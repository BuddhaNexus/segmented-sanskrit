{
    "XXvtrksopu:0": " Vidyākaraśānti: Tarkasopāna",
    "XXvtrksopu:2": " namo mañjuśriye //",
    "XXvtrksopu:3": " saṃsārasarasi kolatuIyam ajñānabhedinaḥ /",
    "XXvtrksopu:4": " smaraṇaṃme hevajrasya vartatāṃ hṛdi vaściram //",
    "XXvtrksopu:5": " 1. hitāhitaprāptiparihārahetur niyamena pramāṇam iti saṃkṣepatas tad",
    "XXvtrksopu:6": " vyutpādyate // pramāṇam avisaṃvādi jñānam /",
    "XXvtrksopu:7": " visaṃvadanaṃ visaṃvādaḥ /",
    "XXvtrksopu:8": " na visaṃvādo 'visaṃvādaḥ /",
    "XXvtrksopu:9": " sa yasyāsti tad avisaṃvādi /",
    "XXvtrksopu:10": " saṃvādy evetyarthaḥ // avisaṃvādaḥ punar upadarśitārthapratibaddhārthakriyāprāpaṇam /",
    "XXvtrksopu:11": " prāpaṇam api prāpakatvaṃ tadyogyatā ca /",
    "XXvtrksopu:12": " avyavahitāyām arthakriyāyāṃ pramāṇasya prāpakatvam eva /",
    "XXvtrksopu:13": " vyavahitāyāṃ pravartakatvam api /",
    "XXvtrksopu:14": " prāpakatvaṃ copadarśakatvam eva /",
    "XXvtrksopu:15": " karaṇadharmasyopadarśakatvasya grahaṇād gṛhītagrahiṇām akaraṇatvena vyudāsān nātivyāpitā /",
    "XXvtrksopu:16": " ata evācāryo dharmottaro 'py āha // yenaiva prathamam upadarśitārthas tenaiva pravartitaḥ puruṣaḥ prāpitaś cārthaḥ kim anyenādhikaṃ kāryam /",
    "XXvtrksopu:17": " marīcikājalajñānādīny upadarśitārthapratibaddhārthakriyāprāpaṇāsaṃbhavād eva nirastānīti /",
    "XXvtrksopu:18": " jñānagrahaṇena cājñānasya indriyāder nirāsaḥ /",
    "XXvtrksopu:19": " karaṇavihitapratyayena ca gṛhītagrāhiṇaḥ /",
    "XXvtrksopu:20": " tena yad abhimatārthakriyāsamarthārthaprāpaṇayogyam apūrvaviṣayaṃ jñānaṃ tat pramāṇam //",
    "XXvtrksopu:21": " (Ts 276)",
    "XXvtrksopu:22": " 2. tad dvividham /",
    "XXvtrksopu:23": " pratyakṣam anumānaṃ ca /",
    "XXvtrksopu:24": " 3. pratigatam āśritam akṣaṃ pratyakṣam /",
    "XXvtrksopu:25": " atyādayaḥ krāntādyarthe dvitīyayeti samāsaḥ // prāptāpannālaṅgatisamāseṣu paraval liṅgapratiṣedhaḥ",
    "XXvtrksopu:26": " / tena pratyakṣaḥ pratyayaḥ pratyakṣā buddhiḥ /",
    "XXvtrksopu:27": " pratyakṣaṃ jñānam iti siddhaṃ bhavati /",
    "XXvtrksopu:28": " akṣāśritatvaṃ ca pratyakṣasya vyutpattimātranimittaṃ /",
    "XXvtrksopu:29": " pravṛttinimittaṃ tu sākṣātkaraṇam eva /",
    "XXvtrksopu:30": " tena yat kiṃcid viṣayasya sākṣātkāri jñānaṃ tat sarvaṃ pratyakṣaśabdavācyaṃ sidhyati /",
    "XXvtrksopu:31": " mīyate",
    "XXvtrksopu:32": " 'neneti mānam /",
    "XXvtrksopu:33": " liṅgagrahaṇasaṃbandhasmaraṇayoḥ paścānmānam anumānam /",
    "XXvtrksopu:34": " etac ca rūḍhivaśāl labhyate /",
    "XXvtrksopu:35": " tena dharmiviśeṣavarti liṅgaṃ dṛṣṭavato Iiṅgaliṅginoś ca saṃbandhaṃ smṛtavato yataḥ parokṣavastvālambanaṃ jñānam utpadyate tad anumānaśabdenābhidhīyate //",
    "XXvtrksopu:36": " 4. cakāraḥ pratyakṣānumānayos tulyabalatvaṃ samuccinoti /",
    "XXvtrksopu:37": " yathārthāvinābhāvitvāt pratyakṣaṃ pramāṇam /",
    "XXvtrksopu:38": " tathānumānam apy arthāvinābhāvi pramāṇam iti tad uktam //",
    "XXvtrksopu:39": " arthasyāsaṃbhave 'bhāvāt pratyakṣe 'pi pramāṇatā /",
    "XXvtrksopu:40": " pratibaddhasvabhāvasya taddhetutve samaṃ dvayam iti //",
    "XXvtrksopu:41": " anenaiva tulyabalatvakhyāpanena yad api mīmāṃsakair uktaṃ sarvapramāṇānāṃ pratyakṣam eva jyeṣṭhaṃ tatpūrvakatvād anumānāder iti tad api nirastam //",
    "XXvtrksopu:42": " ātmasattālābhe sarvapramāṇānāṃ svakāraṇāpekṣatvān (Ts 77) na jyeṣṭhetarabhāvakalpanā sādhvīti",
    "XXvtrksopu:43": " evaṃ pratyakṣānumānabhedena dviprakāram eva pramāṇaṃ //",
    "XXvtrksopu:44": " 5. dvividhavacanenaikaṃ pramāṇaṃ trīṇi catvāri pañca ṣad iti vipratipattayo nirasyante /",
    "XXvtrksopu:45": " tathāhi pratyakṣam eva pramāṇaṃ bārhaspatyānām /",
    "XXvtrksopu:46": " pratyakṣānumānāgamāḥ pramāṇāni āṃkhyānām /",
    "XXvtrksopu:47": " upamānam api naiyāyikānām /",
    "XXvtrksopu:48": " arthāpattir api prābhākarāṇām /",
    "XXvtrksopu:49": " abhāvo hi pratyakṣaṃ śabdaś ca pramāṇam iti vaiyākarāṇaḥ //",
    "XXvtrksopu:50": " 6. tatra pratyakṣaṃ kalpanāpodham abhrāntam /",
    "XXvtrksopu:51": " yaj jñānaṃ kalpanayā kalpanātvena rahitam abhrāntaṃ ca tad eva pratyakṣam /",
    "XXvtrksopu:52": " etena yad uktam udyotakareṇa /",
    "XXvtrksopu:53": " yadi pratyakṣaśabdena pratyakṣam abhidhīyate /",
    "XXvtrksopu:54": " kathaṃ tat kalpanāpoḍham /",
    "XXvtrksopu:55": " atha kalpanāpodhaṃ kathaṃ pratyakṣaṃ kalpanāpodham ity anena śabdenocyata iti /",
    "XXvtrksopu:56": " yad api bhartṛhariṇoktam /",
    "XXvtrksopu:57": " kalpanā hi jñānaṃ pratyakṣam api jñānaṃ /",
    "XXvtrksopu:58": " pratyakṣajñāne kalpanājñānaṃ pratiṣedhatānyasmin jnāne jñānāntaram astīti pratipāditam /",
    "XXvtrksopu:59": " prāptipūrvakā hi pratiṣedhā bhavantīti nyāyād iti /",
    "XXvtrksopu:60": " tat sarvam apāstam /",
    "XXvtrksopu:61": " tādātmyapratiṣedhasyātrābhimatatvāt /",
    "XXvtrksopu:62": " ata eva vivṛtaṃ kalpanayā kalpanātvena rahitam iti /",
    "XXvtrksopu:63": " 7. kutaḥ punaḥ kalpanābhramayor abhāvaḥ pratyakṣa iti cet /",
    "XXvtrksopu:64": " yasmāt kalpanāvibhramayor artharūpasākṣātkaraṇaṃ nāsti /",
    "XXvtrksopu:65": " tathā hi /",
    "XXvtrksopu:66": " abhilāpasaṃsargayogyapratibhāsapratītiḥ kalpanā /",
    "XXvtrksopu:67": " abhilāpo vācakaḥ śabdaḥ",
    "XXvtrksopu:68": " / sa ca sāmānyākāraḥ /",
    "XXvtrksopu:69": " tena saṃsargyas tadyogyaḥ (Ts 278) pratibhāso yasyāṃ pratītau sā abhilāpasaṃsargayogyapratibhāsā",
    "XXvtrksopu:70": " yogyagrahaṇenāvyutpannasaṃketasya bālakasya kalpanā saṃgṛhyate /",
    "XXvtrksopu:71": " yady api tasyām abhilāpasaṃsargo nāsti tadyogyā tu bhavaty eva /",
    "XXvtrksopu:72": " tatpratibhāsino",
    "XXvtrksopu:73": " 'rthākārasyecchādhīnasaṃketānuvidhāyinā śabdenābhidhātuṃ śakyatvāt /",
    "XXvtrksopu:74": " kutaḥ punar bālakasya kalpanā siddheti cet /",
    "XXvtrksopu:75": " tatkāryasya pravṛttyādilakṣaṇasya pradarśanāt // tathā hi bālako 'ṅguryādiparihāre stanādau pravartate /",
    "XXvtrksopu:76": " tad uktaṃ /",
    "XXvtrksopu:77": " itikartavyatā loke sarvā śabdavyapāśrayā /",
    "XXvtrksopu:78": " tāṃ pūrvāhitasaṃskāro bālo 'pi pratipadyata // iti bālake punaḥ saṃmūrcchitākṣarākāradhvaniviśiṣṭā buddhiviparivartinī kalpanā ūhyā yayā paścāt saṃketagrahaṇakuśalo bhavati /",
    "XXvtrksopu:79": " na cedṛśīyam artharūpaṃ sākṣātkaroti /",
    "XXvtrksopu:80": " avyāpṛtendriyasya darśaṇavad buddhau śabdenāpratibhāsanād artharūpasya /",
    "XXvtrksopu:81": " sa hi śabdasyārtho yaḥ śābde pratyaye pratibhāsate /",
    "XXvtrksopu:82": " upāyabhedāt pratipattibhedo nārthabhedāt /",
    "XXvtrksopu:83": " yathaika eva devadatto dvārād dṛśyate jālena ceti cet /",
    "XXvtrksopu:84": " ayuktam etat /",
    "XXvtrksopu:85": " upāyabhede 'pi",
    "XXvtrksopu:86": " tadrūpasyaiva grahaṇāt kathaṃ pratipattibhedaḥ /",
    "XXvtrksopu:87": " na ca vastūnāṃ dve rūpe spaṣṭāspaṣṭalakṣaṇe virodhād etannibandhanatvāc ca bhedasya /",
    "XXvtrksopu:88": " ata eva dṛṣṭānto 'py asiddhaḥ /",
    "XXvtrksopu:89": " tad uktam /",
    "XXvtrksopu:90": " jāto nāmāśrayo nānyaś cetasāṃ tasya vastunaḥ /",
    "XXvtrksopu:91": " ekasyaiva kuto rūpaṃ bhinnākārāvabhāsi tad //",
    "XXvtrksopu:92": " iti /",
    "XXvtrksopu:93": " tad evam abhilapituṃ śakyam evārthaṃ kalpanā (Ts 279) śabdena saṃyojya gṛhṇīyāt /",
    "XXvtrksopu:94": " abhilāpyaṃ ca vastu sākṣātkriyamāṇaṃ śabdenāyojitam eva sākṣātkartavyam iti /",
    "XXvtrksopu:95": " siddham etat kalpanāyā nāsti vastusākṣātkaraṇam iti /",
    "XXvtrksopu:96": " 8.bhrāntam api jñānaṃ timirāśubhramaṇanauyānasaṃkṣobhādyāhitavibhramam",
    "XXvtrksopu:97": " artharūpavisaṃvādakam /",
    "XXvtrksopu:98": " tat katham anyathā sthitam arthaṃ sākṣātkuryāt /",
    "XXvtrksopu:99": " svarūpapratibhāsasya sākṣātkaraṇaśabdavācyatvāt /",
    "XXvtrksopu:100": " tasmān nāsti vastusākṣātkaraṇaṃ vibhramasyāpīti siddham /",
    "XXvtrksopu:101": " ataś ca vijñānaṃ viṣayasākṣātkāri niyamena kalpanāvibhramābhyāṃ viparītaṃ bhavat kalpanāpoḍham abhrāntaṃ cāvatiṣṭhate /",
    "XXvtrksopu:102": " tatra kalpanāpoḍhapadenānumānasya nirodhaḥ /",
    "XXvtrksopu:103": " abhrāntapadena dvicandrajñānādeḥ /",
    "XXvtrksopu:104": " anyārthaṃ kṛtam anyārthaṃ bhavatīti nyāyāt paravipratipattir api nirākṛtā draṣṭavyā /",
    "XXvtrksopu:105": " tathā hi vaiyākaraṇair uktam /",
    "XXvtrksopu:106": " na so 'sti pratyayo loke yaḥ śabdānugamād ṛte /",
    "XXvtrksopu:107": " anuviddham iva jñānaṃ sarvaṃ śabdena jāyata //",
    "XXvtrksopu:108": " iti /",
    "XXvtrksopu:109": " sarvapratyayānāṃ śabdānugatarūpatve sati kasyacid api jñānasyārthasākṣātkaraṇayogāt /",
    "XXvtrksopu:110": " anubhavasiddhaṃ ca kalpanāpoḍhaṃ pratyakṣaṃ katham aṅkayate /",
    "XXvtrksopu:111": " aśvavikalpanakāle gor anubhavāt /",
    "XXvtrksopu:112": " tad evāvikalpakaṃ pratyakṣaṃ /",
    "XXvtrksopu:113": " na cāśvavikalpa eva gāṃ pratipadyate /",
    "XXvtrksopu:114": " svanāmopasaṃhitasya tasya tena grahaṇāt /",
    "XXvtrksopu:115": " na ca vikalpāntaraṃ dṛṣyaṃ saṃvedyate /",
    "XXvtrksopu:116": " etenāśvādivikalpakāle gavādivikalpo 'pi vyākhyātaḥ /",
    "XXvtrksopu:117": " tathā mīmāṃsakair api /",
    "XXvtrksopu:118": " (Ts 280)",
    "XXvtrksopu:119": " asti hy ālocanājñanaṃ prathamaṃnirvikalpakaṃ /",
    "XXvtrksopu:120": " bālamūkādivijñānasadṛśaṃ śuddhavastujam //",
    "XXvtrksopu:121": " tataḥ paraṃ punar vastudharmair jātyādibhir yayā /",
    "XXvtrksopu:122": " buddhyāvasīyate sāpi pratyakṣatvena saṃmatā // ity anena vikalpasyāpi pratyakṣatvam iṣṭam",
    "XXvtrksopu:123": " naiyāyikādibhir api vyavasāyātmakam ity ādinā niścayasyaiva pratyakṣatvam uktam etad api kalpanāpoḍham ity anenaiva nirastam /",
    "XXvtrksopu:124": " yadi kalpanātmakaṃ pratyakṣaṃ syād arthasākṣātkaritaiva hīyeta iti//",
    "XXvtrksopu:125": " 9. abhrāntagrahaṇenāpi śuklaśaṅkhādau pītaśaṅkhādivijñānaṃ nirasyate /",
    "XXvtrksopu:126": " saty api bhrame 'rthakriyāvisaṃvādābhāvāt /",
    "XXvtrksopu:127": " nāpi tad anumānaṃ yujyate liṅgajatvāt /",
    "XXvtrksopu:128": " ataḥ pratyakṣam iti /",
    "XXvtrksopu:129": " kathaṃ punar etad abhrāntagrahaṇenāvisaṃvādārthena nirasyate /",
    "XXvtrksopu:130": " ucyate /",
    "XXvtrksopu:131": " adhyavasitārthākārapratirūpārthakriyāprāpter asaṃbhavāt /",
    "XXvtrksopu:132": " yadi hy avisaṃvāditāmātreṇa pramāṇaṃ syāt keśoṇḍukādijñāne 'pi ālokādeḥ saṃvādasaṃbhavāt tad api pramāṇaṃ syāt //",
    "XXvtrksopu:133": " 10. tat pratyakṣaṃ caturvidhaṃ /",
    "XXvtrksopu:134": " indriyajñānaṃ mānasaṃ svasaṃvedanaṃ yogijñānaṃ ceti //",
    "XXvtrksopu:135": " 11. indriyāṇāṃ cakṣuḥśrotaghrāṇajihvākāyānām āśritaṃ jñānam indriyajñānaṃ /",
    "XXvtrksopu:136": " svaviṣayakṣaṇopādeyasajātīyakṣaṇasahitenendriyajñānena samanantarapratyayena janitaṃ manomātrāśrayatvān mānasam /",
    "XXvtrksopu:137": " sarvacittacaittānām ātmā saṃvedyate yena rūpeṇa tat svasaṃvedanam /",
    "XXvtrksopu:138": " yogaḥ śamathaḥ prajñā yeṣām asti te yoginaḥ /",
    "XXvtrksopu:139": " teṣāṃ yaj jñānaṃ pramāṇopapannārthabhāvanāprakarṣaparyantajaṃ tad yogijñānam /",
    "XXvtrksopu:140": " (Ts 281)",
    "XXvtrksopu:141": " prakāracatuṣṭayākhyānena yair indriyam eva draṣṭṛ kalpitaṃ mānase ca pratyakṣe doṣa udbhāvitaḥ svasaṃvedanaṃ nābhyupagataṃ yogijñānaṃ ca yogina eva na santi kutas teṣāṃ jñānam iti te sarve nirastā bhavanti //",
    "XXvtrksopu:142": " 12. tathā hi vaibhāṣikais tāvaj jñānasyāpratighatvād yadi tad draṣṭṛ syād",
    "XXvtrksopu:143": " tadā vyavahitam api gṛhṇīyād itīndriyaṃ draṣṭṛ kalpitaṃ /",
    "XXvtrksopu:144": " na caitad yuktam",
    "XXvtrksopu:145": " / yadi hi jñānaṃ gatvārthaṃ gṛhṇāti tadā gamanavibandhakābhāvād vyavahitam api gṛhṇīyād iti yujyate vaktum /",
    "XXvtrksopu:146": " kiṃ tu /",
    "XXvtrksopu:147": " yadākāraṃ taj jñānam utpadyate tat tena gṛhītam ity ucyate na cāyogyadeśastho 'rthas tatsarūpakaḥ",
    "XXvtrksopu:148": " tat kathaṃ tasya tena grahaṇaṃ syāt /",
    "XXvtrksopu:149": " kiṃ ca /",
    "XXvtrksopu:150": " yadīndriyaṃ draṣṭṛ syāt tadā kācādivyavahitasyārthasya grahaṇaṃ na syāt /",
    "XXvtrksopu:151": " sapratighā daśa rūpiṇa iti siddhāntāt /",
    "XXvtrksopu:152": " katham āgame uktam /",
    "XXvtrksopu:153": " cakṣuṣā gṛhyate rūpam iti /",
    "XXvtrksopu:154": " aupacāriko",
    "XXvtrksopu:155": " 'sau nirdeśaḥ //",
    "XXvtrksopu:156": " 13. yad api kumārilādibhir uktam /",
    "XXvtrksopu:157": " yadīndriyajñānagṛhītam arthaṃ gṛhṇāti mānasam /",
    "XXvtrksopu:158": " tadā gṛhītagrāhitvād asyāprāmāṇyam /",
    "XXvtrksopu:159": " athendriyajñānāgṛhītam arthaṃ gṛhṇāti /",
    "XXvtrksopu:160": " tadā cāndhabadhirādyabhāvadoṣaprasaṅga iti /",
    "XXvtrksopu:161": " tad api svaviṣayakṣaṇopādeyasajātīyakṣaṇasahitenendriyajñānena yaj janitam ity anenaiva nirastam",
    "XXvtrksopu:162": " tathā hīndriyajñānaviṣayopādeyabhūtakṣaṇagrāhi mānasam",
    "XXvtrksopu:163": " / na ca indriyajñānam andhādīnām asti /",
    "XXvtrksopu:164": " tat kuto 'ndhabadhirādyahhāvadoṣaḥ",
    "XXvtrksopu:165": " / nāpi (Ts 282) gṛhītagrāhitā /",
    "XXvtrksopu:166": " indriyajñānaviṣayopādeyabhūtakṣaṇasyānena grahaṇāt /",
    "XXvtrksopu:167": " etac ca mānasaṃ pratyakṣam uparatavyāpāre cakṣurādau pratyakṣam iṣyate /",
    "XXvtrksopu:168": " vyāpriyamāṇe punar etasmin yat pratyakṣaṃ tac ced anindriyajaṃ kim anyad indriyajaṃ bhaviṣyati",
    "XXvtrksopu:169": " na ca nimīlitākṣasya rūpadarśanābhāvād anubhavaviruddhatvam āśaṅkanīyam /",
    "XXvtrksopu:170": " kṣaṇamātrabhāvitvena duravadhāratvāt //",
    "XXvtrksopu:171": " 14. kim arthaṃ tarhy etad upanyastam iti cet /",
    "XXvtrksopu:172": " ucyate /",
    "XXvtrksopu:173": " yat tat siddhānte mānasam uktaṃ tad yady evaṃlakṣaṇaṃ syād tadā na kaścit parokto doṣa ity ādarśayitum /",
    "XXvtrksopu:174": " yad api svasaṃvedanaṃ nābhyupagamyate parais cittacaittānāṃ tad api ayuktam /",
    "XXvtrksopu:175": " na tāvac cittacaittānāṃ prakāśo nāsty eva /",
    "XXvtrksopu:176": " prakāśasya sarvaprāṇinām anubhavasiddhatvāt /",
    "XXvtrksopu:177": " na caiṣāṃ pareṇa prakāśo yuktaḥ /",
    "XXvtrksopu:178": " tad dhi paraṃ samānakālabhāvi tāvat prakāśakam anupapannam upakārābhāvāt /",
    "XXvtrksopu:179": " bhinnakālabhāvy api na prakāśakaṃ prakāśyābhāvāt /",
    "XXvtrksopu:180": " tasmād yathā pradīpaḥ prakāśakasvabhāvatvād ātmānaṃ prakāśayati tathā jñānam apīti /",
    "XXvtrksopu:181": " nanu pradīpo 'pi cakṣuṣā prakāśyata iti cet /",
    "XXvtrksopu:182": " na sajātīyaprakāśanirapekṣatvena dṛṣṭāntīkṛtatvāt //",
    "XXvtrksopu:183": " 15. kiṃ ca /",
    "XXvtrksopu:184": " yadi jñānam ātmānaṃ na saṃvedayate /",
    "XXvtrksopu:185": " tadā svato 'pratyakṣatve",
    "XXvtrksopu:186": " 'rthānudbhavo 'py apratyakṣatayā na syāt /",
    "XXvtrksopu:187": " atra prayogaḥ /",
    "XXvtrksopu:188": " yad avyaktavyaktikaṃ na tad vyaktaṃ /",
    "XXvtrksopu:189": " yathā kiṃcit kadācit kathaṃcid avyaktavyaktikam /",
    "XXvtrksopu:190": " avyaktavyaktikaś ca jñānaparokṣatve ghaṭādir artha iti vyāpakānupalabdhiprasaṅgaḥ /",
    "XXvtrksopu:191": " iha vyaktatvaṃ niṣedhyaṃ /",
    "XXvtrksopu:192": " tasya vyāpakaṃ vyaktavyaktikatvam /",
    "XXvtrksopu:193": " tasya cehānupalabdhir iti /",
    "XXvtrksopu:194": " jñānasya jñānāntareṇa vyakter hetur ayam asiddha iti cet /",
    "XXvtrksopu:195": " (Ts 283) na /",
    "XXvtrksopu:196": " ghaṭādijñānodayakāle siddhatvāt /",
    "XXvtrksopu:197": " na ca bhavatām api sarvaṃ vijñānam ekārthasamavāyinā jñānena jñāyate /",
    "XXvtrksopu:198": " bubhutsābhāve tadabhāvāt /",
    "XXvtrksopu:199": " yathopekṣaṇīyaviṣayā saṃvit /",
    "XXvtrksopu:200": " tata upekṣaṇīyam eva tāvad avyaktavyaktikatvād avyaktaṃ prasajyate /",
    "XXvtrksopu:201": " 16. kiṃ ca /",
    "XXvtrksopu:202": " jñānaṃ jñānasyāpi kathaṃ vyaktir iti vaktavyam /",
    "XXvtrksopu:203": " anyajñānena tasya siddhatvād ucyamānāyāṃ tatrāpy evam ity anavasthā syāt /",
    "XXvtrksopu:204": " na ceyaṃ saṃdigdhavipakṣavyāvṛttyānaikāntikī /",
    "XXvtrksopu:205": " tathāhi yady avyaktavyaktikam api vyaktavyavahāraviṣayaḥ syāt tadā puruṣāntaravartijñānam avyaktam api svajñānodayakālavat tathaiva vyaktaṃ vyavahriyeteti /",
    "XXvtrksopu:206": " tad ayaṃ vyaktavyavahāro vyaktavyaktikatvena vyāpī /",
    "XXvtrksopu:207": " siddhe ca vyāpyavyāpakabhāve vyāpakānupalabdhir aikāntikīti /",
    "XXvtrksopu:208": " nāpi svātmani kriyāvirodhaḥ /",
    "XXvtrksopu:209": " yadā jaḍapadārthavailakṣaṇyenotpattir eva svasaṃvittiḥ /",
    "XXvtrksopu:210": " tad uktam ācāryaśāntirakṣitapādaiḥ //",
    "XXvtrksopu:211": " vijñānaṃ jaḍarūpebhyo vyāvṛttam upajāyate /",
    "XXvtrksopu:212": " iyam evātmasaṃvittir asya yājaḍarūpatā //",
    "XXvtrksopu:213": " svasaṃvicchabdārtho 'pi tair eva darśitaḥ /",
    "XXvtrksopu:214": " svarūpavedanāyānyad vedakaṃ na vyapekṣate /",
    "XXvtrksopu:215": " na cāviditam astīti so 'rtho 'yaṃ svasaṃvida // iti",
    "XXvtrksopu:216": " 17. yad apy uktaṃ yogina eva na santi kutas teṣāṃ jñānam iti /",
    "XXvtrksopu:217": " tad asāram /",
    "XXvtrksopu:218": " bhāvanā hi bhūtārthaviṣayā taditarā vā prakarṣaparyantavartinī sphuṭataragrāhyākāraṃ vijñānaṃ janayati /",
    "XXvtrksopu:219": " tathā hi śokādyupaplutacittavṛttayaḥ putrādibhāvanāsamāptau parisphuṭasamāvartitatpratibhāsavanto bhavanti /",
    "XXvtrksopu:220": " tatra yat (Ts 284)",
    "XXvtrksopu:221": " pramāṇopapannārthabhāvanāprakarṣaparyantāj jātam karatalāmalakavad bhāvyamānārthaspaṣṭatarākāragrāhi tad yogipratyakṣam iti /",
    "XXvtrksopu:222": " yad āha /",
    "XXvtrksopu:223": " bhāvanābalataḥ spaṣṭaṃ bhayādāv iva śaṃsate /",
    "XXvtrksopu:224": " yaj jñānam avisamvādi tat pratyakṣam akalpakam iti //",
    "XXvtrksopu:225": " 18. tasya viṣayaḥ svalakṣaṇaṃ /",
    "XXvtrksopu:226": " tasya caturvidhasyānanyasādhāraṇena rūpeṇa yal Iakṣyate tad viṣayaḥ /",
    "XXvtrksopu:227": " anena sāmānyaviṣayatvāropaḥ pratyakṣe pratyuktaḥ /",
    "XXvtrksopu:228": " yasyārthasya saṃnidhānāsaṃnidhānābhyāṃ jñānapratibhāsabhedas tat svalakṣaṇaṃ /",
    "XXvtrksopu:229": " yasya jñānaviṣayasya saṃnidhānaṃ yogyadeśāvasthānam /",
    "XXvtrksopu:230": " asaṃnidhānaṃ yogyadeśe 'bhāvaḥ sarvathā /",
    "XXvtrksopu:231": " tābhyāṃ yo jñānapratibhāsaṃ grāhyākāraṃ bhinatty utpādānutpādāt tat svalakṣaṇam // anyat sāmānyalakṣaṇaṃ so 'numānasya viṣayaḥ /",
    "XXvtrksopu:232": " etasmāt svalakṣaṇād yad anyat sādhāraṇaṃ lakṣaṇaṃ so 'numānasya viṣayaḥ /",
    "XXvtrksopu:233": " 19. tad eva pratyakṣaṃ jñānaṃ pramāṇaphalam /",
    "XXvtrksopu:234": " arthapratītirūpatvāt yad evānantaram uktaṃ pratyakṣaṃjñānaṃtad eva pramāṇasya phalam /",
    "XXvtrksopu:235": " arthasya pratītir avagamaḥ /",
    "XXvtrksopu:236": " tadrūpatvāt /",
    "XXvtrksopu:237": " yadi tad eva jñānaṃ pramāṇaphalaṃ neṣyate tadā bhinnaviṣayatvaṃ syāt pramāṇaphalayoḥ /",
    "XXvtrksopu:238": " na caitad yuktam /",
    "XXvtrksopu:239": " na hi paraśvādike khadiraprāpte palāśe cchidā bhavati //",
    "XXvtrksopu:240": " 20. arthasārūpyam asya pramāṇam /",
    "XXvtrksopu:241": " tadvaśād arthapratītisiddheḥ /",
    "XXvtrksopu:242": " iha yasmād viṣayād vijñānam udeti tatsarūpaṃ tad bhavati /",
    "XXvtrksopu:243": " atatsarūpeṇa jñānenārthavedanāyogāt /",
    "XXvtrksopu:244": " tathā hi vijñānaṃ bodhamātrasvabhāvam (Ts 285)",
    "XXvtrksopu:245": " utpadyate /",
    "XXvtrksopu:246": " tadā nīlasyedaṃ vedanaṃ pītasyeti pratikarmavyavasthā na syāt",
    "XXvtrksopu:247": " / yādṛśaṃ hi tan nile pīte 'pi tādṛśaṃ ceti /",
    "XXvtrksopu:248": " arthasārūpye tu sati yasyaivākāram anukaroti jñānaṃ tatsaṃvedanaṃ bhavati nānyasya /",
    "XXvtrksopu:249": " tac cāsya sārūpyaṃ niyatārthapratītivyavasthāyāṃ sādhakatamatvāt pramāṇam /",
    "XXvtrksopu:250": " na caitat mantavyam /",
    "XXvtrksopu:251": " kathaṃ sādhyasādhanayor abheda iti /",
    "XXvtrksopu:252": " janyajanakabhāvenātra sādhyasādhanabhāvābhāvāt /",
    "XXvtrksopu:253": " vyavasthāpyavyavasthāpakabhāvena caikasyāpi ghaṭate /",
    "XXvtrksopu:254": " nāpi lokabādhā /",
    "XXvtrksopu:255": " loko pi kadācid ekadhanurādikaṃ kartṛtvādinā vadaty eva /",
    "XXvtrksopu:256": " tathāhi vaktāro bhavanti /",
    "XXvtrksopu:257": " dhanur vidhyati /",
    "XXvtrksopu:258": " dhanuṣā vidhyati /",
    "XXvtrksopu:259": " dhanuṣo nisṛtya saro vidhyatīti /",
    "XXvtrksopu:260": " etena pūrvaṃ pūrvaṃ jñānaṃ pramāṇam uttaram uttaraṃ phalam iti pramāṇaphalabhrāntir apāstā tarkasopāne pratyakṣaparicchedaḥ prathamaḥ // //",
    "XXvtrksopu:261": " 1. anumānaṃ dvidhā svārthaṃ parārthaṃ ca /",
    "XXvtrksopu:262": " svasmāyidaṃ svārthaṃ /",
    "XXvtrksopu:263": " yena svayaṃ pratipadyate /",
    "XXvtrksopu:264": " parasmāyidaṃ parārtham /",
    "XXvtrksopu:265": " yena paraṃ pratipādayati /",
    "XXvtrksopu:266": " 2. tatra trirūpaliṅgād yad anumeye jñānaṃ rūpatrayayuktāl liṅgād yad anumeyālambanaṃ jñānaṃ utpadyate tat svārtham anumānam /",
    "XXvtrksopu:267": " trirūpagrahaṇam ekaikadvidvirūpavyavacchedārtham /",
    "XXvtrksopu:268": " tatraikaikarūpo hetur na bhavati /",
    "XXvtrksopu:269": " yathā nityaḥ śabdaḥ kṛtakatvāt /",
    "XXvtrksopu:270": " mūrtatvāt /",
    "XXvtrksopu:271": " aprameyatvād iti /",
    "XXvtrksopu:272": " yathākramam anumeye sattvasapakṣasattvavipakṣavyāvṛtti (Ts 286) mātram asti tathā hi dvidvirūpo yathānityo dhvaniḥ /",
    "XXvtrksopu:273": " amūrtatvāt /",
    "XXvtrksopu:274": " śrāvaṇatvāt /",
    "XXvtrksopu:275": " cākṣuṣatvād iti /",
    "XXvtrksopu:276": " yathākramam anumeye sattvasapakṣasattvāsapakṣāsattvamātrasyābhāvāt /",
    "XXvtrksopu:277": " tad uktam ācāryapādaiḥ /",
    "XXvtrksopu:278": " ekaikadvidvirūpād vā liṅgān nārthaḥ kṛto 'rthataḥ //",
    "XXvtrksopu:279": " kṛtakatvād dhvanir nityo mūrtatvād aprameyataḥ /",
    "XXvtrksopu:280": " amūrtaśrāvaṇatvābhyām anityaś cākṣuṣatvata // iti /",
    "XXvtrksopu:281": " 3. anumeyagrahaṇenāparokṣaviṣayasya nirāsaḥ /",
    "XXvtrksopu:282": " pramāṇaphalavyavasthātrāpi pratyakṣavat ] yathā pratyakṣe tasyaiva nīlādisārūpyaṃ pramāṇam",
    "XXvtrksopu:283": " nīlādipratītiś ca phalaṃ tathātrāpi vahnyādyākāraḥ pramāṇaṃ vahnyādivikalpanarūpatā ca phalam iti /",
    "XXvtrksopu:284": " 4. liṅgasya trīṇi rūpāṇi /",
    "XXvtrksopu:285": " anumeye sattvam eva niścitam /",
    "XXvtrksopu:286": " anumeye vakṣyamāṇalakṣaṇe liṅgasya sattvam eva niścitam ekarūpam ] tatra sattvavacanenāsiddho nirastaḥ /",
    "XXvtrksopu:287": " yathā nityaḥ śabdaḥ /",
    "XXvtrksopu:288": " cākṣuṣatvād iti /",
    "XXvtrksopu:289": " evakāreṇa pakṣaikadeśāsiddhaḥ nirasto hetuḥ /",
    "XXvtrksopu:290": " yathā cetanās taravaḥ svāpād iti /",
    "XXvtrksopu:291": " pakṣīkṛteṣu taruṣu patrasaṃkocalakṣaṇaḥ svāpa ekadeśe na siddhaḥ /",
    "XXvtrksopu:292": " na hi sarve vṛkṣā rātrau patrasaṃkocabhājaḥ /",
    "XXvtrksopu:293": " kiṃ tu kecid eva /",
    "XXvtrksopu:294": " sattvavacanasya paścātkṛtenaivakāreṇāsādhāraṇo dharmo nirastaḥ /",
    "XXvtrksopu:295": " anyathā hy anityaḥ srāvaṇatvād ity asyaiva hetutvaṃ syāt /",
    "XXvtrksopu:296": " niścitagrahaṇena saṃdigdhāsiddhāder vyavacchedaḥ /",
    "XXvtrksopu:297": " yathā bāṣpādibhāvena saṃdihyamāno bhūtasaṃghāto 'gnisiddhāv upādīyamānaḥ /",
    "XXvtrksopu:298": " sapakṣa eva sattvam /",
    "XXvtrksopu:299": " sapakṣo vakṣyamāṇalakṣaṇas tasmin eva sattvaṃ niścitaṃ dvitīyaṃ rūpam /",
    "XXvtrksopu:300": " (Ts 287)",
    "XXvtrksopu:301": " ihāpi sattvagrahaṇena viruddho nirastaḥ /",
    "XXvtrksopu:302": " yathā nityaḥ kṛtatvād iti /",
    "XXvtrksopu:303": " yasmād asyaiva sapakṣe nāsti /",
    "XXvtrksopu:304": " evakāreṇa sādhāraṇānaikāntikaḥ /",
    "XXvtrksopu:305": " yathā nityaḥ prameyatvād iti /",
    "XXvtrksopu:306": " sa hi na sapakṣa eva vartate kiṃtūbhayatrāpi /",
    "XXvtrksopu:307": " sattvavacanāt pūrvāvadhāraṇavacanena sapakṣāvyāpisattākasyāpi kathitaṃ hetutvam /",
    "XXvtrksopu:308": " yathā nityaḥ prayatnānantarīyakatvāt /",
    "XXvtrksopu:309": " niścitavacanena cānuvṛttena saṃdigdhānvayo 'naikāntiko nirastaḥ /",
    "XXvtrksopu:310": " yathā sarvajñaḥ kaścid vaktṛtvāt /",
    "XXvtrksopu:311": " vaktṛtvaṃ hi sapakṣe sarvajñe saṃdigdham asapakṣe cāsattvam eva niścitam ity atrāpi vartate",
    "XXvtrksopu:312": " asapakṣo vakṣyamāṇalakṣaṇaḥ /",
    "XXvtrksopu:313": " tasminn asattvam eva niścitaṃ tṛtīyaṃ rūpam /",
    "XXvtrksopu:314": " tatrāsattvagrahaṇena viruddhasya nirāsaḥ /",
    "XXvtrksopu:315": " viruddho hi vipakṣe 'sti /",
    "XXvtrksopu:316": " evakāreṇa sādhāraṇasya vipakṣaikadeśavṛtter nirāsaḥ /",
    "XXvtrksopu:317": " yathā prayatnānantarīyakaḥ śabdo 'nityatvād",
    "XXvtrksopu:318": " iti /",
    "XXvtrksopu:319": " prayatnānantariyakatve hi sādhye 'nityatvaṃ vipakṣaikadeśe vidyudādāv asti /",
    "XXvtrksopu:320": " ākāśādau nāsti /",
    "XXvtrksopu:321": " tato 'vadhāraṇenāsya nirāsaḥ /",
    "XXvtrksopu:322": " asattvaśabdāt pūrvasminn avadhāraṇe 'yam arthaḥ syād /",
    "XXvtrksopu:323": " vipakṣa eva yo nāsti sa hetuḥ /",
    "XXvtrksopu:324": " tathā ca prayatnānantarīyakatvaṃ sapakṣe 'pi nāsti /",
    "XXvtrksopu:325": " tato na hetuḥ syāt /",
    "XXvtrksopu:326": " tataḥ pūrvaṃ na kṛtam /",
    "XXvtrksopu:327": " niścitagrahaṇena saṃdigdhavipakṣavyāvṛttiko nirastaḥ /",
    "XXvtrksopu:328": " yathā devadattaputraḥ śyāmas tatputratvāt paridṛśyamānaputravad iti /",
    "XXvtrksopu:329": " (Ts 288)",
    "XXvtrksopu:330": " nanu sapakṣe sattvam ity ukte sapakṣe sattvam eveti gamyate tat kim artham ubhayor upādānam",
    "XXvtrksopu:331": " satyam /",
    "XXvtrksopu:332": " kiṃtv anvayo vyatireko vā niyamavān eva prayoktavyo yenānvayaprayoge cānvayagatir iti /",
    "XXvtrksopu:333": " tena na dvayor upādānam ekatra prayoge kartavyam iti śikṣaṇārtham atrobhayor upādānaṃ kṛtam",
    "XXvtrksopu:334": " 5. anumeyo 'tra jijñāsitaviśeṣo dharmī /",
    "XXvtrksopu:335": " atreti hetulakṣaṇe niścetavye /",
    "XXvtrksopu:336": " jijñāsitaviśeṣagrahaṇena cājñātaviśeṣatāmātram upalakṣyate anyathā hi vyāptismaraṇayuktasyāgnyādikaṃ paryeṣamāṇasya dhūmādidarśanamātrād eva naganitaṃbādau vahnyādipratītir yā sā na saṃgṛhitā syāt /",
    "XXvtrksopu:337": " sādhyadharmasāmānyena samāno 'rthaḥ sapakṣaḥ samānaḥ sadṛśo yo 'rthaḥ",
    "XXvtrksopu:338": " pakṣeṇa sa sapakṣa uktaḥ /",
    "XXvtrksopu:339": " upacārāt samānaśabdena viśiṣyate /",
    "XXvtrksopu:340": " samānaḥ pakṣaḥ sapakṣaḥ /",
    "XXvtrksopu:341": " samānasya ca sa śabdādeśo yogavibhāgāt /",
    "XXvtrksopu:342": " samānaḥ pakṣo 'syeti tu na kartavyam /",
    "XXvtrksopu:343": " evaṃ hi pakṣeṇa sādṛśyaṃ sapakṣasya na pratipāditaṃ syāt /",
    "XXvtrksopu:344": " pakṣasyaiva ca sapakṣasādṛśyaṃ pratipāditaṃ syāt /",
    "XXvtrksopu:345": " na caitat /",
    "XXvtrksopu:346": " sapakṣasyāprasiddhatvāt /",
    "XXvtrksopu:347": " idānīm eva hi tallakṣaṇaṃ kriyate /",
    "XXvtrksopu:348": " samānatā ca sādhyadharmasāmānyena /",
    "XXvtrksopu:349": " 7. na sapakṣo 'sapakṣaḥ [ tato 'nyas tadviruddhas tadabhāvaś ca /",
    "XXvtrksopu:350": " trirūpāṇi ca trīṇy eva liṅgāṇi /",
    "XXvtrksopu:351": " anupalabdhiḥ svabhāvaḥ kāryaṃ ceti /",
    "XXvtrksopu:352": " tatra pratiṣedhyasyopalabdhilakṣaṇaprāptasyānupalabdhir abhāvavyavahārasādhanī /",
    "XXvtrksopu:353": " upalabdhilakṣaṇaprāptir upalambhapratyayāntarasākalyam /",
    "XXvtrksopu:354": " (Ts 289) svabhāvaviśeṣaś ca /",
    "XXvtrksopu:355": " yaḥ svabhāvaḥ satsv anyeṣūpalambhapratyayeṣu san pratyakṣa eva bhavati /",
    "XXvtrksopu:356": " upalabdhilakṣaṇaprāpto 'rthaḥ /",
    "XXvtrksopu:357": " dṛśya ity arthaḥ /",
    "XXvtrksopu:358": " avidyamāno 'py asāv atra yadi bhaved dṛśya eva bhaved iti saṃbhavanaviṣaya",
    "XXvtrksopu:359": " upalabdhilakṣaṇaprāpta ity ucyate /",
    "XXvtrksopu:360": " tasyānupalabdhir abhāvavyavahāraṃ sādhayati /",
    "XXvtrksopu:361": " deśakālasvabhāvaviprakṛṣṭapratyayāntaravikalavyavacchedārthaṃ viśeṣaṇopādānam /",
    "XXvtrksopu:362": " na cātra pratiṣedhamātram anupalabdhiḥ tasya svayam asiddheḥ siddheś cānaṅgatvāt /",
    "XXvtrksopu:363": " kiṃ tu vastvantarasyopalabdhir eva /",
    "XXvtrksopu:364": " vastuno 'pi na yasya kasyacit /",
    "XXvtrksopu:365": " api tu pratiṣedhyābhāvākṣepakasyaiva /",
    "XXvtrksopu:366": " na tv ekajñānasaṃsargina eva /",
    "XXvtrksopu:367": " yadi hy ekajñānasaṃsargivastvantaropalambho",
    "XXvtrksopu:368": " 'nupalabdher lakṣaṇaṃ syāt tadā iha devadattopalambhād bahirabhāvas",
    "XXvtrksopu:369": " tasyaiva kathaṃ sidhyati /",
    "XXvtrksopu:370": " na hi tatraikajñānasaṃsargivastvantaropalambho",
    "XXvtrksopu:371": " 'sti //",
    "XXvtrksopu:372": " 8. iyaṃ cānupalabdhiḥ karmakartṛdharmatayā dviprakārā /",
    "XXvtrksopu:373": " tatra yadā karmadharmo 'nupalabdhis tadā ghaṭaviviktabhūtalam /",
    "XXvtrksopu:374": " yadā tu kartṛdharmas tadā tadāśritaṃ jñānam /",
    "XXvtrksopu:375": " tatra yat tad ghaṭavaikalyaṃ tad bhūtalasya svarūpam eveti tadgrāhinā jñānena gṛhītam eveti",
    "XXvtrksopu:376": " tasmād iyam anupalabdhir mūḍham praty abhāvavyavahāram eva sādhayati /",
    "XXvtrksopu:377": " amūḍhasya pratyakṣa eva siddhatvāt /",
    "XXvtrksopu:378": " kāraṇānupalabdhyādayas tu parokṣe viṣaye pravartamānā abhāvaṃ sādhayanty eva /",
    "XXvtrksopu:379": " vartamānakālā ceyaṃ gamikā atītakālā cāsati smṛtimanaskārabhraṃśe /",
    "XXvtrksopu:380": " tato nāstīha ghaṭo 'nupalabhyamānatvāt /",
    "XXvtrksopu:381": " nāsīd iha ghaṭo 'nupalabdhād iti (Ts 290) śakyaṃ avasātum /",
    "XXvtrksopu:382": " na tu na bhaviṣyaty atra ghaṭo 'nupalapsyamānatvād iti /",
    "XXvtrksopu:383": " anāgatāyāḥ saṃdigdharupatvāt //",
    "XXvtrksopu:384": " 9. iyaṃ ca prayogabhedād anekaprakārā /",
    "XXvtrksopu:385": " tatra",
    "XXvtrksopu:386": " 1) svabhāvānupalabdhiḥ /",
    "XXvtrksopu:387": " yathā nāstīha dhūma upaIabdhilakṣaṇaprāptasyānupalabdheḥ /",
    "XXvtrksopu:388": " pratiṣedhyo hi dhūmas tasya yaḥ svabhāvas tasyānupalabdhiḥ /",
    "XXvtrksopu:389": " 2) kāraṇānupalabdhiḥ /",
    "XXvtrksopu:390": " yathā nātra dhūmo vahnyabhāvāt /",
    "XXvtrksopu:391": " pratiṣedhyasya hi dhūmasya kāraṇaṃ vahnis tasyehānupalabdhiḥ /",
    "XXvtrksopu:392": " 3) vyāpakānupalabdhir yāthā nātra śiṃśapā vṛkṣābhāvāt /",
    "XXvtrksopu:393": " pratiṣedhyā hi śiṃśapā tasyāś ca vyāpako vṛkṣas tasyānupalabdhiḥ /",
    "XXvtrksopu:394": " 4) kāryānupalabdhir yathā nehāpratibaddhasāmarthyāni dhūmakāraṇāni santi dhūmābhāvad iti",
    "XXvtrksopu:395": " pratiṣedhyānāṃ dhūmakāraṇānāṃ kāryaṃ dhūmas tasya cehānupalabdhiḥ /",
    "XXvtrksopu:396": " 5) svabhāvaviruddhopalabdhiḥ /",
    "XXvtrksopu:397": " yathā nātra śītasparśo vahner iti /",
    "XXvtrksopu:398": " pratiṣedhyasya śītasparśasya yaḥ svabhāvas tasya viruddho vahnis tasya cehopalabdhiḥ /",
    "XXvtrksopu:399": " 6) kāraṇaviruddhopalabdhir yathā nāsya romaharṣādiviśeṣāḥ santi saṃnihitadahanaviśeṣatvād iti /",
    "XXvtrksopu:400": " pratiṣedhyānāṃ romaharṣādiviṣesāṇāṃ kāraṇaṃ śītaṃ tasya viruddho dahanaviśeṣas tasya cehopalabdhiḥ",
    "XXvtrksopu:401": " 7) vyāpakaviruddhopalabdhir yathā nātra tuṣārasparśo dahanād iti /",
    "XXvtrksopu:402": " niṣedhyasya tuṣārasparśasya vyāpakaṃ śītaṃ tasya viruddho dahanas tasya cehopalabdhiḥ /",
    "XXvtrksopu:403": " 8) kāryaviruddhopalabdhir yathā nehāpratibaddhasāmarthyāni śītakāraṇāni santi vahner iti /",
    "XXvtrksopu:404": " pratiṣedhyānaṃ (Ts 291) śītakāraṇānāṃ kāryaṃ śītaṃ",
    "XXvtrksopu:405": " tasya viruddho vahnis tasya cehopalabdhiḥ /",
    "XXvtrksopu:406": " 9) svabhāvaviruddhavyāptopalabdhir yathā nātra vahnis tuṣārasparśād iti /",
    "XXvtrksopu:407": " pratiṣedhyasya vahner yaḥ svabhāvas tasya viruddhaṃ śītaṃ tena vyāptas tuṣārasparśas tasya cehopalabdhiḥ /",
    "XXvtrksopu:408": " 10) kāraṇaviruddhavyāptopalabdhir yathā nātra dhūmas tuṣārasparśād iti /",
    "XXvtrksopu:409": " pratiṣedhyasya hi dhūmasya yat kāraṇam agnis tasya viruddhaṃ śītaṃ tena vyāptas tuṣārasparśas tasya cehopalabdhiḥ /",
    "XXvtrksopu:410": " 11) vyāpakaviruddhavyāptopalabdhir yathā nāyaṃ nityaḥ kadācitkāryakāritvād iti /",
    "XXvtrksopu:411": " pratiṣedhyasya nityatvasya niratiśayatvaṃ vyāpakaṃ tasya viruddhaṃ sātiśayatvaṃ tena vyāptaṃ kadācitkāryakāritvaṃ tasya cehopalabdhiḥ /",
    "XXvtrksopu:412": " 12) kāryaviruddhavyāptopalabdhir yathā nehāpratibaddhasāmarthyāni",
    "XXvtrksopu:413": " vahnikāraṇāni santi tuṣārasparśād iti /",
    "XXvtrksopu:414": " pratiṣedhyānāṃ hi vahnikāraṇānāṃ kāryaṃ vahnis tasya viruddhaṃ śītaṃ tena vyāptas tuṣārasparśas tasya cehopalabdhiḥ /",
    "XXvtrksopu:415": " 13) svabhāvaviruddhakāryopalabdhir yathā /",
    "XXvtrksopu:416": " nātra śītasparśo dhūmād iti /",
    "XXvtrksopu:417": " pratiṣedhyasya hi śītasparśasya viruddho 'gnis tasya kāryaṃ dhūmas tasya cehopalabdhiḥ /",
    "XXvtrksopu:418": " 14) kāraṇaviruddhakāryopalabdhir yathā na romaharṣādiviśeṣayuktapuruṣavān ayaṃ pradeśo dhūmād iti /",
    "XXvtrksopu:419": " pratiṣedhyānāṃ romaharṣādiviśeṣānāṃ kāraṇaṃ śītaṃ tasya viruddho 'gnis tasya kāryaṃ dhūmas tasya cehopabdhiḥ /",
    "XXvtrksopu:420": " (Ts 292)",
    "XXvtrksopu:421": " 15) vyāpakaviruddhakāryopalabdhir yathā /",
    "XXvtrksopu:422": " nātra tuṣārasparśo dhumād iti /",
    "XXvtrksopu:423": " pratiṣedhyasya tuṣārasparśasya vyāpakaṃ śītaṃ tasya viruddho 'gnis tasya kāryaṃ dhūmas tasya cehopalabdhiḥ /",
    "XXvtrksopu:424": " 16) kāryaviruddhakāryopalabdhir yathā nehāpratibaddhasāmarthyāni",
    "XXvtrksopu:425": " śītakāraṇāni santi dhūmād iti /",
    "XXvtrksopu:426": " pratiṣedhyānāṃ śītakāraṇānāṃ kāryaṃ śītaṃ tasya viruddho 'gnis tasya kāryaṃ dhūmas tasya cehopalabdhiḥ",
    "XXvtrksopu:427": " 10. ime sarve kāraṇānupalabdhyādayaḥ pañcadaśānupalabdhiprayogāḥ svabhāvānupalabdhau saṃgraham upayānti pāraṃparyeṇārthāntaravidhipratiṣedhābhyāṃ prayogahhede 'pi",
    "XXvtrksopu:428": " svabhāvānupalabdhau saṃgrahaṃ tādātmyena gacchanti /",
    "XXvtrksopu:429": " etad uktaṃ bhavati /",
    "XXvtrksopu:430": " anupalabdhirūpatā tāvat sarvāsām aviśiṣṭā /",
    "XXvtrksopu:431": " tathā svabhāvaviruddhopalabdhyādāv apy anupalabdhirūpatā vidyata eva /",
    "XXvtrksopu:432": " sahābhāvākṣepikā yasyopalabdhiḥ sā tasyānupalabdhir ity anupalabdhilakṣaṇayogāt /",
    "XXvtrksopu:433": " tathā hi yeyaṃ vahner upalabdhiḥ sā śītābhāvam ākṣipati /",
    "XXvtrksopu:434": " 11. bhavatv anupalabdhiḥ sā dṛśyatā tu katham /",
    "XXvtrksopu:435": " ucyate /",
    "XXvtrksopu:436": " dṛśyatve 'py",
    "XXvtrksopu:437": " anupalabdhir iti kṛtvā /",
    "XXvtrksopu:438": " tathā hi yadi śītasparśo dṛśyo bhavet tadā tasyopalabdhiṃ niṣedhyābhāvavyāpto vahnir viruṇaddhy eva /",
    "XXvtrksopu:439": " evam abhāvasādhanī sarvaivānupalabdhir vyāptisāmarthyād (Ts 293)",
    "XXvtrksopu:440": " dṛśyasyopalabdhiṃ viruṇaddhīti sāmarthyāt svabhāvānupalabdhir bhavati /",
    "XXvtrksopu:441": " na sākṣāt /",
    "XXvtrksopu:442": " yasyāṃ tv anupalabdhau tadaiva tam eva pratipattāraṃ prati dṛśyatvaṃ pratiṣedhyasya siddhaṃ dṛśyānupalabdhir eva tasyāḥ svalakṣaṇam iti sākṣāt svabhāvānupalabdhiḥ /",
    "XXvtrksopu:443": " yat punar anyair ucyate /",
    "XXvtrksopu:444": " yady api saṃpratitanī dṛśyānupalabdhir nāsti virodhādikāle tv āsīd saiva bhāvapratipattinibandhanam iti /",
    "XXvtrksopu:445": " tena dṛṣyānupalabdhipūrvatvāt svabhāvaviruddhopalabdhyādīnāṃ dṛśyānupalabdhāv antarbhāvaḥ",
    "XXvtrksopu:446": " saṃpratitanyaś ca dṛśyānupalabdher abhāvāt tatsvabhāvānupalabdher anyāsām anupalabdhīnāṃ bheda iti /",
    "XXvtrksopu:447": " 12. yad api kaiścit svabhāvaviruddhopalabdhyādīnām anumitānumānatayā dṛśyānupalabdhirūpatocyate",
    "XXvtrksopu:448": " dūrād vahne rūpaviśeṣaṃ dṛṣṭvā uṣṇasparśaviśeṣas taddeśavyāpako 'numīyate tasmāc ca śītasparśābhāvapratītiḥ",
    "XXvtrksopu:449": " āhatya tu dṛśyānupalabdher anudayād dṛśyānupalabdher bhedena nirdeśaḥ /",
    "XXvtrksopu:450": " ata eva cānumitānumānam etat kevalam atyantābhyāsāj jhaṭiti tathābhūtapratītyudaye saty ekam anumānam ucyate /",
    "XXvtrksopu:451": " vastutas tv anekam anumānam etat evam anyatrāpi vyāpakaviruddhopalambhādāv ūhyam iti dvayam apy etan na manasi toṣam ādadhāti //",
    "XXvtrksopu:452": " 13. svabhāvaḥ svasattāmātrabhāvini sādhyadharme hetuḥ /",
    "XXvtrksopu:453": " yo hetor ātmanaḥ sattām apekṣya vidyamāno na hetusattāvyatiriktaṃ kiṃcid dhetum apekṣate /",
    "XXvtrksopu:454": " tasmin sādhye yo hetuḥsa svabhāvaḥ /",
    "XXvtrksopu:455": " anena ca viśeṣaṇe nāntyāt kāraṇāt kāryaṃ yad utpadyate tasya saṃgrahaḥ (Ts 294) kṛtaḥ /",
    "XXvtrksopu:456": " tad api hi tasya svabhāva eva /",
    "XXvtrksopu:457": " tatsattāmātrabhāvitvāt /",
    "XXvtrksopu:458": " anyārtham api kṛtam anyārthaṃ bhavatīti nyāyāt paravipratipattir api nirākṛtā /",
    "XXvtrksopu:459": " pare hi paścātkālabhāvinam api kṛtakatvādidharmaṃ svabhāvam icchantīti /",
    "XXvtrksopu:460": " yathā vṛkṣo 'yaṃ śiṃśapātvād iti /",
    "XXvtrksopu:461": " kāryaṃ yāvadbhiḥ svabhāvair avinābhāvi kāraṇe hetur iti prakṛtam /",
    "XXvtrksopu:462": " kāraṇe sādhye yāvadbhiḥ svabhāvair avinābhāvi tair eva hetuḥ /",
    "XXvtrksopu:463": " yathā 'gnir atra dhūmāt //",
    "XXvtrksopu:464": " 14. etāni ca trīṇi liṅgāni sādhyabhedāt /",
    "XXvtrksopu:465": " sādhyāpekṣayā hi liṅgavyavasthā",
    "XXvtrksopu:466": " / sādhyaś ca vidhiḥ pratiṣedho vā anyonyalakṣaṇavyavacchedalakṣaṇatvād",
    "XXvtrksopu:467": " anayoḥ /",
    "XXvtrksopu:468": " vidhir apy anarthāntarārthāntarabhedād dvividhaḥ /",
    "XXvtrksopu:469": " tatrānarthāntare gamye svabhāvahetuḥ /",
    "XXvtrksopu:470": " arthāntare tu gamye kāryam iti dvāv etau vidhisādhanau /",
    "XXvtrksopu:471": " svabhāvapratibandhe hi saty artho 'rthaṃ gamayet /",
    "XXvtrksopu:472": " svabhāvena pratibandhaḥ pratibaddhasvabhāvatvam /",
    "XXvtrksopu:473": " yasmāt svabhāvapratibandhe sati sādhanārthaḥ sādhyārthaṃ gamayet /",
    "XXvtrksopu:474": " tasmād anayor eva vidhisādhanatā /",
    "XXvtrksopu:475": " nanu svabhāvapratibandham antareṇāpi candrodayāt kumudavikāsapratipattiḥ samudravṛddhiś ca",
    "XXvtrksopu:476": " ātapasadbhāvāt parabhāge chāyāpratipattiḥ /",
    "XXvtrksopu:477": " kṛttikādyudayānantaraś ca rohiṇyādīnām udayaḥ pratīyate /",
    "XXvtrksopu:478": " tat katham ucyate svabhāvapratibandhe saty artho 'rthaṃ gamayed iti /",
    "XXvtrksopu:479": " tadapratibaddhasya tadavyabhicāraniyamābhāvāt /",
    "XXvtrksopu:480": " tad iti (Ts 295) svabhāva uktaḥ /",
    "XXvtrksopu:481": " tenāpratibaddhas tadapratibaddhaḥ /",
    "XXvtrksopu:482": " yo yatra svabhāvena na pratibaddhaḥsa tarn apratibaddhaviṣayam avaśyam eva na na vyabhicaratīti nāsti tayor avyabhicāraniyamaḥ /",
    "XXvtrksopu:483": " yātu candrodayādeḥ samudravṛddhyādipratītiḥ sānumānād eva /",
    "XXvtrksopu:484": " tathā hi hetudharmasyaiva tādṛśo",
    "XXvtrksopu:485": " 'trānumitir yatrāmbhojabodhādaya ekakālā jātāḥ /",
    "XXvtrksopu:486": " evaṃ sati kāryād iyaṃ kāraṇasiddhiḥ /",
    "XXvtrksopu:487": " vāyuviśeṣa eva ca yaḥ kṛttikādyudayakāraṇaṃsa eva hi saṃtatyā rohiṇyādyudayakāraṇaṃ /",
    "XXvtrksopu:488": " hetudharmapratītes tatpratītir iti /",
    "XXvtrksopu:489": " evam atrāpi /",
    "XXvtrksopu:490": " yatrāvyabhicāras tatra pratibandho 'bhyūhyaḥ /",
    "XXvtrksopu:491": " sa ca pratibandhaḥ sādhye 'rthe liṅgasya /",
    "XXvtrksopu:492": " vastutas tadātmyāt tadutpatteś ca /",
    "XXvtrksopu:493": " atatsvabhāvasyātadutpatteś ca tatrāpratibaddhasvabhāvatvāt /",
    "XXvtrksopu:494": " te ca tādātmyatadutpattī svabhāvakāryayor eveti /",
    "XXvtrksopu:495": " tābhyām eva vastusiddhiḥ /",
    "XXvtrksopu:496": " pratiṣedhasiddhis tu yathoktāyā evānupalabdheḥ /",
    "XXvtrksopu:497": " nanv anupalabdhau kaḥ pratibandhaḥ /",
    "XXvtrksopu:498": " pratibaddhaś ca hetur gamakaḥ /",
    "XXvtrksopu:499": " idānim eva hi kathitam /",
    "XXvtrksopu:500": " svabhāvapratibandhe hi saty artho 'rthaṃ gamayed iti /",
    "XXvtrksopu:501": " tatra svabhāvānupalabdhau tādātmyaṃ pratibandhaḥ /",
    "XXvtrksopu:502": " tathā hi tatrābhāvavyavahārayogyatā sādhyate /",
    "XXvtrksopu:503": " yogyatā ca yogyasvabhāvabhūtaiveti /",
    "XXvtrksopu:504": " kāraṇānupalabdhyādau maulapratibandhanibandhano gamyagamakabhāvaḥ /",
    "XXvtrksopu:505": " viruddhopalabdhyādau tu tattadviviktapradeśādikāryatvāt tādṛśasya (Ts 296)",
    "XXvtrksopu:506": " dahanādes tadutpattinibandhana eva iti // //",
    "XXvtrksopu:507": " // tarkasopāne svārthānumānaparicchedo dvitiyaḥ // //",
    "XXvtrksopu:508": " 1. trirūpaliṅgākhyānaṃ parārtham anumānam /",
    "XXvtrksopu:509": " pūrvam uktaṃ yat trirūpaṃ liṅgaṃ tasya yat prakāśakaṃ vacanaṃ tat parārtham anumānaṃ kāraṇe kāryopacārāt /",
    "XXvtrksopu:510": " anumānakāraṇe trirūpaiiṅge kāryasyānumānasyopacārāt samāropāt /",
    "XXvtrksopu:511": " yathā naḍvalodakaṃ pādaroga iti /",
    "XXvtrksopu:512": " tad dvividhaṃ prayogabhedāt",
    "XXvtrksopu:513": " / sādharmyavat /",
    "XXvtrksopu:514": " vaidharmyavac ca //",
    "XXvtrksopu:515": " 2. samāno dharmo yasya sa sadharmā /",
    "XXvtrksopu:516": " tasya bhāvaḥ sādharmyaṃ /",
    "XXvtrksopu:517": " dṛṣṭāntadharmiṇā saha sādhyadharmiṇo hetukṛtaṃ sādṛśyam /",
    "XXvtrksopu:518": " visadṛśo dharmo yasya sa vidharmā tasya bhāvo vaidharmyam /",
    "XXvtrksopu:519": " dṛṣṭāntadharmiṇā saha sādhyadharmiṇo hetukṛtaṃ vaisādṛśyam /",
    "XXvtrksopu:520": " yasya sādhanavākyasya sādharmyam abhidheyaṃ tatsādharmyavat /",
    "XXvtrksopu:521": " yasya ca vaidharmyam abhidheyaṃ tad vaidharmyavat /",
    "XXvtrksopu:522": " nanu ca sādharmyavati sādhanavākye vyatireko nāsti /",
    "XXvtrksopu:523": " vaidharmyavati cānvayas tat kathaṃ trirūpaliṅgākhyānaṃ parārtham anumānaṃ syāt /",
    "XXvtrksopu:524": " naiṣa doṣaḥ /",
    "XXvtrksopu:525": " sādharmyeṇāpi hi prayoge 'rthād vaidharmyagatiḥ /",
    "XXvtrksopu:526": " asati tasmin sādhyena hetor anvayāyogāt /",
    "XXvtrksopu:527": " sādharmyābhidheyena yukte prayoge samarthyād vyatirekasya pratītis tasmāt trirūpaliṅgākhyānam",
    "XXvtrksopu:528": " tasmin vyatireke buddhyāvasīyamāne 'sati sādhyena hetor anvayasya",
    "XXvtrksopu:529": " buddhyāvasitasyābhāvāt //",
    "XXvtrksopu:530": " (Ts 297)",
    "XXvtrksopu:531": " 3. tathā vaidharmyeṇāpy anvayagatiḥ /",
    "XXvtrksopu:532": " asati tasmin sādhyābhave hetvabhāvasyāsiddheḥ /",
    "XXvtrksopu:533": " tatheti yathānvayavākye tathārthād eva vaidharmyeṇa prayoge 'nvayasyānabhidhīyamānasyāpi gatiḥ",
    "XXvtrksopu:534": " asati tasminn anvaye buddhigṛhīte sādhyābhāve hetvabhāvasyāsiddher anavasāyāt /",
    "XXvtrksopu:535": " tasmād ekenāpi vākyenānvayamukhena vyatirekamukhena vā prayuktena sapakṣāsapakṣayor liṅgasya sadasattvakhyāpanaṃ kṛtaṃ bḥavatīti nāvaśyaṃ vākyadvayaprayogaḥ",
    "XXvtrksopu:536": " 4. tatrānupalabdheḥ sādharmyavān prayogaḥ yad yatropalabdhilakṣaṇaprāptaṃ san nopalabhyate sa tatrāsadvyavahāraviṣayaḥ /",
    "XXvtrksopu:537": " yathā śaśaśirasi śṛṅgaṃ /",
    "XXvtrksopu:538": " nopalabhyate ca kvacitpradeśaviśeṣa upalabdhilakṣaṇaprāpto ghaṭa iti /",
    "XXvtrksopu:539": " atra dṛṣṭāntadharmiṇaḥ śaśaśirasaḥ sādhyadharmiṇaś ca pradeśaviśeṣasyopalabdhilakṣaṇaprāptapratiṣedhyānupalambhahetukṛtaṃ sādṛśyam abhidheyam //",
    "XXvtrksopu:540": " 5. tathā svabhāvahetoḥ prayogaḥ /",
    "XXvtrksopu:541": " yat sat tat sarvam anityaṃ yathā ghaṭaḥ saṃś ca śabdaḥ /",
    "XXvtrksopu:542": " śuddhasya svabhāvasya prayogaḥ /",
    "XXvtrksopu:543": " sattvamātrasyopadhyanapekṣatvāt /",
    "XXvtrksopu:544": " yad utpattimat tad anityam /",
    "XXvtrksopu:545": " yathā ghaṭaḥ /",
    "XXvtrksopu:546": " utpattimac ca sukham ity avyatiriktaviśeṣaṇasya /",
    "XXvtrksopu:547": " utpattir hi svarūpalābhaḥ /",
    "XXvtrksopu:548": " sā ca bhāvasyātmabhūtaiva kevalaṃ kalpanayā vyatirekiṇīva pradarśyate /",
    "XXvtrksopu:549": " yat kṛtakaṃ tad anityaṃ yathā ghaṭaḥ kṛtakaś ca śabda iti vyatiriktaviśeṣaṇasya /",
    "XXvtrksopu:550": " apekṣitaparavyāpāro hi svabhāvaniṣpattau bhāvaḥ kṛtaka iti /",
    "XXvtrksopu:551": " evaṃ pratyayabhedabheditvādayo draṣṭavyāḥ /",
    "XXvtrksopu:552": " atra hi dṛṣṭāntadharmibhiḥ sādhyadharmiṇāṃ hetukṛtaṃ sādṛśyam abhidheyam /",
    "XXvtrksopu:553": " sarva ete sādhanadharmā yathāsvaṃ (Ts 298) pramāṇaiḥ siddhasādhanadharmamātrānubandha eva sādhyadharme 'vagantavyāḥ /",
    "XXvtrksopu:554": " vastutas tasyaiva tatsvabhāvatvāt /",
    "XXvtrksopu:555": " tanniṣpattāv aniṣpannasya tatsvabhāvatvāyogāt /",
    "XXvtrksopu:556": " viruddhadharmādhyāsasya bhedaIakṣaṇatvāt //",
    "XXvtrksopu:557": " 6. kāryahetoḥ sādharmyavān prayogaḥ /",
    "XXvtrksopu:558": " yatra yatra dhūmas tatra tatra vahnir yathā mahānase /",
    "XXvtrksopu:559": " dhūmas cātra /",
    "XXvtrksopu:560": " atra dṛṣṭāntadharmiṇo mahānasasya sādhyadharmiṇaś ca pradeśaviśeṣasya dhūmahetukṛtaṃ sādṛśyam abhidheyam /",
    "XXvtrksopu:561": " ihāpi tribhir anupalambhair dvābhyāṃ pratyakṣābhyāṃ siddhe kāryakāraṇabhave kāraṇe sādhye kāryahetur vaktavyaḥ /",
    "XXvtrksopu:562": " anupalabdher vaidharmyavān prayogaḥ /",
    "XXvtrksopu:563": " yat sad upalabdhilakṣaṇaprāptaṃtad upalabhyata eva /",
    "XXvtrksopu:564": " yathā nīlaviśeṣaḥ /",
    "XXvtrksopu:565": " na caivam ihopalabdhilakṣaṇaprāptasya ghaṭasyopalabdhir iti /",
    "XXvtrksopu:566": " atra hi dṛṣṭāntadharmiṇo nilaviśeṣasya sādhyadharmiṇaś ca pradeśasyopalabdhilakṣaṇaprāptaniṣedhyānupalambhākhyahetukṛtaṃ vaisādṛśyam abhidheyam /",
    "XXvtrksopu:567": " 7. svabhāvahetor vaidharmyavantaḥ prayogāḥ asaty anityatve nāsti kvacit sattvaṃ yathā gaganamaline",
    "XXvtrksopu:568": " saṃś ca śabdaḥ /",
    "XXvtrksopu:569": " asaty anityatve na kvacid utpattimattvaṃ yathākāśe /",
    "XXvtrksopu:570": " utpattimac ca sukham /",
    "XXvtrksopu:571": " asaty anityatve na kvacit kṛtakatvaṃ yathā kurmaromni /",
    "XXvtrksopu:572": " kṛtakaś ca śabda iti /",
    "XXvtrksopu:573": " atra dṛṣṭāntadharmiṇā sādhyadharmiṇo hetukṛtaṃ vaisadṛśyam abhidheyam //",
    "XXvtrksopu:574": " 8. kāryahetor vaidharmyavān prayogaḥ /",
    "XXvtrksopu:575": " asaty agnau na bhavaty eva dhūmo yathā mahāhrade /",
    "XXvtrksopu:576": " dhūmaś cātreti /",
    "XXvtrksopu:577": " (Ts 299) atra dṛṣṭāntadharmiṇā sādhyadharmiṇo hetukṛtaṃ vaisadṛśyam abhidheyam //",
    "XXvtrksopu:578": " 9. trirūpaliṅgākhyānaṃ parārtham anumānam ity arthān na pakṣādivacanam anumānam uktaṃ bhavati",
    "XXvtrksopu:579": " tatra pratijñā tāvan na sākṣāt sādhanam /",
    "XXvtrksopu:580": " arthād evārthagateḥ /",
    "XXvtrksopu:581": " artha eva hy arthaṃ gamayati pratibandhān /",
    "XXvtrksopu:582": " nābhidhānaṃ viparyayāt /",
    "XXvtrksopu:583": " pāraṃparyeṇāpi na bhavati /",
    "XXvtrksopu:584": " sādhyasyaivābhidhānāt /",
    "XXvtrksopu:585": " sādhyasādhanadharmaviśeṣopadarśanārtham anavayavabhūtāpi pratijñā dṛṣṭāntavat prayujyata iti cet /",
    "XXvtrksopu:586": " na /",
    "XXvtrksopu:587": " evaṃ hy anujñādivākyam api prayoktavyaṃ syāt /",
    "XXvtrksopu:588": " na hi tair vinā eva sādhanasya pravṛttir saṃbhavati /",
    "XXvtrksopu:589": " viṣayopadarśanam api niṣphalam /",
    "XXvtrksopu:590": " tenāpi vinā sādhyapratīteḥ /",
    "XXvtrksopu:591": " tathā hi yat kṛtakaṃ tat sarvam anityaṃ kṛtakaś ca śabda ity etāvanmātre prayukte",
    "XXvtrksopu:592": " 'nityaḥ śabda iti pratītir bhavaty evāntareṇa pratijñāvacanam /",
    "XXvtrksopu:593": " nanv asati pratijñāvacane sapakṣādivyavasthā katham /",
    "XXvtrksopu:594": " tathā hi sādhyadharmasāmānyena samāno 'rthaḥ sapakṣaḥ /",
    "XXvtrksopu:595": " tadabhāvaprabhāvitaś cāsapakṣa iti /",
    "XXvtrksopu:596": " asati hi pratijñānirdeśe pakṣāpekṣānibandhanaṃ trairūpyaṃ nāstīti /",
    "XXvtrksopu:597": " asad etat /",
    "XXvtrksopu:598": " tathā hi pratijñāvacanam antareṇāpi sarvaṃ saṃpadyata eva /",
    "XXvtrksopu:599": " upanayanasya punar arthaḥ pakṣadharmavacanenaiva nirdiṣṭa iti na tatpūrvake tasya kaścid upayogaḥ",
    "XXvtrksopu:600": " vyāptipūrvake vacane pakṣadharmavacanād eva tadarthasiddheḥ kim anenopanayena /",
    "XXvtrksopu:601": " nigamanam apy aniṣṭaṃ sādhanavākyāṅgam iti //",
    "XXvtrksopu:602": " (Ts 300)",
    "XXvtrksopu:603": " 10. trirūpaliṅgākhyānaṃ parārtham anumānam ity uktam /",
    "XXvtrksopu:604": " trayāṇāṃ rūpāṇām ekasyāpi rūpasyānuktau sādhanābhāsaḥ /",
    "XXvtrksopu:605": " uktasyāpy asiddhau saṃdehe ca pratipādyapratipādakayoḥ /",
    "XXvtrksopu:606": " trayāṇāṃ rūpāṇāṃ madhya ekasyānuktau /",
    "XXvtrksopu:607": " apiśabdād dvayor api /",
    "XXvtrksopu:608": " sādhanasyābhāsaḥ sādhanasya sadṛśam ity arthaḥ /",
    "XXvtrksopu:609": " uktasyāpiśabdād anuktāv api /",
    "XXvtrksopu:610": " asiddhau saṃdehe vā pratipādyasya pratipādakasya hetvābhāsaḥ /",
    "XXvtrksopu:611": " 11. tatraikasya rūpasya dharmisaṃbandhasyāsiddhau saṃdehe cāsiddho hetvābhāsaḥ /",
    "XXvtrksopu:612": " yathā śabdasyānityatve sādhye cākṣuṣatvam ubhayāsiddham /",
    "XXvtrksopu:613": " cetanās tarava iti sādhye sarvatvagapaharaṇe maraṇaṃ prativādyasiddham /",
    "XXvtrksopu:614": " vijñānendriyāyurnirodhaIakṣaṇasya maraṇasyānenābhyupagamāt /",
    "XXvtrksopu:615": " acetanāḥ sukhādaya iti sādhya utpattimattvam anityatvaṃ vā sāṃkhyasya svayaṃvādino",
    "XXvtrksopu:616": " 'siddham /",
    "XXvtrksopu:617": " atra cotpattimattvam anityatvaṃ vā paryāyeṇa hetur na yugapat tathā hi parārtho hetūpanyāsaḥ",
    "XXvtrksopu:618": " parasya cāsata utpāda utpattimattvaṃ sataś ca niranvayo vināśo 'nityatvaṃ siddham iti /",
    "XXvtrksopu:619": " tathā svayaṃ tadāśrayaṇasya vā saṃdehe 'siddhaḥ /",
    "XXvtrksopu:620": " yathā bāspādibhāvena saṃdigdho bhūtasaṃghāto 'gnisiddhau bhūtānāṃ pṛthivyādīnāṃ saṃghātaḥ",
    "XXvtrksopu:621": " 'gnisiddhyartham upādīyamāno 'siddhaḥ /",
    "XXvtrksopu:622": " yathā ceha nikūñjemayūraḥ kekāyitād iti tadāpātadeśavibhrame /",
    "XXvtrksopu:623": " āpātanam āpātas tasya kekāyitasyāpāta utpādas tasya deśas tasya vibhramo bhrāntiḥ /",
    "XXvtrksopu:624": " atha vā āpataty āgacchaty asmād ity āpātaḥ /",
    "XXvtrksopu:625": " sa eva deśas tadāpātadeśaḥ /",
    "XXvtrksopu:626": " tasya vibhrame /",
    "XXvtrksopu:627": " yat punar ucyate 'nyair āpāta āgamanam iti tad ayuktam /",
    "XXvtrksopu:628": " (Ts 301) na hi śrotrendriyasya prāpyakāritā ghaṭate /",
    "XXvtrksopu:629": " nāpīdaṃ bauddhadarśanam /",
    "XXvtrksopu:630": " tathā hy uktam abhidharmakośe /",
    "XXvtrksopu:631": " cakṣuḥśrotramano 'prāptaviṣayaṃ trayam anyatheti /",
    "XXvtrksopu:632": " āśrayāsiddhyāpy asiddhaḥ /",
    "XXvtrksopu:633": " yathā sarvagata ātmā sarvatropalabhyamānaguṇatvād ākāśavat /",
    "XXvtrksopu:634": " sarvatropalabhyamānaguṇāḥ sukhādayo yasya tadbhāvas tattvaṃ /",
    "XXvtrksopu:635": " tasmād yady ayam ātmā sarvagato na bhavet /",
    "XXvtrksopu:636": " kathaṃ dakṣiṇāpatha upalabdhāḥ sukhādayo madhyadeśa upalabhyante",
    "XXvtrksopu:637": " / ākāśavad iti dṛṣṭānte ākāśasya guṇaḥ śabdaḥ /",
    "XXvtrksopu:638": " sa ca yathā vikāriṇi puruṣa upalabhyate tathānyatrāpīti /",
    "XXvtrksopu:639": " syād eṣa hetur yadi bauddhasya sarvatropalabhyamānaguṇatvam ātmanaḥ siddhaṃ syāt /",
    "XXvtrksopu:640": " yāvad ātmaiva na siddhaḥ // tad evam asiddhaḥ ṣaṭprakāraḥ // // //",
    "XXvtrksopu:641": " 12. tathaikasya rūpasyāsapakṣe 'sattvasyāsiddhāv anaikāntiko hetvābhāsaḥ /",
    "XXvtrksopu:642": " yathā śabdasya nityatvādike dharme sādhye prameyatvādiko dharmaḥ sapakṣavipakṣayoḥ sarvatraikadeśe ca vartamānaḥ /",
    "XXvtrksopu:643": " nityatvādika ity ātrādiśabdena prayatnānantarīyakatvāprayatnānantarīyakatvayor grahaṇam /",
    "XXvtrksopu:644": " prameyatvādika ity atrādiśabdenānityatvāsparśatvayor grahaṇam /",
    "XXvtrksopu:645": " kiṃbhūtaḥ prameyatvādiko dharmo 'naikāntikaḥ /",
    "XXvtrksopu:646": " sapakṣavipakṣayoḥ sarvatraikadeśe ca vartamānaḥ /",
    "XXvtrksopu:647": " nityaḥ śabdaḥ prameyatvād ity atra nityatve sādhye prameyatvaṃ sapakṣavipakṣayor vartate /",
    "XXvtrksopu:648": " ekadeśe ca vartamāna ity atrāpi sapakṣavipakṣayor iti saṃbandhanīyaṃ /",
    "XXvtrksopu:649": " caśabdenaitat kathayati /",
    "XXvtrksopu:650": " na kevalaṃ sapakṣavipakṣavyāpi (Ts 302) prameyatvam anaikāntiko hetvābhāsaḥ /",
    "XXvtrksopu:651": " yo 'pi sapakṣavyāpī vipakṣaikadeśavṛttiḥ /",
    "XXvtrksopu:652": " tathā vipakṣavyāpī sapakṣaikadeśavṛttīḥ /",
    "XXvtrksopu:653": " yo vā sapakṣavipakṣayor ekadeśavṛttiḥ sarvo 'sāv",
    "XXvtrksopu:654": " anaikāntiko hetvābhāsa iti /",
    "XXvtrksopu:655": " tatra prayatnānantariyakaḥ śabdo 'nityatvād",
    "XXvtrksopu:656": " ghaṭavad ity ayaṃ vipakṣaikadeśavṛttiḥ /",
    "XXvtrksopu:657": " vidyuti vartamānatvād ākāśādāv avartamānatvāt sapakṣavyāpī tu bhavaty eva /",
    "XXvtrksopu:658": " sarvasya prayatnānantarīyakasyānityatvāt /",
    "XXvtrksopu:659": " aprayatnānantarīyakaḥ śabdo 'nityatvād",
    "XXvtrksopu:660": " vidyud iva /",
    "XXvtrksopu:661": " ayaṃ sapakṣaikadeśavṛttiḥ /",
    "XXvtrksopu:662": " aprayatnānantarīyako 'sya sapakṣo",
    "XXvtrksopu:663": " 'vidyudākāśādiḥ /",
    "XXvtrksopu:664": " tatrānityatvaṃ vidyuti vartate nākāśādau /",
    "XXvtrksopu:665": " vipakṣavyāpītu bhavaty eva /",
    "XXvtrksopu:666": " sarvaprayatnānantarīyake 'nityatvasya",
    "XXvtrksopu:667": " gatatvāt /",
    "XXvtrksopu:668": " nityaḥ śabdo 'sparśatvāt paraśuvat /",
    "XXvtrksopu:669": " asparśatvaṃ hi vipakṣaikadeśe buddhyādau sapakṣaikadeśe cākāśādau vartata ity ubhayapakṣaikadeśavṛttiḥ",
    "XXvtrksopu:670": " evaṃ caturvidhaḥ sādhāraṇānaikāntiko nirdiṣṭaḥ",
    "XXvtrksopu:671": " 13. tathā 'syaiva rūpasya saṃdehe 'py anaikāntika eva /",
    "XXvtrksopu:672": " yathā sarvajñaḥ kaścid vivakṣitaḥ puruṣo rāgādimān veti sādhye vaktṛtvādiko dharmaḥ saṃdigdhavipakṣavyāvṛttikaḥ",
    "XXvtrksopu:673": " sarvatraikadeśe vā sarvajño vaktā nopalabhyata iti /",
    "XXvtrksopu:674": " evaṃ prakārasyānupalambhasyādṛṣyātmaviṣayatvena saṃdehahetutvāt /",
    "XXvtrksopu:675": " asarvajñaviparyayād vaktṛtvāder vyāvṛttiḥ saṃdigdhā //",
    "XXvtrksopu:676": " 14. dvayo rūpayor viparyayasiddhau viruddhaḥ /",
    "XXvtrksopu:677": " kayor dvayoḥ /",
    "XXvtrksopu:678": " sapakṣe sattvasyāsapakṣe cāsattvasya yathā kṛtakatvaṃ prayatnānantarīyakatvaṃ ca nityatve sādhye viruddhahetvābhāsaḥ // dvayor upādānam asapakṣavyāpyasapakṣaikadeśavṛttitvena bhedāt anayoḥ (Ts 303) sapakṣe",
    "XXvtrksopu:679": " 'sattvam asapakṣe ca sattvam iti viparyayasiddhiḥ /",
    "XXvtrksopu:680": " etau sādhyaviparyayasādhanād viruddhau // dvayo rūpayor ekasyāsiddhāv aparasya ca saṃdehe 'naikāntikaḥ /",
    "XXvtrksopu:681": " dvayor ity anvayavyatirekayoḥ /",
    "XXvtrksopu:682": " ekasyāsiddhāv iti /",
    "XXvtrksopu:683": " asapakṣe 'sattvasya /",
    "XXvtrksopu:684": " aparasya saṃdeha iti sapakṣe sattvasya /",
    "XXvtrksopu:685": " yathā vītarāgaḥ sarvajño vā vaktṛtvād iti /",
    "XXvtrksopu:686": " vyatireko 'trāsiddhaḥ saṃdigdho",
    "XXvtrksopu:687": " 'nvayaḥ /",
    "XXvtrksopu:688": " sarvajñavītarāgayor viprakarṣād vacanādes tatra sattvam asattvaṃ vā saṃdigdham /",
    "XXvtrksopu:689": " anayor eva dvayo rūpayoḥ saṃdehe 'naikāntikaḥ /",
    "XXvtrksopu:690": " yathā sātmakaṃ jīvaccharīraṃ prāṇādimattvād iti /",
    "XXvtrksopu:691": " na hi sātmakānatmakābhyām anyo rāśir asti yatra praṇādir vartate /",
    "XXvtrksopu:692": " nāpy anayor ekatra vṛttiniścayaḥ /",
    "XXvtrksopu:693": " ata evānvayavyatirekayoḥ saṃdehād anaikāntikaḥ /",
    "XXvtrksopu:694": " sādhyetarayor ato niścayābhavāt /",
    "XXvtrksopu:695": " 15. evam eteṣāṃ trayāṇāṃ rūpāṇāṃ ekaikasya dvayor dvayor vā rūpayor",
    "XXvtrksopu:696": " asiddhau saṃdehe ca yathāyogam asiddhaviruddhānaikāntikās trayo hetvābhāsāḥ /",
    "XXvtrksopu:697": " evam anantaroktena krameṇa trayo hetvābhasaḥ /",
    "XXvtrksopu:698": " asiddhaviruddhānaikāntikāḥ /",
    "XXvtrksopu:699": " trāyāṇāṃ rūpāṇāṃ pakṣadharmānvayavyatirekākhyānāṃ madhye /",
    "XXvtrksopu:700": " ekaikasya rūpasyāsiddhau saṃdehe ca /",
    "XXvtrksopu:701": " tathā dvayor dvayor vā rūpayor asiddhau saṃdehe ca yathāyogam iti yathāsaṃbhavam /",
    "XXvtrksopu:702": " tatra dharmisaṃbandhasyaikasya rūpasyāsiddhāv asiddhaḥ /",
    "XXvtrksopu:703": " tathā sapakṣe sattvasyāsiddhau saṃdehe cānaikāntika uktaḥ /",
    "XXvtrksopu:704": " evam ekaikasya rūpasyāsiddhau saṃdehe cāsiddho 'naikāntikaś ca hetvābhāsa (Ts 304) uktaḥ",
    "XXvtrksopu:705": " / tathā dvayor dvayo rūpayor viparyayasiddhau viruddho hetvābhāsa uktaḥ /",
    "XXvtrksopu:706": " asapakṣe sattvasya ca saṃdehe vā 'naikāntika uktaḥ /",
    "XXvtrksopu:707": " tathā sapakṣāsapakṣayor api hetoḥ sadasattvasaṃdehe 'naikāntika eva /",
    "XXvtrksopu:708": " evaṃ dvayor dvayor asiddhau saṃdehe ca viruddho 'naikāntikaś ca hetvābhāsa iti",
    "XXvtrksopu:709": " 16. nanu katham uktaṃ trayo hetvābhāsā iti /",
    "XXvtrksopu:710": " yāvatā vaiphalyam api hetoḥ pṛthagdūṣaṇam asti /",
    "XXvtrksopu:711": " tad uktam /",
    "XXvtrksopu:712": " sādhanaṃ yad vivādena nyastaṃ tac cen na sādhyate /",
    "XXvtrksopu:713": " kiṃ sādhyam anyathāniṣṭaṃ bhaved vaiphalyam eva vā // iti atra kecid āhuḥ satyam asty eva vaiphalyaṃ hetoḥ pṛthagdūṣaṇaṃ /",
    "XXvtrksopu:714": " yat punar asiddhaviruddhānaikāntikakathanaṃ viniścayādau tad asāmarthyaprabhedena /",
    "XXvtrksopu:715": " dvividhaṃ hi sādhanasya dūṣaṇaṃ bhavati /",
    "XXvtrksopu:716": " asāmarthyaṃ vaiyarthyaṃ ca /",
    "XXvtrksopu:717": " asāmarthyaṃ tv asiddhaviruddhānaikantikabhedāt trividham /",
    "XXvtrksopu:718": " vaiyarthyaṃ tv ekam eveti /",
    "XXvtrksopu:719": " syād etad yadi vaiyarthyaṃ nāma hetor dūṣaṇaṃ syāt kiṃ tu pramāṇasya /",
    "XXvtrksopu:720": " tad uktam udyotakareṇāpi /",
    "XXvtrksopu:721": " adhigatam api gamayatā pramāṇena piṣṭaṃ piṣṭaṃ syād iti /",
    "XXvtrksopu:722": " nyāyaparameśvarair api kīrttipādair uktam /",
    "XXvtrksopu:723": " niṣpāditakriye kaścid viśeṣam asamādadhat /",
    "XXvtrksopu:724": " karmaṇy aindriyam anyad vā sādhanaṃ kim itīṣyata iti tataś ca katham idaṃ vaiyarthyaṃ hetor dūṣaṇam /",
    "XXvtrksopu:725": " (Ts 305) athaivam ucyate pramāṇājanakatvād dhetur api vyartha ucyata iti /",
    "XXvtrksopu:726": " evaṃ hi vāstavam idaṃ hetor na dūṣaṇaṃ syāt /",
    "XXvtrksopu:727": " vāstavaṃ dūṣaṇaṃ vaktavyaṃ /",
    "XXvtrksopu:728": " kiṃ ca /",
    "XXvtrksopu:729": " yadi vaiyarthyaṃ hetor dūṣanaṃ bhinnaṃ syāt /",
    "XXvtrksopu:730": " yathāsiddhatāpratipakṣeṇa heto rūpaṃ pakṣadharmatā /",
    "XXvtrksopu:731": " viruddhatāpratipakṣeṇānvayaḥ /",
    "XXvtrksopu:732": " anaikāntikatāpratipakṣena ca vyatirekaś coktaḥ /",
    "XXvtrksopu:733": " tathā vaiyarthyapratipakṣeṇāpy anyad rūpam uktaṃ syāt /",
    "XXvtrksopu:734": " na cānyad rūpaṃ hetor ghaṭate /",
    "XXvtrksopu:735": " yadi tarhīdaṃ vaiyarthyaṃ na pṛthagdūṣaṇaṃ kathaṃ tarhy anena vādī nigṛhyate //",
    "XXvtrksopu:736": " 17. atra kecid āhuḥ /",
    "XXvtrksopu:737": " asiddha eva vaiyarthyaṃ antarbhavatīti /",
    "XXvtrksopu:738": " tathā hi jijñāsitaviśeṣo dharmī pakṣaḥ /",
    "XXvtrksopu:739": " taddharmaś ca hetuḥ /",
    "XXvtrksopu:740": " tato",
    "XXvtrksopu:741": " 'pakṣadharmatvād vaiyarthyam asiddha evāntaryāti /",
    "XXvtrksopu:742": " anye tu sudhiya evam āhuḥ /",
    "XXvtrksopu:743": " nedaṃ hetor dūṣaṇaṃ kiṃ tu parārthānumāne vaktur api guṇadoṣāś cintyante iti viphalābhidhāyī apratibhayaiva nigṛhyata iti /",
    "XXvtrksopu:744": " tathā hi prakṛtam eva sādhyaṃ nāprakṛtam iti sādhyatāyāḥ prakṛter niyāmaka eṣa panthā /",
    "XXvtrksopu:745": " evaṃ kṛtvā parisaṃkhyānaṃ na virudhyate /",
    "XXvtrksopu:746": " doṣāḥ punar nyūnatvam asiddhir vādinā sādhayitum iṣṭasyārthasya viparyayasādhanam aṣṭādaśa dṛṣṭāntadoṣāś ceti /",
    "XXvtrksopu:747": " atra ca yac codyaṃ parihāraśca tad granthavistarabhayān na likhitam iti /",
    "XXvtrksopu:748": " sthitam etad (Ts 306) yadi vaiyarthyaṃ hetor dūṣaṇaṃ tadāsiddha evāntarbhavati /",
    "XXvtrksopu:749": " no ced apratibhayaiveti //",
    "XXvtrksopu:750": " 18. triIakṣaṇo hetur uktas tāvatārthapratītir iti na pṛthag dṛṣṭānto nāma",
    "XXvtrksopu:751": " sādhanāvayavaḥ kaścit /",
    "XXvtrksopu:752": " tena nāsya lakṣaṇaṃ pṛthag ucyate gatārthatvāt /",
    "XXvtrksopu:753": " hetoḥ sapakṣa eva sattvam asapakṣāc ca sarvato vyāvṛttī rūpam uktam abhedena i punar aviśeṣeṇa kāryasvabhāvayor janmatanmātrānubandhau darśanīyāv uktau /",
    "XXvtrksopu:754": " rūpaśabdaḥ pratyekam abhisaṃbadhyate /",
    "XXvtrksopu:755": " hetoḥ sapakṣa eva sattvam iti sādhyenānugatam idam ekaṃ rūpam asapakṣāc ca sarvato vyāvṛttir iti sādhyanivṛttyā nivṛttir asya dvitīyaṃ rūpam uktam /",
    "XXvtrksopu:756": " abhedeneti svabhāvādihetum akṛtvā /",
    "XXvtrksopu:757": " janmatanmātre saty anubaddhau /",
    "XXvtrksopu:758": " sādhānaṃ kṛteti samāsaḥ /",
    "XXvtrksopu:759": " tac ca darśayatā dhūmas tatrāgnir iti asaty agnau na kvacid dhumo yathā mahānasetarayoḥ /",
    "XXvtrksopu:760": " yatra kṛtakatvaṃ tatrānityatvam anityatvābhāve kṛtakatvāsaṃbhavo yathā ghaṭākāśayor iti darśanīyam",
    "XXvtrksopu:761": " na hy anyathā sapakṣavipakṣayoḥ sadasattve yathoktaprakāre śakye darśayituṃ /",
    "XXvtrksopu:762": " tatkāryatāniyamaḥ kāryaliṅgasya ca svabhāvavyāptiḥ /",
    "XXvtrksopu:763": " tasyāgnyādeḥ kāryaṃ tatkāryaṃ tasya bhāvas tatkāryatā /",
    "XXvtrksopu:764": " na hy anyathā śakyo darśayitum iti liṅgavacanavipariṇāmena sambandhanīyam //",
    "XXvtrksopu:765": " 19. asmiṃś cārthe darśite darśita eva dṛṣṭānto bhavati /",
    "XXvtrksopu:766": " etāvanmātratvāt tasyeti /",
    "XXvtrksopu:767": " etenaiva dṛṣṭāntadoṣā api nirastā bhavanti /",
    "XXvtrksopu:768": " etenaiveti hetulakṣaṇābhidhānenaiva dṛṣṭāntasyāpi sāmarthyād gatārthatvena dṛṣṭāntadoṣā (Ts 307) api sādhanatvena pratyākhyātā bhavanti /",
    "XXvtrksopu:769": " yena hetoḥ sāmānyaviśeṣalakṣaṇaṃ yathoktaṃ pradarśyate sa saṃyagdṛṣṭāntaḥ /",
    "XXvtrksopu:770": " yena punas tasya lakṣaṇadvayaṃ na pradarśyate so dṛṣṭāntābhāsa ity uktaṃ bhavati /",
    "XXvtrksopu:771": " yathā nityaḥ śabdaḥ /",
    "XXvtrksopu:772": " amūrtatvāt /",
    "XXvtrksopu:773": " karmavad iti sādhyadharmavikalo dṛṣṭāntābhāsaḥ /",
    "XXvtrksopu:774": " atra hi karmaṇi nityatvaṃ sādhyadharmo nāsti /",
    "XXvtrksopu:775": " anityatvāt karmanaḥ /",
    "XXvtrksopu:776": " amūrtatvaṃ hi sādhanadharmo 'sti /",
    "XXvtrksopu:777": " amūrtatvād asya /",
    "XXvtrksopu:778": " nityaḥ śabdaḥ /",
    "XXvtrksopu:779": " amūrtatvāt paramāṇuvad iti /",
    "XXvtrksopu:780": " sādhanadharmavikalaḥ /",
    "XXvtrksopu:781": " sādhyadharmo 'tra nityatvam asti nityatvāt",
    "XXvtrksopu:782": " paramāṇoḥ /",
    "XXvtrksopu:783": " nityaḥ śabdo 'mūrtatvād ghaṭavad iti /",
    "XXvtrksopu:784": " ubhayadharmavikalo",
    "XXvtrksopu:785": " 'nityatvān mūrtatvād ghaṭasya /",
    "XXvtrksopu:786": " rāgādimān ayaṃ puruṣo vacanāt /",
    "XXvtrksopu:787": " rathyāpuruṣavat /",
    "XXvtrksopu:788": " saṃdigdhasādhyadharmo 'yaṃ dṛṣṭāntābhāsaḥ /",
    "XXvtrksopu:789": " rathyāpuruṣe vacanaṃ pratyakṣeṇaiva niścitam iti sādhanadharmas tatra siddhaḥ /",
    "XXvtrksopu:790": " sādhyadharmas tu rāgādimatvaṃ saṃdigdham /",
    "XXvtrksopu:791": " maraṇadharmā 'yaṃ puruṣaḥ /",
    "XXvtrksopu:792": " rāgādimatvād rathyāpuruṣavat /",
    "XXvtrksopu:793": " rathyāpuruṣe maraṇadharmatvaṃ sādhyadharma utpattimattvādinā liṅgena niścitaṃ rāgādimattvaṃ tv aniścitam iti saṃdigdhasādhanadharmā /",
    "XXvtrksopu:794": " asarvajño 'yaṃ puruṣo rāgādīmattvād rathyāpuruṣavat /",
    "XXvtrksopu:795": " saṃdigdhobhayadharmā /",
    "XXvtrksopu:796": " sādhyadharmasādhanadharmavyāvṛtter rathyāpuruṣe niścetum aśakyatvād anvayo /",
    "XXvtrksopu:797": " yatra sādhyena hetor vyāptir nāsti so 'nanvayaḥ /",
    "XXvtrksopu:798": " yo vaktā sa rāgādimān iṣṭapuruṣavat /",
    "XXvtrksopu:799": " atrānvayo nāsti /",
    "XXvtrksopu:800": " na hi rāgādīnāṃ vacanasya tādātmyalakṣaṇas tadutpattilakṣano vā pratibandho 'sti yenātrānvayaḥ",
    "XXvtrksopu:801": " 308) syāt /",
    "XXvtrksopu:802": " apratidarśitānvayaḥ /",
    "XXvtrksopu:803": " yathānityaḥ śabdaḥ kṛtakatvād ghaṭavad /",
    "XXvtrksopu:804": " atra yady api kṛtakatvasyānityatvenānvayo 'sti /",
    "XXvtrksopu:805": " na tu vacanenākhyāta ity avidyamāna ivāsau /",
    "XXvtrksopu:806": " vyāpyavyāpakabhāvasya vacanenāpradarśitatvād iti /",
    "XXvtrksopu:807": " viparītānvayaḥ /",
    "XXvtrksopu:808": " yathā yad anityaṃ tat kṛtakam /",
    "XXvtrksopu:809": " atra hi yat kṛtakaṃ tad anityam ity anvaye vaktavye yad anityaṃ tat kṛtakam iti viparītam anvayaṃ karoti sarva ete dṛṣṭāntadoṣāḥ sādharmyeṇa //",
    "XXvtrksopu:810": " 20. tathā vaidharmyeṇāpi /",
    "XXvtrksopu:811": " yathā nityaḥ śabdaḥ /",
    "XXvtrksopu:812": " amūrtatvāt /",
    "XXvtrksopu:813": " paramāṇuvad iti sādhyāvyatirekī /",
    "XXvtrksopu:814": " nityatvāt paramāṇoḥ sādhyaṃ na vyāvṛttam /",
    "XXvtrksopu:815": " atraiva karmavad iti dṛṣṭānte sādhanāvyatirekī /",
    "XXvtrksopu:816": " amūrtatvāt karmaṇaḥ /",
    "XXvtrksopu:817": " sādhanam atrāvyāvṛttam /",
    "XXvtrksopu:818": " ākāśavad iti kṛta ubhayāvyatirekī /",
    "XXvtrksopu:819": " ato hy ubhayaṃ na vyāvṛttaṃ /",
    "XXvtrksopu:820": " nityatvād amūrtatvād ākāśasya /",
    "XXvtrksopu:821": " tathā saṃdigdhasādhyavyatirekaḥ /",
    "XXvtrksopu:822": " yathā 'sarvajñāḥ kapilādayaḥ /",
    "XXvtrksopu:823": " avidyamānasarvajñatāliṅgabhūtapramāṇātiśayaśāsanatvāt /",
    "XXvtrksopu:824": " atra vaidharmyodāharaṇam /",
    "XXvtrksopu:825": " yaḥ sarvajñaḥ sa jyotirjñānādikam upadiṣṭavān /",
    "XXvtrksopu:826": " yathā vardhamānādiḥ /",
    "XXvtrksopu:827": " vardhamānāder asarvajñatāyāḥ sādhyadharmasya saṃdigdho ubhayavyatirekaḥ /",
    "XXvtrksopu:828": " saṃdigaha vyatirekaḥ /",
    "XXvtrksopu:829": " saṃdigdhasādhanvyatirekaḥ yathā na trayīvidā brāhmaṇena grāhyavacanaḥ kaścid vivakṣitaḥ puruṣo rāgādimattvāt /",
    "XXvtrksopu:830": " atra vaidharmyodāharaṇam /",
    "XXvtrksopu:831": " ye grāhyavacanā na te rāgādimantas tad yathā gautamādayo dharmaśāstrāṇāṃ praṇetāraḥ /",
    "XXvtrksopu:832": " gautamādibhyo ragādimattvasya sādhanadharmasya vyāvṛttiḥ saṃdigdhā /",
    "XXvtrksopu:833": " saṃdigdhobhayavyatirekaḥ /",
    "XXvtrksopu:834": " yathāvītarāgāḥ kapilādayaḥ /",
    "XXvtrksopu:835": " parigrahāgrahayogāt /",
    "XXvtrksopu:836": " parigraho jīvitapariṣkārāṇaṃ svīkāraḥ /",
    "XXvtrksopu:837": " āgrahas teṣv (Ts 309) evābhiṣvaṅgaḥ /",
    "XXvtrksopu:838": " atra vaidharmyād udāharaṇam /",
    "XXvtrksopu:839": " yo vītarāgo na tasya parigrahāgrahau /",
    "XXvtrksopu:840": " yathā ṛṣabhādeḥ /",
    "XXvtrksopu:841": " ṛṣabhāder avītarāgatvaparigrahāgrahayoḥ sādhyasādhanadharmayor vyatirekaḥ saṃdigdhaḥ /",
    "XXvtrksopu:842": " avyatireko yathāvītarāgo vaktṛtvāt /",
    "XXvtrksopu:843": " yatra vītarāgatvaṃ nāsti na sa vaktā yathopalakhaṇḍa iti /",
    "XXvtrksopu:844": " yady api upalakhaṇḍād ubhayaṃ vyāvṛttaṃ /",
    "XXvtrksopu:845": " tathāpi sarvo vītarāgo na vakteti vyāptyā vyatirekāsiddher avyatirekaḥ /",
    "XXvtrksopu:846": " apradarśitavyatirekaḥ /",
    "XXvtrksopu:847": " yathānityaḥ śabdaḥ kṛtakatvād ākāśavad iti vaidharmyeṇa /",
    "XXvtrksopu:848": " yo hy anityaḥ śabdaḥ kṛtakatvād iti prayoge vaidharmyeṇākāśavad iti brūyāt tena vidyamāno 'pi vyatireko na pradarśitaḥ",
    "XXvtrksopu:849": " tathā /",
    "XXvtrksopu:850": " yadāśeṣapadārthopasaṃhāreṇānityatvābhāve kṛtakatvābhāvo yathākāśavad iti karoti tadā vyatireko darśito bhavati /",
    "XXvtrksopu:851": " na punar upamānamātreṇa /",
    "XXvtrksopu:852": " viparītavyatirekaḥ /",
    "XXvtrksopu:853": " yathā yad akṛtakaṃ tan nityam /",
    "XXvtrksopu:854": " atra hi yan nityaṃ tad akṛtakam iti vaktavye /",
    "XXvtrksopu:855": " yad akṛtakaṃ tan nityam iti vadati //",
    "XXvtrksopu:856": " 21. na hy ebhir dṛṣṭāntābhāsair hetoḥ sāmānyalakṣaṇaṃ sapakṣa eva sattvam",
    "XXvtrksopu:857": " asapakṣe cāsattvam eva niścayena śakyaṃ darśayituṃ viśeṣalakṣaṇaṃ vā /",
    "XXvtrksopu:858": " ebhiḥ sādhyavikalair dṛṣṭāntābhāsair hetoḥ sāmānyalakṣaṇaṃ niścayena na śakyaṃ darśayituṃ viśeṣalakṣaṇaṃ veti saṃbandhanīyaṃ tadarthāpattyaiṣāṃ nirāso veditavyaḥ /",
    "XXvtrksopu:859": " yasmād ebhir dṛṣṭāntābhāsair dvividham api lakṣaṇaṃ na śakyaṃ darśayitum /",
    "XXvtrksopu:860": " tasmād arthāpattyaiṣāṃ nirāso draṣṭavyaḥ //",
    "XXvtrksopu:861": " 22. dūṣaṇā nyūnatādyuktiḥ /",
    "XXvtrksopu:862": " dūṣyate 'nayeti dūṣaṇā /",
    "XXvtrksopu:863": " (Ts 310) ṇyāsaśrantho yuc /",
    "XXvtrksopu:864": " ādiśabdenāsiddhaviruddhānaikāntikāḥ /",
    "XXvtrksopu:865": " dṛṣṭāntadoṣāś ca gṛhyante ye pūrvaṃ nyūnatādayaḥ sādhanadoṣā uktās teṣām udbhāvanaṃ tena pareṣṭārthasiddhipratibandhāt",
    "XXvtrksopu:866": " anena ca yad ahrīkeṇoktaṃ viparyayasādhanam eva dūṣaṇaṃ nānyad iti tad api parāstaṃ draṣṭavyaṃ",
    "XXvtrksopu:867": " na hi viparyayasādhanād eva dūṣaṇaṃ /",
    "XXvtrksopu:868": " viruddhavat /",
    "XXvtrksopu:869": " api tu parasyābhipretaniścayapratibandhāt /",
    "XXvtrksopu:870": " niścayābhāvo vā bhavati niścayaviparyaya ity asty eva viparyayasiddhiḥ /",
    "XXvtrksopu:871": " dūṣaṇābhāsās tu jātayaḥ /",
    "XXvtrksopu:872": " abhūtadoṣodbhāvanāni jātyuttarāṇi /",
    "XXvtrksopu:873": " jātyā sadṛśyenottarāṇi /",
    "XXvtrksopu:874": " uttarasthānaprayuktatvād //",
    "XXvtrksopu:875": " iti tarkasopāne parārthānumānaparicchedas tṛtīyaḥ /",
    "XXvtrksopu:876": " yat tarkasopānam idaṃ vidhāya puṇyaṃ mayāptaṃ śaradinduśubhram /",
    "XXvtrksopu:877": " tenottamāṃ bodhim ahaṃ labheya lokaś ca niryātu bhavād aśeṣaḥ //",
    "XXvtrksopu:878": " kṛtir iyaṃ paṇḍitavidyākaraśāntipādānām // //"
}