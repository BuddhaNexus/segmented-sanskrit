{
    "T09kbavk64u:0": " Sudhanakinnaryavadāna",
    "T09kbavk64u:1": " from: Kṣemendra: Avadānakalpalatā (Avadāna 64) = KAvk_64",
    "T09kbavk64u:2": " abhinavakisalayakomalamanasām api kuliśakaṭhinadhairyāṇām /",
    "T09kbavk64u:3": " mahatāṃ maṇivimalānāṃ api bhavati na rāgasaṃkrāntiḥ // KAvk_64.1 //",
    "T09kbavk64u:4": " śākyālaye darśanam eva pitrā sarvānukampī bhṛśam arthyamānaḥ yadā yadānandasudhārasendur viveśa śāstā nijarājadhānīṃ // KAvk_64.2 //",
    "T09kbavk64u:5": " tadā tadā harmyagatā mṛgākṣī karṇāvataṃsīkṛtanetrakāntiḥ /",
    "T09kbavk64u:6": " kāntyā diśāṃ vismayam ullikhantaṃ yaśodharā taṃ dayitaṃ vilokya //",
    "T09kbavk64u:7": " tatsaṃgamāliṅganayor nirāśā bhrāntākhilāśā viṣamūrcchiteva /",
    "T09kbavk64u:8": " dhṛtiṃ vayasyām iva vārayantīṃ nirasya saudhāt tanum utsasarja //",
    "T09kbavk64u:9": " yadā yadā pallavapeśalāṅgī dehaṃ samutsṛṣṭavatī satī sā /",
    "T09kbavk64u:10": " tadā tadā manmathamohitāṃ tāṃ dayārdracakṣur bhagavān rarakṣa // KAvk_64.5",
    "T09kbavk64u:11": " tataḥ kadā cid bhagavān vanānte tatkautukād bhikṣugaṇena pṛṣṭaḥ /",
    "T09kbavk64u:12": " jagāda dantadyuticandrikābhir nivārayan rāgam ivādharasya // KAvk_64.6 //",
    "T09kbavk64u:13": " yaśodharā madviraheṇa nityaṃ karoti yat sāhasam etad ārtā /",
    "T09kbavk64u:14": " haranti dhairyaṃ vitaranti mohaṃ eṣa svabhāvaḥ smaravibhramāṇāṃ //",
    "T09kbavk64u:15": " mayāpi tasyā viraheṇa pūrvaṃ janmāntare māravimohitena /",
    "T09kbavk64u:16": " saṃsaktasaṃtāpanimittabhūtaḥ khedaḥ prabhūtavyaśano 'nubhūtaḥ // KAvk_64.8",
    "T09kbavk64u:17": " purā jitāmarapure satpure hastināpure /",
    "T09kbavk64u:18": " rājā dhanābhidhāno 'bhūn nidhānaṃ guṇasaṃpadāṃ // KAvk_64.9 //",
    "T09kbavk64u:19": " bhujenāliṅgitā bhūmiḥ kṛtā kaṇṭhe sarasvatī /",
    "T09kbavk64u:20": " lakṣmīḥ prasādhitā yena kīrtir eva pravāsitā // KAvk_64.10 //",
    "T09kbavk64u:21": " rāmāyāṃ tasya jāyāyāṃ tanayaḥ sudhanābhidhaḥ /",
    "T09kbavk64u:22": " abhavat sahasaṃjātanidhānaśataviśrutaḥ // KAvk_64.11 //",
    "T09kbavk64u:23": " sarvavidyākumudinīvikāsarasikaḥ sadā /",
    "T09kbavk64u:24": " kalāvān nirmalarucir yaḥ pūrṇendur ivābabhau // KAvk_64.12 //",
    "T09kbavk64u:25": " babhūva tasya bhūbhartur bhūpatir bhūmyanantaraḥ /",
    "T09kbavk64u:26": " mānī mahendrasenākhyaḥ prakhyātapṛthuvikramaḥ // KAvk_64.13 //",
    "T09kbavk64u:27": " tena duḥsahadaṇḍena sarvasarvasvahāriṇā /",
    "T09kbavk64u:28": " akālakālakalpena pīḍitāḥ śuśucuḥ prajāḥ // KAvk_64.14 //",
    "T09kbavk64u:29": " tasyādharmapravṛttasya nivṛttasukṛtotsave /",
    "T09kbavk64u:30": " tīvropatāpasaṃtapte pure na vavṛṣur ghanāḥ // KAvk_64.15 //",
    "T09kbavk64u:31": " pratikūle mahīpāle tatra durbhikṣaviplavaḥ /",
    "T09kbavk64u:32": " babhūva vyasaneṣv eva bhavanti vyasanodayāḥ // KAvk_64.16 //",
    "T09kbavk64u:33": " tataḥ kleśaviśeṣārtāḥ sarve puranivāsinaḥ /",
    "T09kbavk64u:34": " kupativyasanodvegād ekībhūtā vyacintayan // KAvk_64.17 //",
    "T09kbavk64u:35": " rājñā doṣākareṇeyaṃ jaḍena janatā param /",
    "T09kbavk64u:36": " pratyagrakarapātena nalinīva nimīlitā // KAvk_64.18 //",
    "T09kbavk64u:37": " eṣa durvyasanī nityam asatyāmātyasaṃmataḥ /",
    "T09kbavk64u:38": " asmān nipīḍya puṣṇāti viṭaceṭakagāyanān // KAvk_64.19 //",
    "T09kbavk64u:39": " kaṣṭā tatrāpy anāvṛṣṭiḥ pāpaśāpena bhūpateḥ /",
    "T09kbavk64u:40": " durbhikṣajananī jātā janasaṃkṣayasākṣiṇī // KAvk_64.20 //",
    "T09kbavk64u:41": " sutīkṣṇaḥ kṣmāpālaḥ kharamukharamūrkhaḥ parijanaḥ kadaryāś cāmātyāḥ kaṭukapaṭakauṭilyapaṭavaḥ",
    "T09kbavk64u:42": " padasthāḥ kāyasthā viṣamamukharogāḥ prakupitāḥ kathaṃ sahyaḥ so 'yaṃ kṛpaṇadalano dāruṇagaṇaḥ dhanaḥ śrimān kṣitipatiḥ śrūyate rāṣṭravardhanaḥ /",
    "T09kbavk64u:43": " gacchāmas tatpuraṃ so 'smān vatsalaḥ pālayiṣyati // KAvk_64.22 //",
    "T09kbavk64u:44": " apatyam iva rāṣṭraṃ yaḥ sadā paśyati bhūpatiḥ /",
    "T09kbavk64u:45": " viṣaye jīvyate tasya janakasyeva veśmani // KAvk_64.23 //",
    "T09kbavk64u:46": " iti niścayam ādhāya yayus te hastināpuraṃ /",
    "T09kbavk64u:47": " tyājyaḥ kāyo 'pi sāpāyaḥ kiṃ punar deśasaṃśrayaḥ // KAvk_64.24 //",
    "T09kbavk64u:48": " jñātvā mahendraseno 'pi svapuraṃ nirjanaṃ nṛpaḥ /",
    "T09kbavk64u:49": " tīvrānutāpaḥ sāmarṣaṃ mahāmātyān abhāṣata // KAvk_64.25 //",
    "T09kbavk64u:50": " dhanasya dhanino rājñaḥ puraṃ matpuravāsinaḥ /",
    "T09kbavk64u:51": " prayātā iti naś cāraiḥ kathitaṃ gūḍhacāribhiḥ // KAvk_64.26 //",
    "T09kbavk64u:52": " durbhikṣakhinnā yadi te yātā mama ripoḥ puram /",
    "T09kbavk64u:53": " tat sarvatra bhavanty eva paryāyair devaviplavāḥ // KAvk_64.27 //",
    "T09kbavk64u:54": " atha vā rājadoṣena gatās te sukhavāñchayā /",
    "T09kbavk64u:55": " viṣṭidaṇḍakaronmuktaḥ kasya rājñaḥ pure janaḥ // KAvk_64.28 //",
    "T09kbavk64u:56": " prāyaḥ paricitadveṣāt sadā navanavaiṣiṇaḥ /",
    "T09kbavk64u:57": " dūrastha eva sarvasya sarvo bhavati vallabhaḥ // KAvk_64.29 //",
    "T09kbavk64u:58": " asmadabhyadhikaḥ ko 'sau tasya bhūmipater guṇaḥ /",
    "T09kbavk64u:59": " pareṣāṃ harate yena mugdhā jāyā iva prajāḥ // KAvk_64.30 //",
    "T09kbavk64u:60": " upāyaś cintyatāṃ tāvat tasya darpapraśāntaye /",
    "T09kbavk64u:61": " samṛddhikāraṇaṃ yac ca tadvighāto vidhīyatāṃ // KAvk_64.31 //",
    "T09kbavk64u:62": " iti rājavacaḥ śrutvā mahāmātyā babhāṣire /",
    "T09kbavk64u:63": " śrūyatāṃ deva yenāsau rājā dhanajanorjitaḥ // KAvk_64.32 //",
    "T09kbavk64u:64": " viṣaye nāgarājo 'sti citro nāma bahūdakaḥ /",
    "T09kbavk64u:65": " tasya kṣitipater mūrtaḥ puṇyabaddha ivodayaḥ // KAvk_64.33 //",
    "T09kbavk64u:66": " akāle sasyaniṣpattis tatprabhāveṇa jāyate /",
    "T09kbavk64u:67": " kṛṣisaṃpattimūlāś ca bhūbhujāṃ sarvasaṃpadaḥ // KAvk_64.34 //",
    "T09kbavk64u:68": " tasmād vidyābalān nāgaḥ sa hartuṃ yadi śakyate /",
    "T09kbavk64u:69": " tadā yānti svayaṃ tasya prajās tvām eva saṃśrayam // KAvk_64.35 //",
    "T09kbavk64u:70": " dīptamantrabalaṃ kaṃ cit tasmād anviṣya sādhakam /",
    "T09kbavk64u:71": " nāgarājasya haraṇe kriyatāṃ tūrṇam udyamaḥ // KAvk_64.36 //",
    "T09kbavk64u:72": " ity amātyavacaḥ śrutvā tathety āha mahīpatiḥ /",
    "T09kbavk64u:73": " svaguṇādhānavikalāḥ paradoṣodyatāḥ khalāḥ // KAvk_64.37 //",
    "T09kbavk64u:74": " tataḥ prabhūtakanakapradānapaṇaghoṣaṇām /",
    "T09kbavk64u:75": " kṛtvā te mantriṇaḥ prāpur nāgabandhanamantriṇam // KAvk_64.38 //",
    "T09kbavk64u:76": " sa tair vidyādharo nāma suvarṇārpaṇasaṃvidā /",
    "T09kbavk64u:77": " prārthitaś citram ānetuṃ prayayau hastināpuram // KAvk_64.39 //",
    "T09kbavk64u:78": " tatra kānanaparyante snigdhaśyāmalapādape /",
    "T09kbavk64u:79": " bhavanaṃ bhogināṃ bhartuḥ sa dadarśa nabhaḥprabham // KAvk_64.40 //",
    "T09kbavk64u:80": " valadbakulamālāyā vilasattilakaśriyaḥ /",
    "T09kbavk64u:81": " vanalakṣmyā ivāsannamaṇḍanaṃ maṇidarpaṇam // KAvk_64.41 //",
    "T09kbavk64u:82": " tad vilokyāmalajalaṃ spṛhāmalinamānasaḥ /",
    "T09kbavk64u:83": " mantrānudhyānasaṃnaddhaḥ siddhyai digbandham ādadhe // KAvk_64.42 //",
    "T09kbavk64u:84": " digbandhe vihite tena vratenātyugratejasā /",
    "T09kbavk64u:85": " śirovyathā nāgapater abhūt taptaphaṇāmaṇeḥ // KAvk_64.43 //",
    "T09kbavk64u:86": " athādṛśyaḥ samutthāya taṃ dṛṣṭvā mantrasādhakam /",
    "T09kbavk64u:87": " kampamānaḥ phaṇipatir bandhatrāsād acintayat // KAvk_64.44 //",
    "T09kbavk64u:88": " babhrubhrūśmaśruśabalas taḍitkapilalocanaḥ /",
    "T09kbavk64u:89": " akālakālasaṃkāśaḥ kulaṃ hantuṃ mamāgataḥ // KAvk_64.45 //",
    "T09kbavk64u:90": " vane saṃprati digbandhaḥ kṛto 'nena durātmanā /",
    "T09kbavk64u:91": " badhnāty eṣa na yāvan māṃ tāvad yuktikramaḥ kṣamaḥ // KAvk_64.46 //",
    "T09kbavk64u:92": " tīropānte vasaty asmin maharṣir valkalāyanaḥ /",
    "T09kbavk64u:93": " jāne so 'pi na me sādhu paritrāṇe pragalbhate // KAvk_64.47 //",
    "T09kbavk64u:94": " tasyāśramapade yo 'sau paricaryāparaḥ sadā /",
    "T09kbavk64u:95": " lubdhakaḥ padmako nāma sa me saṃrakṣaṇakṣamaḥ // KAvk_64.48 //",
    "T09kbavk64u:96": " iti niścitya manasā sa gatvā lubdhakāntikam /",
    "T09kbavk64u:97": " svavṛttāntaṃ nivedyāsmai bandharakṣām ayācata // KAvk_64.49 //",
    "T09kbavk64u:98": " sādhakasya vadhāyaiva nāgarājena so 'rthitaḥ /",
    "T09kbavk64u:99": " dhanvī taṃ deśam abhyetya mantradhīraṃ vyalokayat // KAvk_64.50 //",
    "T09kbavk64u:100": " asminn avasare mantrasādhako 'pi hutānalaḥ /",
    "T09kbavk64u:101": " ākṛṣṭiṃ nāgarājasya vidadhe bandhanotsukaḥ // KAvk_64.51 //",
    "T09kbavk64u:102": " mantrākṛṣṭe phaṇipatau kṣaṇaṃ tadbhavanodakam /",
    "T09kbavk64u:103": " saviṣādaṃ rurodeva prodyadbudbudagadgadam // KAvk_64.52 //",
    "T09kbavk64u:104": " saṃtrāsavihvalabhujaṅgavadhūviṣādaniśvāsavegavihitojjvalaphenamālam /",
    "T09kbavk64u:105": " rakṣārthanām iva cakāra taraṅgahastasaktāñjali prabalakampavilolam ambhaḥ",
    "T09kbavk64u:106": " ātte vidyābalāt tena nāge garudatejasā /",
    "T09kbavk64u:107": " saṃkocakuṭilābhoge kṣipte ca jalabhājane // KAvk_64.54 //",
    "T09kbavk64u:108": " taṃ hemalubdhaṃ bāṇena trāsasaṃdigdhalocanam /",
    "T09kbavk64u:109": " vivyādha dhanur ākṛṣya viṣadigdhena lubdhakaḥ // KAvk_64.55 //",
    "T09kbavk64u:110": " magnabāṇaṃ tam abhyetya bhūyastyaktabhujaṅgamaṃ /",
    "T09kbavk64u:111": " karālakaravālena viśiraskaṃ cakāra saḥ // KAvk_64.56 //",
    "T09kbavk64u:112": " sā vidyābandhakī tasya lobhād anyopayoginī /",
    "T09kbavk64u:113": " abhūt siddhāpi mugdhasya svavināśāya kevalam // KAvk_64.57 //",
    "T09kbavk64u:114": " yuktāḥ paropatāpāya vidyāvibhavaśaktayaḥ /",
    "T09kbavk64u:115": " sahasaiva vimūḍhānāṃ vinaśyanti sahāsubhiḥ // KAvk_64.58 //",
    "T09kbavk64u:116": " tataḥ praharṣasaṃpūrṇaḥ kṛtajñaḥ phaṇināyakaḥ /",
    "T09kbavk64u:117": " taṃ nināya svabhavanaṃ lubdhakaṃ snehalubdhadhīḥ // KAvk_64.59 //",
    "T09kbavk64u:118": " tatra ratnalatodyānavimānamaṇiveśmasu /",
    "T09kbavk64u:119": " abhyarcyamānaś citreṇa kaṃ cit kālam uvāsa saḥ // KAvk_64.60 //",
    "T09kbavk64u:120": " kadā cid atha nāgena pūjyamānaṃ savismayaḥ /",
    "T09kbavk64u:121": " vidyuddāmopamaṃ pāśam amoghākhyaṃ dadarśa saḥ // KAvk_64.61 //",
    "T09kbavk64u:122": " taṃ dṛṣṭvā tatprabhāvaṃ ca śrutvā nāganiveditam /",
    "T09kbavk64u:123": " yatnāt tadarthanāṃ cakre lubdhako lubdhamānasaḥ // KAvk_64.62 //",
    "T09kbavk64u:124": " ajayyaṃ samarodyoge surāṇām api bandhanaṃ /",
    "T09kbavk64u:125": " taṃ jīvitādhikaṃ tasmai dadau prītyā phaṇīśvaraḥ // KAvk_64.63 //",
    "T09kbavk64u:126": " tatas taṃ pāśam ādāya citram āmantrya lubdhakaḥ /",
    "T09kbavk64u:127": " uttīrya nāgabhavanāl labdhārthaḥ svapadaṃ yayau // KAvk_64.64 //",
    "T09kbavk64u:128": " nāgaprabhāvasaṃprāptāṃ ciraṃ bhuktvā sa saṃpadam /",
    "T09kbavk64u:129": " putrāyotpalakākhyāya pāśaṃ dattvā vyapadyata // KAvk_64.65 //",
    "T09kbavk64u:130": " pālayan pitur ācāraṃ so 'pi lubdhakumārakaḥ /",
    "T09kbavk64u:131": " munes tasya kulasthityā paricaryāparo 'bhavat // KAvk_64.66 //",
    "T09kbavk64u:132": " tataḥ kadā cit sa muner viśrāntasya sthitaḥ puraḥ /",
    "T09kbavk64u:133": " śuśrāva kākalīgītaṃ kīrṇaṃ karṇarasāyanam // KAvk_64.67 //",
    "T09kbavk64u:134": " gītaśravaṇaniṣpandanilīnahariṇaṃ vanam /",
    "T09kbavk64u:135": " citranyastam ivālokya so 'pṛcchad vismito munim // KAvk_64.68 //",
    "T09kbavk64u:136": " kamalābandhasaṃruddhamadhupadhvanisodaraḥ /",
    "T09kbavk64u:137": " kuto 'yaṃ kokilālāpalalitaḥ śrūyate svanaḥ // KAvk_64.69 //",
    "T09kbavk64u:138": " iti lubdhakaputreṇa pṛṣṭas taṃ munir abravīt /",
    "T09kbavk64u:139": " gāyanti madhurālāpam etaṃ kinnarakanyakāḥ // KAvk_64.70 //",
    "T09kbavk64u:140": " drumasya kinnarapateḥ kanyā kanyāśatair vṛtā /",
    "T09kbavk64u:141": " pañcabhir nāgabhavane krīḍaty eṣā manoharā // KAvk_64.71 //",
    "T09kbavk64u:142": " śrutvaitat kautukākrāntaḥ sa punar munim abhyadhāt /",
    "T09kbavk64u:143": " api śaknoti puruṣaḥ prāptuṃ kinnarakanyakām // KAvk_64.72 //",
    "T09kbavk64u:144": " tam uvāca munir yasya bhavet pāśaḥ karāgragaḥ /",
    "T09kbavk64u:145": " amoghākhyaḥ sa śaknoti hartuṃ kinnarakāminīm // KAvk_64.73 //",
    "T09kbavk64u:146": " etad ākarṇya sotsāhas taṃ praṇamyātha lubdhakaḥ /",
    "T09kbavk64u:147": " prayayau pāśam ādāya bhogīndrabhavanāntikam // KAvk_64.74 //",
    "T09kbavk64u:148": " tatra kelivilāsāṅkaṃ so 'paśyat kinnarīgaṇam /",
    "T09kbavk64u:149": " bibhrāṇam anilālolahemavallīvanaśriyam // KAvk_64.75 //",
    "T09kbavk64u:150": " madbye snānotthitāṃ tāsāṃ sa dadarśa manoharām /",
    "T09kbavk64u:151": " smarasyeva trinetrāgninirvāṇajaladevatām // KAvk_64.76 //",
    "T09kbavk64u:152": " anaṅgavibhramārambhanirbharormiṇi yauvane /",
    "T09kbavk64u:153": " majjataḥ śaiśavasyeva kurvāṇām avalambanam // KAvk_64.77 //",
    "T09kbavk64u:154": " mekhalābaddhasaṃnaddhadivyāmbaramanoramām /",
    "T09kbavk64u:155": " jalakelikalāsaktasphāraphenāvalīm iva // KAvk_64.78 //",
    "T09kbavk64u:156": " lāvaṇyaprasṛteneva pravāhena mahīyasā /",
    "T09kbavk64u:157": " harantīṃ tārahāreṇa śaśiśubhraniśāśriyam // KAvk_64.79 //",
    "T09kbavk64u:158": " kalayantīṃ jalollīḍhāṃ līlāpattralatāṃ punaḥ /",
    "T09kbavk64u:159": " karṇābharaṇaratnāṃśukalāpena kapolayoḥ // KAvk_64.80 //",
    "T09kbavk64u:160": " kastūrīlekhayā sakhyā likhyamānalalāṭikām /",
    "T09kbavk64u:161": " kalaṅkakalanāklaibyaṃ śamayantīṃ himatviṣaḥ // KAvk_64.81 //",
    "T09kbavk64u:162": " tāṃ dṛṣṭvā vismayāveśapāśenākṛṣṭamānasaḥ /",
    "T09kbavk64u:163": " cakre pāśam amoghākhyaṃ sajjaṃ sapadi lubdhakaḥ // KAvk_64.82 //",
    "T09kbavk64u:164": " tataḥ saṃtrāsataralāḥ sahasā hariṇekṣaṇāḥ /",
    "T09kbavk64u:165": " kinnaryo divam utpetuḥ pāśahastaṃ vilokya taṃ // KAvk_64.83 //",
    "T09kbavk64u:166": " laghuhastatayā kṣiptvā pāśaṃ cakitalocanām /",
    "T09kbavk64u:167": " manoharāṃ sa jagrāha hariṇīm iva lubdhakaḥ // KAvk_64.84 //",
    "T09kbavk64u:168": " sā pāśavivaśā tena kṛṣṭā kaṣṭadaśāṃ śritā /",
    "T09kbavk64u:169": " kim etad iti nājñāsīt kṣaṇamūrcchānimīlitā // KAvk_64.85 //",
    "T09kbavk64u:170": " yūthabhraṣṭeva hariṇī svajanālokanāśayā /",
    "T09kbavk64u:171": " nirīkṣamāṇā kakubhaḥ sā saṃbhrāntā tam abhyadhāt // KAvk_64.86 //",
    "T09kbavk64u:172": " muñca muñca dṛḍhākṣiptāṃ mā sprākṣīḥ parirakṣa mām /",
    "T09kbavk64u:173": " krūrā api bhavanty eva śokārtiṣu kṛpālavaḥ // KAvk_64.87 //",
    "T09kbavk64u:174": " lobhād anuttamapadaprayuktā divyakanyakā /",
    "T09kbavk64u:175": " sadyaḥ pradīptā vidyeva nirdahaty eva sādhakam // KAvk_64.88 //",
    "T09kbavk64u:176": " māṃ vicārya dhiyā dhīmann ucitāya prayacchataḥ /",
    "T09kbavk64u:177": " bhaviṣyati tavāvaśyam mahān dharmadhanāgamaḥ // KAvk_64.89 //",
    "T09kbavk64u:178": " pīḍāṃ pāśakṛtām etāṃ na sahe muñca bandhanam /",
    "T09kbavk64u:179": " svayaṃ vrajāmy ahaṃ tatra yatra te 'bhimatā gatiḥ // KAvk_64.90 //",
    "T09kbavk64u:180": " divam utplutya gacchāmi na tv ahaṃ muktabandhanā /",
    "T09kbavk64u:181": " yadvaśān me gatir vyomni cūḍāratnaṃ gṛhāṇa tat // KAvk_64.91 //",
    "T09kbavk64u:182": " ity uktaḥ sa tayā sāsraṃ prayātaḥ karuṇārdratām /",
    "T09kbavk64u:183": " cūḍāmaṇiṃ samādāya pāśaṃ muktvā jagāda tām // KAvk_64.92 //",
    "T09kbavk64u:184": " samāśvasihi kalyāṇi na śokaṃ kartum arhasi /",
    "T09kbavk64u:185": " na nāmānucitāya tvāṃ prayacchāmi nijecchayā // KAvk_64.93 //",
    "T09kbavk64u:186": " asti rājasutaḥ śrīmān guṇaratnamahodadhiḥ /",
    "T09kbavk64u:187": " pūritāḥ kakubhaḥ sarvā yena kīrtyamṛtormibhiḥ // KAvk_64.94 //",
    "T09kbavk64u:188": " sa vidyāvadanādarśaḥ kalākelivibhūṣaṇaḥ /",
    "T09kbavk64u:189": " suvṛttaḥ sudhano nāma nijavaṃśaviśeṣakaḥ // KAvk_64.95 //",
    "T09kbavk64u:190": " sa te samucitaḥ subhru vibhramābharaṇaṃ bhuvaḥ /",
    "T09kbavk64u:191": " tyāgopabhogasubhagaḥ sukhotsava iva śriyaḥ // KAvk_64.96 //",
    "T09kbavk64u:192": " surakinnaragandharvavidyādharavilāsinām /",
    "T09kbavk64u:193": " yaḥ kharvīkurute garvam urvarāśarvaripatiḥ // KAvk_64.97 //",
    "T09kbavk64u:194": " iti tena kṛtāśvāsā bandhuvargaviyoginī /",
    "T09kbavk64u:195": " kurarīvātikaruṇaṃ vilalāpa manoharā // KAvk_64.98 //",
    "T09kbavk64u:196": " atrāntare vindhyataṭīṃ mṛgayākelikautukī /",
    "T09kbavk64u:197": " prasthitaḥ sudhano dhanvī śanais taṃ deśam āyayau // KAvk_64.99 //",
    "T09kbavk64u:198": " rathanemisvanais tasya pranṛttaśikhimaṇḍalī /",
    "T09kbavk64u:199": " vanalakṣmyāḥ kṣaṇaṃ lebhe lolanīladukūlatām // KAvk_64.100 //",
    "T09kbavk64u:200": " sa kapolapraṇayibhir babhau svedodabindubhiḥ /",
    "T09kbavk64u:201": " saṃkrāntaiḥ kuṇḍalaprānte kāntamuktāphalair iva // KAvk_64.101 //",
    "T09kbavk64u:202": " syandanāśvakhuroddhūtaṃ dantadīdhitibhiḥ puraḥ /",
    "T09kbavk64u:203": " harann iva rajaḥpuñjaṃ vyājahāra sa sārathim // KAvk_64.102 //",
    "T09kbavk64u:204": " aho manoratheneva rathenānilaraṃhasā /",
    "T09kbavk64u:205": " dūrojjhitā svasainyena kiyatī laṅghitā kṣitiḥ // KAvk_64.103 //",
    "T09kbavk64u:206": " etā bālānilollāsalolapippalapallavāḥ /",
    "T09kbavk64u:207": " haranti haritacchāyāṃ hariṇābharaṇā bhuvaḥ // KAvk_64.104 //",
    "T09kbavk64u:208": " etā bālapravāloṣṭhyaḥ stabakastanabandhurāḥ /",
    "T09kbavk64u:209": " sotkaṇṭhā iva jṛmbhante mañjaryaḥ śvasanākulāḥ // KAvk_64.105 //",
    "T09kbavk64u:210": " imā marakataśyāmaśaṣpasaṃcayakañcukāḥ /",
    "T09kbavk64u:211": " rājante kausumarajorañjitā vanarājayaḥ // KAvk_64.106 //",
    "T09kbavk64u:212": " etā vivalitagrīvā hariṇyas trāsavidrutāḥ /",
    "T09kbavk64u:213": " nīlotpalavanānīva sṛjanti taralekṣitaiḥ // KAvk_64.107 //",
    "T09kbavk64u:214": " ete niśākarakarāṅkurakāntadantāḥ pallīpatipraṇayiṇīstanatulyakumbhāḥ /",
    "T09kbavk64u:215": " paśyanti dantiśiśavaḥ parito rathaṃ me nemisvanāpaḥrtacāpalalīnakarṇāḥ //",
    "T09kbavk64u:216": " ete nirmalanarmadāparisaravyājṛmbhivallīvalat-",
    "T09kbavk64u:217": " puṣpoddāmamadhūtsavapraṇayinaḥ kṣībā ivāghūrṇitāḥ /",
    "T09kbavk64u:218": " saṃnaddhāḥ śabarīnitambavilasanmāyūrapattrāvalī-",
    "T09kbavk64u:219": " līlāndolananarmavibhramakalābandheṣu vindhyānilāḥ // KAvk_64.109 //",
    "T09kbavk64u:220": " iti bruvāṇaḥ kalayan vanalakṣmīṃ nṛpātmajaḥ /",
    "T09kbavk64u:221": " śuśrāva nirjane kīrṇaṃ kinnaryāḥ karuṇaṃ svanam // KAvk_64.110 //",
    "T09kbavk64u:222": " śrutvaiva kautukākṛṣṭas tatsamīpaṃ kṛpānidhiḥ /",
    "T09kbavk64u:223": " so 'bhyetya sadguṇādarśas tāṃ dadarśa mṛgīdṛśam // KAvk_64.111 //",
    "T09kbavk64u:224": " yācamānām paritrāṇaṃ lubdhakaṃ sāśrulocanām /",
    "T09kbavk64u:225": " vanecarabhayodvignām iva kānanadevatāṃ // KAvk_64.112 //",
    "T09kbavk64u:226": " anveṣṭuṃ lubdhakākṛṣṭaṃ svam aṅkaṃrgam āgatām /",
    "T09kbavk64u:227": " khinnām iva vanabhrāntyā lakṣmīṃ hariṇalakṣmaṇaḥ // KAvk_64.113 //",
    "T09kbavk64u:228": " tāṃ vilokya sa sāścaryarūpātiśayavismitaḥ /",
    "T09kbavk64u:229": " abhilāṣapaṭe kṣipraṃ citranyasta ivābhavat // KAvk_64.114 //",
    "T09kbavk64u:230": " so 'cintayad aho ramyanirmāṇābhyāsakāriṇaḥ /",
    "T09kbavk64u:231": " asmin mukhasamullekhe rekhāpariṇatir vidheḥ // KAvk_64.115 //",
    "T09kbavk64u:232": " durlabhā bhogibhavane martyaloke kathaiva kā /",
    "T09kbavk64u:233": " manye lāvaṇyamudreyaṃ svarge 'py abhinavoditā // KAvk_64.116 //",
    "T09kbavk64u:234": " tāruṇyena nipītaśaiśavatayā sānaṅgaśṛṅgāriṇī tanvaṅgyā sakalāṅgasaṃgamasakhī bhaṅgir navāṅgīkṛtā",
    "T09kbavk64u:235": " niḥsaṃrambhaparākramaḥ pṛthutarārambhābhiyogaṃ vinā sāṃrājye jagatāṃ yayā vijayate devo vilāsāyudhaḥ iti vismayagarbheṇa sābhilāṣeṇa cakṣuṣa /",
    "T09kbavk64u:236": " tāṃ pibantam ivābhyetya praṇamya prāha lubdhakaḥ // KAvk_64.118 //",
    "T09kbavk64u:237": " kulakalpadrumasyeyaṃ drumasya dayitā sutā /",
    "T09kbavk64u:238": " deva kinnararājasya pāśenāpaḥrtā mayā // KAvk_64.119 //",
    "T09kbavk64u:239": " ānītā tvatkṛte divyakanyaiṣā pratigṛhyatām /",
    "T09kbavk64u:240": " tvam evāsyā guṇodāra bhartā bhuva ivocitaḥ // KAvk_64.120 //",
    "T09kbavk64u:241": " asyāś cūḍāmaṇir ayaṃ mayā svecchāgatipradaḥ /",
    "T09kbavk64u:242": " gṛhītas tadvirahitā neyaṃ yāti vihāyasā // KAvk_64.121 //",
    "T09kbavk64u:243": " rakṣyo maṇir ayaṃ nāsti datte 'smin saṃgamo 'nayā /",
    "T09kbavk64u:244": " ity uktvāsmai dadau kanyāratnaṃ ratnaṃ ca lubdhakaḥ // KAvk_64.122 //",
    "T09kbavk64u:245": " gṛhītā rājaputreṇa sā mahīṃrgalakṣmaṇā /",
    "T09kbavk64u:246": " sudhāsikteva tatyāja svadeśavirahānalam // KAvk_64.123 //",
    "T09kbavk64u:247": " utkaṇṭhālokanālolāṃ tāṃ bālahariṇīm iva /",
    "T09kbavk64u:248": " babandha lubdhakatyaktāṃ rāgavāgurayā smaraḥ // KAvk_64.124 //",
    "T09kbavk64u:249": " kinnarīṃ ratham āropya ratnair āpūrya lubdhakam /",
    "T09kbavk64u:250": " harṣapūrṇaḥ svanagaraṃ pratasthe pārthivātmajaḥ // KAvk_64.125 //",
    "T09kbavk64u:251": " sa hastināpuraṃ prāpya nivedya svakathāṃ pituḥ /",
    "T09kbavk64u:252": " harṣād vismayinā tena vivāhe vihitotsavaḥ // KAvk_64.126 //",
    "T09kbavk64u:253": " sukṛtair bhogyatāṃ yātāṃ mūrtām iva śaśiśriyam /",
    "T09kbavk64u:254": " antaḥpurapraṇayiṇīṃ cakre kinnarakanyakām // KAvk_64.127 //",
    "T09kbavk64u:255": " dadhatā madhupeneva tenādharamadhuspṛhām /",
    "T09kbavk64u:256": " spṛṣṭā natamukhāmbhojā cakampe nalinīva sā // KAvk_64.128 //",
    "T09kbavk64u:257": " maune 'pi kathitotkaṇṭhāṃ muhuḥ kampe 'pi niścalām /",
    "T09kbavk64u:258": " vailakṣye 'pi sphuṭallakṣmīṃ tasyāḥ prītiṃ tatāna saḥ // KAvk_64.129 //",
    "T09kbavk64u:259": " sa śanair adharāsvāde dattvā dantavibhīṣikām /",
    "T09kbavk64u:260": " vinidrābjadṛśas tasyā maunamudrāṃ avārayat // KAvk_64.130 //",
    "T09kbavk64u:261": " nīvīmokṣe niṣedhe ca dampatyoḥ paṇipadmayoḥ /",
    "T09kbavk64u:262": " vivāda iva sotkampaṃ kaṅkaṇasvanayor abhūt // KAvk_64.131 //",
    "T09kbavk64u:263": " sa rāgapallavas tasya vilāsasmitapuṣpitaḥ /",
    "T09kbavk64u:264": " kāntākucaphalāṅko 'bhūd bhogyaḥ saṃbhogapādapaḥ // KAvk_64.132 //",
    "T09kbavk64u:265": " atrāntare dākṣiṇātyau viprau kapilapuṣkarau /",
    "T09kbavk64u:266": " ājagmatur vṛttikāmau dhanasya nṛpateḥ sabhām // KAvk_64.133 //",
    "T09kbavk64u:267": " tau vidyātiśayaślāghyau paurohityam avāpatuḥ /",
    "T09kbavk64u:268": " kapilaḥ kṣitipālasya rājaputrasya cāparaḥ // KAvk_64.134 //",
    "T09kbavk64u:269": " tayoḥ spardhānubandhena sadā vivadamānayoḥ /",
    "T09kbavk64u:270": " ekadravyābhilāṣeṇa vidveṣaḥ samajāyata // KAvk_64.135 //",
    "T09kbavk64u:271": " dveṣadoṣeṇa mātaṅgayogyanirghātayos tayoḥ /",
    "T09kbavk64u:272": " vidadhe madalekheva vidyā malinatām mukhe // KAvk_64.136 //",
    "T09kbavk64u:273": " yeṣāṃ vastuvivekinī guṇasakhī lokaprakāśonmukhī vidyādīpaśikhā karoti viṣamaṃ dveṣāndhakāraṃ puraḥ /",
    "T09kbavk64u:274": " te mohopahatā vicārarahitāḥ saujanyajanyāhitā dagdhāś candanacandrakāntakamalasyandodgatenāgninā śrutismṛtivivādeṣu puṣkareṇa pade pade /",
    "T09kbavk64u:275": " nigṛhyamāṇaḥ kapilaḥ kopatāpād acintayat // KAvk_64.138 //",
    "T09kbavk64u:276": " mandābhyāsaṃ dṛḍhābhyāsas tīkṣṇas tīvramadoddhataḥ /",
    "T09kbavk64u:277": " sadā saṃsadi mām eva nayaty eṣa vilakṣatām // KAvk_64.139 //",
    "T09kbavk64u:278": " prajñā vañcakavṛttāya śrutaṃ darpajvarāya ca /",
    "T09kbavk64u:279": " dhanaṃ dharmaniṣedhāya bhavaty adhamacetasām // KAvk_64.140 //",
    "T09kbavk64u:280": " dṛptaḥ paribhavaty eṣa rājaputrāśrayeṇa mām /",
    "T09kbavk64u:281": " tasmād āśrayam evāsya śrīmūlam praharāmy aham // KAvk_64.141 //",
    "T09kbavk64u:282": " nidhane rājaputrasya yuktyupāyena kena cit /",
    "T09kbavk64u:283": " yuktaḥ kartuṃ prayatno me mānamlāniṃ kathaṃ sahe // KAvk_64.142 //",
    "T09kbavk64u:284": " ity ugrapāpasaṃkalpas tasya dveṣāt samudyayau /",
    "T09kbavk64u:285": " nāsti tat pātakaṃ loke yan na kurvanti matsarāḥ // KAvk_64.143 //",
    "T09kbavk64u:286": " kathaṃ paśyati sadvartma sa sadā vyathitāśayaḥ /",
    "T09kbavk64u:287": " dattaṃ nayanayor yena tīvrāmarṣaviṣāñjanam // KAvk_64.144 //",
    "T09kbavk64u:288": " rāgaḥ pāpaṃ paramam adhikaṃ darpapāpaṃ tato 'pi",
    "T09kbavk64u:289": " krodhāt pāpaṃ jagati na paraṃ duḥsahaṃ lobhapāpam /",
    "T09kbavk64u:290": " yāvān eṣa vyasanini jane gaṇyate pāpavargaḥ pāpāṃśasya spṛśati na tulāṃ so 'pi vidveṣasūteḥ tataḥ kadā cin meghākhyaṃ krūraṃ karvaṭavāsinam /",
    "T09kbavk64u:291": " visṛṣṭasainyahantāraṃ sāmantam apakāriṇam // KAvk_64.146 //",
    "T09kbavk64u:292": " śrutvā narapatiḥ kopāc caturthopāyaniścaye /",
    "T09kbavk64u:293": " amātyānāṃ anumate kumāram idam abravīt // KAvk_64.147 //",
    "T09kbavk64u:294": " kumāra gamyatāṃ tūrṇam ucchettuṃ tarasā ripum /",
    "T09kbavk64u:295": " kramopapannaṃ sāṃrājyaṃ niḥśalyam idam astu te // KAvk_64.148 //",
    "T09kbavk64u:296": " ayaṃ te samarārambhe prabhāvābharaṇo bhujaḥ /",
    "T09kbavk64u:297": " ālānastambhatāṃ yātu jagadvijayadantinaḥ // KAvk_64.149 //",
    "T09kbavk64u:298": " meghe bhūbhṛtkulākrāntisaṃrambhābhyadhikodaye /",
    "T09kbavk64u:299": " hate tava pratāpasya nirvighnāvaraṇā diśaḥ // KAvk_64.150 //",
    "T09kbavk64u:300": " durbalaiḥ kiṃ hatair anyaiḥ sāmantair antavāsibhiḥ /",
    "T09kbavk64u:301": " dṛptaḥ sa eva hantavyas tadvadhe sarvasiddhayaḥ // KAvk_64.151 //",
    "T09kbavk64u:302": " kiṃ kautukaṃ yadi hariḥ karicakravālaṃ āhanti daivavihitam nijam eva bhojyam /",
    "T09kbavk64u:303": " pañcānanaṃ yadi bhinatti nakhāṭṭahāsaṃ tat tasya pauruṣakathāpatham eti śauryam // KAvk_64.152",
    "T09kbavk64u:304": " iti pitrā samādiṣṭaḥ samīhitaraṇotsavaḥ /",
    "T09kbavk64u:305": " kinnarīvirahālolaḥ so 'bhūd dolākulaḥ kṣaṇam // KAvk_64.153 //",
    "T09kbavk64u:306": " acirāgamanākhyānair yatnair āśvāsya vallabhām /",
    "T09kbavk64u:307": " jananīṃ svairam abhyetya praṇipatya jagāda saḥ // KAvk_64.154 //",
    "T09kbavk64u:308": " duhitā śakrakalpasya kinnarendrasya māninī /",
    "T09kbavk64u:309": " pālyā virahaśokārtā madvātsalyadhiyā tvayā // KAvk_64.155 //",
    "T09kbavk64u:310": " asyāś cūḍāmaṇir ayaṃ rakṣyaḥ svecchāgatipradaḥ /",
    "T09kbavk64u:311": " dātavyaḥ sarvathā mātar nānyatra prāṇasaṃśayāt // KAvk_64.156 //",
    "T09kbavk64u:312": " ity uktvā jananīhaste kāntaṃ kāntāśikhāmaṇim /",
    "T09kbavk64u:313": " nikṣipya sa yayau tūrṇaṃ sainyācchāditadiṅmukhaḥ // KAvk_64.157 //",
    "T09kbavk64u:314": " tasya vājivrajoddhūtarajaḥpuñjaghanodayaḥ /",
    "T09kbavk64u:315": " prayayau rājahaṃsānāṃ saṃtrāsāyāsahetutām // KAvk_64.158 //",
    "T09kbavk64u:316": " dūraṃ prayāte dayite viraheṇa manoharā /",
    "T09kbavk64u:317": " babhūva bālanalinīpalāśaśayanāśrayā // KAvk_64.159 //",
    "T09kbavk64u:318": " sotkaṇṭhāyā divasagaṇanārambhanityābhiyoge saṃkhyālekhāsaraṇim avanau kampalolaṃ likhantyāḥ",
    "T09kbavk64u:319": " tasyāḥ pāṇau nipatitaraṇatkaṅkaṇe tānavena kṣipraṃ muktāvalayakalanām aśrudhārā cakāra // dveṣaḥ puṣpaśare sukhe vimukhatā dehe 'pi niḥsnehatā patyau dhyānaparāyaṇatvam aniśaṃ tannāmamantro japaḥ /",
    "T09kbavk64u:320": " śayyā bhūmitalaṃ tathāpi sutanos tāpakṣatir nābhavan nūnaṃ niścalalīnarāgamanasāṃ muktir na tīvravrataiḥ // KAvk_64.161 //",
    "T09kbavk64u:321": " līnā sphaṭikaparyaṅke haricandanapāṇḍurā /",
    "T09kbavk64u:322": " candralekheva sā tanvī jyotsnāmadhyagatā babhau // KAvk_64.162 //",
    "T09kbavk64u:323": " kadā cid atha bhūpālaḥ svapnadarśanaśaṅkitaḥ /",
    "T09kbavk64u:324": " purohitaṃ samāhūya papraccha kapilaṃ rahaḥ // KAvk_64.163 //",
    "T09kbavk64u:325": " dṛṣṭaṃ adya mayā svapne niruddhaṃ śatrubhiḥ puram /",
    "T09kbavk64u:326": " pāṭitodarakṛṣṭaiś ca mamāntraiḥ pariveṣṭitam // KAvk_64.164 //",
    "T09kbavk64u:327": " svapnasyāsya vipākārhaṃ phalaṃ brūhi mahāmate /",
    "T09kbavk64u:328": " vicintaya śubhodarkām ucitāṃ ca pratikriyām // KAvk_64.165 //",
    "T09kbavk64u:329": " iti pṛṣṭaḥ kṣitīśena kṣaṇam antaḥ purohitaḥ /",
    "T09kbavk64u:330": " bhaktidambhadhṛtadhyānaḥ samīhitam acintayat // KAvk_64.166 //",
    "T09kbavk64u:331": " upāyo 'yaṃ mayā diṣṭyā prāptaḥ suciracintitaḥ /",
    "T09kbavk64u:332": " puṣkarasyāśrayocchittyai rājaputravināśane // KAvk_64.167 //",
    "T09kbavk64u:333": " priyā manoharā jyeṣṭhaṃ jīvitaṃ tasya kinnarī /",
    "T09kbavk64u:334": " abhāve niyataṃ tasyā na sa jīvati duḥkhitaḥ // KAvk_64.168 //",
    "T09kbavk64u:335": " iti saṃcintya śanakair mithyākhedaviṣādavān /",
    "T09kbavk64u:336": " abhyadhād vasudhādhīśam ahitaiṣī purohitaḥ // KAvk_64.169 //",
    "T09kbavk64u:337": " duḥsvapno 'yaṃ tvayā deva hṛdayākampanaḥ param /",
    "T09kbavk64u:338": " dṛṣṭaḥ spaṣṭaṃ phalaṃ tasya duḥsahaṃ katham ucyate // KAvk_64.170 //",
    "T09kbavk64u:339": " prabhubhaktivratasthānāṃ doṣeṣv avihitātmanām /",
    "T09kbavk64u:340": " na karṇakaṭukaṃ vaktuṃ niṣedho 'sti hitaiṣiṇām // KAvk_64.171 //",
    "T09kbavk64u:341": " rājyāt bhraṃśaḥ śarīrād vā svapnasyāsya phalaṃ sphuṭam /",
    "T09kbavk64u:342": " śaṅkāvirahitaiḥ kāryaḥ pratīkāro 'tra bhūtaye // KAvk_64.172 //",
    "T09kbavk64u:343": " puṣkariṇyāṃ kratukṣetre pūrṇāyāṃ paśuśoṇitaiḥ /",
    "T09kbavk64u:344": " snātas tvaṃ mārjito viprair bhūriratnasuvarṇadaḥ // KAvk_64.173 //",
    "T09kbavk64u:345": " kinnarīmedasā vahniṃ hutvā kuśalam āpsyasi /",
    "T09kbavk64u:346": " antaḥpure snuṣā te 'sti kinnarī na tu durlabhā // KAvk_64.174 //",
    "T09kbavk64u:347": " iti tasya vacaḥ śrutvā krūraṃ pātakakūṇitaḥ /",
    "T09kbavk64u:348": " nṛśaṃsavṛttasaṃtrastas tam abhāṣata bhūpatiḥ // KAvk_64.175 //",
    "T09kbavk64u:349": " nijajīvitarakṣāyai kathaṃ strīvadham utsahe /",
    "T09kbavk64u:350": " kinnarīvirahe 'vaśyaṃ na ca jīvati me sutaḥ // KAvk_64.176 //",
    "T09kbavk64u:351": " iti bhūmibhujā tasya pratyākhyāte samīhite /",
    "T09kbavk64u:352": " taṃ pāpābhiniveśena punaḥ prāha purohitaḥ // KAvk_64.177 //",
    "T09kbavk64u:353": " aho rājan na jānīṣe dhīmān api janasthitim /",
    "T09kbavk64u:354": " trivargasādhanaṃ tyājyam na rājyaṃ na ca jīvitaṃ // KAvk_64.178 //",
    "T09kbavk64u:355": " arthā iva svajanamitrakalatraputrā naṣṭāḥ sthitasya puruṣasya punar bhavanti /",
    "T09kbavk64u:356": " ucchvāsamātravirahe gatajīvitasya tatkālasaṃnihitam apy asad eva sarvam //",
    "T09kbavk64u:357": " tyajyante jīvitasyārthe nijadeśapriyātmajāḥ /",
    "T09kbavk64u:358": " jīvitād aparaṃ rājañ jīvaloke 'sti na priyam // KAvk_64.180 //",
    "T09kbavk64u:359": " iti jīvitalobhāya tena nānānidarśanaiḥ śanaiḥ /",
    "T09kbavk64u:360": " pratāritaḥ pāpaṃ rājā yuktam amanyata // KAvk_64.181 //",
    "T09kbavk64u:361": " tataḥ susambhṛtārambhe pravṛtte yajñakarmaṇi /",
    "T09kbavk64u:362": " kṛtāyāṃ puṣkariṇyāṃ ca pūrṇāyāṃ paśuśoṇitaiḥ // KAvk_64.182 //",
    "T09kbavk64u:363": " rājñā kathitavṛttāntā nijapatnī svayaṃ rahaḥ /",
    "T09kbavk64u:364": " putrapravāsaśokārtā pāpatrastā vyacintayat // KAvk_64.183 //",
    "T09kbavk64u:365": " aho mūrkhataro rājā mohāndhena purodhasā /",
    "T09kbavk64u:366": " snuṣāvadhavidhāne 'smin preritaḥ pṛthupātake // KAvk_64.184 //",
    "T09kbavk64u:367": " yatnair aparihārye 'pi nibaddhe nidhanāvadhau /",
    "T09kbavk64u:368": " paraprāṇāpahāreṇa mūḍhā vāñchanti jīvitam // KAvk_64.185 //",
    "T09kbavk64u:369": " yadi jīvitalubdhena mugdhā mṛgavadhūr iva /",
    "T09kbavk64u:370": " snuṣāpi hanyate rājñā tat kiṃ vakṣyāmy ahaṃ sutam // KAvk_64.186 //",
    "T09kbavk64u:371": " mātas tvayeyaṃ vātsalyāt pālyā mama manoharā /",
    "T09kbavk64u:372": " ity uktvā sudhanaḥ sūnur gato nikṣipya me vadhūm // KAvk_64.187 //",
    "T09kbavk64u:373": " tasmāc cūḍāmaṇim mattaḥ prāpya vyomnā prayātu sā /",
    "T09kbavk64u:374": " bhaviṣyati tayā patyur jīvantyā saṃgamaḥ punaḥ // KAvk_64.188 //",
    "T09kbavk64u:375": " iti saṃcintya sā gatvā sāśrunetrā snuṣāntikam /",
    "T09kbavk64u:376": " rājavṛttaṃ nivedyāsyai sotkampā punar abravīt // KAvk_64.189 //",
    "T09kbavk64u:377": " vatse cūḍāmaṇiṃ baddhvā gaccha tūrṇaṃ vihāyasā /",
    "T09kbavk64u:378": " nṛpaḥ pāpapravṛtto 'yaṃ na sadācāram īkṣate // KAvk_64.190 //",
    "T09kbavk64u:379": " yajñabhūmiṃ tvayā gatvā gantavyaṃ vyomavartmanā /",
    "T09kbavk64u:380": " anyathā tvām asau vetti gūḍhanyastāṃ mayā kva cit // KAvk_64.191 //",
    "T09kbavk64u:381": " iti bhartṛpravāsārtā vacaḥ śrutvā manoharā /",
    "T09kbavk64u:382": " tatsaṃgamāya rakṣantī yatnāt priyataraṃ vapuḥ // KAvk_64.192 //",
    "T09kbavk64u:383": " śvaśrvā dattaṃ samādāya baddhvā mūrdhni śikhāmaṇim /",
    "T09kbavk64u:384": " nṛpāhūtā kratukṣetraṃ gatvā vyoma vyagāhata // KAvk_64.193 //",
    "T09kbavk64u:385": " rājan naitat tava samucitaṃ yat priyasyāpi sūnor vadhyā patnī nijapadam iyaṃ svasti tubhyaṃ gatāham /",
    "T09kbavk64u:386": " rakṣyaś cāsau pratihatadhṛtir madviyoge kumāras tatrety uktvā tanutaratadidvibhramaiḥ sā jagāma tasyāṃ gatāyāṃ nṛpatir yajñavighnena śaṅkitaḥ purohitas tam avadad deva mā saṃśayaṃ kṛthāḥ mantrair mayā samākṛṣṭaḥ krūrākhyo brahmarākṣasaḥ /",
    "T09kbavk64u:387": " nirvighnas te kratuḥ siddhaḥ sā hatā tena kinnarī // KAvk_64.196 //",
    "T09kbavk64u:388": " iti mithyāvacas tasya rājā satyam amanyata /",
    "T09kbavk64u:389": " nartyante kuṭilair mugdhā yantraputrakalīlayā // KAvk_64.197 //",
    "T09kbavk64u:390": " pitur bhavanam abhyetya kīrṇaharṣā manoharā /",
    "T09kbavk64u:391": " nyavedayat svavṛttāntaṃ vahantī vallabhaṃ hṛdi // KAvk_64.198 //",
    "T09kbavk64u:392": " sā pituḥ śāsanān martyasaṅgasaurabhaśāntaye /",
    "T09kbavk64u:393": " hemakumbhaśataiḥ snānaṃ pañcabhiḥ pratyahaṃ vyadhāt // KAvk_64.199 //",
    "T09kbavk64u:394": " martyāmodaḥ pratanutāṃ kṣālitāyāḥ śanair yayau /",
    "T09kbavk64u:395": " sudhanasnehasaṃyogī na tu rāgo mṛgīdṛśaḥ // KAvk_64.200 //",
    "T09kbavk64u:396": " divyodyānopabhogeṣu na sā nirvṛtim āyayau /",
    "T09kbavk64u:397": " anyatra baddharāgāṇāṃ ratir nānyatra dehinām // KAvk_64.201 //",
    "T09kbavk64u:398": " sā kāntavirahaklāntā kadā cid vyomagāminī /",
    "T09kbavk64u:399": " tāṃ nāgabhavanopāntavanāntavasudhāṃ yayau // KAvk_64.202 //",
    "T09kbavk64u:400": " tatrāśramasthalīsaktaṃ maharṣiṃ valkalayanam /",
    "T09kbavk64u:401": " avadat sā samabhyetya praṇāmavinamanmukhī // KAvk_64.203 //",
    "T09kbavk64u:402": " lubdhakasyopadiśatā bhavatā mama bandhanam /",
    "T09kbavk64u:403": " tvam eva brūhi bhagavan yadi yuktam idaṃ kṛtam // KAvk_64.204 //",
    "T09kbavk64u:404": " iti tasyā vacaḥ śrutvā kiṃcillajjānatānanaḥ /",
    "T09kbavk64u:405": " tām uvāca munir mugdhe tavaiṣā bhavitavyatā // KAvk_64.205 //",
    "T09kbavk64u:406": " amoghapāśas tasyāstīty ajñātvā kathitaṃ mayā /",
    "T09kbavk64u:407": " upalabhya kathāṃ dhūrtas tvāṃ babandha sa lubdhakaḥ // KAvk_64.206 //",
    "T09kbavk64u:408": " duṣṭātmanāṃ na jānīmaḥ kauṭilyaṃ krūracetasām /",
    "T09kbavk64u:409": " satyapravādamukharāḥ svabhāvasaralā vayam // KAvk_64.207 //",
    "T09kbavk64u:410": " ity uktā muninā tanvī praṇayāt tam abhāṣata /",
    "T09kbavk64u:411": " bhagavan kṣamyatām etad bālāvacanacāpalam // KAvk_64.208 //",
    "T09kbavk64u:412": " idaṃ tu bhavatām agre yan mayā kiṃ cid ucyate /",
    "T09kbavk64u:413": " lalanāsulabhaḥ so 'yaṃ sadācāravyatikramaḥ // KAvk_64.209 //",
    "T09kbavk64u:414": " kathātithitvam āyānti cāpale guravo 'pi yat /",
    "T09kbavk64u:415": " sā viyogāgnitāpasya jvālāyogāsahiṣṇutā // KAvk_64.210 //",
    "T09kbavk64u:416": " duḥkhoddharaṇasaṃnaddhāḥ saṃtaptānāṃ dayālavaḥ /",
    "T09kbavk64u:417": " kāryāntaraṅgāḥ prāyeṇa bhavanty anuciteṣv api // KAvk_64.211 //",
    "T09kbavk64u:418": " pāśabandhād vimuktāhaṃ lubdhakena pralāpinī /",
    "T09kbavk64u:419": " nibaddhā rājaputreṇa snehapāśena hāriṇā // KAvk_64.212 //",
    "T09kbavk64u:420": " subhagaḥ sudhanākhyo 'sau madviyogānalākulaḥ /",
    "T09kbavk64u:421": " amunā yadi mārgeṇa sameṣyati tavāntikam // KAvk_64.213 //",
    "T09kbavk64u:422": " tad idaṃ bhavatā vācyaṃ kāruṇyād vacasā mama /",
    "T09kbavk64u:423": " sthitā tvadvirahāyāsaniḥsukhāhaṃ gṛhe pituḥ // KAvk_64.214 //",
    "T09kbavk64u:424": " utkaṇṭhām anukampāṃ vā sahajāṃ vā kṛtajñatām /",
    "T09kbavk64u:425": " dākṣiṇyaṃ vā puraskṛtya tūrṇam āgamyatām itaḥ // KAvk_64.215 //",
    "T09kbavk64u:426": " durgamaḥ kinnarapure mārgaḥ kleśaśatāśrayaḥ /",
    "T09kbavk64u:427": " abhūmir eva martyānām alpavīryabalaujasām // KAvk_64.216 //",
    "T09kbavk64u:428": " dīptā tapovanānte 'smin sudhā nāma mahauṣadhiḥ /",
    "T09kbavk64u:429": " dṛśyate haviṣā paktvā pātavyā sā svayaṃ tvayā // KAvk_64.217 //",
    "T09kbavk64u:430": " tatprabhāvāt samuttīrya kleśaṃ sattvasahāyavān /",
    "T09kbavk64u:431": " kailāsahāsaśubhreṇa pathā matpuram eṣyasi // KAvk_64.218 //",
    "T09kbavk64u:432": " idaṃ ca tasmai dātavyam madabhijñāṅgulīyakam /",
    "T09kbavk64u:433": " ity uktvā viṣamaṃ vartma kathayitvā krameṇa sā // KAvk_64.219 //",
    "T09kbavk64u:434": " vighnapratikriyopāyān saṃdiśyāścaryayuktibhiḥ /",
    "T09kbavk64u:435": " āśābandhadhṛtaprāṇā yayau dattvāṅgulīyakam // KAvk_64.220 //",
    "T09kbavk64u:436": " tayā kathitam ākarṇya dūrādhvataraṇādbhutam /",
    "T09kbavk64u:437": " aṅgulīyakam ādāya tad evācintayan muniḥ // KAvk_64.221 //",
    "T09kbavk64u:438": " atrāntare rājasūnur jitvā meghaṃ mahīpatim /",
    "T09kbavk64u:439": " āyayau kośam ādāya dayitādarśanotsukaḥ // KAvk_64.222 //",
    "T09kbavk64u:440": " sa viveśa svanagarīṃ sāmantacchattramaṇḍalaiḥ /",
    "T09kbavk64u:441": " phullaphenasmitasyābdheḥ kurvāṇaḥ saṃnibhaṃ nabhaḥ // KAvk_64.223 //",
    "T09kbavk64u:442": " snuṣāvaiśasavṛttāntakathanakleśakampitam /",
    "T09kbavk64u:443": " athāntaḥpuram abhyetya janakaṃ praṇanāma saḥ // KAvk_64.224 //",
    "T09kbavk64u:444": " adhomukhākhilajanaṃ śokaśalyahatotsavam /",
    "T09kbavk64u:445": " pitur antaḥpuraṃ dṛṣṭvā sa vipriyam aśaṅkata // KAvk_64.225 //",
    "T09kbavk64u:446": " api jīvati sā tanvī virahārtā manoharā /",
    "T09kbavk64u:447": " iti bruvāṇaṃ na yadā tam ūce kaś cid apriyam // KAvk_64.226 //",
    "T09kbavk64u:448": " tadā jagāda jananī putra jīvati te priyā /",
    "T09kbavk64u:449": " gatā cūḍāmaṇiṃ prāpya kiṃ tu jīvitasaṃśaye // KAvk_64.227 //",
    "T09kbavk64u:450": " iti śrutvaiva sahasā sa papāta mahītale /",
    "T09kbavk64u:451": " kīrṇahāralatāṃ kurvan sāśrudhārām iva kṣitim // KAvk_64.228 //",
    "T09kbavk64u:452": " tuṣāraśīkarasmeraharicandanavāribhiḥ /",
    "T09kbavk64u:453": " sa labdhasaṃjñaḥ śanakair vilalāpāśrugadgadaḥ // KAvk_64.229 //",
    "T09kbavk64u:454": " anākāśaśaśāṅkaśrīr amanthāmṛtavāhinī /",
    "T09kbavk64u:455": " ayatnaratnavaḍabhī kva sā kusumadhanvanaḥ // KAvk_64.230 //",
    "T09kbavk64u:456": " guruśāsanayantritena dūraṃ vrajatā bāṣpaniruddhalocanāyāḥ /",
    "T09kbavk64u:457": " vihitā na dhṛtir mayā mṛgākṣyās tad ayaṃ me patitaḥ smarābhiśāpaḥ //",
    "T09kbavk64u:458": " dehi prativacaḥ subhru kva gatāsi manohare /",
    "T09kbavk64u:459": " mayā pramādamūḍhena hariṇākṣī na rakṣitā // KAvk_64.232 //",
    "T09kbavk64u:460": " tvatsamāgamasaubhāgyaślāghyasya surasaṃsadi /",
    "T09kbavk64u:461": " mameva martyalokasya tvadviyuktasya kā dyutiḥ // KAvk_64.233 //",
    "T09kbavk64u:462": " iti bruvāṇaḥ śanakaiḥ kāntāsaṃbhogasākṣiṣu /",
    "T09kbavk64u:463": " udyāneṣu priyatamāṃ vicetuṃ svayam udyayau // KAvk_64.234 //",
    "T09kbavk64u:464": " vañcayitvā parijanaṃ sa rajanyām alakṣitaḥ /",
    "T09kbavk64u:465": " gatvā vanāntaṃ babhrāma sameṣu viṣameṣu ca // KAvk_64.235 //",
    "T09kbavk64u:466": " tīvrarāgapiśācena mahatā sa vimohitaḥ /",
    "T09kbavk64u:467": " unmatta iva papraccha cetanācetanān api // KAvk_64.236 //",
    "T09kbavk64u:468": " brūhi sakhe śukaśāvaka sakhyuḥ prāṇasakhīṃ nikhilendumukhīṃ tām /",
    "T09kbavk64u:469": " taddaśanacchadarāgavibhāge bimbaphale 'stu sadā tava bhogaḥ // KAvk_64.237",
    "T09kbavk64u:470": " haṃho haṃsa sitāṃsa śaṃsa nalinīlīlāvataṃsadyute dṛṣṭā saurabhasadmapadmavadanā kiṃ kāntikallolinī",
    "T09kbavk64u:471": " yasyāḥ pīnapayodharāgraviluṭhanmuktākalāpasya sā haṃsasyeva vibhāti romalatikā śaivālavallī cyutā // KAvk_64.238 //",
    "T09kbavk64u:472": " tasyeti tīvravyasanānubandhāt pralāpinaḥ praskhalataḥ same 'pi /",
    "T09kbavk64u:473": " diśan prakāśaṃ dayayeva mārge śanair jagāhe gaganaṃ sitāṃśuḥ //",
    "T09kbavk64u:474": " śyāmāpater manmathabāndhavasya kāntaṃ sa dṛṣṭvāmbaracumbi bimbam /",
    "T09kbavk64u:475": " saṃdarśitaṃ sasmitam indumukhyā mene mukhaṃ vyomavimānaśrṅgāt //",
    "T09kbavk64u:476": " mūkaṃ kalaṅkāṅkam avāptadoṣam avibhramaṃ hāsavilāsahīnaṃ /",
    "T09kbavk64u:477": " cireṇa niścitya śaśāṅkam eva papraccha gacchan naranāthasūnuḥ //",
    "T09kbavk64u:478": " api tvayā kāntisakhī sakhe khe tulyekṣaṇā lakṣmaṃrgasya dṛṣṭā /",
    "T09kbavk64u:479": " tavoditā yadvadanopamānasaṃbandhalabdhā jagati prasiddhiḥ // KAvk_64.242",
    "T09kbavk64u:480": " kathaṃ na kiṃ cit kathayaty ayaṃ me gatasya kāntākathanārthibhāvam /",
    "T09kbavk64u:481": " parārthasaṃpādanaśītalena kalāvatā kasya kṛto 'nurodhaḥ // KAvk_64.243 //",
    "T09kbavk64u:482": " api tvayā snigdhataḍitprakāśā ghanastanī kvāpi mayūra dṛṣṭā /",
    "T09kbavk64u:483": " tvadbarhabhārasya suhṛt sa yasyā vicitramālyaḥ kabarīkalāpaḥ //",
    "T09kbavk64u:484": " bhujaṃga kac cid bhavatā bhujaṃgī dṛṣṭā kva cit sā vararatnacūḍā /",
    "T09kbavk64u:485": " viṣacchaṭāḥ paśya yayā visṛṣṭā māṃ duḥsahe 'smin virahe dahanti //",
    "T09kbavk64u:486": " sāraṅga sā raṅgavilāsinī kiṃ dṛṣṭā tvayā manmathapārthivasya /",
    "T09kbavk64u:487": " yasyāḥ kaṭākṣotpalasaṃvibhāgair vibhānti manye gahane hariṇyaḥ //",
    "T09kbavk64u:488": " api tvayā vibhramajanmabhumir vanaspate pallavapeśaloṣṭhī /",
    "T09kbavk64u:489": " līlāvilolā lalanā vanānte lateva dṛṣṭā stabakāvanaṃrā // KAvk_64.247 //",
    "T09kbavk64u:490": " anena nūnaṃ vanakuñjareṇa sā rājarambhā parirambhalobhāt /",
    "T09kbavk64u:491": " ākṛṣya nītā ghanasaṃnibhena saṃcchāditā vā śaśinaḥ kaleva // KAvk_64.248",
    "T09kbavk64u:492": " iti kānanakuñjeṣu tasyonmādapralāpinaḥ /",
    "T09kbavk64u:493": " śokād iva vivarṇenduvadanā rajanī yayau // KAvk_64.249 //",
    "T09kbavk64u:494": " sa nāgabhavanāsannatīropāntatapovanam /",
    "T09kbavk64u:495": " śanaiḥ praviśya papraccha maharṣiṃ valkalāyanaṃ // KAvk_64.250 //",
    "T09kbavk64u:496": " ihavirahavicintāśokaniśvāsamūrcchanmadanadahanadhūmaśyāmasaktaikaveṇī /",
    "T09kbavk64u:497": " api śamitaśaśāṅkoddāmasaundaryadarpā munivara hariṇākṣī kinnarī kāpi dṛṣṭā",
    "T09kbavk64u:498": " iti kāntāviyuktasya prāptasyonmādinīṃ daśām /",
    "T09kbavk64u:499": " muniḥ śrutvā vacas tasya parijñāya tam abravīt // KAvk_64.252 //",
    "T09kbavk64u:500": " samāśvasihi viśramya saṃtāpas tyajyatām ayam /",
    "T09kbavk64u:501": " dṛṣṭā sā tava kalyāṇī mayā mānasacandrikā // KAvk_64.253 //",
    "T09kbavk64u:502": " yūthabhraṣṭeva hariṇī nirapekṣāpi jīvite /",
    "T09kbavk64u:503": " pāśākṛṣṭeva kariṇī dhāryate sā tvadāśayā // KAvk_64.254 //",
    "T09kbavk64u:504": " pāṇau śete vadanakamalaṃ prastare pallavānāṃ tāpaklāntā taralavalanasraṃsinī gātralekhā /",
    "T09kbavk64u:505": " āśābandhe dhṛtir iva mates tvadviyogākulāyās tasyā naiva kva cid api manaḥ kiṃ tu viśrāntim eti // KAvk_64.255 //",
    "T09kbavk64u:506": " drumasya kinnarapateḥ sthitāhaṃ bhavane pituḥ /",
    "T09kbavk64u:507": " āgantavyaṃ tvayā tūrṇam iti tvāṃ saṃdideśa sā // KAvk_64.256 //",
    "T09kbavk64u:508": " vīryasattvabalopāyadhairyotsāhavatām api /",
    "T09kbavk64u:509": " agamye kinnarapure kramād vartma śaśaṃsa ca // KAvk_64.257 //",
    "T09kbavk64u:510": " idaṃ ca tvatkṛte dattaṃ tayā ratnāṅgulīyakam /",
    "T09kbavk64u:511": " yasya snigdhaprabhābhyaṅgair diśo yānti piśaṅgatām // KAvk_64.258 //",
    "T09kbavk64u:512": " ity ānandasudhāsiktam uktvā dhairyāvalambanam /",
    "T09kbavk64u:513": " aṅgulīyaṃ dadau tasmai mārgaṃ cākathayan muniḥ // KAvk_64.259 //",
    "T09kbavk64u:514": " pathā tadupadiṣṭena sopāyena nṛpātmajaḥ /",
    "T09kbavk64u:515": " dhīraḥ pracakrame gantuṃ dhanadādhyuṣitāṃ diśam // KAvk_64.260 //",
    "T09kbavk64u:516": " sa siddhāṃ ghṛtapākena sudhāṃ pītvā mahauṣadhim /",
    "T09kbavk64u:517": " labdharddhibalamāhātmyaḥ sāyudhaḥ prayayau śanaiḥ // KAvk_64.26 //",
    "T09kbavk64u:518": " ṛddhyā saṃnihitaṃ tasya sarvopakaraṇaṃ pathi /",
    "T09kbavk64u:519": " abhūt sattvasahāyānāṃ svādhīnāḥ sarvasaṃpadaḥ // KAvk_64.262 //",
    "T09kbavk64u:520": " atha vidyādharavadhūvilāsahasitadyutim /",
    "T09kbavk64u:521": " himavantam atikramya kukūlādrim avāpa saḥ // KAvk_64.263 //",
    "T09kbavk64u:522": " phalopahāraiḥ svīkṛtya tatra vānarayūthapam /",
    "T09kbavk64u:523": " vāyuvegākhyam āruhya sa taṃ śailam alaṅghayat // KAvk_64.264 //",
    "T09kbavk64u:524": " athājapathanāmānam aticakrāma bhūdharam /",
    "T09kbavk64u:525": " nihatyājagaraṃ ghoraṃ vighnasaṃgham iveṣunā // KAvk_64.265 //",
    "T09kbavk64u:526": " vīṇāsvanair vaśīkṛtya rākṣasīṃ kāmarūpiṇīm /",
    "T09kbavk64u:527": " kāmarūpādrim ullaṅghya prayayau kinnarīpriyaḥ // KAvk_64.266 //",
    "T09kbavk64u:528": " balavān mudgarāghātanikhātaiḥ śastraśaṅkubhiḥ /",
    "T09kbavk64u:529": " ekadhāraṃ tataḥ śailam ārurohātisāhasaḥ // KAvk_64.267 //",
    "T09kbavk64u:530": " athogrataram āruhya vajrakākhyaṃ sa parvatam /",
    "T09kbavk64u:531": " gṛdhrarūpāṃ samālokya rākṣasīṃ piśitaiṣiṇīm // KAvk_64.268 //",
    "T09kbavk64u:532": " parivṛttena saṃcchannaḥ samāṃsamṛgacarmaṇā /",
    "T09kbavk64u:533": " sa pādamūle tasyādres tasthau niścalavigrahaḥ // KAvk_64.269 //",
    "T09kbavk64u:534": " māṃsalubdhā tam utkṣipya gṛdhrarūpā niśācarī /",
    "T09kbavk64u:535": " nidadhe śikharasyāgre bhoktuṃ bhīṣaṇavigrahā // KAvk_64.270 //",
    "T09kbavk64u:536": " mṛgacarma samutsṛjya tāṃ nihatya sa vīryavān /",
    "T09kbavk64u:537": " nīrandhrakhadirākīrṇam prāpa khādirabhūdharam // KAvk_64.271 //",
    "T09kbavk64u:538": " praviśya tadguhāṃ lebhe śilāṃ vyasya mahauṣadhim /",
    "T09kbavk64u:539": " śītātapatamaḥsarparākṣasādibhayāpahām // KAvk_64.272 //",
    "T09kbavk64u:540": " sa yantraparvatau prāpya saṃghaṭtaiḥ prāṇahāriṇau /",
    "T09kbavk64u:541": " yantrakīlaṃ śarāgreṇa chittvā cakre viniścalau // KAvk_64.273 //",
    "T09kbavk64u:542": " yantrakīlasamucchedair yantradvāraṃ vidārya saḥ /",
    "T09kbavk64u:543": " chedanam yantracakraṃ ca yantrayuktau tathāyasau // KAvk_64.274 //",
    "T09kbavk64u:544": " tīvraprahārau puruṣau yantrameṣau ca duḥsahau /",
    "T09kbavk64u:545": " yantrogradantaniṣpeṣau tathā makararākṣasau // KAvk_64.275 //",
    "T09kbavk64u:546": " ghorāndhakāragambhīraṃ guhākūpaṃ vilaṅghya ca /",
    "T09kbavk64u:547": " tuṅgāṃ saritam uttīrya hatvā tatkūlarākṣasān // KAvk_64.276 //",
    "T09kbavk64u:548": " āśīviṣāvṛtajalāṃ pataṃgākhyāṃ ca nimnagām /",
    "T09kbavk64u:549": " rodinīṃ ca nadīṃ tīre yasyāḥ kinnaraceṭikāḥ // KAvk_64.277 //",
    "T09kbavk64u:550": " kurvanti rodanaravair vighnaṃ tadgatacetasām /",
    "T09kbavk64u:551": " tadvidhāṃ hāsinīṃ nāma hāsāpaḥrtacetasām // KAvk_64.278 //",
    "T09kbavk64u:552": " diśanti puline yasyā vyasanaṃ kinnarāṅganāḥ /",
    "T09kbavk64u:553": " laṅghayitvāpagāś cānyā vetrāṃ prāpya nadīṃ tataḥ // KAvk_64.279 //",
    "T09kbavk64u:554": " kūlavetralatālambī tasyām atha titīrṣayā /",
    "T09kbavk64u:555": " pavanapreritāṃ pāravetravallīm avāpa saḥ // KAvk_64.280 //",
    "T09kbavk64u:556": " tayā prāpya paraṃ pāram āśayevātidīrghayā /",
    "T09kbavk64u:557": " dadarśa kinnarapuraṃ sphārasphaṭikamandiram // KAvk_64.281 //",
    "T09kbavk64u:558": " praviśya sa śanaiḥ prapya kāntāṃ kanakapadminīm /",
    "T09kbavk64u:559": " tattīratarum āruhya tasthau ratnalatāvṛtaḥ // KAvk_64.282 //",
    "T09kbavk64u:560": " sa dadarśāmbujarajaḥpuñjaiḥ surabhipiñjaram /",
    "T09kbavk64u:561": " hemakumbhair jalaṃ tatra nayantīḥ kinnarāṅganāḥ // KAvk_64.283 //",
    "T09kbavk64u:562": " kumbhotkṣepe śramārtāyās tatraikasyāḥ sametya saḥ /",
    "T09kbavk64u:563": " hastālambena sāhāyyaṃ kṛtvā papraccha tārn śanaiḥ // KAvk_64.284 //",
    "T09kbavk64u:564": " mātaḥ kasya kṛte toyaṃ idaṃ yatnena nīyate /",
    "T09kbavk64u:565": " yadbhaktyā gaṇyate nāyaṃ bhavatībhiḥ pariśramaḥ // KAvk_64.285 //",
    "T09kbavk64u:566": " iti tena priyagirā sā pṛṣṭā tam abhāṣata /",
    "T09kbavk64u:567": " mādhuryadhuryasaundarye pakṣapātavatī kṣaṇāt // KAvk_64.286 //",
    "T09kbavk64u:568": " martyāmodāpanodāya sadā surabhivāribhiḥ /",
    "T09kbavk64u:569": " pituḥ kinnararājasya girā snāti manoharā // KAvk_64.287 //",
    "T09kbavk64u:570": " tayeti kathitaṃ śrutvā sudhāsikta iva kṣaṇāt /",
    "T09kbavk64u:571": " sa hemakumbhe cikṣepa tadabhijñāṅgulīyakam // KAvk_64.288 //",
    "T09kbavk64u:572": " snāntyās tatas tad abhihāri manoharāyāḥ kumbhāt papāta kucakumbhayuge 'ṅgulīyam /",
    "T09kbavk64u:573": " yasyāṃśumatpratimaratnamayūkhalekhāḥ kṣipraṃ nakhakṣatavilāsatulām avāpuḥ",
    "T09kbavk64u:574": " mūrtaṃ tataḥ svaṃ anurāgam ivākalayya ratnāṅgulīyakam anaṅgakathāntaraṅgam /",
    "T09kbavk64u:575": " sā kāntam āgatam avetya kutas tvayedaṃ saṃprāptam ity avadad ucchaliteva dāsīm // KAvk_64.290",
    "T09kbavk64u:576": " tatas tām avadad dāsī devi puṣkariṇītaṭe /",
    "T09kbavk64u:577": " sthitaḥ ko 'pi yuvā kāntaḥ pratyakṣa iva manmathaḥ // KAvk_64.291 //",
    "T09kbavk64u:578": " nikṣiptaṃ hemakumbhe 'sminn idaṃ tenāṅgulīyakam /",
    "T09kbavk64u:579": " bhajate yatprabhāgarbham payaḥ kuṅkumakāntatām // KAvk_64.292 //",
    "T09kbavk64u:580": " iti tadvacanaṃ tanvī priyaṃ śrutvā manoharā /",
    "T09kbavk64u:581": " niścitya dayitaṃ prāptam ānināya tayaiva tam // KAvk_64.293 //",
    "T09kbavk64u:582": " tayā guptatare nyastaṃ kāntam udyānamandire /",
    "T09kbavk64u:583": " kumudvatīva śaśinaṃ gatvāpaśyan manoharā // KAvk_64.294 //",
    "T09kbavk64u:584": " parasparālokanavibhrameṇa viyogasaṃtāpanivedanena /",
    "T09kbavk64u:585": " tayoḥ praharṣānubhavena lebhe śobhām aśeṣāṅgavatīm anaṅgaḥ // KAvk_64.295",
    "T09kbavk64u:586": " yad yat kiṃ cid virahasamaye cintayābhyastam antar yad yat prauḍhapramadasuhṛdā manmathenopadiṣṭam",
    "T09kbavk64u:587": " yad yat premṇaḥ sadṛśam ucitaṃ yad yad autsukyarāśes tat tat sarvaṃ praṇayasubhagaṃ dampatī cakratus tau // KAvk_64.296 //",
    "T09kbavk64u:588": " tataḥ pracchannavṛttāntaṃ lajjamānā manoharā /",
    "T09kbavk64u:589": " nivedyādarśayat pitroḥ patiṃ bhūmimanobhavam // KAvk_64.297 //",
    "T09kbavk64u:590": " tataḥ kinnararājas tāṃ kopaprasphuritādharaḥ /",
    "T09kbavk64u:591": " uvāca darśanapathaṃ parihṛtyātmajāpateḥ // KAvk_64.298 //",
    "T09kbavk64u:592": " aho pramādapatitā daivād anucite jane /",
    "T09kbavk64u:593": " na vimuñcasi durvṛtte kṣālyamānāpi raktatām // KAvk_64.299 //",
    "T09kbavk64u:594": " yauvanāvanilāvaṇyaṃ spṛhaṇīyaṃ divaukasām /",
    "T09kbavk64u:595": " bata prayātam etat te martyasnehena śocyatāṃ // KAvk_64.300 //",
    "T09kbavk64u:596": " udagragotraprabhavā ghanayauvananirbharā /",
    "T09kbavk64u:597": " nimnage kṣobhavibhraṣṭā yātāsi sutarām adhaḥ // KAvk_64.301 //",
    "T09kbavk64u:598": " vidvadudvegajananī kulavailakṣyakāriṇī /",
    "T09kbavk64u:599": " malinā khalavidyeva saṃmatāsi na kasya cit // KAvk_64.302 //",
    "T09kbavk64u:600": " rūpamātreṇa tuṣṭā tvaṃ yadi martyavaśaṃ gatā /",
    "T09kbavk64u:601": " tat kiṃ na ramase hemanirmāṇapuruṣatviṣā // KAvk_64.303 //",
    "T09kbavk64u:602": " prabhāvaguṇahīnasya puṃsaś cārutarākṛteḥ /",
    "T09kbavk64u:603": " ālekhyapuruṣasyeva saundaryaṃ bhittirañjanam // KAvk_64.304 //",
    "T09kbavk64u:604": " vadhyo me tvatpatiḥ pāpe hīnasaṃbandhalajjayā /",
    "T09kbavk64u:605": " mukhaṃ draṣṭuṃ na śaknomi tvadyācñāptadivaukasām // KAvk_64.305 //",
    "T09kbavk64u:606": " satyaṃ utsāhayuktasya kulasyonnatiśālinaḥ /",
    "T09kbavk64u:607": " jareva kila kāyasya kanyā saṃkocakāriṇī // KAvk_64.306 //",
    "T09kbavk64u:608": " iti sā bhartsitā pitrā tam uvāca natānanā /",
    "T09kbavk64u:609": " asūtrahāraṃ kurvāṇā kucayor bāṣpabindhubhiḥ // KAvk_64.307 //",
    "T09kbavk64u:610": " kopād anucitaṃ tāta naitan māṃ vaktum arhasi /",
    "T09kbavk64u:611": " na śrūyante prabhāveṇa kiṃ narāḥ kinnarādhikāḥ // KAvk_64.308 //",
    "T09kbavk64u:612": " garuḍasyāpi durlaṅghyām imām ullaṅghya yaḥ kṣitim /",
    "T09kbavk64u:613": " prabhāvabhūmir āyāti manuṣyaḥ sa kathaṃ bhavet // KAvk_64.309 //",
    "T09kbavk64u:614": " guṇasaṃvādinī mūrtir bhavaty eva śaririṇām /",
    "T09kbavk64u:615": " karoty ānanda saṃvādaṃ dyutir eva himatviṣaḥ // KAvk_64.310 //",
    "T09kbavk64u:616": " jātyā kiṃ kriyate tāta svabhāvānuguṇā guṇāḥ /",
    "T09kbavk64u:617": " pūrṇendur amṛtasyandī kālakūṭasya sodaraḥ // KAvk_64.311 //",
    "T09kbavk64u:618": " bhavanty antarguṇāḥ ke cic channadoṣās tathāpare /",
    "T09kbavk64u:619": " aparīkṣya na kartavyā maṇīnāṃ mūlyalaṅghanā // KAvk_64.312 //",
    "T09kbavk64u:620": " śrutvaitat kinnarapatis tat tatheti vicintya ca /",
    "T09kbavk64u:621": " jāmātaraṃ samāhūya guṇajijñāsayābravīt // KAvk_64.313 //",
    "T09kbavk64u:622": " tvayā kāntyā jitās tāvad ete kinnaradārakāḥ /",
    "T09kbavk64u:623": " saṃdarśitaprabhāvas tu divyasaṃbandham arhasi // KAvk_64.314 //",
    "T09kbavk64u:624": " atyāyataṃ śaravanaṃ kṛtvoddhṛtaśaraṃ kṣaṇāt /",
    "T09kbavk64u:625": " vyuptam anyūnam uccitya punar dehi tilādhakam // KAvk_64.315 //",
    "T09kbavk64u:626": " saṃdarśaya dhanurvede dṛḍhalakṣyādikauśalam /",
    "T09kbavk64u:627": " tataḥ kīrtipatākeyaṃ tavāyattā manoharā // KAvk_64.316 //",
    "T09kbavk64u:628": " ity aśakye 'pi kauṭilyāt preritas tena karmaṇi /",
    "T09kbavk64u:629": " sarvaṃ kāntānurāgeṇa kumāraḥ kartum udyayau // KAvk_64.317 //",
    "T09kbavk64u:630": " mithyāśramakleśaphale pravṛttaṃ śarapāṭane /",
    "T09kbavk64u:631": " taṃ vijñāya sahasrākṣaḥ pakṣapātād acintayat // KAvk_64.318 //",
    "T09kbavk64u:632": " kiṃ bhādrakalpiko bodhisattvo 'yaṃ pārthivātmajaḥ /",
    "T09kbavk64u:633": " niyuktaḥ kinnarendreṇa niṣphale kleśakarmaṇi // KAvk_64.319 //",
    "T09kbavk64u:634": " asyāsmin samayāyāse kāryaṃ sāhāyyakaṃ mayā /",
    "T09kbavk64u:635": " iti saṃcintya śakro 'sya karmaniṣpattim ādadhe // KAvk_64.320 //",
    "T09kbavk64u:636": " śatakratusamādiṣṭair yakṣaiḥ sūkararūpibhiḥ /",
    "T09kbavk64u:637": " utpāṭite śaravane same vyuptaṃ tilādhakam // KAvk_64.321 //",
    "T09kbavk64u:638": " ekīkṛtaṃ samuccitya śakrasṛṣṭaiḥ pipīlakaiḥ /",
    "T09kbavk64u:639": " kumāraḥ kinnarendrāya vismitāya nyavedayat // KAvk_64.322 //",
    "T09kbavk64u:640": " sa saptakanakastambhān saptatālān balorjitaḥ /",
    "T09kbavk64u:641": " sūkarīcakrasaṃyuktān viddhvā niśitapattriṇā // KAvk_64.323 //",
    "T09kbavk64u:642": " śastrāstravikramakalāśilpaśaktim adarśayat /",
    "T09kbavk64u:643": " yayāsya petur mukuṭe divyāḥ kusumavṛṣṭayaḥ // KAvk_64.324 //",
    "T09kbavk64u:644": " vismito 'pi prabhāveṇa tasya kinnarabhūpatiḥ /",
    "T09kbavk64u:645": " punas tadvañcanāyaiva tāṃ tāṃ yuktim acintayat // KAvk_64.325 //",
    "T09kbavk64u:646": " dadhati vipulāścarye maunaṃ hasanti satāṃ stutau malinavadanāḥ kīrtyutkarṣe vrajanti vivāditām",
    "T09kbavk64u:647": " api guṇaśatair nārādhyante viruddhadhiyaḥ paraṃ paraparibhavakṣobhārambhasthirābhiniveśinaḥ sa tam ūce prabhāvo 'yaṃ divyaḥ prakaṭitas tvayā /",
    "T09kbavk64u:648": " prajñāprakarṣam adhunā saṃdarśayitum arhasi // KAvk_64.327 //",
    "T09kbavk64u:649": " abhinnavarṇarūpāṇāṃ tulyābharaṇavāsasām /",
    "T09kbavk64u:650": " kinnarīṇāṃ sthitāṃ madhye gṛhāṇa nijavallabhām // KAvk_64.328 //",
    "T09kbavk64u:651": " ity uktas tena sa punaḥ kinnarīśatapañcakam /",
    "T09kbavk64u:652": " tulyavarṇavayoveśaṃ dadarśāvyagram agrataḥ // KAvk_64.329 //",
    "T09kbavk64u:653": " tāsāṃ madhye parijñāya sa jagrāha manoharām /",
    "T09kbavk64u:654": " vallarīvanasaṃcchannāṃ bhrṅgaś cūtalatām iva // KAvk_64.330 //",
    "T09kbavk64u:655": " devo 'yam iti niścitya tatas taṃ kinnareśvaraḥ /",
    "T09kbavk64u:656": " tuṣṭas tasmai dadau divyaratnaiḥ saha manoharām // KAvk_64.331 //",
    "T09kbavk64u:657": " ślāghyopabhogavibhavaiḥ pūjitas tena sādaram /",
    "T09kbavk64u:658": " jāyāsakhas tam āmantrya kumāraḥ svapuraṃ yayau // KAvk_64.332 //",
    "T09kbavk64u:659": " manoharāgragaṃ putraṃ prāptam ālokya bhūpatiḥ /",
    "T09kbavk64u:660": " rākendudarśanodbhūtaḥ sudhāmbudhir ivābabhau // KAvk_64.333 //",
    "T09kbavk64u:661": " putraṃ tataś caritacandrasitātapatre rājye 'bhiṣicya paritāpaharaṃ prajānāṃ /",
    "T09kbavk64u:662": " saṃtoṣaśītalavivekasukhābhirāmāṃ chāyām asevata nṛpaḥ praśamadrumasya //",
    "T09kbavk64u:663": " prāptābhiṣekaṃ sudhanam prabhāte taṃ saptaratnāni pṛthupratāpam /",
    "T09kbavk64u:664": " navaprabhāvaprabhubhāvabhītyā sevānivāsārtham ivopajagmuḥ // KAvk_64.335",
    "T09kbavk64u:665": " sa bodhisattvaḥ sudhano 'ham eva yaśodharā sāpi manoharābhūt tadviprayogavyasanānalārtiḥ kāmānubandhād iyatī mayāptā // KAvk_64.336 //",
    "T09kbavk64u:666": " tasmāt kāmaḥ kamalavadanānetraparyantavāsī varjyaḥ sadbhiḥ śamaṃrgavadhūbandhakeliḥ kirātaḥ",
    "T09kbavk64u:667": " sphūrjatpuṣpaprasarajarajaḥpuñjahālāhalāgrair lokaḥ śokavyasanaviśikhair mohanair yena viddhaḥ iti bhikṣugaṇaḥ svayaṃ jinena svakathāṃ tāṃ viniveditāṃ niśamya /",
    "T09kbavk64u:668": " sarasaṃ pṛthumūlam eva mene śataśākhasya manobhavam bhavasya //",
    "T09kbavk64u:669": " iti kṣemendraviracitāyāṃ bodhisattvāvadānakalpalatāyāṃ sudhanakinnaryavadānaṃ catuḥṣaṣṭitamaḥ"
}