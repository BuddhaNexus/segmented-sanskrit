{
    "T11bsa061_u:0": " Vinītadevakṛtā Santānāntarasiddhiṭīkā [mūlasahitā]",
    "T11bsa061_u:1": " buddhipūrvāṃ kriyāṃ dṛṣṭvā svadehe 'nyatra tadgrahāt /",
    "T11bsa061_u:2": " jñāyate yadi dhīścittamātre 'pyeṣa nayaḥ samaḥ //",
    "T11bsa061_u:3": " cittamātramidaṃ sarvamuktavān yo jagadguruḥ /",
    "T11bsa061_u:4": " santānāntarasiddhastaṃ praṇipatya vivicyate //",
    "T11bsa061_u:5": " buddhipūrvāṃ kriyām ityādiślokenāsya prakaraṇasyābhidheyasambandhaprayojanāni darśitāni /",
    "T11bsa061_u:6": " tatra santānāntarasattābhidheyam /",
    "T11bsa061_u:7": " santānāntarasattāyāḥ siddhiḥ prayojanam /",
    "T11bsa061_u:8": " tasya prayojanasyāpi prakaraṇenānena sādhyamānatvāttena sahāsyopāyopeyalakṣaṇasambandhaḥ /",
    "T11bsa061_u:9": " kāryakāraṇādisambandhānāmasminnevāntarbhāvānna pṛthagvacanam /",
    "T11bsa061_u:10": " bāhyārthavādinaḥ kila vijñānamātratāyāṃ santānāntarasattā nopapadyata iti codayanti /",
    "T11bsa061_u:11": " tathāhi, ta evamāhuḥ - yeṣāṃ cittamātrameva sat, asaṃśca",
    "T11bsa061_u:12": " bāhyārthaḥ, na teṣāṃ prāṇyantarapratipattaye pratyakṣapramāṇamasti;",
    "T11bsa061_u:13": " jñānamātrasya svāṃśamātrālambanatvāt, vastutastu ālambanābhāvāt /",
    "T11bsa061_u:14": " nāpyanumānam, kāyavākkarmābhāvāt /",
    "T11bsa061_u:15": " atha kāyavāgvijñaptibhyāṃ prāṇyantaramanumīyate cet; vijñānamātratāpakṣe kāyavākkarmaṇorvijñaptī",
    "T11bsa061_u:16": " staḥ /",
    "T11bsa061_u:17": " nāpyāgamaḥ sambhavati, tasya rūpaskandhāntarbhāvāt, etasya ca pratikṣepāt",
    "T11bsa061_u:18": " / tathāhi, āgamaḥ śabdātmako vā bhaved vyañjanasvabhāvo vā /",
    "T11bsa061_u:19": " ubhayamapyetad bhavatpakṣe nāsti /",
    "T11bsa061_u:20": " nāpi tadviṣaye rūpiṇa āgamasya prāmāṇyamiṣyate /",
    "T11bsa061_u:21": " yato hyayaṃ viṣayaḥ pramāṇadvayaviṣayātīto mataḥ /",
    "T11bsa061_u:22": " tathā",
    "T11bsa061_u:23": " sati, āgamādapi prāṇyantaraṃ pratipattuṃ na śakyata iti cet?",
    "T11bsa061_u:24": " tathā vipratipannā bāhyārthāvādina evaṃ vaktavyāḥ /",
    "T11bsa061_u:25": " vayamapi pratyakṣataḥ prāṇyantaraṃ naiva pratipadyāmahe /",
    "T11bsa061_u:26": " na hi pratyakṣādarvāgdarśinaḥ prāṇyantaramavagacchanti /",
    "T11bsa061_u:27": " nāpyāgamo vyañjanasvabhāvaḥ /",
    "T11bsa061_u:28": " kintu praṇetṛvaśād yo vākyapadavyañjanaviśeṣapratibhāsijñānotpādaḥ saḥ /",
    "T11bsa061_u:29": " sa tu pratipattṛsantāne sannapyupacāratastathāgatasya vā kapilasya vā kaṇādasya vā karturvacanamiti vyapadiśyate /",
    "T11bsa061_u:30": " evaṃ sarve 'pi bauddhā vācakaṃ śabdasāmānyākāraṃ jñānaṃ manyante; na cāsti śabdaviśeṣaḥ,",
    "T11bsa061_u:31": " pūrvamadṛṣṭatvād' ityādihetubhiḥ viśeṣākārasya vācakatvabhāvapratiṣedhāt /",
    "T11bsa061_u:32": " vayamapi nāgamataḥ prāṇyantarapratipattimabhyupagacchāmaḥ, api tvanumānāt /",
    "T11bsa061_u:33": " taccānumānaṃ kāyavākkarmaṇorabhāve 'pi yathā pravartate yaddarśayitumāha",
    "T11bsa061_u:34": " - buddhipūrvāmityādi /",
    "T11bsa061_u:35": " eṣa tāvat samudāyārthaḥ /",
    "T11bsa061_u:36": " avayavārthastūcyate /",
    "T11bsa061_u:37": " buddhiḥ jñānam /",
    "T11bsa061_u:38": " sā cātra gamanāgamanasaṃlāpecchārūpā parigṛhyate, kriyāhetutvāt tasyāḥ /",
    "T11bsa061_u:39": " sāsti pūrvaṃ yasyāḥ kriyāyāḥ sā buddhipūrvā /",
    "T11bsa061_u:40": " pūrveti śabdenātra kāraṇasya",
    "T11bsa061_u:41": " nirdeśaḥ, kāraṇasya pūrvavartitvāt /",
    "T11bsa061_u:42": " yadi nāma bāhyārthavādibhiḥ svasantāne tāṃ buddhipūrvāṃ kriyāṃ pratyakṣānumānābhyāmupalabhya paścātparasantāne grahād vivakṣitarūpā dhīḥ vijñānaṃ gamyate, tadā cittamātre 'pyeṣa nayaḥ samaḥ /",
    "T11bsa061_u:43": " atra kriyetyupalakṣaṇam /",
    "T11bsa061_u:44": " mukhakāntiraktimādīnāmapi cittāntarasya gamakatvāt /",
    "T11bsa061_u:45": " yadīti vacanena vakṣyamāṇabidhinā parapakṣe 'numānābhāvaṃ darśayati // 1 //",
    "T11bsa061_u:46": " anumānamabhyupagamya tulyatāṃ khyāpayannāha -",
    "T11bsa061_u:47": " ātmani cittaspandanapūrvau kriyābhilāpau dṛṣṭvānyatra tayordarśanād yadi",
    "T11bsa061_u:48": " spandanamanumīyeta, cittamātre 'pyeṣa nayaḥ samaḥ /",
    "T11bsa061_u:49": " ataścittamātratāvādī api paracittamanumātuṃ śaknoti /",
    "T11bsa061_u:50": " ātmanītyādi /",
    "T11bsa061_u:51": " cittasya spandanaṃ cittaspandanam /",
    "T11bsa061_u:52": " atra spandaneti śabdaścikīrṣāyāṃ vartate /",
    "T11bsa061_u:53": " kriyābhilāpau tu kāyavāgvijñaptyoḥ /",
    "T11bsa061_u:54": " tenāyamartho bhavati - ātmani jigamiṣāvivakṣāpūrvayoḥ kriyābhilāpayordarśanāt parasantāne 'pi tau kriyābhilāpau copalabhya cittaspandanamanumīyata iti cet? cittamātratāvāde",
    "T11bsa061_u:55": " 'pyeṣa nayaḥ samaḥ /",
    "T11bsa061_u:56": " tathā sati, so 'pi paracittamanumīyāt /",
    "T11bsa061_u:57": " atra",
    "T11bsa061_u:58": " spandanetyaviśeṣeṇoktam, tathāpi pūrvaṃ cittaspandanamiti",
    "T11bsa061_u:59": " prakṛtenābhisambandhanīyam /",
    "T11bsa061_u:60": " tasmāt sāmānyaśabdā api prakaraṇasāmarthyād viśeṣeṣvavatiṣṭhante // 2 //",
    "T11bsa061_u:61": " nanu bāhyārthavāde tu paracittanimittake kāyavākkarmaṇī liṅgatvena",
    "T11bsa061_u:62": " svīkriyete, antarjñeyavāde tayorabhāvāt kathaṃ sāmyamiti cet? evamāha -",
    "T11bsa061_u:63": " tacca kāyavāgvijñaptipratibhāsi jñānaṃ jñānāntaraspandanaviśeṣeṇa vinā bhavatītyevaṃ na matam",
    "T11bsa061_u:64": " taccetyādi /",
    "T11bsa061_u:65": " antarjñeyavādināpi kāyavāgvijñāptipratibhāsi kāyavāgvijñaptakārakaṃ jñānaṃ paracittasya spandanaviśeṣeṇa vinā bhavatīti na manyate /",
    "T11bsa061_u:66": " svajñānādanyad yajjñānaṃ tat jñānāntaram /",
    "T11bsa061_u:67": " tatsamprayuktaṃ spandanaṃ jñānāntaraspandanam, tasya viśeṣastena /",
    "T11bsa061_u:68": " viśeṣeti vacanena cikīrṣā, vivakṣā ca parigṛhyete // 3 //",
    "T11bsa061_u:69": " bāhyārthavādimatamāśaṅkyate -",
    "T11bsa061_u:70": " atha parajñānasya kriyāyā anupalambhāt paradhīranumātuṃ na yujyata iti cet? na; tulyatvāt",
    "T11bsa061_u:71": " atha parajñānasya kriyāyetyādi /",
    "T11bsa061_u:72": " na bhavatā kadāpi parajñānapūrvake kriyāvāgākārake jñāne upalabhyete /",
    "T11bsa061_u:73": " bhavatā tatkathamanumīyeta iti pūrvapākṣāśaṅkā /",
    "T11bsa061_u:74": " antarjñeyavādyāha - na;",
    "T11bsa061_u:75": " tulyatvāditi /",
    "T11bsa061_u:76": " naiṣa doṣaḥ /",
    "T11bsa061_u:77": " yato hi, eṣa upālambho bhavatāmapi tulyaḥ //",
    "T11bsa061_u:78": " tattulyatvaṃ darśayati -",
    "T11bsa061_u:79": " paro 'pi parajñānapūrvau tau kadāpi na paśyati /",
    "T11bsa061_u:80": " ataḥ tenāpi tanna jñāyate",
    "T11bsa061_u:81": " / paro 'pītyādi /",
    "T11bsa061_u:82": " bāhyārthavādyapi paracittaspandanapūrvakau tau kriyābhilāpau na kadāpi paśyati /",
    "T11bsa061_u:83": " tasmāt tenāpi paracittaṃ na pratipadyate /",
    "T11bsa061_u:84": " atyantāsambaddho hyeṣa upālambhaḥ /",
    "T11bsa061_u:85": " na hi samarthanāya prasiddhasambandho 'nvekṣaṇīyaḥ, api tu doṣasāmyādeva paro nigṛhītaḥ /",
    "T11bsa061_u:86": " tasmānna doṣāntaramucyate // 5 //",
    "T11bsa061_u:87": " atrāsti paracittānumānopāya iti bāhyārthavādimatamāśaṅkayāha -",
    "T11bsa061_u:88": " ātmanaścittasya paravartinornimittatvānupapatteḥ paracittaṃ jñāyata it cet? kiṃ na yujyate? ātmanaścittasya paravartinorityādi /",
    "T11bsa061_u:89": " yasmādātmanaścittaṃ santānāntaravartinoḥ kriyābhilāpayoḥ kāraṇatvena na yujyate, tasmātparacittamanumīyata iti pūrvapakṣāśaṅkā /",
    "T11bsa061_u:90": " siddhantabādyāha",
    "T11bsa061_u:91": " - kiṃ na yujyata it /",
    "T11bsa061_u:92": " kathamātmanaścittaṃ paravartinornimittitvena nopapadyate? ucyatām // 6 //",
    "T11bsa061_u:93": " paro 'yuktatvaṃ darśayitumāha -",
    "T11bsa061_u:94": " svasamutthāpakacittasya pratisaṃvedanābhāvāt /",
    "T11bsa061_u:95": " svasamutthāpakacittasya pratisaṃvedanābhāvāditi /",
    "T11bsa061_u:96": " parasantānabartinau kriyābhilāpau ātmacittanimittakau vā syātām, paracittanimittakau veti dvidhā parīkṣā /",
    "T11bsa061_u:97": " na tāvadātmacittaminittakau, yasmānna svasantāne tayorsamutthāpakacoittasya saṃvedanaṃ bhavati // 7 //",
    "T11bsa061_u:98": " hetupasaṃharannāha -",
    "T11bsa061_u:99": " ātmacittaśrayiṇoścātmani darśanāt /",
    "T11bsa061_u:100": " ātmacittaśrayiṇoścetyādi /",
    "T11bsa061_u:101": " ahaṃ",
    "T11bsa061_u:102": " gacchāmi, ahaṃ vadāmīti ye svacittanimittake kāravākkarmaṇī te svasantāne upalabhyete /",
    "T11bsa061_u:103": " ātmanaścittamāśrayata iti vigrahaḥ /",
    "T11bsa061_u:104": " atra āśrayīti śabdo nimittake // 8 //",
    "T11bsa061_u:105": " bhavatvātmacittanimittakayoḥ svasantāne darśanam /",
    "T11bsa061_u:106": " tena kim? tasmādāha -",
    "T11bsa061_u:107": " tāvapi yadi yathā syātāṃ tādṛśāvupalabhyeyātām /",
    "T11bsa061_u:108": " tāvapītyādi /",
    "T11bsa061_u:109": " paravartikriyābhilāpāvapi yadyātmacittaśrayiṇau syātām, tadā tāvapi ātmani",
    "T11bsa061_u:110": " dṛśyeyātām // 9 //",
    "T11bsa061_u:111": " atha tau kathaṃ dṛśyete? āha -",
    "T11bsa061_u:112": " anyathā darśanādanyannimittaṃ sidhyatīti cet? anyathetyādi /",
    "T11bsa061_u:113": " ayaṃ",
    "T11bsa061_u:114": " gacchati, ayaṃ vadatītyevaṃ vicchinnadeśe dṛśyete /",
    "T11bsa061_u:115": " svacittanimittakatvābhāve sati sāmārthyāccittāntaraṃ sidhyatīti pūrvapakṣāśaṅkā // 10 //",
    "T11bsa061_u:116": " siddhāntavādyāha -",
    "T11bsa061_u:117": " aparasminnapi samānameva, svasamutthāpakacittasya saṃvedanābhāvāt /",
    "T11bsa061_u:118": " aparasminnapītyādi /",
    "T11bsa061_u:119": " antarjñeyavāde 'pi svasantāne vicchinnadeśapratibhāsinoḥ kriyābhilāpapratibhāsijñānayoḥ",
    "T11bsa061_u:120": " samutthāpakacittasya pratisaṃvedanaṃ na bhavati // 11 //",
    "T11bsa061_u:121": " hetorupasaṃhāro 'pi tukya iti darśayannāha -",
    "T11bsa061_u:122": " svacittaspandananimittake vijñāptipratibhāsinī jñāne cāntarmukhapratibhāsinī pratīteḥ bahirmukhapratibhāsinī anyanimittāditpadyete /",
    "T11bsa061_u:123": " svacittaspandananimittake vijñāptipratibhāsinī jñāne cetyādi /",
    "T11bsa061_u:124": " ye svacittaspandananimittake kriyāvākpratibhāsinī jñāne te cāntarmukhapratibhāsinī 'ahaṃ gacchami, ahaṃ vadāmi'",
    "T11bsa061_u:125": " ityātmasambaddhavijñaptipratibhāsinī pratīyete /",
    "T11bsa061_u:126": " parasantānavartinī tu 'ayaṃ gacchami, ayaṃ vadati' iti bahirmukhapratibhāsinī pratīyete",
    "T11bsa061_u:127": " tasmādanyanimittadutpadyeta iti siddham /",
    "T11bsa061_u:128": " svacittasya spandanaṃ svacittaspandanam, tannimittaṃ yasyeti vigrahaḥ // 12 //",
    "T11bsa061_u:129": " bāhyārthavādī bahirmukhajñānayoḥ spandanakāraṇatve sandihati -",
    "T11bsa061_u:130": " animitte eva bahirmukhapratibhāsinīti kinneṣyete cet?",
    "T11bsa061_u:131": " animitte eva bahirmukhapratibhāsinītyādi /",
    "T11bsa061_u:132": " ye bahirmukhapratibhāsinī jñāne te 'nimitte iti kinneṣyete? na spandananimittale iti vākyaśeṣaḥ",
    "T11bsa061_u:133": " bahirmukhetiśabdo vicchinnālambane /",
    "T11bsa061_u:134": " bahirmukhaṃ pratibhāsituṃ śīlaṃ yayoste bahirmukhapratibhāsinī /",
    "T11bsa061_u:135": " nāsti nimittamanayoriti animitte /",
    "T11bsa061_u:136": " bhavatu kila nimittāmātrasya pratiṣedhaḥ tathāpi prakaraṇavaśāt spandanamātrasya pratiṣedho draṣṭavyaḥ // 13 //",
    "T11bsa061_u:137": " siddhāntavādyāha -",
    "T11bsa061_u:138": " animittatve sarvasyānimittatvaṃ prasajyeta /",
    "T11bsa061_u:139": " animittatva ityādi /",
    "T11bsa061_u:140": " yadi vicchinnapratibhāsinī kriyāvāgākārake jñāne spandanābhāve 'pi vinā kiṃcana kriyāvāgākāraṃ bhavet, tadā sarvāṇyapi kriyāvāgākārakāṇi jñānāni spandanena vinā bhaveyuḥ; viśeṣābhāvādityabhiprāyaḥ tatra yadyevaṃ vicintyeta -",
    "T11bsa061_u:141": " vicchinnāvicchinnakṛto bhedastvastyeva /",
    "T11bsa061_u:142": " tena vicchinnapratibhāsinoḥ animittatvam, itarayostu sanimittatvamiti /",
    "T11bsa061_u:143": " ata āha -",
    "T11bsa061_u:144": " vicchinnāvicchinnapratibhāsakṛto bhedo na jñānayoḥ spandanatvanimittabhedavibhāgakṛt /",
    "T11bsa061_u:145": " vicchinnavicchinnapratibhāsetyādi /",
    "T11bsa061_u:146": " vicchinnaḥ pratibhāso vicchinnapratibhāsaḥ /",
    "T11bsa061_u:147": " tena kṛto bhedo viśeṣalakṣaṇaḥ /",
    "T11bsa061_u:148": " sa tu yato na jñānayoḥ spandanatvanimittasya bhedakaḥ;",
    "T11bsa061_u:149": " bahirmukhapratibhāsinī spandananimittake na bhavataḥ, itare tu spandananimittake iti /",
    "T11bsa061_u:150": " vibhāgastvatra vibhajya sthāpanaṃ nikṣepo vā // 15",
    "T11bsa061_u:151": " atha nimittatvabhedābhāve ko doṣaḥ syāt? āha -",
    "T11bsa061_u:152": " tenāvicchinnapratibhāsinorapyanimittatvaṃ bhavet, viśeṣābhāvāt /",
    "T11bsa061_u:153": " tenāvicchinnetyādi /",
    "T11bsa061_u:154": " yato hyatra bhinnabhūtayoḥ jñānayoḥ kriyāvākpratibhāsatve na kaścid viśeṣo 'sti /",
    "T11bsa061_u:155": " tasmād viśeṣābhāvādubhayamapi spandanatvanimittakaṃ na bhavet, atha vobhayamapi spandananimittakam tadevaṃ jñānadvayasya sāmyaṃ sādhayitvopasaṃharannāha -",
    "T11bsa061_u:156": " tathā sati, avicchinnatvaviśiṣṭaḥ pratibhāsabheda eva spandanapūrvako na bhavati /",
    "T11bsa061_u:157": " kintarhi? vicchinnasyāpi kriyāviśeṣasya pratibhāsa eva /",
    "T11bsa061_u:158": " tathā sati, avicchinnatvaviśiṣṭaḥ pratibhāsabheda ityādi /",
    "T11bsa061_u:159": " yasmādevaṃ jñānadvayasya sāmyam, tasmād yo 'vicchinnatvaviśiṣṭaḥ kriyāvākpratibhāsaḥ sa kevalaṃ spandananimittako na bhavati /",
    "T11bsa061_u:160": " kintarhi?",
    "T11bsa061_u:161": " vicchinnapratibhāsasyāpi kriyāviśeṣasya pratibhāsamātraṃ spandananimittakam /",
    "T11bsa061_u:162": " vicchinno viśeṣo 'syāstīti padvigrahaḥ /",
    "T11bsa061_u:163": " kriyāviśeṣetyanena kriyābhilāpau darśayati /",
    "T11bsa061_u:164": " eveti śabdo mātrārthe draṣṭavyaḥ /",
    "T11bsa061_u:165": " tenātrāyaṃ samudāyārthaḥ - vicchinnāvicchinnabhedamanapekṣya sāmānyena kriyābhilāpayoḥ pratibhāsamātraṃ spandananimittakam /",
    "T11bsa061_u:166": " yato hi kaścid vicchinno 'pi pratibhāsa spandanapūrvako dṛśyate,",
    "T11bsa061_u:167": " kaścittavavicchinno 'pi nātmaspandanapūrvaka iti // 17 //",
    "T11bsa061_u:168": " tasyaiva hetorvyabhicāraṃ vyājena darśayati -",
    "T11bsa061_u:169": " śaropalaprakṣepaṇayantranirmāṇaparapracālanādikriyāviśeṣapratibhāsināṃ vicchinnasyāpi pratibhāsasya spandanapūrvakatvāt /",
    "T11bsa061_u:170": " śaropalaprakṣepaṇetayādi /",
    "T11bsa061_u:171": " śarāścopalāśca śaropalam, śaropalau ca /",
    "T11bsa061_u:172": " tayoḥ śaropalayoḥ prakṣepaṇamiti vigrahaḥ /",
    "T11bsa061_u:173": " śaropalaprakṣepaṇāni yantraṃ ca nirmāṇaṃ ca parapracālanaṃ cetivigrahaḥ /",
    "T11bsa061_u:174": " ādiśabdena māyādīnāṃ saṃgrahaḥ /",
    "T11bsa061_u:175": " teṣāṃ kriyāviśeṣastu yathāyogaṃ deśāntaragamanādilakṣaṇaḥ /",
    "T11bsa061_u:176": " tatra upalayantrayoḥ kriyāviśeṣo deśāntaragamanalakṣaṇaḥ /",
    "T11bsa061_u:177": " nirmāṇasya kriyāviśeṣaḥ kṛtyābhidhānalakṣaṇaḥ /",
    "T11bsa061_u:178": " parapracālanasya kriyāviśeṣaḥ gatilakṣaṇaḥ /",
    "T11bsa061_u:179": " yeṣāṃ jñānānāṃ śaraprakṣepaṇādikriyāviśeṣapratibhāso 'sti",
    "T11bsa061_u:180": " tāni tathā /",
    "T11bsa061_u:181": " bhavatu eteṣāṃ kriyāviśeṣāṇāṃ vicchinnaḥ pratibhāsaḥ, tathāpi spandanapūrvakatvam /",
    "T11bsa061_u:182": " etaduktaṃ bhavati - vicchinnapratibhāso",
    "T11bsa061_u:183": " 'spandanapūrvakatvena na vyāpta iti // 18 //",
    "T11bsa061_u:184": " avicchinnapratibhāse 'pi vyabhicāraṃ darśayannāha -",
    "T11bsa061_u:185": " parakṛtacālanādīnāṃ cāvicchinnasyāpyatadpūrvakatvāt /",
    "T11bsa061_u:186": " parakṛtacālanādīnāṃ cāvicchinnasyāpītyādi /",
    "T11bsa061_u:187": " pareṇa kṛtaṃ cālanamiti samāsaḥ /",
    "T11bsa061_u:188": " ādiśabdena bhrāmaṇādīnāṃ saṃgrahaḥ /",
    "T11bsa061_u:189": " parakṛtacālanādināmavicchinnapratibhāsānāṃ nātmaspandanapūrvakatvaṃ dṛśyate /",
    "T11bsa061_u:190": " etaduktaṃ bhavati - bhavantu ete svadehasambaddhāḥ, tathāpi nātmaspandanapūrvakā iti // tadevamubhayatrāpi vyabhicārasadbhāvaṃ sādhayitvopasaṃharannāha -",
    "T11bsa061_u:191": " tena hyatra kriyāviśeṣamātreṇa spandanasya pratītiriti yujyate /",
    "T11bsa061_u:192": " tena hyatra kriyāviśeṣamātreṇetyādi /",
    "T11bsa061_u:193": " yasmādevamubhayatra vyabhicārasadbhāvaḥ sādhitaḥ, tasmāt kriyāvākyapratibhāsamātreṇa paracittamanumātuṃ",
    "T11bsa061_u:194": " na tu vicchinnāvicchinnapratibhāsamātreṇa /",
    "T11bsa061_u:195": " kriyāviśeṣeti śabdaḥ kāyavāgjñiptipratibhāsaṃ darśayati /",
    "T11bsa061_u:196": " mātreti śabdo vicchinnāvicchinnayoḥ bhedaṃ nirākaroti // 20 //",
    "T11bsa061_u:197": " tatra yadyevaṃ cintyeta -",
    "T11bsa061_u:198": " śaraprakṣepaṇādikriyāviśeṣāṇāṃ pratibhāsāstu vicchinnapratibhāsatve 'pi",
    "T11bsa061_u:199": " spandanatvapūrvakāḥ; tadanyā vicchinnapratibhāsāstu na tathā syuḥ?",
    "T11bsa061_u:200": " tasmādāha - tatra yadi kasyacidapūrvakatvam, na ko 'pi tatpūrvaka syāt;",
    "T11bsa061_u:201": " viśeṣābhāvāt /",
    "T11bsa061_u:202": " tatra yadi kasyacidapūrvakatvamityādi /",
    "T11bsa061_u:203": " yadi vicchinnāvicchinnajñānayoranyatarat spandanatvanibandhanaṃ neṣyate, tadā kimapi spandanatvapūrvakaṃ na syāt /",
    "T11bsa061_u:204": " kathamiti cet? āha - viśeṣābhāvāditi",
    "T11bsa061_u:205": " / sugamametad // 21 ////",
    "T11bsa061_u:206": " upasaṃharannāha -",
    "T11bsa061_u:207": " ataḥ kriyāviśeṣasāmānyaṃ spandanaviśeṣasāmānyasya gamakam /",
    "T11bsa061_u:208": " ataḥ kriyāviśeṣasāmānyamityādi /",
    "T11bsa061_u:209": " yato hi yadi kasyacidatatpūrvakatvaṃ bhavet sarvasyātatpūrvakatvaṃ prasajyeta /",
    "T11bsa061_u:210": " ataḥ kriyāviśeṣamutsṛjya kriyāviśeṣasāmānyena spandanaviśeṣasāmānyamanumīyate /",
    "T11bsa061_u:211": " kriyāviśeṣetivacanaṃ kriyābhilāpau darśayati /",
    "T11bsa061_u:212": " sāmānyamiti śabdaḥ bahirantarmukhakṛtaṃ bhedaṃ pariharati /",
    "T11bsa061_u:213": " na hyevaṃ śakyate 'numātum -",
    "T11bsa061_u:214": " ṃrāgād vadatīti vā dveṣādvā mohādvā /",
    "T11bsa061_u:215": " tasmādeṣo 'tra samudāyārthaḥ -",
    "T11bsa061_u:216": " kriyābhilāpamātreṇa spandanamātramanumeyam, na tu spandanaviśeṣam; viśeṣe liṅgasya vyabhiucāraditi bāhyārthavādena samānatāṃ darśayitumāha -",
    "T11bsa061_u:217": " tatra yathā kriyāmupalabhya, ātmani spandanānupalambhādanyatra spandapratītiḥ; tathā kriyāpratibhāsopalambhane 'pi /",
    "T11bsa061_u:218": " tatra yathā kriyāmupalabhyetyādi /",
    "T11bsa061_u:219": " bāhyārthavādinā yadi kriyāmupalabhya,",
    "T11bsa061_u:220": " ātmani spandanānupalambhāt sāmarthyādanyatra spandanamanumīyata iti cet /",
    "T11bsa061_u:221": " antarjñeyavāde 'pi tattulyam; kriyāpratibhāsamupalabhya, ātmani spandanānupalambhāt sāmarthyādanyatra spandanamanumīyate // 23 //",
    "T11bsa061_u:222": " bāhyārthavādinā vicchinnapratibhāsasyānimittakatvaṃ yatpūrva coditam,",
    "T11bsa061_u:223": " tadapi samānamiti darśayitum āha -",
    "T11bsa061_u:224": " samānametat; paro 'pi parakriyābhilāpayornimittaṃ nāstīti kinnecchati?",
    "T11bsa061_u:225": " samānametadityādi /",
    "T11bsa061_u:226": " bāhyārthavādyapi prāṇyantarasaṃbaddhapratibhāsinau kriyābhilāpau animittakāviti necchati // bāhyārthavādyanimittau nābhyupagacchati /",
    "T11bsa061_u:227": " tadavaśyamabhyupagantavyamiti darśayitumāha - tenāvaśyaṃ tau spandananimittakatvāttadabhāve na bhavata iti vaktavyam /",
    "T11bsa061_u:228": " tenāvaśyamityādi /",
    "T11bsa061_u:229": " tathāvipratipannena bāhyārthavādināvaśyamiyamupapattirvaktavyā - tayoḥ kriyābhilāpayoḥ spandanajanyarūpatvāt spandanābhāve tau na bhavata iti // 25 //",
    "T11bsa061_u:230": " athābhyupagatāpīyamupapattiḥ kiṃ tayeti cet? āha -",
    "T11bsa061_u:231": " paro 'pi tayoḥ pratibhāsau tathaiva vadet /",
    "T11bsa061_u:232": " ataḥ nānayoḥ parasparaṃ bhedaḥ",
    "T11bsa061_u:233": " paro 'pi tayoḥ pratibhāsau tathaivetyādi /",
    "T11bsa061_u:234": " antarjñeyavādyapi tathaiva vadet - vicchinnapratibhāsijñāne spandanajanyarūpatvāttadabhāve na bhavata iti /",
    "T11bsa061_u:235": " tathā sati nānayoḥ bāhyārthavādāntarjñeyavādayoḥ parasparaṃ bhedo",
    "T11bsa061_u:236": " 'sti /",
    "T11bsa061_u:237": " etaduktaṃ bhavati - yathā bāhyārthavādī parasambaddhakriyābhilāpau",
    "T11bsa061_u:238": " spandanajanyarūpatvāt tadabhāve na bhavata iti vadati,",
    "T11bsa061_u:239": " tathaivāntarjñeyavādyapi bāhirmukhapratibhāsijñāne spandanajanyatvāt tadabhāve na bhavata iti vadet /",
    "T11bsa061_u:240": " tathā sati nānayoḥ parasparaṃ kaścidbhedo /",
    "T11bsa061_u:241": " 'stīti // 26 //",
    "T11bsa061_u:242": " bāhyārthavādināmāśaṅkāmudbhāvayitumāha -",
    "T11bsa061_u:243": " yadi tatra pratibhāsinyoḥ spandananimittakatvamucyate, svapnāvasthāyāmapi",
    "T11bsa061_u:244": " kinnocyate?",
    "T11bsa061_u:245": " yadi tatra pratibhāsinyorityādi /",
    "T11bsa061_u:246": " kriyābhilāpapratibhāsijñānayoḥ spandananimittakatvaṃ vadan yogācāraḥ svapnāvasthāyāmapi tayoḥ spandananimittakatvaṃ kinna vadatīti pūrvapakṣāśaṅkā // 27 //",
    "T11bsa061_u:247": " siddhāntavādyāha -",
    "T11bsa061_u:248": " sarvaṃ samānam /",
    "T11bsa061_u:249": " paro 'pi svapnopalabdhaparakriyāvācau spandananimittike iti kinna vadati?",
    "T11bsa061_u:250": " sarvaṃ samānamityādi /",
    "T11bsa061_u:251": " na kevalaṃ pūrvaṃ samānam /",
    "T11bsa061_u:252": " kiṃ tarhi? etadapi pūrveṇa saha sarvaṃ samānamiti śeṣaḥ /",
    "T11bsa061_u:253": " tāmeva samānatāṃ darśayitumāha -",
    "T11bsa061_u:254": " paro 'pi svapnopalabdhaparakriyāvācāvityādi /",
    "T11bsa061_u:255": " bāhyārthavādyapi svapnāvasthāyāṃ yau parasambaddhau kriyābhilāpāvupalabhyete tau paracittanimittakāviti kinna vadati // 28 //",
    "T11bsa061_u:256": " bāhyārthavādīnāmuttaramāśaṅkyāha -",
    "T11bsa061_u:257": " tayorabhāvāditi cet?",
    "T11bsa061_u:258": " tayorabhāvāditi cediti /",
    "T11bsa061_u:259": " svapne tu kriyābhilāpāveva na staḥ /",
    "T11bsa061_u:260": " tatkathamabhāvasya spandananimittakatā bhavedityucyet // 29 //",
    "T11bsa061_u:261": " antarjñeyavādyāha -",
    "T11bsa061_u:262": " tathopalabdhisāmyāt kinna staḥ?",
    "T11bsa061_u:263": " tathopalabdhisāmyāt kinna staḥ iti /",
    "T11bsa061_u:264": " yathā jāgradavasthāyāṃ kriyābhilāpayorupalabdhiḥ tathā svapnāvasthāyāmapi /",
    "T11bsa061_u:265": " tasmāt kriyābhilāpayorupalabdhasāmyāt kasmānna tau staḥ // 30 //",
    "T11bsa061_u:266": " bāhyārthavādīnāṃ matamāśaṅkyāha -",
    "T11bsa061_u:267": " atha middhenopahatatvāt puruṣasyārthaśūnyaṃ vijñānaṃ jāyata iti cet /",
    "T11bsa061_u:268": " atha middhenetyādi /",
    "T11bsa061_u:269": " puruṣasya middhenopahatatvāt bhrāntirbhavati /",
    "T11bsa061_u:270": " tasmādarthaśūnye vijñāne jāyete /",
    "T11bsa061_u:271": " tena svapne tayorabhāva iti pūrvapakṣāśaṅkā // 31 //",
    "T11bsa061_u:272": " siddhāntavādyāha -",
    "T11bsa061_u:273": " paramate 'pi tasmādeva parādhipatyaśūnyaṃ vijñānamupajāyate /",
    "T11bsa061_u:274": " paramata ityādi /",
    "T11bsa061_u:275": " antarjñeyavādīnāṃ mate 'pitasmāt middhena bhrāntatvādeva parādhipatyarahite kriyābhilāpākāreke jñāne jāyete itīṣṭam // 32 //",
    "T11bsa061_u:276": " evaṃ tāvat sautrāntikena saha samānatāṃ pratipādya vaibhāṣikamatāśaṅkyāha",
    "T11bsa061_u:277": " atha svapne 'pi jñānasyārthavattvāttadopalabhyamānānyapi santānāntarāṇyeva iti cet /",
    "T11bsa061_u:278": " atha svapne 'pi jñānasyārthavattvādityādi /",
    "T11bsa061_u:279": " svapne 'pi jñānasyārthavattvāt svapnāvasthāyāṃ yeṣāṃ prāṇināmupalabdhirbhavati te ca sattvāḥ santyeva satyataḥ /",
    "T11bsa061_u:280": " tasmāt kathaṃ sāmyamiti pūrvapakṣāśaṅkā // 33 //",
    "T11bsa061_u:281": " siddhāntavādyāha -",
    "T11bsa061_u:282": " paraṃ prativigrahītuṃ yadi yuktyāgamarahitastathāvidho 'sadvādaḥ",
    "T11bsa061_u:283": " samāśriyeta, tadā parābhimataṃ tasya parādhipatyaṃ na ko 'pi nivārayet /",
    "T11bsa061_u:284": " paraṃ prativigrahītuṃ yadi yuktvāgamarahita ityādi /",
    "T11bsa061_u:285": " yaḥ yuktyā āgamācca rahitaḥ sa yuktyāgamarahitaḥ /",
    "T11bsa061_u:286": " yuktyāgamarahito 'sau vādo",
    "T11bsa061_u:287": " 'sādhutvādasadevādaḥ /",
    "T11bsa061_u:288": " yadi vaibhāṣikāḥ yogācārān prativigrahītuṃ",
    "T11bsa061_u:289": " tamabhyupagaccheyuḥ, anena ca mama parājaya iti /",
    "T11bsa061_u:290": " na, ayuktatvāt /",
    "T11bsa061_u:291": " tadā yogācārabhimataṃ sattvasya tathāvidhaparadhipatyamapi na kaścinnivārayet /",
    "T11bsa061_u:292": " tathāhi, bhavadbhiḥ svapnāvasthāyāṃ ye sattvāḥ abhyupagatāḥ,",
    "T11bsa061_u:293": " teṣāmevādhipatyādasmākaṃ vijñaptipratibhāsāḥ jāyanta iti vaktavyaṃ bhavet",
    "T11bsa061_u:294": " / tena hi yad viṣamatvaṃ yuktyāgamarahitatvaṃ tadevaṃ draṣṭavyam /",
    "T11bsa061_u:295": " na kutaścidāgamataḥ svapnadṛṣṭarūpasya sadbhāvaḥ prajñāyate /",
    "T11bsa061_u:296": " yuktyāpi nopapadyate /",
    "T11bsa061_u:297": " tathā sati svapnadṛṣṭarūpasya sapratighatvaṃ sanidarśanatvañca bhavet /",
    "T11bsa061_u:298": " tena hi hastyādīnāṃ gavākṣādiṣu praveśo nopapadyeta, taddeśasthairapi dṛśyo bhavet /",
    "T11bsa061_u:299": " atha sanidarśanaṃ sapratighaṃ ca neṣyate, tadā rūpameva tanna bhavet /",
    "T11bsa061_u:300": " nāpyavijñaptiniyamaḥ,",
    "T11bsa061_u:301": " tadanabhyupagamāt /",
    "T11bsa061_u:302": " yadātmānaṃ bahirgataṃ prekṣate,tadā santānasya dvitvamapi prasajyeta /",
    "T11bsa061_u:303": " prāṇyantaradarśane 'pūrvasattvotpattitpattirapi",
    "T11bsa061_u:304": " prasajyeta /",
    "T11bsa061_u:305": " svapnakṛtābrahmācaryāt pārājikatvamapi prasajyeta /",
    "T11bsa061_u:306": " svapnadṛṣṭarūpasya sadbhāvābhyupagame tvevemādayo bahavo doṣā prasajyante",
    "T11bsa061_u:307": " evaṃ tāvat samānatāṃ prasādhya svapakṣe yuktyāgamarahitatvaṃ parihartumāha",
    "T11bsa061_u:308": " etat keṣāñcinmata eva sarvāṇi tathāvidhāni jñānāni santānāntarāyattāni /",
    "T11bsa061_u:309": " viśeṣastu sākṣātparamparayā ca /",
    "T11bsa061_u:310": " etat keṣāñcinmata ityādi /",
    "T11bsa061_u:311": " etadityāveśenoktam /",
    "T11bsa061_u:312": " keṣāzncid yogācārāṇāṃ mata eva jāgradavasthāvat svapne 'pi tathāvidhānī kriyāvāgākārajñānāni parasantānā yattāni bhavanti /",
    "T11bsa061_u:313": " viśeṣastu etāvanmātram - jāgradavasthāyāṃ sākṣādāyattāni,",
    "T11bsa061_u:314": " svapnāvasthāyāṃ tu prāyeṇa paramparayā // 35 //",
    "T11bsa061_u:315": " svapne 'pi sākṣādvṛtteḥ sambhāvanāṃ pratipādayitumāha -",
    "T11bsa061_u:316": " kadācit svapne 'pi tasya sākṣātsantānāntarāyattatā iṣṭaiva /",
    "T11bsa061_u:317": " kadācit svapne 'pītyādi /",
    "T11bsa061_u:318": " sugamametat // 36 //",
    "T11bsa061_u:319": " sākṣādvṛttitvaṃ darśannāha -",
    "T11bsa061_u:320": " devādyadhiṣṭhānataḥ satyasvapnadarśanāt /",
    "T11bsa061_u:321": " devādyadhiṣṭhānata ityādi /",
    "T11bsa061_u:322": " devādyadhiṣṭhānataḥ supriyavaṇijo vijñaptipratibhāsīni jñānāni jāyante ādītyanena yogipiśācādīnāmadhiṣṭhānāni saṃgṛhītāni // 37 //",
    "T11bsa061_u:323": " svapakṣamupasaṃharannāha -",
    "T11bsa061_u:324": " tasmādasya naitadasadvādasamāśrayaḥ /",
    "T11bsa061_u:325": " tasmādasyetyādi /",
    "T11bsa061_u:326": " tasmādasyaivaṃvādino yogācārasya nāsadvādasamāśrayaḥ //",
    "T11bsa061_u:327": " punaścāparasmin samānatāṃ sādhayituṃ sautrāntikaṃ pṛcchati -",
    "T11bsa061_u:328": " tāvattayā kriyayāpi taccittaṃ kathaṃ jñāyate?",
    "T11bsa061_u:329": " tāvattayā kriyayetyādi /",
    "T11bsa061_u:330": " vijñaptipratibhāsasya gamakatvamityabhimataṃ tāvadavasthāpyam /",
    "T11bsa061_u:331": " muhurbhavataiva paryanuyujyate - kasmāt bhavatparikalpitayā tayā kriyayā paracittaṃ jñāyate tathā paryanuyoge sautrāntika āha -",
    "T11bsa061_u:332": " cittasya kāryatvāt /",
    "T11bsa061_u:333": " cittasya kāryatvāditi /",
    "T11bsa061_u:334": " yasmāccittasya kāryam, tasmāt sā gamikā // 40 //",
    "T11bsa061_u:335": " siddhāntavādyāha -",
    "T11bsa061_u:336": " tasya kāryatvaṃ tu cittantare 'pi tulyamiti kathanna jñāyate?",
    "T11bsa061_u:337": " tasya kāryatvamityādi kriyā cittasya kāryatvāccittasya gamiketi cet?",
    "T11bsa061_u:338": " cittasya tatkāryatvaṃ tu kriyāpratibhāsijñāne 'pi tulyatvāttena kriyāpratibhāsenāpi kasmāt paracittaṃ na jñāyate // 41 //",
    "T11bsa061_u:339": " siddhāntavādī hetūpasaṃhāravyājena parapratibhāsijñānameva liṅgatvenābhyupagamayitumāha -",
    "T11bsa061_u:340": " api ca, yadi tatkriyā svasattāmātreṇa svasantānaṃ pratyāyet,",
    "T11bsa061_u:341": " tadānupalabhya mānenāpi syāttathā pratipattiḥ /",
    "T11bsa061_u:342": " api ca, yadi tatkriyetyādi /",
    "T11bsa061_u:343": " kiñceyaṃ kriyā sattāmātrāt paracittamavabodhayed ohosvit jñānāt? yadi tāvad sattāmātrāditi, tadā kriyāmanupalabhyamānenāpi prāṇinā paracitta pratipadyeta // 42 //",
    "T11bsa061_u:344": " paramatamāśaṅkyāha -",
    "T11bsa061_u:345": " na; jñānāpekṣatvālliṅgasyeti cet /",
    "T11bsa061_u:346": " na; jñānāpekṣatvādityādi /",
    "T11bsa061_u:347": " na hi liṅgaṃ sattāmātrāt gamakaṃ bhavati /",
    "T11bsa061_u:348": " kiṃ",
    "T11bsa061_u:349": " tarhi? jñānāt /",
    "T11bsa061_u:350": " tasmānnāyaṃ doṣaḥ // 43 //",
    "T11bsa061_u:351": " siddhāntavādyāha -",
    "T11bsa061_u:352": " tadā tatra kimanayā paramparayā - paracittāt kriyā, kriyātaḥ jñānam,",
    "T11bsa061_u:353": " jñānāttasya pratipattiriti /",
    "T11bsa061_u:354": " tadā tatretyādi syānmatam - liṅga jñānamapekṣya gamakamiti /",
    "T11bsa061_u:355": " hanta, tarhi na kiñcit prayojanamanayā paramparayā /",
    "T11bsa061_u:356": " tāṃ paramparāṃ darśayannāha -",
    "T11bsa061_u:357": " paracittāt kriyetyādi /",
    "T11bsa061_u:358": " paramparā tu paracittāt kriyā utpadyate, kriyātaḥ",
    "T11bsa061_u:359": " jñānam, jñānāttasya pratipattiriti // 44 //",
    "T11bsa061_u:360": " kaśya punarnyāya iti cedāha -",
    "T11bsa061_u:361": " paracittaprabhavadharmi kriyāpratibhāsijñānamevāsya gamakaṃ bhavati /",
    "T11bsa061_u:362": " paracittaprabhavadharmītyādi /",
    "T11bsa061_u:363": " paracittaprabhavadharmi kriyāpratibhāsijñānameva gamakamiti manvīta /",
    "T11bsa061_u:364": " paracittaprabhavadharmo",
    "T11bsa061_u:365": " 'syāstīti vigrahaḥ // 45 //",
    "T11bsa061_u:366": " kriyetyapi yujyeta, kriyāpratibhāsijñānamityapi yujyeta /",
    "T11bsa061_u:367": " kaścātra",
    "T11bsa061_u:368": " viśeṣaḥ? tasmād āha -",
    "T11bsa061_u:369": " tasyādhigatistvantaśastadāśritatvāt /",
    "T11bsa061_u:370": " tasyādhigatistvantaśa ityādi /",
    "T11bsa061_u:371": " yato hyabhyupagatāyāmapi kriyāyāṃ paracittasyādhigatistu kriyāpratibhāsijñānādhīnaiva /",
    "T11bsa061_u:372": " tasmāttadevāstu /",
    "T11bsa061_u:373": " kimanayā parikalpitayā kriyayā // 46 //",
    "T11bsa061_u:374": " evaṃ paraṃ nigṛhya svamatamākhyātumāha -",
    "T11bsa061_u:375": " spandanamātrasāmānyāṃ kriyābhilāpajñānasāmānyasya kāraṇatvāt kāryeṇa lāraṇasya gatiḥ /",
    "T11bsa061_u:376": " spandanamātrasāmānyaṃ kriyābhilāpajñānasāmānyasyetyādi /",
    "T11bsa061_u:377": " kriyābhilāpajñānasya sāmānyaṃ kriyābhilāpajñānasāmānyam /",
    "T11bsa061_u:378": " tasya kāraṇaṃ tvaviśeṣeṇa spandanamātramiṣṭam /",
    "T11bsa061_u:379": " tathā sati kriyāpratibhāsijñānasāmānyaṃ spandanamātrasāmānyasya gamakamiṣyate /",
    "T11bsa061_u:380": " ata eva uktam - kāryeṇa karaṇasya gati iti /",
    "T11bsa061_u:381": " jñānasāmānyetyatra sāmānyeti śabdena vicchinnāvicchinnapratibhāsakṛtaviśeṣaḥ nirākṛtaḥ /",
    "T11bsa061_u:382": " spandanamātretyatra mātreti śabdena rāgādikṛtaviśiṣṭaspandanaṃ nirākriyate // 47 //",
    "T11bsa061_u:383": " evaṃ sāmānyena kāryakāraṇabhāvaṃ nirdiśya kāryasya bhedamupadarśayitumāha",
    "T11bsa061_u:384": " tatra ātmaspandananimittakasyāntarmukhavṛttiḥ, anyasyānyathā /",
    "T11bsa061_u:385": " prāyeṇādhikṛtya asau bhedaḥ /",
    "T11bsa061_u:386": " tatra ātmaspandananimittakasyetyādi /",
    "T11bsa061_u:387": " ātmaspandanātsamutthitaṃ yajjñānaṃ tasyāntarmukhapratibhāsatayā vṛttiḥ, paraspandanātsamutthitasya tu bahirmukhapratibhāsatayā /",
    "T11bsa061_u:388": " mukheti śabdo 'trālambane vartate /",
    "T11bsa061_u:389": " prāyeṇādhikṛtyetyanena śaraprakṣepaṇādīnāaṃ parakṛtacālanādīnāṃ ca pradarśanam /",
    "T11bsa061_u:390": " tatra syānmatam - bhavatu jāgradavasthāyāṃ kāryakāraṇabhāvaḥ,",
    "T11bsa061_u:391": " svapnāvasthāyāṃ tu tatkathamiti cet?",
    "T11bsa061_u:392": " āha -",
    "T11bsa061_u:393": " etayoḥ saḥ kāryakāraṇabhāvaḥ svāpādyavasthāyāmitarasyāmapi ca samānaḥ /",
    "T11bsa061_u:394": " etayoḥ saḥ kāryakāraṇabhāva ityādi /",
    "T11bsa061_u:395": " yaścānantaroktaḥ kāryakāraṇabhāvaḥ,",
    "T11bsa061_u:396": " saḥ svāpajāgradavasthayośca samānaḥ /",
    "T11bsa061_u:397": " ādītyanena kāmaśokādibhirupahatāvasthānāṃ parigrahaḥ // 49 //",
    "T11bsa061_u:398": " nanu svapne samutthāpakaspandanameva nāsti /",
    "T11bsa061_u:399": " tatkathaṃ kāryakāraṇabhāvasya samānateti /",
    "T11bsa061_u:400": " tasmādāha -",
    "T11bsa061_u:401": " bhrāntyavasthāyāṃ yathāsvaṃ pratyayaviśeṣopāśrayāt paraspandanādinimittodbhūtavijñānavāsanaiva kadācitparābhogādeḥ vyavahitādapi vṛttiṃ labhate, na tu atyantāsadābhogāt /",
    "T11bsa061_u:402": " bhrāntyavasthāyāmityādi /",
    "T11bsa061_u:403": " bhrāntyavasthāyāmiti middhenopahatādyavasthāyām /",
    "T11bsa061_u:404": " yathāsvamityanena svapnasya middhaviśeṣaḥ, narakādeḥ karmavipākāvasthā ca parogṛhyate /",
    "T11bsa061_u:405": " pratyayaviśeṣo middhādiḥ /",
    "T11bsa061_u:406": " upāśrayaṇam upāśrayaḥ /",
    "T11bsa061_u:407": " pratyayaviśeṣasya upāśrayaḥ pratyayaviśeṣopāśrayaḥ /",
    "T11bsa061_u:408": " pratyayaviśeṣamupāśrayata iti yāvat /",
    "T11bsa061_u:409": " paracittena saṃprayuktaṃ spandanaṃ paraspandanam /",
    "T11bsa061_u:410": " ādītyanena mukhakāntiraktimādīnāṃ janakacittasya paroigrahaḥ paraspandanādi ca nimittaṃ ceti samāsaḥ /",
    "T11bsa061_u:411": " nimittatvamatrādhipatipratyayatvamiti draṣṭavyam /",
    "T11bsa061_u:412": " yasya kriyādipratibhāsivijñānasya tadanyasmāt spandanādinimittādudbhavituṃ śīlamasti tat paraspandādinimittodbhūtavijñānam",
    "T11bsa061_u:413": " tasya vāsanā śaktiḥ /",
    "T11bsa061_u:414": " parābhogaḥ paramanaskāraḥ ādītyanena tatkālabhāvināṃ tadanyapratyayānāṃ parigrahaḥ /",
    "T11bsa061_u:415": " vyavahitaḥ kālaviprakṛṣṭaḥ /",
    "T11bsa061_u:416": " apīti śabdo 'vyavahite",
    "T11bsa061_u:417": " devādyadhiṣṭhānāt svapnadarśane 'pi /",
    "T11bsa061_u:418": " tasyāḥ vṛttilābhaḥ kriyāpratibhāsivijñānajananayogyātmatayā samavadhānam /",
    "T11bsa061_u:419": " evamuktaṃ bhavati - bhrāntyavasthāyāṃ pratyayaviśeṣasya upāśrayāt",
    "T11bsa061_u:420": " paraspandanādinimittadudbhūtavijñānavāsanā kadācit vyavahitād parābhogādapi vṛttiṃ labhate",
    "T11bsa061_u:421": " yasyāstu parābhogo 'tyantāsanna tasmād vṛttiṃ labhate // 50 //",
    "T11bsa061_u:422": " evaṃ svapnāvasthāyāmapi kriyāpratibhāsijñānānāṃ spandananimittakatvaṃ sādhayitvā upasaṃhartum āha -",
    "T11bsa061_u:423": " tasmāt sarvāvasthāsu kriyādivijñapteḥ cittaspandanamanumīyata eva /",
    "T11bsa061_u:424": " tasmāt sarvāvasthāsvityādi yasmādevamavyabhicāritvaṃ sādhitam, tasmāt svāpajāgradubhayorapyavasthayoḥ kriyāpratibhāsāt cittaspandanamanumīyata eveti sthitam /",
    "T11bsa061_u:425": " ādi ityanena abhilāparaktimādivijñaptīnāṃ parigrahaḥ // 51",
    "T11bsa061_u:426": " evaṃ svamataṃ nirdoṣīkṛtya paramate doṣamudbhāvayitumāha -",
    "T11bsa061_u:427": " kriyātaḥ spandanapratipattau svāpa itarasmiñca syāt pratipattiratha vā naiva kadācana /",
    "T11bsa061_u:428": " kriyātaḥ spandanapratipattāvityādi /",
    "T11bsa061_u:429": " yamnate kriyātaḥ spandanasya",
    "T11bsa061_u:430": " pratipattiḥ, tanmate svpnādāvapi kriyātaḥ spandanasya pratipattirbhavet /",
    "T11bsa061_u:431": " atha svapne kriyātaḥ spandanasya pratipattirneṣyeta, tadā tat jāgradavasthāyāmapi yujyeta na kadāciyt kriyātaḥ spandanasya",
    "T11bsa061_u:432": " pratipattirbhavediti vākyaśeṣaḥ // 52 //",
    "T11bsa061_u:433": " kathamiti cet? tasmādāha -",
    "T11bsa061_u:434": " paraspandanābhāve 'pi kriyālambanodayāt /",
    "T11bsa061_u:435": " paraspandanābhāve 'pītyādi /",
    "T11bsa061_u:436": " tathāhi, svapne paracittaspandanābhāve 'pi",
    "T11bsa061_u:437": " kriyālambanam udeti /",
    "T11bsa061_u:438": " yasyābhāve 'pi yadutpadyate, na tattasya gamakaṃ",
    "T11bsa061_u:439": " yuktaṃ // 53 //",
    "T11bsa061_u:440": " pratividhātukāmo bāhyārthavādyāha -",
    "T11bsa061_u:441": " bhavatvālambanodayaḥ, na tu kriyā /",
    "T11bsa061_u:442": " kriyayā spandanaṃ gamyete /",
    "T11bsa061_u:443": " bhrāntyavasthāyāṃ kriyaiva na bhavati /",
    "T11bsa061_u:444": " arthaśūnyajñānodayānna doṣaḥ /",
    "T11bsa061_u:445": " bhavatvālambanodayarityādi /",
    "T11bsa061_u:446": " ālambanaṃ tu spandanābhāve 'pyutpadyate, na tu kriyā /",
    "T11bsa061_u:447": " asmākaṃ mate kriyā spandanasya gamakam /",
    "T11bsa061_u:448": " sā ca bhrāntyavasthāyāṃ na bhavati /",
    "T11bsa061_u:449": " kathaṃ na bhavati? āha -",
    "T11bsa061_u:450": " arthaśūnyajñānodayāditi /",
    "T11bsa061_u:451": " yasmāt bhrāntyavasthāyāmarthaśūnyāni jñānāni",
    "T11bsa061_u:452": " utpadhyante, tasmānnaiṣa doṣa iti pūrvapakṣāśaṅkā // 54 //",
    "T11bsa061_u:453": " siddhantavādyāha -",
    "T11bsa061_u:454": " sarvaprakāravyapadeśasāmyāt kadācijjñānamarthaśūnyam, anyadānyathetyeṣo",
    "T11bsa061_u:455": " 'dhikāraḥ kuto labdhaḥ? sarvaprakāravyapadeśasāmyādityādi /",
    "T11bsa061_u:456": " yasya vyapadeśasya santi sarve prakārāḥ sa sarvaprakāravyapadeśaḥ /",
    "T11bsa061_u:457": " sarvaprakāravyapadeśasāmye svapnāvasthāyāṃ jñānamarthaśūnyamutpadyate,",
    "T11bsa061_u:458": " jāgradavasthāyāṃ tu sārthamityetat jñānam, adhikāro vā bhavatā kuto",
    "T11bsa061_u:459": " labdhaḥ? evamuktaṃ bhavati - jāgradavasthāvat svapnāvasthāyāmapi dṛśyākārādayaḥ sarve santi",
    "T11bsa061_u:460": " tatkathaṃ tatra jñānamarthaśūnyamiti // 55 //",
    "T11bsa061_u:461": " paramatamāśaṅkitumāha -",
    "T11bsa061_u:462": " atha middhādināvasthānyathābhāvaścet /",
    "T11bsa061_u:463": " atha middhādinetyādi /",
    "T11bsa061_u:464": " yathāsyāmavasthāyāṃ",
    "T11bsa061_u:465": " middhadinārthaśūnyajñānānāmutpattirbhavati, tathā anyathābhāva it",
    "T11bsa061_u:466": " pūrvapakṣāśaṅkā // 56 //",
    "T11bsa061_u:467": " siddhāntavādyāha -",
    "T11bsa061_u:468": " yadyevaṃ sambhavet, bhavatu avidyoipaplutatvāttathodayaḥ /",
    "T11bsa061_u:469": " yadyevaṃ sambhavedityādi /",
    "T11bsa061_u:470": " yadi bhrāntivaśādavasthānyathābhāvādarthaśūnyaṃ jñānaṃ jāyata iti abhyupāgamyeta, tadā mahābhramarājñyā",
    "T11bsa061_u:471": " sadbhāvāt tadvaśācca sarvāṇi jñānānyarthaśūnyāni jāyanta iti manyeran //",
    "T11bsa061_u:472": " tathā sati ko guṇaḥ? āha -",
    "T11bsa061_u:473": " tathā satyarthāntaravādahānyā ete 'nekāśakyanigūhanāvatārāḥ mahākṛcchrā uttareṇaikena nihatā bhavanti /",
    "T11bsa061_u:474": " tathā satyarthāntaravādetyādi /",
    "T11bsa061_u:475": " arthāntaraṃ vadatīti arthāntaravādaḥ /",
    "T11bsa061_u:476": " arthāntaravādasyaiva hānyā arthāntaravādahānyā /",
    "T11bsa061_u:477": " asya kṣemadharmebhyaścyutatvādayukto bhavati /",
    "T11bsa061_u:478": " yasmārthāntaravādasya aneke avatārāḥ doṣāḥ parihāralakṣaṇenāśakyanigūhanāḥ santyamī anekāśakyanigūhanāvatārāḥ",
    "T11bsa061_u:479": " mahāntaḥ kṛcchrāḥ santyasyeti mahākṛcchrāḥ /",
    "T11bsa061_u:480": " uttereṇaikeneti ekasmāduttarāt /",
    "T11bsa061_u:481": " nihatāḥ nirākṛtāḥ /",
    "T11bsa061_u:482": " aśakyanigūhanāvatāratvaṃ tu kṛte ekasya parihāre 'nyānyadoṣodbhavāt /",
    "T11bsa061_u:483": " evamuktaṃ bhavati - yadāvidyopaplutatvāt sarveṣāṃ jñānānāmarthaśūnyatvamabhyupagamyate, tadārthāntaravādasya ye 'nekāśakyanigūhanāvatārāsta uttareṇaikena nirākṛtā bhavanti // evaṃ santānāntarasiddhiṃ parisamāpyāvaśiṣṭān durupālambhān parihartukāmaḥ paramatamāśaṅkitum āha -",
    "T11bsa061_u:484": " nanu tayoḥ darśanāt kāyavāgvijñaptibhyāṃ svamutthāpakacittasyānumānamiti nyāyyam /",
    "T11bsa061_u:485": " na tu santānāntarasambaddhavijñāptipratibhāsijñāne paravijñaptī",
    "T11bsa061_u:486": " bhavitumarhataḥ, tayoranupādānopādeyatvāditi cet /",
    "T11bsa061_u:487": " nanu tayoḥ darśanātkāyavāgvijñaptibhyāmityādi /",
    "T11bsa061_u:488": " nanvityanenākṣamyatāṃ darśayati /",
    "T11bsa061_u:489": " nanu kāyavāgvijñaptipratibhāsābhyāṃ tayoḥ samutthāpakacittasyānumānamiti nyāyyam /",
    "T11bsa061_u:490": " tatra syānmatam - etadapi samānamiti /",
    "T11bsa061_u:491": " ata āha - santānāntarasambaddhetyādi /",
    "T11bsa061_u:492": " ye ca śrotṛsantānasambaddhavijñaptipratibhāsijñāne spandanasya gamake iti",
    "T11bsa061_u:493": " bhavadbhiriṣṭe, kathaṃ te vaktuḥ vijñaptī syātām? atra santāneti śrotuḥ",
    "T11bsa061_u:494": " santānaḥ /",
    "T11bsa061_u:495": " tamapekṣya antareti śabdena vaktuḥ parigrahaḥ /",
    "T11bsa061_u:496": " kasmānnārhataḥ?",
    "T11bsa061_u:497": " ityāha - tayoḥ anupādānopādeyatvāditi /",
    "T11bsa061_u:498": " ayamabhiprāyaḥ -",
    "T11bsa061_u:499": " śrotṛsantānapratibaddhavijñaptipratibhāsasya na vaktuḥ vivakṣayā",
    "T11bsa061_u:500": " sahopādānopādeyabhāvaḥ, bhinnasantānaparyāppannatvāditi pūrvapakṣaḥ // 59",
    "T11bsa061_u:501": " tatra siddhāntavādyāha -",
    "T11bsa061_u:502": " nocyate paracittasamitthitavijñaptirūpatvāt tatra pratibhāsijñānena samutthāpakacittaṃ gamyata iti /",
    "T11bsa061_u:503": " kiṃ tarhi? tasya kāryatvāt /",
    "T11bsa061_u:504": " nocyata ityādi /",
    "T11bsa061_u:505": " paracittena samutthitā paracittasamitthitā /",
    "T11bsa061_u:506": " paracittasamitthitā ca vijñaptiśceti paracittasamutthitavijñaptiḥ /",
    "T11bsa061_u:507": " sā yasya pratibhāsino jñānasya rūpaṃ svabhāvo 'sti tattathā /",
    "T11bsa061_u:508": " tasya bhāvaḥ tattvam /",
    "T11bsa061_u:509": " tasmāt paracittasamutthitavijñaptirūpatvāt /",
    "T11bsa061_u:510": " tatra vijñapteḥ pratibhāso 'syāstīti pratibhāsi /",
    "T11bsa061_u:511": " evamuktaṃ bhavati - yasmāt tatra pratibhāsi jñānaṃ paracittasamutthitavijñaptirūpam, tasmāt samutthāpakacittaṃ gamyata iti vayamapi nābhyupagacchāmaḥ /",
    "T11bsa061_u:512": " yadi",
    "T11bsa061_u:513": " nābhyupagamyate, kiṃ tarhi abhyupagamyata iti cet? āha - kiṃ tarhi? tasya kāryatvād iti /",
    "T11bsa061_u:514": " yasmād vijñaptipratibhāsijñānaṃ paracittasya kāryam,",
    "T11bsa061_u:515": " tasmāt paracittaṃ gamyate /",
    "T11bsa061_u:516": " atra paracittaṃ vaktuścittamabhipretam // 60",
    "T11bsa061_u:517": " yadi śrotṛsantānājjāte kriyāvāgākārake jñāne vijñaptitvena neṣyete, kā punaranyā vijñaptiścet",
    "T11bsa061_u:518": " tasmādāha -",
    "T11bsa061_u:519": " vijñaptiriti samutthāpakacittasantānājjāte kriyāvāgākārake jñāne eva /",
    "T11bsa061_u:520": " vijñaptirityādi /",
    "T11bsa061_u:521": " samutthāpakacittasantānājjāte ye kriyāvāgākārake jñāne te vijñaptitvena vyapadiśyete /",
    "T11bsa061_u:522": " evamuktaṃ bhavati - vaktureva ye gamanābhilāpane kriyāvāgākārake jñāne te vijñaptīti ucyete samutthāpakacittaṃ svaparasantānagatayoḥ kriyāvāgākārakajñāneyoryathā kāraṇabhāvo bhavati taddarśayitumāha -",
    "T11bsa061_u:523": " samutthāpakacittaṃ ca tayorevopādānakāraṇam, santānāntarajñānayostu adhipatipratyayaḥ /",
    "T11bsa061_u:524": " samutthāpakacittam ca tayorityādi /",
    "T11bsa061_u:525": " upādānākāraṇamasādhāraṇakāraṇe vartate /",
    "T11bsa061_u:526": " samutthāpakacittaṃ svasantānagatayoḥ kriyāvāgākārakayorevopādānakāraṇam,",
    "T11bsa061_u:527": " parasantānasambaddhayostvadhipatipratyayaḥ /",
    "T11bsa061_u:528": " taccopādānakāraṇaṃ paratamapekṣya upanyastam /",
    "T11bsa061_u:529": " svamate tu upādānakāraṇamālayavijñānamiṣyate,",
    "T11bsa061_u:530": " na tu vivakṣācittam // 62 //",
    "T11bsa061_u:531": " evaṃ tāvat svasantānāgatayoḥ kriyāvāgākārakayorvijñaptivaṃ pratipāditam /",
    "T11bsa061_u:532": " santānāntarasaṃbaddhayośca sādhayitumāha -",
    "T11bsa061_u:533": " vijñapterūpādānātte janite /",
    "T11bsa061_u:534": " tatsambandhenopacārād vijñaptī bhavataḥ /",
    "T11bsa061_u:535": " vijñapterūpādānātte janite ityādi /",
    "T11bsa061_u:536": " vijñapteryadupādānakāraṇaṃ tena te santānāntarasambaddhakriyāvāgākārake jñāne janite /",
    "T11bsa061_u:537": " tajjanisambandhena tena hetunā upacārād vijñaptīti vyapadiśyete // 63 //",
    "T11bsa061_u:538": " syānmatam - svasamutthāpakacittasya vijñāpanād vijñaptiḥ /",
    "T11bsa061_u:539": " na hi śrotā vaktṛsantānājjāte kriyāvākpratibhāsijñāne upalabhate /",
    "T11bsa061_u:540": " tathā hi, vaktā śrotā cobhāvapi svasvapratibhāsamanu bhavataḥ /",
    "T11bsa061_u:541": " tatkathaṃ te 'nālambane",
    "T11bsa061_u:542": " vijñaptitvena svasamutthāpakasya gamake iti /",
    "T11bsa061_u:543": " tasmādāha -",
    "T11bsa061_u:544": " bhavatu svaparayoḥ svasvapratibhāsasyānubhavaḥ,",
    "T11bsa061_u:545": " taimirikadvayadṛṣṭadvicandravat /",
    "T11bsa061_u:546": " tathāvidhavijñānasya hetuḥ vāsanotpādasvabhāvaviśeṣo 'nādikālikaikārthagrāhādhyavasāyitvāt,",
    "T11bsa061_u:547": " ekahetusambhūtayoḥ svaparavijñaptijñānayoḥ vijñaptitvena upacāraḥ /",
    "T11bsa061_u:548": " bhavatu svaparayorityādi /",
    "T11bsa061_u:549": " svapareti vaktā śrotā ca /",
    "T11bsa061_u:550": " svasya svasya pratibhāsasya anubhavaḥ svasvapratibhāsasyānubhavaḥ /",
    "T11bsa061_u:551": " taimirikadvayena pratibhāsasyānubhavaḥ taimirikadvayadṛṣṭadvicandram /",
    "T11bsa061_u:552": " tena tulyatvāt tadvat /",
    "T11bsa061_u:553": " tathāvidhavijñānamiti ekārthagrāhādhyavasāyi vijñānaṃ matam /",
    "T11bsa061_u:554": " tasya hetuḥ ekārthagrāhādhyavasāyasyānubhavitṛ pūrvavijñānam /",
    "T11bsa061_u:555": " tajjanitā vāsanā śaktirūpā /",
    "T11bsa061_u:556": " tasyā utpāda utpādavyayalakṣaṇaparamparāyā udayaḥ /",
    "T11bsa061_u:557": " svarūpa utpādasvabhāvaḥ /",
    "T11bsa061_u:558": " tasya viśeṣa ekārthagrāhādhyavasāyivijñānopajanane samarthātmani sthitiḥ /",
    "T11bsa061_u:559": " anādiścāsau kālaśceti anādikālaḥ /",
    "T11bsa061_u:560": " tasmādāgato 'nādikālikaḥ /",
    "T11bsa061_u:561": " atha vānādikāle bhavo 'nādikālikaḥ /",
    "T11bsa061_u:562": " na ādikālikaḥ anādikālikaḥ /",
    "T11bsa061_u:563": " ekaścāsau arthaśceti ekārthaḥ /",
    "T11bsa061_u:564": " gamanavāgādisvaparavijñaptyoḥ buddhyā ekīkaraṇam /",
    "T11bsa061_u:565": " ekārthagrāheti ekārthagrāhijñānam /",
    "T11bsa061_u:566": " ekārthagrāhādhyavasāyi iti adhyavasāyijñānam /",
    "T11bsa061_u:567": " tathā hi, vaktā caivaṃ cintayati - yanmayā kathitaṃ tat śrotrā jñātam /",
    "T11bsa061_u:568": " śrotāpyevaṃ cintayati - yadanena kathitaṃ tanmayā",
    "T11bsa061_u:569": " pratītam /",
    "T11bsa061_u:570": " ityevaṃ ekārthagrāhādhyavasāyaḥ /",
    "T11bsa061_u:571": " ekahetunā samutthāpakena ye sambhūte te ekahetusambhūte /",
    "T11bsa061_u:572": " svaparavijñaptijñānayoḥ vaktṛśrotṛkriyāvāgākārakajñānayoḥ vijñaptitvenopacāraḥ vijñaptitvena vyapadeśaḥ /",
    "T11bsa061_u:573": " evaṃ vaktā śrotā ca svasvapratibhāsamanubhavataḥ /",
    "T11bsa061_u:574": " tathāpi tayoḥ ya ekahetusambhūte kriyāvāgākārakajñāne ta ekārthapratītiniyamād vijñaptitvena vyapadiśyete /",
    "T11bsa061_u:575": " ekārthagrāhādhyavasāyastu tathāvidhavijñānasya heturvāsanotpādasvabhāvaviśeṣo 'nādikālikatvād",
    "T11bsa061_u:576": " taimirikadvayadṛṣṭadvicandravaditi dṛṣṭāntaḥ /",
    "T11bsa061_u:577": " ekaḥ taimirikaḥ dvitīyaṃ taimirikaṃ 'paśya' iti \"aparaṃ candraṃ' darśayati /",
    "T11bsa061_u:578": " tena ca 'dṛśyate\"",
    "T11bsa061_u:579": " ityucyate /",
    "T11bsa061_u:580": " tatra 'mayā asmaidarśitaḥ' ityevaṃ darśakasyābhimāno bhavati /",
    "T11bsa061_u:581": " śrotāpi 'anena mahyaṃ darśitaḥ iti cintayati /",
    "T11bsa061_u:582": " tathāpi tau svasvapratibhāsaṃ prativittaḥ /",
    "T11bsa061_u:583": " tadvadatrāpi ekārthapratītiniyamāt svaparavijñaptijñānayorvijñaptitvenopacāro bhavati // 64",
    "T11bsa061_u:584": " tṛṇāvalambina iva bāhyārthabādinaḥ prāhuḥ -",
    "T11bsa061_u:585": " kiñca kriyādipratibhāsivijñānāt kāryaliṅgājjātaṃ yatparacittajñānaṃ tatparacittaṃ viṣayīkriyata āhosvinna? viṣayīkaraṇe 'rthāntaraṃ syāt /",
    "T11bsa061_u:586": " aviṣayatve tu kathaṃ jñānena paracittasattā pratīyate? tatsvarūpājñāne tatsiddherasambhavāditi",
    "T11bsa061_u:587": " kiñca kriyādipratibhāsītyādi /",
    "T11bsa061_u:588": " kriyādipratibhāso 'sti yasya vijñānasya tat",
    "T11bsa061_u:589": " kriyādipratibhāsivijñānam /",
    "T11bsa061_u:590": " tadeva kāryaliṅgam /",
    "T11bsa061_u:591": " tasmājjātaṃ kriyādipratibhāsivijñānāt kāryaliṅgājjātaṃ yat paracittasya svarūpaṃ viṣayīkaroti āhosvinneti dvidhā parīkṣā /",
    "T11bsa061_u:592": " prathamavikalpe doṣaṃ darśayotumāha - viṣayīkaraṇa ityādi /",
    "T11bsa061_u:593": " yadi nāma viṣayīkaroti, tadā tasya viṣayaḥ pṛthak syāt /",
    "T11bsa061_u:594": " dvitīyavikalpamupadarśayannāha - aviṣayatve tvityādi /",
    "T11bsa061_u:595": " atha na viṣayīkaroti, tadā kathaṃ paracittasattā jñāyate? kathaṃ na jñāyate? āha - tatsvarūpājñāna ityādi /",
    "T11bsa061_u:596": " tatsvarūpajñānādhīno hi bhāvopacāraḥ /",
    "T11bsa061_u:597": " sa tu tadabhāve na bhavatīti pūrvapakṣaḥ // 65 //",
    "T11bsa061_u:598": " siddhāntavādinaḥ -",
    "T11bsa061_u:599": " eṣa prasaṅgo 'pi samaḥ /",
    "T11bsa061_u:600": " eṣa prasaṅgo 'pi sama iti // 66 //",
    "T11bsa061_u:601": " samatāṃ darśayitumāha -",
    "T11bsa061_u:602": " kriyāvāgbhyāṃ paracittapratipattimatāmapi tatsvarūpaviṣayīkaraṇe svacittajñānavattadākārasyāpi jñānaṃ prasajyeta /",
    "T11bsa061_u:603": " tadajñāne tu tena tatsvarūpasya grahaṇaṃ katham /",
    "T11bsa061_u:604": " kriyāvāgbhyāmityādi /",
    "T11bsa061_u:605": " kiñca yadā bāhyārthāvādibhiḥ kriyāvāgbhyāṃ liṅgābhyāṃ paracittaṃ jñāyate, tadā tasya paracittasya svarūpaṃ viṣayīkriyata āhosvinna? yadi nāma viṣayīkriyate, tadā paracittasyākāro 'pi jñāyeta atha na viṣayīkriyate, tadā tena jñānena pratipattrā vā kathaṃ jñāyeta? // 67 //",
    "T11bsa061_u:606": " bāhyārthāvādināṃ matamāśaṅkitumāha -",
    "T11bsa061_u:607": " atha liṅgāt sāmānyādhigateḥ nākārasya pratītiriti cet?",
    "T11bsa061_u:608": " atha liṅgāt sāmānyādhigate ityādi /",
    "T11bsa061_u:609": " yasmālliṅgaṃ sāmānyena vyāptam, na tu viśeṣeṇa /",
    "T11bsa061_u:610": " tasmātsāmānyameva jñāyate, na viśeṣa iti pūrvapakṣāśaṅkā // 68 //",
    "T11bsa061_u:611": " siddhāntavādyāha -",
    "T11bsa061_u:612": " kiñca tatsāmānyaṃ paracittamevānyadvā 'hosvidavācyam /",
    "T11bsa061_u:613": " kiñca tatsāmānyamityādi /",
    "T11bsa061_u:614": " kiñca tatsāmānyaṃ paracittameva vā, anyadvā,",
    "T11bsa061_u:615": " āhosvidavācyamiti tridhā parīkṣā // 69 //",
    "T11bsa061_u:616": " vikalpadvayaṃ nirākartumāha -",
    "T11bsa061_u:617": " anyatvāvācyatvayorekatve tvanena tatsāmānyameva gṛhyeta, na paracittam /",
    "T11bsa061_u:618": " tatkathamanena tad gamyate /",
    "T11bsa061_u:619": " anyatvāvācyayorekatva ityādi /",
    "T11bsa061_u:620": " anyatvapakṣe sāmānyameva gṛhyeta, na paracittam /",
    "T11bsa061_u:621": " tasmāt kathamanena jñānena tat paracittaṃ jñāyate?",
    "T11bsa061_u:622": " avācyatvapakṣe 'pi eṣa eva nayaḥ // 70 //",
    "T11bsa061_u:623": " abhedapakṣaṃ nirākartumāha -",
    "T11bsa061_u:624": " nāpi sāmānyaṃ paracittameva /",
    "T11bsa061_u:625": " tathā sati tadākārastāpi jñānaṃ prasajyeta ityuktam /",
    "T11bsa061_u:626": " nāpi sāmānyaṃ paracittamevetyādi /",
    "T11bsa061_u:627": " nāpi sāmānyaṃ paracittasya svarūpam /",
    "T11bsa061_u:628": " kasmāt? āha - athā satītyādi /",
    "T11bsa061_u:629": " yadi paracittādananyasya sāmānyasya",
    "T11bsa061_u:630": " grahaṇamabhyupagamyate, tadā paracittākārasyāpi jñānaṃ prasajyeta ityuktaṃ prāk // 71 //",
    "T11bsa061_u:631": " syādetat - tathāstu, ko doṣaḥ? ucyate -",
    "T11bsa061_u:632": " na hyeṣā anumānaprakriyā /",
    "T11bsa061_u:633": " na hyeṣā anumānaprakriyeti // 72 //",
    "T11bsa061_u:634": " tadeva vivṛṇoti -",
    "T11bsa061_u:635": " na hyanumānamarthasvarūpasya grāhakam /",
    "T11bsa061_u:636": " pratyakṣavat pratibhāsāsaviśiṣṭatvādeḥ prasaṅgāt /",
    "T11bsa061_u:637": " na hyanumānamarthasvarūpasyetyādi /",
    "T11bsa061_u:638": " na hyanumānaṃ svalakṣaṇasya grāhakatveneṣyate /",
    "T11bsa061_u:639": " pratyakṣeti tu vaidharmyadṛṣṭāntaḥ /",
    "T11bsa061_u:640": " kathanna svalakṣaṇasya grāhakatveneṣyate cet? āha -",
    "T11bsa061_u:641": " pratibhāsāviśiṣṭatvādeḥ prasaṅgāditi /",
    "T11bsa061_u:642": " anumānasyāpi pratyakṣavat sphuṭābhatā syāt /",
    "T11bsa061_u:643": " ādirityanena pratyakṣodbhūtadharmiṇo atītādiviṣayasya cāgrāhakatvamapi prasajyeta // 73 //",
    "T11bsa061_u:644": " syādetat - pratibhāsāviśiṣṭatvābhyupagamyata eveti /",
    "T11bsa061_u:645": " āha -",
    "T11bsa061_u:646": " tena nāsya prāmāṇyam /",
    "T11bsa061_u:647": " tena nāsya prāmāṇyamiti /",
    "T11bsa061_u:648": " pratibhāsāviśiṣṭatvādāvabhyupagate sati anumānenārthasvarūpasya grahaṇam /",
    "T11bsa061_u:649": " tena bhavatu prāmāṇyamiti cet? naiṣa nyāyaḥ // 74 //",
    "T11bsa061_u:650": " yadi pramāṇasya svalakṣaṇagrahaṇanibandhanatvaṃ neṣyate, tatkathamasya pramāṇyamiti cedāha",
    "T11bsa061_u:651": " tatsvarūpāgrahe 'pyabhipretārthāvisaṃvādāt prāmāṇyam /",
    "T11bsa061_u:652": " tatsvarūpāgrahe 'pītyādi /",
    "T11bsa061_u:653": " na hyanumānena viṣayasvarūpasya grahaṇam, apitu abhipretārthāvisaṃvādakatvāt prāmāṇyamiṣyate",
    "T11bsa061_u:654": " kvacit granthe 'tena nāsya",
    "T11bsa061_u:655": " prāmāṇyam' iti pāṭhaḥ /",
    "T11bsa061_u:656": " tatra tvevaṃ yojanīyam - yadā pratibhāsādayo 'bhinnāḥ, tadā pramāṇameva na taditi /",
    "T11bsa061_u:657": " yadi anumānena svalakṣaṇaṃ gṛhyeta,",
    "T11bsa061_u:658": " tarhi pramāṇameva neṣyate /",
    "T11bsa061_u:659": " katham? āha - tatsvarūpāgrahe 'pītyādi /",
    "T11bsa061_u:660": " svarūpasyāgrahe 'pyabhipretārthāvisaṃvāditvādasya prāmāṇyam, na tu svalakṣaṇagrahaṇāditi syādevam - svalakṣaṇasyāgrahaṇe 'pyaparāparānumānena paracittamanumīyate /",
    "T11bsa061_u:661": " kathaṃ tadgrahaṇaṃ nivāryate? ata āha -",
    "T11bsa061_u:662": " dhūmādiliṅgājjātamapi na vahnyādisvarūpaviṣayi, dṛṣṭenāviśeṣaprasaṅgāt,",
    "T11bsa061_u:663": " anumānasyātītādau niḥsvabhāvatāyāṃ cāpravṛtteḥ, arthakriyāprasaṅgācca /",
    "T11bsa061_u:664": " dhūmādiliṅgājjātamapītyādi /",
    "T11bsa061_u:665": " na hi dhūmādiliṅgājjātamanumānaṃ vahnyādeḥ svarūpasya grāhakatveneṣyate /",
    "T11bsa061_u:666": " katham? āha - dṛṣṭenāviśeṣaprasaṅgāditi /",
    "T11bsa061_u:667": " yadyanumānaṃ svalakṣaṇaviṣayaṃ gṛhṇīyāt, tadā pratyakṣeṇa tulyatvaṃ",
    "T11bsa061_u:668": " prasajyeta /",
    "T11bsa061_u:669": " nāpyanumānamatītānāgataviṣayi, vastunaḥ niḥsvabhāvatāviṣayi ca syāt /",
    "T11bsa061_u:670": " pratyakṣapratibhāsasyevānumānavikalpapratibhāsasyāpyarthakriyākāritvaṃ syāt // 76 //",
    "T11bsa061_u:671": " syādetat - paracittānumāne tasyāvisaṃvāditvameva nāsti /",
    "T11bsa061_u:672": " ata āha -",
    "T11bsa061_u:673": " paracittānumāne 'pyabhipretārthāvisaṃvādo 'styeva /",
    "T11bsa061_u:674": " paracittānumāne 'pītyādi // 77 //",
    "T11bsa061_u:675": " avisaṃvāditvasyopapattiṃ darśayannāha -",
    "T11bsa061_u:676": " tatpravartanadvāreṇa prāṇyantarasattāṃ pratipadya punaḥ punarvyavahārapravṛttau tadādhipatyādāgatārthasya prāpteḥ /",
    "T11bsa061_u:677": " tatpravartanadvāreṇa prāṇyantaramityādi /",
    "T11bsa061_u:678": " pravṛttivyāpārāt paracittasyānumānam /",
    "T11bsa061_u:679": " taddvāreṇa prāṇyantarasattāṃ pratipadya yadi punaḥ punarvyavahārapravṛttimabhilāṣavyāyāmānyatrānyatragamanādikāṃ kuryāt, tadā prāṇyantararādhipatyenāgato 'rthassaṃlāpādiḥ prāpyate /",
    "T11bsa061_u:680": " atha vā punaḥ punarvyavahārapravṛttimabhilāṣavyāyāmadeśāntaragamanādikāṃ kuryāt, tadā prāṇyantarādhipatyena agato 'rthaḥ saṃlāpāt /",
    "T11bsa061_u:681": " atha vā punaḥ punarvyahāre pravartanamiti saṃlāpādanu gṛhapraveśaḥ, tadanu āsanadānam, tadanu",
    "T11bsa061_u:682": " cānnapānadānam, tadanu ca śayyāsanaprajñapanam, pādaprakṣālanodakadānam,",
    "T11bsa061_u:683": " pādamardanamityādīni // 78 //",
    "T11bsa061_u:684": " kiṃ punaruttaravyahārasādhanāya prāmāṇyamiṣyata iti cet? ata āha -",
    "T11bsa061_u:685": " tanmātraphalacintakasya lokasya prāṇyantarānumāne pravṛtteśca /",
    "T11bsa061_u:686": " tanmātraphalacintakasyetyādi /",
    "T11bsa061_u:687": " tanmātraṃ phalamiti tanmātraphalam /",
    "T11bsa061_u:688": " taditi śabdo 'rthakriyāyāṃ vartate /",
    "T11bsa061_u:689": " mātreti śabdaḥ māne /",
    "T11bsa061_u:690": " yo lokaḥ tanmātraphalaṃ cintayati saḥ tanmātraphalacintakaḥ pravṛttaḥ /",
    "T11bsa061_u:691": " evamuktaṃ bhavati - yo laukikaprāṇyantarasattāmanuminoti, saḥ prāṇyantaradhipatyādāgatām arthakriyāṃ prāpnoti /",
    "T11bsa061_u:692": " ceti śabdena tanmātraṃ lokasya pravṛttiphalamityartho 'vasīyate // 79 //",
    "T11bsa061_u:693": " kathametat? āha -",
    "T11bsa061_u:694": " uttarārthaviśeṣapratibhāsijñānānubhavodayamātreṇa puruṣasya nirākāṅkṣatvāt",
    "T11bsa061_u:695": " uttarārthaviśeṣapratibhāsītyādi /",
    "T11bsa061_u:696": " uttārārthaviśeṣo dāhapākādiḥ /",
    "T11bsa061_u:697": " tathā pratibhāsituṃ śīlaṃ yasya jñānasya tattathā /",
    "T11bsa061_u:698": " tasyānubhavaḥ uttarārthaviśeṣapratibhāsijñānānubhavaḥ /",
    "T11bsa061_u:699": " tasyodaya eva udayamātram /",
    "T11bsa061_u:700": " nirākāṅkṣa ityākāṅkṣārahitaḥ /",
    "T11bsa061_u:701": " tasya bhāvaḥ tattvam /",
    "T11bsa061_u:702": " tasmāt nirākāṅkṣatvāt /",
    "T11bsa061_u:703": " evamuktaṃ bhavati - yadā puruṣasya vahnyupalabdheranu",
    "T11bsa061_u:704": " dāhādipratibhāsijñānānubhavodayaḥ, tadaivāyaṃ nirākāṅkṣo bhavati // 80 //",
    "T11bsa061_u:705": " bhavatu tanmātreṇaiva puruṣaḥ nirākāṅkṣaḥ, kintu kathaṃ tanmātreṇa",
    "T11bsa061_u:706": " pūrvajñānasya prāmāṇyamiti cet? āha -",
    "T11bsa061_u:707": " pūrvajñānena vyavahārasamāpteḥ kṛtārthatvaṃ pramāṇatvena siddhatvāt /",
    "T11bsa061_u:708": " pūrvajñānenetyādi /",
    "T11bsa061_u:709": " yasmād yathoktavidhinā pūrvajñānena",
    "T11bsa061_u:710": " vyavahāraparisamāptiḥ, tasmād arthakriyākāritvaṃ pramāṇatvena",
    "T11bsa061_u:711": " vyavasthāpyate // 81 //",
    "T11bsa061_u:712": " atra paro vyabhicāraṃ darśayannāha -",
    "T11bsa061_u:713": " nanu svapne 'pi pūrvajñānāduttarārthapratibhāsijñānāputpadyate /",
    "T11bsa061_u:714": " na tanmātreṇa pūrvajñānasya prāmāṇyaṃ yujyate, tadānīṃ sarveṣāṃ jñānānāṃ",
    "T11bsa061_u:715": " bhrāntatvāt /",
    "T11bsa061_u:716": " nanu svapne 'pītyādi /",
    "T11bsa061_u:717": " svapne 'pi",
    "T11bsa061_u:718": " pūrvajñānanimittakamuttarārthakriyāpratibhāsijñānam utpadyate /",
    "T11bsa061_u:719": " na tanmātreṇa pūrvajñānasya prāmāṇyaṃ yujyate /",
    "T11bsa061_u:720": " kathaṃ na yujyate? āha -",
    "T11bsa061_u:721": " tadānīṃ sarveṣāṃ jñānānāmityādi /",
    "T11bsa061_u:722": " svapne sarvāṇi jñānāni bhrāntānyeveti pūrvapakṣaḥ // 82 //",
    "T11bsa061_u:723": " siddhāntavādyāha -",
    "T11bsa061_u:724": " tatra vijñaptijñānaṃ na kadāciccittaspandanādhipatyena vinā udbhavatītyataḥ tābhyāṃ te anumīyete",
    "T11bsa061_u:725": " bhrāntivaśāt kadācid vyavahite",
    "T11bsa061_u:726": " 'pyudeti, na tu tadādhipatyarahitatvam /",
    "T11bsa061_u:727": " viśeṣastvasti sākṣātparamparayā cetyuktam /",
    "T11bsa061_u:728": " tatra vijñaptijñānamityādi /",
    "T11bsa061_u:729": " kriyāvāgākārakaṃ jñānaṃ spandanādhipatyena vinā nodbhavati /",
    "T11bsa061_u:730": " ityataḥ tābhyāṃ te anumīyete /",
    "T11bsa061_u:731": " viśeṣastvasyeṣaḥ - tato",
    "T11bsa061_u:732": " 'pio upaplutāvasthāyāṃ vyavahitādhipatyāt paramparayā udayaḥ,",
    "T11bsa061_u:733": " jāgradavasthāyāṃ tu avyahitatvena /",
    "T11bsa061_u:734": " sarvametad vivecitaṃ prāgeva // 83 //",
    "T11bsa061_u:735": " evaṃ vijñaptijñānānāmubhayorapyavasthayoḥ spandanāyattatvaṃ sādhayitvā svapnāvasthāyāṃ vijñaptijñānād uttarakālabhāvijñānāni yathā spandanāyattāni bhavanti tathā pratipādayitumāha - tatra yathā pūrvavijñaptijñānānāṃ paramparayā spandanādhipatyādudayaḥ tathā taduttarāvasthābhāvināmapi tatra yathā pūrvavijñaptijñānānāmityādi /",
    "T11bsa061_u:736": " svapnāvasthāyāṃ yathā pūrvavijñaptijñānānāṃ paramparayā spandanadhīpatyādudayaḥ, tathā taduttarāvasthābhāvināmapi",
    "T11bsa061_u:737": " tatra paramparā tvevam - jāgradavasthāyāṃ prathamaṃ tāvat paraspandanādhipatyād vijñaptijñāne, tābhyāṃ prāṇyantarasattāyā anumānam, prāṇyantarasattānumānāt praveśajñānam, tadanu",
    "T11bsa061_u:738": " abhivādananamaskārajñāne, tābhyāmapyanu saṃlāpāsanadānādijñānam, tathā ca paṭhanapāṭhanasvādhyāyādijñānāni, tatastāvat kālakrameṇa śayanajñānam,",
    "T11bsa061_u:739": " tataḥ nidrāmupaiti /",
    "T11bsa061_u:740": " nidrāpūrvabhāvanāvaśācca punarvijñaptijñānayorudayaḥ /",
    "T11bsa061_u:741": " tataḥ punaḥ prāṇyantarasattāyā anumānam /",
    "T11bsa061_u:742": " tataśca punaḥ praveśasaṃlāpādijñānānāmudayaḥ // 84 //",
    "T11bsa061_u:743": " praveśādijñānānāṃ pāramparyeṇotpattiḥ /",
    "T11bsa061_u:744": " tāmeva darśayannāha -",
    "T11bsa061_u:745": " vijñaptijñānāśrayaspandanottarāvasthācittasantānādeva paramparayotpādaḥ /",
    "T11bsa061_u:746": " vijñaptijñānāśrayetyādi /",
    "T11bsa061_u:747": " jāgradavasthāyāṃ vijñaptijñānasyāśrayo yatparasantānavartispandanaṃ tasya uttarāvasthā, yā pramātranumānasyottaravartisaṃlāpādivyavahārākārajñānajananasamarthā /",
    "T11bsa061_u:748": " tadbhāvīni yāni cittāni",
    "T11bsa061_u:749": " vijñaptijñānāśrayaspandanottarāvasthācittasantānaḥ, tasmād yathoktaprakāreṇa svapnāvasthāyāṃ praveśādijñānānāṃ paramparayotpādaḥ //",
    "T11bsa061_u:750": " syānmatam - bhavatu paramparayotpādaḥ, vyabhicārastu tadavastha eva /",
    "T11bsa061_u:751": " ata evāha -",
    "T11bsa061_u:752": " tatrāpi yādṛganumānaṃ tādṛgavisaṃvādo vyavahāraścāpyastyeveti kenāpi na gṛhyete /",
    "T11bsa061_u:753": " tatrā yādṛganumānamityādi /",
    "T11bsa061_u:754": " svapnāvasthāyāmapi yādṛk yāvatkālaṃ paracittasya anumānaṃ tādṛk tāvatkālamātraṃ saṃlāpādirūpo",
    "T11bsa061_u:755": " 'styeva /",
    "T11bsa061_u:756": " anyo 'nyasaṃbaddho vyavahāraścāpi tāvatkālamrātramastyeva /",
    "T11bsa061_u:757": " ityataḥ na kaścid vyabhicāradoṣaḥ /",
    "T11bsa061_u:758": " anyaiścāsyaivānyathā vyākhyā kriyate /",
    "T11bsa061_u:759": " ta evaṃ vyācakṣate - tatra svapnāvasthāyāmapi kāryaliṅgasya kāraṇe",
    "T11bsa061_u:760": " 'vyabhicārād yādṛk utpattidharmatayā paramparayā pūrvajñānasyānumānam,",
    "T11bsa061_u:761": " tādṛk aprabuddhacittasyāpyarthakriyāpratibhāsodayalakṣaṇo 'visaṃvādo",
    "T11bsa061_u:762": " 'styeva /",
    "T11bsa061_u:763": " kālaviprakṛṣṭākārānumānasyāvisaṃvādalakṣaṇasadbhāvādeva vyavahāraścāpi /",
    "T11bsa061_u:764": " ityataḥ kenāpi na gṛhyata iti // 86 //",
    "T11bsa061_u:765": " tathā parābhūto 'pi bāhyārthavādī dhṛtimatyajan punarācaṣṭe -",
    "T11bsa061_u:766": " paracittānumānena tatsvarūpāgrahe 'pyavisaṃvādād bhavatu tathā prāmāṇyam /",
    "T11bsa061_u:767": " sākṣāt paracittavidāṃ tu katham? yadi tāvat paracittasya svarūpaṃ sākṣāt jānanti, tadā tasyārthāntaragrahaṇaṃ syāt /",
    "T11bsa061_u:768": " atha na jānanti, kathaṃ te sākṣādvidaḥ?",
    "T11bsa061_u:769": " paracittānumānenetyādi /",
    "T11bsa061_u:770": " paracittānumānena tatsvarūpāgrahe 'pyavisaṃvādād",
    "T11bsa061_u:771": " bhavatu tasya prāmāṇyam, ye tu sākṣāt paracittavidaḥ teṣāṃ tu katham? yadi tāvat paracittasya svarūpaṃ sākṣājjānanti, tadāsya pratyakṣasya grāhyamarthāntaraṃ syāt /",
    "T11bsa061_u:772": " atha na jānanti, tadā kathaṃ te yoginaḥ sākṣādvida iti matam // 87 //",
    "T11bsa061_u:773": " hetumupasaṃharannāha -",
    "T11bsa061_u:774": " kathaṃ nāma pratyakṣeṇārthasvarūpasyāgrahaṇaṃ ca bhavati /",
    "T11bsa061_u:775": " atha na gṛhyate, kathaṃ tarhi pramaṇamiti cet?",
    "T11bsa061_u:776": " kathaṃ nāma pratyakṣeṇetyādi /",
    "T11bsa061_u:777": " pratyakṣamarthasvarūpasya grāhakamitīṣyate /",
    "T11bsa061_u:778": " yadi arthasvarūpaṃ na gṛhyate, kīdṛk tatpratyakṣam? arthasvarūpāgrahaṇe pramāṇatvaṃ nirākartumāha - atha na gṛhyate kathaṃ tarhi pramāṇamiti /",
    "T11bsa061_u:779": " svarūpagrahaṇanibandhanaṃ hyasya pramāṇatvam /",
    "T11bsa061_u:780": " iti pūrvapakṣāśaṅkā // 88",
    "T11bsa061_u:781": " siddhāntavādinaḥ -",
    "T11bsa061_u:782": " aprahīṇagrāhyagrāhakavikalpayogināṃ paracittajñānamapi vyavahāre",
    "T11bsa061_u:783": " 'visaṃvādādeva pramāṇam, rūpādidarśanavat; āśrayāparāvṛtteḥ /",
    "T11bsa061_u:784": " aprahīṇagrāhyagrāhakavikalpayogināmityādi /",
    "T11bsa061_u:785": " aprahīṇaḥ grāhyagrāhakavikalpo yeṣāṃ yogināṃ teṣāṃ tathā /",
    "T11bsa061_u:786": " teṣāṃ yat paracittajñānaṃ tad vyavahāre 'visaṃvādādeva pramāṇam, asmadādisambaddharūpādidarśanavat",
    "T11bsa061_u:787": " na tu svarūpagrahaṇāt /",
    "T11bsa061_u:788": " aprahīṇagrāhyagrāhakavikalpasya hetum āha -",
    "T11bsa061_u:789": " āśrayāparāvṛtteriti /",
    "T11bsa061_u:790": " tathā hi, teṣāmālayavijñānalakṣaṇamaparāvṛttam /",
    "T11bsa061_u:791": " tasya parāvṛttiḥ grāhyagrāhakavikalpavāsanāyāḥ prahāṇam // 89 //",
    "T11bsa061_u:792": " yadi paracittajñānaṃ na svarūpasya grāhakam, kathaṃ tarhi tat",
    "T11bsa061_u:793": " sphuṭākārakaṃ bhavatīti cet? āha -",
    "T11bsa061_u:794": " yogabalāddhi teṣāṃ jñānaṃ paracittakāraviśeṣānukāri sphuṭābhamupajāyate,",
    "T11bsa061_u:795": " karmadevādyadhiṣṭhānabalāt satyasvapnadarśanavat /",
    "T11bsa061_u:796": " yogabalāddhītyādi /",
    "T11bsa061_u:797": " bhāvanābalāddhi yogināṃ paracittajñānaṃ paracittākāraviśeṣānukāri",
    "T11bsa061_u:798": " sphuṭamupajāyate, yathā karmabalād devādyadhiṣṭhānabalācca",
    "T11bsa061_u:799": " satyasvapnadarśināṃ jñānaṃ sphuṭamarthākāramudeti // 90 //",
    "T11bsa061_u:800": " yadyevaṃ cintyeta - bhavatu bhāvanābalādeva yogināṃ paracittajñānam, tena cittasvarūpasyāgrahaṇaṃ tu kathamiti /",
    "T11bsa061_u:801": " āha -",
    "T11bsa061_u:802": " teṣāmapi na paracittāviṣayitvena jñānamudeti /",
    "T11bsa061_u:803": " te 'pi",
    "T11bsa061_u:804": " tadākārasadṛśasvacittapratibhāsameva jānantītyevamavadhāraṇād paracittavida iti vyavahāraḥ",
    "T11bsa061_u:805": " teṣāmapi na paracittaviṣayitvenetyādi /",
    "T11bsa061_u:806": " tat bhāvanābalājjātamapi paracittasya svarūpaṃ viṣayīkartuṃ na samartham /",
    "T11bsa061_u:807": " tathāvidhānāṃ yogināṃ grāhyagrāhakaviklpasyāprahīṇatvāt /",
    "T11bsa061_u:808": " yadi yoginaḥ paracittasya svarūpaṃ na jānanti, kathaṃ paracittavida ityavadhāryate cet?",
    "T11bsa061_u:809": " āha - te 'pi svacittapratibhāsam ityādi /",
    "T11bsa061_u:810": " yogino 'pi paracittākārasadṛśena svacittapratibhāsenaiva paracittaṃ jānanti [iti paracittavidaḥ]",
    "T11bsa061_u:811": " ityevamavadhāraṇaṃ kṛtvā vyavahāraḥ pravartate // 91 //",
    "T11bsa061_u:812": " yadi tat svarūpaṃ na gṛhṇāti, kathaṃ tarhi pratyakṣam? kathaṃ ca prāmāṇyamiti cedāha -",
    "T11bsa061_u:813": " tadākārānukārisphuṭābhatvāt tatpratyakṣam, avisaṃvāaditvācca prāmāṇamiti matam /",
    "T11bsa061_u:814": " tadākārānukārisphuṭābhatvāt tatpratyakṣamityādi /",
    "T11bsa061_u:815": " yasmāt paracittasyākāraṃ sphuṭamanukaroti, tasmāt pratyakṣamiti matam /",
    "T11bsa061_u:816": " yasmāccāvisaṃvādi tasmāt pramāṇam // 92 //",
    "T11bsa061_u:817": " prahīṇagrāhyagrāhakavikalpānāṃ tathāgatānāṃ yat paracittajñānam, tat paracittasya svarūpaṃ viṣayīkaroti, āhosvinna /",
    "T11bsa061_u:818": " yadi karoti, tasyārtho",
    "T11bsa061_u:819": " 'rthāntaraṃ syāt /",
    "T11bsa061_u:820": " atha na karoti, tadā bhagavataḥ jñānamapyayathārtha",
    "T11bsa061_u:821": " syāditi cet? āha -",
    "T11bsa061_u:822": " acintyo hi bhagavataḥ sarvārthādhigamaḥ, sarvathā jñānabhidhānaviṣayātītatvāt /",
    "T11bsa061_u:823": " acintyo hi bhagavataḥ sarvārthādhigama ityādi /",
    "T11bsa061_u:824": " acintyo hi yogivaryāṇāṃ tathā gatānāṃ buddhagocaraḥ /",
    "T11bsa061_u:825": " teṣāṃ tu na kevalaṃ paracittajñānamacintyam, api tvaviśeṣeṇa sarvārthasarvākārajñānamapi acintyam /",
    "T11bsa061_u:826": " kasmāt? āha - tadavasthāyāḥ sarvathā jñānabhidhānaviṣayātītatvāditi /",
    "T11bsa061_u:827": " tathāgataḥ jñānādanyajñānenāvadhārayitumaśakyatvāt jñānaviṣayātītaḥ /",
    "T11bsa061_u:828": " tasmād svarūpasya yathāvadanadhigamādeva abhidhānaviṣayātītaḥ /",
    "T11bsa061_u:829": " tathāgatānāṃ punaḥ dvividhaṃ sarvārthajñānam /",
    "T11bsa061_u:830": " ādarśajñānena",
    "T11bsa061_u:831": " sarvadharmasvabhāvatathatājñānam, pratyavekṣaṇajñānena ca sarvavastujñānam",
    "T11bsa061_u:832": " / tatra ādarśajñānaṃ grāhyagrāhakavikalpenāsamprayuktaṃ bhavati /",
    "T11bsa061_u:833": " sarvadharmasvabhāvatathatāyāḥ vedanāt sarvārthajñānam,",
    "T11bsa061_u:834": " lokottarajñānasvabhāvatvāt /",
    "T11bsa061_u:835": " pratyavekṣaṇajñānaṃ lokottarajñānapṛṣṭhalabdhagrāhyagrāhakavikalpasaṃprayuktāt sarvasūkṣmāvṛtavyavahitavastūnāṃ sarvākāraṃ jānātītyataḥ",
    "T11bsa061_u:836": " laukikasarvākārajñānam, lokottarajñānapṛṣṭhalabdhalaukikajñānasvabhāvatvāt",
    "T11bsa061_u:837": " / tasmāt pratyavekṣaṇajñānaṃ sarvārthajñānanayena na virudhyate /",
    "T11bsa061_u:838": " nāpi",
    "T11bsa061_u:839": " vitatham, tasya grāhyagrāhakavikalpasadbhāvābhyupagamāt, tasya cāvitathatvena darśanāt /",
    "T11bsa061_u:840": " samatājñānamādarśajñānamālambate,pratītyasamutpannavastumātraviṣayitvāt /",
    "T11bsa061_u:841": " kṛtyānuṣṭhānajñānaṃ tu svasāmānyalakṣaṇaviṣayi /",
    "T11bsa061_u:842": " evaṃ sati caturjñānasvabhāvaḥ tathāgataḥ /",
    "T11bsa061_u:843": " tatra ādarśajñānaṃ lokottaram /",
    "T11bsa061_u:844": " tatpṛṣṭhalabdhānyanyāni ca laukikāni /",
    "T11bsa061_u:845": " tadevaṃ bhagavataḥ sarvārthajñānam eteṣu caturṣu yathāyogaṃ yojanīyam // 93 //",
    "T11bsa061_u:846": " santānāntarasiddherhi vyākhyānād padavigrahaiḥ /",
    "T11bsa061_u:847": " kuśalaṃ yanmayāvāptaṃ siddhiṃ tenāpnuyājjanaḥ //",
    "T11bsa061_u:848": " santānāntarasaṃsiddhervāṅmātravivṛtiḥ kṛtā /",
    "T11bsa061_u:849": " ṭīkā vinītadevena saṃbuddhatvābhilāṣiṇā //",
    "T11bsa061_u:850": " ācāryavinītadevakṛtā santānāntarasiddhiṭīkā samāptā //"
}