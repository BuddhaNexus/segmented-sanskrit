{
  "SA01vabhdiku:0": "yo duḥkhahetuvyupaśāntimārgaṃ pradarśayāmāsa narāmarebhyaḥ /",
  "SA01vabhdiku:1": "taṃ satpathajñaṃ praṇipatya buddhaṃ śāstraṃ kariṣyāmyabhidharmadīpam // Abhidh-d_1 //",
  "SA01vabhdiku:2": "sattvādyananyathābhāve vyaktābhāvaḥ prasajyate /",
  "SA01vabhdiku:3": "tadvikārādvikāritvaṃ prakṛtestadabhedataḥ // Abhidh-d_2 //",
  "SA01vabhdiku:4": "na karma svakatotsargāt jñavyaktātmakatā malāḥ /",
  "SA01vabhdiku:5": "prākpakṣe muktyabhāvaśca dvitīye 'nye 'pyupaplavāḥ // Abhidh-d_3 //",
  "SA01vabhdiku:6": "rūpaskandho hi netrādyā daśāyatanadhātavaḥ /",
  "SA01vabhdiku:7": "dharmasaṃjñe trayaskandhāḥ sāvijñaptirdhruvatrayāḥ // Abhidh-d_4 //",
  "SA01vabhdiku:8": "manaḥsaṃjñakamanyo 'pi saptavijñānadhātavaḥ /",
  "SA01vabhdiku:9": "āyadvāraṃ hyāyatanaṃ dhāturgotraṃ nirucyate // Abhidh-d_5 //",
  "SA01vabhdiku:10": "yogarūpyānukūlyāderdvādaśāyatanīṃ muniḥ /",
  "SA01vabhdiku:11": "buddhyādyekatvadhīhānyai dhātūṃścāṣṭādaśoktavān // Abhidh-d_6 //",
  "SA01vabhdiku:12": "ṣaṇṇāmanyo nyatantratvātkāraṇaṃ yaddhi tanmanaḥ /",
  "SA01vabhdiku:13": "rūpyarūpāśrayāstitvātpañcānāṃ rūpyudāhṛtaḥ // Abhidh-d_7 //",
  "SA01vabhdiku:14": "skandhāyatanadhātūnāṃ svātmanā saṃgrahaḥ smṛtaḥ /",
  "SA01vabhdiku:15": "svātmanā nityamaviyogāt samatvaṃ cittacaitasām // Abhidh-d_8 //",
  "SA01vabhdiku:16": "tadākhyā ye 'nyasūtroktāsteṣāmeṣveva saṃgraham /",
  "SA01vabhdiku:17": "brūyācchāstranayābhijño buddhyāpekṣya svalakṣaṇam // Abhidh-d_9 //",
  "SA01vabhdiku:18": "anyonyasaṃgraho jñeyaḥ skandhādīnāṃ yathāyatham /",
  "SA01vabhdiku:19": "nādhvasvapatanādibhyo nityānāṃ skandhasaṃgrahaḥ // Abhidh-d_10 //",
  "SA01vabhdiku:20": "dharmaskandhasahastrāṇāmaśīterapi saṃgrahaḥ /",
  "SA01vabhdiku:21": "jñeyo 'vataraṇeṣveva taiḥ sanmārgāvatāraṇāt // Abhidh-d_11 //",
  "SA01vabhdiku:22": "dharmaskandhapramāṇaṃ tu satyāderekaśaḥ kathā /",
  "SA01vabhdiku:23": "tatsatattvaṃ tu keṣāñcidvāṅnāmāpīṣyate paraiḥ // Abhidh-d_12 //",
  "SA01vabhdiku:24": "sattvaprajñaptyupādānaṃ maulaṃ ṣaḍdhātavo matāḥ /",
  "SA01vabhdiku:25": "proktāstadbhedato yasmādasmimāno nivartate // Abhidh-d_13 //",
  "SA01vabhdiku:26": "kliṣṭameva hi vijñānaṃ draṣṭavyaṃ janmani śrayāt /",
  "SA01vabhdiku:27": "khadhātuḥ pṛthagākāśādrūpāyatanasaṃgrahāt // Abhidh-d_14 //",
  "SA01vabhdiku:28": "nabhaḥ khalu nabho dhātorāsanno hetureṣa tu /",
  "SA01vabhdiku:29": "bhūtānāṃ tāni tajjasya rūpasyaitattu cetasaḥ // Abhidh-d_15 //",
  "SA01vabhdiku:30": "pratyakṣavṛttiryattatprāgaprāptagrāhyato 'pi yat /",
  "SA01vabhdiku:31": "tato 'pi yaddavīyo 'rthaṃ paṭiṣṭhamitarādapi // Abhidh-d_16 //",
  "SA01vabhdiku:32": "sanidarśana ādyārthaḥ mūrtāḥ sapratighā daśa /",
  "SA01vabhdiku:33": "anyatra rūpaśabdābhyāṃ ta evāvyākṛtā matāḥ // Abhidh-d_17 //",
  "SA01vabhdiku:34": "śeṣāstridhā iha sarve 'pi rūpadhātau caturdaśa /",
  "SA01vabhdiku:35": "rasagandhau savijñānau dhātū hitvā trayontimāḥ // Abhidh-d_18 //",
  "SA01vabhdiku:36": "sāsravānāstravā antyāstrayaḥ śeṣāstu sāsravāḥ /",
  "SA01vabhdiku:37": "sālambaprathamāḥ pañca sopacārāstrayastridhā // Abhidh-d_19 //",
  "SA01vabhdiku:38": "nirvikalpaguṇasvārthāḥ asmārādanirūpaṇāt /",
  "SA01vabhdiku:39": "manobhaumī smṛtiḥ pūrvo dvitīyo dhīrnirūpikā // Abhidh-d_20 //",
  "SA01vabhdiku:40": "vijñānapañcakaṃ kāmeṣvekena savikalpakam /",
  "SA01vabhdiku:41": "tasmādanyat tribhiḥ dhyāne prathame cāsamāhitam // Abhidh-d_21 //",
  "SA01vabhdiku:42": "dvābhyāmavyagraṃ ekena cakṣuḥśrotratvagāśrayam /",
  "SA01vabhdiku:43": "dvābhyāṃ taduparivyagraṃ ekenaiva samāhitam // Abhidh-d_22 //",
  "SA01vabhdiku:44": "ucchinnaśubhabījasya darśanaṃ savikalpakam /",
  "SA01vabhdiku:45": "kuśalaṃ nāsti vijñānamanyatra pratisandhitaḥ // Abhidh-d_23 //",
  "SA01vabhdiku:46": "kāmebhyo vītarāgasya bālasyāhānidharmiṇaḥ /",
  "SA01vabhdiku:47": "dvidhāpyakuśalaṃ nāsti kliṣṭaṃ cāryasya nottamam // Abhidh-d_24 //",
  "SA01vabhdiku:48": "nākliṣṭāvyākṛtaṃ kiñcidūrdhvabhūmivikalpakam /",
  "SA01vabhdiku:49": "kliṣṭaṃ vikalpakaṃ cāpi nāstyadhobhūmigocaram // Abhidh-d_25 //",
  "SA01vabhdiku:50": "tridheha dvayamāryasya rāgiṇaḥ saśubhasya ca /",
  "SA01vabhdiku:51": "na śubhaṃ nāpi ca kliṣṭaṃ dvitīyādiṣu darśakam // Abhidh-d_26 //",
  "SA01vabhdiku:52": "prayogādaṅgasānnidhyātsabhāgatvācca santateḥ /",
  "SA01vabhdiku:53": "prāgvijñānānubhūte 'rthe cetasyutpadyate smṛtiḥ // Abhidh-d_27 //",
  "SA01vabhdiku:54": "etadviparyayāt māndyātkleśarogābhibhūtitaḥ /",
  "SA01vabhdiku:55": "jñātapūrveṣu vismṛtiḥ saṃprajāyate // Abhidh-d_28 //",
  "SA01vabhdiku:56": "dṛṣṭaṃ dvitricatuḥpañcaprakāreṇāpi cetasā /",
  "SA01vabhdiku:57": "smaryate sattadanyaiśca nānyo 'nyaṃ vyoghadṛkkṣaye // Abhidh-d_29 //",
  "SA01vabhdiku:58": "vijñānānāṃ tu pañcānāṃ yadekenānubhūyate /",
  "SA01vabhdiku:59": "tatsmaryate 'pi cānyena tena khalvitarairapi // Abhidh-d_30 //",
  "SA01vabhdiku:60": "dvyavyākṛtānubhūtaṃ yaccittaṃ dvādaśakādiha /",
  "SA01vabhdiku:61": "vyārūpyarūpanivṛteḥ smaryate 'ṣṭābhireva tat // Abhidh-d_31 //",
  "SA01vabhdiku:62": "rūpārūpyāptanivṛtaśubhābhyāṃ tu krameṇa yat /",
  "SA01vabhdiku:63": "kāmāptāvyākṛte hitvā smaryate daśakena tat // Abhidh-d_32 //",
  "SA01vabhdiku:64": "rūpe tvanivṛtākhyena dṛṣṭamavyākṛtena yat /",
  "SA01vabhdiku:65": "ārūpyāvyākṛte hitvā tadanyaiḥ smaryate punaḥ // Abhidh-d_33 //",
  "SA01vabhdiku:66": "ārūpyāvyākṛtajñātaṃ yaśceto navakena tat /",
  "SA01vabhdiku:67": "kāmāptāvyākṛte hitvā rūpāptānivṛtaṃ tathā // Abhidh-d_34 //",
  "SA01vabhdiku:68": "cittākhyāḥ sapta sālambā dharmākhyaḥ saṃprayuktakaḥ /",
  "SA01vabhdiku:69": "amūrtā dhvaninā sārdhamanupāttāḥ nava dvidhā // Abhidh-d_35 //",
  "SA01vabhdiku:70": "spṛśyaṃ dvidhā sadharmāṃśāḥ saha tā nava bhautikāḥ /",
  "SA01vabhdiku:71": "daśa sāvayavā mūrtāḥ ta eva daśa saṃcitāḥ // Abhidh-d_36 //",
  "SA01vabhdiku:72": "rūpagandharasasparśāścchetṛcchedyātmakā matāḥ /",
  "SA01vabhdiku:73": "dāhakāstolakāścaite dāhyāstolyāsta eva vā // Abhidh-d_37 //",
  "SA01vabhdiku:74": "pañca rūpīndriyātmāno vipākopacayātmakāḥ /",
  "SA01vabhdiku:75": "amūrtā naupacayikāḥ tridhā śeṣāḥ dhvanirdvidhā // Abhidh-d_38 //",
  "SA01vabhdiku:76": "cakṣustadupalabdhiśca pṛthagvā saha vāpnuyāt /",
  "SA01vabhdiku:77": "dvādaśādhyātmikā jñeyāḥ bāhyāṣṣaḍviṣayātmakāḥ // Abhidh-d_39 //",
  "SA01vabhdiku:78": "trayo 'ntyāstrividhāḥ śeṣā bhāvanāpathasaṃkṣayāḥ /",
  "SA01vabhdiku:79": "na rūpamasti dṛggheyaṃ nākliṣṭaṃ nāvikalpakam // Abhidh-d_40 //",
  "SA01vabhdiku:80": "sabhāga eva dharmākhyaḥ śeṣāstūbhayathā smṛtāḥ /",
  "SA01vabhdiku:81": "sabhāgastatsabhāgatve svakriyābhāktu tulyate // Abhidh-d_41 //",
  "SA01vabhdiku:82": "cakṣuḥ sadharmadhātvaṃśaṃ navadhā dṛṣṭirūcyate /",
  "SA01vabhdiku:83": "pāñcavijñānakī prajñā na dṛṣṭiranitīraṇāt // Abhidh-d_42 //",
  "SA01vabhdiku:84": "sameghāmegharātryahnordṛśyaṃ cakṣuryathekṣate /",
  "SA01vabhdiku:85": "kliṣṭākliṣṭadṛśau tadvacchaikṣāśaiṃkṣe ca paśyataḥ // Abhidh-d_43 //",
  "SA01vabhdiku:86": "cakṣuḥ paśyati vijñānaṃ vijānāti svagocaram /",
  "SA01vabhdiku:87": "ālocanopalabdhitvādviśeṣaḥ sumahāṃstayoḥ // Abhidh-d_44 //",
  "SA01vabhdiku:88": "ekasya cakṣuṣaḥ kāryaṃ vijñānamathavā dvayoḥ /",
  "SA01vabhdiku:89": "aprāpyārthaṃ manaścakṣuḥ śrotraṃ ca trīṇyato 'nyathā // Abhidh-d_45 //",
  "SA01vabhdiku:90": "aprāptagrāhiṇaḥ siddhā dūrāsannasamagrahāt /",
  "SA01vabhdiku:91": "pradīpādiprabhāvaścet na samaṃ tatsamudbhavāt // Abhidh-d_46 //",
  "SA01vabhdiku:92": "sarvagrahaprasaṃgaścennāyaskāntādidarśanāt /",
  "SA01vabhdiku:93": "sarvagatvādadoṣaścennāyogāttilatailavat // Abhidh-d_47 //",
  "SA01vabhdiku:94": "na hyūrdhvaṃ cakṣuṣaḥ kāyo na rūpaṃ nākṣijaṃ manaḥ /",
  "SA01vabhdiku:95": "vijñānasya tu netrārthastau ca kāyasya savaṃtaḥ // Abhidh-d_48 //",
  "SA01vabhdiku:96": "nopariṣṭācchru teḥ kāyo na śabdo na svakaṃ manaḥ /",
  "SA01vabhdiku:97": "vijñānasya tu nihrādastau ca kāyasya sarvataḥ // Abhidh-d_49 //",
  "SA01vabhdiku:98": "trayāṇāṃ trīṇyapi svāni tanorvijñānamapyadhaḥ /",
  "SA01vabhdiku:99": "manastvaniyataṃ yogivaiśvarūpyaṃ pradarśitam // Abhidh-d_50 //",
  "SA01vabhdiku:100": "sāsravānāsrāḥ skandhā ye tūpādānasaṃjñitāḥ /",
  "SA01vabhdiku:101": "sāsravā eva te jñeyāstatsācivyakriyādibhiḥ // Abhidh-d_51 //",
  "SA01vabhdiku:102": "adhvādyāḥ skandhaparyāyāḥ dharmādyā vastunaḥ sataḥ /",
  "SA01vabhdiku:103": "ye tu sāsravasaṃjñāste proktā duḥkhādināmabhiḥ // Abhidh-d_52 //",
  "SA01vabhdiku:104": "svātmyagocarakāryāṇāmekatvādekadhātutā /",
  "SA01vabhdiku:105": "cakṣurādidvibhāve 'pi dvyutpattiḥ karmatritvaśāt // Abhidh-d_53 //",
  "SA01vabhdiku:106": "asādhāraṇavaiśiṣṭyādaiśvaryādāntaraṅgayataḥ /",
  "SA01vabhdiku:107": "satyapyanekahetutve vijñānaṃ tairviśeṣyate // Abhidh-d_54 //",
  "SA01vabhdiku:108": "nityatvātkuśalatvācca nirvāṇaṃ dravyamañjasā /",
  "SA01vabhdiku:109": "sāradravyena tenaiko dharmākhyo dravyavānmataḥ // Abhidh-d_55 //",
  "SA01vabhdiku:110": "prathamaṃ nirmalaṃ cittamasābhāgyātkṣaṇaḥ smṛtaḥ /",
  "SA01vabhdiku:111": "tenādbhutakṣaṇenaite kṣaṇikāḥ paścimāstrayaḥ // Abhidh-d_56 //",
  "SA01vabhdiku:112": "ghrāṇaṃ jihvā ca kāyaśca tulyārthagrāhyadastrayam /",
  "SA01vabhdiku:113": "paścimasyāśrayo 'tītaḥ pañcānāṃ taiḥ sahāpi ca // Abhidh-d_57 //",
  "SA01vabhdiku:114": "niśritya khalvanāgamyaṃ niśrayāṃścaturo 'tha vā /",
  "SA01vabhdiku:115": "anāsraveṇa mārgeṃṇa cakṣurdhāturnirudhyate // Abhidh-d_58 //",
  "SA01vabhdiku:116": "anāgamyaṃ tu niśritya gandhadhāturnirudhyate /",
  "SA01vabhdiku:117": "manodhāturanāgamyaṃ yadi vā saptaniśrayāt // Abhidh-d_59 //",
  "SA01vabhdiku:118": "anāgamyaṃ tathaivādyaṃ cakṣurvijñānasaṃjñakaḥ /",
  "SA01vabhdiku:119": "dharmadhātorvicitratvādyathāyogaṃ vinirdiśet // Abhidh-d_60 //",
  "SA01vabhdiku:120": "cakṣurdhātuṃ hi rūpāptaṃ parijānan pṛthagjanaḥ /",
  "SA01vabhdiku:121": "kṛtsnādrūpamayāddhātorvairāgyamadhigacchati // Abhidh-d_61 //",
  "SA01vabhdiku:122": "tasmādanuśayāndhātorekatriṃśajjahāti ca /",
  "SA01vabhdiku:123": "paryādatte na kiñcittu saṃyojanamasau tadā // Abhidh-d_62 //",
  "SA01vabhdiku:124": "rūpavairāgyamāpnoti jahātyanuśayatrayam /",
  "SA01vabhdiku:125": "tadā saṃyojanaṃ tvāryaḥ paryādatte na kiñcana // Abhidh-d_63 //",
  "SA01vabhdiku:126": "cakṣurvijñānadhātuṃ tu parijānaṃstameva ca /",
  "SA01vabhdiku:127": "parijānātyavaśyaṃ ca brahmalokādvirajyate // Abhidh-d_64 //",
  "SA01vabhdiku:128": "na tu saṃyojanaṃ kiñcitparyādatte tadā hyasau /",
  "SA01vabhdiku:129": "gandhadhātuṃ rasākhyaṃ ca parijānan pṛthagjanaḥ // Abhidh-d_65 //",
  "SA01vabhdiku:130": "kāmavairāgyamāpnoti dhruvaṃ hyanuśayānapi /",
  "SA01vabhdiku:131": "tadā jahāti ṣaṭtriṃśadvartisaṃyojanatrayam // Abhidh-d_66 //",
  "SA01vabhdiku:132": "āryastu kāmavairāgyaṃ karotyanuśayānapi /",
  "SA01vabhdiku:133": "caturaḥ parijānāti paryādatte 'pi ca trayam // Abhidh-d_67 //",
  "SA01vabhdiku:134": "parijānanmanodhātumārūpyebhyo virajyate /",
  "SA01vabhdiku:135": "jahātyanuśayāṃstrīṃśca paryādatte trayaṃ tathā // Abhidh-d_68 //",
  "SA01vabhdiku:136": "parijānankhalu prīrti tāmeva prajahātyasau /",
  "SA01vabhdiku:137": "ābhāsvarācca vairāgyaṃ yāti hanti tu nāsravān // Abhidh-d_69 //",
  "SA01vabhdiku:138": "parijānansukhaṃ yogī prajahāti tadeha ca /",
  "SA01vabhdiku:139": "śubhakṛtsnācca vairāgyaṃ yāti kleśānna hanti tu // Abhidh-d_70 //",
  "SA01vabhdiku:140": "dvivijñeyāḥ guṇāḥ pañca hetuḥ sarve kṣarākṣarāḥ /",
  "SA01vabhdiku:141": "anyatra dharmadhātvardhācchaḍbāhyā nendriyātmakāḥ // Abhidh-d_71 //",
  "SA01vabhdiku:142": "dvāviṃśatiprakārasya kṛtsnasyendriyaparvaṇaḥ /",
  "SA01vabhdiku:143": "saṃkṣepeṇābhidhāsyante dharmā nirvacanādayaḥ // Abhidh-d_72 //",
  "SA01vabhdiku:144": "nāmnā dvāviṃśatistāni dravyato daśa sapta ca /",
  "SA01vabhdiku:145": "yasmānnānyaddvayaṃ kāryātsukhādinavakatrayam // Abhidh-d_73 //",
  "SA01vabhdiku:146": "nāmasallakṣaṇābhāvāttannāmnaḥ sārthakatvataḥ /",
  "SA01vabhdiku:147": "trayāṇāṃ vargavṛttitve 'pyarthamabhyeṣyate paraiḥ // Abhidh-d_74 //",
  "SA01vabhdiku:148": "viśiṣṭabuddhihetutvādādhipatyaviśeṣataḥ /",
  "SA01vabhdiku:149": "kāyendriyādviśiṣṭatvaṃ dvayornetrendriyādivat // Abhidh-d_75 //",
  "SA01vabhdiku:150": "aiśvaryārtho vipaścidbhirindriyārtho 'bhidhīyate /",
  "SA01vabhdiku:151": "svārthavyaktiṣu pañcānāṃ caturṇāṃ tvarthayordvayoḥ // Abhidh-d_76 //",
  "SA01vabhdiku:152": "svagocaropalabdhyādāvīśitvamapare viduḥ /",
  "SA01vabhdiku:153": "svārthavijñāna evānya āhuḥ paṇḍitamāninaḥ // Abhidh-d_77 //",
  "SA01vabhdiku:154": "kleśotpattau sukhādīnāṃ śraddhādīnāṃ guṇāptiṣu /",
  "SA01vabhdiku:155": "phalasaṃkleśasaṃbhāraviśuddhitvādanukramaḥ // Abhidh-d_78 //",
  "SA01vabhdiku:156": "sattvākhyā sattvavaicitryaṃ dhṛtiḥ kleśodbhavaśca yaiḥ /",
  "SA01vabhdiku:157": "mārgopāyaḥ phalaprāptisteṣāmindriyatā matā // Abhidh-d_79 //",
  "SA01vabhdiku:158": "sparśāśrayodbhavādhārasaṃbhogatvāccaturdaśa /",
  "SA01vabhdiku:159": "svargāpavargahetutvāt tadanyadvendriyāṣṭakam // Abhidh-d_80 //",
  "SA01vabhdiku:160": "chandaṃ vīryāṅgabhūtatvāt sparśo vittyanubṛṃhaṇāt /",
  "SA01vabhdiku:161": "saṃjñā prajñābhibhūtatvānnendriyaṃ munirabhyadhāt // Abhidh-d_81 //",
  "SA01vabhdiku:162": "śraddhādīnāṃ vidāṃ caiva doṣaḥ śuddhau malodaye /",
  "SA01vabhdiku:163": "pradhānatvānmanaskāro nendriyaṃ samudāhṛtam // Abhidh-d_82 //",
  "SA01vabhdiku:164": "saṃbhāvanānukūlatvādadhimokṣo 'pi nendriyam /",
  "SA01vabhdiku:165": "kālāntaraphalotpādasaṃdehābhyāṃ na cetanā // Abhidh-d_83 //",
  "SA01vabhdiku:166": "nāpramādo 'pyasau vīryāt,",
  "SA01vabhdiku:167": "na hrīḥ prāgalbhanigrahāt /",
  "SA01vabhdiku:168": "nopekṣā nāpi cālobho vīryaśraddhābhibhūtitaḥ // Abhidh-d_84 //",
  "SA01vabhdiku:169": "na prasrabdhirvidautkaṭyādvinindyatvācca nāsravāḥ /",
  "SA01vabhdiku:170": "jātyādayo na pārārthyāt niṣkriyatvānna nirvṛtiḥ // Abhidh-d_85 //",
  "SA01vabhdiku:171": "kāyasya bādhanaṃ duḥkhaṃ daurmanasyaṃ tu cetasaḥ /",
  "SA01vabhdiku:172": "sukhaṃ ca sumanastā ca sātaṃ śārīramānasam // Abhidh-d_86 //",
  "SA01vabhdiku:173": "vaiśiṣṭyānmānasaṃ sātaṃ sukhaṃ kvacidudāhṛtam // Abhidh-d_87 //",
  "SA01vabhdiku:174": "ṣaṭsu bhūmiṣu vijñeyaṃ nīrajaskādyamindriyam /",
  "SA01vabhdiku:175": "tadanye nirmale tvakṣe draṣṭavye navabhūmike // Abhidh-d_88 //",
  "SA01vabhdiku:176": "daurmanasyaṃ dvihātavyaṃ manovittitrayaṃ tridhā /",
  "SA01vabhdiku:177": "navābhyāsapraheyāṇi dvidhā pañca na tu trayam // Abhidh-d_89 //",
  "SA01vabhdiku:178": "pūrvaṃ kramodbhavaiḥ kāme vipāko labhyate dvayam /",
  "SA01vabhdiku:179": "anyaiḥ ṣaṭ sapta vāṣṭau vā ṣaḍ rūpe antye tu jīvitam // Abhidh-d_90 //",
  "SA01vabhdiku:180": "mriyamāṇairnirodhyante trīṇyante aṣṭau tu madhyame /",
  "SA01vabhdiku:181": "daśāṣṭau nava catvāri kāme pañca śubhāni vā // Abhidh-d_91 //",
  "SA01vabhdiku:182": "ādyantalābho navabhiḥ saptāṣṭābhiśca madhyayoḥ /",
  "SA01vabhdiku:183": "ekādaśabhirāptistu phalasyāntyasya hānitaḥ // Abhidh-d_92 //",
  "SA01vabhdiku:184": "svasya dhātoḥ parijñānaṃ svavipakṣadṛśā pathā // Abhidh-d_93 //",
  "SA01vabhdiku:185": "kāmadhātuparijñānaṃ prāyaḥ saptabhiriṣyate /",
  "SA01vabhdiku:186": "samalairnirmalaistvarthairaṣṭābhirabhidhīyate // Abhidh-d_94 //",
  "SA01vabhdiku:187": "rūpadhātuparijñānamiṣṭaṃ daśabhirindriyaiḥ /",
  "SA01vabhdiku:188": "antyadhātuparijñānamekādaśabhirucyate // Abhidh-d_95 //",
  "SA01vabhdiku:189": "sarvasattvāstridhātusthā upekṣāyurmano 'nvitāḥ /",
  "SA01vabhdiku:190": "tvakstrītvavyañjanaiḥ kāme rūpiṇaścakṣurādibhiḥ // Abhidh-d_96 //",
  "SA01vabhdiku:191": "kāminaḥ khalu duḥkhena tadrāgī durmanastayā /",
  "SA01vabhdiku:192": "ūrdhvajastu sukhenāryaḥ śubhāhvādharajau tathā // Abhidh-d_97 //",
  "SA01vabhdiku:193": "prītyābhāhvādharodbhūtau śubhaiḥ sa śubhamūlakaḥ /",
  "SA01vabhdiku:194": "śaikṣābhyāṃ mokṣamārgasthau aśaikṣo 'rhan svamārgagaḥ // Abhidh-d_98 //",
  "SA01vabhdiku:195": "upekṣāyurmanoyukto 'vaśyaṃ trayasamanvitaḥ /",
  "SA01vabhdiku:196": "caturbhiḥ kāyasukhavān cakṣuṣmānapi pañcabhiḥ // Abhidh-d_99 //",
  "SA01vabhdiku:197": "strīndriyādyanvito 'ṣṭābhiḥ duḥkhī yuktastu saptabhiḥ /",
  "SA01vabhdiku:198": "ekādaśabhirantyābhyāṃ sapta ṣaḍbhistadādyavān // Abhidh-d_100 //",
  "SA01vabhdiku:199": "tridvīpanarakotpannā mithyātvaniyatā api /",
  "SA01vabhdiku:200": "bahubhiḥ hyekānnaviṃśatyā svalpairaṣṭābhiranvitāḥ // Abhidh-d_101 //",
  "SA01vabhdiku:201": "antarābhavikapretatiryakśraddhānusāriṇaḥ /",
  "SA01vabhdiku:202": "tryadhikairdaśabhiryuktā daśabhirvā navādhikaiḥ // Abhidh-d_102 //",
  "SA01vabhdiku:203": "samyaktvaniyatā ye tu ye ca śraddhādhimuktikāḥ /",
  "SA01vabhdiku:204": "ta ekādaśabhiryuktā daśabhirvā navādhikaiḥ // Abhidh-d_103 //",
  "SA01vabhdiku:205": "prajñāvimuktanāmārhat kāyasākṣyubhayāhvayāḥ /",
  "SA01vabhdiku:206": "akṣaikādaśakopetā yadi vāṣṭādaśānvitāḥ // Abhidh-d_104 //",
  "SA01vabhdiku:207": "kāmadevā mṛtāḥ svalpairdaśabhiḥ saptakādhikaiḥ /",
  "SA01vabhdiku:208": "ta evaikonaviṃśatyā yuktā bahubhirindriyaiḥ // Abhidh-d_105 //",
  "SA01vabhdiku:209": "dvirdhyāna jāstu sarvālpairdaśabhiḥ pañcakādhikaiḥ /",
  "SA01vabhdiku:210": "daśabhiḥ sacatuṣkaistu śubhakṛtsnāḥ samanvitāḥ // Abhidh-d_106 //",
  "SA01vabhdiku:211": "bṛhatphalā hi atyalpaistrayodaśabhiranvitāḥ /",
  "SA01vabhdiku:212": "yuktāḥ ṣoḍaśabhistvete sarvabhūribhindriyaiḥ // Abhidh-d_107 //",
  "SA01vabhdiku:213": "aṣṭābhirdaśabhiḥ saikairārūpyāḥ svalpabhūribhiḥ /",
  "SA01vabhdiku:214": "sadevakauravāḥ sattvāstrayodaśabhiranvitāḥ // Abhidh-d_108 //",
  "SA01vabhdiku:215": "aṣṭābhirniḥśubho yukto daśabhirvā trayādhikaiḥ /",
  "SA01vabhdiku:216": "dviliṅgāḥ paścimaiḥ svalpairviśatyāpyekayā param // Abhidh-d_109 //",
  "SA01vabhdiku:217": "saptadravyāvinirbhāgī paramāṇurbahirgataḥ /",
  "SA01vabhdiku:218": "kāmeṣvekādhikaḥ kāye dvyadhikaścakṣurādiṣu // Abhidh-d_110 //",
  "SA01vabhdiku:219": "evaṃ rūpe 'pi vijñeyo hitvā gandharasadvayam /",
  "SA01vabhdiku:220": "cittaṃ caitasikaiḥ sārdhaṃ saṃskṛtaṃ tu svalakṣaṇaiḥ // Abhidh-d_111 //",
  "SA01vabhdiku:221": "daśadharmā mahābhaumā vitsaṃjñācetanāsmṛtiḥ /",
  "SA01vabhdiku:222": "chandaḥ sparśo 'dhimokṣaśca dhīḥ samādhirmanaskṛtiḥ // Abhidh-d_112 //",
  "SA01vabhdiku:223": "śraddhāpekṣāpramādaśca prasrabdhirhrīrapatrapā /",
  "SA01vabhdiku:224": "mūlavīryamahiṃsā ca śubhabhūkā daśasmṛtāḥ // Abhidh-d_113 //",
  "SA01vabhdiku:225": "styānaṃ pramattirāśraddhyamālasyaṃ mūḍhiruddhatiḥ /",
  "SA01vabhdiku:226": "kliṣṭe ṣaṭ aśubhe tu dve āhrīkyamanapatrapā // Abhidh-d_114 //",
  "SA01vabhdiku:227": "māyāśāṭhyamadakrodhavihiṃserṣyāpradaṣṭayaḥ /",
  "SA01vabhdiku:228": "sūkṣmopanāhamātsaryāṇyalpakleśabhuvo daśa // Abhidh-d_115 //",
  "SA01vabhdiku:229": "pṛthivyādi yathā dravyaṃ nīlādiguṇayogataḥ /",
  "SA01vabhdiku:230": "taistairviśeṣyate śabdaiścaittayogānmanastathā // Abhidh-d_116 //",
  "SA01vabhdiku:231": "bhūtabhautikanānātvaṃ svarūpehākṛtaṃ yathā /",
  "SA01vabhdiku:232": "tathaiva cittacaittānāṃ pṛthaktvamupadhāryatām // Abhidh-d_117 //",
  "SA01vabhdiku:233": "yathā saṃbandhisaṃbandhādvikāro 'mbhasi lakṣyate /",
  "SA01vabhdiku:234": "tathā saṃsargisaṃsargāccetovikṛtirīkṣyatām // Abhidh-d_118 //",
  "SA01vabhdiku:235": "guṇo viśeṣaṇaṃ dharmo mātrāvṛttistathāśrayī /",
  "SA01vabhdiku:236": "ityevamādayaḥ śabdāḥ pradhānāpekṣavṛttayaḥ // Abhidh-d_119 //",
  "SA01vabhdiku:237": "cittaṃ pradhānameteṣāṃ vastumātragrahādibhiḥ /",
  "SA01vabhdiku:238": "bījaṃ caitatpravṛttīnāṃ śuddhisaṃkarayorapi // Abhidh-d_120 //",
  "SA01vabhdiku:239": "abhyudgacchati kāmāptaṃ dharmairdvādaśabhiḥ saha /",
  "SA01vabhdiku:240": "akliṣṭāvyākṛtaṃ cittaṃ raśmivāniva raśmibhiḥ // Abhidh-d_121 //",
  "SA01vabhdiku:241": "tathāṣṭādaśabhiścittairnivṛtaṃ jāyate manaḥ /",
  "SA01vabhdiku:242": "dvāviṃśatyā sahāvaśyaṃ śubhaṃ bhavati mānasam // Abhidh-d_122 //",
  "SA01vabhdiku:243": "cetasossaha viṃśatyā cittamutpadyate 'śubham /",
  "SA01vabhdiku:244": "dṛṅmohamātrayuktaṃ yat krodhādyaistvadhikaṃ vadet // Abhidh-d_123 //",
  "SA01vabhdiku:245": "sarvatra saṃbhavānmiddhaṃ yatra syāttatra nirdiśet /",
  "SA01vabhdiku:246": "tadvadeva ca kaukṛtyamadhikaṃ gaṇayetkvacit // Abhidh-d_124 //",
  "SA01vabhdiku:247": "sāśubhaṃ middhakaukṛtyaṃ rūpadhātau na vidyate /",
  "SA01vabhdiku:248": "dhyānāntare vitarkaśca vicāraścāpi nopari // Abhidh-d_125 //",
  "SA01vabhdiku:249": "saṃprayuktaḥ saṃskāraḥ samatā yasya pañcadhā /",
  "SA01vabhdiku:250": "viprayuktaśca boddhavyaḥ samatā yasya nāstyasau // Abhidh-d_126 //",
  "SA01vabhdiku:251": "viśiṣṭānāmasadbhāvātprasaṃgo nāsti rūpiṇām /",
  "SA01vabhdiku:252": "saṃskāragrahaṇāccaiva khādīnāṃ na prasajyate // Abhidh-d_127 //",
  "SA01vabhdiku:253": "prāptyādayastu saṃskārā viprayuktāstrayodaśa /",
  "SA01vabhdiku:254": "āptoktisvakriyāliṅgā liṅgameṣāṃ gadiṣyate // Abhidh-d_128 //",
  "SA01vabhdiku:255": "rāptiḥ samanvitirlabdhirdharmavattā vyavasthitiḥ // Abhidh-d_129 //",
  "SA01vabhdiku:256": "śrutacintāmayānāṃ ca samāpattidvayasya ca // Abhidh-d_130 //",
  "SA01vabhdiku:257": "niḥkleśasaṃskṛtāpūrvaṃ śubhānāṃ tu rajasvatām /",
  "SA01vabhdiku:258": "ādilābhe saha prākca tadūrdhvaṃ vā tridheṣyate // Abhidh-d_131 //",
  "SA01vabhdiku:259": "kliṣṭāṇāṃ kuśalānāṃ ca tadanyeṣāṃ tridhā matā /",
  "SA01vabhdiku:260": "nivṛtāvyākṛtā jñānanirmāṇamanasāṃ tathā // Abhidh-d_132 //",
  "SA01vabhdiku:261": "nirvāṇasyādito lābhe nityasyānyasya sarvadā /",
  "SA01vabhdiku:262": "ajā tavartamānā ca kadācittu tridheṣyate // Abhidh-d_133 //",
  "SA01vabhdiku:263": "ekārtharuciheturyaḥ sattvānāṃ sa sabhāgatā /",
  "SA01vabhdiku:264": "āsaṃjñikaṃ vipāko yaccittopacchedyasaṃjñiṣu // Abhidh-d_134 //",
  "SA01vabhdiku:265": "śubhāsaṃjñisamāpattirdhyāne 'ntye cittarodhinī /",
  "SA01vabhdiku:266": "niḥsṛtīcchāpravṛttitvāt nāryasya āpyā prayogataḥ // Abhidh-d_135 //",
  "SA01vabhdiku:267": "nirodhākhyā tu vijñeyā vijihīrṣorbhavāgrajā /",
  "SA01vabhdiku:268": "śubhāryasya prayogāpyā dvivedyāniyatā matā // Abhidh-d_136 //",
  "SA01vabhdiku:269": "cetaścatuṣṭayāyogādāgamādupapattitaḥ /",
  "SA01vabhdiku:270": "nirveditamanobhāvātsiddhyatīyamacittikā // Abhidh-d_137 //",
  "SA01vabhdiku:271": "gatiprajñaptyupādānamāyuścittoṣmaṇoḥ sthitiḥ /",
  "SA01vabhdiku:272": "āgamādyuktitaścaiva dravyatastatsadiṣyate // Abhidh-d_138 //",
  "SA01vabhdiku:273": "jātiḥ sthitirjarānāśaḥ saṃskṛtāṅkacaṣṭatuyī /",
  "SA01vabhdiku:274": "catvāri sthitināstitve hetutvādyaprasiddhitaḥ // Abhidh-d_139 //",
  "SA01vabhdiku:275": "śaktihānerjarāsiddhiḥ nānyatvāt pariṇāmitā /",
  "SA01vabhdiku:276": "ekakāritranāśābhyāṃ śaktihāniḥ prasiddhyati // Abhidh-d_140 //",
  "SA01vabhdiku:277": "sati janmani tadbhāvād dravyakāritranāśataḥ /",
  "SA01vabhdiku:278": "āgamādupapatteśca vināśo 'pi sahetukaḥ // Abhidh-d_141 //",
  "SA01vabhdiku:279": "vākchabdādhīnajanmānaḥ svārthapratyāyanakriyāḥ /",
  "SA01vabhdiku:280": "saṃjñādyaparanāmānastrayo nāmādayaḥ smṛtāḥ // Abhidh-d_142 //",
  "SA01vabhdiku:281": "anye nāmādayaḥ śabdādaprāptārthaprakāśanāt /",
  "SA01vabhdiku:282": "anityāste tu vijñeyāḥ sāpekṣārthavibhāvanāt // Abhidh-d_143 //",
  "SA01vabhdiku:283": "svarūpaṃ vedayaṃścchabdo vyañjanādīni ca dhruvam /",
  "SA01vabhdiku:284": "arthapratyāyakaḥ prājñarbhaktikalpanayocyate // Abhidh-d_144 //",
  "SA01vabhdiku:285": "paramāṇusvabhāvatvād ghoṣaikatvaṃ na yujyate /",
  "SA01vabhdiku:286": "tādātmyaṃ pratighātitvāt tatsiddhirvaraṇādibhiḥ // Abhidh-d_145 //",
  "SA01vabhdiku:287": "sphoṭākhyo nāparo ghoṣācchabdo nityaḥ prasiddhyati /",
  "SA01vabhdiku:288": "kramavṛtterna śabdena kaścidartho 'bhidhīyate // Abhidh-d_146 //",
  "SA01vabhdiku:289": "na śrutyā śrūyate śabdastadanyā ca gatiḥ śruteḥ /",
  "SA01vabhdiku:290": "yo brūyātsa svamātmānaṃ vidvadbhirapahāsayet // Abhidh-d_147 //",
  "SA01vabhdiku:291": "pratidyotyaṃ yathāyogaṃ niyatāniyatāśca te /",
  "SA01vabhdiku:292": "niyatodbhāvanād buddhaḥ sarvajña iti gamyate // Abhidh-d_148 //",
  "SA01vabhdiku:293": "sattvākhyāḥ kāmarūpāptā niṣyandāvyākṛtāstathā /",
  "SA01vabhdiku:294": "tathaiva ca vipākaśca sābhāgyaṃ prāptayo dvidhā // Abhidh-d_149 //",
  "SA01vabhdiku:295": "sattvākhyopadravābhāvānna caturthe 'sti sūtrataḥ /",
  "SA01vabhdiku:296": "vimānasya samatvasya pradhvaṃsānnityatā kutaḥ // Abhidh-d_150 //",
  "SA01vabhdiku:297": "sapta tejobhirekādbhirgate 'dbhiḥ saptake punaḥ /",
  "SA01vabhdiku:298": "tejasā saptakāntyaikā vāyusaṃvartanī tataḥ // Abhidh-d_151 //",
  "SA01vabhdiku:299": "āgneyātsaptakādekaḥ pāvanīkimanantaram /",
  "SA01vabhdiku:300": "āyuṣparigrahādevaṃ śubhakṛtsnāyuredhanam // Abhidh-d_152 //",
  "SA01vabhdiku:301": "vātādidoṣasādharmyātsattvānāṃ tadvināśakāḥ /",
  "SA01vabhdiku:302": "ādhyātmiketi sārūpyānna bhūsaṃvartanī matā // Abhidh-d_153 //",
  "SA01vabhdiku:303": "sattvopapattihetūnāṃ vipatsaṃpadvidhāyinām /",
  "SA01vabhdiku:304": "lokavacitryakartṛṇāṃ karma heturitīṣyate // Abhidh-d_154 //",
  "SA01vabhdiku:305": "kāyikaṃ vāṅmayaṃ caiva cetanākhyaṃ ca mānasam /",
  "SA01vabhdiku:306": "karmāṇyetāni lokasya kāraṇaṃ neśvarādayaḥ // Abhidh-d_155 //",
  "SA01vabhdiku:307": "vaiśvarūpyātkramotpādāttadvadanyatprasaṅgataḥ /",
  "SA01vabhdiku:308": "nānyāpekṣā tapoyogo pakṣahānyādidoṣataḥ // Abhidh-d_156 //",
  "SA01vabhdiku:309": "karmaṇāṃ bodhyate śaktirvidhikālagrahādibhiḥ /",
  "SA01vabhdiku:310": "yato 'tasteṣu tācchabdyaṃ gauṇyā vṛttyā prayujyate // Abhidh-d_157 //",
  "SA01vabhdiku:311": "pūrve vijñaptyavijñaptī cetanā mānasī kriyā // Abhidh-d_158 //",
  "SA01vabhdiku:312": "annamatyagninirdagdhaṃ yathā sthālī ca saṃskṛtā /",
  "SA01vabhdiku:313": "pāpadṛṣṭestathā śīlaṃ śāṭhyerṣyādikṣatātmanaḥ // Abhidh-d_159 //",
  "SA01vabhdiku:314": "saṃvṛtsaddṛṣṭyupetāto bhikṣutvaṃ paramārthataḥ /",
  "SA01vabhdiku:315": "ekasampattu saṃvṛtyā dvayābhāve dvidhāpi na // Abhidh-d_160 //",
  "SA01vabhdiku:316": "vigatāvaṇe jñāne buddhoktermukhyakalpanā /",
  "SA01vabhdiku:317": "tadāśraye phale cāpi vijñeyā guṇakalpanā // Abhidh-d_161 //",
  "SA01vabhdiku:318": "śāśvatatvaśubhatvābhyāṃ sarvānarthanivṛttitaḥ /",
  "SA01vabhdiku:319": "mukhyakalpanayā tadvaddharmo nirvāṇamucyate // Abhidh-d_162 //",
  "SA01vabhdiku:320": "āryāḥ śiṣyaguṇāḥ saṃghastathaiva paramārthataḥ /",
  "SA01vabhdiku:321": "etānyo yāti śaraṇaṃ sa yāti śaraṇatrayam // Abhidh-d_163 //",
  "SA01vabhdiku:322": "mithyācāraḥ satāṃ garhyātparatrākaraṇāptitaḥ /",
  "SA01vabhdiku:323": "pāpiṣṭhatvānmṛṣāvādo madyapānaṃ smṛtikṣayātū // Abhidh-d_164 //",
  "SA01vabhdiku:324": "sarvebhyo vartamānebhyo dvividhebhyo 'pi kāmajaḥ /",
  "SA01vabhdiku:325": "trikālebhyastu maulebhyo labhyete bhāvanāmayau // Abhidh-d_165 //",
  "SA01vabhdiku:326": "sarvebhyaḥ sattvajātibhyaḥ saṃvaro vāṅgakāraṇaiḥ /",
  "SA01vabhdiku:327": "sarvebhyo saṃvarāṅgebhyaḥ sattvebhyaśca na kāraṇaiḥ // Abhidh-d_166 //",
  "SA01vabhdiku:328": "kriyayāsaṃvarapraptiḥ sa hābhyupagamena vā /",
  "SA01vabhdiku:329": "avijñaptirato 'nyasyāḥ kṣetrāṅgādiviśeṣataḥ // Abhidh-d_167 //",
  "SA01vabhdiku:330": "kāmāptasaṃvaratyāgaḥ śikṣānikṣepaṇādibhiḥ /",
  "SA01vabhdiku:331": "patanīyarapītyeke tannetyanye tvayogataḥ // Abhidh-d_168 //",
  "SA01vabhdiku:332": "ayogo nāṃśuvidhvaṃsātpaṭadravyaṃ vinaśyati /",
  "SA01vabhdiku:333": "sūtre dhvaṃsoktiranyārthā yatherṣyāśaṭhanādiṣu // Abhidh-d_169 //",
  "SA01vabhdiku:334": "saddharmāntarddhito 'nye 'nye nāpūrvāpratilambhataḥ /",
  "SA01vabhdiku:335": "bhūsaṃcāreṇa hānyā ca tyajyate dhyānajaṃ śubham // Abhidh-d_170 //",
  "SA01vabhdiku:336": "tathārūpyāptamāryantu phalāptyakṣavihānibhiḥ /",
  "SA01vabhdiku:337": "asaṃvaro damaprāptirjīvitotsarjanā dibhiḥ // Abhidh-d_171 //",
  "SA01vabhdiku:338": "cittavegādivicchedairavijñaptistu madhyamā /",
  "SA01vabhdiku:339": "kāmāptaṃ kuśalaṃ nāma tribhirmūlacchidādibhiḥ // Abhidh-d_172 //",
  "SA01vabhdiku:340": "pratipakṣodayātkliṣṭaṃ tridhātvāptaṃ vihīyate /",
  "SA01vabhdiku:341": "sarve kāmeṣu rūpe dvāveko 'rūpiṣu lābhataḥ // Abhidh-d_173 //",
  "SA01vabhdiku:342": "yadiṣṭaphaladaṃ karma kuśalaṃ tadudāhṛtam /",
  "SA01vabhdiku:343": "viparyayeṇākuśalamavyākṛtamato 'nyathā // Abhidh-d_174 //",
  "SA01vabhdiku:344": "kāmāptaṃ prathamaṃ puṇyamapuṇyamaśubhātmakam /",
  "SA01vabhdiku:345": "ūrdhvabhūmikamānejyaṃ vipākaṃ pratyanejanāt // Abhidh-d_175 //",
  "SA01vabhdiku:346": "sukhavedyaṃ śubhaṃ karma dhyānādarvākturīyakāt /",
  "SA01vabhdiku:347": "upekṣāvedyamanyatra duḥkhavedyantu pāpakam // Abhidh-d_176 //",
  "SA01vabhdiku:348": "adho 'pi madhyamaṃ karma dhyānenāntyepi nirvṛteḥ /",
  "SA01vabhdiku:349": "yugapattrivipākeṣṭerdhyānāntaravipākataḥ // Abhidh-d_177 //",
  "SA01vabhdiku:350": "punaścaturvidhaṃ karma dṛṣṭavedyādibhedataḥ /",
  "SA01vabhdiku:351": "janmanastribhirākṣepo dṛṣṭadharmāhvayādṛte // Abhidh-d_178 //",
  "SA01vabhdiku:352": "caturṇāmapi cākṣepaḥ sarvatra narakādṛte /",
  "SA01vabhdiku:353": "na tatreṣṭaphalābhāvācchubhaṃ yasmādvipacyate // Abhidh-d_179 //",
  "SA01vabhdiku:354": "notpadyavedyakṛttatra yadviraktaḥ pṛthagjanaḥ /",
  "SA01vabhdiku:355": "sthiro nāparakṛccāryaścalo 'pi bhavamūlayoḥ // Abhidh-d_180 //",
  "SA01vabhdiku:356": "yadārtraraudracittena karmābhīkṣṇaṃ niṣevyate /",
  "SA01vabhdiku:357": "satkṣetre kriyate yacca phalaṃ tasya niyamyate // Abhidh-d_181 //",
  "SA01vabhdiku:358": "kṣetrāśayaviśeṣācca phalaṃ sadyo vipacyate /",
  "SA01vabhdiku:359": "nirodhavyutthitādau ca sadyaḥ kālaphalakriyā // Abhidh-d_182 //",
  "SA01vabhdiku:360": "tadbhūmyapunarutpatteḥ vipākaniyataṃ ca yat /",
  "SA01vabhdiku:361": "tacca dṛṣṭaphalaṃ vidyāt karmādaḥ paripūrakam // Abhidh-d_183 //",
  "SA01vabhdiku:362": "kuśalasyāvicārasya caitasikyeva vedanā /",
  "SA01vabhdiku:363": "vipākaḥ kāyikī tviṣṭā duḥkhavedyasya karmaṇaḥ // Abhidh-d_184 //",
  "SA01vabhdiku:364": "sapākamaśubhaṃ kṛṣṇaṃ sapākaṃ rūpajaṃ sitam /",
  "SA01vabhdiku:365": "śubhāśubhaṃ dvidhā kāme nirmalaṃ tatprahāṇakṛt // Abhidh-d_185 //",
  "SA01vabhdiku:366": "casasro dṛkpathā dṛṣṭau cetanābhāvanāpathāt /",
  "SA01vabhdiku:367": "ānantaryapathāḥ kāme karmaitatkṛṣṇanāśakṛt // Abhidh-d_186 //",
  "SA01vabhdiku:368": "navame cetanā yā tu sā kṛṣṇākṛṣṇayāghātinī /",
  "SA01vabhdiku:369": "antānantaryamārgasthā dhyāne dhyāne sitasya tu // Abhidh-d_187 //",
  "SA01vabhdiku:370": "kāyādyakuśalaṃ karma sarvaṃ duścaritaṃ matam /",
  "SA01vabhdiku:371": "abhidhyādīnyapi trīṇi manoduścaritatrayam // Abhidh-d_188 //",
  "SA01vabhdiku:372": "śubhaṃ tatsānabhidhyādi proktaṃ sucaritatrayam /",
  "SA01vabhdiku:373": "dvayaṃmaulamadaḥ karma mārgā daśa śubhāśubhāḥ // Abhidh-d_189 //",
  "SA01vabhdiku:374": "kāritāḥ ṣaḍavijñaptirdvyātmaikaste 'pi ṣaṭ kṛtāḥ /",
  "SA01vabhdiku:375": "śubhāḥ sapta dvidhā jñeyā ekadhaite samāhitāḥ // Abhidh-d_190 //",
  "SA01vabhdiku:376": "yā sāmanteṣvavijñaptiḥ pṛṣṭheṣu tu viparyayaḥ /",
  "SA01vabhdiku:377": "prayogastu trimūlotthaḥ abhidhyādyāstrimūlajāḥ // Abhidh-d_191 //",
  "SA01vabhdiku:378": "kuśalāḥ prayogapṛṣṭhāśca kuśalatrayamūlajāḥ /",
  "SA01vabhdiku:379": "dveṣeṇa vadhapāruṣyavyāpattīnāṃ samāpanam // Abhidh-d_192 //",
  "SA01vabhdiku:380": "steyasyānyāṅganāyāterabhidhyāyāśca lobhataḥ /",
  "SA01vabhdiku:381": "mithyādṛśastu mohena tadanyeṣāṃ tribhirmatam // Abhidh-d_193 //",
  "SA01vabhdiku:382": "caturṇāmapyadhiṣṭhānaṃ jñeyameṣāṃ yathākramam /",
  "SA01vabhdiku:383": "prāṇinaścātha bhogāśca nāmarūpaṃ ca nāma ca // Abhidh-d_194 //",
  "SA01vabhdiku:384": "prāṇātipāto dhīpūrvamabhrāntyā paramāraṇam /",
  "SA01vabhdiku:385": "atyaktānyadhanādānamadattādānamucyate // Abhidh-d_195 //",
  "SA01vabhdiku:386": "parastrīgamanaṃ kāmamithyācāro vikalpavān /",
  "SA01vabhdiku:387": "arthajñāyānyathāvādo drohabuddhyā mṛṣāvacaḥ // Abhidh-d_196 //",
  "SA01vabhdiku:388": "dṛṣṭayā śrutyādibhiścākṣairmanasā yacca gṛhyate /",
  "SA01vabhdiku:389": "dṛṣṭaṃ śrutaṃ mataṃ jñātamityuktaṃ tadyathākramam // Abhidh-d_197 //",
  "SA01vabhdiku:390": "paiśunyaṃ bhedakṛdvākyaṃ pāruṣyaṃ tu yadapriyam /",
  "SA01vabhdiku:391": "kliṣṭaṃ saṃbhinnalāpitvamanye gītakathādivat // Abhidh-d_198 //",
  "SA01vabhdiku:392": "parasvāsatspṛhābhidhyā vyāpādaḥ sattvagocaraḥ /",
  "SA01vabhdiku:393": "vidveṣānānantadṛṣṭistu mithyādṛṣṭirahetukā // Abhidh-d_199 //",
  "SA01vabhdiku:394": "cetanā na kriyāmārgastaistu sattā pravartate /",
  "SA01vabhdiku:395": "yugapadyāvadaṣṭābhiraśubhaiścetanaiḥ saha // Abhidh-d_200 //",
  "SA01vabhdiku:396": "śubhaistu daśabhiryāvatsārdhaṃ naikāṣṭapañcabhiḥ /",
  "SA01vabhdiku:397": "vilāpadveṣapāruṣyāṇyuṣanti narake dvidhā // Abhidh-d_201 //",
  "SA01vabhdiku:398": "tadvadeva matābhidhyā mithyādṛṣṭistathaiva ca /",
  "SA01vabhdiku:399": "abhidhyāditrayaṃ tadvatkurau pralapanaṃ dvidhā // Abhidh-d_202 //",
  "SA01vabhdiku:400": "aśubhāstu daśānyatra sarvatra kuśalāstrayaḥ /",
  "SA01vabhdiku:401": "ārūpyāryāsaṃjñināṃ ca rūpiṇaḥ sapta lābhataḥ // Abhidh-d_203 //",
  "SA01vabhdiku:402": "kurūnsanarakānhitvā sarvatrānyatra te dvidhā /",
  "SA01vabhdiku:403": "sarve vipākaniṣyandādhipatyaphaladā daśa // Abhidh-d_204 //",
  "SA01vabhdiku:404": "duḥkhopasaṃhṛterduḥkhamalpāyuṣṭvantu māraṇāt /",
  "SA01vabhdiku:405": "tejonāśātkṛśaujastvamidaṃ tattrividhaṃ phalam // Abhidh-d_205 //",
  "SA01vabhdiku:406": "ānantaryapathe karma phalavatpañcabhiḥ phalaiḥ /",
  "SA01vabhdiku:407": "caturbhistvamalenāryaṃ tadvadanyacchabhāśubham // Abhidh-d_206 //",
  "SA01vabhdiku:408": "tato 'nyannirmalaṃ jñeyaṃ tribhiravyākṛtaṃ tathā /",
  "SA01vabhdiku:409": "phalaṃ śubhasya catvāri dve trīṇi ca śubhādayaḥ // Abhidh-d_207 //",
  "SA01vabhdiku:410": "śubhādyāstvaśubhasya dve trīṇi catvāri ca kramāt /",
  "SA01vabhdiku:411": "avyākṛtasya te tu dve trīṇi trīṇi śubhādayaḥ // Abhidh-d_208 //",
  "SA01vabhdiku:412": "sarve catvāryatītasya madhyamasya ca bhāvinaḥ /",
  "SA01vabhdiku:413": "madhyamā dve svakasyaiva trīṇyanāgāmijanmanaḥ // Abhidh-d_209 //",
  "SA01vabhdiku:414": "catvāryekabhuvo dve vā trīṇi cāparabhūmikāḥ /",
  "SA01vabhdiku:415": "śaikṣādyāstrīṇi śaikṣasya ta evāśaikṣakarmaṇaḥ // Abhidh-d_210 //",
  "SA01vabhdiku:416": "ekaṃ trīṇi dvayaṃ caiva śaikṣādyāḥ paścimasya tu /",
  "SA01vabhdiku:417": "dve dve pañca yathāsaṃkhyaṃ dṛggheyasya tu karmaṇaḥ // Abhidh-d_211 //",
  "SA01vabhdiku:418": "trīṇi catvāri caikaṃ ca dṛṣṭiheyādayaḥ smṛtāḥ /",
  "SA01vabhdiku:419": "te tvabhyāsapraheyasya dve catvāri tridhā matāḥ // Abhidh-d_212 //",
  "SA01vabhdiku:420": "kramādekadvicatvāri te tvaheyasya karmaṇaḥ /",
  "SA01vabhdiku:421": "ekenākṣipyatejanma bhūribhiḥ paripūryate // Abhidh-d_213 //",
  "SA01vabhdiku:422": "kuśalaṃ vāthavā pāpaṃ yadatītaṃ dadatphalam /",
  "SA01vabhdiku:423": "svaṃ kāyavāṅmanaskarma sā karmasvakatā matā // Abhidh-d_214 //",
  "SA01vabhdiku:424": "saṃvṛtyā skandhasantāne tatkriyāphaladarśanāt /",
  "SA01vabhdiku:425": "kartṛtā bhoktṛtā coktā niṣiddhā śāśvatasya tu // Abhidh-d_215 //",
  "SA01vabhdiku:426": "syātkarmasvakatā nāsti tasya ceti catuṣkikā /",
  "SA01vabhdiku:427": "prathamā tatphalasthasya vihānāttasya karmaṇaḥ // Abhidh-d_216 //",
  "SA01vabhdiku:428": "dvitīyā tatphalasthasya karmaṇā tena cānvayāt /",
  "SA01vabhdiku:429": "tṛtīyobhayayuktasya caturthyanubhayasya tu // Abhidh-d_217 //",
  "SA01vabhdiku:430": "syātkarmasvakatā nāpi tatphalaṃ vedayiṣyati /",
  "SA01vabhdiku:431": "tatphalāvasthitasyādyā jñeyā taccarame phale // Abhidh-d_218 //",
  "SA01vabhdiku:432": "dvitīyā dhruvapākasya tadvipākānavasthite /",
  "SA01vabhdiku:433": "tṛtīyā dvayasadbhāvā caturthī tūbhayaṃ vinā // Abhidh-d_219 //",
  "SA01vabhdiku:434": "syātkarmaṇānvitaścaiva no ca tatphalavedanam /",
  "SA01vabhdiku:435": "ādyā dattavipākena niruddhānāgatādinā // Abhidh-d_220 //",
  "SA01vabhdiku:436": "dvitīyā tu vihīnena dhruvapākena karmaṇā /",
  "SA01vabhdiku:437": "tṛtīyā dvayamuktasya caturthī tu dvayādṛte // Abhidh-d_221 //",
  "SA01vabhdiku:438": "ayuktavihitaṃ karma kleśopakleśadūṣitam /",
  "SA01vabhdiku:439": "śikṣāliṅgādyapetaṃ ca kecidāhurvipaścitaḥ // Abhidh-d_222 //",
  "SA01vabhdiku:440": "bodhisattvaḥ kuto yāvadavivartyamanā yataḥ /",
  "SA01vabhdiku:441": "badhnāti bodhisannāhamaṅgīkṛtvā jagaddhitam // Abhidh-d_223 //",
  "SA01vabhdiku:442": "yadā lākṣaṇikaṃ karma prakarotyanapāyagaḥ /",
  "SA01vabhdiku:443": "mahākulaḥ samagrākṣaḥ svaparṣatsaṃgrahe rataḥ // Abhidh-d_224 //",
  "SA01vabhdiku:444": "pumāñjātismaro vāgmī prajñāvīryakriyānvitaḥ /",
  "SA01vabhdiku:445": "tadā devamanuṣyāṇāmabhivyaktiṃ nigacchati // Abhidh-d_225 //",
  "SA01vabhdiku:446": "sa hi tribhirasaṃkhyeyairdharmakāyaguṇārṇavam /",
  "SA01vabhdiku:447": "pracinoti tadādhāraṃ kāyaṃ kalpaśatena tu // Abhidh-d_226 //",
  "SA01vabhdiku:448": "dvātriṃśallakṣaṇopetamaśītivyañja nojjvalam /",
  "SA01vabhdiku:449": "dviṣatāmapi yaṃ dṛṣṭvā manaḥ sadyaḥ prasīdati // Abhidh-d_227 //",
  "SA01vabhdiku:450": "yugāntavāyunā meruḥ vahninā varuṇālayaḥ /",
  "SA01vabhdiku:451": "vajreṇa dhvasyate vajramavikāri tu tanmanaḥ // Abhidh-d_228 //",
  "SA01vabhdiku:452": "kāmāptaṃ ṣaṣṭhajaṃ tredhā kṛpāśraddhāparamparam /",
  "SA01vabhdiku:453": "buddhotpāde naraḥ strī vā tadādyaṃ cittamaśnute // Abhidh-d_229 //",
  "SA01vabhdiku:454": "sarvebhyaḥ sarvadā sarvaṃ vadato dānapūraṇam /",
  "SA01vabhdiku:455": "maraṇe 'pi damātyāgaḥ śīlasyotkṛṣṭirucyate // Abhidh-d_230 //",
  "SA01vabhdiku:456": "vīryasya tiṣyasaṃstutyā dhiyo vajropamātparam /",
  "SA01vabhdiku:457": "'sarvāsāṃ tu kṣayajñāne paripūrirvidhīyate' // Abhidh-d_231 //",
  "SA01vabhdiku:458": "tripuṇyakṛtivastvādyāstallābhopāyadeśanāḥ /",
  "SA01vabhdiku:459": "tathā caturadhiṣṭhānaṃ saptasaddharmaśāsanam // Abhidh-d_232 //",
  "SA01vabhdiku:460": "saptayogāstrayaḥskandhāstriśikṣādyāśca deśitāḥ /",
  "SA01vabhdiku:461": "tathā pāramitāścāpi catasro vinayoditāḥ // Abhidh-d_233 //",
  "SA01vabhdiku:462": "bodhipakṣyāśca kaṇṭhoktāḥ saptatriṃśatsvayaṃbhuvā /",
  "SA01vabhdiku:463": "hetavaḥ sarvabodhināṃ trividhā mṛdutādibhiḥ // Abhidh-d_234 //",
  "SA01vabhdiku:464": "tasmānna bodhimārgo 'nyaḥ sūtrādipiṭakatrayāt /",
  "SA01vabhdiku:465": "ato 'nyamiha yo brūyātsa bhavenmārabhāṣitaḥ // Abhidh-d_235 //",
  "SA01vabhdiku:466": "kalpānāṃ mahatāmetadasaṃkhyeyatrayaṃ matam /",
  "SA01vabhdiku:467": "sthānāntaramasaṃkhyākhyamadaḥsaṃkhyopari sthitam // Abhidh-d_236 //",
  "SA01vabhdiku:468": "apakarṣe jinotpattiryāvacchatasamāyuṣaḥ /",
  "SA01vabhdiku:469": "dvayoḥ pratyekabuddhānāmutkarṣe cakravartinām // Abhidh-d_237 //",
  "SA01vabhdiku:470": "nādho 'śītisahasrāyostatsamutpattiriṣyate /",
  "SA01vabhdiku:471": "te hemarūpyatāmrāyaścakrāḥ puṇyaprabhāvataḥ // Abhidh-d_238 //",
  "SA01vabhdiku:472": "tulye 'pi sādhanopāye tadbhedo 'kṣādibhedataḥ /",
  "SA01vabhdiku:473": "bhavamokṣārthinormātroḥ pradānaphalabhedavat // Abhidh-d_239 //",
  "SA01vabhdiku:474": "karuṇābhāvanodrekātsvasaṃviccittayostathā /",
  "SA01vabhdiku:475": "parasaṃvidgurostadvattadviśeṣo vidhīyate // Abhidh-d_240 //",
  "SA01vabhdiku:476": "hetutattvaphalodbhūtaṃ mahattvaṃ śāsitustridhā /",
  "SA01vabhdiku:477": "vimuktāvapi tulyāyāṃ trayāṇāṃ bodhilambhanāt // Abhidh-d_241 //",
  "SA01vabhdiku:478": "buddhasya saṃmukhīnasya bauddhamākṣipyate vapuḥ /",
  "SA01vabhdiku:479": "saikapuṇyaśatodbhūtamekaikaṃ lakṣaṇaṃ muneḥ // Abhidh-d_242 //",
  "SA01vabhdiku:480": "yathākarmapathāstadvatpuṇyāditrayamiṣyate /",
  "SA01vabhdiku:481": "dānaṃ hi dīyate yena svaparārthādyapekṣayā // Abhidh-d_243 //",
  "SA01vabhdiku:482": "kāyādikarma tattattvamavijñaptiḥ kvacitpunaḥ /",
  "SA01vabhdiku:483": "prādhānyānmuninā proktaṃ mahābhogaphalaṃ hi tat // Abhidh-d_244 //",
  "SA01vabhdiku:484": "svānyobhayārthasiddhyarthaṃ dānaṃ dadati kecana /",
  "SA01vabhdiku:485": "sādhuvṛttyanuvṛtyarthaṃ nobhayārthāya cāpare // Abhidh-d_245 //",
  "SA01vabhdiku:486": "dātṛvastvādivaiśiṣṭyāttatphalātiśayaḥ smṛtaḥ /",
  "SA01vabhdiku:487": "śraddhādibhirguṇairdātā datte 'taḥ satkriyādibhiḥ // Abhidh-d_246 //",
  "SA01vabhdiku:488": "satkārādiguṇopetaṃ phalaṃ tasmādavāpnute /",
  "SA01vabhdiku:489": "vastu varṇādisaṃpannaṃ saurūpyādi phalapradam // Abhidh-d_247 //",
  "SA01vabhdiku:490": "guṇaduḥkhopakārākhyardharmaiḥ kṣetraṃ viśiṣyate /",
  "SA01vabhdiku:491": "āśayādi mṛdutvādermṛdutvādīni karmaṇaḥ // Abhidh-d_248 //",
  "SA01vabhdiku:492": "dharmadātre 'pi bālāya pitre mātre 'tha rogiṇe /",
  "SA01vabhdiku:493": "ameyaṃ bodhisattvāya dānamanyabhavāya ca // Abhidh-d_249 //",
  "SA01vabhdiku:494": "bodhisattvasya yaddānamanyasyāpi yadaṣṭamam /",
  "SA01vabhdiku:495": "vipaścidbhistadākhyātaṃ śreṣṭhaṃ yaccārhato 'rhate // Abhidh-d_250 //",
  "SA01vabhdiku:496": "saṃpradhārya yadākṣiptaṃ pūraṇādidṛḍhīkṛtam /",
  "SA01vabhdiku:497": "vigatapratipakṣaṃ ca tatkarmopacitaṃ matam // Abhidh-d_251 //",
  "SA01vabhdiku:498": "svasmāttyāgaguṇāpekṣāścaittāścaityārcatādiṣu /",
  "SA01vabhdiku:499": "vinā pratigṛhītrāpi phalaṃ maitrīvihāravat // Abhidh-d_252 //",
  "SA01vabhdiku:500": "dharmadānasvabhāvo vāktattvanāmādigocaraḥ /",
  "SA01vabhdiku:501": "avyākṛtasvabhāvatvānna nāmādyannadānavat // Abhidh-d_253 //",
  "SA01vabhdiku:502": "śīlaṃ śubhamayaṃ rūpaṃ vyākhyātaṃ tatprabhedataḥ /",
  "SA01vabhdiku:503": "śāstre tu tappradhānatvātproktaṃ svargopapattaye // Abhidh-d_254 //",
  "SA01vabhdiku:504": "dauḥśīlyāśubhamūlādyairdoṣairyanna vidūṣitam /",
  "SA01vabhdiku:505": "tadvipakṣaśamāṅgaṃ ca yattacchadvamihocyate // Abhidh-d_255 //",
  "SA01vabhdiku:506": "puṇyaṃ samāhitaṃ tvatra bhāvanā cittabhāvanāt /",
  "SA01vabhdiku:507": "pradhānyādapavargāya taduktaṃ sarvadarśinā // Abhidh-d_256 //",
  "SA01vabhdiku:508": "puṇyanirvāṇabhāgīyaṃ nirvedhānuguṇaṃ tathā /",
  "SA01vabhdiku:509": "śāsane 'sminsamāsena śubhamūlaṃ tridheṣyate // Abhidh-d_257 //",
  "SA01vabhdiku:510": "lipimudrātha gaṇanā kāyavākkarmalakṣaṇā /",
  "SA01vabhdiku:511": "saṃkhyā khalvapi vijñeyā manaskarmasvabhāvikā // Abhidh-d_258 //",
  "SA01vabhdiku:512": "akāryapravaṇo loko duḥkhabhāgī ca yadvaśāt /",
  "SA01vabhdiku:513": "rāgādīn bhavasaṃbandhānkleśānvakṣyāmi tānaham // Abhidh-d_259 //",
  "SA01vabhdiku:514": "svaśaktijakriyodbhūtairviśeṣaiste tu nāmabhiḥ /",
  "SA01vabhdiku:515": "āttasāmānyasaṃjñākāścodyante 'nuśayādibhiḥ // Abhidh-d_260 //",
  "SA01vabhdiku:516": "rāgapratighasaṃmohamānakāṅkṣākudṛṣṭayaḥ /",
  "SA01vabhdiku:517": "ṣaḍete 'nuśayāḥ proktāḥ śreyodvāravibandhinaḥ // Abhidh-d_261 //",
  "SA01vabhdiku:518": "rāgadvedhāt matāḥ sapta dṛṣṭibhedāddaśa smṛtāḥ /",
  "SA01vabhdiku:519": "bhūyo 'ṣṭānavatirjñeyā dhātvākārādibhedataḥ // Abhidh-d_262 //",
  "SA01vabhdiku:520": "kāmarāgo bhavākhyaśca dvidhāḥ rāgaḥ prabhidyate /",
  "SA01vabhdiku:521": "prāyo bahiṣpravṛttatvādantarvattyādibhedataḥ // Abhidh-d_263 //",
  "SA01vabhdiku:522": "satkāyāntadvayagrāhau mithyādarśanameva ca /",
  "SA01vabhdiku:523": "dṛṣṭiśīlavratāmarśāvityetāḥ pañca dṛṣṭayaḥ // Abhidh-d_264 //",
  "SA01vabhdiku:524": "daśeha duḥkhadṛggheyāḥ sapta hetvīkṣaṇakṣayāḥ /",
  "SA01vabhdiku:525": "saptāpavargadṛggheyāḥ aṣṭau mārgekṣaṇakṣayāḥ // Abhidh-d_265 //",
  "SA01vabhdiku:526": "dṛṣṭiheyāvalambitvātsadākāraparigrahāt /",
  "SA01vabhdiku:527": "rāgādayastu catvāro jñeyā mārgadvayakṣayāḥ // Abhidh-d_266 //",
  "SA01vabhdiku:528": "pratikalpavaśotpatterdṛṣṭikāṅkṣe tu dṛkkṣaye /",
  "SA01vabhdiku:529": "rūpepyevaṃ tathārūpye pratighānuśayādṛte // Abhidh-d_267 //",
  "SA01vabhdiku:530": "bhavāgre kṣāntiheyā ye dṛggheyā eva te matāḥ /",
  "SA01vabhdiku:531": "jñānavadhyāstu ye tasminnabhyāsenaiva tatkṣayaḥ // Abhidh-d_268 //",
  "SA01vabhdiku:532": "ahaṃ mameti yā dṛṣṭirasau satkāyadṛk smṛtā /",
  "SA01vabhdiku:533": "taducchedadhruvagrāhau yau sāntargrāhadṛṅmatā // Abhidh-d_269 //",
  "SA01vabhdiku:534": "phalahetvapavādo yaḥ sā mithyādṛṣṭirucyate /",
  "SA01vabhdiku:535": "jñeyo dṛṣṭiparāmarśaḥ hīnavastūttamagrahaḥ // Abhidh-d_270 //",
  "SA01vabhdiku:536": "ahetāvapathe caiva taddhi śīlavratāhvayaḥ /",
  "SA01vabhdiku:537": "duḥkhabhrāntyapathādānāttadṛṣṭyutsārya eva saḥ // Abhidh-d_271 //",
  "SA01vabhdiku:538": "satkāyadṛṣṭyavacchedo dharmamātrekṣaṇādyataḥ /",
  "SA01vabhdiku:539": "duḥkhābhisamaye tacca taddṛggheyaiva so 'pyataḥ // Abhidh-d_272 //",
  "SA01vabhdiku:540": "dvayaṃ dṛṣṭiparāmarśādekaḥ satkāyadṛṣṭitaḥ /",
  "SA01vabhdiku:541": "antargrāhārdhamanyastu viparyāsaḥ prakalpyate // Abhidh-d_273 //",
  "SA01vabhdiku:542": "nitīraṇasamāropaviparītapravṛttitaḥ /",
  "SA01vabhdiku:543": "viparyāsoktireṣveva dṛgvaśāt cittasaṃjñayoḥ // Abhidh-d_274 //",
  "SA01vabhdiku:544": "sapta mānavidhāstribhyo nava mānavidhāstridhā /",
  "SA01vabhdiku:545": "tridhātyunnamanādibhyaḥ svotkarṣādyasti nāstitā // Abhidh-d_275 //",
  "SA01vabhdiku:546": "vadhādiparyavasthānaṃ kaukṛtyamaśubhaṃ vidhāḥ /",
  "SA01vabhdiku:547": "vibhavecchā ca nāryasya jāyante hetvabhāvataḥ // Abhidh-d_276 //",
  "SA01vabhdiku:548": "duḥkhātsamudayāccaiva sarvagānāṃ vyavasthitiḥ /",
  "SA01vabhdiku:549": "taddṛṣṭiheyajātīnāṃ sarvāsāṃ dvipadasthiteḥ // Abhidh-d_277 //",
  "SA01vabhdiku:550": "kāṅkṣā pañca dṛśo 'vidyā tadvyāmiśrātha kevalāḥ /",
  "SA01vabhdiku:551": "sapta sarvatragā duḥkhāddhenorebhyaścatuṣṭayam // Abhidh-d_278 //",
  "SA01vabhdiku:552": "dravyato daśa caikaśca nāmnā sapta tu te matāḥ /",
  "SA01vabhdiku:553": "rāgapratighamānāstu paricchedapravartinaḥ // Abhidh-d_279 //",
  "SA01vabhdiku:554": "prakārāntaravartitvātsakṛtsarvasvabhūgatiḥ /",
  "SA01vabhdiku:555": "dhātvantarāvalambitvātpūrvoktā eva sarvagāḥ // Abhidh-d_280 //",
  "SA01vabhdiku:556": "navordhvadhātukāsteṣāmādyā dṛṣṭidvayādṛte /",
  "SA01vabhdiku:557": "teṣāṃ sahabhuvo dharmāḥ prāptivarjyāśca sarvagāḥ // Abhidh-d_281 //",
  "SA01vabhdiku:558": "kāṅkṣāmithyādṛgābhyāṃ ca miśrāvidyātha kevalā /",
  "SA01vabhdiku:559": "nirodhamārgadṛggheyāḥ ṣaḍete nirmalekṣiṇaḥ // Abhidh-d_282 //",
  "SA01vabhdiku:560": "svabhūmereva nirvāṇaṃ mārgasthannavabhūmikaḥ /",
  "SA01vabhdiku:561": "taddṛśyaviṣayo 'nyo 'nyo hetutvāddhetubhāvataḥ // Abhidh-d_283 //",
  "SA01vabhdiku:562": "na rāgaḥ śaktyahetutvānna dveṣo 'naparādhataḥ /",
  "SA01vabhdiku:563": "namāno 'tipraśāntatvānna bhāvatvād dṛśo 'parāḥ // Abhidh-d_284 //",
  "SA01vabhdiku:564": "sarvago 'nuśayaḥ kṛtsnāmanuśete svadhātugaḥ /",
  "SA01vabhdiku:565": "svāmālambanato bhūmiṃ svanikāyaṃ tvasarvagaḥ // Abhidh-d_285 //",
  "SA01vabhdiku:566": "asvīkārādvipakṣatvānnordhvabhūmārgagocaraḥ /",
  "SA01vabhdiku:567": "saṃprayogiṇi tu svasminnahīne saṃprayogataḥ // Abhidh-d_286 //",
  "SA01vabhdiku:568": "dhātrīvastramalanyāyaiḥ khacarāmbucarakramaiḥ /",
  "SA01vabhdiku:569": "ete 'nuśerate yasmāttasmādanuśayāḥ smṛtāḥ // Abhidh-d_287 //",
  "SA01vabhdiku:570": "svairiṣṭādibhirākāraiḥ paramāṇukṣaṇeṣvapi /",
  "SA01vabhdiku:571": "yato 'nuśerate caite tataścānuśayā matāḥ // Abhidh-d_288 //",
  "SA01vabhdiku:572": "ādyaṃ dṛṣṭidvayaṃ kāme nivṛtāvyākṛtaṃ matam /",
  "SA01vabhdiku:573": "dhātudvaye tu sarve 'pi nivṛtāvyākṛtā malāḥ // Abhidh-d_289 //",
  "SA01vabhdiku:574": "kāmeṣvakuśalāḥ śeṣāḥ rāgadveṣatamāṃsyataḥ /",
  "SA01vabhdiku:575": "trīṇyevāśubhamūlāni pañcakāraṇayogataḥ // Abhidh-d_290 //",
  "SA01vabhdiku:576": "avyākṛtadvayasyāpi trīṇi mūlāni tatsamāḥ /",
  "SA01vabhdiku:577": "avidyā dhīśca tṛṣṇā ca na kāṅkṣāmānadṛṣṭayaḥ // Abhidh-d_291 //",
  "SA01vabhdiku:578": "calatvādūrdhvavṛttitvādavyāpitvādyathākramam /",
  "SA01vabhdiku:579": "sūtrasyārthāparijñānādaheturdhyāyicodanāt // Abhidh-d_292 //",
  "SA01vabhdiku:580": "praśnavyākaraṇānyākhyaccatvāri vadatāṃ varaḥ /",
  "SA01vabhdiku:581": "śiṣyāṇāṃ vādaśikṣārthaṃ sthitīnāṃ ca catuṣṭayīm // Abhidh-d_293 //",
  "SA01vabhdiku:582": "ekāṃśākhyaṃ vibhajyākhyaṃ pṛcchākhyaṃ sthāpyameva ca /",
  "SA01vabhdiku:583": "maraṇaprasavotkarṣajīvadravyānyatādivat // Abhidh-d_294 //",
  "SA01vabhdiku:584": "sthānavāditvasaṃjñaikā parikalpāhvayā parā /",
  "SA01vabhdiku:585": "anyā pratipadākhyānyā jñānavāditvasaṃjñitā // Abhidh-d_295 //",
  "SA01vabhdiku:586": "mānapratighasaṃrāgairvartamāno 'jjhitakriyaiḥ /",
  "SA01vabhdiku:587": "jātā yatrāprahīṇāśca saṃyuktastatra vastuni // Abhidh-d_296 //",
  "SA01vabhdiku:588": "ajātairmānasairetaiḥ sarvatrānyaiḥ svakādhvikaiḥ /",
  "SA01vabhdiku:589": "sarvatrājaistathā śeṣaiḥ saṃyuktā skandhasantatiḥ // Abhidh-d_297 //",
  "SA01vabhdiku:590": "dvayamevātra niṣpannaṃ tṛtīyaṃ tūpacārataḥ /",
  "SA01vabhdiku:591": "sadasaddhetutā yasmānmadhyasthaiśca parigrahāt // Abhidh-d_298 //",
  "SA01vabhdiku:592": "sarvamasti pradeśo 'sti sarvaṃ nāstīti cāparaḥ /",
  "SA01vabhdiku:593": "avyākṛtāstivādīti catvāro vādinaḥ smṛtāḥ // Abhidh-d_299 //",
  "SA01vabhdiku:594": "ebhyo yaḥ prathamo vādī bhajate sādhutāmasau /",
  "SA01vabhdiku:595": "tarkābhimāninastvanyeyuktyāgamabahiṣkṛtāḥ // Abhidh-d_300 //",
  "SA01vabhdiku:596": "icchatyadhvatrayaṃ yasmāt kṛtyataśca dhruvatrayam /",
  "SA01vabhdiku:597": "sarvāstivāda ityuktastasmādādyaścaturvidhaḥ // Abhidh-d_301 //",
  "SA01vabhdiku:598": "bhāvāṅkānyathikākhyau dvāvavasthānyathiko paraḥ /",
  "SA01vabhdiku:599": "anyathānyathikaścānyaḥ,",
  "SA01vabhdiku:600": "tṛtīyo yuktivādyataḥ // Abhidh-d_302 //",
  "SA01vabhdiku:601": "kāritreṇādhvanāmepa vyavasthāmabhivāñchati /",
  "SA01vabhdiku:602": "tatkurvanvartamāno 'dhvā kṛte 'tīto 'kṛte paraḥ // Abhidh-d_303 //",
  "SA01vabhdiku:603": "buddhyā yasyekṣyate cihnaṃ tatsaṃjñeyaṃ caturvidham /",
  "SA01vabhdiku:604": "paramārthena saṃvṛtyā dvayenāpekṣayāpi ca // Abhidh-d_304 //",
  "SA01vabhdiku:605": "sadatītāsamutpannaṃ buddhoktervartamānavat /",
  "SA01vabhdiku:606": "dhīnāmagocaratvacca tatsattvaṃ vartamānavat // Abhidh-d_305 //",
  "SA01vabhdiku:607": "nāsadālambanā buddhirāgamādupapattitaḥ /",
  "SA01vabhdiku:608": "anyāpekṣye 'tha saṃbandhaprtiṣedho 'śvaśṛṅgayoḥ // Abhidh-d_306 //",
  "SA01vabhdiku:609": "rūpādau vastuni kṣīṇe satyevotpadyate matiḥ /",
  "SA01vabhdiku:610": "sā jñānasyāsanākārā śāstustathānyacittavat // Abhidh-d_307 //",
  "SA01vabhdiku:611": "harṣotpādabhayodvegasmṛtyutpattyaṅgabhāvataḥ /",
  "SA01vabhdiku:612": "sāṅgasya śaktyabhivyakteḥ sadīpaghaṭarūpavat // Abhidh-d_308 //",
  "SA01vabhdiku:613": "janīhākartṛ sādhyatvātpañcabhāvavikāravat /",
  "SA01vabhdiku:614": "sataḥ kriyāṅgatādṛṣṭervikāryaprāpyakarmavat // Abhidh-d_309 //",
  "SA01vabhdiku:615": "dvitīyaṃ janma jātasya vastuno nopapadyate /",
  "SA01vabhdiku:616": "mukhyasattā guṇābhāvādgauṇī sattā na vidyate // Abhidh-d_310 //",
  "SA01vabhdiku:617": "sādharmye sati tadvṛttervyāhāraṃ madhuroktivat /",
  "SA01vabhdiku:618": "āviṣṭaliṅgamukhyasya janmeṣṭaṃ dārakādivat // Abhidh-d_311 //",
  "SA01vabhdiku:619": "syātkhapuṣpaiḥ khamutphullaṃ syāñjaṭālaśca darduraḥ /",
  "SA01vabhdiku:620": "svabhāvo yadi bhāvanāṃ prāgabhūtvā samudbhavet // Abhidh-d_312 //",
  "SA01vabhdiku:621": "sthitiśaktiparityaktāndharmānnāśānvitodayān /",
  "SA01vabhdiku:622": "vada somya kathaṃ yāti pratītyā vastu vastutām // Abhidh-d_313 //",
  "SA01vabhdiku:623": "loke dṛṣṭaḥ satoreva parasparamanugrahaḥ /",
  "SA01vabhdiku:624": "tadvadevopaghāto 'pi nāśvaśṛṅgāhipādayoḥ // Abhidh-d_314 //",
  "SA01vabhdiku:625": "yatpratītyasamutpannaṃ tatsvabhāvānna vidyate /",
  "SA01vabhdiku:626": "na vidyate svabhāvādyadvidyate tattato 'nyathā // Abhidh-d_315 //",
  "SA01vabhdiku:627": "prakurvanti daśāmātraṃ hetavo vastunaḥ sataḥ /",
  "SA01vabhdiku:628": "rājatvaṃ rājaputrasya sātmakasyaiva mantriṇaḥ // Abhidh-d_316 //",
  "SA01vabhdiku:629": "dharmāṇāṃ sati sāmagrye sāmarthyamupajāyate /",
  "SA01vabhdiku:630": "citānāṃ paramāṇūnāṃ yadvadātmopalambhane // Abhidh-d_317 //",
  "SA01vabhdiku:631": "karmātītamasadyasya phalaṃ bhāvi karotyasat /",
  "SA01vabhdiku:632": "vyaktaṃ vandhyāsutastasya jāyate vyantarātmajāt // Abhidh-d_318 //",
  "SA01vabhdiku:633": "nāmasallakṣaṇābhāvād dravyasatyāṅkasiddhitaḥ /",
  "SA01vabhdiku:634": "anāgatābhyatītasya nāsti prajñaptisatyatā // Abhidh-d_319 //",
  "SA01vabhdiku:635": "ko vighnaḥ aṅgavaikalyam na tatsarvāstitā sadā /",
  "SA01vabhdiku:636": "tatkathaṃ śrūyatāṃ sadbhyaḥ durbodhā khalu dharmatā // Abhidh-d_320 //",
  "SA01vabhdiku:637": "vartamānādhvasaṃpātāt sāmagryāṅgaparigrahāt /",
  "SA01vabhdiku:638": "labdhaśakteḥ phalākṣepaḥ kāritramabhidhīyate // Abhidh-d_321 //",
  "SA01vabhdiku:639": "na vartamānatā rūpamatītājātatā na ca /",
  "SA01vabhdiku:640": "yato 'to nādhvasaṃcārād rūpātmānyathateṣyate // Abhidh-d_322 //",
  "SA01vabhdiku:641": "avasthā jāyate kācidvidyamānasya vastunaḥ /",
  "SA01vabhdiku:642": "tathā śaktistathā velā tathā sattā tathā kriyā // Abhidh-d_323 //",
  "SA01vabhdiku:643": "parikalpairjagadvyāptaṃ mūrkhacittānurañjibhiḥ /",
  "SA01vabhdiku:644": "yastu vidvanmanogrāhī parikalpaḥ sa durlabhaḥ // Abhidh-d_324 //",
  "SA01vabhdiku:645": "anyasarvatragairbaddhaḥ prahīṇe duḥkhadṛkkṣaye /",
  "SA01vabhdiku:646": "prahīṇe prākprakāre 'pi śeṣaistadavalambibhiḥ // Abhidh-d_325 //",
  "SA01vabhdiku:647": "dharmāḥ ṣoḍaśa vijñeyāḥ pratyekaṃ tribhavātmakāḥ /",
  "SA01vabhdiku:648": "pañcadhā nirmalāścaiva vijñānāni tathaiva ca // Abhidh-d_326 //",
  "SA01vabhdiku:649": "dhātvāyatanasatyeṣu prakāreṣu ca lakṣayet /",
  "SA01vabhdiku:650": "dharmasaṃgrahavijñānajñānānuśayacoditaḥ // Abhidh-d_327 //",
  "SA01vabhdiku:651": "saduḥkhahetudṛggheyāḥ kāmāptā bhāvanākṣayāḥ /",
  "SA01vabhdiku:652": "svakatrayaikarūpāptivirajāścittagocarāḥ // Abhidh-d_328 //",
  "SA01vabhdiku:653": "ātmīyādhastrayaikordhvanirmalānāṃ tu rūpajāḥ /",
  "SA01vabhdiku:654": "ārūpyāptāstridhātvāptatrikanirmalagocarāḥ // Abhidh-d_329 //",
  "SA01vabhdiku:655": "sarve svādhikavijñeyāḥ samaniryāṇadṛkkṣayāḥ /",
  "SA01vabhdiku:656": "niṣkleśāstribhavāptāntyatrayanirmalagocarāḥ // Abhidh-d_330 //",
  "SA01vabhdiku:657": "kāmāptaṃ pañcaviṣayo rūpāptaṃ tvaṣṭagocaraḥ /",
  "SA01vabhdiku:658": "ārupyāptaṃ daśānāṃ tu daśānāmeva cāmalam // Abhidh-d_331 //",
  "SA01vabhdiku:659": "kāmāptamūrdhvadharmārthe vijñāne svabhuvastrayaḥ /",
  "SA01vabhdiku:660": "rūpāptā bhāvanāheyāḥ sarvagāścānuśerate // Abhidh-d_332 //",
  "SA01vabhdiku:661": "catvāraḥ parivṛtte sve rūpāptāḥ khalvapi trayaḥ /",
  "SA01vabhdiku:662": "ārūpyāvacarāḥ sārdhaṃ sarvagairbhāvanākṣayāḥ // Abhidh-d_333 //",
  "SA01vabhdiku:663": "tadvadeva dvitīye 'pi pañcame 'pi tathaiva ca /",
  "SA01vabhdiku:664": "sāsravālambanāḥ sve ca tṛtīye 'pyanuśerate // Abhidh-d_334 //",
  "SA01vabhdiku:665": "parivṛtte tu kāmāptāḥ saṃskṛtārthāvalambinaḥ /",
  "SA01vabhdiku:666": "śeṣaṃ pūrvavadākhyeyam caturthe 'pi tṛtīyavat // Abhidh-d_335 //",
  "SA01vabhdiku:667": "parivṛtte tu kāmāptāścatvāro 'nyatra pūrvavat /",
  "SA01vabhdiku:668": "rūpāpte prathame 'dhastāt trayaḥ sve khalvapi trayaḥ // Abhidh-d_336 //",
  "SA01vabhdiku:669": "ārūpyāḥ sarvagāḥ sārdhaṃ bhāvanāpathasaṃkṣayaiḥ /",
  "SA01vabhdiku:670": "parivṛtte trayo 'dhastāt catvāraśca svadhātutaḥ // Abhidh-d_337 //",
  "SA01vabhdiku:671": "ārūpyāptāśca catvāro nikāyā anuśerate /",
  "SA01vabhdiku:672": "tadvadeva dvitīye 'pi pañcame 'pi tathaiva ca // Abhidh-d_338 //",
  "SA01vabhdiku:673": "sāsravālambanāḥ sve ca tṛtīye 'pyanuśerate /",
  "SA01vabhdiku:674": "parivṛtte tu rūpāptāḥ saṃskṛtārthāvalambinaḥ // Abhidh-d_339 //",
  "SA01vabhdiku:675": "anyattu pūrvavajjñeyaṃ caturthe 'pi tṛtīyavat /",
  "SA01vabhdiku:676": "tṛtīyavatparāvṛtte ārūpyādye nibodhayet // Abhidh-d_340 //",
  "SA01vabhdiku:677": "sve trayaḥ kāmadhātvāptā rūpāptāśca trayastrayaḥ /",
  "SA01vabhdiku:678": "rūpāptavatparāvṛtte dvitīye pañcame tathā // Abhidh-d_341 //",
  "SA01vabhdiku:679": "tṛtīye khalvapi sve ca sāsravārthāvalambinaḥ /",
  "SA01vabhdiku:680": "parāvṛtte svadhātvāptāḥ saṃskṛtārthāvalambinaḥ // Abhidh-d_342 //",
  "SA01vabhdiku:681": "anyattvādyavadākhyeyaṃ caturthe 'pi tṛtīyavat /",
  "SA01vabhdiku:682": "ādyavattu parāvṛtte vijñāne nirdiśed budhaḥ // Abhidh-d_343 //",
  "SA01vabhdiku:683": "bhāvanāpathahātavyo nikāyaḥ sarvagaiḥ saha /",
  "SA01vabhdiku:684": "anuśete dvidhātvāpto vyārūpyāścakṣurindriye // Abhidh-d_344 //",
  "SA01vabhdiku:685": "nikāyāḥ kāmarūpāptāścakṣurindriyagocare /",
  "SA01vabhdiku:686": "duḥkhahetudṛgabhyāsaprahātavyāstrayastrayaḥ // Abhidh-d_345 //",
  "SA01vabhdiku:687": "ārūpyā bhāvanāheyāḥ sarvagāścānuśerate /",
  "SA01vabhdiku:688": "parivṛtte tu catvāraḥ samadṛkkṣayavarjitāḥ // Abhidh-d_346 //",
  "SA01vabhdiku:689": "duḥkhendriye tu kāmāptaḥ svaireva saha sarvagaiḥ /",
  "SA01vabhdiku:690": "tadgocare tu vijñāne nikāyā anuśerate // Abhidh-d_347 //",
  "SA01vabhdiku:691": "kāmāpannāstrayo rūpāḥ sarvagābhyāsasaṃkṣayāḥ /",
  "SA01vabhdiku:692": "paravṛtte tu catvāraḥ kāmāptā anuśerate // Abhidh-d_348 //",
  "SA01vabhdiku:693": "trayo rūpabhavādantyādbhāvanāheyasarvagāḥ /",
  "SA01vabhdiku:694": "sakalā dviṣparāvṛtteścatvāraścānuśerate // Abhidh-d_349 //",
  "SA01vabhdiku:695": "sukhendriye tadālambe citte tadgocare 'pi ca /",
  "SA01vabhdiku:696": "kāmādyāptāḥ yathāyogaṃ sarvagāścānuśerate // Abhidh-d_350 //",
  "SA01vabhdiku:697": "tridhātusaṃgṛhītāstu sakalā manaindriye /",
  "SA01vabhdiku:698": "tadālambini vijñāne sarvasaṃskṛtagocarāḥ // Abhidh-d_351 //",
  "SA01vabhdiku:699": "saṃskṛtālambanā eva parivṛtte 'nuśerate /",
  "SA01vabhdiku:700": "viśeṣo dviḥparāvṛttau vidyate 'tra na kaścana // Abhidh-d_352 //",
  "SA01vabhdiku:701": "duḥkhaṃ darśanaheyādeścittāccittāni kāminaḥ /",
  "SA01vabhdiku:702": "bhavatyanantaraṃ ṣaḍ vā tasyorddhvaṃ pañca pañca vā // Abhidh-d_353 //",
  "SA01vabhdiku:703": "rūpadhātūpapannasya cittāni tu vinirdiśet /",
  "SA01vabhdiku:704": "ekaṃ vā pañca vā ṣaḍ vā sapta vā yadi vā daśa // Abhidh-d_354 //",
  "SA01vabhdiku:705": "ārūpyadhātujātasya cittānīmāni lakṣayet /",
  "SA01vabhdiku:706": "svadhātukāni pañcaiva cyutikāle daśānyataḥ // Abhidh-d_355 //",
  "SA01vabhdiku:707": "sācivyādanuśāyitvāccittaṃ sānuśayaṃ matam /",
  "SA01vabhdiku:708": "dvidhā vā kliṣṭamakliṣṭamekadhaivāpadiśyate // Abhidh-d_356 //",
  "SA01vabhdiku:709": "mohātsatkāyadṛktasyā antagrāhekṣaṇaṃ tataḥ /",
  "SA01vabhdiku:710": "kāṅkṣāmithyekṣaṇaṃ tasyāḥ śīlāmarśastato dṛśaḥ // Abhidh-d_357 //",
  "SA01vabhdiku:711": "rāgaḥ svadṛśi mānaśva dveṣo 'nyatra pratāyate /",
  "SA01vabhdiku:712": "jñeyaḥ pravṛttibāhulyādevameṣāmanukramaḥ // Abhidh-d_358 //",
  "SA01vabhdiku:713": "sadasanmitrayogāttu tadvṛttyaniyamo mataḥ /",
  "SA01vabhdiku:714": "kleśa utpadyate kaścitsaṃpūrṇaiḥ kāraṇaistribhiḥ // Abhidh-d_359 //",
  "SA01vabhdiku:715": "vyavidyāḥ sakalāḥ kleśāḥ kāme kāmāsravo mataḥ /",
  "SA01vabhdiku:716": "styānauddhatye ca hitvordhvaṃ samānatvādbhavāstravaḥ // Abhidh-d_360 //",
  "SA01vabhdiku:717": "avidyākhyastu mūlatvādavidyā sārvadhātukī /",
  "SA01vabhdiku:718": "tathaughayogā dṛgvarjjaṃ tatpṛthaktvantu pāṭavāt // Abhidh-d_361 //",
  "SA01vabhdiku:719": "sāvidyā dve upādāne yathāktau dve tu dṛṅmaye /",
  "SA01vabhdiku:720": "catasro 'pyekamantyaikaṃ kumārgādisamāśrayāt // Abhidh-d_362 //",
  "SA01vabhdiku:721": "śeṣāstraidhātukāstvantye sātmabhāvapravṛttitaḥ /",
  "SA01vabhdiku:722": "saṃyojanādibhiḥ śabdairdarśitāḥ pañcadhā punaḥ // Abhidh-d_363 //",
  "SA01vabhdiku:723": "nava saṃyojanānyasminnīrṣyāmātsaryameva ca /",
  "SA01vabhdiku:724": "dravyāmarṣaṇasāmānyād dṛśaḥ saṃyojanadvayam // Abhidh-d_364 //",
  "SA01vabhdiku:725": "śeṣāṇyanuśayāḥ pañca pañcadhā pañcadhā punaḥ /",
  "SA01vabhdiku:726": "jagādāvarabhāgīyamūrdhvabhāgīyameva ca // Abhidh-d_365 //",
  "SA01vabhdiku:727": "ādyantye dve dṛśau kāṅkṣākāmacchando dvireva yaḥ /",
  "SA01vabhdiku:728": "dvābhyāṃ kāmānatikrāntiḥ punarānayanaṃ tribhiḥ // Abhidh-d_366 //",
  "SA01vabhdiku:729": "dvyekadṛggheyakāryokterdṛṣṭiheyamukhagrahāt /",
  "SA01vabhdiku:730": "sarvadṛggheyabhāktve 'pi trayametadudāhṛtam // Abhidh-d_367 //",
  "SA01vabhdiku:731": "sarvānarthanidānatvānmārgapratyarthibhāvataḥ /",
  "SA01vabhdiku:732": "tathyohāvidhuratvācca trisaṃyojanadeśanā // Abhidh-d_368 //",
  "SA01vabhdiku:733": "dvau rūpārūpajau rāgau mānamohoddhavāstrayaḥ /",
  "SA01vabhdiku:734": "trivedanānuśāyitvād dṛḍhatvādbandhanatrayam // Abhidh-d_369 //",
  "SA01vabhdiku:735": "dvipakṣagranthanād granthāścatvāraḥ samudāhṛtāḥ /",
  "SA01vabhdiku:736": "abhidhyākhyāstathā dveṣaḥ parāmarśadvayaṃ tathā // Abhidh-d_370 //",
  "SA01vabhdiku:737": "upakleśāstu vijñeyāḥ saṃrambhādyā yathoditāḥ /",
  "SA01vabhdiku:738": "sarve vā caitasāḥ kliṣṭāḥ saṃskāraskandhasaṃjñitāḥ // Abhidh-d_371 //",
  "SA01vabhdiku:739": "mūlakleśamalāstvanye ṣaḍupakleśasaṃjñitāḥ /",
  "SA01vabhdiku:740": "śāṭhyopanāhapradāśamāyāmadaviheṭhanāḥ // Abhidh-d_372 //",
  "SA01vabhdiku:741": "mrarkṣyerṣyāhryanapatrāpyastyānamiddhoddhavakrudhaḥ /",
  "SA01vabhdiku:742": "mātsaryaṃ kukṛtatvaṃ ca daśadhā paryavasthitiḥ // Abhidh-d_373 //",
  "SA01vabhdiku:743": "ebhyo 'nunayaniṣyandā āhrīkyauddhatatādayaḥ /",
  "SA01vabhdiku:744": "mrakṣānapatrapāstyānamiddhādyā mohasaṃbhavāḥ // Abhidh-d_374 //",
  "SA01vabhdiku:745": "kaukṛtyaṃ vicikitsotthaṃ krodhādyā dveṣasambhavāḥ /",
  "SA01vabhdiku:746": "pramādastambhamārdva(?)",
  "SA01vabhdiku:747": "kṣya māyāśāṭhyavijṛmbhikāḥ // Abhidh-d_375 //",
  "SA01vabhdiku:748": "kāyaduṣṭhūlatādyāśca jñeyā vyāmiśrasambhavāḥ /",
  "SA01vabhdiku:749": "pradāśo dṛkparāmarśaniṣyandaḥ śaṭhatā dṛśaḥ // Abhidh-d_376 //",
  "SA01vabhdiku:750": "saumanasyena rāgasya saṃprayogaḥ sukhena ca /",
  "SA01vabhdiku:751": "dveṣasya daurmanasyena duḥkhena ca nigadyate // Abhidh-d_377 //",
  "SA01vabhdiku:752": "sarvairmohasya vittibhyāṃ caitasībhyāmasaddṛśaḥ /",
  "SA01vabhdiku:753": "kāṅkṣā ca daurmanasyena śeṣāṇāṃ sumanastayā // Abhidh-d_378 //",
  "SA01vabhdiku:754": "upekṣayā tu sarveṣām kāmāptānāmayaṃ vidhiḥ /",
  "SA01vabhdiku:755": "ito 'nyadhātujānāṃ tu pratibhūmyantaraṃ svakaiḥ // Abhidh-d_379 //",
  "SA01vabhdiku:756": "īrṣyayā daurmanasyena kaukṛtyasya tathā krudhaḥ /",
  "SA01vabhdiku:757": "pradaṣṭeścopanaddheśca vihiṃsāyāstathaiva ca // Abhidh-d_380 //",
  "SA01vabhdiku:758": "mātsaryaṃ daurmanasyena saumanasyena kasyacit /",
  "SA01vabhdiku:759": "dvābhyāṃ māyā tathā śāṭhyaṃ mrakṣo middhaṃ tathaiva ca // Abhidh-d_381 //",
  "SA01vabhdiku:760": "madastu sumanaḥskandhasukhābhyāṃ saṃprayujyate /",
  "SA01vabhdiku:761": "āhrīkyamanapatrāpyaṃ styānauddhatye ca pañcabhiḥ // Abhidh-d_382 //",
  "SA01vabhdiku:762": "āhrīkyamanapatrāpyaṃ styānamiddhaṃ tathoddhavaḥ // Abhidh-d_383 //",
  "SA01vabhdiku:763": "samastālambināntyena tānvettyadhruvatādibhiḥ /",
  "SA01vabhdiku:764": "kleśātyantakṣayo 'ntyena saṃbhinnālambanena vā // Abhidh-d_384 //",
  "SA01vabhdiku:765": "asaṃbhinnārtha viṣayaṃ trayametad dvidheṣyate /",
  "SA01vabhdiku:766": "tasyaivaṃ paśyataḥ sākṣādudayavyayadarśanam // Abhidh-d_385 //",
  "SA01vabhdiku:767": "skandheṣu jāyate paścāccakrabhramarikādivat /",
  "SA01vabhdiku:768": "sa pratītyasamutpādaṃ skandhānāṃ pratyavekṣate // Abhidh-d_386 //",
  "SA01vabhdiku:769": "satyeṣu pātayitvataṃ tadā kaścitparīkṣate /",
  "SA01vabhdiku:770": "tadanityatvaduḥkhatve samavetya tataḥ punaḥ // Abhidh-d_387 //",
  "SA01vabhdiku:771": "akartṛkānnirīhāṃśca pratyayādhīnasaṃbhavān /",
  "SA01vabhdiku:772": "dṛṣṭvā sarveṣvanātmeti tattvākāraṃ niṣevate // Abhidh-d_388 //",
  "SA01vabhdiku:773": "anadhiṣṭhātṛkatvaṃ ca pāratantryaṃ ca paśyataḥ /",
  "SA01vabhdiku:774": "sarvadharmeṣu nairātmye sthirā buddhiḥ pravartate // Abhidh-d_389 //",
  "SA01vabhdiku:775": "svabhāvenāviśūnyatvād dharmamudrā udāhṛtā /",
  "SA01vabhdiku:776": "taduktyā ca taduktatvācchūnyākāro na deśitaḥ // Abhidh-d_390 //",
  "SA01vabhdiku:777": "gotradvārasamūhādīn dhātvādīnāṃ yathāyatham /",
  "SA01vabhdiku:778": "svasādhāraṇacihnābhyāṃ sadatopaparīkṣate // Abhidh-d_391 //",
  "SA01vabhdiku:779": "pratiskandhaṃ tatastasya svābhāvyādiṣu tattvataḥ /",
  "SA01vabhdiku:780": "krameṇa jāyate paścātkauśalaṃ sthānasaptake // Abhidh-d_392 //",
  "SA01vabhdiku:781": "nirmathnataḥ krameṇāsya duḥkhasatyabhavāraṇim /",
  "SA01vabhdiku:782": "śraddhāvīryasahāyasya tattvajñānānalārthinaḥ // Abhidh-d_393 //",
  "SA01vabhdiku:783": "ākārapatitaṃ jñānaṃ tataḥ śamaniyāmakam /",
  "SA01vabhdiku:784": "bhāvanāmayamūṣmākhyaṃ jāyate sānuvartakam // Abhidh-d_394 //",
  "SA01vabhdiku:785": "tatastathaiva mūrdhāno mithyādṛṣṭyupaghātinaḥ /",
  "SA01vabhdiku:786": "ūṣmabhyo 'dhikasāmarthyādratnaśraddhāvivardhinaḥ // Abhidh-d_395 //",
  "SA01vabhdiku:787": "........netvasminnubhayatrāpi paścimā // Abhidh-d_396 //",
  "SA01vabhdiku:788": "bhāvyate skandhadṛktvādau na tannirvāṇadarśinaḥ /",
  "SA01vabhdiku:789": "ākārāṃstulyajātīyān sarvatrātra tu nirdiśet // Abhidh-d_397 //",
  "SA01vabhdiku:790": "draṣṭavyānyatarā tābhyaḥ pratyutpannā vivardhane /",
  "SA01vabhdiku:791": "catasṛbhyastvanyatamā pratyutpannā vivardhane // Abhidh-d_398 //",
  "SA01vabhdiku:792": "anāgatāstu bhāvyante catasro 'pyatra niścayāt /",
  "SA01vabhdiku:793": "mokṣe 'ntye saṃmukhībhūtāḥ samagrāḥ khalvanāgatāḥ // Abhidh-d_399 //",
  "SA01vabhdiku:794": "ākārāḥ khalu sarvepi bhāvyante gotralābhataḥ /",
  "SA01vabhdiku:795": "gotralābhe tu vijñeyā sabhāgākārabhāvanā // Abhidh-d_400 //",
  "SA01vabhdiku:796": "sarvatrākiraṇe mūrdhno nirodhākiraṇaidhane /",
  "SA01vabhdiku:797": "dharmākhyāḥ saṃmukhībhūtāścatasraḥ khalvanāgatāḥ // Abhidh-d_401 //",
  "SA01vabhdiku:798": "ākārāḥ sakalāstatra bhāvyante gotralābhataḥ /",
  "SA01vabhdiku:799": "sarvābhyo 'nyatarotpannāḥ satyatrayavivardhane // Abhidh-d_402 //",
  "SA01vabhdiku:800": "anāgatāścatasrastu bhāvyante tatra niścayāt /",
  "SA01vabhdiku:801": "ākārāḥ sakalā jñeyāḥ kṣāntivinyasane śṛṇu // Abhidh-d_403 //",
  "SA01vabhdiku:802": "sarvatrāntyāḥ samutpannāścatasraḥ khalvanāgatāḥ /",
  "SA01vabhdiku:803": "ākārāḥ sakalāstatra bhāvyante cāpyanāgatāḥ // Abhidh-d_404 //",
  "SA01vabhdiku:804": "pratyutpannāgryadharmeṣu dharmākhyā smṛtyupasthitiḥ /",
  "SA01vabhdiku:805": "anāgatāstu bhāvyante catastrasteṣu niścayāt // Abhidh-d_405 //",
  "SA01vabhdiku:806": "ākārāḥ khaluḥ catvāro dṛṅmārgasadṛśatvataḥ /",
  "SA01vabhdiku:807": "yathoṣmakiraṇe tadvad draṣṭavyaṃ dṛṣṭivartmani // Abhidh-d_406 //",
  "SA01vabhdiku:808": "antyāṃ mārgānvayajñāne pratyutpannāṃ vinirdiśet /",
  "SA01vabhdiku:809": "catasro 'nāgatāstadvat ṣoḍaśākārabhāvanāḥ // Abhidh-d_407 //",
  "SA01vabhdiku:810": "tadūrdhvamapi cāryasya sarvāpūrvaguṇodaye /",
  "SA01vabhdiku:811": "śrutacintāmayaṃ hitvā sūkṣmasūkṣmaṃ vyapohya ca // Abhidh-d_408 //",
  "SA01vabhdiku:812": "bālasyārambhamārge tu caturbhūmivinirjayaiḥ /",
  "SA01vabhdiku:813": "bhūtāmanyatarāṃ tābhyaścatasraḥ khalvanāgatāḥ // Abhidh-d_409 //",
  "SA01vabhdiku:814": "ānantaryapathe muktāvantyāṃ sarvāstvanāgatāḥ /",
  "SA01vabhdiku:815": "antye dhyāne prayogādimārgeṣvaṣṭāsu pūrvavat // Abhidh-d_410 //",
  "SA01vabhdiku:816": "tisrastu navame vidyāt maulabhūmipraveśataḥ /",
  "SA01vabhdiku:817": "sāmantakaprayoge tu catasro 'ntyāthavā bhavet // Abhidh-d_411 //",
  "SA01vabhdiku:818": "divyākṣiśrutyabhijñāyāṃ vimokṣādau tathaiva ca /",
  "SA01vabhdiku:819": "prathamāṃ saṃmukhībhūtāṃ catasraḥ khalvanāgatāḥ // Abhidh-d_412 //",
  "SA01vabhdiku:820": "paracitte tṛtīyā tu catasraścāpyanāgatāḥ /",
  "SA01vabhdiku:821": "prāṅnivāsāpramāṇānāmantyāṃ sarvāstvanāgatāḥ // Abhidh-d_413 //",
  "SA01vabhdiku:822": "ārūpyāṇāṃ vimokṣāṇāṃ tisṛbhyo 'nyatamāṃ vadet /",
  "SA01vabhdiku:823": "saṃmukhe nāma jātāstu tisra eva vinirdiśet // Abhidh-d_414 //",
  "SA01vabhdiku:824": "ārūpyakṛtsnayostvantyāṃ pratyupannāmudāharet /",
  "SA01vabhdiku:825": "tisraḥ khalvasamutpannāḥ kathayanniyamena tu // Abhidh-d_415 //",
  "SA01vabhdiku:826": "āryasya khalu vairāgyaprayoge kṣepaṇe pi ca /",
  "SA01vabhdiku:827": "sarvebhyo 'nyatarābhūtāścatasraścāpyanāgatāḥ // Abhidh-d_416 //",
  "SA01vabhdiku:828": "ānantaryapathe muktāvantyāḥ sarvāstvanāgatāḥ /",
  "SA01vabhdiku:829": "ṛdhyādau tu guṇāḥ sarvamanāryasyaiva nirdiśet // Abhidh-d_417 //",
  "SA01vabhdiku:830": "antyapūrvanivāsādau ca dharmapratisaṃvidi /",
  "SA01vabhdiku:831": "tathāparasamādhyādāvaraṇāyāṃ tathaiva ca // Abhidh-d_418 //",
  "SA01vabhdiku:832": "ārūpyākhyavimokṣādau saṃjñāsūkṣmodaye tathā /",
  "SA01vabhdiku:833": "sarvābhyo 'nyatarābhūtāścatasraḥ khalvanāgatāḥ // Abhidh-d_419 //",
  "SA01vabhdiku:834": "brūyāttu sūkṣmasūkṣme 'ntyāṃ bhūtāṃ tisrastvanāgatāḥ /",
  "SA01vabhdiku:835": "samāseneyamākhyātā smṛtyupasthānabhāvanā // Abhidh-d_420 //",
  "SA01vabhdiku:836": "etannirvedhabhāgīyaṃ caturdhā bhāvanāmayam /",
  "SA01vabhdiku:837": "ṣaḍbhaumaṃ ṣoḍaśākāraṃ pañcaskandhā vināptibhiḥ // Abhidh-d_421 //",
  "SA01vabhdiku:838": "paścāttu khalunirvedha āryamārgāhvayastataḥ /",
  "SA01vabhdiku:839": "sa yasmānniścito vedhastasmānnirvedha ucyate // Abhidh-d_422 //",
  "SA01vabhdiku:840": "dharmajñānarucirduḥkhe nirmalaṃ dharmadarśanam /",
  "SA01vabhdiku:841": "tatastatraivāvadhṛtiḥ dharmajñānamanantaram // Abhidh-d_423 //",
  "SA01vabhdiku:842": "evaṃ triṣvapi satyeṣu tathaivānvayadhīrdvidhā /",
  "SA01vabhdiku:843": "anantyāstatra dṛṅmārgāḥ jñeyāḥ pañcadaśakṣaṇāḥ // Abhidh-d_424 //",
  "SA01vabhdiku:844": "kṣaṇo 'ntyo bhāvanāmārgāt phalameṣo 'rthasiddhitaḥ // Abhidh-d_425 //",
  "SA01vabhdiku:845": "dhyānāni vyavakīryātaḥ pañcamastvakaniṣṭhagaḥ /",
  "SA01vabhdiku:846": "caturdhārūpyagāmyanyo dṛṣṭanirvāyako 'paraḥ // Abhidh-d_426 //",
  "SA01vabhdiku:847": "punastridhā tridhā kṛtvā trīnato rūpagā nava /",
  "SA01vabhdiku:848": "tadviśeṣaḥ punarjñeyaḥ karmakleśākṣabhedataḥ // Abhidh-d_427 //",
  "SA01vabhdiku:849": "ṣaḍdhordhvastrotasā sārdhaṃ saptadhā sadgatirmatā /",
  "SA01vabhdiku:850": "sati vṛtteranairyāṇāduktaiṣāmeva sadgatiḥ // Abhidh-d_428 //",
  "SA01vabhdiku:851": "parāvṛttabhavo hyāryo neha dhātvantaropagaḥ /",
  "SA01vabhdiku:852": "eṣa cordhvagatiścaiva nākṣamaṃ cārahānibhāk // Abhidh-d_429 //",
  "SA01vabhdiku:853": "antyakāmīryate pūrvaṃ siddhirdvikṣaṇamiśraṇāt /",
  "SA01vabhdiku:854": "udbhavārthaṃ sukhārthaṃ ca kleśāśaṅkārthameva ca // Abhidh-d_430 //",
  "SA01vabhdiku:855": "tatpāñcavidhyataḥ pañca śuddhāvāsabhuvaḥ smṛtāḥ /",
  "SA01vabhdiku:856": "na jātu dṛṣṭapūrvāstāḥ sarvairapi pṛthagjanaiḥ // Abhidh-d_431 //",
  "SA01vabhdiku:857": "yo nirodhasamāpattimaśnute kāyasākṣyasau /",
  "SA01vabhdiku:858": "bhavāgrāṣṭāṃśahā yāvadarhattvapratipannakaḥ // Abhidh-d_432 //",
  "SA01vabhdiku:859": "yaścānantaryamārge 'ntye vajraupamyāhvayesthitaḥ /",
  "SA01vabhdiku:860": "tatphalārthaṃ kṣayajñānaṃ tadekālambanaṃ na vā // Abhidh-d_433 //",
  "SA01vabhdiku:861": "tadavāpteraśaikṣo 'sāvarhaṃstrailokyasatkṛtaḥ /",
  "SA01vabhdiku:862": "sarvakleśavisaṃyuktaḥ śikṣātritayapāragaḥ // Abhidh-d_434 //",
  "SA01vabhdiku:863": "bhāvanākhyo dvidhā mārgaḥ samalāmalabhedataḥ /",
  "SA01vabhdiku:864": "darśanākhyastu vijñeyaḥ sarvasyaiva nirāsravaḥ // Abhidh-d_435 //",
  "SA01vabhdiku:865": "ānupūrvikayadbhūyovītarāgāvītāvītarāgiṇām /",
  "SA01vabhdiku:866": "aśaikṣākhyopi boddhavyo nityamevāmalīmasaḥ // Abhidh-d_436 //",
  "SA01vabhdiku:867": "bhavāgraṃ nirmalo 'tyeti........ // Abhidh-d_437 //",
  "SA01vabhdiku:868": "saviśeṣaṃ yatastyaktvā phalaṃ paramupāśnute /",
  "SA01vabhdiku:869": "śaikṣasya tribhirakṣādyairdvābhyāṃ saṃpūrṇaṃtārhataḥ // Abhidh-d_438 //",
  "SA01vabhdiku:870": "vijñātavyaḥ samāsena punamārgaścaturvidhaḥ /",
  "SA01vabhdiku:871": "ānantaryavimuktyākhyau prārambhotkarṣalakṣaṇau // Abhidh-d_439 //",
  "SA01vabhdiku:872": "tīkṣṇendriyasya mauleṣu dhyāneṣu pratipatsukhā /",
  "SA01vabhdiku:873": "kṣiprābhijñālpabuddhestu dhandhānyatra viparyayāt // Abhidh-d_440 //",
  "SA01vabhdiku:874": "kṣayajñānaṃ matā bodhistathānutpādadhīrapi /",
  "SA01vabhdiku:875": "daśa caikaśca tatpakṣyāḥ saptatriṃśattu nāmataḥ // Abhidh-d_441 //",
  "SA01vabhdiku:876": "sopekṣāprītisaṃkalpaṃ śraddhādīndriyapañcakam /",
  "SA01vabhdiku:877": "saprasrabdhirdvirūpotthaṃ nāmabhedastvapekṣayā // Abhidh-d_442 //",
  "SA01vabhdiku:878": "balānyatrendriyāṇyeva prajñaiva smṛtyupasthitiḥ /",
  "SA01vabhdiku:879": "vīryaṃ samyakpradhānākhyaṃ ṛddhipādā manasthitiḥ // Abhidh-d_443 //",
  "SA01vabhdiku:880": "doṣahāṇamanutpādaṃ guṇotpādaṃ vivardhanam /",
  "SA01vabhdiku:881": "sakṛtkaroti yattaddhi sa prahāṇacatuṣṭayam // Abhidh-d_444 //",
  "SA01vabhdiku:882": "chandavyāyāmamīmāṃsā cittākṛṣṭāḥ samādhayaḥ /",
  "SA01vabhdiku:883": "ṛddhipādāstu catvāro guṇasampattiyonayaḥ // Abhidh-d_445 //",
  "SA01vabhdiku:884": "proktaṃ bodhitrayeśitvācchraddhādīndriyapañcakam /",
  "SA01vabhdiku:885": "kathitaṃ balaśabdena tadevānabhibhūtitaḥ // Abhidh-d_446 //",
  "SA01vabhdiku:886": "bodhanārthena nirdiṣṭaṃ śāstrā bodhyaṅgasaptakam /",
  "SA01vabhdiku:887": "pratītyā paramārthena prajñetyantamanugrahāt // Abhidh-d_447 //",
  "SA01vabhdiku:888": "prītiprasrabdhyupekṣāṇāmuktāddhetostadaṅgatā /",
  "SA01vabhdiku:889": "saṃkalpādeścatuṣkasya patho jñeyānukūlyataḥ // Abhidh-d_448 //",
  "SA01vabhdiku:890": "vidyāprabhaḥ ślakṣṇavikalpabhūmiḥ śīlānuyātraḥ smṛtivīryamitraḥ /",
  "SA01vabhdiku:891": "samādhisarvādhisukhopabhogo mārgo vimuktidvayadhiṣṇyago 'yam // Abhidh-d_449 //",
  "SA01vabhdiku:892": "prādhānyaṃ saptavargasya prārambhoṣmagatādiṣu /",
  "SA01vabhdiku:893": "yathākramaṃ viboddhavyaṃ bhāvanādṛṣṭimārgayoḥ // Abhidh-d_450 //",
  "SA01vabhdiku:894": "na cittaṃ rājakalpatvād guṇadoṣānuvartanāt /",
  "SA01vabhdiku:895": "vyavahārānukūlyatvāt saṃjñā hyeteṣu neṣyate // Abhidh-d_451 //",
  "SA01vabhdiku:896": "vipākaphalanimnatvānmārgokteśca na cetanā /",
  "SA01vabhdiku:897": "nāprādhānyānmanaskāro vidyāvidyāpravartanāt // Abhidh-d_452 //",
  "SA01vabhdiku:898": "kriyārambhapradhānatvānna cchando vīryabṛṃhaṇāt /",
  "SA01vabhdiku:899": "nādhimokṣaḥ samāropānna sparśo daurvibhāvyataḥ // Abhidh-d_453 //",
  "SA01vabhdiku:900": "nāryavaṃśa hryapatrāpyā aviśāradavṛttitaḥ /",
  "SA01vabhdiku:901": "nāpramādaḥ parāṅgatvānnāvihiṃsāviheṭhanāt // Abhidh-d_454 //",
  "SA01vabhdiku:902": "sattvādhiṣṭhānavṛttitvānna maitrīkaruṇādayaḥ /",
  "SA01vabhdiku:903": "mārgāṅgākṣaikadeśatvānnāpyavetyaprasattayaḥ // Abhidh-d_455 //",
  "SA01vabhdiku:904": "nādveṣaḥ śubhamūlebhyaḥ sattvagocarabhāvataḥ /",
  "SA01vabhdiku:905": "audāsīnyānna nirvāṇaṃ daviṣṭhyānna paradhvaniḥ // Abhidh-d_456 //",
  "SA01vabhdiku:906": "bodhyaṅgānyarajaskāni bodhernediṣṭabhāvataḥ /",
  "SA01vabhdiku:907": "tadanyānyavabodhyāni samalānyamalānyapi // Abhidh-d_457 //",
  "SA01vabhdiku:908": "ādye dhyāne 'khilā maule 'nāgamye prītyapākṛtāḥ /",
  "SA01vabhdiku:909": "dvitīye 'pyapasaṃkalpā dvayoścāsmāt dvayādṛte // Abhidh-d_458 //",
  "SA01vabhdiku:910": "śīlāṅgebhyaśca tābhyāṃ ca draṣṭavyā triṣvarūpiṣu /",
  "SA01vabhdiku:911": "bodhyaṅgebhyaśca sarvebhyo kāme bodhyaṅgavarjitāḥ // Abhidh-d_459 //",
  "SA01vabhdiku:912": "yastatprathamatāḥ proktāścatasrastatra kovidaiḥ /",
  "SA01vabhdiku:913": "nyāmāvakrāntivairāgyaphalāptyakṣavivṛddhiṣu // Abhidh-d_460 //",
  "SA01vabhdiku:914": "aṣṭānāṃ nīrajaskānāṃ mārgāṅgānāṃ yathāyatham /",
  "SA01vabhdiku:915": "tāsvekasyādhvasu jñeyau lābhālābhau navāśrayau // Abhidh-d_461 //",
  "SA01vabhdiku:916": "trisatyādhigame lābhaḥ śīladharmaprasādayoḥ /",
  "SA01vabhdiku:917": "mārgasatyekṣaṇe buddhasaṅghagocarayorapi // Abhidh-d_462 //",
  "SA01vabhdiku:918": "bauddhātsaṅghādṛte mārgādyā śraddhā satyagocarā /",
  "SA01vabhdiku:919": "dharmāvetyaprasādosau saṃpratītyaprabhāvataḥ // Abhidh-d_463 //",
  "SA01vabhdiku:920": "mohanidrātamonāśāddhīnetronmīlanāt svayam /",
  "SA01vabhdiku:921": "buddho yastadguṇe śraddhā prasādaḥ sa jine mataḥ // Abhidh-d_464 //",
  "SA01vabhdiku:922": "śaikṣāśaikṣaguṇāḍhyānāṃ pudgalānāṃ ya ākaraḥ /",
  "SA01vabhdiku:923": "tadguṇālambanā śraddhā prasādaḥ saṅkhagocaraḥ // Abhidh-d_465 //",
  "SA01vabhdiku:924": "śīlānāṃ yattu vaimalyaṃ tatprasādastathaiva tu /",
  "SA01vabhdiku:925": "dravyato dvayamevaitannāmatastu catuṣṭayam // Abhidh-d_466 //",
  "SA01vabhdiku:926": "śaikṣasya bandhaśeṣatvādvimuktirnāṅgamiṣyate /",
  "SA01vabhdiku:927": "mokṣādhimokṣarūpatvānnityānityatvato dvidhā // Abhidh-d_467 //",
  "SA01vabhdiku:928": "pūrvoktaiva hi yā bodhiḥ sā samyagjñānamucyate /",
  "SA01vabhdiku:929": "mucyate 'nāgataṃ cittamaśaikṣaṃ kleśarodhataḥ // Abhidh-d_468 //",
  "SA01vabhdiku:930": "dharmavyāpārato loke dharmyapi vyāpṛto mataḥ /",
  "SA01vabhdiku:931": "mārgastūpāttakāritro nirasyati tadāvṛtim // Abhidh-d_469 //",
  "SA01vabhdiku:932": "vimuktiḥ śāśvatī yaiva sā virāgādayastrayaḥ /",
  "SA01vabhdiku:933": "ākhyātā dhātavaḥ sūtre tridhā bhedo hyapekṣayā // Abhidh-d_470 //",
  "SA01vabhdiku:934": "virāgo rāganirmokṣaḥ prahāṇākhyo 'nyasaṃkṣayaḥ /",
  "SA01vabhdiku:935": "nirodhadhāturanyasya sopādānasya vastunaḥ // Abhidh-d_471 //",
  "SA01vabhdiku:936": "duḥkhahetvavalambinyā yogī nirvidyate dhiyā /",
  "SA01vabhdiku:937": "virajyate tu saṃraktastataḥ koṭicatuṣṭayī // Abhidh-d_472 //",
  "SA01vabhdiku:938": "saṃjñā anityasaṃjñādyā daśa tābhyo 'śubhādayaḥ /",
  "SA01vabhdiku:939": "tisro mārgavidhirmārgaścatastro 'ntyāstrayī phalam // Abhidh-d_473 //",
  "SA01vabhdiku:940": "tritayyaśubhasaṃjñādyā jñeyā tatkhalu sāsravāḥ /",
  "SA01vabhdiku:941": "samalā nirmalāstvanyā bodhyā nava bhuvo 'malāḥ // Abhidh-d_474 //",
  "SA01vabhdiku:942": "bhūmiṣvekādaśasvantyā dhyānādyāsūpalakṣayet /",
  "SA01vabhdiku:943": "caturthī pañcamī ṣaṣṭhī vidyāt saptasu bhūmiṣu // Abhidh-d_475 //",
  "SA01vabhdiku:944": "loko 'yaṃ tattvasaṃmugdho jñeyatattve pramuhyati /",
  "SA01vabhdiku:945": "tāni jñānāni vakṣyāmi svarūpādiprapañcataḥ // Abhidh-d_476 //",
  "SA01vabhdiku:946": "jātidravye nirākṛtya pratipakṣādyapekṣayā /",
  "SA01vabhdiku:947": "tadbhedo daśadhā prokto dharmajñānādināmabhiḥ // Abhidh-d_477 //",
  "SA01vabhdiku:948": "dharmānvayaviśeṣye dve duḥkhādyaiśca catuṣṭayam /",
  "SA01vabhdiku:949": "dve saṃvṛtyanyacittābhyāṃ kṣayeṇājanmanā dvayam // Abhidh-d_478 //",
  "SA01vabhdiku:950": "pratipakṣaprayogābhyāṃ svabhāvākāragocaraiḥ /",
  "SA01vabhdiku:951": "tadvyavasthā niboddhavyā kṛtyenopacayena vā // Abhidh-d_479 //",
  "SA01vabhdiku:952": "dhātusatyārthacitteṣu jātidhvaṃsāprajanmanoḥ /",
  "SA01vabhdiku:953": "saṃmohasya nivṛttyarthaṃ tadbhedo daśadhaiva vā // Abhidh-d_480 //",
  "SA01vabhdiku:954": "parijñātādyavagamaḥ duḥkhādau kṣayadhī phalam // Abhidh-d_481 //",
  "SA01vabhdiku:955": "dhīrākāraḥ sadākāryaṃ sākārāstvavalambinaḥ // Abhidh-d_482 //",
  "SA01vabhdiku:956": "paricittamatistrīṇi dharmasaṃjñaṃ nirodhadhīḥ /",
  "SA01vabhdiku:957": "catvāri smṛtyupasthānānyato 'nyajjñānamiṣyate // Abhidh-d_483 //",
  "SA01vabhdiku:958": "mārgadharmānvayajñānagocaro navaśo dhiyaḥ // Abhidh-d_484 //",
  "SA01vabhdiku:959": "pañcadharmāstridhātvāptān mārgarūpān sanātanān /",
  "SA01vabhdiku:960": "vyutpattyarthaṃ dvidhā kṛtvā darśayejjñānagocaram // Abhidh-d_485 //",
  "SA01vabhdiku:961": "dṛṅmārge prathame jñāne tribhirjñānaiḥ samanvitaḥ /",
  "SA01vabhdiku:962": "caturṣvekaikavṛddhyordhvaṃ virakto 'nyamano dhiyā // Abhidh-d_486 //",
  "SA01vabhdiku:963": "tridhyānakāmavairāgye paścime muktivartmani /",
  "SA01vabhdiku:964": "mauladhyānaprayoge ca jñeyānāgatabhāvanā // Abhidh-d_487 //",
  "SA01vabhdiku:965": "bālasya smṛtyupasthānadhyānādyutpādane tathā /",
  "SA01vabhdiku:966": "prayogamuktimārgeṣu saṃvṛtyānyamanodhiyaḥ // Abhidh-d_488 //",
  "SA01vabhdiku:967": "kṣāntijñānāni bhāvyante svajātīyāni dṛkpathe /",
  "SA01vabhdiku:968": "sāṃvṛtaṃ cānvayajñāne duḥkhahetusamāhvaye // Abhidh-d_489 //",
  "SA01vabhdiku:969": "samānapratipakṣatvātteṣu mārgāyitatvataḥ /",
  "SA01vabhdiku:970": "ato 'bhisamayātyākhyaṃ tattrisatyāntalābhataḥ // Abhidh-d_490 //",
  "SA01vabhdiku:971": "mārgākhye tvanvayajñāne ṣaḍ bhāvyante 'tha sapta vā /",
  "SA01vabhdiku:972": "ānantaryapathe corddhvaṃ bhāvyate nānyacittadhīḥ // Abhidh-d_491 //",
  "SA01vabhdiku:973": "prahāṇamuktimārgeṣu vināntyāyā vimuktitaḥ /",
  "SA01vabhdiku:974": "bhavāgrapratipakṣatvātsaṃvṛtasya na bhāvanā // Abhidh-d_492 //",
  "SA01vabhdiku:975": "dhyānādīnāṃ svabhāvādāvavyāghātavisāri yat /",
  "SA01vabhdiku:976": "dhyānādijñānasaṃjñaṃ tannavajñānamayaṃ balam // Abhidh-d_493 //",
  "SA01vabhdiku:977": "yatsattvākṣamṛdutvādau paricchede pravartate /",
  "SA01vabhdiku:978": "akṣottamāvarajñānabalaṃ tannavadhīmayam // Abhidh-d_494 //",
  "SA01vabhdiku:979": "yatsattvādhirucitraidhe hīnādau sampravartate /",
  "SA01vabhdiku:980": "nānādhimuktidhīsaṃjñe balaṃ tacca navātmakam // Abhidh-d_495 //",
  "SA01vabhdiku:981": "yannānādhātvapekṣākhyaṃ sattvārthāya pravartate /",
  "SA01vabhdiku:982": "navajñānamayaṃ tadvattannānādhātudhībalam // Abhidh-d_496 //",
  "SA01vabhdiku:983": "gatidharmāryabhedaṃ yadvetti pratyayabhedataḥ /",
  "SA01vabhdiku:984": "taddhiyo daśa sarvatragāminīpratipadbalam // Abhidh-d_497 //",
  "SA01vabhdiku:985": "yat svānyātītajanmekṣisaṃvṛtijñānasaṃjñakam /",
  "SA01vabhdiku:986": "prāgjātyānusmṛtijñānabalaṃ tatsaphalaṃ matam // Abhidh-d_498 //",
  "SA01vabhdiku:987": "sattvānāṃ cyutisambhūtyorjñānamanyādhvavṛtti yat /",
  "SA01vabhdiku:988": "taccyutyutpattibuddhyākhyaṃ balaṃ pūrvavaducyate // Abhidh-d_499 //",
  "SA01vabhdiku:989": "āsravakṣayadhīsaṃjñaṃ ṣaḍjñānānyathavā daśa /",
  "SA01vabhdiku:990": "ṣoḍaśākāramatrādyamanyaiścāpyuttaraṃ bhuvā // Abhidh-d_500 //",
  "SA01vabhdiku:991": "saptamaṃ ṣoḍaśākāramavibhaktākṛtidvayam /",
  "SA01vabhdiku:992": "aṣṭākāraṃ dvitīyaṃ tu navajñānamayaṃ tu yat // Abhidh-d_501 //",
  "SA01vabhdiku:993": "tathāgatabalaṃ proktaṃ tajjñeyaṃ dvādaśākṛti /",
  "SA01vabhdiku:994": "sarvagocaramatrādyamantyaṃ śāntyavalambi vā // Abhidh-d_502 //",
  "SA01vabhdiku:995": "dvidhā hetubhavālambaṃ saptamaṃ satyagocaram /",
  "SA01vabhdiku:996": "atītādyaddhi dhātvarthamaṣṭamaṃ samudāhṛtam // Abhidh-d_503 //",
  "SA01vabhdiku:997": "navamaṃ khalu rūpārthaṃ saṃskṛtālambyate param /",
  "SA01vabhdiku:998": "dvyapekṣo balaśabdo 'yaṃ balaṃ tvapratighātataḥ // Abhidh-d_504 //",
  "SA01vabhdiku:999": "sandhau sandhau ca buddhasya kāyenārāyaṇaṃ balam /",
  "SA01vabhdiku:1000": "spraṣṭavyamadhikaṃ tattu daśa hastyādisaptakāt // Abhidh-d_505 //",
  "SA01vabhdiku:1001": "svaparārthāntasamprāptervaiśāradyacatuṣṭayam /",
  "SA01vabhdiku:1002": "ādyantabalarūpe dve dve karma pratipaddhiyoḥ // Abhidh-d_506 //",
  "SA01vabhdiku:1003": "śrotṛsampattrayāpekṣā trividhā smṛtyupasthitiḥ /",
  "SA01vabhdiku:1004": "saṃsmārāhitasāmarthyasaṃprajanyasvalakṣaṇā // Abhidh-d_507 //",
  "SA01vabhdiku:1005": "saṃvṛtijñānarūpatvāddīrghakālānusārataḥ /",
  "SA01vabhdiku:1006": "sarvatra samavṛttyāderbaddhasyaiva mahākṛpā // Abhidh-d_508 //",
  "SA01vabhdiku:1007": "araṇā praṇidhijñānaṃ catasraḥ pratisaṃvidaḥ /",
  "SA01vabhdiku:1008": "arhatsāntānikā hyete pañca tu prāntakoṭikāḥ // Abhidh-d_509 //",
  "SA01vabhdiku:1009": "itarairapi sāmānyā apramādādayo guṇāḥ /",
  "SA01vabhdiku:1010": "eṣāṃ yathopadiṣṭānāṃ śṛṇu vakṣyāmi lakṣaṇam // Abhidh-d_510 //",
  "SA01vabhdiku:1011": "araṇā saṃvṛtijñānaṃ nṛjāntyadhyānaniśrayāt /",
  "SA01vabhdiku:1012": "āryasantānikā jātā savastukamalekṣiṇī // Abhidh-d_511 //",
  "SA01vabhdiku:1013": "praṇidhijñānamapyevaṃ sarvadharmāvalambi tu /",
  "SA01vabhdiku:1014": "akopyadharmaṇo khyāte tathaiva pratisaṃvidaḥ // Abhidh-d_512 //",
  "SA01vabhdiku:1015": "vivakṣitārthasambandhināmasaṃmohabhedinī /",
  "SA01vabhdiku:1016": "ādyānyā tadabhivyaṅgyā jñeyā jñānavicāriṇī // Abhidh-d_513 //",
  "SA01vabhdiku:1017": "tṛtīyā śabdasaṃskārā jñānasaṃmohaghātinī /",
  "SA01vabhdiku:1018": "turīyā tu prabandhoktirdhyānādyutpādanonmukhī // Abhidh-d_514 //",
  "SA01vabhdiku:1019": "arthākhyā khalu sarvatra ṣaḍjñānānyathavā nava /",
  "SA01vabhdiku:1020": "pratibhānāhvayāpyevaṃ daśajñānamayī tvasau // Abhidh-d_515 //",
  "SA01vabhdiku:1021": "kāme dhyāneṣu dharmākhyā tadanyā tvādyakāmayoḥ /",
  "SA01vabhdiku:1022": "saṃvṛtijñānamayyau tu dve ete pratisaṃvidau // Abhidh-d_516 //",
  "SA01vabhdiku:1023": "ṛddhau śrotre 'nyacitte prāgbhāve cyutyudaye kṣaye /",
  "SA01vabhdiku:1024": "jñānasākṣātkriyābhijñā ṣaḍvā dhīḥ muktivartmani // Abhidh-d_517 //",
  "SA01vabhdiku:1025": "catasraḥ saṃvṛtijñānaṃ pañca jñānāni cittadhīḥ /",
  "SA01vabhdiku:1026": "sarvāsravakṣayābhijñā ṣaḍjñānānyathavā daśa // Abhidh-d_518 //",
  "SA01vabhdiku:1027": "ṣaṣṭhī sarvatra pañcānyā maulīṣu dhyānabhūmiṣu /",
  "SA01vabhdiku:1028": "yatnavairāgyato labhyāḥ svabhūmyadharagocarāḥ // Abhidh-d_519 //",
  "SA01vabhdiku:1029": "smṛtyupasthitayastistraścetaḥparyāyadhīrmatā /",
  "SA01vabhdiku:1030": "ṛddhiśrotrākṣyabhijñāsnu prathamā smṛtyupasthitiḥ // Abhidh-d_520 //",
  "SA01vabhdiku:1031": "divyamavyākṛtaṃ śrotraṃ netraṃ cānyā śubhā matāḥ /",
  "SA01vabhdiku:1032": "abhijñāphalatābhijñā manovijñānaprajñayā // Abhidh-d_521 //",
  "SA01vabhdiku:1033": "tisro vidyā matāstryadhvasaṃmohādivyudastaye /",
  "SA01vabhdiku:1034": "ekā svabhāvato 'śaikṣī dve tvaśaikṣāśrayodayāt // Abhidh-d_522 //",
  "SA01vabhdiku:1035": "ṛddhicittakṣayābhijñā pratihāryatrayaṃ smṛtam /",
  "SA01vabhdiku:1036": "harato dve kuśāstṛbhyo mārebhyo harate param // Abhidh-d_523 //",
  "SA01vabhdiku:1037": "samādhī ṛddhirityuktā phalamaiśvaryaṣṭadhā /",
  "SA01vabhdiku:1038": "dvidhaitadgatinirmāṇe trividhā gatiriṣyate // Abhidh-d_524 //",
  "SA01vabhdiku:1039": "manomayī gatiḥ śāsturicchāmātrapravṛttitaḥ /",
  "SA01vabhdiku:1040": "adhimokṣakṛtānyeṣāṃ tato dehābhivāhinī // Abhidh-d_525 //",
  "SA01vabhdiku:1041": "rūpagandharasasparśāḥ kāme nirmāṇamiṣyate /",
  "SA01vabhdiku:1042": "rūpasparśau matau rūpe sveśarīre 'tha vā bahiḥ // Abhidh-d_526 //",
  "SA01vabhdiku:1043": "abhijñāphalacittena tattāni tu caturdaśa /",
  "SA01vabhdiku:1044": "ādyadhyānaphalaṃ dve tairūrdhvabhūmyekavṛddhitaḥ // Abhidh-d_527 //",
  "SA01vabhdiku:1045": "tallābho dhyānavat jñeyaḥ śuddhakācca svataśca tat /",
  "SA01vabhdiku:1046": "svabhūmenaiva nirmāṇamadhareṇāpi bhāṣaṇam // Abhidh-d_528 //",
  "SA01vabhdiku:1047": "nirmātraiva sahaiteṣāṃ bhāṣaṇaṃ sugatādṛte /",
  "SA01vabhdiku:1048": "ekasya bruvataḥ sarve nirmitā bruvate samam // Abhidh-d_529 //",
  "SA01vabhdiku:1049": "adhiṣṭhāya tu nirmāṇaṃ bhāṣante 'nyena cetasā /",
  "SA01vabhdiku:1050": "adhiṣṭhānaṃ mṛtasyāpi sthirasyaiva tu vastunaḥ // Abhidh-d_530 //",
  "SA01vabhdiku:1051": "ajayyekamanekena jayiṇastadviparyayaḥ /",
  "SA01vabhdiku:1052": "avyākṛtamabhijñotthaṃ upapattya tvayaṃ tridhā // Abhidh-d_531 //",
  "SA01vabhdiku:1053": "arhatāṃ daśadhā tvetadaiśvaryamupapadyate /",
  "SA01vabhdiku:1054": "sarvāsravakṣayajñānavimuktidvayayogataḥ // Abhidh-d_532 //",
  "SA01vabhdiku:1055": "aiśvaryapi samānesminyathokte śāstṛśiṣyayoḥ /",
  "SA01vabhdiku:1056": "antaraṃ sumahacchāsturyattatpūrvamudāhṛtam // Abhidh-d_533 //",
  "SA01vabhdiku:1057": "sāṅgā cittasthitirdhyānaṃ taccaturdhāṅgabhedataḥ /",
  "SA01vabhdiku:1058": "dhyānoktirāñjasī tatra bhāktī tatsahabhūṣvapi // Abhidh-d_534 //",
  "SA01vabhdiku:1059": "saṃkṣepādiyamākhyātā dhyānajātiścaturvidhā /",
  "SA01vabhdiku:1060": "dravyabhedānahaṃ tasyāḥ pravakṣyāmi yathāgamam // Abhidh-d_535 //",
  "SA01vabhdiku:1061": "sahārūpyacatuṣṭvena samāpattirmatāṣṭadhā /",
  "SA01vabhdiku:1062": "catuḥ pañceṣu skandheṣu taduktervargavṛttitaḥ // Abhidh-d_536 //",
  "SA01vabhdiku:1063": "bhedena tu samāpattidravyāṇi daśa sapta ca /",
  "SA01vabhdiku:1064": "sāmantakaiḥ sahāṣṭābhirdhyānāntarikayāpi ca // Abhidh-d_537 //",
  "SA01vabhdiku:1065": "tadbhedāḥ khalvime 'nyepi vakṣyante śāstracoditāḥ /",
  "SA01vabhdiku:1066": "buddhabuddhestu te sarve tattvenāyānti gocaram // Abhidh-d_538 //",
  "SA01vabhdiku:1067": "tridhā dhyānāni maulāni sāsvādādiprabhedataḥ /",
  "SA01vabhdiku:1068": "tathaiva traya ārūpyā bhavāgraṃ tu dvidhā matam // Abhidh-d_539 //",
  "SA01vabhdiku:1069": "sāmantāni dvidhā sapta prathamaṃ tu tridhā matam /",
  "SA01vabhdiku:1070": "dhyānāntaraṃ tridhā tadvadakliṣṭaṃ tvadharāśrayam // Abhidh-d_540 //",
  "SA01vabhdiku:1071": "āsvādavatsatṛṣṇaṃ yacchaddhakaṃ laukikaṃ matam /",
  "SA01vabhdiku:1072": "ado(dho?)dhvastaṃ tadāsvādyamatilokamanāsravam // Abhidh-d_541 //",
  "SA01vabhdiku:1073": "aṅgānyādye śubhe pañca vitarkaścittasūkṣmatā /",
  "SA01vabhdiku:1074": "prītiḥ sukhaṃ samādhānaṃ kliṣṭaṃ sukhavivarjitam // Abhidh-d_542 //",
  "SA01vabhdiku:1075": "sādhyātmasaprasādāstu sukhaprītisamādhayaḥ /",
  "SA01vabhdiku:1076": "dvitīye 'ṅgāni catvāri kliṣṭe śraddhā sukhādṛte // Abhidh-d_543 //",
  "SA01vabhdiku:1077": "tṛtīye pañcame prajñā smṛtyupekṣā sukhaṃ sthitiḥ /",
  "SA01vabhdiku:1078": "kliṣṭe tvaṅgadvayaṃ jñeyaṃ samādhirvedanāsukham // Abhidh-d_544 //",
  "SA01vabhdiku:1079": "antye catvāryupekṣe dve samādhiḥ smṛtireva ca /",
  "SA01vabhdiku:1080": "kliṣṭe dhyāne caturthe tu dve aṅge vedanā sthitiḥ // Abhidh-d_545 //",
  "SA01vabhdiku:1081": "dravyātmanā daśaikaṃ ca nāmnā tvaṣṭau daśaiva ca /",
  "SA01vabhdiku:1082": "aṅgānyetāni kathyante catuṣkoṭirataḥ smṛtaḥ // Abhidh-d_546 //",
  "SA01vabhdiku:1083": "śamathasya ca /",
  "SA01vabhdiku:1084": "dhyānasāmantakārūpyeṣvaṅgānāmavyavasthitiḥ // Abhidh-d_547 //",
  "SA01vabhdiku:1085": "vitarkacāravidhvaṃsātpraśvāsāśvāsasaṃkṣayāt /",
  "SA01vabhdiku:1086": "upekṣāveditābhāvādantyamānejyamucyate // Abhidh-d_548 //",
  "SA01vabhdiku:1087": "ādye prītisukhopekṣā dvitīye tu sukhādṛte /",
  "SA01vabhdiku:1088": "sukhopekṣe tṛtīye 'ntye upekṣaiva vidiṣyate // Abhidh-d_549 //",
  "SA01vabhdiku:1089": "dṛkchrotrakāyavijñānaṃ vijñaptijanakaṃ tathā /",
  "SA01vabhdiku:1090": "yadbhūmāvavicārāyāmādyādavyākṛtaṃ tu tat // Abhidh-d_550 //",
  "SA01vabhdiku:1091": "khanimittodgrahākṛṣṭaḥ proktānantamanaskṛtiḥ /",
  "SA01vabhdiku:1092": "visarvarūpa ārūpya ākāśānantyasaṃjñakaḥ // Abhidh-d_551 //",
  "SA01vabhdiku:1093": "tadvaccittavibhutvekṣī vijñānānantyalakṣaṇaḥ /",
  "SA01vabhdiku:1094": "vijñānānantyadveṣī ca akiñcanyāhvayaḥ punaḥ // Abhidh-d_552 //",
  "SA01vabhdiku:1095": "tadvittūcchedaśaṅkī ca na saṃjñāsaṃjñasaṃjñakaḥ /",
  "SA01vabhdiku:1096": "ādau tathā prayuktatvāt tatsaṃjñā vyapadiśyate // Abhidh-d_553 //",
  "SA01vabhdiku:1097": "savitarkavicāraṃ yatsāpekṣaṃ sānuvartakam /",
  "SA01vabhdiku:1098": "cittamāryetarākāraṃ tadānāgamyamucyate // Abhidh-d_554 //",
  "SA01vabhdiku:1099": "catvāro dhyāyinaḥ proktāścaturdhyānavidarśanāt /",
  "SA01vabhdiku:1100": "sampadvipattisaṃjñāyā hānapakṣyādivedinaḥ // Abhidh-d_555 //",
  "SA01vabhdiku:1101": "dhyātā proktastathā dhyeyaṃ dhyānaṃ dhyānaphalaṃ tathā /",
  "SA01vabhdiku:1102": "asiddheruktadoṣatvānnāstyātmādicatuṣṭayam // Abhidh-d_556 //",
  "SA01vabhdiku:1103": "karmānuṣṭhānato mokṣo jñānānuṣṭhānatastathā /",
  "SA01vabhdiku:1104": "vyāpāre sati sadbhāvādyāthātmyāvagamepi ca // Abhidh-d_557 //",
  "SA01vabhdiku:1105": "karma tvatra dvidhā jñeyaṃ puṇyāpuṇyakriyākriye /",
  "SA01vabhdiku:1106": "puṇyakriyā tridhā proktā viratistadvidhoditā // Abhidh-d_558 //",
  "SA01vabhdiku:1107": "jñānaṃ tu naiṣṭhikaṃ jñeyaṃ yathāpūvaṃmudāhṛtam /",
  "SA01vabhdiku:1108": "ato 'nyadbhajate yastu khalīnaṃ carvayatyasau // Abhidh-d_559 //",
  "SA01vabhdiku:1109": "parapīḍāpravṛttatvādvadhalobhānṛtādayaḥ /",
  "SA01vabhdiku:1110": "apāyahetavo jñeyāḥ śreyodvāravibandhinaḥ // Abhidh-d_560 //",
  "SA01vabhdiku:1111": "yuktārthacodanād duḥkhatrāṇāddoṣānuśāsanāt /",
  "SA01vabhdiku:1112": "śāstramityucyate 'to 'nyajjñeyaṃ vātikabhāṣitam // Abhidh-d_561 //",
  "SA01vabhdiku:1113": "pārasīkādimantrāṇāṃ viṣotsadabalaṃ kvacit /",
  "SA01vabhdiku:1114": "dṛśyate na tu sarvasminnariṣṭādyanivartanāt // Abhidh-d_562 //",
  "SA01vabhdiku:1115": "rāgādyairdūṣyate cittaṃ śraddhādyaiśca viśudhyate /",
  "SA01vabhdiku:1116": "viprasyāpi yatastasmād guṇavāneva mucyate // Abhidh-d_563 //",
  "SA01vabhdiku:1117": "śuddhaṃ caturvidhaṃ hānabhāgīyādi yathākramam /",
  "SA01vabhdiku:1118": "nyūnatulyabalotkṛṣṭanirmalānuguṇaṃ hi tat // Abhidh-d_564 //",
  "SA01vabhdiku:1119": "kleśasvoparimasthānanīrajaskānuvarti vā /",
  "SA01vabhdiku:1120": "dve trīṇi trīṇi ca dve vā hānapakṣyādyanantaram // Abhidh-d_565 //",
  "SA01vabhdiku:1121": "vyutkrāntakasamāpattirarhato 'kopyadharmaṇaḥ /",
  "SA01vabhdiku:1122": "tatprayogo dvidhā bhūmirgatvāgamyajigīṣayā // Abhidh-d_566 //",
  "SA01vabhdiku:1123": "dharmabhūmyutkrameṇāṣṭau śuddhakākhyādanāsravam /",
  "SA01vabhdiku:1124": "śuddhakācca tṛtīyaṃ svaṃ niṣṭhā śuddhācca nirmalam // Abhidh-d_567 //",
  "SA01vabhdiku:1125": "svordhvā evopajanyante dhyānārūpyabhavaḥ śubhāḥ /",
  "SA01vabhdiku:1126": "bhavāgrasthastvagatyādau nirmalāmavalambate // Abhidh-d_568 //",
  "SA01vabhdiku:1127": "bālādyadhyānasaṃprāptau laukikasyaiva bhāvanā /",
  "SA01vabhdiku:1128": "ūṣmādivarjye cālabdhe dhyānāntarasamudbhave // Abhidh-d_569 //",
  "SA01vabhdiku:1129": "vītarāgasya cālabdhe pūrvasāmantake tathā /",
  "SA01vabhdiku:1130": "viraktasya tu pūrvasya nirmalasyaiva bhāvanā // Abhidh-d_570 //",
  "SA01vabhdiku:1131": "nyāmamārgānvayajñāne śaikṣasyākṣavivardhane /",
  "SA01vabhdiku:1132": "ānantaryāhvaye mārge dṛṅmārge dvādaśakṣaṇāḥ // Abhidh-d_571 //",
  "SA01vabhdiku:1133": "bhavāgrasya ca vairāgye kṣayajñānavivarjite /",
  "SA01vabhdiku:1134": "ākopyā ................................ // Abhidh-d_572 //",
  "SA01vabhdiku:1135": "āryasya kāmavairāgye carame muktivartmani /",
  "SA01vabhdiku:1136": "jñānatraye trayākhye ca nyāme 'nāgamyavarjite // Abhidh-d_573 //",
  "SA01vabhdiku:1137": "śaikṣasya rāgiṇaḥ pūrvatribhūmīndriyavardhane /",
  "SA01vabhdiku:1138": "prayogamuktimārgeṣu kāmādyadhyānajasya ca // Abhidh-d_574 //",
  "SA01vabhdiku:1139": "dvividhārhatvasaṃprāptau muktivartmani paścime /",
  "SA01vabhdiku:1140": "viraktānāṃ ca śaikṣāṇāmavyagrānyatribhūjaye // Abhidh-d_575 //",
  "SA01vabhdiku:1141": "bhāvanā dvividhasyāpi nobhayasya tu bhāvanām /",
  "SA01vabhdiku:1142": "anāgamyāśraye nyāma tadbhāgīyodbhavādiṣu // Abhidh-d_576 //",
  "SA01vabhdiku:1143": "dvitīyādiṣvanenaiva vidhinābhyuhya yuktitaḥ /",
  "SA01vabhdiku:1144": "abhidharmanayajñāne jñeyānāgatabhāvanā // Abhidh-d_577 //",
  "SA01vabhdiku:1145": "sāsvādaḥ svabhavālambaḥ śubhaṃ dhyānaṃ samantadṛk /",
  "SA01vabhdiku:1146": "ārupyāḥ kuśalā maulā nādholokāvalambinaḥ // Abhidh-d_578 //",
  "SA01vabhdiku:1147": "dhyānārūpyaiḥ prahīyante nirmalairmānaso malāḥ /",
  "SA01vabhdiku:1148": "adhobhūmestu labhyante sāmantairapi śuddhakaiḥ // Abhidh-d_579 //",
  "SA01vabhdiku:1149": "savitarkavicārādyāstrayaḥ proktāḥ samādhayaḥ /",
  "SA01vabhdiku:1150": "dhyānāntare sa cārodhaḥ sadvayo 'nyatra nirdvayaḥ // Abhidh-d_580 //",
  "SA01vabhdiku:1151": "sāsravānāsravaścānya ekādaśabhuvastrayaḥ /",
  "SA01vabhdiku:1152": "āryākāramatidyotāḥ śūnyatādyaḥ samādhayaḥ // Abhidh-d_581 //",
  "SA01vabhdiku:1153": "daśāpraṇihitākārāḥ śūnyatāyā dvayaṃ matam /",
  "SA01vabhdiku:1154": "animitto 'mṛtākāraiścaturbhiḥ saṃpravartate // Abhidh-d_582 //",
  "SA01vabhdiku:1155": "vimukterdviprakārāyāḥ prāptaye nirmalāḥ punaḥ /",
  "SA01vabhdiku:1156": "vimokṣasu(mu ?)",
  "SA01vabhdiku:1157": "khaśabdena ta evāviṣkṛtāstrayaḥ // Abhidh-d_583 //",
  "SA01vabhdiku:1158": "trayo 'parasamādhyākhyā śūnyatāśūnyatādayaḥ /",
  "SA01vabhdiku:1159": "dvayamālambate 'śaikṣaṃ śūnyato 'nityatastathā // Abhidh-d_584 //",
  "SA01vabhdiku:1160": "kṣayamapratisaṃkhyākhyamantyo gṛhṇāti śāntataḥ /",
  "SA01vabhdiku:1161": "ekādaśabhuvaḥ sarve sāsravā nṛṣvakopinaḥ // Abhidh-d_585 //",
  "SA01vabhdiku:1162": "samādhibhāvanādhyānaṃ sukhāya prathamaṃ śubham /",
  "SA01vabhdiku:1163": "darśanāyākṣyabhijñoktā prajñābhedāya yātnikāḥ // Abhidh-d_586 //",
  "SA01vabhdiku:1164": "yo 'ntyo vajropame dhyāne sarvakleśakṣayāya sā /",
  "SA01vabhdiku:1165": "sūtraṃ caitatsamākhyātaṃ buddhenātmopanāyikam // Abhidh-d_587 //",
  "SA01vabhdiku:1166": "caturṇāmapramāṇānāṃ maitryadveṣastathā kṛpā /",
  "SA01vabhdiku:1167": "muditā prītirekeṣāmupekṣālobha iṣyate // Abhidh-d_588 //",
  "SA01vabhdiku:1168": "vyāpādasya vihiṃsāyā aratestṛḍdviṣastathā /",
  "SA01vabhdiku:1169": "pratipakṣo 'yamākhyāto damanārthaṃ svacetasaḥ // Abhidh-d_589 //",
  "SA01vabhdiku:1170": "sukhādhāne sukhā maitrī duḥkhanāśonmukhī kṛpā /",
  "SA01vabhdiku:1171": "muditā modanānimnā sattvā ebhyeva paścimā // Abhidh-d_590 //",
  "SA01vabhdiku:1172": "draṣṭavyā vṛttireteṣāṃ ākāraiḥ sukhitādi bhiḥ /",
  "SA01vabhdiku:1173": "ebhyastvanyatamenāpi brahmasāyujyamaśnute // Abhidh-d_591 //",
  "SA01vabhdiku:1174": "nṛṣu kāmāvalambīni dhyānayormuditāhvayoḥ /",
  "SA01vabhdiku:1175": "ṣaḍbhaumāni tadanyāni kecidicchanti saptasu // Abhidh-d_592 //",
  "SA01vabhdiku:1176": "vimokṣāḥ kathitā aṣṭau teṣāṃ dvāvaśubhātmakau /",
  "SA01vabhdiku:1177": "tāvādyadhyānayorantye tṛtīyo 'lobhalakṣaṇaḥ // Abhidh-d_593 //",
  "SA01vabhdiku:1178": "catvāraḥ kuśalārūpā vimokṣākhyā samāhitāḥ /",
  "SA01vabhdiku:1179": "nirodhākhyasamāpattirvimokṣaḥ kathito 'ṣṭamaḥ // Abhidh-d_594 //",
  "SA01vabhdiku:1180": "tasyāstu saṃmukhībhāvaḥ sūkṣmasūkṣmādanantaram /",
  "SA01vabhdiku:1181": "vyutthānacittamapyasyāḥ svaṃ śuddhaṃ nirmalaṃ tvadhaḥ // Abhidh-d_595 //",
  "SA01vabhdiku:1182": "kāmāvacaradṛśyārthā vimokṣāḥ prathamāstrayaḥ /",
  "SA01vabhdiku:1183": "anye tvanvayadhīpakṣasvordhvaduḥkhādyavekṣiṇāḥ // Abhidh-d_596 //",
  "SA01vabhdiku:1184": "sūtre 'bhibhavasaṃjñākhyaṃ proktamāyatanāṣṭakam /",
  "SA01vabhdiku:1185": "vimokṣādhikavṛttyetaccittaiśvaryapradarśakam // Abhidh-d_597 //"
}