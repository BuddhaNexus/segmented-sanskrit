{
  "SA20asmahsbu:0": "(Msa 1)",
  "SA20asmahsbu:1": "mahāyānasūtrālaṃkāraḥ",
  "SA20asmahsbu:2": "// oṃ //",
  "SA20asmahsbu:3": "namaḥ sarvabuddhabodhisatvebhyaḥ",
  "SA20asmahsbu:4": "CHAPITRE I",
  "SA20asmahsbu:5": "prathamo 'dhikāraḥ",
  "SA20asmahsbu:6": "arthajño 'rthavibhāvanāṃ prakurute vācā padaiś cāmalair duḥkhasyottaraṇāya duḥkhitajane kāruṇyatas tanmayaḥ /",
  "SA20asmahsbu:7": "dharmasyottamayānadeśitavidheḥ satveṣu tadgāmiṣu śliṣṭām arthagatiṃ niruttaragataṃ pañcātmikāṃ darśayan // AMsa_1.1 //",
  "SA20asmahsbu:8": "arthajño 'rthavibhāvanāṃ prakurute iti ka upadeśam ārabhya ko 'laṃkarotīti /",
  "SA20asmahsbu:9": "arthajñaḥ /",
  "SA20asmahsbu:10": "kam alaṃkāram alaṃkaroti /",
  "SA20asmahsbu:11": "arthavibhāvanāṃ kurute /",
  "SA20asmahsbu:12": "kena vācā padaiś cāmalaiḥ /",
  "SA20asmahsbu:13": "amalayā vāceti pauruṣayā amalaiḥ padair yuktaiḥ sahitair iti vistaraḥ /",
  "SA20asmahsbu:14": "na hi vinā vācā padavyañjanair artho vibhāvayituṃ sakyata iti /",
  "SA20asmahsbu:15": "kasmai duḥkhasyottaraṇāya duḥkhitajane kāruṇyatas tanmayaḥ /",
  "SA20asmahsbu:16": "duḥkhitajane yat kāruṇyaṃ tasmāt kāruṇyataḥ /",
  "SA20asmahsbu:17": "tanmaya iti kāruṇyamayaḥ /",
  "SA20asmahsbu:18": "kasyālaṃkāraṃ karoti /",
  "SA20asmahsbu:19": "dharmasyottamayānadeśitavidheḥ /",
  "SA20asmahsbu:20": "uttamayānasya deśito vidhir yasmin dharme tasya dharmasya /",
  "SA20asmahsbu:21": "kasminn alaṃkaroti /",
  "SA20asmahsbu:22": "satveṣu tadgāmiṣu /",
  "SA20asmahsbu:23": "nimittasaptam yeṣām mahāyānagāmisatvanimittam ity arthaḥ /",
  "SA20asmahsbu:24": "katividham alaṃkāraṃ karoti /",
  "SA20asmahsbu:25": "pañcavidhaṃ /",
  "SA20asmahsbu:26": "śliṣṭām arthagatiṃ niruttaragatāṃ pañcātmikāṃ darśayan /",
  "SA20asmahsbu:27": "(Msa 2) śliṣṭam iti yuktāṃ niruttaragatām ity anuttarajñānagatāṃ /",
  "SA20asmahsbu:28": "tām idānīṃ pañcātmikāṃ arthagatiṃ dvitīyena ślokena darśyati /",
  "SA20asmahsbu:29": "ghaṭitam iva suvarṇaṃ vārijaṃ vā vibuddhaṃ sukṛtam iva subhojyaṃ bhujyamānaṃ kṣudhārtaiḥ /",
  "SA20asmahsbu:30": "vidita iva sulekho ratnapeṭeva muktā vivṛta iha sa dharmaḥ prītimagryāṃ dadhāti // AMsa_1.2 //",
  "SA20asmahsbu:31_0": "anena ślokena pañcabhir dṛṣṭāntaiḥ sa hi dharmaḥ pañcavidham artham adhikṛtya deśitaḥ",
  "SA20asmahsbu:31_1": "sādhyaṃ vyutpādyaṃ cintyam acintyaṃ pariniṣpannaṃ cādhigamārthaṃ pratyātmavedanīyaṃ",
  "SA20asmahsbu:31_2": "bodhipakṣasvabhāvaṃ /",
  "SA20asmahsbu:32": "so 'nena sūtrālaṃkāreṇa vivṛtaḥ prītim agrāṃ dadhādati /",
  "SA20asmahsbu:33": "yathākramaṃ ghaṭitasuvarṇādivat /",
  "SA20asmahsbu:34": "yadā sa dharmaḥ prakṛtyaiva guṇayuktaḥ kathaṃ so 'laṃkriyata ity asya codyasya parihārārthaṃ trtīyaḥ ślokaḥ /",
  "SA20asmahsbu:35": "yathā bimbaṃ bhūṣāprakṛtiguṇavad darpaṇagataṃ viśiṣṭaṃ prāmodyaṃ janayati nṛṇāṃ darśanavaśāt /",
  "SA20asmahsbu:36": "tathā dharmaḥ soktaprakṛtiguṇayukto 'pi satataṃ vibhaktārthas tuṣṭiṃ janayati viśiṣṭām iha satām // AMsa_1.3 //",
  "SA20asmahsbu:37": "anena kiṃ darśayati /",
  "SA20asmahsbu:38_0": "yathā bimbaṃ bhūṣāprakṛtiguṇavad darśaṇagataṃ darśanavaśād viśiṣṭaṃ prāmodyaṃ janayaty",
  "SA20asmahsbu:38_1": "evaṃ sa dharmaḥ subhāṣitaiḥ prajkṛtyaiva guṇayukto 'pi satataṃ vibhaktārthas tuṣṭiṃ viśiṣṭāṃ janayati /",
  "SA20asmahsbu:39": "buddhimatām atas tuṣṭiviśeṣotpādanād alaṃkṛta iva bhavatīti /",
  "SA20asmahsbu:40": "ataḥ paraṃ tribhiḥ ślokais tasmin dharme trividham upaśaṃsaṃ darśayaty ādarotpādanārthaṃ /",
  "SA20asmahsbu:41": "āghrāyamāṇakaṭukaṃ svādurasaṃ yathāuṣadhaṃ tadvat /",
  "SA20asmahsbu:42": "dharmarmo dvayavyavasthāstho vyañjanato 'rtho na ca jñeyaḥ // AMsa_1.4 //",
  "SA20asmahsbu:43": "rājeva durārādho dharmo 'yaṃ vipulagāḍhagambhīraḥ /",
  "SA20asmahsbu:44": "ārādhitaś ca tadvadvaraguṇadhanadāyako bhavati // AMsa_1.5 //",
  "SA20asmahsbu:45": "ratnaṃ jātyamanarthaṃrghaṃ yathā 'parīkṣakajanaṃ na toṣayati /",
  "SA20asmahsbu:46": "dharmas tathāyam abudhaṃ viparyayāt toṣayati tadvat // AMsa_1.6 //",
  "SA20asmahsbu:47": "trividho 'śaṃsaḥ /",
  "SA20asmahsbu:48": "āvaraṇaprahāṇahetutvam auṣadhopamatvena /",
  "SA20asmahsbu:49": "svayavyavastha iti (Msa 3)",
  "SA20asmahsbu:50": "vyañjanārthavyavasthaḥ /",
  "SA20asmahsbu:51": "vibhutvahetutvam abhijñādivaiśeṣikaguṇāiśvaryadānād rājopamatvena /",
  "SA20asmahsbu:52": "āryadhanopabhogahetutvaṃ ca anarthajātyaratnopamatvena /",
  "SA20asmahsbu:53": "parīkṣakajana āryajano veditavyaḥ /",
  "SA20asmahsbu:54": "naivedaṃ mahāyānaṃ buddhavacanaṃ kutas tasyāyam anuśaṃso bhaviṣyatīty atra vipratipannas tasya buddhavacanatvaprasādhanārthaṃ kāraṇavibhājyam ārabhya ślokaḥ /",
  "SA20asmahsbu:55": "ādāv avyākaraṇāt samapravṛtter agocarāt siddheḥ /",
  "SA20asmahsbu:56": "bhāvābhāve 'bhāvāt pratipakṣatvād rutānyatvāt // AMsa_1.7 //",
  "SA20asmahsbu:57": "ādāv avyākaraṇāt yady etat saddharmāntarāye paścāt kenāpi utpāditaṃ /",
  "SA20asmahsbu:58": "kasmād ādau bhavatā na vyākṛtam anāgatabhayavat /",
  "SA20asmahsbu:59": "samapravṛtteḥ samakālaṃ ca śrāvakayānena mahāyānasya pravṛtter upalabhyate na paścād iti katham asyābuddhavacanatvaṃ vijñāyate /",
  "SA20asmahsbu:60": "agocarān nāyam evam udāro gambhīraś ca dharmas tārkikāṇāṃ gocaraḥ /",
  "SA20asmahsbu:61": "tīrtikaśāstreṣu tatprakārānupalambhād iti /",
  "SA20asmahsbu:62": "nāyam anyair bhāṣito yujyate /",
  "SA20asmahsbu:63": "ucyamāne 'pi tadanadhimukteḥ /",
  "SA20asmahsbu:64": "siddhe athānyenābhisaṃbudhya bhāṣitaḥ /",
  "SA20asmahsbu:65": "siddham asya buddhavacanatvaṃ /",
  "SA20asmahsbu:66": "sa eva buddho yo 'bhisaṃbudhya evam bhāṣate /",
  "SA20asmahsbu:67": "bhāvābhāve 'bhāvād yadi mahāyānaṃ kiṃcid asti tasya bhāva siddhim idaṃ buddhavacanam ato 'nyasya mahāyānasyābhāvāt /",
  "SA20asmahsbu:68": "atha nāsti tasyābhāve śrāvakayānasyāpy abhāvāt /",
  "SA20asmahsbu:69": "śrāvakayānaṃ budhavacanaṃ na mahāyānam iti na yujyate vinā buddhayānena buddhānām anutpādāt /",
  "SA20asmahsbu:70": "pratipakṣatvād bhāvyamānaṃ ca mahāyānaṃ sarvanirvikalpajñānāśrayatvena kleśānāṃ pratipakṣo bhavati tasmād buddhavacanaṃ /",
  "SA20asmahsbu:71": "rutānyatvāt na cāsya yathārutam arthas tasmān na yathārutārthānusāreṇedam abuddhavacanaṃ veditavyaṃ /",
  "SA20asmahsbu:72": "yad uktam ādāv avyākaraṇād ity anābhogād etad anāgataṃ bhagavatā na vyākṛtam iti kasyacit syād ata upekṣāyā ayoge ślokaḥ /",
  "SA20asmahsbu:73": "pratyakṣacakṣuṣo buddhāḥ śāsanasya ca rakṣakāḥ /",
  "SA20asmahsbu:74": "adhvany anyanāvṛtajñānā upekṣāto na yujyate // AMsa_1.8 //",
  "SA20asmahsbu:75": "(Msa 4)",
  "SA20asmahsbu:76": "anena kiṃ darśayati /",
  "SA20asmahsbu:77": "tribhiḥ kāraṇair anāgatasya mahataḥ śāsanopadravasyopkeṣā na yujyate /",
  "SA20asmahsbu:78": "buddhānām ayatnato jñānapravṛtteḥ pratyakṣacakṣuṣkatayā śāsanarakṣayāś ca yatnavatvāt /",
  "SA20asmahsbu:79": "anāgatajñānasāmarthyāc ca sarvakālāvyāhatajñānatayeti /",
  "SA20asmahsbu:80": "yad uktaṃ bhāvābhāve 'bhāvād iti /",
  "SA20asmahsbu:81": "etad eva śrāvakayānaṃ mahāyānam etenaiva mahābodhiprāptir iti kasyacit syād ataḥ śrāvakayānasya mahāyānatvāyoge ślokaḥ /",
  "SA20asmahsbu:82": "vaikalyato virodhād anupāyatvāt tathāpy anupadeśāt /",
  "SA20asmahsbu:83": "na śrāvakayānam idaṃ bhavati mahāyānadharmākhyam // AMsa_1.9 //",
  "SA20asmahsbu:84": "vaikalyāt parārthopadeśasya na hi śrāvakayāne kaścit parārtha upadiṣṭaḥ śrāvakāṇām ātmano nirvidvirāgavimuktimātropāyopadeśāt /",
  "SA20asmahsbu:85": "na ca svārtha eva pareṣūpadiśyamānaḥ parārtho bhavitum arhati /",
  "SA20asmahsbu:86": "virodhāt svārthe hi paro niyujyamānaḥ svārtha eva prayujyate sa ātmana eva parinirvāṇārthaprayukto 'nuttarāṃ samyaksaṃbodhim abhisaṃbhotsyata iti virodham etat /",
  "SA20asmahsbu:87": "na ca śrāvakayānenaiva cirakālaṃ bodhau ghaṭamāno buddho bhavitum arhati /",
  "SA20asmahsbu:88": "anupāyatvāt /",
  "SA20asmahsbu:89": "anupāyo hi śrāvakayānaṃ buddhatvasya na cānupāyena ciram api prayujyamānaḥ prārthitam arthaṃ prāpnoti /",
  "SA20asmahsbu:90": "śṛṅgād iva dugdhaṃ na bhastrayā /",
  "SA20asmahsbu:91": "athānyathāpy atropadiṣṭaṃ yathā bodhisatvena prayoktavyaṃ /",
  "SA20asmahsbu:92": "tathāpy anupadeśān na śrāvakayānam eva mahāyānaṃ bhavitum arhati /",
  "SA20asmahsbu:93": "na hi sa tādṛśa upadeśa etasminn upalabhyate /",
  "SA20asmahsbu:94": "viruddham vā cānyonyaṃ śrāvakayānaṃ cety anyonyavirodhe ślokaḥ /",
  "SA20asmahsbu:95": "āśayasyopadeśasya prayogasya virodhataḥ /",
  "SA20asmahsbu:96": "upastambhasya kālasya yat hīnaṃ hīnam eva tat // AMsa_1.10 //",
  "SA20asmahsbu:97": "kathaṃ viruddhaṃ /",
  "SA20asmahsbu:98": "pañcabhir virodhaiḥ /",
  "SA20asmahsbu:99": "āśayopadeśaprayoga upatambhakālavirodhaiḥ /",
  "SA20asmahsbu:100_0": "śrāvakayāne hy ātmaparinirvāṇāyaivāśayas tadartham evaupadeśas tadartham eva prayogaḥ",
  "SA20asmahsbu:100_1": "parīttaś ca puṇyajñānasaṃbhārasaṃgṛhīta upastambhaḥ kālena cālpena tadarthaprāptir",
  "SA20asmahsbu:100_2": "yāvat tribhir api janmabhiḥ /",
  "SA20asmahsbu:101": "mahāyāne tu sarvaṃ viparyayeṇa /",
  "SA20asmahsbu:102": "tasmād anyonyavirodhād yad yānaṃ hīnaṃ hīnam eva tat /",
  "SA20asmahsbu:103": "na tan mahāyānaṃ bhavitum arhati /",
  "SA20asmahsbu:104": "buddhavacanasyedaṃ lakṣaṇaṃ yat sūtre 'vatarati vinaye saṃdṛśyate dharmatāṃ ca na vilomayati /",
  "SA20asmahsbu:105": "na caivaṃ mahāyānaṃ (Msa 5)",
  "SA20asmahsbu:106": "sarvadharmaniḥsvabhāvatvopadeśāt /",
  "SA20asmahsbu:107": "tasmān na buddhavacanam iti kasyacit syād ato lakṣaṇavirodhe ślokaḥ /",
  "SA20asmahsbu:108": "svake 'vatārāt svasyaiva vinaye darśanād api /",
  "SA20asmahsbu:109": "audāryād api gāmbhīryād aviruddhaiva dharmatā // AMsa_1.11 //",
  "SA20asmahsbu:110": "anena ślokena kiṃ darśyati /",
  "SA20asmahsbu:111": "avataraty evedaṃ svasmin mahāyānasūtre svasya ca śleśasya vinayaḥ saṃdṛśyate /",
  "SA20asmahsbu:112": "yo mahāyāne bodhisatvānāṃ śleśa uktaḥ /",
  "SA20asmahsbu:113": "vikalpaśleśā hi bodhisatvāḥ /",
  "SA20asmahsbu:114": "audāryagambhīryalakṣaṇatvāc ca /",
  "SA20asmahsbu:115": "na dharmatāṃ vilomayaty athaiva hi dharmatā mahābodhiprāpataye tasmān nāsti lakṣaṇavirodhaḥ /",
  "SA20asmahsbu:116": "agocarād ity uktam atas tarkagocaratvāyoge ślokaḥ /",
  "SA20asmahsbu:117": "niśrito 'niyato 'vyāpī sāṃvṛtaḥ khedavān api /",
  "SA20asmahsbu:118": "bālāśrayo matas tarkas tasyāto viṣayo na tat // AMsa_1.12 //",
  "SA20asmahsbu:119": "adṛṣṭasatyāśreyo hi tarkaḥ kaścid āgamaniśrito bhavati /",
  "SA20asmahsbu:120": "aniyataś ca bhavati kālāntareṇānyathā pratyavagamāt /",
  "SA20asmahsbu:121": "avyāpī ca na sarvajñeyaviṣayaḥ /",
  "SA20asmahsbu:122": "sāṃvṛtasatyaviṣayaś ca na parmārthaviṣayaḥ /",
  "SA20asmahsbu:123": "khedavāṃś ca pratibhānaparyādanāt /",
  "SA20asmahsbu:124": "mahāyānas tu na niśritaṃ yāvat akhedavat /",
  "SA20asmahsbu:125": "śatasāhasrikādyanekasūtropadeśāt /",
  "SA20asmahsbu:126": "ato na tarkasya tadviṣayaḥ /",
  "SA20asmahsbu:127": "anupāyatvāt śrāvakayāne na buddhatvaṃ prāptam ity uktam atha mahāyānaṃ katham upāyo yukta ity upāyatvayoge ślokaḥ /",
  "SA20asmahsbu:128": "audāryād api gāmbhīryāt paripāko 'vikalpanā /",
  "SA20asmahsbu:129": "deśanā'to dvayasyāsmin sa copāyo niruttare // AMsa_1.13 //",
  "SA20asmahsbu:130": "anena ślokena kiṃ darśayati /",
  "SA20asmahsbu:131": "prabhāv audāryadeśanayā satvānāṃ paripāko prabhāv adhimuktito ghaṭanāt /",
  "SA20asmahsbu:132": "gāmbhīryadeśanayā avikalpanā ata etasya dvayasyāsmin mahāyāne deśanā sa copāyo niruttare jñāne tābhyāṃ yathākramaṃ (Msa 6)",
  "SA20asmahsbu:133": "satvānāṃ paripācanād ātmanaś ca buddhadharmaparipākād iti /",
  "SA20asmahsbu:134": "ye punar asmāt trasanti tadartham asthānatrāsādīnave kāraṇatvena ślokaḥ /",
  "SA20asmahsbu:135": "tadasthānatrāso bhavati jagatāṃ dāhakaraṇo mahāpuṇyaskandhaprasavakaraṇād dīrghasamayam /",
  "SA20asmahsbu:136": "agotro 'sanmitro 'kṛtamatir apūrvācitaśubhas trasaty asmin dharme patati mahato 'rthād gata iha // AMsa_1.14 //",
  "SA20asmahsbu:137": "trāsāsthāne trāsas tadasthānatrāsaḥ /",
  "SA20asmahsbu:138": "dāhakaraṇo bhavaty apāyeṣu kiṃ kāraṇaṃ /",
  "SA20asmahsbu:139": "mahato apuṇyaskandhaprasavasya karaṇāt /",
  "SA20asmahsbu:140": "kiyantaṃ kālam iti dīrghasamayaṃ /",
  "SA20asmahsbu:141": "evaṃ paścād ādīnavaḥ /",
  "SA20asmahsbu:142": "yena ca kāraṇena yāvantaṃ ca kālaṃ tat saṃdarśayati /",
  "SA20asmahsbu:143": "kiṃ punaḥ kāraṇe tu satīti caturvidhaṃ trāsakāraṇaṃ darśayati /",
  "SA20asmahsbu:144": "gotraṃ cāsya na bhavati sanmitraṃ vā avyutpannamatir vā bhavati mahāyānadharmatāyāṃ pūrvaṃ vānupacitaśubho bhavati /",
  "SA20asmahsbu:145": "patati mahato 'rthāditi mahābodhisaṃbhārārthāt /",
  "SA20asmahsbu:146": "aprāptaparihāṇito 'paramādīnavaṃ darśayati /",
  "SA20asmahsbu:147": "trāsakāraṇam uktam atrāsakāraṇaṃ vaktavyam ity atrāsakāraṇatve ślokaḥ /",
  "SA20asmahsbu:148": "tadanyānyānyābhāvāt paramagahanatvād anugamāt vicitrasyākhyānād dhruvakathanayogād bahumukhāt /",
  "SA20asmahsbu:149": "yathākhyānaṃ nārthād bhagavati ca bhāvātigahanāt na dharme 'smiṃs trāso bhavati viduṣāṃ yonivicayāt // AMsa_1.15 //",
  "SA20asmahsbu:150": "tadanyānyānyābhāvād iti tato 'nyasya mahāyānasthābhāvāt /",
  "SA20asmahsbu:151": "atha śrāvakayānam eva mahānaṃ syād anyasya śrāvakasya pratyekabuddhasya vābhāvaḥ syāt /",
  "SA20asmahsbu:152": "sarva eva hi buddhā bhaveyuḥ /",
  "SA20asmahsbu:153": "paramagahanatvāc ca /",
  "SA20asmahsbu:154": "sarvajñajñānamārgasyānugamāc ca tulyakālapravṛttyā /",
  "SA20asmahsbu:155": "vicitrasyākhyānād /",
  "SA20asmahsbu:156": "vicitraś cātra saṃbhāramārga ākhyāyate na kevalaṃ śūnyataiva /",
  "SA20asmahsbu:157": "tasmād abhiprāyikenānena bhavitavyam iti /",
  "SA20asmahsbu:158": "dhruvakathanayogād bahumukhād abhīkṣṇaṃ cātra śūnyatā kathyate bahibhiś ca paryāyais teṣu teṣu sutrānteṣu tasmād bhavitavyam atra mahatā prayogena /",
  "SA20asmahsbu:159": "anyathā hi sakṛt pratiṣedhamātrakṛtam abhaviṣyad iti /",
  "SA20asmahsbu:160": "yathākhyānaṃ nārthāt na cāsya yathārutam artho 'smād api trāso na yuktaḥ /",
  "SA20asmahsbu:161": "bhagavati ca bhāvātigahanād atigahanaś ca buddhānāṃ bhāvo durājñeyas tasmān nāsmabhis tadajñānāt trasitavyam iti /",
  "SA20asmahsbu:162": "(Msa 7) evaṃ yoniśaḥ pravicayād viduṣāṃ trāso na bhavati /",
  "SA20asmahsbu:163": "dūrānupraviṣṭajñānagocaratve ślokaḥ /",
  "SA20asmahsbu:164": "śrutaṃ niśrityādau prabhavati manaskāra iha yo",
  "SA20asmahsbu:165": "manaskārāj jñānaṃ prabhavati ca tatvārthaviṣayam /",
  "SA20asmahsbu:166": "tato dharmaprāptiḥ prabhavati ca tasmin matirato",
  "SA20asmahsbu:167": "yadā pratyātmaṃ sā katham asati tasmin vyavasitiḥ // AMsa_1.16 //",
  "SA20asmahsbu:168": "śrutaṃ niśrityādau manaskāraḥ prabhavati yo yoniśa ity arthaḥ /",
  "SA20asmahsbu:169": "yoniśo manasikārāt tatvārthaviṣayaṃ jñānaṃ prabhavati lokottarā samyagdṛṣṭis tatas tat phalasya dharmasya prāptis tatas tasmin prāpte matir vimuktijñānaṃ prādurbhavati /",
  "SA20asmahsbu:170": "evaṃ yadā pratyātmaṃ sā matir bhavati /",
  "SA20asmahsbu:171": "katham asati tasminn eṣā vyavasitir niścayo bhavati naivedaṃ buddhavacanam iti /",
  "SA20asmahsbu:172": "atrāsapadasthānatve ślokaḥ /",
  "SA20asmahsbu:173": "ahaṃ na boddhā na gabhīraboddhā buddho gabhīraṃ kim atarkagamyaṃ /",
  "SA20asmahsbu:174": "kasmād gabhīrārthavidāṃ na mokṣa ity etad uttrāsapadaṃ na yuktam // AMsa_1.17 //",
  "SA20asmahsbu:175": "yadi tāvad aham asya na boddhety uttrāsapadaṃ tan na yuktaṃ /",
  "SA20asmahsbu:176": "atha buddho 'pi gambhīrasya padārthasya na boddhā sa kiṃ gabhīraṃ deśayiṣyatīty uttrāsapadaṃ tad ayuktaṃ /",
  "SA20asmahsbu:177": "atha gambhīraṃ kasmād atarkagamyaṃ ity uttrāsapadaṃ tan na yuktaṃ /",
  "SA20asmahsbu:178": "atha kasmād gabhīrārthavidām evam mokṣo na tārkikāṇām ity uttrāsapadaṃ tan na yuktaṃ /",
  "SA20asmahsbu:179": "anadhimuktita eva tat siddhau ślokaḥ /",
  "SA20asmahsbu:180": "hīnādhimuktaḥ sunihīnadhātor hīnaiḥ sahāyaiḥ parivāritasya /",
  "SA20asmahsbu:181": "audāryagāmbhīryasudeśite 'smin dharme 'dhimuktir yadi nāsti siddham // AMsa_1.18 //",
  "SA20asmahsbu:182": "yasya hīnā cādhimuktis tataś ca hīna eva dhātuḥ samudāgata ālayavijñānabhāvanā /",
  "SA20asmahsbu:183": "hīnair eva sahāyaiḥ samānādhimuktidhātukair yaḥ parivāritas tasyāsminn audāryagāmbhīryasudeśite mahāyānadharme yady adhimuktir nāsti ata eva siddham utkṛṣṭam idaṃ mahāyānam iti /",
  "SA20asmahsbu:184": "aśrutasūtrāntapratikṣepāyoge ślokaḥ /",
  "SA20asmahsbu:185": "śrutānusāreṇa hi buddhimattāṃ labdhvā śrute yaḥ prakaroty avajñāṃ /",
  "SA20asmahsbu:186": "śrute vicitre sati cāprameye śiṣṭe kuto niścayam eti mūḍhaḥ // AMsa_1.19 //",
  "SA20asmahsbu:187": "kāmaṃ tāvad adhimuktir na syād aśrutānāṃ tu sūtrāntānām aviśeṣeṇa pratipakṣo na yuktiḥ /",
  "SA20asmahsbu:188": "(Msa 8) śrutānusāreṇaiva hi buddhimattvaṃ labdhvā yaḥ śruta evāvajñāṃ karoti mūḍhaḥ sa saty evāvaśiṣṭe śrute vicitre cāprameye ca kutaḥ /",
  "SA20asmahsbu:189": "kāraṇān niścayam eti na tad buddhavacanam iti /",
  "SA20asmahsbu:190": "na hi tasya śrutād anyad balam asti tasmād aśrutvā pratikṣepo na yuktaḥ /",
  "SA20asmahsbu:191": "yad api ca śrutaṃ tad yoniśo manasi kartavyaṃ nāyoniśa ity ayoniśomanasikārādhīnave ślokaḥ /",
  "SA20asmahsbu:192": "yathārute 'rthe parikalpyamāne svapratyayo hānim upaiti buddheḥ /",
  "SA20asmahsbu:193": "svākhyātatāṃ ca kṣipati kṣatiṃ ca prāpnoti dharme pratighāvatīva // AMsa_1.20 //",
  "SA20asmahsbu:194": "svapratyaya iti svayaṃdṛṣṭapraāmarṣako na vijñānām antikād arthaparyeṣṭī /",
  "SA20asmahsbu:195": "hānim upaiti buddher iti yathābhūtajñānād aprāptiparihānitaḥ /",
  "SA20asmahsbu:196": "dharmasya ca svākhyātatāṃ pratikṣipati tan nidānaṃ cāpuṇyaprabhāvāt kṣatiṃ prāpnoti /",
  "SA20asmahsbu:197": "dharme ca pratighātam āvaraṇaṃ ca dharmavyavasanasaṃvartanīyaṃ karmety ayam atrādīnavaḥ /",
  "SA20asmahsbu:198": "ayathāvataś cārtham avijānato 'pi pratighāto na yukta iti pratighātāyoge ślokaḥ /",
  "SA20asmahsbu:199": "manaḥ pradoṣaḥ prakṛtipraduṣṭo 'yathārute cāpi hy ayuktarūpaḥ /",
  "SA20asmahsbu:200": "prāg eva saṃdehagatasya dharme tasmād upekṣaiva varaṃ hy adoṣā // AMsa_1.21 //",
  "SA20asmahsbu:201": "prakṛtipraduṣṭa iti prakṛtisāvadyaḥ /",
  "SA20asmahsbu:202": "tasmād upekṣaiva varaṃ /",
  "SA20asmahsbu:203": "kasmāt /",
  "SA20asmahsbu:204": "sā hy adoṣā /",
  "SA20asmahsbu:205": "pratighātas tu sadoṣaḥ /",
  "SA20asmahsbu:206": "mahāyānasūtrālaṃkāre mahāyānasiddhyadhikāraḥ prathamaḥ",
  "SA20asmahsbu:207": "CHAPITRE II",
  "SA20asmahsbu:208": "dvitīyo 'dhikāraḥ",
  "SA20asmahsbu:209": "śaraṇagamanaviśeṣasaṃgrahaślokaḥ",
  "SA20asmahsbu:210": "ratnāni yo hi śaraṇapragato 'tra yāne jñeyaḥ sa eva paramaḥ śaraṇaṇagatānām /",
  "SA20asmahsbu:211": "sarvatragābhyupagamādhigamābhibhūtibhedaiś caturvidhamayārthaviśeṣaṇena // AMsa_2.1 //",
  "SA20asmahsbu:212": "sa eva paramaḥ śaraṇaṃ gatānām iti /",
  "SA20asmahsbu:213": "kena kāraṇena /",
  "SA20asmahsbu:214": "caturvidhasvabhāvārthaviśeṣaṇena /",
  "SA20asmahsbu:215": "caturvidho 'rthaḥ sarvatragābhyupagamādhigamābhibhūtibhedato veditavyaḥ /",
  "SA20asmahsbu:216": "(Msa 9) sarvatragārthaḥ /",
  "SA20asmahsbu:217": "abhibhavārthaḥ /",
  "SA20asmahsbu:218": "te punar uttaratra nirdekṣyante /",
  "SA20asmahsbu:219": "tathāpy atra śaraṇapragatānāṃ bahuduṣkarakāryatvāt kecin notsahante ślokaḥ /",
  "SA20asmahsbu:220": "yasmād ādau duṣkara eṣa vyavasāyo duḥsādho 'sau naikasahasrair api kalpaiḥ /",
  "SA20asmahsbu:221": "siddho yasmāt satvahitādhānamahārthas tasmād agre yāna ihāgraśaraṇārthaḥ // AMsa_2.2 //",
  "SA20asmahsbu:222": "etena tasya śaraṇagamanavyavasāyasya praṇidhānapratipattiviśeṣābhyāṃ yaśohetutvaṃ darśayati /",
  "SA20asmahsbu:223": "phalaprāptiviśeṣeṇa mahārthatvaṃ /",
  "SA20asmahsbu:224": "purvādhikṛte sarvatragārthe ślokaḥ /",
  "SA20asmahsbu:225": "sarvān satvāṃs tārayituṃ yaḥ pratipanno yano jñāne sarvagate kauśalyayuktaḥ /",
  "SA20asmahsbu:226": "yo nirvāṇe saṃsaraṇe 'py ekaraso 'sau saṃsṛtiśāntyekaraso 'sau jñeyo dhīmān eṣa hi sarvatraga evam // AMsa_2.3 //",
  "SA20asmahsbu:227": "etena caturvidhaṃ sarvatragārthaṃ ...",
  "SA20asmahsbu:228": "... asāṃketikaṃ dharmatā",
  "SA20asmahsbu:229": "prātilambhikaṃ ceti prabhedalakṣaṇā pravṛttir audārikasūkṣmaprabhedena /",
  "SA20asmahsbu:230": "śaraṇapratipattiviśeṣaṇe ślokaḥ /",
  "SA20asmahsbu:231": "śaraṇagatim imāṃ gato mahārthāṃ guṇagaṇavṛddhim upaiti so 'prameyām /",
  "SA20asmahsbu:232": "sphurati jagad idaṃ kṛpāśayena prathayati cāpratimaṃ mahārthadharmam // AMsa_2.4 //",
  "SA20asmahsbu:233": "atra śaraṇagamanasthāṃ mahārthāṃ svaparārthapratipattibhyāṃ darśayati /",
  "SA20asmahsbu:234": "svārthapratipattiḥ (Msa 10)",
  "SA20asmahsbu:235": "punar bahuprakārā 'prameyaguṇavṛddhā /",
  "SA20asmahsbu:236": "aprameyatvaṃ tarkasaṃkhyā kālāprameyatayā veditavyaṃ /",
  "SA20asmahsbu:237": "na hi sā guṇavṛddhis tarkeṇa prameyā na saṃkhyā na kālenātyantikatvāt /",
  "SA20asmahsbu:238": "parārthapratipattir āśayataś ca karuṇā sphuraṇena prayogataś ca mahāyānadharmaprathanena /",
  "SA20asmahsbu:239": "mahāyānaṃ hi mahāryadṛśāṃ dharmaḥ /",
  "SA20asmahsbu:240": "mahāyānasūtrālaṃkāre śaraṇagamanādhikāro dvitīyaḥ",
  "SA20asmahsbu:241": "CHAPITRE III",
  "SA20asmahsbu:242": "tṛtīyo 'dhikāraḥ",
  "SA20asmahsbu:243": "gotraprabhedasaṃgrahaślokaḥ",
  "SA20asmahsbu:244": "satvāgratvaṃ svabhāvaś ca liṅgaṃ gotraprabhedatā /",
  "SA20asmahsbu:245": "ādīnavo 'nuśaṃsaś ca dvidhāupamyaṃ caturvidhā // AMsa_3.1 //",
  "SA20asmahsbu:246": "anena gotrasyāstitvam agratvaṃ svabhāvo liṅgaṃ prabheda ādīnavo 'nuśaṃso dvidhāupamyaṃ cety eṣa prabhedaḥ saṃgṛhītaḥ /",
  "SA20asmahsbu:247": "ete ca prabhedāḥ pratyekaṃ caturvidhāḥ /",
  "SA20asmahsbu:248": "anena gotrāstitvavibhāge ślokaḥ /",
  "SA20asmahsbu:249": "dhātūnām adhimukteś ca pratipatteś ca bhedataḥ /",
  "SA20asmahsbu:250": "phalabhedopalabdheś ca gotrāstitvaṃ nirūpyate // AMsa_3.2 //",
  "SA20asmahsbu:251": "nānādhātukatvānām aparimāṇo dhātuprabhedo yathoktam akṣarāśisūtre /",
  "SA20asmahsbu:252": "tasmād evaṃ jātīyako 'pi dhātubhedaḥ pratyetavya iti /",
  "SA20asmahsbu:253": "asti yānatraye gotrabhedaḥ /",
  "SA20asmahsbu:254": "adhimuktibhedo 'pi satvānām upalabhyate prathamata eva kasyacit kvacid eva yāde 'dhimuktir bhavati so 'ntareṇa gotrabhedaṃ na syāt /",
  "SA20asmahsbu:255": "utpāditāyām api ca pratyayavaśenādhimuktau pratipattibheda upalabhyate kaścin nirvohā bhavati kaścin neti so 'ntareṇa gotraprabhedaṃ na syāt /",
  "SA20asmahsbu:256": "phalabhedaś copalabhyate hīnamadhyaviśiṣṭā bodhayaḥ (Msa 11)",
  "SA20asmahsbu:257": "so 'ntareṇa gotrabhedaṃ na syāt bījānurūpatvāt phalasya /",
  "SA20asmahsbu:258": "agratvavibhāge ślokaḥ /",
  "SA20asmahsbu:259": "udagratve 'tha sarvatve mahārthatve 'kṣayāya ca /",
  "SA20asmahsbu:260": "śubhasya tannimittatvāt gotrāgratvaṃ vidhīyate // AMsa_3.3 //",
  "SA20asmahsbu:261": "atra gotrasya caturvidhena nimittatvenāgratvaṃ darśayati /",
  "SA20asmahsbu:262": "tad dhi gotraṃ kuśalamulānām udagratve nimittaṃ sarvatve mahārthatve akṣayatve ca /",
  "SA20asmahsbu:263": "na hi śrāvakāṇāṃ tathodagrāṇi na ca sarvāṇi santi balavaiśāradyādyabhāvāt /",
  "SA20asmahsbu:264": "na ca mahārthānyaparārthatvāt /",
  "SA20asmahsbu:265": "na cākṣayāṇy anupadhiśeṣanirvāṇāvasānatvāt /",
  "SA20asmahsbu:266": "lakṣaṇavibhāge ślokaḥ /",
  "SA20asmahsbu:267": "prakṛtyā paripuṣṭaṃ ca āśrayaś cāśritaṃ ca tat /",
  "SA20asmahsbu:268": "sadasac caiva vijñeyaṃ guṇottāraṇatārthataḥ // AMsa_3.4 //",
  "SA20asmahsbu:269": "etena caturvidhaṃ gotraṃ darśayati /",
  "SA20asmahsbu:270": "prakṛtisthaṃ samudānītam āśrayasvabhāvam āśritasvabhāvaṃ ca tad eva yathākramaṃ /",
  "SA20asmahsbu:271": "tatpunarhetubhāvena sat phalabhāvenāsat /",
  "SA20asmahsbu:272": "guṇottāraṇārthana gotraṃ veditavyaṃ guṇā uttaranty asmād uddhavantīti kṛtvā /",
  "SA20asmahsbu:273": "liṅgavibhāge ślokaḥ /",
  "SA20asmahsbu:274": "kāruṇyam adhimuktiś ca kṣāntiś cādiprayogataḥ /",
  "SA20asmahsbu:275": "samācāraḥ subhasyāpi gotre liṅgaṃ nirupyate // AMsa_3.5 //",
  "SA20asmahsbu:276": "caturvidhaṃ liṅgaṃ bodhisatvagotre /",
  "SA20asmahsbu:277": "ādiprayogata eva kāruṇyaṃ satveṣu /",
  "SA20asmahsbu:278": "adhimuktir mahāyānadharme /",
  "SA20asmahsbu:279": "kṣāntirduṣkaracaryāyāṃ sahiṣṇutārthena /",
  "SA20asmahsbu:280": "samācāraś ca pāramitāmayasya kuśalasyeti /",
  "SA20asmahsbu:281": "prabhedavibhāge ślokaḥ /",
  "SA20asmahsbu:282": "niyatāniyataṃ gotram ahāryaṃ hāryam eva ca /",
  "SA20asmahsbu:283": "pratyayair gotrabhedo 'yaṃ samāsena caturvidhaḥ // AMsa_3.6 //",
  "SA20asmahsbu:284": "samāsena caturvidhaṃ gotraṃ niyatāniyataṃ tadeva yathākramaṃ pratyayairahāryaṃ hāryaṃ ceti /",
  "SA20asmahsbu:285": "ādīnavavibhāge ślokaḥ /",
  "SA20asmahsbu:286": "kleśābhyāsaḥ kumitratvaṃ vidhātaḥ paratantratā /",
  "SA20asmahsbu:287": "gotrasyādīnavo jñeyaḥ samāsena caturvidhaḥ // AMsa_3.7 //",
  "SA20asmahsbu:288": "bodhisatvagotre samāsena caturvidha ādīnavaḥ yena gotrastho 'guṇeṣu pravartate /",
  "SA20asmahsbu:289": "(Msa 12) kleśabāhulyaṃ /",
  "SA20asmahsbu:290": "akalyāṇamitratā /",
  "SA20asmahsbu:291": "upakaraṇavidhātaḥ /",
  "SA20asmahsbu:292": "pāratantryaṃ ca /",
  "SA20asmahsbu:293": "anuśaṃsavibhāge ślokaḥ /",
  "SA20asmahsbu:294": "cirād apāyagamanam āśumokṣaś ca tatra ca /",
  "SA20asmahsbu:295": "tanuduḥkhopasaṃvittiḥ sodvegā satvapācanā // AMsa_3.8 //",
  "SA20asmahsbu:296": "caturvidho bodhisatvasya gotre 'nuśaṃsaḥ /",
  "SA20asmahsbu:297": "cireṇāpāyān gacchati /",
  "SA20asmahsbu:298": "kṣipraṃ ca tebhyo mucyate /",
  "SA20asmahsbu:299": "mṛdukaṃ ca duḥkhaṃ teṣūpapannaḥ pratisaṃvedayate /",
  "SA20asmahsbu:300": "saṃvignacetās tadupapannāṃś ca satvān karuṇayamānaḥ paripācayati /",
  "SA20asmahsbu:301": "mahāsuvarṇagotrāupamye ślokaḥ /",
  "SA20asmahsbu:302": "Comparaison avec une grande Famille d'or, en un vers.",
  "SA20asmahsbu:303": "suvarṇagotravat jñeyam ameyaśubhatāśrayaḥ /",
  "SA20asmahsbu:304": "jñānanirmalatāyogaprabhāvāṇāṃ ca niśrayaḥ // AMsa_3.9 //",
  "SA20asmahsbu:305": "mahāsuvarṇagotraṃ hi caturvidhasya suvarṇasyāśrayo bhavati /",
  "SA20asmahsbu:306": "prabhūtasya prabhāsvarasya nirmalasya karmaṇyasya ca /",
  "SA20asmahsbu:307": "tatsādharmyeṇa bodhisatvagotram aprameyakuśalamūlāśrayaḥ /",
  "SA20asmahsbu:308": "jñānāśrayaḥ /",
  "SA20asmahsbu:309": "kleśanairmalyaprāptyāśrayaḥ /",
  "SA20asmahsbu:310": "abhijñādiprabhāvāśrayaś ca /",
  "SA20asmahsbu:311": "tasmān mahāsuvarṇagotropaṃ veditavyaṃ /",
  "SA20asmahsbu:312": "mahāratnagotrāupamye ślokaḥ /",
  "SA20asmahsbu:313": "suratnagotravat jñeyaṃ mahābodhinimittataḥ /",
  "SA20asmahsbu:314": "mahājñānasamādhyāryamahāsatvārthaniśrayāt // AMsa_3.10 //",
  "SA20asmahsbu:315": "mahāratnagotraṃ hi caturvidharatnāśrayo bhavati /",
  "SA20asmahsbu:316": "jātyasya varṇasaṃpannasya saṃsthānasaṃpannasya pramāṇasaṃpannasya ca /",
  "SA20asmahsbu:317_0": "tadupamaṃ bodhisatvagotraṃ veditavyaṃ mahābodhinimittatvāt mahājñānanimittatvād āryasamādhinimittatvāt",
  "SA20asmahsbu:317_1": "cittasya hi saṃsthitiḥ samādhiḥ mahāsatvaparipākanimittatvāc ca bahusatvaparipācanāt /",
  "SA20asmahsbu:318": "agotrannasthavibhāge ślokaḥ /",
  "SA20asmahsbu:319": "aikāntiko duścarite 'sti kaścit kaścit samudghātitaśukladharmā /",
  "SA20asmahsbu:320": "amokṣabhāgīyaśubho 'sti kaścin nihīnaśuklo 'sty api hetuhīnaḥ // AMsa_3.11 //",
  "SA20asmahsbu:321": "aparinirvāṇadharmaka etasminn agotrastho 'bhipretaḥ /",
  "SA20asmahsbu:322": "sa ca samādato dvividhaḥ /",
  "SA20asmahsbu:323": "tatkālāparinirvāṇadharmā atyantaṃ ca /",
  "SA20asmahsbu:324": "tatkālāparinirvāṇadharmā caturvidhaḥ /",
  "SA20asmahsbu:325": "duścaritaikāntikaḥ samucchinnakuślamūlaḥ /",
  "SA20asmahsbu:326": "hīnakuśalamūlaś cāparipūrṇasaṃbhāraḥ /",
  "SA20asmahsbu:327": "(Msa 13) atyantāparinirvāṇadharmā tu hetuhīno yasya parinirvāṇagotram eva nāsti /",
  "SA20asmahsbu:328": "prakṛtiparipuṣṭagotramāhātmye ślokaḥ /",
  "SA20asmahsbu:329": "gāmbhīryāudāryavāde parahitakaraṇāyodite dīrghadharme ajñātvaivādhimuktir bhavati suvipulā saṃprapattikṣamā ca /",
  "SA20asmahsbu:330": "saṃpattiś cāvasāne dvayagataparamā yad bhavaty eva teṣāṃ tajjñeyaṃ bodhisatvaprakṛtiguṇavatas tatprapuṣṭāc ca gotrāt // AMsa_3.12 //",
  "SA20asmahsbu:331": "yadgābhīryāudāryavādini parahitakriyārthamukte vistīrṇe mahāyānadharme gāmbhīryāudāryārtham ajñātvaivādhimuktir vipulā bhavati /",
  "SA20asmahsbu:332": "pratipattau cotsāhaḥ /",
  "SA20asmahsbu:333": "saṃpattiś cāvasāne mahābodhirdvayagatāyāḥ saṃpatteḥ paramā tatprakṛtyā guṇavataḥ paripuṣṭasya ca bodhisatvagotrasya māhātmyaṃ veditavyaṃ /",
  "SA20asmahsbu:334": "dvayagatā iti dvaye laukikāḥ śrāvakāś ca /",
  "SA20asmahsbu:335": "parameti viśiṣṭā /",
  "SA20asmahsbu:336": "phalato gotraviśeṣaṇe ślokaḥ /",
  "SA20asmahsbu:337": "suvipulaguṇabodhivṛkṣavṛddhyai dhanasukhaduḥkhaśamopalabdhaye ca /",
  "SA20asmahsbu:338": "svaparahitasukhakriyāphalatvād bhavati samudagrasamūlam udagragotram etat // AMsa_3.13 //",
  "SA20asmahsbu:339": "svaparahitaphalasya bodhivṛkṣasya praśastamūlatvam anena bodhisatvagotraṃ saṃdarśitaṃ /",
  "SA20asmahsbu:340": "mahāyānasūtrālaṃkāre gotrādhikāras tṛtīyaḥ",
  "SA20asmahsbu:341": "CHAPITRE IV",
  "SA20asmahsbu:342": "caturtho 'dhikāraḥ",
  "SA20asmahsbu:343": "cittotpādalakṣaṇe ślokaḥ /",
  "SA20asmahsbu:344": "mahotsāhā mahārambhā mahārthātha mahodayā /",
  "SA20asmahsbu:345": "cetanā bodhisatvānāṃ dvayārthā cittasaṃbhavaḥ // AMsa_4.1 //",
  "SA20asmahsbu:346": "mahotsāhā saṃnāhavīryeṇa gambhīraduṣkaradīrghakālapratikṣepotsahanāt /",
  "SA20asmahsbu:347": "mahārambhā yathāsaṃnāhaprayogavīryeṇa /",
  "SA20asmahsbu:348": "mahārthā ātmaparahitādhikārāt /",
  "SA20asmahsbu:349": "mahodayāmahābodhisatvasamudāgamatvāt /",
  "SA20asmahsbu:350": "(Msa 14) so 'yaṃ trividho guṇāḥ paridīpitaḥ puruṣakāraguṇo dvābhyāṃ padābhyām arthakriyāguṇaḥ phalaparigrahaguṇaś ca dvābhyāṃ /",
  "SA20asmahsbu:351": "dvayārthā mahābodhisatvārthakriyālambanatvāt /",
  "SA20asmahsbu:352": "iti triguṇā dvayālambanā ca cetanā cittotpāda ity ucyate /",
  "SA20asmahsbu:353": "cittotpādabhede ślokaḥ /",
  "SA20asmahsbu:354": "cittotpādo 'dhimokṣo 'sau śuddhādhyāśayiko 'paraḥ /",
  "SA20asmahsbu:355": "vaipākyo bhūmiṣu matas tathāvaraṇavarjitaḥ // AMsa_4.2 //",
  "SA20asmahsbu:356": "caturvidho bodhisatvānāṃ cittotpādaḥ /",
  "SA20asmahsbu:357": "ādhimokṣiko 'dhimukticaryābhūmau /",
  "SA20asmahsbu:358": "śuddhādhyāśayikaḥ saptasu bhūmiṣu /",
  "SA20asmahsbu:359": "vaipākiko 'ṣṭamyādiṣu /",
  "SA20asmahsbu:360": "anāvaraṇako buddhabhūmau /",
  "SA20asmahsbu:361": "cittotpādaviniścaye catvāraḥ ślokāḥ /",
  "SA20asmahsbu:362": "karuṇāmūla iṣṭo 'sau sadāsatvahitāśayaḥ /",
  "SA20asmahsbu:363": "dharmādhimokṣas tajjñānaparyeṣṭyālambanas tathā // AMsa_4.3 //",
  "SA20asmahsbu:364": "uttaracchandayāno 'sau pratiṣṭhāśīlasaṃvṛtiḥ /",
  "SA20asmahsbu:365": "utthāpanā vipakṣasya paripantho 'dhivāsanā // AMsa_4.4 //",
  "SA20asmahsbu:366": "śubhavṛddhyanuśaṃso 'bhau puṇyajñānamayaḥ sa hi /",
  "SA20asmahsbu:367": "sadā pāramitāyoganiryāṇaś ca sa kathyate // AMsa_4.5 //",
  "SA20asmahsbu:368": "bhūmiparyavasāno 'sau pratisvaṃ tatprayogataḥ /",
  "SA20asmahsbu:369": "vijñeyo bodhisatvānāṃ cittotpādaviniścayaḥ // AMsa_4.6 //",
  "SA20asmahsbu:370": "tathāyaṃ viniścayaḥ /",
  "SA20asmahsbu:371": "kiṃmūla eṣa caturvidho bodhisatvānāṃ cittotpādaḥ kimāśayaḥ kimadhimokṣaḥ kimālambanaḥ kiṃyānaḥ kiṃpratiṣṭhaḥ kimādīnavaḥ kimanuśaṃsaḥ kiṃniryāṇaḥ kiṃparyavasāna iti /",
  "SA20asmahsbu:372": "āha /",
  "SA20asmahsbu:373": "karuṇāmūlaḥ /",
  "SA20asmahsbu:374": "sadāsatvahitāśayaḥ /",
  "SA20asmahsbu:375": "mahāyānadharmādhimokṣaḥ /",
  "SA20asmahsbu:376": "tajjñānaparyeṣṭyākāreṇa tajjñānālambanāt /",
  "SA20asmahsbu:377": "uttarottaracchandayānaḥ/",
  "SA20asmahsbu:378": "/",
  "SA20asmahsbu:379": "bodhisatvaśīlasaṃvarapratiṣṭhaḥ /",
  "SA20asmahsbu:380": "paripantha ādīnavaḥ /",
  "SA20asmahsbu:381": "kaḥ punas tatparipantho /",
  "SA20asmahsbu:382": "vipakṣasyānyayānacittasyotthāpanā 'dhivāsanā vā /",
  "SA20asmahsbu:383": "puṇyajñānamayakuśaladharmavṛddhyanuśaṃsaḥ /",
  "SA20asmahsbu:384": "sadā pāramitābhyāsaniryāṇaḥ /",
  "SA20asmahsbu:385": "bhūmiparyavasānaś ca pratisvaṃ bhūmiprayogāt /",
  "SA20asmahsbu:386": "yasyāṃ bhūmau yaḥ prayuktas tasya tadbhūmiparyavasānaḥ /",
  "SA20asmahsbu:387": "samādānasāṃketikacittautpāde ślokaḥ /",
  "SA20asmahsbu:388": "mitrabalād hetubalān mūlabalāc chrutabalāc chubhābhyāsāt /",
  "SA20asmahsbu:389": "adṛḍhadṛḍhodaya uktaś cittotpādaḥ parākhyānāt // AMsa_4.7 //",
  "SA20asmahsbu:390": "(Msa 15)",
  "SA20asmahsbu:391": "yo hi parākhyānāc cittotpādaḥ paravijñāpanāt sa ucyate samādānasāṃketikaḥ /",
  "SA20asmahsbu:392": "sa punar mitrabalād vā bhavati kalyāṇamitrānurodhāt /",
  "SA20asmahsbu:393": "hetubalād vā gotrasāmarthyāt /",
  "SA20asmahsbu:394": "kulśalamūlabalād vātītapuṣṭitaḥ /",
  "SA20asmahsbu:395": "chrutabalād vā tatra tatra dharmaparyāye bhāṣyamāṇe bahūnāṃ bodhicittotpādāt /",
  "SA20asmahsbu:396": "śubhābhyāsād vā dṛṣṭa iva dharme satataśravaṇodgrahaṇadhāraṇādibhiḥ /",
  "SA20asmahsbu:397": "sa punar mitrabalād adṛḍhodayo veditavyaḥ /",
  "SA20asmahsbu:398": "hetvādibalād dṛḍhodayaḥ pāramārthikacittotpāde sapta ślokāḥ /",
  "SA20asmahsbu:399": "sūpāsitasaṃbuddhe susaṃbhṛtajñānapuṇyasaṃbhāre /",
  "SA20asmahsbu:400": "dharmeṣu nirvikalpajñānaprasavāt paramatāsya // AMsa_4.8 //",
  "SA20asmahsbu:401": "dharmeṣu ca satveṣu ca tatkṛtyeṣūttame ca buddhatve /",
  "SA20asmahsbu:402": "samacittopāttopalambhāt prāmodyaviśiṣṭatā tasya // AMsa_4.9 //",
  "SA20asmahsbu:403": "janmāudāryaṃ tasminn utsāhaḥ śuddhir āśayasyāpi /",
  "SA20asmahsbu:404": "kauśalyaṃ pariśiṣṭe niryāṇaṃ caiva vijñeyam // AMsa_4.10 //",
  "SA20asmahsbu:405": "dharmādhimuktibījāt pāramitāśreṣṭhamātṛto jātaḥ /",
  "SA20asmahsbu:406": "dhyānamaye sukhagarbhe karuṇā saṃvardhikā dhātrī // AMsa_4.11 //",
  "SA20asmahsbu:407": "audāryaṃ vijñeyaṃ praṇidhānamahādaśābhinirhārāt /",
  "SA20asmahsbu:408": "utsāho boddhavyo duṣkaradīrghādhikākhedāt // AMsa_4.12 //",
  "SA20asmahsbu:409": "āsannabodhibodhāt tadupāyajñānalābhataś cāpi /",
  "SA20asmahsbu:410": "āśayaśuddhir jñeyā kauśalyaṃ tv anyabhūmigatam // AMsa_4.13 //",
  "SA20asmahsbu:411": "niryāṇaṃ vijñeyaṃ yathāvyavasthānamanasikāreṇa /",
  "SA20asmahsbu:412": "tatkalpanatājñānād avikalpanayā ca tasyaiva // AMsa_4.14 //",
  "SA20asmahsbu:413": "prathamena ślokenopadeśapratipattyadhigamaviśeṣaiḥ pāramārthikatvaṃ cittotpādasya darśayati /",
  "SA20asmahsbu:414": "sa ca pāramārthikaś cittotpādaḥ pramuditāyāṃ bhūmāv iti /",
  "SA20asmahsbu:415": "prāmodyaviśiṣṭāyās tatra kāraṇaṃ darśayati /",
  "SA20asmahsbu:416": "tatra dharmeṣu samacittatā dharmanairātmyapratibodhāt /",
  "SA20asmahsbu:417": "satveṣu samacittatā ātmaparamatopagamāt /",
  "SA20asmahsbu:418": "satvakṛtyeṣu samacittatā ātmana iva teṣāṃ duḥkhakṣayākāṅkṣaṇāt /",
  "SA20asmahsbu:419": "buddhatve samacittatā taddharmadhātor ātmany abhedapratibodhāt /",
  "SA20asmahsbu:420": "tasminn eva ca pāramārthikacottotpāde ṣaḍarthā veditavyāḥ /",
  "SA20asmahsbu:421": "janma audāryam utsāha āśayaśuddhiḥ pariśiṣṭakauśalyaṃ niryāṇaṃ ca /",
  "SA20asmahsbu:422": "tatra janma mātṛgarbhadhātrīviśeṣād veditavyaṃ /",
  "SA20asmahsbu:423": "audāryaṃ daśamahāpraṇidhānābhinirhārāt /",
  "SA20asmahsbu:424": "utsāho dīrghakālikaduṣkarākhedāt /",
  "SA20asmahsbu:425": "āśayaśuddhir āsannabodhijñānāt tadupāyajñānalābhāc ca /",
  "SA20asmahsbu:426": "(Msa 16) pariśiṣṭakauśalyan anyasu bhūmiṣu kauśalyaṃ /",
  "SA20asmahsbu:427": "niryāṇaṃ yathāvyavasthānabhūmimanasikāreṇa /",
  "SA20asmahsbu:428": "kathaṃ manasikāreṇa tasya bhūmivyavasthānasya kalpanājñānāt kalpanāmātram etad iti /",
  "SA20asmahsbu:429": "tasyaiva ca kalpanājñānasyāvikalpanāt /",
  "SA20asmahsbu:430": "aupamyamāhātmye ṣaḍ ślokāḥ /",
  "SA20asmahsbu:431": "pṛthivīsama utpādaḥ kalyāṇasuvarṇasaṃnibhaś cānyaḥ /",
  "SA20asmahsbu:432": "śuklanavacandrasadṛśo vahniprakhyo 'parocchrāyaḥ jñeyaḥ // AMsa_4.15 //",
  "SA20asmahsbu:433": "bhūyo mahānidhānavadanyo ratnākaro yathaivānyaḥ /",
  "SA20asmahsbu:434": "sāgarasadṛśo jñeyo vajraprakhyo 'calendranibhaḥ // AMsa_4.16 //",
  "SA20asmahsbu:435": "bhaiṣajyarājasadṛśo mahāsuhṛtsaṃnibho 'paro jñeyaḥ /",
  "SA20asmahsbu:436": "cintāmaṇiprakāśo dinakarasadṛśo 'paro jñeyaḥ // AMsa_4.17 //",
  "SA20asmahsbu:437": "gandharvamadhuraghoṣavadanyo rājopamo 'paro jñeyaḥ /",
  "SA20asmahsbu:438": "koṣṭhāgāraprakhyo mahāpathasamas yathaivānyaḥ // AMsa_4.18 //",
  "SA20asmahsbu:439": "yānasamo vijñeyo gandharvasamaś ca vetasagacetasaḥprabhavaḥ /",
  "SA20asmahsbu:440": "ānandaśabdasadṛśo mahānadīśrotasadṛśaś ca // AMsa_4.19 //",
  "SA20asmahsbu:441": "meghasadṛśaś ca kathitaś cittotpādo jinātmajānāṃ hi /",
  "SA20asmahsbu:442": "tasmāt tathā guṇāḍhyaṃ cittaṃ muditaiḥ samutpādyam // AMsa_4.20 //",
  "SA20asmahsbu:443": "prathamacittotpādo bodhisatvāṇāṃ pṛthivīsamaḥ sarvabuddhadharmatatsaṃbhāraprasavasya pratiṣṭhābhūtatvāt /",
  "SA20asmahsbu:444": "āśayasahagataś ca cittotpādaḥ kalyāṇasuvarṇasadṛśo hitasukhādhyāśayasya vikārābhajanāt /",
  "SA20asmahsbu:445": "prayogasahagataḥ śuklapakṣanavacandropamaḥ kuśaladharmavṛddhigamanāt /",
  "SA20asmahsbu:446": "adhyāśayasahagato vahnisadṛśa indhanākaraviśeṣeṇevāgnis tasyottarottaraviśeṣādhigamanāt /",
  "SA20asmahsbu:447": "viśeṣādhigamāśayo hy adhyāśayaḥ /",
  "SA20asmahsbu:448": "dānapāramitāsahagato mahānidhānopama āmiṣasaṃbhogenāprameyasatvasaṃtarpaṇād akṣayatvāc ca /",
  "SA20asmahsbu:449": "śīlaparamitāsahagato ratnākaropamaḥ sarvaguṇaratnānāṃ tataḥ prasavāt /",
  "SA20asmahsbu:450": "kṣāntipāramitāsahagataḥ sāgaropamaḥ saravāniṣṭoparipātair akṣobhyatvāt /",
  "SA20asmahsbu:451": "vīryapāramitāsahagato vajropamo dṛḍhatvād abhedyatayā /",
  "SA20asmahsbu:452": "dhyānapāramitāsahagataḥ parvatarājopamo niṣkampatvād avikṣepataḥ /",
  "SA20asmahsbu:453": "prajñāpāramitāsahagato bhaiṣajyarājopamaḥ sarvakleśajñeyāvaraṇavyādhipraśamanāt /",
  "SA20asmahsbu:454": "apramāṇasahagato mahāsuhṛtsaṃnibhaḥ sarvāvasthaṃ satvānupekṣakatvāt /",
  "SA20asmahsbu:455": "abhijñāsahagataś cintāmaṇisadṛśo yathādhimokṣaṃ tatphalasamṛddheḥ /",
  "SA20asmahsbu:456": "saṃgrahavastusahagato dinakarasadṛśo vineyasasyaparipācanāt /",
  "SA20asmahsbu:457": "pratisaṃvitsahagato gandharvamadhuraghoṣopamo vineyāvarjakadharmadeśakatvāt /",
  "SA20asmahsbu:458": "pratiśaraṇasahagato mahārājopamo 'vipraṇāśahetutvāt /",
  "SA20asmahsbu:459": "puṇyajñānasaṃbhārasahagataḥ koṣṭhāgāropamo bahupuṇyajñānasaṃbhārakoṣasthānatvāt /",
  "SA20asmahsbu:460": "bodhipakṣasahagato mahārājapathopamaḥ sarvāryapudgalayātānuyātatvāt /",
  "SA20asmahsbu:461": "(Msa 17) śamathavipaśyanāsahagato yānopamaḥ sukhavahanāt /",
  "SA20asmahsbu:462": "dhāraṇāpratibhānasahagato gandharvaupamaḥ udakadhāraṇākṣayodbhedasādharmyeṇa śrutaśrutadharmārthadhāraṇodbhedataḥ /",
  "SA20asmahsbu:463": "dharmoddānasahagata ānandaśabdasadṛśo mokṣakāmānāṃ vineyānāṃ priyaśravaṇāt /",
  "SA20asmahsbu:464": "ekāyanamārgasahagato nadīśrotasamaḥ svarasavāhitvāt /",
  "SA20asmahsbu:465": "anutpattikadharmakṣāntilābhe ekāyanatvaṃ tadbhūmigatānāṃ bodhisatvānām abhinnakāryakriyātvāt /",
  "SA20asmahsbu:466": "upāyakauśalyasahagato meghopamaḥ sarvasatvārthakriyātadadhīnatvāt tuṣitabhavanavāsādisaṃdarśanataḥ /",
  "SA20asmahsbu:467": "yathā meghāt sarvabhājanalokasaṃpattayaḥ /",
  "SA20asmahsbu:468": "eṣa ca dvāviṃśatyupamaś cittotpāda āryākṣayamatisūtre 'kṣagatānusāreṇānugantavyaḥ /",
  "SA20asmahsbu:469": "cittānutpādaparibhāṣāyāṃ ślokaḥ /",
  "SA20asmahsbu:470": "parārthacittāt tadupāyalābhato mahābhisaṃdhyarthasutatvadarśanāt /",
  "SA20asmahsbu:471": "mahārhacittodayavarjitā janāḥ śamaṃ gamiṣyanti vihāya tat sukham // AMsa_4.21 //",
  "SA20asmahsbu:472": "tena cittotpādena varjitāḥ satvāś caturvidhaṃ sukhaṃ na labhante yad bodhisatvānāṃ parārthacintanāt sukhaṃ /",
  "SA20asmahsbu:473": "yac ca parārthopāyalābhāt /",
  "SA20asmahsbu:474": "yac ca mahābhisaṃdhyarthasaṃdarśanāt gambhīramahāyānasvatābhiprāyikārthavibodhataḥ /",
  "SA20asmahsbu:475": "yac ca paramatvasya dharmanairātmyasya saṃdarśanāt sukhaṃ /",
  "SA20asmahsbu:476": "cittotpādapraśaṃsāyāṃ durgatiparikhedanirbhayatām upādāya ślokaḥ /",
  "SA20asmahsbu:477": "sahodayāc cittavarasya dhīmataḥ susaṃvṛtaṃ cittam anantaduṣkṛtāt /",
  "SA20asmahsbu:478": "sukhena duḥkhena ca modate sadā śubhī kṛpāluś ca vivardhanadvayam // AMsa_4.22 //",
  "SA20asmahsbu:479": "tasya cittavarasya sahodayāt bodhisatvasya susaṃvṛtaṃ cittaṃ bhavaty anantasatvādhiṣṭhānād (Msa 18)",
  "SA20asmahsbu:480": "duṣkṛtād ato 'sya durgatito bhayaṃ na bhavati /",
  "SA20asmahsbu:481": "sa ca dvayaṃ vardhayan śubhaṃ ca karma kṛpā ca nityaṃ ca śubhī bhavati kṛpāluś ca tena ca sadā modate /",
  "SA20asmahsbu:482": "sukhenāpi śubhitvāt /",
  "SA20asmahsbu:483": "duḥkhenāpi parārthakriyānimittena kṛpālutvāt /",
  "SA20asmahsbu:484": "ato 'sya bahukartavyatāparikhedādapi bhayaṃ na bhavati /",
  "SA20asmahsbu:485": "akaraṇasaṃvaralābhe ślokaḥ /",
  "SA20asmahsbu:486": "yad ānapekṣaḥ svaśarīrajīvite parārtham abhyeti paraṃ pariśramam /",
  "SA20asmahsbu:487": "paroghātena tathāvidhaḥ kathaṃ sa duṣkṛte karmaṇi saṃpravatsyati // AMsa_4.23 //",
  "SA20asmahsbu:488": "asya piṇḍārtho yasya para eva priyataro nātmā parārthaṃ svaśarīrajīvite ānapekṣatvāt abhyeti paraṃ pariśramam /",
  "SA20asmahsbu:489": "sa katham ātmārthaṃ paroghātena duṣkṛte karmaṇi pravatsyatīti /",
  "SA20asmahsbu:490": "cittāvyāvṛttau ślokau /",
  "SA20asmahsbu:491": "māyopamān vīkṣya sa sarvadharmān udyānayātrām iva copapattīḥ /",
  "SA20asmahsbu:492": "kleśāc ca duḥkhāc ca bibheti nāsau saṃpattikāle 'tha vipattikāle // AMsa_4.24 //",
  "SA20asmahsbu:493": "svakā guṇāḥ satvahitāc ca modaḥ saṃcintyajanma rddhivikurvitaṃ ca /",
  "SA20asmahsbu:494": "vibhūṣaṇaṃ bhojanam agrabhūmiḥ krīḍāratir nityakṛpātmakānām // AMsa_4.25 //",
  "SA20asmahsbu:495": "māyopamasarvadharmalakṣaṇāt sa bodhisatvaḥ saṃpattikāle kleśebhyo na bibheti /",
  "SA20asmahsbu:496": "udyānayātropamopapattīlakṣaṇāt vipattikāle duḥkān na bibheti /",
  "SA20asmahsbu:497": "tasya kuto bhayād bodhicittaṃ vyāvartiṣyate /",
  "SA20asmahsbu:498": "api ca svaguṇā maṇḍanaṃ bodhisatvānāṃ /",
  "SA20asmahsbu:499": "parahitāt prītir bhojanaṃ /",
  "SA20asmahsbu:500": "saṃcintyopapattir udyānabhūmiḥ /",
  "SA20asmahsbu:501": "ṛddhivikurvitaṃ krīḍāratir bodhisatvānām evāsti /",
  "SA20asmahsbu:502": "nābodhisatvānāṃ /",
  "SA20asmahsbu:503": "parārtham udyogavataḥ kṛpātmano hy avīcir apy eti yato 'sya ramyatām /",
  "SA20asmahsbu:504": "kutaḥ punas trasyati tādṛśo bhavan parāśrayair duḥkhasamudbhavair bhave // AMsa_4.26 //",
  "SA20asmahsbu:505_0": "api ca yasya parārtham udyogavataḥ karuṇātmatvād avīcir apy ramyaḥ sa kathaṃ parārthanimittair",
  "SA20asmahsbu:505_1": "duḥkhotpādair bhave punas trāsam āpatsyate yato 'sya duḥkhatrāsaḥ syāc cittasya vyāvṛttir bhavati /",
  "SA20asmahsbu:506": "satvopekṣāpratiṣedhe ślokaḥ /",
  "SA20asmahsbu:507": "mahākṛpācāryasadoṣitātmanaḥ parasya duḥkhair upataptacetasaḥ /",
  "SA20asmahsbu:508": "parasya kṛtye samupasthite punaḥ paraiḥ samādāpanato 'tilajjanā // AMsa_4.27 //",
  "SA20asmahsbu:509": "(Msa 19)",
  "SA20asmahsbu:510": "yasya mahākaruṇācāryeṇa nityoṣito ātmā paraduḥkhaiś ca duḥkhitaṃ cetas tasyotpanne parārthaṃ karaṇīye yadi paraiḥ samādāpanā kartavyā bhavati atilajjanā /",
  "SA20asmahsbu:511": "kausīdyaparibhāṣāyāṃ ślokaḥ /",
  "SA20asmahsbu:512": "śirasi vinihitoccasatvabhāraḥ śithilagatir na hi śobhate 'grasatvaḥ /",
  "SA20asmahsbu:513": "svaparavividhabandhanātibaddhaḥ śataguṇam utsaham arhati prakartum // AMsa_4.28 //",
  "SA20asmahsbu:514_0": "śirasi mahāntaṃ satvabhāraṃ vinidhāya bodhisatvaḥ śithilaṃ parākramamāṇo na śobhate",
  "SA20asmahsbu:514_1": "śataguṇaṃ hi sa vīryaṃ kartum arhati śrāvakavīryāt tathā hi svaparavavidhair vividhair",
  "SA20asmahsbu:514_2": "atyarthaṃ baddhaḥ kleśakarmajanmasvabhāvaiḥ /",
  "SA20asmahsbu:515": "mahāyānasūtrālaṃkāre cittopādādhikāraś caturthaḥ",
  "SA20asmahsbu:516": "CHAPITRE V",
  "SA20asmahsbu:517": "pañcamo 'dhikāraḥ",
  "SA20asmahsbu:518": "pratipattilakṣaṇe ślokaḥ /",
  "SA20asmahsbu:519": "mahāśrayārambhaphalodayātmikā jinātmajānāṃ pratipattir iṣyate /",
  "SA20asmahsbu:520": "sadā mahādānamahādhivāsanā mahārthasaṃpādanakṛtyakārikā // AMsa_5.1 //",
  "SA20asmahsbu:521": "tatra mahāśrayacittotpādāśrayatvāt /",
  "SA20asmahsbu:522": "mahārambhāsvaparārthārambhāt /",
  "SA20asmahsbu:523": "mahāphalodayā mahābodhiphalatvāt /",
  "SA20asmahsbu:524": "ata eva yathākramaṃ mahādānā sarvasatvopādānāt /",
  "SA20asmahsbu:525": "mahādhivāsanā sarvaduḥkhādhivāsanāt /",
  "SA20asmahsbu:526": "mahārthasaṃpādanakṛtyakārikā vipulasatvārthasaṃpādanāt /",
  "SA20asmahsbu:527": "svaparārthanirviśeṣatve ślokaḥ /",
  "SA20asmahsbu:528": "paratralabdhvātmasamānacittatāṃ svato 'dhi vā śreṣṭhatareṣṭatāṃ pare /",
  "SA20asmahsbu:529": "tathātmano 'nyārthaviśiṣṭasaṃjñinaḥ svakārthatā kā katamā parārthatā // AMsa_5.2 //",
  "SA20asmahsbu:530": "paratrātmasamānacittatāṃ labdhvā 'dhimuktito vā sāṃketikacittotpādalābhe jñānato vā pāramārthikacittotpādalābhe /",
  "SA20asmahsbu:531": "ātmato vā punaḥ paratra viśiṣṭatarām iṣṭatāṃ labdhvā tenaiva ca kāraṇenātmanaḥ parārthe viśiṣṭasaṃjñino bodhisatvasya (Msa 20)",
  "SA20asmahsbu:532": "kaḥ svārthaḥ parārtho vā /",
  "SA20asmahsbu:533": "nirviśeṣaṃ hi tasyobhayamityarthaḥ /",
  "SA20asmahsbu:534": "parārthaviśeṣaṇe ślokaḥ /",
  "SA20asmahsbu:535": "paratra loko na tathātinirdayaḥ pravartate tāpanakarmaṇā ripau /",
  "SA20asmahsbu:536": "yathā parārthaṃ bhṛśaduḥkhatāpane kṛpātmakaḥ svātmani saṃpravartate // AMsa_5.3 //",
  "SA20asmahsbu:537": "yathā svātmanaḥ parārtho viśiṣyate tat sādhayati parārtham ātmano 'tyarthaṃ saṃtāpanāt /",
  "SA20asmahsbu:538": "parārthaprattipattivibhāge dvau ślokau /",
  "SA20asmahsbu:539": "nikṛṣṭamadhyotttamadharmatāsthite sudeśanāvarjanatā 'vatāraṇā /",
  "SA20asmahsbu:540": "vinītir arthe paripācanā śubhe tathāvavādasthitibuddhimuktayaḥ // AMsa_5.4 //",
  "SA20asmahsbu:541": "guṇair viśiṣṭaiḥ samudāgamas tathā kulodayo vyākaraṇābhiṣiktatā /",
  "SA20asmahsbu:542": "tathāgatajñānam anuttaraṃ padaṃ parārtha eṣa tryadhiko daśātmakaḥ // AMsa_5.5 //",
  "SA20asmahsbu:543": "trividhe satvanikāye hīnamadhyaviśiṣṭagotrasthe trayodaśavidho bodhisatvasya parārthaḥ /",
  "SA20asmahsbu:544": "sudeśanā 'nuśāsanyādeśanāpratihāryābhyāṃ /",
  "SA20asmahsbu:545": "āvarjanā ṛddhiprātihāryeṇa /",
  "SA20asmahsbu:546": "avatāraṇā śāsanābhyupagamanāt /",
  "SA20asmahsbu:547": "vinītir arthe 'vatīrṇānāṃ saṃśayacchedanaṃ /",
  "SA20asmahsbu:548": "paripācanā kuśale /",
  "SA20asmahsbu:549": "avavādaś cittasthitiḥ /",
  "SA20asmahsbu:550": "prajñā vimuktiḥ abhijñādibhir viśeṣakair guṇaiḥ /",
  "SA20asmahsbu:551": "samudāgamaḥ /",
  "SA20asmahsbu:552": "tathāgatakule janma /",
  "SA20asmahsbu:553": "aṣṭamyāṃ bhūbhau vyākaraṇaṃ daśamyām abhiśekaś ca /",
  "SA20asmahsbu:554": "saha tathāgatajñānenety eṣa triṣu gotrastheṣu yathāyogaṃ trayodaśavidhaḥ parārtho bodhisatvasya /",
  "SA20asmahsbu:555": "parārthapratipattisaṃpattau slokaḥ /",
  "SA20asmahsbu:556": "janānurūpāviparītadeśanā nirunnatā cāpy amamā vicakṣaṇā /",
  "SA20asmahsbu:557": "kṣamā ca dāntā ca sudūragā 'kṣayā jinātmajānāṃ pratipattir uttamā // AMsa_5.6 //",
  "SA20asmahsbu:558": "yathā 'sau parārthapratipattiḥ saṃpannā bhavati tathā saṃdarśayati /",
  "SA20asmahsbu:559": "kathaṃ cāsau saṃpannā bhavati /",
  "SA20asmahsbu:560": "yadi gotrasthajanānurūpā 'viparītā ca deśanā bhavati /",
  "SA20asmahsbu:561": "anunnatā cāvarjanā /",
  "SA20asmahsbu:562": "amamā cāvatāraṇā /",
  "SA20asmahsbu:563": "na ṛddhā manyate na cāvatāritān satvān mamāyati /",
  "SA20asmahsbu:564": "vicakṣaṇā cārthe vinītipratipattir bhavati /",
  "SA20asmahsbu:565": "kṣamā ca śubhe paripācanāpratipattiḥ /",
  "SA20asmahsbu:566": "dāntā cāvavādādipratipattiḥ /",
  "SA20asmahsbu:567": "na hy adāntā 'vavādādiṣu pareṣāṃ samarthaḥ /",
  "SA20asmahsbu:568": "sudūragā ca kulodayādipratipattiḥ /",
  "SA20asmahsbu:569": "na hy adūragatayā pratipattyā kulodayādayaḥ pareṣāṃ kartuṃ śakyāḥ /",
  "SA20asmahsbu:570": "sarvā caiṣā parārthapratipattir bodhisatvānām akṣayā (Msa 21)",
  "SA20asmahsbu:571": "bhavaty abhyupagatasatvākṣayatvād ato 'pi saṃpannā veditavyā /",
  "SA20asmahsbu:572": "pratipattiviśeṣaṇe dvau ślokau /",
  "SA20asmahsbu:573": "mahābhaye kāmijanaḥ pravartate cale viparyāsasukhe bhavapriyaḥ /",
  "SA20asmahsbu:574": "pratisvam ādhipraśame śamapriyaḥ sadā tu sarvādhigame kṛpātmakaḥ // AMsa_5.7 //",
  "SA20asmahsbu:575": "jano vimūḍhaḥ svasukhārtham udyataḥ sadā tad aprāpya paraiti duḥkhatām /",
  "SA20asmahsbu:576": "sadā tu dhīro hi parārtham udyato dvayārtham ādhāya paraiti nirvṛtim // AMsa_5.8 //",
  "SA20asmahsbu:577": "tatra kāmānāṃ mahābhayatvaṃ bahukāyikacaitasikaduḥkhadurgatigamanahetutvāt /",
  "SA20asmahsbu:578": "calaṃ viparyāsasukhaṃ rūparūpyabhavapriyāṇām anityatvāt paramārthaduḥkhatvāc ca saṃskāraduḥkhatayā /",
  "SA20asmahsbu:579": "ādhayaḥ kleśā veditavyā duḥkhādhānāt /",
  "SA20asmahsbu:580": "vimūḍho janaḥ sadā svasukhārthaṃ pratipannaḥ sukhaṃ nāpnoti duḥkham evāpnoti /",
  "SA20asmahsbu:581": "bodhisatvas tu parārthaṃ pratipannaḥ svaparārthaṃ saṃpādya nirvṛtisukhaṃ prāpnoty ayam asyāparaḥ pratipattiviśeṣaḥ /",
  "SA20asmahsbu:582": "gocarapariṇāmane ślokaḥ /",
  "SA20asmahsbu:583": "yathā yathā hy akṣavicitragocare pravartate cāragato jinātmajaḥ /",
  "SA20asmahsbu:584": "tathā tathā yuktasamānatāpadair hitāya satveṣv abhisaṃskaroti tat // AMsa_5.9 //",
  "SA20asmahsbu:585": "yena yena prakāreṇa cakṣurādīndriyagocare vicitre bodhisatvaḥ pravartate /",
  "SA20asmahsbu:586": "īryāpathavyāpāracāre vartamānas tena tena prakāreṇa saṃbaddhasādṛśyavacanair hitārthaṃ satveṣu tat sarvam abhisaṃskaroti /",
  "SA20asmahsbu:587": "yathā gocarapariśuddhisūtre vistareṇa nirdiṣṭaṃ /",
  "SA20asmahsbu:588": "satveṣv akṣāntipratiṣedhe ślokaḥ /",
  "SA20asmahsbu:589": "sadā 'svatantrīkṛtadoṣacetane jane na saṃdoṣam upaiti buddhimān /",
  "SA20asmahsbu:590": "akāmakāreṇa hi viprapattayo jane bhavantīti kṛpāvivṛddhitaḥ // AMsa_5.10 //",
  "SA20asmahsbu:591": "sadā kleśair asvatantrīkṛtacetane jane na saṃdoṣam upaiti bodhisatvaḥ /",
  "SA20asmahsbu:592": "kiṃ kāraṇaṃ /",
  "SA20asmahsbu:593": "(Msa 22)akāmakārenaiṣāṃ vipratipattayo bhavantīti viditva karuṇāvṛddhigamanāt /",
  "SA20asmahsbu:594": "pratipattimāhātmye ślokaḥ /",
  "SA20asmahsbu:595": "bhavagati sakalābhibhūyagantrī paramaśamānugatā prapattir eva /",
  "SA20asmahsbu:596": "vividhaguṇagaṇair vivardhamānā jagad upaguhya sadā kṛpāśayena // AMsa_5.11 //",
  "SA20asmahsbu:597": "caturvidhaṃ māhātmyaṃ saṃdarśayati /",
  "SA20asmahsbu:598": "abhibhavamāhātmyaṃ sakalaṃ bhavatrayaṃ gatiṃ ca pañcavidhām abhibhayagamanāt /",
  "SA20asmahsbu:599": "yathoktaṃ prajñāpārāmitāyāṃ /",
  "SA20asmahsbu:600": "rūpaṃ cet subhūta bhāvo 'bhaviṣyan nābhāvā nadaṃ mahāyānaṃ sadevamānuṣāsuralokam abhibhūya niryāsyatīti vistaraḥ /",
  "SA20asmahsbu:601": "nirvṛtimāhātmyam apratiṣṭhanirvāṇānugatatvāt /",
  "SA20asmahsbu:602": "guṇavṛddhimāhātmyaṃ satvāparityāgamāhātmyaṃ ceti /",
  "SA20asmahsbu:603": "mahāyānasūtrālaṃkāre pratipattyadhikāraḥ pañcamaḥ",
  "SA20asmahsbu:604": "CHAPITRE VI",
  "SA20asmahsbu:605": "ṣaṣṭho 'dhikāraḥ",
  "SA20asmahsbu:606": "paramārthalakṣaṇavibhāge ślokaḥ /",
  "SA20asmahsbu:607": "na san na cāsan na tathā na cānyathā na jāyate vyeti na cāvahīyate /",
  "SA20asmahsbu:608": "na vardhate nāpi viśudhyate punar viśudhyate tatparamārthalakṣaṇaṃ // AMsa_6.1 //",
  "SA20asmahsbu:609": "advayārtho hi paramārthaḥ /",
  "SA20asmahsbu:610": "tam advayārthaṃ pañcabhir ākāraiḥ saṃdarśayati /",
  "SA20asmahsbu:611": "na satparikalpitaparatantralakṣaṇābhyāṃ na cāsatpariniṣpannalakṣaṇena /",
  "SA20asmahsbu:612": "na tathā parikalpitaparatantrābhyāṃ pariniṣpannasyaikatvābhāvāt /",
  "SA20asmahsbu:613": "na cānyathā tābhyām evānyatvābhāvāt /",
  "SA20asmahsbu:614": "na jāyate na ca vyety anabhisaṃskṛtatvād dharmadhātoḥ /",
  "SA20asmahsbu:615": "na hīyate na ca vardhate saṃkleśavyavadānapakṣayor nirodhotpāde tadavasthatvāt /",
  "SA20asmahsbu:616": "na viśudhyati prakṛtyasaṃkliṣṭatvāt na ca na viśudhyati āgantukopakleśavigamāt /",
  "SA20asmahsbu:617": "ity etat pañcavidham advayalakṣaṇaṃ paramārthalakṣaṇaṃ veditavyaṃ /",
  "SA20asmahsbu:618": "ātmadṛṣṭiviparyāsapratiṣedhe ślokaḥ /",
  "SA20asmahsbu:619": "na cātmadṛṣṭiḥ svayam ātmalakṣaṇā na cāpi duḥsaṃsthitatā vilakṣaṇā /",
  "SA20asmahsbu:620": "dvayān na cānyad bhrama eṣa tatūditas tataś ca mokṣo bhramamātrasaṃkṣayaḥ // AMsa_6.2 //",
  "SA20asmahsbu:621": "(Msa 23)",
  "SA20asmahsbu:622": "na tāvad ātmadṛṣṭir evātmalakṣaṇā /",
  "SA20asmahsbu:623": "nāpi duḥsaṃsthitatā /",
  "SA20asmahsbu:624": "tathā hi sā vilakṣaṇā ātmalakṣaṇāt parikalpitāt /",
  "SA20asmahsbu:625": "sā punaḥ pañcopādānaskandhāḥ kleśadauṣṭhulyaprabhāvitatvāt /",
  "SA20asmahsbu:626": "nāpy ato dvayād anyad ātmalakṣaṇam upapadyate /",
  "SA20asmahsbu:627": "tasmān nāsty ātmā /",
  "SA20asmahsbu:628": "bhrama eṣa tūtpanno yeyam ātmadṛṣṭis tasmād eva cātmābhāvān mokṣo 'pi bhramamātrasaṃkṣayo veditavyo na tu kaścin muktaḥ /",
  "SA20asmahsbu:629": "viparyāsaparibhāṣāyāṃ dvau ślokau /",
  "SA20asmahsbu:630": "kathaṃ jano vibhramamātram āśritaḥ paraiti duḥkhaprakṛtiṃ na saṃtatām /",
  "SA20asmahsbu:631": "avedako vedaka eva duḥkhito na duḥkhito dharmamayo na tanmayaḥ // AMsa_6.3 //",
  "SA20asmahsbu:632": "pratītyabhāvaprabhave kathaṃ janaḥ samakṣavṛttiḥ śrayate 'nyakāritam /",
  "SA20asmahsbu:633": "tamaḥ prakāraḥ katamo 'yam īdṛśo yato 'vipaśyan sadasan nirīkṣate // AMsa_6.4 //",
  "SA20asmahsbu:634": "kathaṃ nāmāyaṃ loko bhrāntimātram ātmadarśanaṃ niśritya satatānubaddhaṃ duḥkhasvabhāvaṃ saṃskārāṇāṃ na paśyati /",
  "SA20asmahsbu:635": "avedako jñānena tasyā duḥkhaprakṛteḥ /",
  "SA20asmahsbu:636": "vedako 'nubhavena duḥkhasyāduḥkhito duḥkhasyāprahīṇatvāt /",
  "SA20asmahsbu:637": "na duḥkhito duḥkhayuktasyātmano 'satvāt /",
  "SA20asmahsbu:638": "dharmamayo dharmamātratvāt pudgalanairātmyena /",
  "SA20asmahsbu:639": "na ca dharmamayo dharmanairātmyena /",
  "SA20asmahsbu:640": "yadā ca loko bhāvānāṃ pratītyasamutpādaṃ pratyakṣaṃ paśyati taṃ taṃ pratyayaṃ pratītya te te bhāvā bhavantīti /",
  "SA20asmahsbu:641": "tat katham etāṃ dṛṣṭiṃ śrayate 'nyakāritaṃ darśanādikaṃ na pratītyasamutpannam iti /",
  "SA20asmahsbu:642": "katamo 'yam īdṛśas tamaḥprakāro lokasya yad vidyamānaṃ pratītyasamutpādam avipaśyan na vidyamānam ātmānaṃ nirīkṣate /",
  "SA20asmahsbu:643": "śakyaṃ hi nāma tamasā vidyamānam adraṣṭuṃ syān na tvavidyamānaṃ draṣṭum iti /",
  "SA20asmahsbu:644": "asaty ātmani śamajanmayoge ślokaḥ /",
  "SA20asmahsbu:645": "ta cāntaraṃ kiṃcana vidyate 'nayoḥ sadarthavṛttyā śamajanmanor iha /",
  "SA20asmahsbu:646": "tathāpi janmakṣayato vidhīyate śamasya lābhaḥ śubhakarmakāriṇām // AMsa_6.5 //",
  "SA20asmahsbu:647": "na cāsti saṃsāranirvāṇayoḥ kiṃcin nānākaraṇaṃ paramārthavṛttyā nairātmyasya samatayā /",
  "SA20asmahsbu:648": "tathāpi janmakṣayān mokṣaprāptir bhavaty eva śubhakarmakāriṇāṃ ye mokṣamārgaṃ bhāvayanti /",
  "SA20asmahsbu:649": "viparyāsaparibhāṣāṃ kṛtvā tatpratipakṣapāramārthikajñānapraveśe catvāraḥ ślokāḥ /",
  "SA20asmahsbu:650": "saṃbhṛtya saṃbhāram anantapāraṃ jñānasya puṇyasya ca bodhisatvaḥ /",
  "SA20asmahsbu:651": "dharmeṣu cintāsuviniśriś citatvāj jalpānvayām arthagatiṃ paraiti // AMsa_6.6 //",
  "SA20asmahsbu:652": "(Msa 24)",
  "SA20asmahsbu:653": "arthān sa vijñāya ca jalpamātrān saṃtiṣṭhate tannibhacittamātre /",
  "SA20asmahsbu:654": "pratyakṣatām eti ca dharmadhātus tasmād viyukto dvayalakṣaṇena // AMsa_6.7 //",
  "SA20asmahsbu:655": "nāstīti cittāt param etya buddhyā cittasya nāstitvam upaiti tasmāt /",
  "SA20asmahsbu:656": "dvayasya nāstitvam upetya dhīmān saṃtiṣṭhate 'tadgatidharmaghātau // AMsa_6.8 //",
  "SA20asmahsbu:657": "akalpanājñānabalena dhīmataḥ samānuyātena samantataḥ sadā /",
  "SA20asmahsbu:658": "tadāśrayo gahvaradoṣasaṃcayo mahāgadeneva viṣaṃ nirasyate // AMsa_6.9 //",
  "SA20asmahsbu:659": "ekena saṃbhṛtasaṃbhāratvaṃ dharmacintāsuviniśritatvaṃ samādhiniśrityabhāvanāt manojalpāc ca teṣāṃ dharmāṇām arthaprakhyānāvagamāt tatpraveśaṃ darśayati /",
  "SA20asmahsbu:660": "asaṃkhyeyaprabhedakālaṃ pāramasya paripūraṇam ity anantapāraṃ /",
  "SA20asmahsbu:661": "dvitīyena manojalpamātrānarthān viditvā tadābhāse cittamātre 'vasthānamiyaṃ bodhisatvasya nirvedhabhāgīyāvasthā /",
  "SA20asmahsbu:662": "tataḥ pareṇa dharmadhātoḥ pratyakṣato gamane dvayalakṣaṇena viyukto grāhyagrāhakalakṣaṇena iyaṃ darśanamārgāvasthā /",
  "SA20asmahsbu:663": "tṛtīyena yathāsau dhamadhātuḥ pratyakṣatām eti tad darśayati /",
  "SA20asmahsbu:664": "kathaṃ cāsau dharmadhātuḥ pratyakṣatām eti /",
  "SA20asmahsbu:665": "cittād anyadālambanaṃ grāhyaṃ nāstīty avagamya buddhyā tasyāpi cittamātrasya nāstitvāvagamanaṃ grāhyaṃbhāve grāhakābhāvāt /",
  "SA20asmahsbu:666": "dvaye cāsya nāstitvaṃ viditvā dharmadhātau avasthānam atadgatir grāhyagrāhakalakṣaṇābhyāṃ rahita evaṃ dharmadhātuḥ pratyakṣatām eti /",
  "SA20asmahsbu:667": "caturthena bhāvanāmārgāvasthāyām aśrayaparivartanāt pāramārthikajñānapraveśaṃ darśayati /",
  "SA20asmahsbu:668_0": "sadā sarvatra samatānugatenāvikalpajñānabalena yatra tatsamatānugataṃ paratantre",
  "SA20asmahsbu:668_1": "svabhāve tadāśrayasya dūra-anupraviṣṭasya doṣasaṃcayasya dauṣṭhulyalakṣaṇasya mahāgadeneva viṣasya nirasanāt /",
  "SA20asmahsbu:669": "paramārthajñānamāhātmye ślokaḥ /",
  "SA20asmahsbu:670": "munivihitasudharmasuvyavastho matim upadhāya samūladharmadhātau /",
  "SA20asmahsbu:671": "smṛtim agatim avagamya kalpamātrāṃ vrajati guṇārṇavapāramāśudhīraḥ // AMsa_6.10 //",
  "SA20asmahsbu:672_0": "buddhavihite sudharme suvyavasthāpite sa paramārthajñānapraviṣṭo bodhisatvaḥ saṃpiṇḍitadharmālambanasya",
  "SA20asmahsbu:672_1": "mūlacittasya dharmadhātau matim upanividhāya yā smṛtir upalabhyate tāṃ sarvāṃ smṛtipravṛttiṃ",
  "SA20asmahsbu:672_2": "kalpanāmātrām avagacchaty evaṃ guṇārṇavasya pāraṃ buddhatvam āśu vrajatīty etat paramārthajñānasya māhātmyaṃ /",
  "SA20asmahsbu:673": "mahāyānasūtrālaṃkāre tatvādhikāraḥ ṣaṣṭhaḥ",
  "SA20asmahsbu:674": "(Msa 25)",
  "SA20asmahsbu:675": "CHAPITRE VII",
  "SA20asmahsbu:676": "saptamo 'dhikāraḥ",
  "SA20asmahsbu:677": "prabhāvalakṣaṇavibhāge ślokaḥ /",
  "SA20asmahsbu:678": "utpattivākcittaśubhāśubha-adhitatsthānaniḥsārapadā parokṣam /",
  "SA20asmahsbu:679": "jñānaṃ hi sarvatragasaprabhedeṣv avyāhataṃ dhīr agataḥ prabhāvaḥ // AMsa_7.1 //",
  "SA20asmahsbu:680": "pareṣām upapattau jñānaṃ cyutopapādābhijñā /",
  "SA20asmahsbu:681": "vāci jñānaṃ divyaśrotrābhijñāyāṃ vācaṃ tatra gatvopapannā bhāṣante /",
  "SA20asmahsbu:682": "citte jñānaṃ cetaḥparyāyābhijñā /",
  "SA20asmahsbu:683": "pūrvaśubhāśubhādhāne jñānaṃ pūrvanivāsābhijñā /",
  "SA20asmahsbu:684": "yatra vineyās tiṣṭhanti tatsthānagamanajñānaṃ ṛddhiviṣayābhijñā /",
  "SA20asmahsbu:685": "niḥsaraṇe jñānam āsravakṣayābhijñā yathā satvā upapattito niḥsarantīti /",
  "SA20asmahsbu:686": "eṣu ṣaṭsvartheṣu sarvatra lokadhātau sapramedeṣu padāparokṣam avyāhataṃ jñānaṃ sa prabhāvo bodhisatvānāṃ ṣaḍabhijñāsaṃgṛhītaḥ /",
  "SA20asmahsbu:687": "prabhāvalakṣaṇavibhāge svabhāvārtha uktaḥ /",
  "SA20asmahsbu:688": "hetvartham ārabhya ślokaḥ /",
  "SA20asmahsbu:689": "dhyānaṃ caturthaṃ suviśuddham etya niṣkalpanājñānaparigraheṇa /",
  "SA20asmahsbu:690": "yathāvyavasthānamanaskriyātaḥ prabhāvasiddhiṃ paramāṃ paraiti // AMsa_7.2 //",
  "SA20asmahsbu:691": "yena niśrayeṇa yena jñānena yena manasikāreṇa tasya prabhāvasya samudāgamas tatsaṃdarśayati /",
  "SA20asmahsbu:692": "phalārtham ārabhya ślokaḥ /",
  "SA20asmahsbu:693": "yenāryadivyāpratimair vihārair brāhmaiś ca nityaṃ viharaty udāraiḥ /",
  "SA20asmahsbu:694": "buddhāṃś ca satvāṃś ca sa dikṣu gatvā saṃmānayaty ānayate viśuddhim // AMsa_7.3 //",
  "SA20asmahsbu:695": "trividhaṃ phalam asya prabhāvasya saṃdarśayati /",
  "SA20asmahsbu:696": "ātmana āryādisukhavihāram atulyaṃ cotkṛṣṭaṃ ca lokadhātvantareṣu gatvā buddhānāṃ pūjanaṃ satvānāṃ viśodhanaṃ ca /",
  "SA20asmahsbu:697": "karmārthaṃ ṣaḍvidham ārabhya catvāraḥ ślokāḥ /",
  "SA20asmahsbu:698": "darśanakarma saṃdarśanakarma cārabhya ślokaḥ /",
  "SA20asmahsbu:699": "māyopamān paśyati lokadhātūn sarvān sasatvān savivartanāśān /",
  "SA20asmahsbu:700": "saṃdarśayaty eva ca tān yatheṣṭaṃ vaśī vicitrair api sa prakāraiḥ // AMsa_7.4 //",
  "SA20asmahsbu:701": "(Msa 26)",
  "SA20asmahsbu:702": "svayaṃ ca sarvalokadhātūnāṃ sasatvānāṃ savivartasaṃvartānāṃ māyopamatvadarśanāt /",
  "SA20asmahsbu:703": "pareṣāṃ yatheṣṭaṃ tatsaṃdarśanāt /",
  "SA20asmahsbu:704": "anyaiś ca vicitraiḥ kampanajvalanādiprakāraiḥ /",
  "SA20asmahsbu:705": "daśavaśitālābhāt /",
  "SA20asmahsbu:706": "yathā daśabhūmike 'ṣṭabhyāṃ bhūmau nirdiṣṭāḥ /",
  "SA20asmahsbu:707": "raśmikarmārabhya ślokaḥ /",
  "SA20asmahsbu:708": "Acte de rayonnement; un vers.",
  "SA20asmahsbu:709": "raśmipramokṣair bhṛśaduḥkhitāṃś ca āpāyikān svargagatān karoti /",
  "SA20asmahsbu:710": "mārānvayān kṣubdhavimānaśobhān saṃkampayaṃ srāsayate samārān // AMsa_7.5 //",
  "SA20asmahsbu:711": "dvividhaṃ raśmikarma saṃdarśayati /",
  "SA20asmahsbu:712": "apāyopapannānāṃ ca prasādaṃ janayitvā svargopapādanaṃ /",
  "SA20asmahsbu:713": "mārabhavanānāṃ ca samārakāṇāṃ kampanodvejanaṃ /",
  "SA20asmahsbu:714": "vikrīḍanakarma cārabhya ślokaḥ /",
  "SA20asmahsbu:715": "samādhivikrīḍitam aprameyaṃ saṃdarśayaty agragaṇasya madhye /",
  "SA20asmahsbu:716": "sakarmajanmottamanirmitaiś ca satvārtham ātiṣṭhati sarvakālam // AMsa_7.6 //",
  "SA20asmahsbu:717": "aprameyasamādhivikrīḍitasaṃdarśanāt buddhaparṣanmaṇḍalamadhye trividhena nirmāṇena sadā satvārthakaraṇāc ca /",
  "SA20asmahsbu:718": "trividhaṃ nirmāṇaṃ śilpakarmasthānanirmāṇaṃ /",
  "SA20asmahsbu:719": "vineyavaśena yatheṣṭopapattinirmāṇaṃ /",
  "SA20asmahsbu:720": "uttamanirmāṇaṃ ca tuṣitabhavanavāsādikaṃ /",
  "SA20asmahsbu:721": "kṣetrapariśuddhikarma ārabhya ślokaḥ /",
  "SA20asmahsbu:722": "jñānavaśitvāt samupaiti śuddhiṃ kṣetraṃ yathākāmanidarśanāya /",
  "SA20asmahsbu:723": "abuddhanāmeṣu ca buddhanāma saṃśrāvaṇāt tān kṣipate 'nyadhātau // AMsa_7.7 //",
  "SA20asmahsbu:724": "dvividhapāpaviśodhanayā /",
  "SA20asmahsbu:725": "bhājanapariśodhanayā jñānavaśitvād yatheṣṭaṃ sphaṭikavaiduryādimayabuddhakṣetrasaṃdarśanataḥ /",
  "SA20asmahsbu:726": "satvapariśodhanayā ca buddhanāmavirahiteṣu (Msa 27)",
  "SA20asmahsbu:727": "lokadhātuṣūpapannānāṃ satvānāṃ buddhanāmasaṃśrāvaṇayā prasādaṃ grāhayitvā tadavirahiteṣu lokadhātuṣūpapādanāt /",
  "SA20asmahsbu:728": "yogārtham ārabhya ślokaḥ /",
  "SA20asmahsbu:729": "śakto bhavaty eva ca satvapāke saṃjātapakṣaḥ śakunir yathaiva /",
  "SA20asmahsbu:730": "buddhāt praśaṃsāṃ labhate 'timātrām ādeyavākyo bhavati prajānām // AMsa_7.8 //",
  "SA20asmahsbu:731": "trividhaṃ yogaṃ pradarśayati /",
  "SA20asmahsbu:732": "satvaparipācanaśaktiyogaṃ praśaṃsāyogam ādeyavākyatāyogaṃ ca /",
  "SA20asmahsbu:733": "vṛttyartham ārabhyaṃ ślokaḥ /",
  "SA20asmahsbu:734": "ṣaḍdhāpy abhijñā trividhā ca vidyā aṣṭau vimokṣā 'bhibhuvas tathā'ṣṭau /",
  "SA20asmahsbu:735": "daśāpi kṛtsnāyatanāny ameyāḥ samādhayo dhīragataḥ prabhāvaḥ // AMsa_7.9 //",
  "SA20asmahsbu:736": "ṣaḍbhiḥ prabhedair bodhisatvasya prabhāvo vartate /",
  "SA20asmahsbu:737": "abhijñāvidyāvimokṣābhibhvāyatanakṛtsnāyatanāpramāṇasamādhiprabhedaiḥ /",
  "SA20asmahsbu:738": "evaṃ ṣaḍarthena vibhāgalakṣaṇena prabhāvaṃ darśayitvā tanmāhātmyodbhāvanārthaṃ ślokaḥ /",
  "SA20asmahsbu:739": "sa hi paramavaśitvalabdhabuddhir jagadavaśaṃ svavaśe vidhāya nityam /",
  "SA20asmahsbu:740": "parahitakaraṇaikatābhirāmaś carati bhaveṣu hi siṃhavat sudhīraḥ // AMsa_7.10 //",
  "SA20asmahsbu:741": "trividhaṃ māhātmyaṃ darśayati /",
  "SA20asmahsbu:742": "vaśitāmāhātmyaṃ svayaṃ paramajñānavaśitvaprāptyā kleśāsvavaśasya jagataḥ svavaśe sthāpanāt /",
  "SA20asmahsbu:743": "abhiratimāhātmyaṃ sadā parahitakriyaikārāmatvāt /",
  "SA20asmahsbu:744": "bhavanirbhayatāmāhātmyaṃ ca /",
  "SA20asmahsbu:745": "prabhāvādhikāraḥ mahāyānasūtrālaṃkāre saptamaḥ",
  "SA20asmahsbu:746": "CHAPITRE VIII",
  "SA20asmahsbu:747": "aṣṭamo 'dhikāraḥ",
  "SA20asmahsbu:748": "bodhisatvaparipāke saṃgrahaḥ ślokaḥ /",
  "SA20asmahsbu:749": "rūciḥ prasādaḥ praśamo 'nukampanā kṣamātha medhā prabalatvam eva ca /",
  "SA20asmahsbu:750": "ahāryatāṅgaiḥ samupetatā bhṛśaṃ jinātmaje tatparipākalakṣaṇam // AMsa_8.1 //",
  "SA20asmahsbu:751": "(Msa 28)",
  "SA20asmahsbu:752_0": "rucir mahāyānadeśanādharme prasādas taddeśike praśamaḥ kleśānām anukampā satveṣu",
  "SA20asmahsbu:752_1": "kṣamā duṣkaracaryāyāṃ medhā grahaṇadhāraṇaprativedheṣu prabalatvam adhigame ahāryatā",
  "SA20asmahsbu:752_2": "māraparapravādibhiḥ prāhāṇikāṅgaiḥ samanvāgatatvaṃ /",
  "SA20asmahsbu:753": "bhṛśamiti rucyādīnām adhimātratvaṃ darśayati /",
  "SA20asmahsbu:754": "eṣa samāsena bodhisatvānāṃ navaprakāra ātmaparipāko veditavyaḥ /",
  "SA20asmahsbu:755": "ruciparipākam ārabhya ślokaḥ /",
  "SA20asmahsbu:756": "sumitratāditrayam ugravīryatā parārdhaniṣṭhottamadharmasaṃgrahaḥ /",
  "SA20asmahsbu:757": "kṛpālusaddharmamahāparigrahe mataṃ hi samyakparipākalakṣaṇam // AMsa_8.2 //",
  "SA20asmahsbu:758": "sumitratāditrayaṃ satpuruṣasaṃsevā saddharmaśravaṇaṃ yoniśomanasikāraś ca /",
  "SA20asmahsbu:759": "ugravīryatā adhimātro vīryārambhaḥ /",
  "SA20asmahsbu:760": "parārdhaniṣṭhā sarvācintyasthānanirvicikitsatā /",
  "SA20asmahsbu:761": "uttamadharmasaṃgraho mahāyānadharmarakṣā tatpratipannānām upadravebhyo rakṣaṇāt /",
  "SA20asmahsbu:762": "bodhisatvasya mahāyānadharmaparigraham adhikṛtyedaṃ ruciparipākalakṣaṇaṃ veditavyaṃ /",
  "SA20asmahsbu:763": "yena kāraṇena paripacyate sumitratāditrayeṇa /",
  "SA20asmahsbu:764": "yaś ca tasyāḥ paripāka ugravīryaparārdhaniṣṭhāyuktaḥ svabhāvaḥ /",
  "SA20asmahsbu:765": "yatkarma cottamadharmasaṃgrahakaraṇāt tad etena paridīpitaṃ /",
  "SA20asmahsbu:766": "prasādaparipākam ārabhya ślokaḥ /",
  "SA20asmahsbu:767": "guṇajñatāthāśusamādhilābhitā phalānubhūtir manaso 'dhyabhedatā /",
  "SA20asmahsbu:768": "jinātmaje śāstari saṃprapattaye mataṃ hi samyakparipākalakṣaṇam // AMsa_8.3 //",
  "SA20asmahsbu:769": "tatparipāko 'pi kāraṇataḥ svabhāvataḥ karmataś ca paridīpitaḥ /",
  "SA20asmahsbu:770": "guṇajñatā ity api sa bhagavāṃs tathāgata iti vistareṇa kāraṇaṃ /",
  "SA20asmahsbu:771": "avetya prabhāvalābhād abhedyacittatā svabhāvaḥ /",
  "SA20asmahsbu:772": "āśusamādhilābhas tatphalasya cābhijñādikasya pratyanubhavanaṃ karma /",
  "SA20asmahsbu:773": "praśamaparipākam ārabhya ślokaḥ /",
  "SA20asmahsbu:774": "susaṃvṛttiḥ kliṣṭavitarkavarjanā nirantarāyo 'tha śubhābhirāmatā /",
  "SA20asmahsbu:775": "jīnātmaje kleśavinodanāya tan mataṃ hi samyakparipākalakṣaṇam // AMsa_8.4 //",
  "SA20asmahsbu:776": "kleśavinodanā bodhisatvasya praśamaḥ /",
  "SA20asmahsbu:777": "tatparipāko 'pi kāraṇataḥ svabhāvataḥ karmataś ca paridīpitaḥ /",
  "SA20asmahsbu:778": "indriyāṇāṃ smṛtisaṃprajanyābhyāṃ susaṃvṛtiḥ kāraṇaṃ /",
  "SA20asmahsbu:779": "(Msa 29)kliṣṭavitarkavarjanā svabhāvaḥ /",
  "SA20asmahsbu:780": "pratipakṣabhāvanāyāṃ nirantarāyatvaṃ kuśalābhirāmatā ca karma /",
  "SA20asmahsbu:781": "kṛpāparipākalakṣaṇam adhikṛtya ślokaḥ /",
  "SA20asmahsbu:782": "kṛpā prakṛtyā paraduḥkhadarśanaṃ nihīnacittasya ca saṃpravarjanam /",
  "SA20asmahsbu:783": "viśeṣagatvaṃ jagadagrajanmatā parānukampāparipākalakṣaṇam // AMsa_8.5 //",
  "SA20asmahsbu:784": "svaprakṛtyā ca gotreṇa paraduḥkhadarśanena nihīnayānaparivarjanatayā ca paripacyata iti kāraṇaṃ /",
  "SA20asmahsbu:785": "viśeṣagāmitvaṃ paripākavṛddhigamanāt svabhāvaḥ /",
  "SA20asmahsbu:786": "sarvalokaśreṣṭhātmabhāvatā karmāvinivartanīyabhūmau /",
  "SA20asmahsbu:787": "kṣāntiparipākalakṣaṇam ārabhya ślokaḥ /",
  "SA20asmahsbu:788": "dhṛtiḥ prakṛtyā pratisaṃkhyabhāvanā suduḥkhaśītādyadhivāsanā sadā /",
  "SA20asmahsbu:789": "viśeṣagāmitvaśubhābhirāmatā mataṃ kṣamāyāḥ paripākalakṣaṇam // AMsa_8.6 //",
  "SA20asmahsbu:790": "dhṛtiḥ sahanaṃ kṣāntir iti paryāyās tatparipāke gotraṃ pratisaṃkhyānaṃ bhāvanā ca kāraṇaṃ /",
  "SA20asmahsbu:791": "tīvrāṇāṃ śītādiduḥkhānām adhivāsanā svabhāvaḥ /",
  "SA20asmahsbu:792": "kṣamasya viśeṣagāmitvaṃ kuśalābhirāmatā ca karma /",
  "SA20asmahsbu:793": "medhāparipākam ārabhya ślokaḥ /",
  "SA20asmahsbu:794": "vipākaśuddhiḥ śravaṇādyamoṣatā praviṣṭatā sūktaduruktayos tathā /",
  "SA20asmahsbu:795": "smṛter mahābuddhyudaye ca yogyatā sumedhatāyāḥ paripākalakṣaṇam // AMsa_8.7 //",
  "SA20asmahsbu:796": "tatra medhānukūlā vipākaviśuddhiḥ kāraṇaṃ /",
  "SA20asmahsbu:797": "śrutacintitabhāvitacirakṛtacirabhāṣitānām asaṃmoṣatā subhāṣitadurbhāṣitārthasupraviṣṭatā ca smṛter medhāparipākasvabhāvaḥ /",
  "SA20asmahsbu:798": "lokottaraprajñotpādanayogyatā karma /",
  "SA20asmahsbu:799": "balavatvapratilambhaparipākam ārabhya ślokaḥ /",
  "SA20asmahsbu:800": "śubhadvayena dvayadhātupuṣṭatā phalodaye cāśrayayogyatā parā /",
  "SA20asmahsbu:801": "manorathāptir jagadagrabhūtatā balopalambhe paripākalakṣaṇam // AMsa_8.8 //",
  "SA20asmahsbu:802": "tatra puṇyajñānadvayena tasya puṇyajñānadvayasya bījapuṣṭatā tatparipāke kāraṇaṃ /",
  "SA20asmahsbu:803": "adhigamaṃ pratyāśrayayogyatā tatparipākasvabhāvaḥ /",
  "SA20asmahsbu:804": "manorathasaṃpattir jagadagrabhūtatā ca karma /",
  "SA20asmahsbu:805": "ahāryatāparipākam ārabhya ślokaḥ /",
  "SA20asmahsbu:806": "sudharmatāyuktivicāraṇāśayo viśeṣalābhaḥ parapakṣadūṣaṇam /",
  "SA20asmahsbu:807": "punaḥ sadā māranirantarāyatā ahāryatāyāḥ paripākalakṣaṇam // AMsa_8.9 //",
  "SA20asmahsbu:808": "(Msa 30)",
  "SA20asmahsbu:809": "tatparipākasya saddharme yuktivicāraṇākṛta āśayaḥ kāraṇaṃ /",
  "SA20asmahsbu:810": "māranirantarāyatā svabhāvo yadā māro na punaḥ śaknoty antarāyaṃ kartuṃ /",
  "SA20asmahsbu:811": "viśeṣādhigamaḥ parapakṣadūṣaṇaṃ ca karma /",
  "SA20asmahsbu:812": "prāhāṇikāṅgasamanvāgamaparipākam adhikṛtya ślokaḥ /",
  "SA20asmahsbu:813": "śubhācayo 'thāśrayayatnayogyatā vivekatodagraśubhābhirāmatā /",
  "SA20asmahsbu:814": "jinātmaje hy aṅgasamanvaye punar mataṃ hi samyakparipākalakṣaṇam // AMsa_8.10 //",
  "SA20asmahsbu:815": "tatparipākasya kāraṇaṃ kuśalamūlopacayaḥ /",
  "SA20asmahsbu:816": "āśrayasya vīryārambhakṣamatvaṃ svabhāvaḥ /",
  "SA20asmahsbu:817": "vivekotkṛṣṭatā kuśalābhirāmatā ca karma /",
  "SA20asmahsbu:818": "navavidhātmaparipākamāhātmyam ārabhya ślokaḥ /",
  "SA20asmahsbu:819": "iti navavidhavas tu pācitātmā paraparipācanayogyatām upetaḥ /",
  "SA20asmahsbu:820": "śubhadharmamayasatatapravardhitātmā bhavati sadā jagato 'grabandhubhūtaḥ // AMsa_8.11 //",
  "SA20asmahsbu:821": "dvividhaṃ tanmāhātmyaṃ /",
  "SA20asmahsbu:822": "paraparipāke pratiśaraṇatvaṃ /",
  "SA20asmahsbu:823": "satataṃ dharmakāyavṛddhiś ca /",
  "SA20asmahsbu:824": "tata eva jagato 'grabandhubhūtaḥ /",
  "SA20asmahsbu:825": "satvaparipākavibhāge ekādaśa ślokāḥ /",
  "SA20asmahsbu:826": "vraṇe 'pi bhojye paripāka iṣyate yathaiva tatsrāvaṇabhogayogyatā /",
  "SA20asmahsbu:827": "tathāśraye 'smin dvayapakṣaśāntatā tāṃ tathopabhogatvasuśāntapakṣatā // AMsa_8.12 //",
  "SA20asmahsbu:828": "anena paripākasvabhāvaṃ darśayati /",
  "SA20asmahsbu:829": "yathā vraṇasya srāvaṇayogyatā paripākaḥ /",
  "SA20asmahsbu:830": "bhojanasya ca bhogayogyatā /",
  "SA20asmahsbu:831": "evaṃ satvānām āśraye vraṇabhojanasthānīye srāvaṇasthānīyaṃ vipakṣaśamanaṃ /",
  "SA20asmahsbu:832": "bhogasthānīyaś ca pratipakṣopabhogaḥ /",
  "SA20asmahsbu:833": "tadyogyatā āśrayasya paripāka iti /",
  "SA20asmahsbu:834": "vipakṣapratipakṣāv atra pakṣadvayaṃ veditavyaṃ /",
  "SA20asmahsbu:835": "dvitīyaḥ ślokaḥ /",
  "SA20asmahsbu:836": "vipācanoktā paripācanā tathā prapācanā cāpy anupācanāparā /",
  "SA20asmahsbu:837": "supācanā cāpy adhipācanā matā nipācanotpācananā ca dehiṣu // AMsa_8.13 //",
  "SA20asmahsbu:838": "anena paripākaprabhedaṃ darśayati /",
  "SA20asmahsbu:839": "kleśavigamena pācananā vipācanā /",
  "SA20asmahsbu:840": "sarvato yānatrayeṇa pācanā paripācanā /",
  "SA20asmahsbu:841": "vāhyaparipākaviśiṣṭatvāt prakṛṣṭā pācanā prapācanā /",
  "SA20asmahsbu:842": "yathāvineyadharmadeśanāt tadanurūpā pācanā anupācanā /",
  "SA20asmahsbu:843": "satkṛtya pācanā supācanā /",
  "SA20asmahsbu:844": "adhigamena pācanā adhipācanā aviparītārthena /",
  "SA20asmahsbu:845": "(Msa 31)nityā pācanā nipācanā aparihāṇīyārthena /",
  "SA20asmahsbu:846": "krameṇottarottarapācanā utpācanā /",
  "SA20asmahsbu:847": "ity ayam aṣṭaprakāraḥ paraparipākaprabhedaḥ /",
  "SA20asmahsbu:848": "tṛtīyacaturthau ślokau /",
  "SA20asmahsbu:849": "hitāśayeneha yathā jinātmajo vyavasthitaḥ sarvajagadvipācayan /",
  "SA20asmahsbu:850": "tathā na mātā na pitā na bandhavaḥ suteṣu bandhuṣv api suvyavasthitāḥ // AMsa_8.14 //",
  "SA20asmahsbu:851": "tathājano nātmani vatsalo mataḥ kuto 'pi susnigdhaparāśraye jane /",
  "SA20asmahsbu:852": "yathā kṛpātmā parasatvavatsalo hite sukhe caiva niyojanātmataḥ // AMsa_8.15 //",
  "SA20asmahsbu:853": "ābhyāṃ kiṃ darśayati /",
  "SA20asmahsbu:854": "yādṛśenāśayena bodhisatvaḥ satvān paripācayati tam āśayaṃ darśayati /",
  "SA20asmahsbu:855": "mātāpitṛbāndhavāśayaviśiṣṭaṃ lokātmavātsalyaviśiṣṭaṃ ca hitasukhasaṃyojanāt /",
  "SA20asmahsbu:856": "ātmavatsalas tu loka ātmānaṃ hite ca sukhe ca saṃniyojayati /",
  "SA20asmahsbu:857": "avaśiṣṭaiḥ ślokair yena prayogeṇa satvān paripācayati taṃ pāramitāpratipattyā saṃdarśayati /",
  "SA20asmahsbu:858": "yādṛśena dānena yathā satvān paripācayati tad ārabhya ślokaḥ /",
  "SA20asmahsbu:859": "na bodhisatvasya śarīrabhogayoḥ pareṣv adeyaṃ punar asti sarvathā /",
  "SA20asmahsbu:860": "anugraheṇa dvividhena pācayan paraṃ samair dānaguṇair na tṛpyate // AMsa_8.16 //",
  "SA20asmahsbu:861": "trividhena dānena pācayati /",
  "SA20asmahsbu:862": "sarvasvaśarīrabhogadānena aviṣamadānena atṛptidānena ca /",
  "SA20asmahsbu:863": "kathaṃ paripācayati dṛṣṭadharmasaṃparāyānugraheṇa /",
  "SA20asmahsbu:864": "avighātenecchāparipūrṇāt /",
  "SA20asmahsbu:865": "anāgatena ca saṃgṛhya kuśalapratiṣṭhāpanāt /",
  "SA20asmahsbu:866": "yādṛśena śīlena yathā satvān paripācayati tad ārabhya ślokaḥ /",
  "SA20asmahsbu:867": "sadā prakṛtyādhyavihiṃsakaḥ svayaṃrato 'pramatto 'tra paraṃ niveśayan /",
  "SA20asmahsbu:868": "paraṃparānugrahakṛt dvidhā pare vipākaniṣyandaguṇena pācakaḥ // AMsa_8.17 //",
  "SA20asmahsbu:869": "pañcavidhena śīlena /",
  "SA20asmahsbu:870": "dhruvaśīlena prakṛtiśīlena paripūrṇaśīlenādhyavihiṃsakatvāt /",
  "SA20asmahsbu:871": "paripūrṇo hy avihiṃsako 'dhyavihiṃsakaḥ /",
  "SA20asmahsbu:872": "daśakuśalakarmapathaparipūritaḥ /",
  "SA20asmahsbu:873": "yathoktaṃ dvitīyāyāṃ bhamau /",
  "SA20asmahsbu:874": "adhigamaśīlena svayaṃratatayā nirantarāskhalitaśīlena cāpramattatayā /",
  "SA20asmahsbu:875": "kathaṃ ca paripācayati /",
  "SA20asmahsbu:876": "śīle saṃniveśanāt /",
  "SA20asmahsbu:877": "dvidhānugrahakriyayā(Msa 32)",
  "SA20asmahsbu:878": "dṛṣṭadharme saṃparāye ca /",
  "SA20asmahsbu:879": "saṃparāyānugrahaṃ pareṣu vipākaniṣyandaguṇābhyāṃ paraṃparayā karoti /",
  "SA20asmahsbu:880": "tadvipākaniṣyandayor anyonyānukūlyenāvyavacchedāt /",
  "SA20asmahsbu:881": "yādṛśyā kṣāntyā yathā satvān paripācayati tad ārabhya ślokaḥ /",
  "SA20asmahsbu:882": "pare 'pakāriṇyupakāribuddhimān pramarṣayann ugram api vyatikramam /",
  "SA20asmahsbu:883": "upāyacittair apakāramarṣaṇaiḥ śubhe samādāpayate 'pakāriṇaḥ // AMsa_8.18 //",
  "SA20asmahsbu:884": "apakāriṇi pare upakāribuddhyā pragāḍhāpakāramarṣaṇakṣāntyā paripācayati /",
  "SA20asmahsbu:885": "upakāribuddhitvaṃ punaḥ kṣāntipāramitāparipūryānukūlyavṛttitā veditavyaṃ /",
  "SA20asmahsbu:886": "kathaṃ paripācayati /",
  "SA20asmahsbu:887": "dṛṣṭadharmānugraheṇa cāpakāramarṣaṇāt /",
  "SA20asmahsbu:888": "saṃparāyānugraheṇa copāyajñas tair apakāramarṣaṇair āvarjyāpakāriṇāṃ kuśale samādāpanāt /",
  "SA20asmahsbu:889": "yādṛśena vīryeṇa yathā satvān paripācayati tad ārabhya ślokaḥ /",
  "SA20asmahsbu:890": "punaḥ sa yatnaṃ paramaṃ samāśrito na khidyate kalpasahasrakoṭibhiḥ /",
  "SA20asmahsbu:891": "jinātmajaḥ satvagaṇaṃ prapācayan paraikacittasya śubhasya kāraṇāt // AMsa_8.19 //",
  "SA20asmahsbu:892": "adhimātradīrghakālākhede vīryeṇa dīrghakālākheditvam anantasatvaparipācanāt /",
  "SA20asmahsbu:893": "paraikacittasya kuśalasyārthe kalpasahasrakoṭibhir akhedāt /",
  "SA20asmahsbu:894": "ata evoktaṃ bhavati yathā paripācayati /",
  "SA20asmahsbu:895": "kuśalacittasaṃniyojanāt dṛṣṭadharmasaṃparāyānugraheṇeti yādṛśena dhyānena yathā satvān paripācayati tad ārabhya ślokaḥ /",
  "SA20asmahsbu:896": "vaśitvam āgamya manasy anuttaraṃ paraṃ samāvarjayate 'tra śāsane /",
  "SA20asmahsbu:897": "nihatya sarvām avamānakāmatāṃ śubhena saṃvardhayate ca taṃ punaḥ // AMsa_8.20 //",
  "SA20asmahsbu:898": "prāptānuttaravaśitvena dhyānena nirāmiṣeṇa ca nihatasarvāvamānābhilāṣeṇa paripācayati /",
  "SA20asmahsbu:899": "buddhaśāsane parasyāvarjanād āvarjitasya ca kuśaladharmasaṃvardhanāt paripācayati /",
  "SA20asmahsbu:900": "yādṛśyā prajñayā yathā satvān paripācayati tadārabhya ślokaḥ /",
  "SA20asmahsbu:901": "sa tatvabhāvārthanaye suniścitaḥ karoti satvān suvinītasaṃśayān /",
  "SA20asmahsbu:902": "tataś ca te tajjinaśāsanād arād vivardhayante svaparaṃ guṇaiḥ śubhaiḥ // AMsa_8.21 //",
  "SA20asmahsbu:903": "sa bodhisatvas tatvārthanaye cābhiprāyārthanaye ca suviniścitayā prajñayā paripācayati /",
  "SA20asmahsbu:904": "(Msa 33) kathaṃ paripācayati satvānāṃ saṃśayavinayanāt /",
  "SA20asmahsbu:905": "tataś ca śāsanabahumānāt teṣām ātmaparaguṇasaṃvardhakatvena /",
  "SA20asmahsbu:906": "niyamanaślokaḥ /",
  "SA20asmahsbu:907": "iti sugatigatau śubhatraye vā jagad akhilaṃ kṛpayā sa bodhisatvaḥ /",
  "SA20asmahsbu:908": "tanuparamavimadhyamaprakārair vinayati lokasamānabhāvagatyā // AMsa_8.22 //",
  "SA20asmahsbu:909": "anena yatra ca vinayati sugatigamane yānatraye vā /",
  "SA20asmahsbu:910": "yac ca vinayati jagadakhilaṃ /",
  "SA20asmahsbu:911": "yena ca vinayati kṛpayā /",
  "SA20asmahsbu:912": "yaś ca vinayati bodhisatvaḥ /",
  "SA20asmahsbu:913": "yādṛśaiś ca paripācanaprakārais tanuparamavimadhyamaprakāraiḥ /",
  "SA20asmahsbu:914": "yāvantaṃ ca kālaṃ tatparidīpanāt samāsena paripākamāhātmyaṃ darśayati /",
  "SA20asmahsbu:915": "tatra tanuḥ prakāro 'dhimukticaryābhūmau bodhisatvasya paramo 'ṣṭamyādiṣu vimadhyamaḥ saptasu veditavyaḥ yāval lokasya bhāvas tatsamānayā gatyā atyantam ity arthaḥ /",
  "SA20asmahsbu:916": "mahāyānasūtrālaṃkāre paripākādhikāro 'ṣṭamaḥ",
  "SA20asmahsbu:917": "CHAPITRE IX",
  "SA20asmahsbu:918": "navamo 'dhikāraḥ",
  "SA20asmahsbu:919": "sarvākārajñatāyāṃ dvau ślokau /",
  "SA20asmahsbu:920": "tṛtīyas tayor eva nirdeśabhūtaḥ /",
  "SA20asmahsbu:921": "ameyair duṣkaraśatair ameyaiḥ kuśalācayaiḥ /",
  "SA20asmahsbu:922": "aprameyeṇa kālena ameyāvaraṇakṣayāt // AMsa_9.1 //",
  "SA20asmahsbu:923": "sarvākārajñatāvāptiḥ sarvāvaraṇanirmalā /",
  "SA20asmahsbu:924": "vivṛtā ratnapeṭeva buddhatvaṃ samudāhṛtam // AMsa_9.2 //",
  "SA20asmahsbu:925": "kṛtvā duṣkaram adbhutaṃ śramaśataiḥ saṃcityasarvaśubhaṃ kālenottamakalpayānamahatā sarvāvṛtīnāṃ kṣayāt /",
  "SA20asmahsbu:926": "sūkṣmasyāvaraṇasya bhūmiṣu gatasyotpāṭanād buddhatā ratnānām iva sā prabhāvamahatāṃ peṭā samuddhātitā // AMsa_9.3 //",
  "SA20asmahsbu:927": "samudāgamataḥ svabhāvata aupamyataś ca buddhatvam udbhāvitaṃ /",
  "SA20asmahsbu:928": "yāvadbhir duṣkaraśatair yāvadbhiḥ kuśalasaṃbhārair yāvatā kālena yāvataḥ kleśajñeyāvaraṇasya prahāṇāt samudāgacchatyayaṃ samudāgamaḥ /",
  "SA20asmahsbu:929": "sarvākārajñatāvāptiḥ sarvāvaraṇanirmalā svabhāvaḥ /",
  "SA20asmahsbu:930": "(Msa 34) vivṛtā ratnapeṭā tadaupamyaṃ /",
  "SA20asmahsbu:931": "tasyaiva buddhatvasyādvayalakṣaṇe sānubhāve dvau ślokau /",
  "SA20asmahsbu:932": "sarvadharmāś ca buddhatvaṃ dharmo naiva na kaścana /",
  "SA20asmahsbu:933": "śukladharmamayaṃ tac ca na ca tais tannirūpyate // AMsa_9.4 //",
  "SA20asmahsbu:934": "dharmaratnanimittatvāl labdharatnākaropamam /",
  "SA20asmahsbu:935": "śubhasya nimittatvāl labdhameghopamaṃ matam // AMsa_9.5 //",
  "SA20asmahsbu:936_0": "sarvadharmāś ca buddhatvaṃ tathatāyā abhinnatvāt tadviśuddhiprabhāvitatvāc ca buddhatvasya",
  "SA20asmahsbu:936_1": "na ca kaś ciddharmo 'sti parikalpitena dharmasvabhāvena śukladharmamayaṃ ca buddhatvaṃ",
  "SA20asmahsbu:936_2": "pāramitādīnāṃ kuśalānāṃ tadbhāvena parivṛtteḥ /",
  "SA20asmahsbu:937": "na ca tais tān nirdiśyate pāramitādīnāṃ pāramitādibhāvenāpariniṣpatter idam advayalakṣaṇaṃ /",
  "SA20asmahsbu:938": "ratnākarameghopamatvam anubhāvaḥ /",
  "SA20asmahsbu:939": "deśanā dharmaratnānāṃ tatprabhavatvāt kuśalasasyānāṃ ca vineyasaṃtānakṣetreṣu /",
  "SA20asmahsbu:940": "buddhatvaṃ sarvadharmaḥ samuditam atha vā sarvadharmavyapetaṃ prodbhūter dharmaratnapratatasumahato dharmaratnākarābham /",
  "SA20asmahsbu:941": "bhūtānāṃ śuklasasya prasavasumahato hetuto meghabhūtaṃ dānād dharmāmbuvarṣapratatasuvihitasyākṣayasya prajāsu // AMsa_9.6 //",
  "SA20asmahsbu:942": "anena tṛtīyena ślokena tam evārthaṃ nirdiśati /",
  "SA20asmahsbu:943": "sumahataḥ pratatasya dharmaratnasya prodbhūter nimittatvād ratnākarābhaṃ bhūtānāṃ mahataḥ śuklasasya prasavahetutvān meghabhūtaṃ /",
  "SA20asmahsbu:944": "mahataḥ suvihitasyākṣayasya dharmāmbuvarṣasya dānāt prajāsv ity ayam atra padavigraho veditavyaḥ /",
  "SA20asmahsbu:945": "tasyaiva buddhatvasya śaraṇatvānuttarye pañca ślokāḥ /",
  "SA20asmahsbu:946": "paritrāṇaṃ hi buddhatvaṃ sarvakleśagaṇāt sadā /",
  "SA20asmahsbu:947": "sarvaduścaritebhyaś ca janmamaraṇato 'pi ca // AMsa_9.7 //",
  "SA20asmahsbu:948": "anena saṃkṣepataḥ kleśakarmajanmasaṃkleśaparitrāṇārthena śaraṇatvaṃ darśayati /",
  "SA20asmahsbu:949": "upadravebhyaḥ sarvebhyo apāyād anupāyataḥ /",
  "SA20asmahsbu:950": "satkāyād dhīnayānāc ca tasmāc charaṇam uttamam // AMsa_9.8 //",
  "SA20asmahsbu:951": "anena dvitīyenopadravādiparitrāṇād vistareṇa /",
  "SA20asmahsbu:952": "tatra sarvopadravaparitrāṇatvaṃ (Msa 35)",
  "SA20asmahsbu:953": "yad buddhānubhāvena andhāś cakṣūṃṣi pratilabhante badhirāḥ śrotraṃ vikṣiptacittāḥ svasthacittamītayaḥ śāmyantīty evam ādi /",
  "SA20asmahsbu:954": "apāyaparitrāṇatvaṃ buddhaprabhayā tadgatānāṃ mokṣaṇāt tadagamane ca pratiṣṭhāpanāt /",
  "SA20asmahsbu:955": "anupāyaparitrāṇatvaṃ tīrthikadṛṣṭivyutthāpanāt /",
  "SA20asmahsbu:956": "satkāyaparitrāṇatvaṃ yānadvayena parinirvāpaṇāt /",
  "SA20asmahsbu:957": "hīnayānaparitrāṇatvam aniyatagotrāṇāṃ mahāyānaikāyanīkaraṇāt /",
  "SA20asmahsbu:958": "śaraṇam anupamaṃ tacchreṣṭhabuddhatvam iṣṭaṃ jananamaraṇasarvakleśapāpeṣu rakṣā /",
  "SA20asmahsbu:959": "vividhabhayagatānāṃ sarvarakṣāpayānaṃ pratatavividhaduḥkhāpāyanopāyagānāṃ // AMsa_9.9 //",
  "SA20asmahsbu:960": "anena tṛtīyena tasyaiva śaraṇatvasyānupamaśreṣṭhasya cānuttaryaṃ tenaivārthena darśayati /",
  "SA20asmahsbu:961": "bauddhair dharmair yac ca susaṃpūrṇaśarīraṃ yat saddharme vetti sa satvān pravinetum /",
  "SA20asmahsbu:962": "yātaṃ pāraṃ yatkṛpayā sarvajagatsu tad buddhatvaṃ śreṣṭham iha eṣyaṃ śaraṇānām // AMsa_9.10 //",
  "SA20asmahsbu:963": "anena caturthena yaiḥ kāraṇais tat tathānuttaraṃ śaraṇaṃ bhavati tat saṃdarśayati /",
  "SA20asmahsbu:964": "bauddhair dharmair balavaiśāradyādibhiḥ susaṃpūrṇāsvabhāvatvāt /",
  "SA20asmahsbu:965": "svārthaniṣṭhām adhikṛtya saddharmasatvavinayopāyajñānāt karuṇāpāragamanāc ca parārthaniṣṭhām adhikṛtya /",
  "SA20asmahsbu:966": "ālokāt kālāt sarvasatvānāṃ buddhatvaṃ śaraṇaṃ mahat /",
  "SA20asmahsbu:967": "sarvavyasanasaṃpattivyāvṛttyabhyudaye matam // AMsa_9.11 //",
  "SA20asmahsbu:968": "anena pañcamena ślokena yāvantaṃ kālaṃ yāvatāṃ satvānāṃ yatrārthe śaraṇaṃ bhavati tat samāsena darśayati /",
  "SA20asmahsbu:969": "yatrārthe iti sarvavyasanavyāvṛttau saṃpattyabhyudaye ca /",
  "SA20asmahsbu:970": "āśrayaparāvṛttau ṣaṭ ślokāḥ /",
  "SA20asmahsbu:971": "kleśajñeyavṛtīnāṃ satatam anugataṃ bījam utkṛṣṭakālaṃ yasminn astaṃ prayātaṃ bhavati suvipulaiḥ sarvahāniprakāraiḥ /",
  "SA20asmahsbu:972": "buddhatvaṃ śukladharmapravaraguṇayutā āśrayasyānyathāptis tatprāptir nirvikalpād viṣayasumahato jñānamārgāt suśuddhāt // AMsa_9.12 //",
  "SA20asmahsbu:973": "anena vipakṣabījaviyogataḥ pratipakṣasaṃpattiyogataś cāśrayaparivṛttiḥ paridīpitā /",
  "SA20asmahsbu:974": "(Msa 36) yathā ca tatprāptir dvividhamārgalābhāt /",
  "SA20asmahsbu:975": "suviśuddhalokottarajñānamārgalābhāt /",
  "SA20asmahsbu:976": "tatpṛṣṭhalabdhānantajñeyaviṣayajñānamārgalābhāc ca /",
  "SA20asmahsbu:977": "utkṛṣṭakālam ity anādikālaṃ /",
  "SA20asmahsbu:978": "suvipulaiḥ sarvahāniprakārair iti bhūmiprakāraiḥ /",
  "SA20asmahsbu:979": "sthitaś ca tasmin sa tathāgato jagan mahācalendrastha ivābhyudīkṣate /",
  "SA20asmahsbu:980": "śamābhirāmaṃ karūṇāyate janamaghābhirāme 'nyajane tu kā kathā // AMsa_9.13 //",
  "SA20asmahsbu:981": "anena dvitīyenānyāśrayaparāvṛttibhyas tadviśeṣaṃ darśayati /",
  "SA20asmahsbu:982": "tatstho hi mahācalendrastha iva dūrāntaranikṛṣṭaṃ lokaṃ paśyati /",
  "SA20asmahsbu:983": "dṛṣṭvā ca karuṇāyate śrāvakapratyekabuddhān api prāg eva tadanyān /",
  "SA20asmahsbu:984": "pravṛttir ūddhittir avṛtir āśrayo nivṛttir āvṛttir atho dvayādvayā /",
  "SA20asmahsbu:985": "samāviśiṣṭā api sarvagātmikā tathāgatānāṃ parivṛttir iṣyate // AMsa_9.14 //",
  "SA20asmahsbu:986": "anena tṛtīyena taddaśaprabhedaṃ darśayati /",
  "SA20asmahsbu:987": "sā hi tathāgatānāṃ parivṛttiḥ parārthavṛttir iti pravṛttiḥ /",
  "SA20asmahsbu:988": "sarvadharmaviśiṣṭatvād utkṛṣṭā vṛttir ity udvṛttiḥ /",
  "SA20asmahsbu:989": "saṃkleśahetāv avṛttiḥ /",
  "SA20asmahsbu:990": "āśraya iti yo 'sau parivṛttyāśrayastaṃ darśayati /",
  "SA20asmahsbu:991": "saṃkleśān nivṛttito nivṛttiḥ /",
  "SA20asmahsbu:992": "ātyantikatvād āyatā vṛttir ity āvṛttiḥ /",
  "SA20asmahsbu:993": "abhisaṃbodhiparinirvāṇadarśanavṛttyā dvayā vṛttiḥ /",
  "SA20asmahsbu:994": "saṃsāranirvāṇāpratiṣṭhitatvāt saṃskṛtāsaṃskṛtatvenādvayā vṛttiḥ /",
  "SA20asmahsbu:995": "vimuktisāmānyena śrāvakapratyekabuddhasamā vṛttiḥ /",
  "SA20asmahsbu:996": "balavaiśāradyādibhiḥ buddhadharmair asamatvād viśiṣṭā vṛttiḥ /",
  "SA20asmahsbu:997": "sarvayānopadeśagatatvāt sarvagatā vṛttiḥ /",
  "SA20asmahsbu:998": "yathāmbaraṃ sarvagataṃ sadāmataṃ tathaiva tat sarvagataṃ sadāmatam /",
  "SA20asmahsbu:999": "yathāmbaraṃ rūpagaṇeṣu sarvagaṃ tathaiva tat satvagaṇeṣu sarvagam // AMsa_9.15 //",
  "SA20asmahsbu:1000": "anena caturthena tatsvabhāvasya buddhatvasya sarvagatatvaṃ darśayati /",
  "SA20asmahsbu:1001": "ākāśasādharmyeṇoddeśanirdeśataḥ pūrvāparārdhābhyāṃ /",
  "SA20asmahsbu:1002": "satvagaṇeṣu sarvagatatvaṃ buddhatvasyātmatvena sarvasatvopagamane pariniṣpattito veditavyaṃ /",
  "SA20asmahsbu:1003": "yathodabhājane bhinne candrabimbaṃ na dṛśyate /",
  "SA20asmahsbu:1004": "tatha duṣṭeṣu satveṣu buddhabimbaṃ na dṛśyate // AMsa_9.16 //",
  "SA20asmahsbu:1005": "(Msa 37)",
  "SA20asmahsbu:1006": "anena pañcamena sarvagatatve 'pyabhājanabhūteṣu satveṣu abuddhabimbadarśanaṃ dṛṣṭāntena sādhayati /",
  "SA20asmahsbu:1007": "yathāgnir jvalate 'nyatra punar anyatra śāmyati /",
  "SA20asmahsbu:1008": "buddheṣv api tathā jñeyaṃ saṃdarśanamadarśanam // AMsa_9.17 //",
  "SA20asmahsbu:1009": "anena ṣaṣṭhena buddhavineyeṣu satsu buddhotpādāt taddarśanaṃ /",
  "SA20asmahsbu:1010": "vinīteṣu parinirvāṇāt tadadarśanaṃ agnijvalanaśamanasādharmyeṇa sādhayati /",
  "SA20asmahsbu:1011": "anābhogāpratiprasrabdhabuddhakāryatve catvāraḥ ślokāḥ /",
  "SA20asmahsbu:1012": "aghaṭitebhyas tūryebhyo yathā syāc chabdasaṃbhavaḥ /",
  "SA20asmahsbu:1013": "tathā jine vinābhogaṃ deśanāyāḥ samudbhavaḥ // AMsa_9.18 //",
  "SA20asmahsbu:1014": "yathā maṇer vinā yatnaṃ svaprabhāvasanidarśanam /",
  "SA20asmahsbu:1015": "buddheṣv api vinābhogaṃ tathā kṛtyanidarśanam // AMsa_9.19 //",
  "SA20asmahsbu:1016": "ābhyāṃ ślokābhyām anābhogena buddhakāryaṃ sādhayaty aghaṭitatūryaśabdamaṇiprabhāvasādharmyeṇa /",
  "SA20asmahsbu:1017": "yathākāśe avicchinnā dṛśyante lokataḥ kriyāḥ /",
  "SA20asmahsbu:1018": "yathaivānāsrave ghātau avicchinnā jinakriyāḥ // AMsa_9.20 //",
  "SA20asmahsbu:1019": "yathākāśe kriyāṇāṃ hi hānir abhyudayaḥ sadā /",
  "SA20asmahsbu:1020": "yathaivānāsrave dhātau buddhakāryodayavyayaḥ // AMsa_9.21 //",
  "SA20asmahsbu:1021": "ābhyām apy apratiprasrabdhabuddhakāryatvaṃ buddhakṛtyasyāvicchedāt /",
  "SA20asmahsbu:1022": "ākāśa iva lokakriyāṇām avicchede 'pi cānyānyakriyodayavyayas tathaiva /",
  "SA20asmahsbu:1023": "anāsravadhātugāmbhīrye ṣoḍaśa ślokāḥ /",
  "SA20asmahsbu:1024": "paurvāparyāviśiṣṭāpi sarvāvaraṇanirmalā /",
  "SA20asmahsbu:1025": "na śuddhā nāpi cāśuddhā tathatā buddhatā matā // AMsa_9.22 //",
  "SA20asmahsbu:1026": "paurvāparyeṇa viśiṣṭatvān na śuddhā /",
  "SA20asmahsbu:1027": "paścāt sarvāvaraṇanirmalatvān nāśuddhā malavigamāt /",
  "SA20asmahsbu:1028": "śūnyatāyāṃ viśuddhāyāṃ nairātmyān mārgalābhataḥ /",
  "SA20asmahsbu:1029": "buddhāḥ śuddhātmalābhitvāt gatā ātmamahātmatām // AMsa_9.23 //",
  "SA20asmahsbu:1030": "(Msa 38)",
  "SA20asmahsbu:1031": "tatra cānāsrave dhātau buddhānāṃ paramātmā nirdiśyate /",
  "SA20asmahsbu:1032": "kiṃ kāraṇaṃ /",
  "SA20asmahsbu:1033": "agranairātmyātmakatvāt /",
  "SA20asmahsbu:1034": "agraṃ nairātmyaṃ viśuddhā tathatā sā ca buddhānām ātmā svabhāvārthena tasyāṃ viśuddhāyām agraṃ nairātmyam ātmānaṃ buddhā labhante śuddhaṃ /",
  "SA20asmahsbu:1035": "ataḥ śuddhātmalābhitvāt buddhā ātmamāhātmyaṃ prāptā ity anenābhisaṃdhinā buddhānām anāsrave dhātau paramātmā vyavasthāpyate /",
  "SA20asmahsbu:1036": "na bhāvo nāpi cābhāvo buddhatvaṃ tena kathyate /",
  "SA20asmahsbu:1037": "tasmād buddhatathāpraśne avyākṛtanayo mataḥ // AMsa_9.24 //",
  "SA20asmahsbu:1038": "tenaiva kāraṇena buddhatvaṃ na bhāva ucyate /",
  "SA20asmahsbu:1039": "pudgaladharmābhāvalakṣaṇatvāt tadātmakatvāc ca buddhatvasya /",
  "SA20asmahsbu:1040": "nābhāva ucyate tathatālakṣaṇabhāvāt /",
  "SA20asmahsbu:1041": "ato buddhasya bhāvābhāvapraśne bhavati tathāgataḥ paraṃ maraṇān na bhavatīty evamādir avyākṛtanayo mataḥ /",
  "SA20asmahsbu:1042": "dāhaśāntir yathā lohe darśane timirasya ca /",
  "SA20asmahsbu:1043": "cittajñāne tathā bauddhe bhāvābhāvo na śasyate // AMsa_9.25 //",
  "SA20asmahsbu:1044": "yathā ca lohe dāhaśāntir darśane ca timiram etasya śāntir na bhāvo dāhatimirayor abhāvalakṣaṇatvāt /",
  "SA20asmahsbu:1045": "nābhāvaḥ śāntilakṣaṇena bhāvāt /",
  "SA20asmahsbu:1046": "evaṃ buddhānāṃ cittajñāne ca dāhatimirasthānīyayo rāgāvidyayoḥ śāntir na bhāvaḥ śasyate tadabhāvaprabhāvitatvāc cetaḥprajñāvimuktyā nābhāvas tena tena vimuktilakṣaṇena bhāvāt /",
  "SA20asmahsbu:1047": "buddhānām amale dhātau naikatā bahutā na ca /",
  "SA20asmahsbu:1048": "ākāśavad adehatvāt pūrvadehānusārataḥ // AMsa_9.26 //",
  "SA20asmahsbu:1049": "buddhānām anāsravadhātau naikatvaṃ pūrvadehānusāreṇa /",
  "SA20asmahsbu:1050": "na bahutvaṃ dehābhāvād ākāśavat /",
  "SA20asmahsbu:1051": "balādibuddhadharmeṣu bodhī ratnākaropamā /",
  "SA20asmahsbu:1052": "jagatkuśalasasyeṣu mahāmeghopamā matā // AMsa_9.27 //",
  "SA20asmahsbu:1053": "puṇyajñānasupūrṇatvāt pūrṇacandropamā matā /",
  "SA20asmahsbu:1054": "jñānālokakaratvāc ca mahādityopamā matā // AMsa_9.28 //",
  "SA20asmahsbu:1055": "(Msa 39)",
  "SA20asmahsbu:1056": "etau ratnākarameghopamatve pūrṇacandramahādityopamatve ca ślokau gatārthau /",
  "SA20asmahsbu:1057": "ameyā raśmayo yadvad vyamiśrā bhānumaṇḍale /",
  "SA20asmahsbu:1058": "sadaikakāryā vartante lokam ālokayanti ca // AMsa_9.29 //",
  "SA20asmahsbu:1059": "yathaivānāsrave dhātau buddhānām aprameyatā /",
  "SA20asmahsbu:1060": "miśraikakāryā kṛtyeṣu jñānālokakarā matā // AMsa_9.30 //",
  "SA20asmahsbu:1061": "ekena vyāmiśraraśmy ekakāryasyopamatayā sādharaṇakarmatāṃ darśayati /",
  "SA20asmahsbu:1062": "raśmīnām ekakāryatvaṃ pācanaśoṣaṇasamānakāryatvād veditavyaṃ /",
  "SA20asmahsbu:1063": "dvitīyenānāsrave dhātau miśraikakāryatvaṃ nirmāṇādikṛtyeṣu /",
  "SA20asmahsbu:1064": "yathaikaraśminiḥsārāt sarvaraśmiviniḥsṛtiḥ /",
  "SA20asmahsbu:1065": "bhānos tathaiva buddhānāṃ jñeyā jñānaviniḥsṛtiḥ // AMsa_9.31 //",
  "SA20asmahsbu:1066": "ekakāle sarvaraśmiviniḥsṛtyā sa ca buddhānām ekakāle jñānapravṛttiṃ darśayati /",
  "SA20asmahsbu:1067": "yathaivādityaraśmīnāṃ vṛttau nāsti mamāyitam /",
  "SA20asmahsbu:1068": "tathaiva buddhajñānānāṃ vṛttau nāsti mamāyitam // AMsa_9.32 //",
  "SA20asmahsbu:1069": "yathā sūryaikamuktābhai raśmibhir bhāsyate jagat /",
  "SA20asmahsbu:1070": "sakṛt jñeyaṃ tathā sarvaṃ buddhajñānaiḥ prabhāsyate // AMsa_9.33 //",
  "SA20asmahsbu:1071": "mamatvābhāve jagajjñeyaprabhāsena ca /",
  "SA20asmahsbu:1072": "yathākramaṃ ślokau gatārthau /",
  "SA20asmahsbu:1073": "yathaivādityaraśmīnāṃ meghādyāvaraṇaṃ matam /",
  "SA20asmahsbu:1074": "tathaiva buddhajñānānām āvṛtiḥ satvaduṣṭatā // AMsa_9.34 //",
  "SA20asmahsbu:1075": "yathā raśmīnāṃ meghādyāvaraṇam aprabhāsena /",
  "SA20asmahsbu:1076": "tathā buddhajñānānām āvaraṇaṃ satvānām ābhājanatvena duṣṭatā pañcakaṣāyātyutsadatayā /",
  "SA20asmahsbu:1077": "yathā pāṃśuvaśād vastre raṅgacitrāvicitratā /",
  "SA20asmahsbu:1078": "tathā 'vedhavaśān muktau jñānacitrāvicitratā // AMsa_9.35 //",
  "SA20asmahsbu:1079": "yathā pāṃśuviśeṣeṇa vastre raṅgavicitratā kvacid avicitratā /",
  "SA20asmahsbu:1080": "tathaiva pūrvaprāṇidhānacaryābalādhānaviśeṣāt(Msa 40)",
  "SA20asmahsbu:1081": "buddhānāṃ vimuktau jñānavicitratā bhavati /",
  "SA20asmahsbu:1082": "śrāvakapratyekabuddhānāṃ vimuktāv avicitratā /",
  "SA20asmahsbu:1083": "gāmbhīryam amale dhātau lakṣaṇasthānakarmasu /",
  "SA20asmahsbu:1084": "buddhānām etad uditaṃ raṅgair vākāśacitraṇā // AMsa_9.36 //",
  "SA20asmahsbu:1085": "etad anāsravadhātau buddhānāṃ trividhaṃ gāmbhīryam evam uktaṃ /",
  "SA20asmahsbu:1086": "lakṣaṇagāmbhīryaṃ caturbhiḥ ślokaiḥ /",
  "SA20asmahsbu:1087": "sthānagāmbhīryaṃ pañcamenaikatvapṛthaktvābhyām asthitatvāt /",
  "SA20asmahsbu:1088": "karmagāmbhīryaṃ daśabhiḥ /",
  "SA20asmahsbu:1089": "tat punar lakṣaṇagāmbhīryaṃ viśuddhilakṣaṇaṃ paramātmalakṣaṇam avyākṛtalakṣaṇaṃ vimuktilakṣaṇaṃ cārabhyoktaṃ /",
  "SA20asmahsbu:1090_0": "karmagāmbhīryaṃ bodhipakṣādiratnāśrayatvakarma satvaparipācanakarma niṣṭhāgamanakarma",
  "SA20asmahsbu:1090_1": "dharmadeśanākarma nirmāṇādikṛtyakarma jñānapravṛttikarma avikalpanakarma citrākārajñānakarma",
  "SA20asmahsbu:1090_2": "jñānāpravṛttikarma vimuktisāmānyajñānaviśeṣakarma cārabhyoktaṃ /",
  "SA20asmahsbu:1091": "seyamanāsrave dhātau niṣprapañcatvād ākāśopame gāmbhīryaprabhedadeśanā yathā raṅgair ākāśacitraṇī veditavyā /",
  "SA20asmahsbu:1092": "sarveṣām aviśiṣṭāpi tathatā śuddhim āgatā /",
  "SA20asmahsbu:1093": "tathāgatatvaṃ tasmāc ca tadgarbhāḥ sarvadehinaḥ // AMsa_9.37 //",
  "SA20asmahsbu:1094": "sarveṣāṃ nirviśiṣṭā tathatā tadviśuddhisvabhāvaś ca tathāgataḥ /",
  "SA20asmahsbu:1095": "ataḥ sarve satvās tathāgatagarbhā ity ucyate /",
  "SA20asmahsbu:1096": "vibhutvāvibhāge ślokā ekādaśa /",
  "SA20asmahsbu:1097": "śrāvakāṇāṃ vibhutvena laukikasyābhibhūyate /",
  "SA20asmahsbu:1098": "pratyekabuddhebhyo manaḥbuddhabhaumena śrāvakasyābhibhūyate // AMsa_9.38 //",
  "SA20asmahsbu:1099": "bodhisatvavibhutvasya tatkalāṃ nānugacchati /",
  "SA20asmahsbu:1100": "tathāgatavibhutvasya tatkalāṃ nānugacchati // AMsa_9.39 //",
  "SA20asmahsbu:1101": "ābhyāṃ tāvad dvābhyāṃ prabhāvotkarṣaviśeṣeṇa buddhānāṃ vibhutvaṃ darśayati /",
  "SA20asmahsbu:1102": "aprameyam acintyaṃ ca vibhutvaṃ bauddham iṣyate /",
  "SA20asmahsbu:1103": "yasya yatra yathā yāvat kāle yasmin pravartate // AMsa_9.40 //",
  "SA20asmahsbu:1104": "anena tṛtīyena prakāraprabhedagāmbhīryaviśeṣābhyāṃ katham aprameyaṃ kathaṃ vācintyam ity āha /",
  "SA20asmahsbu:1105": "yasya pudgalasyārthe tat pravartate yatra lokadhātau yathā tādṛśaiḥ prakārair yāvad alpaṃ (Msa 41)",
  "SA20asmahsbu:1106": "vā bahu vā yasmin kāle /",
  "SA20asmahsbu:1107": "avaśiṣṭaiḥ ślaukeḥ manovṛttibhedena vibhutvabhedaṃ darśayati /",
  "SA20asmahsbu:1108": "pañcendriyaparāvṛttau vibhutvaṃ labhyate param /",
  "SA20asmahsbu:1109": "sarvārthavṛttau sarveṣāṃ guṇadvādaśaśatodaye // AMsa_9.41 //",
  "SA20asmahsbu:1110": "pañcendriyaparāvṛttau dvividhaṃ vibhutvaṃ paramaṃ labhyate /",
  "SA20asmahsbu:1111": "sarveṣāṃ pañcānām indriyāṇāṃ sarvapañcārthavṛttau /",
  "SA20asmahsbu:1112": "tatra pratyekaṃ dvādaśaguṇaśatotpattau /",
  "SA20asmahsbu:1113": "manaso 'pi parāvṛttau vibhutvaṃ labhyate param /",
  "SA20asmahsbu:1114": "vibhutvānucare jñāne nirvikalpe sunirmale // AMsa_9.42 //",
  "SA20asmahsbu:1115": "manasaḥ parāvṛttau vibhutvānucare nirvikalpe suviśuddhe jñāne paramaṃ vibhutvaṃ labhyate /",
  "SA20asmahsbu:1116": "yena sahitaṃ sarvaṃ vibhutvajñānaṃ pravartate /",
  "SA20asmahsbu:1117": "sārthodgrahaparāvṛttau vibhutvaṃ labhyate param /",
  "SA20asmahsbu:1118": "kṣetraśuddhau yathākāmaṃ bhogasaṃdarśanāya hi // AMsa_9.43 //",
  "SA20asmahsbu:1119": "arthaparāvṛttau udgraharparāvṛttau ca kṣetraviśuddhivibhutvaṃ paramaṃ labhyate yena yathākāmaṃ bhogasaṃdarśanaṃ karoti /",
  "SA20asmahsbu:1120": "avyāghāte sadākālaṃ sarveṣāṃ jñānakarmaṇām // AMsa_9.44 //",
  "SA20asmahsbu:1121": "vikalpaparāvṛttau sarveṣāṃ jñānānāṃ karmaṇāṃ ca sarvakālam avyāghāte paramaṃ vibhutvaṃ labhyate /",
  "SA20asmahsbu:1122": "pratiṣṭhāyāḥ parāvṛttau vibhutvaṃ labhyate param /",
  "SA20asmahsbu:1123": "apratiṣṭhitanirvāṇaṃ buddhānām acale male pade // AMsa_9.45 //",
  "SA20asmahsbu:1124": "pratiṣṭhāparāvṛttāv apratiṣṭhitanirvāṇaṃ paramaṃ vibhutvaṃ labhyate buddhānām anāsrave dhātau /",
  "SA20asmahsbu:1125": "maithunasya parāvṛttau vibhutvaṃ labhyate param /",
  "SA20asmahsbu:1126": "buddhasaukhyavihāre 'tha dārā 'saṃkleśadarśane // AMsa_9.46 //",
  "SA20asmahsbu:1127": "(Msa 42)",
  "SA20asmahsbu:1128": "maithunasya parāvṛttau dvayor buddhasukhavihāre ca dārā 'saṃkleśadarśane ca /",
  "SA20asmahsbu:1129": "ākāśasaṃjñāvyāvṛttau vibhutvaṃ labhyate param /",
  "SA20asmahsbu:1130": "cintitārthasamṛddhau ca gatirūpavibhāvane // AMsa_9.47 //",
  "SA20asmahsbu:1131": "ākāśasaṃjñāvyāvṛttau dvayor eva cintitārthasamṛddhau ca yena gaganagarbho bhavati /",
  "SA20asmahsbu:1132": "gatirūpavibhāvane ca yatheṣṭagamanād ākāśavaśīkaraṇāc ca /",
  "SA20asmahsbu:1133": "ity ameyaparāvṛttāv ameyavibhutā matā /",
  "SA20asmahsbu:1134": "acintyakṛtyānuṣṭhānād buddhānām amalāśraye // AMsa_9.48 //",
  "SA20asmahsbu:1135": "ity anena mukhenāprameyā parāvṛttiḥ /",
  "SA20asmahsbu:1136": "tatra cāprameyaṃ vibhutvam acintyakarmānuṣṭhānaṃ buddhānām anāsrave dhātau veditavyaṃ /",
  "SA20asmahsbu:1137": "tasyaiva buddhasya satvaparipākanimittatve sapta ślokāḥ /",
  "SA20asmahsbu:1138": "śubhe vṛddho loko vrajati suviśuddhau paramatāṃ śubhe cānārabdhvā vrajati śubhavṛddhau paramatām /",
  "SA20asmahsbu:1139": "vrajaty evaṃ loko diśi diśi jinānāṃ sukathitair apakvaḥ pakvo vā na ca punar aśeṣaṃ dhruvam iha // AMsa_9.49 //",
  "SA20asmahsbu:1140": "anena yādṛśasya paripākasya nimittaṃ bhavati taddarśayati /",
  "SA20asmahsbu:1141": "upacitakuśalamūlānāṃ ca vimuktau paramatāyām anupacitakuśalamūlānāṃ ca kuśalamūlopacaye /",
  "SA20asmahsbu:1142": "apakvaḥ śubhavṛddhau paramatāṃ vrajanapākaṃ vrajati pakvaḥ suviśuddhau paramatāṃ vrajati /",
  "SA20asmahsbu:1143": "evaṃ ca nityakālaṃ vrajati na ca niḥśeṣaṃ lokasyānantatvāt /",
  "SA20asmahsbu:1144": "tathā kṛtvā caryāṃ kṛcchrāvāpyāṃ paramaguṇayogād bhutavartī mahābodhiṃ nityāṃ dhruvam aśaraṇānāṃ ca śaraṇam /",
  "SA20asmahsbu:1145": "labhante yaddhīrā daśadig sadā sadā sarvasamayaṃ tad āścaryaṃ loke suvidhacaraṇān nādbhutam api // AMsa_9.50 //",
  "SA20asmahsbu:1146": "anena dvitīyena paripakvānāṃ bodhisatvānāṃ paripākasyāścaryaṃ nāścaryaṃ /",
  "SA20asmahsbu:1147": "(Msa 43) lakṣaṇaṃ sadā sarvasamayam iti nityaṃ nirantaraṃ ca tad anubhūya mārgacaraṇaṃ suvidhicaraṇaṃ /",
  "SA20asmahsbu:1148": "kvaciddharmāñ ca kaṃ dharmyaṃ cakraṃ bahumukhaśatair darśayati yaḥ kvacij janmāntardhiṃ kvacid api vicitrāṃ janacarīm /",
  "SA20asmahsbu:1149": "kvacitkṛtsnāṃ bodhiṃ kvacid api ca nirvāṇam asakṛt na ca sthānāt tasmād vicalati sa sarvaṃ ca kurute // AMsa_9.51 //",
  "SA20asmahsbu:1150": "anena tṛtīyena yugapadbahumukhaparipācanopāyaprayoge nimittatvaṃ darśayati /",
  "SA20asmahsbu:1151": "yathā yatrasthaḥ satvān vinayati /",
  "SA20asmahsbu:1152": "vicitrā janacarī jātakabhedena /",
  "SA20asmahsbu:1153": "na ca sthānāc calatīty anāsravād dhātoḥ /",
  "SA20asmahsbu:1154": "na buddhānām evaṃ bhavati mama pakvo 'yam iti cāprapācyo 'yaṃ dehī api ca adhunāpācyata iti /",
  "SA20asmahsbu:1155": "vinā saṃskāraṃ tu prapacam upayāty eva janatā śubhair dharmair nityaṃ diśi diśi samantāt trayamukham // AMsa_9.52 //",
  "SA20asmahsbu:1156": "anena caturthena tatparipākaprayoganimittatvam anabhisaṃskāreṇa daśayati /",
  "SA20asmahsbu:1157": "trayamukham iti yānatrayeṇa /",
  "SA20asmahsbu:1158": "yathāyatnaṃ bhānuḥ pratataviṣadair aṃśavisaraiḥ prapākakaṃ sasyānāṃ diśi diśi samantāt prakurūte /",
  "SA20asmahsbu:1159": "tathā dharmārko 'pi praśamavidhidharmāṃśuvisaraiḥ prapākaṃ sasyānāṃ diśi diśi samantāt prakurūte // AMsa_9.53 //",
  "SA20asmahsbu:1160": "anena pañcamenānabhisaṃskāraparipācanadṛṣṭāntaṃ darśayati /",
  "SA20asmahsbu:1161": "yathaikasmād dīpād bhavati sumahān dīpanicayo 'prameyo 'saṃkhyeyo na ca sa punar eti vyayamataḥ /",
  "SA20asmahsbu:1162": "yathaikasmād buddhād pākābhavati sumahān paripākapākanicayo 'prameyo 'saṃkhyeyo na ca punar eti punar upaiti vyayamataḥ // AMsa_9.54 //",
  "SA20asmahsbu:1163": "(Msa 44)",
  "SA20asmahsbu:1164": "anena ṣaṣṭhena paraṃparayā paripācanaṃ /",
  "SA20asmahsbu:1165": "yathā toyais tṛptiṃ vrajati na mahāsāgara iva na vṛddhiṃ vā yāti pratataviṣadāmbu praviśanaiḥ /",
  "SA20asmahsbu:1166": "tathā bauddhau dhātuḥ satatasamitaiḥ śuddhiviśanair na tṛptiṃ vṛddhiṃ vā vrajati paramāścaryam iha tat // AMsa_9.55 //",
  "SA20asmahsbu:1167": "anena saptamena paripakvānāṃ vimuktipraveśe samudrodāharaṇena dharmadhātor atṛptiṃ cāvakāśadānād avṛddhiṃ dhyānādhikatvāt /",
  "SA20asmahsbu:1168": "dharmadhātuviśuddhau catvāraḥ ślokāḥ /",
  "SA20asmahsbu:1169": "sarvadharmadvayāvāratathatāśuddhilakṣaṇaḥ /",
  "SA20asmahsbu:1170": "vastujñānatadālambavaśitākṣayalakṣaṇaḥ // AMsa_9.56 //",
  "SA20asmahsbu:1171": "eṣa svabhāvārtham ārabhyaikaḥ ślokaḥ /",
  "SA20asmahsbu:1172": "kleśajñeyāvaraṇadvayāt sarvadharmatathatāviśuddhilakṣaṇaś ca /",
  "SA20asmahsbu:1173": "vastutadālambanajñānayor akṣayavaśitālakṣaṇaś ca /",
  "SA20asmahsbu:1174": "/ sarvatas tathatājñānabhāvanā samudāgamaḥ /",
  "SA20asmahsbu:1175": "sarvasatvadvayādhānasarvathākṣayatā phalam // AMsa_9.57 //",
  "SA20asmahsbu:1176": "eṣa hetvarthaṃ phalārthaṃ cārabhya dvitīyaḥ ślokaḥ /",
  "SA20asmahsbu:1177": "sarvatastathatājñānabhāvanā dharmadhātuviśuddhihetuḥ /",
  "SA20asmahsbu:1178": "sarvata iti sarvadharmaparyāyamukhaiḥ /",
  "SA20asmahsbu:1179": "sarvasatvānāṃ sarvathā hitasukhadvayādhānākṣayatā phalaṃ /",
  "SA20asmahsbu:1180": "kāyavākcittanirmāṇaprayogopāyakarmakaḥ /",
  "SA20asmahsbu:1181": "samādhidhāraṇīdvāradvayāmeyasamanvitaḥ // AMsa_9.58 //",
  "SA20asmahsbu:1182": "eṣa karmārthaṃ yogārthaṃ cārabhya tṛtīyaḥ ślokaḥ /",
  "SA20asmahsbu:1183": "trividhiṃ kāyādinirmāṇaṃ karma samādhidhāraṇīmukhābhyāṃ dvayena cāprameyeṇa puṇyajñānasaṃbhāreṇa samanvāgamo yogaḥ /",
  "SA20asmahsbu:1184": "svabhāvadharmasaṃbhoganirmāṇair bhinnavṛttikaḥ /",
  "SA20asmahsbu:1185": "dharmadhātur viśuddho 'yaṃ buddhānāṃ samudāhṛtaḥ // AMsa_9.59 //",
  "SA20asmahsbu:1186": "(Msa 45)",
  "SA20asmahsbu:1187": "eṣa vṛttyartham ārabhya caturthaḥ ślokaḥ /",
  "SA20asmahsbu:1188": "svābhāvikasāṃbhogikanairmāṇikakāyavṛttyā bhinnavṛttikaḥ /",
  "SA20asmahsbu:1189": "buddhakāyavibhāge sapta ślokāḥ /",
  "SA20asmahsbu:1190": "svābhāviko 'tha sāṃbhogyaḥ kāyo nairmāṇiko 'paraḥ /",
  "SA20asmahsbu:1191": "kāyabhedā hi buddhānāṃ prathamas tu dvayāśrayaḥ // AMsa_9.60 //",
  "SA20asmahsbu:1192": "trividhiḥ kāyo buddhānāṃ /",
  "SA20asmahsbu:1193": "svābhāviko dharmakāya āśrayaparāvṛttilakṣaṇaḥ /",
  "SA20asmahsbu:1194": "sāṃbhogiko yena parṣanbhaṇḍaleṣu dharmasaṃbhogaṃ karoti /",
  "SA20asmahsbu:1195": "nairmāṇiko yena nirmāṇena satvārthaṃ karoti /",
  "SA20asmahsbu:1196": "sarvadhātuṣu sāṃbhogyo bhitro gaṇaparigrahaiḥ /",
  "SA20asmahsbu:1197": "kṣetraiś ca nāmabhiḥ kāyair dharmasaṃbhogaceṣṭitaiḥ // AMsa_9.61 //",
  "SA20asmahsbu:1198": "tatra sāṃbhogikaḥ sarvalokadhātuṣu parṣanmaṇḍalabuddhakṣetranām aśarīradharmasaṃbhogakriyābhir bhinnaḥ /",
  "SA20asmahsbu:1199": "samaḥ sūkṣmaś ca tacchiṣṭaḥ kāyaḥ svābhāviko mataḥ /",
  "SA20asmahsbu:1200": "saṃbhogavibhutāhetur yatheṣṭaṃ bhogadarśane // AMsa_9.62 //",
  "SA20asmahsbu:1201": "svābhāvikaḥ sarvabuddhānāṃ samo nirviśiṣṭatayā /",
  "SA20asmahsbu:1202": "sūkṣmo durjñānatayā /",
  "SA20asmahsbu:1203": "tena sāṃbhogikena kāyena saṃbaddhaḥ saṃbhogavibhutve ca hetur yatheṣṭaṃ bhogadarśanāya /",
  "SA20asmahsbu:1204": "ameyaṃ buddhanirmāṇaṃ kāyo nairmāṇiko mataḥ /",
  "SA20asmahsbu:1205": "dvayor dvayārthasaṃpattiḥ sarvākārā pratiṣṭhitā // AMsa_9.63 //",
  "SA20asmahsbu:1206": "nairmāṇikas tu kāyo buddhānām aprameyaprabhedaṃ buddhanirmāṇaṃ sāṃbhogikaḥ svāthasaṃpattilakṣaṇaḥ /",
  "SA20asmahsbu:1207": "nairmāṇikaḥ parārthasaṃpattilakṣaṇaḥ /",
  "SA20asmahsbu:1208": "evaṃ dvayārthasaṃpattir yathākramaṃ dvayoḥ pratiṣṭhitāḥ sāṃbhogike ca kāye nairmāṇike ca /",
  "SA20asmahsbu:1209": "śilpajanmamahābodhisadānirvāṇadarśanaiḥ /",
  "SA20asmahsbu:1210": "buddhanirmāṇakāyo 'yaṃ mahāmāyo mahopāyo vimocane // AMsa_9.64 //",
  "SA20asmahsbu:1211": "sa punar nirmāṇakāyaḥ sadā vineyārthaṃ śilpasya vīṇāvādanādibhiḥ /",
  "SA20asmahsbu:1212": "janmanaś cābhisaṃbodheś ca (Msa 46)",
  "SA20asmahsbu:1213": "nirvāṇasya ca darśanair vimocane mahopāyatvāt parārthasaṃpattilakṣaṇo veditavyaḥ /",
  "SA20asmahsbu:1214": "tribhiḥ kāyais tu vijñeyo buddhānāṃ kāyasaṃgrahaḥ /",
  "SA20asmahsbu:1215": "sāśrayaḥ svaparārtho yas tribhiḥ kāyair nirdarśitaḥ // AMsa_9.65 //",
  "SA20asmahsbu:1216": "tribhiś ca kāyair buddhānāṃ sarvakāyasaṃgraho veditavyaḥ /",
  "SA20asmahsbu:1217": "ebhis tribhiḥ kāyaiḥ sāśrayaḥ svaparārtho nidarśitaḥ /",
  "SA20asmahsbu:1218": "dvayoḥ svaparārthaprabhāvitatvāt dvayoś ca tadāśritatvād yathā pūrvam uktaṃ /",
  "SA20asmahsbu:1219": "āśrayeṇāśayenāpi karmaṇā te samā matāḥ /",
  "SA20asmahsbu:1220": "prakṛtyā 'sraṃsanenāpi prabandhenaiṣu nityatā // AMsa_9.66 //",
  "SA20asmahsbu:1221": "te ca trayaḥ kāyāḥ sarvabuddhānāṃ yathākramaṃ tribhir nirviśeṣā āśrayeṇa dharmadhātor abhinnatvāt āśayena pṛthak buddhāśayasyābhāvāt /",
  "SA20asmahsbu:1222": "karmaṇā ca sādhāraṇakarmakatvāt /",
  "SA20asmahsbu:1223": "teṣu ca triṣu kāyeṣu yathākramaṃ trividhā nityatā veditavyā yena nityakāyās tathāgatā ucyante /",
  "SA20asmahsbu:1224": "prakṛtyā nityatā svābhāvikasya svabhāvena nityatvāt /",
  "SA20asmahsbu:1225": "asraṃsanena sāṃbhogikasya dharmasaṃbhāgo vicchedāt /",
  "SA20asmahsbu:1226": "prabandhena nairmāṇikasyāntarvyaye punaḥ punar nirmāṇadarśanāt /",
  "SA20asmahsbu:1227": "buddhajñānavibhāge daśa ślokāḥ /",
  "SA20asmahsbu:1228": "ādarśajñānamacalaṃ trayajñānaṃ tadāśritam /",
  "SA20asmahsbu:1229": "samatāpratyavekṣāyāṃ kṛtyānuṣṭhāna eva ca // AMsa_9.67 //",
  "SA20asmahsbu:1230": "caturvidhaṃ buddhānāṃ jñānam ādarśajñānaṃ samatājñānaṃ pratyavekṣājñānaṃ kṛtyānuṣṭhānajñānaṃ ca /",
  "SA20asmahsbu:1231": "ādarśajñānam acalaṃ trīṇi jñānāni tadāśritāni calāni /",
  "SA20asmahsbu:1232": "ādarśajñānamamamāparicchinnaṃ sadānugam /",
  "SA20asmahsbu:1233": "sarvajñeyeṣv asaṃmūḍhaṃ na ca teṣv āmukhaṃ sadā // AMsa_9.68 //",
  "SA20asmahsbu:1234": "ādarśajñānam amamam aparicchinnaṃ deśataḥ sadānugaṃ kālataḥ /",
  "SA20asmahsbu:1235": "sarvajñeyeṣv asaṃmūḍhaṃ sadāvaraṇavigamāt na ca teṣv āmukham anākāratvāt /",
  "SA20asmahsbu:1236": "sarvajñānanimittatvān mahājñānākaropamam /",
  "SA20asmahsbu:1237": "saṃbhogabuddhatā jñānapratibimbodayāc ca tat // AMsa_9.69 //",
  "SA20asmahsbu:1238": "(Msa 47)",
  "SA20asmahsbu:1239": "teṣāṃ ca samatādijñānānāṃ sarvaprakārāṇāṃ hetutvāt sarvajñānānāmākaropamaṃ /",
  "SA20asmahsbu:1240": "saṃbhogabuddhatvatajjñānapratibimbodayācca tadādarśajñānam ity ucyate /",
  "SA20asmahsbu:1241": "satveṣu samatājñānaṃ bhāvanāśuddhito 'malaṃ matam /",
  "SA20asmahsbu:1242": "apratiṣṭhasaśamāviṣṭaṃ samatājñānamiṣyate // AMsa_9.70 //",
  "SA20asmahsbu:1243": "yadbodhisatvenābhisamayakāleṣu samatājñānaṃ pratilabdhaṃ tadbhāvanāśuddhito budhiprāptasyāpratiṣṭhitanirvāṇe niviṣṭaṃ samatājñānamiṣyate /",
  "SA20asmahsbu:1244": "mahāmaitrīkṛpābhyāṃ ca sarvakālānugaṃ matam /",
  "SA20asmahsbu:1245": "yathādhimokṣaṃ satvānāṃ buddhabimbanidarśakam // AMsa_9.71 //",
  "SA20asmahsbu:1246": "mahāmaitrīkaruṇābhyāṃ sarvakālānugaṃ yathādhimokṣaṃ ca satvānāṃ buddhabimbanidarśakaṃ /",
  "SA20asmahsbu:1247": "yataḥ kecit satvās tathāgataṃ nīlavarṇaṃ paśyanti kecit pītavarṇam ity evamādi /",
  "SA20asmahsbu:1248": "pratyavekṣaṇakaṃ jñāne jñeyeṣv avyāhataṃ sadā /",
  "SA20asmahsbu:1249": "dhāraṇīnāṃ samādhīnāṃ nidhānopamam eva ca // AMsa_9.72 //",
  "SA20asmahsbu:1250": "pariṣanmaṇḍale sarvavibhūtīnāṃ nidarśakam /",
  "SA20asmahsbu:1251": "sarvasaṃśayavicchedi mahādharmapravarṣakam // AMsa_9.73 //",
  "SA20asmahsbu:1252": "pratyavekṣaṇakaṃ jñānaṃ yathāślokaṃ /",
  "SA20asmahsbu:1253": "kṛtyānuṣṭhānatājñānaṃ nirmāṇaiḥ sarvadhātuṣu /",
  "SA20asmahsbu:1254": "citrāprameyācintyaiś ca sarvasatvārthakārakam // AMsa_9.74 //",
  "SA20asmahsbu:1255": "kṛtyānuṣṭhānajñānaṃ sarvalokadhātuṣu nirmāṇair nānāprakārair aprameyair acintyaiś ca sarvasatvārthakaraṃ /",
  "SA20asmahsbu:1256": "kṛtyaniṣpattibhir bhedaiḥ saṃkhyākṣetraiś ca sarvadā /",
  "SA20asmahsbu:1257": "acintyaṃ buddhanirmāṇaṃ vijñeyaṃ tac ca sarvathā // AMsa_9.75 //",
  "SA20asmahsbu:1258": "tac ca buddhanirmāṇaṃ sadā sarvathā cācintyaṃ veditavyaṃ /",
  "SA20asmahsbu:1259": "kṛtyakriyābhedataḥ saṃkhyātakṣetrataś ca /",
  "SA20asmahsbu:1260": "dhāraṇāt samacittāc ca samyagdharmaprakāśanāt /",
  "SA20asmahsbu:1261": "kṛtyānuṣṭhānataś caiva caturjñānasamudbhavaḥ // AMsa_9.76 //",
  "SA20asmahsbu:1262": "(Msa 48)",
  "SA20asmahsbu:1263": "tatra dhāraṇāt śrutānāṃ dharmāṇāṃ /",
  "SA20asmahsbu:1264": "samacittatā sarvasatveṣv ātmaparasamatayā /",
  "SA20asmahsbu:1265": "śeṣaṃ gatārthaṃ /",
  "SA20asmahsbu:1266": "buddhānekatvāpṛthaktve ślokaḥ /",
  "SA20asmahsbu:1267": "gotrabhedād avaiyarthyāt sākalyād apy anāditaḥ /",
  "SA20asmahsbu:1268": "abhedān naikabuddhatvaṃ bahutvaṃ cāmalāśraye // AMsa_9.77 //",
  "SA20asmahsbu:1269": "eka eva buddha ity etann eṣyate /",
  "SA20asmahsbu:1270": "kiṃ kāraṇaṃ /",
  "SA20asmahsbu:1271": "gotrabhedāt /",
  "SA20asmahsbu:1272": "anantā hi buddhagotrāḥ satvāḥ /",
  "SA20asmahsbu:1273": "tatraika evābhisaṃbuddho nānye 'bhisaṃbhotsyanta iti /",
  "SA20asmahsbu:1274": "kuta etat /",
  "SA20asmahsbu:1275": "puṇyajñānasaṃbhāravaiyarthyaṃ ca syād anyeṣāṃ bodhisatvānām anabhisaṃbodhān na ca yuktaṃ vaiyarthyaṃ /",
  "SA20asmahsbu:1276": "tasmād avaiyarthyād api naika eva buddhaḥ satvārthakriyāsākalyaṃ ca na syāt /",
  "SA20asmahsbu:1277": "buddhasya buddhatve kasyacit apratiṣṭhāpanād etac ca na yuktaṃ /",
  "SA20asmahsbu:1278": "na ca kaścid ādibuddho 'sti vinā saṃbhāreṇa buddhatvāyogād vinā cānyena buddhena saṃsthānāyogād ity anāditvād apy eko buddho na yuktaḥ /",
  "SA20asmahsbu:1279": "bahutvam api neṣyate buddhānāṃ dharmakāyasyābhedād anāsrave dhātau /",
  "SA20asmahsbu:1280": "buddhatvopāyapraveśe catvāraḥ ślokāḥ /",
  "SA20asmahsbu:1281": "yā 'vidyamānatā saiva paramā vidyamānatā /",
  "SA20asmahsbu:1282": "sarvathā 'nupalambhaś ca upalambhaḥ paro mataḥ // AMsa_9.78 //",
  "SA20asmahsbu:1283": "yā parikalpitena svabhāvenāvidyamānatā saiva paramā vidyamānatā pariniṣpannena svabhāvena /",
  "SA20asmahsbu:1284": "yaś ca sarvathā 'nupalambhaḥ parikalpitasya svabhāvasya sa eva parama upalambhaḥ pariniṣpannasvabhāvasya /",
  "SA20asmahsbu:1285": "bhāvanā paramā ceṣṭā bhāvanām avipaśyatām /",
  "SA20asmahsbu:1286": "pratilambhaḥ paraś ceṣṭaḥ pratilambhaṃ ca paśyatām // AMsa_9.79 //",
  "SA20asmahsbu:1287": "saiva paramā bhāvanā yo bhāvanāyā anupalambhaḥ /",
  "SA20asmahsbu:1288": "sa eva paramaḥ pratilambho yaḥ pratilambhānupalambhaḥ /",
  "SA20asmahsbu:1289": "paśyatāṃ gurutvaṃ tāṃ dīrghaṃ nimittaṃ vīryam ātmanaḥ /",
  "SA20asmahsbu:1290": "mānināṃ bodhisatvānāṃ dūre bodhir nirūpyate // AMsa_9.80 //",
  "SA20asmahsbu:1291": "ye ca gurutvaṃ bahutvaṃ paśyanti adbhutadharmayuktaṃ /",
  "SA20asmahsbu:1292": "dīrghaṃ ca kālaṃ paśyanti tatsamudāgamāya /",
  "SA20asmahsbu:1293": "nimittaṃ na paśyanti cittālambanaṃ /",
  "SA20asmahsbu:1294": "ātmanaś ca vīryaṃ vayam ārabdhavīryā (Msa 59)",
  "SA20asmahsbu:1295": "buddhatvaṃ prāpsyāma iti /",
  "SA20asmahsbu:1296": "teṣām evaṃ mānināṃ bodhisatvānām aupalambhikatvāt dūre bodhir nirūpyate /",
  "SA20asmahsbu:1297": "paśyatām kalpanāmātraṃ sarvam etad yathoditaṃ /",
  "SA20asmahsbu:1298": "akalpabodhisatvānāṃ prāptā bodhir nirūpyate // AMsa_9.81 //",
  "SA20asmahsbu:1299": "kalpanāmātraṃ tv etat sarvam iti paśyatāṃ tasyāpi kalpanāmātrasyāvikalpanād akalpabodhisatvānām anutpattikadharmakṣāntilābhāvasthāyām arthataḥ prāptaiva bodhir ity ucyate /",
  "SA20asmahsbu:1300": "buddhānām anyonya naikakāryatve catvāraḥ ślokāḥ /",
  "SA20asmahsbu:1301": "bhinnāśrayā bhinnajalāś ca nadyaḥ alpodakāḥ kṛtyapṛthaktvakāryāḥ /",
  "SA20asmahsbu:1302": "jalāśritaprāṇitanūpabhogyā bhavanti pātālamasaṃpraviṣṭāḥ // AMsa_9.82 //",
  "SA20asmahsbu:1303": "samudraviṣṭāś ca bhavanti sarvā ekāśrayā ekamahājalāś ca /",
  "SA20asmahsbu:1304": "miśraikakāryāś ca mahopabhogyā jalāśritaprāṇigaṇasya nityam // AMsa_9.83 //",
  "SA20asmahsbu:1305": "bhinnāśrayā bhinnamatāś ca dhīrāḥ svalpāvabodhāḥ pṛthagātmakṛtyāḥ /",
  "SA20asmahsbu:1306": "parīttasatvārthasadopabhogyā bhavanti buddhatvam asaṃpraviṣṭāḥ // AMsa_9.84 //",
  "SA20asmahsbu:1307": "buddhatvaviṣṭāś ca bhavanti sarve ekāśrayā ekamahāvabodhāḥ /",
  "SA20asmahsbu:1308": "miśrekakāryāś ca mahopabhogyāḥ sadā mahāsatvagaṇasya te hi // AMsa_9.85 //",
  "SA20asmahsbu:1309": "tatra bhinnāśraya nadyaḥ svabhājanabhedāt /",
  "SA20asmahsbu:1310": "kṛtyapṛthaktvakāryāḥ pṛthaktvena kṛtyakaraṇāt /",
  "SA20asmahsbu:1311": "tanūpabhogyā ity alpānām upabhogyāḥ /",
  "SA20asmahsbu:1312": "śeṣaṃ gatārthaṃ /",
  "SA20asmahsbu:1313": "buddhatvaprotsahane ślokaḥ /",
  "SA20asmahsbu:1314": "iti nirupamaśukladharmayogād hitasukhahetutayā ca buddhabhūmeḥ /",
  "SA20asmahsbu:1315": "śubhaparamasukhākṣayākaratvāt śubhamatir arhati bodhicittam āptum // AMsa_9.86 //",
  "SA20asmahsbu:1316": "nirupamaśulkadharmayogāt svārthasaṃpattitaḥ /",
  "SA20asmahsbu:1317": "hitasukhahetutvāc ca buddhatvasya parārthasaṃpattiḥ /",
  "SA20asmahsbu:1318": "anavadyotkṛṣṭākṣayasukhākaratvāc ca sukhavihāro viśeṣataḥ /",
  "SA20asmahsbu:1319": "buddhimān ahīnabodhicittam ādātuṃ tatpraṇidhānaparigrahāt /",
  "SA20asmahsbu:1320": "mahāyānasūtrālaṃkāre bodhyadhikāro navamaḥ",
  "SA20asmahsbu:1321": "(Msa 50)",
  "SA20asmahsbu:1322": "CHAPITRE X",
  "SA20asmahsbu:1323": "daśamo 'dhikāraḥ",
  "SA20asmahsbu:1324": "uddānam",
  "SA20asmahsbu:1325": "ādiḥ siddhiḥ śaraṇaṃ gotraṃ citte tathaiva cotpādaḥ /",
  "SA20asmahsbu:1326": "svaparārthas tatvārthaḥ prabhāvaparipākabodhiś ca // AMsa_10.1 //",
  "SA20asmahsbu:1327": "eṣa ca bodhyadhikāra ādim ārabhya yāvat bodhipaṭalānusāreṇānugantavyaḥ /",
  "SA20asmahsbu:1328": "adhimuktiprabhedalakṣaṇavibhāge ślokau /",
  "SA20asmahsbu:1329": "jātājātā grāhikā grāhyabhūtā mitrādāttā svātmato bhrāntikā ca /",
  "SA20asmahsbu:1330": "abhrāntānyā āmukhā naiva cānyā ghoṣācārā caiṣikā cekṣikā ca // AMsa_10.2 //",
  "SA20asmahsbu:1331": "jātā atītapratyutpannā /",
  "SA20asmahsbu:1332": "ajātā anāgatā /",
  "SA20asmahsbu:1333": "grāhikā ādhyātmikī yayālambanam adhimucyate /",
  "SA20asmahsbu:1334": "grāhyabhūtā bāhyā yānālambanatvenādhimucyate /",
  "SA20asmahsbu:1335": "mitrādāttā audārikī /",
  "SA20asmahsbu:1336": "svātmataḥ sūkṣmā /",
  "SA20asmahsbu:1337": "bhrāntikā hīnā viparītādhimokṣāt /",
  "SA20asmahsbu:1338": "abhrāntikā praśāntā /",
  "SA20asmahsbu:1339": "āmukhā antike samavahitapratyayatvāt /",
  "SA20asmahsbu:1340": "anāmukhā dūre viparyayāt /",
  "SA20asmahsbu:1341": "ghoṣācārā śrutamayī /",
  "SA20asmahsbu:1342": "eṣikā cintāmayī /",
  "SA20asmahsbu:1343": "īkṣikā bhāvanāmayī pratyavekṣaṇāt /",
  "SA20asmahsbu:1344": "hāryā kīrṇā 'vyāvakīrṇā vipakṣair hīnodārā āvṛtā 'nāvṛtā ca /",
  "SA20asmahsbu:1345": "yuktā 'yuktā saṃbhṛtā 'saṃbhṛtā ca gāḍhaṃ viṣṭā dūragā cādhimuktiḥ // AMsa_10.3 //",
  "SA20asmahsbu:1346": "hāryā mṛdvī /",
  "SA20asmahsbu:1347": "vyavakīrṇā madhyā /",
  "SA20asmahsbu:1348": "avyavakīrṇā vipakṣair adhimātrā /",
  "SA20asmahsbu:1349": "hīnā'nyayāne /",
  "SA20asmahsbu:1350": "udārā mahāyāne /",
  "SA20asmahsbu:1351": "āvṛtā sāvaraṇā viśeṣagamanāya /",
  "SA20asmahsbu:1352": "anāvṛtā nirāvaraṇā /",
  "SA20asmahsbu:1353": "yuktā sātatyasatkṛtyaprayogāt /",
  "SA20asmahsbu:1354": "ayuktā tadvirahitā /",
  "SA20asmahsbu:1355": "saṃbhṛtādhigamayogyā /",
  "SA20asmahsbu:1356": "(Msa 51) asaṃbhṛtā viparyayāt /",
  "SA20asmahsbu:1357": "gāḍhaṃ viṣṭā bhūmipraviṣṭā /",
  "SA20asmahsbu:1358": "dūragā pariśiṣṭāsu bhūmiṣu /",
  "SA20asmahsbu:1359": "adhimuktiparipanthe trayaḥ ślokāḥ /",
  "SA20asmahsbu:1360": "amanaskārabāhulyaṃ kauśīdyaṃ yogavibhramaḥ /",
  "SA20asmahsbu:1361": "kumitraṃ śubhadaurbālyam ayoniśomanaskriyā // AMsa_10.4 //",
  "SA20asmahsbu:1362": "jātāyā amanasikārabāhulyaṃ paripanthaḥ /",
  "SA20asmahsbu:1363": "ajātāyāḥ kauśīdyaṃ grāhyagrāhakabhūtāyā yogavibhramas tathaivābhiniveśāt /",
  "SA20asmahsbu:1364": "mitrādāttāyāḥ kumitraṃ viparītagrāhaṇāt /",
  "SA20asmahsbu:1365": "svātmato 'dhimukteḥ kuśalamūladaurbalyaṃ /",
  "SA20asmahsbu:1366": "abhrāntāyā ayoniśo amanasikāraḥ paripanthas tadvirodhitvāt /",
  "SA20asmahsbu:1367": "pramādo 'lpaśrutatvaṃ ca śrutacintālpatuṣṭatā /",
  "SA20asmahsbu:1368": "śamamātrābhimānaś ca tathā 'parijayo mataḥ // AMsa_10.5 //",
  "SA20asmahsbu:1369": "āmukhāyāḥ pramādas tasyā apramādakṛtatvāt /",
  "SA20asmahsbu:1370": "ghoṣācārāyā alpaśrutatvaṃ nītārthasūtrāntāśravaṇāt /",
  "SA20asmahsbu:1371": "eṣikāyāḥ śrutamātrasaṃtuṣṭatvam alpacintāsaṃtuṣṭatvaṃ ca /",
  "SA20asmahsbu:1372": "īkṣikāyāś cintāmātrasaṃtuṣṭatvaṃ śamathamātrābhimānaś ca /",
  "SA20asmahsbu:1373": "hāryāvyavakīrṇayor aparijayaḥ paripanthaḥ /",
  "SA20asmahsbu:1374": "anudvegas tathodvega āvṛtiś cāpy ayuktatā /",
  "SA20asmahsbu:1375": "asaṃbhṛtiś ca vijñeyā'dhimuktiparipanthatā // AMsa_10.6 //",
  "SA20asmahsbu:1376": "hīnāyā anudvegaḥ saṃsārāt /",
  "SA20asmahsbu:1377": "udārāyā udvegaḥ /",
  "SA20asmahsbu:1378": "anāvṛtāyāś cāvṛttiḥ /",
  "SA20asmahsbu:1379": "yuktāyā ayuktatā /",
  "SA20asmahsbu:1380": "saṃbhṛtāyā asaṃbhṛtiḥ paripanthaḥ /",
  "SA20asmahsbu:1381": "adhimuktāv anuśaṃse pañca ślokāḥ /",
  "SA20asmahsbu:1382": "puṇyaṃ mahadakaukṛtyaṃ saumanasyaṃ sukhaṃ mahat /",
  "SA20asmahsbu:1383": "avipraṇāśaḥ sthairyaṃ ca viśeṣagamanaṃ tathā // AMsa_10.7 //",
  "SA20asmahsbu:1384": "dharmābhisamayaś cātha svaparārthāptir uttamā /",
  "SA20asmahsbu:1385": "kṣiprābhijñatvam ete hi anuśaṃsādhimuktitaḥ // AMsa_10.8 //",
  "SA20asmahsbu:1386": "(Msa 52)",
  "SA20asmahsbu:1387": "jātāyāṃ pratyutpannāyāṃ puṇyaṃ mahat /",
  "SA20asmahsbu:1388": "atītāyām akaukṛtyam avipratisārāt /",
  "SA20asmahsbu:1389": "grāhikāyāṃ grāhyabhūtāyāṃ ca mahatsaumanasyaṃ samādhiyogāt /",
  "SA20asmahsbu:1390": "kalyāṇamitrajanitāyām avipraṇāśaḥ /",
  "SA20asmahsbu:1391": "svayam adhimuktau sthairyaṃ /",
  "SA20asmahsbu:1392": "bhrāntikāyāmāmukhāyāṃ śrutamayādikāyāṃ ca yāvat madhyāyāṃ viśeṣagamanaṃ /",
  "SA20asmahsbu:1393": "adhimātrāyāṃ dharmābhisamayaḥ /",
  "SA20asmahsbu:1394": "hīnāyāṃ svārthaprāptiḥ /",
  "SA20asmahsbu:1395": "udārāyāṃ parārthaprāptiḥ paramā /",
  "SA20asmahsbu:1396": "anāvṛtayuktasaṃbhṛtādiṣu śulkapakṣāsu kṣiprābhijñatvam anuśaṃsaḥ /",
  "SA20asmahsbu:1397": "kāmināṃ sā śvasadṛśī kūrmaprakhyā samādhinām /",
  "SA20asmahsbu:1398": "bhṛtyopamā svārthināṃ sā rājaprakhyā parārthinām // AMsa_10.9 //",
  "SA20asmahsbu:1399": "yathā śvā duḥkhārtaḥ satatam avitṛptaḥ kṣudhitako yathā kūrmaś cāsau jalavivarake saṃkucitakaḥ /",
  "SA20asmahsbu:1400": "yathā bhṛtyo nityam upacakitamūrtir vicarati /",
  "SA20asmahsbu:1401": "yathā rājā rājñāṃ viṣaye vaśavartī viharati /",
  "SA20asmahsbu:1402": "tathā kāmisthātṛsvaparajanakṛtyārtham udite viśeṣo vijñeyaḥ satatam adhimuktayā vividhayā /",
  "SA20asmahsbu:1403": "mahāyāne tasya vidhivad iha matvā paramatāṃ bhṛśaṃ tasmin dhīraḥ satatam iha tām eva vṛṇuyāt // AMsa_10.10 //",
  "SA20asmahsbu:1404": "api khalu kāminām adhimuktiḥ śvasadṛśī laukikasamādhigatānāṃ kūrmaprakhyā svārthavatāṃ bhṛtyopamā /",
  "SA20asmahsbu:1405": "rājaprakhyā parārthavatāṃ /",
  "SA20asmahsbu:1406": "etam evārthaṃ pareṇopapādya mahāyānādhimuktau samādāpayati /",
  "SA20asmahsbu:1407": "adhimuktilayapratiṣedhe ślokāḥ /",
  "SA20asmahsbu:1408": "manuṣaṣya bhūtāḥ saṃbodhiṃ prāpnuvanti pratikṣaṇam /",
  "SA20asmahsbu:1409": "aprameyā yataḥ satvā layaṃ nāto 'dhivāsayet // AMsa_10.11 //",
  "SA20asmahsbu:1410": "tribhiḥ kāraṇair layo na yuktaḥ /",
  "SA20asmahsbu:1411": "yato manuṣabhūtā bodhiṃ prāpnuvanti /",
  "SA20asmahsbu:1412": "nityaṃ prāpnuvanti /",
  "SA20asmahsbu:1413": "aprameyāś ca prāpnuvanti /",
  "SA20asmahsbu:1414": "adhimuktipuṇyaviśeṣaṇe dvau ślokau /",
  "SA20asmahsbu:1415": "yathā puṇyaṃ prasavate pareṣāṃ bhojanaṃ dadat /",
  "SA20asmahsbu:1416": "na tu svayaṃ sa bhuñjānas tathā puṇyamahodayaḥ // AMsa_10.12 //",
  "SA20asmahsbu:1417": "(Msa 53)",
  "SA20asmahsbu:1418": "sūtrokto labhyate dharmāt parārthāśrayadeśitāt /",
  "SA20asmahsbu:1419": "na tu svārthāśrayād dharmād deśitād upalabhyate // AMsa_10.13 //",
  "SA20asmahsbu:1420": "yathā bhojanaṃ dadataḥ puṇyam utpadyate parārthādhikārāt /",
  "SA20asmahsbu:1421": "na tu svayaṃ bhuñjānasya svārthādhikārāt /",
  "SA20asmahsbu:1422": "evaṃ parārthāśrayadeśitāt mahāyānadharmāt teṣu teṣu sūtreṣūktaḥ puṇyodayo mahāṃl labhyate /",
  "SA20asmahsbu:1423": "na tu svārthāśrayadeśitāt śrāvakayānadharmāt /",
  "SA20asmahsbu:1424": "adhimuktiphalaparigrahe ślokaḥ /",
  "SA20asmahsbu:1425": "iti vipulagatau mahoghamahāryadharme janiya sadā matimān mahādhimuktim /",
  "SA20asmahsbu:1426": "vipulasatatapuṇyatadvivṛddhiṃ vrajati guṇair asamair mahātmatāṃ ca // AMsa_10.14 //",
  "SA20asmahsbu:1427": "yatra yādṛśyādhimuktyā yo yatphalaṃ parigṛhlāti /",
  "SA20asmahsbu:1428": "vistīrṇe mahāyānadharme 'pariṇīyayodārādhimuktyā matimān trividhaṃ phalaṃ parigṛhṇāti /",
  "SA20asmahsbu:1429": "vipulapuṇyavṛddhiṃ tasyā evādhimukter vṛddhiṃ taddhetukāṃ cātulyaguṇamahātmatāṃ buddhatvaṃ /",
  "SA20asmahsbu:1430": "mahāyānasūtrālaṃkāre adhimuktyadhikāro daśamaḥ",
  "SA20asmahsbu:1431": "CHAPITRE XI",
  "SA20asmahsbu:1432": "ekādaśo 'dhikāraḥ",
  "SA20asmahsbu:1433": "dharmaparyeṣṭyadhikāre ālambanaparyeṣṭau catvāraḥ ślokāḥ",
  "SA20asmahsbu:1434": "piṭakatrayaṃ dvayaṃ vā saṃgrahataḥ kāraṇair navabhir iṣṭam /",
  "SA20asmahsbu:1435": "vāsanabodhanaśamanaprativedhais tad vimocayati // AMsa_11.1 //",
  "SA20asmahsbu:1436": "piṭakatrayaṃ sūtravinayābhidharmāḥ /",
  "SA20asmahsbu:1437": "tad eva trayaṃ hīnayānāgrayānabhedena dvayaṃ bhavati /",
  "SA20asmahsbu:1438": "śrāvakapiṭakaṃ bodhisatvapiṭakaṃ ca /",
  "SA20asmahsbu:1439": "tatpunas trayaṃ dvayaṃ vā kenārthena piṭakam ity āha /",
  "SA20asmahsbu:1440": "saṃgrahataḥ sarvajñeyārthasaṃgrahād veditavyaṃ /",
  "SA20asmahsbu:1441": "kena kāraṇena trayaṃ /",
  "SA20asmahsbu:1442": "navabhiḥ kāraṇair vicikitsāpratipakṣeṇa sūtraṃ yo yatrārthe saṃśayitas tasya tanniścayārthaṃ deśanāt /",
  "SA20asmahsbu:1443": "antadvayānuyogapratipakṣeṇa vinayaḥ sāvadyaparibhogapratiṣedhataḥ kāmasukhallikānuyogāntasyānavadyaparibhogānujñānata ātmaklamathānuyogāntasya /",
  "SA20asmahsbu:1444": "svayaṃdṛṣṭiparāmarṣapratipakṣeṇābhidharmo 'viparītadharmalakṣaṇābhidyotanāt /",
  "SA20asmahsbu:1445": "(Msa 54) punaḥ śikṣātrayadeśanā sūtreṇa adhiśīlādhicittasaṃpādanatā vinayena śīlavato 'vipratisārādavipratisāreṇa samādhilābhāt /",
  "SA20asmahsbu:1446": "adhiprajñāsaṃpādanābhidharmeṇāviparītārthapravicayāt /",
  "SA20asmahsbu:1447": "punar dharmārthadeśanā sūtreṇa /",
  "SA20asmahsbu:1448": "dharmārthaniṣpattirvinayena kleśavinayasaṃyuktasasya tayoḥ prativedhāt /",
  "SA20asmahsbu:1449": "dharmārthasāṃkathyaviniścayakauśalyam abhidharmeṇeti /",
  "SA20asmahsbu:1450": "ebhir nabhiḥ kāraṇaiḥ piṭakatrayam iṣṭaṃ /",
  "SA20asmahsbu:1451": "tac ca saṃsārād vimocanārthaṃ /",
  "SA20asmahsbu:1452": "kathaṃ punas tad vimocayati /",
  "SA20asmahsbu:1453": "vāsanabodhaśamanaprativedhais tad vimocayati /",
  "SA20asmahsbu:1454": "śrutena cittavāsanataḥ /",
  "SA20asmahsbu:1455": "cintayā bodhanataḥ /",
  "SA20asmahsbu:1456": "bhāvanayā śamathena śamanataḥ /",
  "SA20asmahsbu:1457": "vipaśyanayā prativedhataḥ /",
  "SA20asmahsbu:1458": "sūtrābhidharmavinayāś caturvidhārthā matāḥ samāsena /",
  "SA20asmahsbu:1459": "teṣāṃ jñānād dhīmān sarvākārajñatām eti // AMsa_11.2 //",
  "SA20asmahsbu:1460": "te ca sūtravinayābhidharmāḥ pratyekaṃ caturvidhārthāḥ samāsatas teṣāṃ jñānād bodhisatvaḥ sarvajñatāṃ prāpnoti /",
  "SA20asmahsbu:1461": "śrāvakas tv ekasyā api gāthāyā artham ājñāyāsravakṣyaṃ prāpnoti /",
  "SA20asmahsbu:1462": "āśrayato lakṣaṇato dharmād arthāc ca sūcanāt sūtram /",
  "SA20asmahsbu:1463": "abhimukhato 'thābhīkṣṇyād abhibhavagatito 'bhidharmaś ca // AMsa_11.3 //",
  "SA20asmahsbu:1464": "kathaṃ pratyekaṃ caturvidhārthaḥ /",
  "SA20asmahsbu:1465": "āśrayakṣaṇadharmārthasūcanāt sūtraṃ /",
  "SA20asmahsbu:1466": "tatrāśrayo yatra deśe deśitaṃ yena yasmai ca /",
  "SA20asmahsbu:1467": "lakṣaṇaṃ saṃvṛtisatyalakṣaṇaṃ paramārthasatyalakṣaṇaṃ ca /",
  "SA20asmahsbu:1468": "dharmāḥ skandhāyatanadhātvāhārapratītyasamutpādādayaḥ /",
  "SA20asmahsbu:1469": "artho 'nusaṃdhiḥ /",
  "SA20asmahsbu:1470": "abhimukhatvād abhīkṣṇatvād abhibhavanād abhigamanāc cābhidharmo veditavyaḥ /",
  "SA20asmahsbu:1471": "nirvāṇābhimukho dharmo 'bhidharmaḥ satyabodhipakṣavimokṣamukhādideśanāt /",
  "SA20asmahsbu:1472": "abhīkṣṇaṃ dharmo 'bhidharma ekaikasya dharmasya rūpyarūpisanidarśanādiprabhedena bahulanirdeśāt /",
  "SA20asmahsbu:1473": "abhibhavatīty abhidharmaḥ parapravādābhibhavanād vivādādhikaraṇādibhiḥ /",
  "SA20asmahsbu:1474": "abhigamyate sūtrārtha etenety abhidharmaḥ /",
  "SA20asmahsbu:1475": "āpatter utthānād vyutthānān niḥsṛteś ca vinayatvam /",
  "SA20asmahsbu:1476": "pudgalataḥ prajñapteḥ pravibhāgaviniścayāc caiva // AMsa_11.4 //",
  "SA20asmahsbu:1477": "āpattitaḥ samutthānato vyutthānato niḥsaraṇataś ca veditavyaḥ /",
  "SA20asmahsbu:1478": "tatrāpattiḥ (Msa 55)",
  "SA20asmahsbu:1479": "pañcāpattinikāyāḥ /",
  "SA20asmahsbu:1480": "samutthānam āpattīnām ajñānāt pramādāt kleśaprācuryādanādarāc ca /",
  "SA20asmahsbu:1481": "vyutthānam āśayato na daṇḍakarmataḥ /",
  "SA20asmahsbu:1482": "niḥsaraṇaṃ saptavidhaṃ /",
  "SA20asmahsbu:1483": "pratideśanā /",
  "SA20asmahsbu:1484": "abhyupagamaḥ śikṣādattakādīnāṃ daṇḍakarmaṇaḥ /",
  "SA20asmahsbu:1485": "samavadyotaḥ prajñapte śikṣāpade punaḥ paryāyeṇa /",
  "SA20asmahsbu:1486": "ajñānāt prasrabdhiḥ samagreṇa saṃghena śikṣāpadastha pratiprasrambhaṇāt /",
  "SA20asmahsbu:1487": "āśrayaparivṛttir bhikṣubhikṣuṇyoḥ strīpuruṣavyañjanaparivartanād asādhāraṇā vedāpattiḥ /",
  "SA20asmahsbu:1488": "bhūtapratyavekṣā dharmoddānākaraiḥ pratyavekṣāviśeṣaḥ /",
  "SA20asmahsbu:1489": "dharmatāpratilambhaś ca satyadarśanena kṣudrānukṣudrāpannābhāve dharmapratilambhāt /",
  "SA20asmahsbu:1490": "punaś caturvidhenārthena vinayo veditavyaḥ /",
  "SA20asmahsbu:1491": "pudgalato yam āgamya śikṣā prajñapyate /",
  "SA20asmahsbu:1492": "prajñaptito yadā 'rocite pudgalāparādhe śāstā saṃnipātya saṃghaśikṣāṃ prajñāpayati /",
  "SA20asmahsbu:1493": "pravibhāgato yaḥ prajñapte śikṣāpade tad uddeśasya vibhāgaḥ /",
  "SA20asmahsbu:1494": "viniścayataś ca tatrāpattiḥ kathaṃ bhavaty anāpattir veti nirdhāraṇāt /",
  "SA20asmahsbu:1495": "ālambanalābhaparyeṣṭau trayaḥ ślokāḥ /",
  "SA20asmahsbu:1496": "ālambanaṃ mato dharmaḥ ādhyātmaṃ bāhyakaṃ dvayam /",
  "SA20asmahsbu:1497": "lābho dvayor dvayārthena dvayoś cānupalambhataḥ // AMsa_11.5 //",
  "SA20asmahsbu:1498": "..... bāhyam ādhyātmikaṃ bāhyaṃ ca /",
  "SA20asmahsbu:1499": "tatra grāhakabhūtaṃ kāyādikamādhyātmikaṃ grāhyabhūtaṃ bāhyaṃ tayor eva tathatādvayaṃ /",
  "SA20asmahsbu:1500": "tatra dvayor ādhyātmikabāhyayor ālambanayor dvayārthena lābho yathākramaṃ /",
  "SA20asmahsbu:1501_0": "yadi grāhyārthād grāhakārtham abhinnaṃ paśyati grāhakārthāc ca grāhyārthaṃ dvayasya",
  "SA20asmahsbu:1501_1": "punaḥ samastasyādhyātmikabāhyālambanasya tathatāyā lābhas tayor eva dvayor anupalambhād veditavyaḥ /",
  "SA20asmahsbu:1502": "manojalpair yathoktārthaprasannasya pradhāraṇāt /",
  "SA20asmahsbu:1503": "arthakhyānasya jalpāc ca nāmni sthānāc ca cetasaḥ // AMsa_11.6 //",
  "SA20asmahsbu:1504": "(Msa 56)",
  "SA20asmahsbu:1505": "dharmālambanalābhaḥ syāt tribhir jñānaiḥ śrutādibhiḥ /",
  "SA20asmahsbu:1506": "trividhālambanalābhaś ca pūrvoktas tat samāśritaḥ // AMsa_11.7 //",
  "SA20asmahsbu:1507": "dharmālambanalābhaḥ punas tribhir jñānair bhavati śrutacintābhāvanāmayaiḥ /",
  "SA20asmahsbu:1508": "tatra samāhitena cetasā manojalpair yathoktārthaprasannasya tatpradhāraṇāt /",
  "SA20asmahsbu:1509": "śrutamayena jñānena tallābhaḥ manojalpair iti saṃkalpaiḥ /",
  "SA20asmahsbu:1510": "prasannasyety adhimuktasya niścitasya /",
  "SA20asmahsbu:1511": "pradhāraṇād iti pravicayāt /",
  "SA20asmahsbu:1512": "jalpād arthakhyānasya pradhāraṇāc cintāmayena tallābhaḥ /",
  "SA20asmahsbu:1513": "yadi manojalpād evāyam arthaḥ khyātīti paśyati nānyan manojalpād yathoktaṃ dvayālambanalābhe /",
  "SA20asmahsbu:1514": "cittasya nāmni sthānāt bhāvanāmayena jñānena tallābho veditavyo dvayānupalambhād yathoktaṃ dvayālambanalābhe /",
  "SA20asmahsbu:1515": "ata eva ca sa pūrvoktas trividhālambanalābho dharmālambanalābhasaṃniśrito veditavyaḥ /",
  "SA20asmahsbu:1516": "manasikāraparyeṣṭau pañca ślokāḥ /",
  "SA20asmahsbu:1517": "tridhātukaḥ kṛtyakaraḥ sasaṃbādhāśrayo 'paraḥ /",
  "SA20asmahsbu:1518": "adhimuktiniveśī ca tīvracchandakaro 'paraḥ // AMsa_11.8 //",
  "SA20asmahsbu:1519": "hīnapūrṇāśrayo dvedhā sajalpo 'jalpa eva ca /",
  "SA20asmahsbu:1520": "jñānena saṃprayuktaś ca yogopaniṣadātmakaḥ // AMsa_11.9 //",
  "SA20asmahsbu:1521": "saṃbhinnālambanaś cāsau vibhinnālambanaḥ sa ca /",
  "SA20asmahsbu:1522": "pañcadhā saptadhā caiva parijñā pañcadhā 'sya ca // AMsa_11.10 //",
  "SA20asmahsbu:1523": "catvāraḥ saptatriṃśac ca ākārā bhāvanāgatāḥ /",
  "SA20asmahsbu:1524": "mārgadvayasvabhāvo 'sau dvyanuśaṃsaḥ pratīcchakaḥ // AMsa_11.11 //",
  "SA20asmahsbu:1525": "prayogī vaśavartī ca parītto vipulātmakaḥ /",
  "SA20asmahsbu:1526": "yogināṃ hi manaskāra eṣa sarvātmako mataḥ // AMsa_11.12 //",
  "SA20asmahsbu:1527": "aṣṭādaśavidho manaskāraḥ /",
  "SA20asmahsbu:1528_0": "dhātuniyataḥ kṛtyakara āśrayavibhakto 'dhimuktiniveśakaś cchandajanakaḥ samādhisaṃniśrito",
  "SA20asmahsbu:1528_1": "jñānasaṃprayuktaḥ saṃbhinnālambano vibhinnālambanaḥ parijñāniyato bhāvanākārapraviṣṭaḥ",
  "SA20asmahsbu:1528_2": "śamathavipaśyanāmārgasvabhāvo 'nuśaṃsamanaskāraḥ pratīcchakaḥ prāyogikamanaskāro",
  "SA20asmahsbu:1528_3": "vaśavartimanaskāraḥ parīttamanaskāro vipulamanaskāraś ca /",
  "SA20asmahsbu:1529": "tatra dhātuniyato yaḥ śrāvakādigotraniyataḥ /",
  "SA20asmahsbu:1530": "kṛtyakaro yaḥ saṃbhṛtasaṃbhārasya /",
  "SA20asmahsbu:1531": "āśrayavibhakto yaḥ sasaṃbādhagṛhasthāśrayo 'saṃbādhapravrajitāśrayaś ca /",
  "SA20asmahsbu:1532": "adhimuktiniveśako yo buddhānusmṛtisahagataḥ /",
  "SA20asmahsbu:1533": "cchandajanako (Msa 57)",
  "SA20asmahsbu:1534": "yas tat saṃpratyayasahagataḥ /",
  "SA20asmahsbu:1535": "samādhisaṃniśrito yaḥ samantakamaulasamādhisahagataḥ savitarkasavicāramātrāvitarkāvicārasahagataś ca /",
  "SA20asmahsbu:1536": "jñānasaṃprayukto yo yogopaniṣad yogasahagataḥ sa punaryathākramaṃ śrutacintāmanyo bhāvanāmayaś ca /",
  "SA20asmahsbu:1537": "saṃbhinnālambanaḥ pañcavidhaḥ sūtroddānagāthānipātayāvadudgṛhītayāvaddeśitālambanaḥ /",
  "SA20asmahsbu:1538": "vibhinnālambanaḥ saptavidho nāmālambanaḥ padālambano vyañjanālambanaḥ pudgalanairātmyālambano dharmanairātmyālambano rūpidharmālambano 'rūpidharmālambanaś ca /",
  "SA20asmahsbu:1539": "tatra rūpidharmālambano yaḥ kāyālambanaḥ /",
  "SA20asmahsbu:1540": "arūpidharmālambano yo vedanācittadharmālambanaḥ /",
  "SA20asmahsbu:1541": "parijñāniyato yaḥ parijñeye vastuni parijñeye 'rthe parijñāyāṃ parijñāphale tatpravedanāyāṃ ca /",
  "SA20asmahsbu:1542": "tatra parijñeyaṃ vastu duḥkhaṃ parijñeyo 'rthas tasyaivānityaduḥkhaśūnyānātmatā /",
  "SA20asmahsbu:1543": "parijñā mārgaḥ /",
  "SA20asmahsbu:1544": "parijñāphalaṃ vimuktiḥ /",
  "SA20asmahsbu:1545": "tatpravedanā vimuktijñānadarśanaṃ /",
  "SA20asmahsbu:1546": "bhāvanākārapraviṣṭaś caturākārabhāvanaḥ saptatriṃśadākārabhāvanaś ca /",
  "SA20asmahsbu:1547": "tatra caturākārabhāvanaḥ pudgalanairātmyākārabhāvano dharmanairātmyākārabhāvano darśanākārabhāvano jñānākārabhāvanaś ca /",
  "SA20asmahsbu:1548": "tatra saptatriṃśadākārabhāvanaḥ /",
  "SA20asmahsbu:1549": "aśubhākārabhāvano duḥkhākārabhāvano 'nityākārabhāvano 'nātmākārabhāvanaḥ smṛtyupasthāneṣu /",
  "SA20asmahsbu:1550": "pratilambhākārabhāvano nisevanākārabhāvano vinirdhāvanākārabhāvanaḥ pratipakṣākārabhāvanaḥ samyakprahāṇeṣu /",
  "SA20asmahsbu:1551": "saṃtuṣṭiprātipakṣikamanaskārabhāvano yadā cchandaṃ janayati /",
  "SA20asmahsbu:1552": "vikṣepasaṃśayaprātipakṣikamanaskārabhāvano yadā vyāyacchate vīryam ārabhate yathākramaṃ /",
  "SA20asmahsbu:1553": "auddhatyaprātipakṣikasamādhyākārabhāvano yadā cittaṃ pradadhāti /",
  "SA20asmahsbu:1554": "layaprātipakṣikasamādhyākārabhāvano yadā cittaṃ pragṛhṇāti /",
  "SA20asmahsbu:1555": "ete yathākramaṃ caturṣu ṛddhipādeṣu veditavyāḥ /",
  "SA20asmahsbu:1556_0": "sthitacittasya lokottarasaṃpattisaṃpratyayākārabhāvano yathā saṃpratyayākārabhāvana",
  "SA20asmahsbu:1556_1": "evaṃ vyavasāyākārabhāvano dharmāsaṃpramoṣākārabhāvanaś cittasthityākārabhāvanaḥ pravicayākārabhāvana indriyeṣu /",
  "SA20asmahsbu:1557": "eta eva pañca nirlikhitavipakṣamanaskārā baleṣu /",
  "SA20asmahsbu:1558": "saṃbodhisaṃprakhyānākārabhāvanas tatraiva vicayotsāhasaumanasyakarmaṇyatā cittasthitisamatākārabhāvanāḥ saptasaṃbodhyaṅgeṣu /",
  "SA20asmahsbu:1559_0": "prāptiniścayākārabhāvanaḥ parikarmabhūmisaṃrakṣaṇākārabhāvanaḥ parasaṃprāptyākārabhāvana",
  "SA20asmahsbu:1559_1": "āryakāntaśīlapraviṣṭākārabhāvanaḥ saṃlikhitavṛttisamudācārakārabhāvanaḥ pūrvaparibhāvitapratilabdhamārgābhyāsākārabhāvano",
  "SA20asmahsbu:1559_2": "dharmasthitinimittāsaṃpramoṣākārabhāvano 'nimittasthityāśrayaparivṛttyākārabhāvanaś ca mārgāṅgeṣu /",
  "SA20asmahsbu:1560": "śamathavipaśyanābhāvanāmārgasvabhāvayor na kaścin nirdeśaḥ /",
  "SA20asmahsbu:1561": "anuśaṃsamanaskāro dvividho dauṣṭhulyāpakarṣaṇo (Msa 58)",
  "SA20asmahsbu:1562": "dṛṣṭinimittāpakarṣaṇaśca /",
  "SA20asmahsbu:1563": "pratīcchako yo dharmasrotasi buddhabodhisatvānām antikād avavādagrāhakaḥ /",
  "SA20asmahsbu:1564": "prāyogikamanaskāraḥ pañcavidhaḥ samādhigocare /",
  "SA20asmahsbu:1565": "saṃkhyopalakṣaṇaprāyogiko yena sūtrādiṣu nāmapadavyañjanasaṃkhyām upalakṣayate /",
  "SA20asmahsbu:1566": "vṛttyupalakṣaṇaprāyogiko yena dvividhāṃ vṛttim upalakṣayate parimāṇavṛttiṃ ca vyañjanānām aparimāṇavṛttiṃ ca nāmapadayoḥ /",
  "SA20asmahsbu:1567": "parikalpopalakṣaṇaprāyogiko yena dvayam upādāya dvayaparikalpam upalakṣayate /",
  "SA20asmahsbu:1568": "nāmaparikalpam upādāyārthaparikalpam arthaparikalpamupādāya nāmaparikalpam aparikalpam akṣaraṃ /",
  "SA20asmahsbu:1569": "kramopalakṣaṇaprāyogiko yena nāmagrahaṇapūrvikām arthagrahaṇapravṛttim upalakṣayate /",
  "SA20asmahsbu:1570": "prativedhaprāyogikaś ca /",
  "SA20asmahsbu:1571_0": "sa punar ekādaśavidho veditavya āgantukatvaprativedhataḥ saṃprakhyānanimittaprativedhato",
  "SA20asmahsbu:1571_1": "'rthānupalambhaprativedhata upalambhānupalambhaprativedhato dharmadhātuprativedhataḥ",
  "SA20asmahsbu:1571_2": "pudgalanairātmyaprativedhato dharmanairātmyaprativedhato hīnāśayaprativedhata udāramāhātmyāśayaprativedhato",
  "SA20asmahsbu:1571_3": "yathādhigamadharmavyavasthānaprativedhato vyavasthāpitadharmaprativedhataś ca /",
  "SA20asmahsbu:1572": "vaśavartimanaskārasrividhaḥ āvaraṇasuviśuddhaḥ kleśajñeyāvaraṇasuviśuddho guṇābhinirhārasuviśuddhaś ca /",
  "SA20asmahsbu:1573": "dharmatatvaparyeṣṭau dvau ślokau /",
  "SA20asmahsbu:1574": "tatvaṃ yat satataṃ dvayena rahitaṃ bhrānteś ca saṃniśrayaḥ śakyaṃ naiva ca sarvathābhilapituṃ yañ cāprapañcātmakam /",
  "SA20asmahsbu:1575": "jñeyaṃ heyam atho viśodhyamamalaṃ yac ca prakṛtyā matam yasyākāśasuvarṇavārisadṛśī kleśād viśuddhirmatā // AMsa_11.13 //",
  "SA20asmahsbu:1576": "satataṃ dvayena rahitaṃ tatvaṃ parikalpitaḥ svabhāvo grāhyagrāhakalakṣaṇenātyantamasatvāt /",
  "SA20asmahsbu:1577": "bhrānteḥ saṃniśrayaḥ paratantras tena tatparikalpanāt /",
  "SA20asmahsbu:1578": "anabhilāpyam aprapañcātmakaṃ ca pariniṣpannaḥ svabhāvaḥ /",
  "SA20asmahsbu:1579": "tatra prathamaṃ tatvaṃ parijñeyaṃ dvitīyaṃ praheyaṃ tṛtīyaṃ viśodhyaṃ cāgantukamalādviśuddhaṃ ca prakṛtyā yasya prakṛtyā viśuddhasyākāśasuvarṇavārisadṛśī kleśād viśuddhiḥ /",
  "SA20asmahsbu:1580": "na hy ākāśādīni prakṛtyā aśuddhāni /",
  "SA20asmahsbu:1581": "na cāgantukamalāpagamād eṣāṃ viśuddhir neṣyata iti /",
  "SA20asmahsbu:1582": "na khalu jagati tasmād vidyate kiṃcid anyaj jagad api tad aśeṣaṃ tatra saṃmūḍhabuddhi /",
  "SA20asmahsbu:1583": "katham ayam abhirūḍho lokamohaprakāro yadasadabhiniviṣṭaḥ satsamantād vihāya // AMsa_11.14 //",
  "SA20asmahsbu:1584": "(Msa 59)",
  "SA20asmahsbu:1585": "na khalu tasmād evaṃlakṣaṇād dharmadhātoḥ kiṃcit anyal loke vidyate dharmatāyā dharmasyābhinnatvāt /",
  "SA20asmahsbu:1586": "śeṣaṃ gatārthaṃ /",
  "SA20asmahsbu:1587": "tatve māyopamaparyeṣṭau pañcadaśa ślokāḥ /",
  "SA20asmahsbu:1588": "yathā māyā tathā'bhūtaparikalpo nirucyate /",
  "SA20asmahsbu:1589": "yathā māyākṛtaṃ tadvat dvayabhrāntirnirucyate // AMsa_11.15 //",
  "SA20asmahsbu:1590": "yathā māyā yantraparigṛhītaṃ bhrāntinimittaṃ kāṣṭhaloṣṭādikaṃ tathābhūtaparikalpaḥ paratantraḥ svabhāvo veditavyaḥ /",
  "SA20asmahsbu:1591_0": "yathā māyākṛtaṃ tasyāṃ māyāyāṃ hastyaśvasuvarṇādyākṛtis tadbhāvena pratibhāsitā tathā",
  "SA20asmahsbu:1591_1": "tasminn abhūtaparikalpe dvayabhrāntirgrāhyagrāhakatvena pratibhāsitā parikalpitasvabhāvākārā veditavyā /",
  "SA20asmahsbu:1592": "yathā tasmin na tadbhāvaḥ paramārthas tatheṣyate /",
  "SA20asmahsbu:1593": "yathā tasyopalabdhis tu tathā saṃvṛtisatyatā // AMsa_11.16 //",
  "SA20asmahsbu:1594": "yathā tasmin na tadbhāvo māyākṛte hastitvādyabhāvas tathā tasmin paratantre paramārtha iṣyate parikalpitasya dvayalakṣaṇasyābhāvaḥ /",
  "SA20asmahsbu:1595": "yathā tasya māyākṛtasya hastyādibhāvenopalabdhis tathābhūtaparikalpasya saṃvṛtisatyatopalabdhiḥ /",
  "SA20asmahsbu:1596": "tadabhāve yathā vyaktis tannimittasya labhyate /",
  "SA20asmahsbu:1597": "tathāśrayaparāvṛttāv asatkalpasya labhyate // AMsa_11.17 //",
  "SA20asmahsbu:1598": "yathā māyākṛtyasyābhāve tasya nimittasya kāṣṭhādikasya vyaktir bhūtārthopalabhyate tathāśrayaparāvṛttau dvayabhrāntyabhāvād abhūtaparikalpasya bhūto 'rtha upalabhyate /",
  "SA20asmahsbu:1599": "tannimitte yathā loko hy abhrāntaḥ kāmataś caret /",
  "SA20asmahsbu:1600": "parāvṛttāv aparyas taḥ kāmacārī tathā patiḥ yatiḥ // AMsa_11.18 //",
  "SA20asmahsbu:1601": "yathā tannimitte kāṣṭhādāv abhrānto lokaḥ kāmataś carati svatantras tathā 'śrayaparāvṛttvaparyasta āryaḥ kāmacārī bhavati svatantraḥ /",
  "SA20asmahsbu:1602": "tadākṛtiś ca tatrāsti tadbhāvaś ca na vidyate /",
  "SA20asmahsbu:1603": "tasmād astitvanāstitvaṃ māyādiṣu vidhīyate // AMsa_11.19 //",
  "SA20asmahsbu:1604": "(Msa 60)",
  "SA20asmahsbu:1605": "eṣa śloko gatārthaḥ",
  "SA20asmahsbu:1606": "na bhāvas tatra cābhāvo nābhāvo bhāva eva ca /",
  "SA20asmahsbu:1607": "bhāvābhāvāviśeṣaś ca māyādiṣu vidhīyate // AMsa_11.20 //",
  "SA20asmahsbu:1608": "na bhāvas tatra cābhāvo yas tadākṛtibhāvo nāsau na bhāvaḥ /",
  "SA20asmahsbu:1609": "nābhāvo bhāva eva ca yo hastitvādyabhāvo nāsau na bhāvaḥ /",
  "SA20asmahsbu:1610": "tayoś ca bhāvābhāvayor aviśeṣo māyādiṣu vidhīyate /",
  "SA20asmahsbu:1611": "ya eva hi tatra tadākṛtibhāvaḥ /",
  "SA20asmahsbu:1612": "sa eva hastitvādyabhāvaḥ /",
  "SA20asmahsbu:1613": "ya eva hastitvādyabhāvaḥ sa eva tadākṛtibhāvaḥ /",
  "SA20asmahsbu:1614": "tathā dvayābhatātrāsti tadbhāvaś ca na vidyate /",
  "SA20asmahsbu:1615": "tasmād astitvanāstitvaṃ rūpādiṣu vidhīyate // AMsa_11.21 //",
  "SA20asmahsbu:1616": "tathā 'trābhūtaparikalpe dvayābhāsatāsti dvayabhāvaś ca nāsti /",
  "SA20asmahsbu:1617": "tasmād astitvanāstitvaṃ rūpādiṣu vidhīyate 'bhūtaparikalpasvabhāveṣu /",
  "SA20asmahsbu:1618": "na bhāvas tatra cābhāvo nābhāvo bhāva eva ca /",
  "SA20asmahsbu:1619": "bhāvābhāvāviśeṣaś ca rūpādiṣu vidhīyate // AMsa_11.22 //",
  "SA20asmahsbu:1620": "na bhāvas tatra cābhāvaḥ /",
  "SA20asmahsbu:1621": "yā dvayābhāsatā /",
  "SA20asmahsbu:1622": "nābhāvo bhāva eva ca /",
  "SA20asmahsbu:1623": "yā dvayatā nāstitā /",
  "SA20asmahsbu:1624": "bhāvābhāvāviśeṣaś ca rūpādiṣu vidhīyate /",
  "SA20asmahsbu:1625": "ya eva hi ābhāsatāyā bhāvaḥ sa eva dvayasyābhāva iti /",
  "SA20asmahsbu:1626": "samāropāpavādābhapratiṣedhārtham iṣyate /",
  "SA20asmahsbu:1627": "hīnayānena yānasya pratiṣedhārtham eva ca // AMsa_11.23 //",
  "SA20asmahsbu:1628": "kim arthaṃ punar ayaṃ bhāvābhāvayor aikāntikatvam aviśeṣaś ceṣyate /",
  "SA20asmahsbu:1629": "yathākramaṃ /",
  "SA20asmahsbu:1630": "samāropāpavādābhapratiṣedhārtham iṣyate /",
  "SA20asmahsbu:1631": "hīnayānagamanapratiṣedhārthaṃ ca /",
  "SA20asmahsbu:1632": "abhāvasya hy abhāvatvaṃ viditvā samāropaṃ na karoti /",
  "SA20asmahsbu:1633": "bhāvasya bhāvatvaṃ viditvāpavādaṃ na karoti /",
  "SA20asmahsbu:1634": "tayoś cāviśeṣaṃ viditvā na bhāvād udvijayate tasmān na hīnayānena niryāti /",
  "SA20asmahsbu:1635": "bhrānter nimittaṃ bhrāntiś ca rūpavijñaptir iṣyate /",
  "SA20asmahsbu:1636": "arūpiṇī ca vijñaptir abhāvāt syān na cetarā // AMsa_11.24 //",
  "SA20asmahsbu:1637": "rūpabhrānter yā nimittavijñaptiḥ sā rūpavijñaptir iṣyate rūpākhyā /",
  "SA20asmahsbu:1638": "sā tu (Msa 61) rūpabhrāntir arūpiṇī vijñaptiḥ /",
  "SA20asmahsbu:1639": "abhāvād rūpāvijñapter itarāpi na syād arūpiṇī vijñaptiḥ /",
  "SA20asmahsbu:1640": "kāraṇābhāvāt /",
  "SA20asmahsbu:1641": "māyāhastyākṛtigrāhabhrānter dvayam udāhṛtam /",
  "SA20asmahsbu:1642": "dvayaṃ tatra yathā nāsti dvayaṃ caivopalabhyate // AMsa_11.25 //",
  "SA20asmahsbu:1643": "bimbasaṃkalikāgrāhabhrānter dvayam udāhṛtam /",
  "SA20asmahsbu:1644": "dvayaṃ tatra yathā nāsti dvayaṃ caivopalabhyate // AMsa_11.26 //",
  "SA20asmahsbu:1645": "māyāhastyākṛtigrāhyabhrāntito dvayam udāhṛtaṃ /",
  "SA20asmahsbu:1646": "grāhyaṃ grāhakaṃ ca tatra yathā nāsti dvayaṃ caivopalabhyate /",
  "SA20asmahsbu:1647": "pratibimbaṃ saṃkalikāṃ ca manasikurvataḥ tadgrāhabhrānter dvayam udāhṛtaṃ pūrvavat /",
  "SA20asmahsbu:1648": "tathā bhāvāt tathābhāvād bhāvābhāvaviśeṣataḥ /",
  "SA20asmahsbu:1649": "sadasanto 'tha māyābhā ye dharmā bhrāntilakṣaṇāḥ // AMsa_11.27 //",
  "SA20asmahsbu:1650": "ye dharmā bhrāntilakṣaṇā vipakṣasvabhāvās te sadasanto māyopamāś ca /",
  "SA20asmahsbu:1651": "kiṃ kāraṇaṃ /",
  "SA20asmahsbu:1652": "santas tathā bhāvād abhūtaparikalpatvena /",
  "SA20asmahsbu:1653": "asantas tathā 'bhāvāt grāhyagrāhakatvena /",
  "SA20asmahsbu:1654": "tayoś ca bhāvābhāvayor aviśiṣṭatvāt santo 'pya santo 'pi māyāpi caivaṃlakṣaṇās tasmān māyopamāḥ /",
  "SA20asmahsbu:1655": "tathā 'bhāvāt tathā ';",
  "SA20asmahsbu:1656": "bhāvāt tathā 'bhāvād alakṣaṇāḥ /",
  "SA20asmahsbu:1657": "māyopamāś ca nirdiṣṭā ye dharmāḥ prātipakṣikāḥ // AMsa_11.28 //",
  "SA20asmahsbu:1658": "ye 'pi prātipakṣikā dharmā buddhenopadiṣṭāḥ smṛtyupasthānādayas te 'pyalakṣaṇā māyāś ca nirdiṣṭāḥ /",
  "SA20asmahsbu:1659": "kiṃ kāraṇaṃ tathā 'bhāvād yathā bālair gṛhyante /",
  "SA20asmahsbu:1660": "tathā 'bhāvād yathā deśitāḥ /",
  "SA20asmahsbu:1661": "tathā 'bhāvād yathā saṃdarśitā buddhena garbhāvakramaṇajanmābhiniṣkramaṇābhisaṃbodhyādayaḥ /",
  "SA20asmahsbu:1662": "evam alakṣaṇā avidyamānāś ca khyānti tasmān māyopamāḥ /",
  "SA20asmahsbu:1663": "māyārājaiva cānyena māyārājñā parājitaḥ /",
  "SA20asmahsbu:1664": "ye sarvadharmān paśyanti nirmārās te jinātmajāḥ // AMsa_11.29 //",
  "SA20asmahsbu:1665": "(Msa 62)",
  "SA20asmahsbu:1666": "ye prātipakṣikā dharmās te māyārājasthānīyāḥ saṃkleśaprahāṇe vyavadānādhipatyāt /",
  "SA20asmahsbu:1667": "ye 'pi sāṃkleśikā dharmās te 'pi rājasthānīyāḥ saṃkleśanirvṛttāv ādhipatyāt /",
  "SA20asmahsbu:1668": "atas taiḥ prātipakṣikaiḥ saṃkleśaparājayo māyārājñeva rājñaḥ parājayo draṣṭavyaḥ /",
  "SA20asmahsbu:1669": "tajjñānāc ca bodhisatvā nirmānāḥ] bhavanti ubhayapakṣe /",
  "SA20asmahsbu:1670": "aupamyārthe ślokaḥ /",
  "SA20asmahsbu:1671": "māyāsvapnamarīcibimbasadṛśāḥ prodbhāsaśrutkopamā vijñeyodakacandrabimbasadṛśā nirmāṇatulyāḥ punaḥ /",
  "SA20asmahsbu:1672": "ṣaṭ ṣaṭ dvau ca punaś ca ṣaṭ dvayamatā ekaikaśaś ca trayaḥ saṃskārāḥ khalu tatra tatra kathitā buddhair vibuddhottamaiḥ // AMsa_11.30 //",
  "SA20asmahsbu:1673": "yat tūktaṃ bhagavatā māyopamā dharmā yāvan nirmāṇopamā iti /",
  "SA20asmahsbu:1674": "tatra māyopamā dharmāḥ ṣaḍādhyātmikāny āyatanāni /",
  "SA20asmahsbu:1675": "asaty ātmajīvāditve tathā prakhyānāt /",
  "SA20asmahsbu:1676": "svapnopamāḥ ṣaṭ bāhyāny āyatanāni tadupabhogasyāvastukatvāt /",
  "SA20asmahsbu:1677": "marīcikopamau dvau dharmo cittaṃ caitasikāś ca bhrāntikaratvāt /",
  "SA20asmahsbu:1678": "pratibimbopamāḥ punaḥ ṣaḍ evādhyātmikāny āyatanāni pūrvakarmapratibimbatvāt /",
  "SA20asmahsbu:1679": "pratibhāsopamāḥ ṣaḍ eva bāhyāny āyatanāny ādhyātmikānām āyatanānāṃ chāyābhūtatvāt tadādhipatyotpattitaḥ /",
  "SA20asmahsbu:1680": "ṣaṭ dvayaṃ matāḥ ṣaṭ dvayamatāḥ /",
  "SA20asmahsbu:1681": "pratiśrutkopamā deśanādharmāḥ /",
  "SA20asmahsbu:1682": "udakacandrabimbopamāḥ samādhisaṃniśritā dharmāḥ samādher udakasthānīyatvād acchatayā /",
  "SA20asmahsbu:1683": "nirmāṇopamāḥ saṃcintyabhavopapattiparigrahe 'saṃkliṣṭasarvakriyāprayogatvāt /",
  "SA20asmahsbu:1684": "jñeyaparyeṣṭau ślokaḥ /",
  "SA20asmahsbu:1685": "abhūtakalpo na bhūto nābhūto 'kalpa eva ca /",
  "SA20asmahsbu:1686": "na kalpo nāpi cākalpaḥ sarvaṃ jñeyaṃ nirucyate // AMsa_11.31 //",
  "SA20asmahsbu:1687": "abhūtakalpo yo na lokottarajñānānukūlaḥ kalpaḥ /",
  "SA20asmahsbu:1688": "na bhūto nābhūto yas tadanukūlo yāvan nirvedhabhāgīyaḥ /",
  "SA20asmahsbu:1689": "akalpas tathatā lokottaraṃ ca jñānaṃ /",
  "SA20asmahsbu:1690": "na kalpo (Msa 63) nāpi cākalpo lokottarapṛṣṭhalabdhaṃ laukikaṃ jñānaṃ /",
  "SA20asmahsbu:1691": "etāvac ca sarvaṃ jñeyaṃ /",
  "SA20asmahsbu:1692": "saṃkleśavyavadānaparyeṣṭau ślokadvayaṃ /",
  "SA20asmahsbu:1693": "svadhātuto dvayābhāsāḥ sāvidyākleśavṛttayaḥ /",
  "SA20asmahsbu:1694": "vikalpāḥ saṃpravartante dvayadravyavivarjitāḥ // AMsa_11.32 //",
  "SA20asmahsbu:1695": "svadhātuta iti bhāvāṅgād ālayavijñānataḥ /",
  "SA20asmahsbu:1696": "dvayābhāsā iti grāhyagrāhakābhāsāḥ /",
  "SA20asmahsbu:1697": "sahāvidyayā kleśaiś ca vṛttir eṣāṃ ta ime sāvidyākleśavṛttayaḥ /",
  "SA20asmahsbu:1698": "dvayadravyavivarjitā iti grāhyadravyeṇa grāhakadravyeṇa ca /",
  "SA20asmahsbu:1699": "evaṃ kleśaḥ paryeṣitavyaḥ /",
  "SA20asmahsbu:1700": "ālambanaviśeṣāptiḥ svadhātusthānayogataḥ /",
  "SA20asmahsbu:1701": "ta eva hy advayābhāsā vartante carmakāṇḍavat // AMsa_11.33 //",
  "SA20asmahsbu:1702": "ālambanaviśeṣāptir iti yo dharmālambanalābhaḥ pūrvam uktaḥ /",
  "SA20asmahsbu:1703": "svadhātusthānayogata iti svadhātur vikalpānāṃ tathatā tatra sthānaṃ nāmni sthānāc cetasaḥ /",
  "SA20asmahsbu:1704": "yogata ity abhyāsāt /",
  "SA20asmahsbu:1705": "bhāvanāmārgeṇa ta eva vikalpā advayābhāsā vartante parāvṛttāśrayasya /",
  "SA20asmahsbu:1706": "carmavat kāṇḍavac ca /",
  "SA20asmahsbu:1707": "yathā hi kharatvāpagamāt tad eva carma mṛdu bhavati /",
  "SA20asmahsbu:1708": "agnisaṃtāpanayā tad eva kāṇḍaṃ ṛju bhavati /",
  "SA20asmahsbu:1709": "evaṃ śamathavipaśyanābhāvanābhyāṃ cetaḥprajñāvimuktilābhe parāvṛttāśrayasya ta eva vikalpā na punar dvayābhāsāḥ pravartante ity eva vyavadānaṃ paryeṣitavyaṃ /",
  "SA20asmahsbu:1710": "vijñaptimātratāparyeṣṭau dvau ślokau /",
  "SA20asmahsbu:1711": "cittaṃ dvayaprabhāsaṃ rāgādyābhāsam iṣyate tadvat /",
  "SA20asmahsbu:1712": "śraddhādyābhāsaṃ na tadanyo dharmaḥ kliṣṭakuśalo 'sti // AMsa_11.34 //",
  "SA20asmahsbu:1713": "cittamātram eva dvayapratibhāsam iṣyate grāhyapratibhāsaṃ grāhakapratibhāsaṃ ca /",
  "SA20asmahsbu:1714": "tathā rāgādikleśābhāsaṃ tad eveṣyate /",
  "SA20asmahsbu:1715": "śraddhādikuśaladharmābhāsaṃ vā /",
  "SA20asmahsbu:1716": "na tu tadābhāsād anyaḥ kliṣṭo dharmo 'sti rāgādilakṣaṇaḥ kuśalo vā śraddhādilakṣaṇaḥ /",
  "SA20asmahsbu:1717": "yathā dvayapratibhāsād anyo na dvayalakṣaṇaḥ /",
  "SA20asmahsbu:1718": "iti cittaṃ citrābhāsaṃ citrākāraṃ pravartate // AMsa_11.35 //",
  "SA20asmahsbu:1719": "tathābhāsābhāvābhāvo na tu dharmāṇāṃ mataḥ /",
  "SA20asmahsbu:1720": "tatra cittam eva vastu tac citrābhāsaṃ (Msa 64)",
  "SA20asmahsbu:1721": "pravartate /",
  "SA20asmahsbu:1722": "paryāyeṇa rāgābhāsaṃ vā dveṣābhāsaṃ vā tadanyadharmābhāsaṃ vā /",
  "SA20asmahsbu:1723": "citrākāraṃ ca yugapat śraddhādyākāraṃ /",
  "SA20asmahsbu:1724": "bhāso bhāvābhāvaḥ kliṣṭakuśalāvasthe cetasi /",
  "SA20asmahsbu:1725": "na tu dharmāṇāṃ kuśalānāṃ tatpratibhāsavyatirekeṇa tallakṣaṇābhāvāt /",
  "SA20asmahsbu:1726": "lakṣaṇaparyeṣṭau ślokā aṣṭau /",
  "SA20asmahsbu:1727": "ekenoddeśaḥ śeṣair nirdeśaḥ /",
  "SA20asmahsbu:1728": "lakṣyaṃ ca lakṣaṇaṃ caiva lakṣaṇā ca prabhedataḥ /",
  "SA20asmahsbu:1729": "anugrahārthaṃ satvānāṃ saṃbuddhaiḥ saṃprakāśitā // AMsa_11.36 //",
  "SA20asmahsbu:1730": "anenoddeśaḥ /",
  "SA20asmahsbu:1731": "sadṛṣṭikaṃ ca yaccittaṃ tatrāvasthāvikāritā /",
  "SA20asmahsbu:1732": "lakṣyam etat samāsena hy apramāṇaṃ prabhedataḥ // AMsa_11.37 //",
  "SA20asmahsbu:1733": "tatra cittaṃ vijñānaṃ rūpaṃ ca /",
  "SA20asmahsbu:1734": "dṛṣṭiś caitasikā dharmāḥ /",
  "SA20asmahsbu:1735": "tatrāvasthā cittaviprayuktā dharmāḥ /",
  "SA20asmahsbu:1736": "avikāritā asaṃskṛtam ākāśādikaṃ tadvijñapter nityaṃ tathāpravṛtteḥ /",
  "SA20asmahsbu:1737": "ity etat samāsena pañcavidhaṃ lakṣyaṃ prabhedenāpramāṇaṃ /",
  "SA20asmahsbu:1738": "yathājalpārthasaṃjñāyā nimittaṃ tasya vāsanā /",
  "SA20asmahsbu:1739": "tasmād apy arthavikhyānaṃ parikalpitalakṣaṇaṃ // AMsa_11.38 //",
  "SA20asmahsbu:1740": "lakṣaṇaṃ samāsena trividhaṃ parikalpitādilakṣaṇaṃ /",
  "SA20asmahsbu:1741": "tatra parikalpitalakṣaṇaṃ trividhaṃ yathājalpārthasaṃjñāyā nimittaṃ tasya jalpasya vāsanā tasmāc ca vāsanādyo 'rthaḥ khyāti avyavahārakuśalānāṃ vināpi yathājalpārthasaṃjñayā /",
  "SA20asmahsbu:1742": "tatra yathā 'bhilāpam arthasaṃjñā caitasikī yathājalpārthasaṃjñā /",
  "SA20asmahsbu:1743": "tasyā yad ālambanaṃ tannimittam evaṃ yac ca parikalpyate yataś ca kāraṇād vāsanatas tad ubhayaṃ parikalpitalakṣaṇamatrābhipretaṃ /",
  "SA20asmahsbu:1744": "yathā nāmārtham arthasya nāmnaḥ prakhyānatā ca yā /",
  "SA20asmahsbu:1745": "asaṃkalpanimittaṃ hi parikalpitalakṣaṇam // AMsa_11.39 //",
  "SA20asmahsbu:1746": "aparaparyāyo yathā nāma cārthaś ca yathānāmārtham arthasya nāmnaś ca prakhyānatā yathānāmārthaprakhyānatā /",
  "SA20asmahsbu:1747": "yadi yathānāmārthaḥ khyāti yathārthaṃ vā nāma ity etad abhūtaparikalpālambanaṃ parikalpitalakṣaṇaṃ etāvad dhi parikalpyate yad uta nāma vā artho veti /",
  "SA20asmahsbu:1748": "trividhatrividhābhāso grāhyagrāhakalakṣaṇaḥ /",
  "SA20asmahsbu:1749": "abhūtaparikalpo hi paratantrasya lakṣaṇam // AMsa_11.40 //",
  "SA20asmahsbu:1750": "(Msa 65)",
  "SA20asmahsbu:1751": "trividhas trividhaś cābhāso 'syeti trividhatrividhābhāsaḥ /",
  "SA20asmahsbu:1752": "tatra trividhābhāsaḥ padābhāso 'rthābhāso dehābhāsaś ca /",
  "SA20asmahsbu:1753": "punas trividhābhāso manaudgrahavikalpābhāsaḥ /",
  "SA20asmahsbu:1754": "mano yat kliṣṭaṃ sarvadā /",
  "SA20asmahsbu:1755": "udgrahaḥ pañca vijñānakāyāḥ /",
  "SA20asmahsbu:1756": "vikalpo manovijñānaṃ /",
  "SA20asmahsbu:1757": "tatra prathamatrividhābhāso grāhyalakṣaṇaḥ /",
  "SA20asmahsbu:1758": "dvitīyo grāhakalakṣaṇaḥ /",
  "SA20asmahsbu:1759": "ity ayam abhūtaparikalpaḥ paratantrasya lakṣaṇaṃ /",
  "SA20asmahsbu:1760": "abhāvabhāvatā yā ca bhāvābhāvasamānatā /",
  "SA20asmahsbu:1761": "aśāntaśāntā 'kalpā ca pariniṣpannalakṣaṇam // AMsa_11.41 //",
  "SA20asmahsbu:1762": "pariniṣpannalakṣaṇaṃ punas tathatā sā hy abhāvatā ca sarvadharmāṇāṃ parikalpitā nābhāvatā ca tadabhāvatvena bhāvāt /",
  "SA20asmahsbu:1763": "bhāvābhāvasamānatā ca tayor bhāvābhāvayor abhinnatvāt /",
  "SA20asmahsbu:1764": "aśāntā cāgantukair upakleśaiḥ śāntā ca prakṛtipariśaddhatvāt /",
  "SA20asmahsbu:1765": "avikalpā ca vikalpāgocaratvāt niṣprapañcatayā /",
  "SA20asmahsbu:1766": "etena trividhaṃ lakṣaṇaṃ tathatāyāḥ paridīpitaṃ svalakṣaṇaṃ kleśavyavadānalakṣaṇam avikalpalakṣaṇaṃ ca /",
  "SA20asmahsbu:1767": "uktaṃ trividhaṃ lakṣanāṃ /",
  "SA20asmahsbu:1768": "niṣpandadharmam ālambya yoniśo manasikriyā /",
  "SA20asmahsbu:1769": "cittasya dhātau sthānaṃ ca sadasattārthapaśyanā // AMsa_11.42 //",
  "SA20asmahsbu:1770": "lakṣaṇā punaḥ pañcavidhā yogabhūmiḥ /",
  "SA20asmahsbu:1771": "ādhāra ādhānam ādarśa āloka āśrayaś ca /",
  "SA20asmahsbu:1772": "tatrādhāro niṣpandadharmo yo buddhenādhigamo deśitaḥ sa tasyādhigamasya niṣpandaḥ /",
  "SA20asmahsbu:1773": "ādhānaṃ yoniśo manaskāraḥ /",
  "SA20asmahsbu:1774": "ādarśaḥ cittasya dhātau sthānaṃ samādhir yad etat pūrvaṃ nāmni sthānam uktaṃ /",
  "SA20asmahsbu:1775": "ālokaḥ sadasatvenārthadarśanaṃ lokottarā prajñā tathā sac ca sato yathābhūtaṃ paśyaty asaccāsataḥ /",
  "SA20asmahsbu:1776": "āśraya āśrayaparāvṛttiḥ /",
  "SA20asmahsbu:1777": "samatāgamanaṃ tasminn āryagotraṃ hi nirmalam /",
  "SA20asmahsbu:1778": "samaṃ viśiṣṭam anyūnānadhikaṃ lakṣaṇā matā // AMsa_11.43 //",
  "SA20asmahsbu:1779": "samatāgamanamanāsravadhātau āryagotre tadanyair āryaiḥ /",
  "SA20asmahsbu:1780": "tac ca nirmalam āryagotraṃ buddhānāṃ /",
  "SA20asmahsbu:1781": "samaṃ vimuktisamatayā śrāvakapratyekabuddhaiḥ /",
  "SA20asmahsbu:1782": "viśiṣṭaṃ pañcabhir viśeṣaiḥ /",
  "SA20asmahsbu:1783": "viśuddhiviśeṣeṇa savāsanakleśaviśuddhitaḥ /",
  "SA20asmahsbu:1784": "pariśuddhiviśeṣeṇa kṣetrapariśuddhitaḥ /",
  "SA20asmahsbu:1785": "kāyaviśeṣeṇa dharmakāyatayā /",
  "SA20asmahsbu:1786": "saṃbhogaviśeṣeṇa parṣanmaṇḍaleṣv avicchinnadharmasaṃbhogapravartanataḥ /",
  "SA20asmahsbu:1787": "karmaviśeṣeṇa ca tuṣitabhavanavāsādinirmāṇaiḥ satvārthakriyānuṣṭhānataḥ /",
  "SA20asmahsbu:1788": "na ca tasyonatvaṃ saṃkleśapakṣanirodhe nādhikatvaṃ vyavadānapakṣotpāda ity eṣā (Msa 66)",
  "SA20asmahsbu:1789": "pañcavidhā yogabhūmir lakṣaṇā /",
  "SA20asmahsbu:1790": "tathā hi tallakṣyaṃ ca lakṣyate /",
  "SA20asmahsbu:1791": "vimuktiparyeṣṭau ṣaṭ ślokāḥ /",
  "SA20asmahsbu:1792": "padārthadehanirbhāsaparāvṛttir anāsravaḥ /",
  "SA20asmahsbu:1793": "dhātur bījaparāvṛtteḥ sa ca sarvatragāśrayaḥ // AMsa_11.44 //",
  "SA20asmahsbu:1794": "bījaparāvṛtter ity ālayavijñānaparāvṛttitaḥ /",
  "SA20asmahsbu:1795": "padārthadehanirbhāsānāṃ vijñānānāṃ parāvṛttir anāsravo dhātur vimuktiḥ /",
  "SA20asmahsbu:1796": "sa ca sarvatragāśrayaḥ śrāvakapratyekabuddhagataḥ /",
  "SA20asmahsbu:1797": "caturdhā vaśitā vṛtter manasaś codgrahaś ca ca /",
  "SA20asmahsbu:1798": "vikalpasyāvikalpe hi kṣetre jñāne 'tha karmaṇi // AMsa_11.45 //",
  "SA20asmahsbu:1799": "manasaś codgrahasya ca vikalpasya cāvṛtteḥ parāvṛtter ity arthaḥ /",
  "SA20asmahsbu:1800": "caturdhā vaśitā bhavati yathākramam avikalpe kṣetre jñānakarmaṇoś ca /",
  "SA20asmahsbu:1801": "acalāditribhūmau ca vaśitā sā caturvidhā /",
  "SA20asmahsbu:1802": "dvidhaikasyāṃ tadanyasyām ekaikā vaśitā matā // AMsa_11.46 //",
  "SA20asmahsbu:1803": "sā ceyam acalādibhūmitraye caturdhā vaśitā veditavyā /",
  "SA20asmahsbu:1804": "ekasyām acalāyāṃ bhūmau dvividhā /",
  "SA20asmahsbu:1805": "avikalpe na cānabhisaṃskāranirvikalpatvāt /",
  "SA20asmahsbu:1806": "kṣetre ca buddhakṣetrapariśodhanāt /",
  "SA20asmahsbu:1807": "tadanyasyāṃ bhūmāv ekaikā vaśitā sādhumatyaṃ jñānavaśitā pratisaṃvidviśeṣalābhāt /",
  "SA20asmahsbu:1808": "dharmamedhāyāṃ karmaṇyabhijñākarmaṇām avyāghātāt /",
  "SA20asmahsbu:1809": "viditvā nairātmyaṃ dvividham iha dhīmān bhavagataṃ samaṃ tac ca jñātvā praviśati sa tatvaṃ grahaṇataḥ /",
  "SA20asmahsbu:1810": "tatas tatra sthānān manasa iha na khyāti tad api tadakhyānaṃ muktiḥ parama upalambhasya vigamaḥ // AMsa_11.47 //",
  "SA20asmahsbu:1811": "aparo vimuktiparyāyaḥ /",
  "SA20asmahsbu:1812": "dvividhaṃ nairātmyaṃ viditvā bhavatrayagataṃ bodhisatvaḥ samaṃ tac ca jñātvā dvividhinair ātmyaṃ parikalpitapudgalābhāvāt parikalpitadharmābhāvāt na tu sarvathaivābhāvataḥ /",
  "SA20asmahsbu:1813": "tatvaṃ praviśati vijñaptimātratāṃ grahaṇato grahaṇamātram etad iti /",
  "SA20asmahsbu:1814": "tatas tatra tatvavijñaptimātrasthānān manasas tad api tatvaṃ na khyāti (Msa 67)",
  "SA20asmahsbu:1815": "vijñaptimātraṃ /",
  "SA20asmahsbu:1816": "tadakhyānaṃ muktiḥ parama upalambhasya yo vigamaḥ pudgaladharmayor anupalambhāt /",
  "SA20asmahsbu:1817": "ādhāre saṃbhārād ādhāne sati hi nāmamātraṃ paśyan /",
  "SA20asmahsbu:1818": "paśyati hi nāmamātraṃ tatpaśyaṃs tac ca naiva paśyati bhūyaḥ // AMsa_11.48 //",
  "SA20asmahsbu:1819": "aparaparyāyaḥ /",
  "SA20asmahsbu:1820": "ādhāra iti śrutau saṃbhārād iti saṃbhṛtasaṃbhārasya pūrvasaṃbhāralābhāt /",
  "SA20asmahsbu:1821": "ādhāne satīti yoniśomanaskāre nāmamātraṃ paśyann ity abhilāpamātram artharahitaṃ /",
  "SA20asmahsbu:1822_0": "paśyati hi nāmamātram iti vijñaptimātraṃ nāma arūpiṇaś catvāraḥ skandhā iti kṛtvā",
  "SA20asmahsbu:1822_1": "tatpaśyaṃs tad api bhūyo naiva paśyaty arthabhāve tadvijñaptyadarśanād ity ayam anupalambho vimuktiḥ /",
  "SA20asmahsbu:1823": "cittam etat sadauṣṭhulyam ātmadarśanapāśitam /",
  "SA20asmahsbu:1824": "pravartate nivṛttis tu tad adhyātmasthiter matā // AMsa_11.49 //",
  "SA20asmahsbu:1825": "aparaprakāraś cittam etat sadauṣṭhulyaṃ pravartate janmasu /",
  "SA20asmahsbu:1826": "ātmadarśanapāśitam iti dauṣṭhulyakāraṇaṃ darśayati /",
  "SA20asmahsbu:1827": "dvividhenātmadarśanena pāśitamataḥ sadauṣṭhulyam iti /",
  "SA20asmahsbu:1828": "nivṛttis tu tad adhyātmasthiter iti tasya cittasya citta evāvasthānād ālambanānupalambhataḥ /",
  "SA20asmahsbu:1829": "niḥsvabhāvatāparyeṣṭau ślokadvayaṃ",
  "SA20asmahsbu:1830": "svayaṃ svenātmanā 'bhāvāt svabhāve cānavasthiteḥ /",
  "SA20asmahsbu:1831": "grāhavattadādabhāvāc ca niḥsvabhāvatvam iṣyate // AMsa_11.50 //",
  "SA20asmahsbu:1832": "svayam abhāvān niḥsvabhāvatvaṃ dharmāṇāṃ pratyayādhīnatvāt /",
  "SA20asmahsbu:1833": "svenātmanā 'bhāvān niḥsvabhāvatvaṃ niruddhānāṃ punas tenātmanānutpatteḥ /",
  "SA20asmahsbu:1834": "svabhāva 'navasthitatvān niḥsvabhāvatvaṃ kṣaṇikatvād ity etattrividhaṃ niḥsvabhāvatvaṃ saṃskṛtalakṣaṇatrayānugaṃ veditavyaṃ /",
  "SA20asmahsbu:1835": "grāhavat tadabhāvāc ca niḥsvabhāvatvaṃ tadabhāvād iti svābhāvāt /",
  "SA20asmahsbu:1836": "yathā bālānāṃ svabhāvagrāho nityasukhaśacyāt to vā 'nyena vā parikalpitalakṣaṇena tathāsau svabhāvo nāsti tasmād api niḥsvabhāvatvaṃ dharmāṇām iṣyate / ....",
  "SA20asmahsbu:1837": "niḥsvabhāvatayā siddhā uttarottaraniśrayāḥ /",
  "SA20asmahsbu:1838": "anutpādo 'nirodhaś cādiśantiḥ parinirvṛtiḥ // AMsa_11.51 //",
  "SA20asmahsbu:1839": "(Msa 68)",
  "SA20asmahsbu:1840": "...... niḥsvabhāvatayā 'nutpādādayaḥ /",
  "SA20asmahsbu:1841_0": "yo hi niḥsvabhāvaḥ so 'nutpanno yo 'nutpannaḥ so 'niruddho yo 'niruddhaḥ sa ādiśānto",
  "SA20asmahsbu:1841_1": "ya ādiśāntaḥ sa prakṛtiparinirvṛta ity evam uttarottaraniśrayair ebhir niḥsvabhāvatābhir",
  "SA20asmahsbu:1841_2": "niḥsvabhāvatayā 'nutpādādayaḥ siddhā bhavanti /",
  "SA20asmahsbu:1842": "anutpattidharmakṣāntiparyeṣṭāvāryā /",
  "SA20asmahsbu:1843": "ādau tatve 'nyatve svalakṣaṇe svayam athānyathābhāve /",
  "SA20asmahsbu:1844": "saṃkleśe 'tha viśeṣe kṣāntir anutpattidharmoktā // AMsa_11.52 //",
  "SA20asmahsbu:1845": "aṣṭāsv anutpattidharmeṣu kṣāntir anutpattikadharmakṣāntiḥ /",
  "SA20asmahsbu:1846": "ādau saṃsārasya na hi tasyādyutpattir asti /",
  "SA20asmahsbu:1847": "tatve 'nyatve ca pūrvapaścimānāṃ na hi saṃsāre teṣām eva dharmāṇām utpattirye pūrvam utpannās tadbhāvenānutpatteḥ /",
  "SA20asmahsbu:1848": "na cānyeṣām apūrvaprakārānutpatteḥ /",
  "SA20asmahsbu:1849": "svalakṣaṇe parikalpitasya svabhāvasya na hi tasya kadācid utpattiḥ /",
  "SA20asmahsbu:1850": "svayamanutpattau paratantrasya /",
  "SA20asmahsbu:1851": "anyathābhāve pariniṣpannasya na hi tadanyathā bhāvasyotpattir asti /",
  "SA20asmahsbu:1852": "saṃkleśe prahīṇe na hi kṣayajñānalābhinaḥ sakleśasyotpattiṃ punaḥ paśyanti /",
  "SA20asmahsbu:1853": "viśeṣe buddhadharmakāyānāṃ na hi teṣāṃ viśeṣotpattir asti /",
  "SA20asmahsbu:1854": "ity eteṣv anutpattidharmeṣu kṣāntir anutpattidharmoktā /",
  "SA20asmahsbu:1855": "ekayānatāparyeṣṭau sapta ślokāḥ /",
  "SA20asmahsbu:1856": "dharma nairātmyamuktīnāṃ tulyatvāt gotrabhedataḥ /",
  "SA20asmahsbu:1857": "dvyāśayāpteś ca nirmāṇāt paryantād ekayānatā // AMsa_11.53 //",
  "SA20asmahsbu:1858_0": "dharmatulyatvād ekayānatā śrāvakādīnāṃ dharmadhātor abhinnatvāt yātavyaṃ yānam iti",
  "SA20asmahsbu:1858_1": "kṛtvā nairātmyasya tulyatvād ekayānatā śrāvakādīnām ātmābhāvatāsāmānyād yātā yānam",
  "SA20asmahsbu:1858_2": "iti kṛtvā vimuktitulyatvād ekayānatā yāti yānam iti kṛtvā /",
  "SA20asmahsbu:1859": "gotrabhedād ekayānatā /",
  "SA20asmahsbu:1860_0": "aniyataśrāvakagotrāṇāṃ mahāyānena niryāṇād yānti tena yānam iti kṛtvā dvyāśayāpter",
  "SA20asmahsbu:1860_1": "ekayānatā buddhānāṃ ca sarvasatveṣv ātmāśayaprāpteḥ śrāvakāṇāṃ ca tadgotraniyatānāṃ",
  "SA20asmahsbu:1860_2": "pūrvaṃ bodhisaṃbhāracaritād anātmani baddhāśayaprāpter abhinnasaṃtānādhimokṣalābhato",
  "SA20asmahsbu:1860_3": "buddhānubhāvena tathāgatānugrahaviśeṣapradeśalābhāya ity ekatvāśayalābhenaikatvāt",
  "SA20asmahsbu:1860_4": "buddhatacchrāvakāṇām ekayānatā /",
  "SA20asmahsbu:1861": "nirmāṇād ekayānatā yathoktam anekaśatakṛtvo 'haṃ śrāvakayānena parinirvṛta iti vineyānām arthe tathā nirmāṇasaṃdarśanāt /",
  "SA20asmahsbu:1862": "paryantād apyekayānatā yataḥ pareṇa yātavyaṃ nāsti tadyānam iti kṛtvā /",
  "SA20asmahsbu:1863": "buddhatvam ekayānam evaṃ tatra tatra sūtre tena (Msa 69)",
  "SA20asmahsbu:1864": "tanābhiprāyeṇaikayānatā veditavyā na tu yānatrayaṃ nāsti /",
  "SA20asmahsbu:1865": "kim arthaṃ punas tena tenābhiprāyeṇaikayānatā buddhair deśitā /",
  "SA20asmahsbu:1866": "ākarṣaṇārtham ekeṣām anyasaṃdhāraṇāya ca /",
  "SA20asmahsbu:1867": "deśitāniyatānāṃ hi saṃbuddhair ekayānatā // AMsa_11.54 //",
  "SA20asmahsbu:1868": "ākarṣaṇārtham ekeṣām iti ye śrāvakagotrā aniyatāḥ /",
  "SA20asmahsbu:1869": "anyeṣāṃ ca saṃdhāraṇāya ye bodhisatvāgotrā aniyatāḥ /",
  "SA20asmahsbu:1870": "śrāvako 'niyato dvedhā dṛṣṭādṛṣṭārthayānataḥ /",
  "SA20asmahsbu:1871": "dṛṣṭārtho vītarāgaś cāvītarāgo 'pya sau mṛduḥ // AMsa_11.55 //",
  "SA20asmahsbu:1872": "śrāvakaḥ punar aniyato dvividho veditavyaḥ /",
  "SA20asmahsbu:1873": "dṛṣṭārthayānaś ca yo dṛṣṭasatyo mahāyānena niryāti adṛṣṭārthayānaś ca yo na dṛṣṭasatyo mahāyānena niryāti /",
  "SA20asmahsbu:1874": "dṛṣṭārthaḥ punar vītarāgaś cāvītarāgaś ca kāmebhyaḥ /",
  "SA20asmahsbu:1875": "asau ca mṛdur dhandhagatiko veditavyaḥ /",
  "SA20asmahsbu:1876": "yo dṛṣṭārtho dvividha uktaḥ /",
  "SA20asmahsbu:1877": "tau ca labdhāryamārgasya bhaveṣu pariṇāmanāt /",
  "SA20asmahsbu:1878": "acintyapariṇāmikyā upapattyā samanvitau // AMsa_11.56 //",
  "SA20asmahsbu:1879": "tau ca dṛṣṭārtho labdhasyāryamārgasya bhaveṣu pariṇāmanāt /",
  "SA20asmahsbu:1880": "acintyapariṇāmikyā upapattyā samanvāgatau veditavyau /",
  "SA20asmahsbu:1881": "acintyo hi tasyāryamārgasya pariṇāma upapattau tasmād acintyapariṇāmikī /",
  "SA20asmahsbu:1882": "praṇidhānavaśād eka upapattiṃ prapadyate /",
  "SA20asmahsbu:1883": "eko 'nāgāmitāyogān nirmāṇaiḥ pratipadyate // AMsa_11.57 //",
  "SA20asmahsbu:1884": "tayoś caikaḥ praṇidhānavaśād upapattiṃ gṛhṇāti yatheṣṭaṃ yo na vītarāgaḥ /",
  "SA20asmahsbu:1885": "eko 'nāgāmitāyogabalena nirmāṇaiḥ /",
  "SA20asmahsbu:1886": "nirvāṇābhiratatvāc ca tau dhandhagatikau matau /",
  "SA20asmahsbu:1887": "punaḥ punaḥ svacittasya samudācārayogataḥ // AMsa_11.58 //",
  "SA20asmahsbu:1888": "(Msa 70)",
  "SA20asmahsbu:1889": "tau ca nirvāṇābhiratatvād ubhāv api dhandhagatikau matau ciratareṇābhisaṃbodhataḥ /",
  "SA20asmahsbu:1890": "svasya śrāvakacittasya nirvitsahagatasyābhīkṣṇaṃ samudācārāt /",
  "SA20asmahsbu:1891": "so 'kṛtārtho hy abuddhe ca jāto dhyānārtham udyataḥ /",
  "SA20asmahsbu:1892": "nirmāṇārthī tadāśritya parāṃ bodhim avāpnute // AMsa_11.59 //",
  "SA20asmahsbu:1893": "yaḥ punar asāv avītarāgo dṛṣṭasatyaḥ so 'kṛtārthaḥ śaikṣo bhavan buddharahite kāle jāto dhyānārtham udyato bhavati nirmāṇārthī /",
  "SA20asmahsbu:1894": "tacca nirmāṇam āśritya krameṇa parāṃ bodhiṃ prāpnoti /",
  "SA20asmahsbu:1895": "tam avasthātrayasthaṃ saṃdhāyoktaṃ bhagavatā śrīmālāsūtre /",
  "SA20asmahsbu:1896": "śrāvako bhūtvā pratyekabuddho bhavati punaś ca buddha iti /",
  "SA20asmahsbu:1897": "agnidṛṣṭānte ca yadā ca pūrvaṃ dṛṣṭasatyāvasthā sadā buddharahite kāle svayaṃ dhyānam utpādya janmakāyaṃ tyaktvā nirmāṇakāyaṃ gṛhṇāti yadā ca parāṃ bodhiṃ prāpnotīti /",
  "SA20asmahsbu:1898": "vidyāsthānaparyeṣṭau ślokaḥ /",
  "SA20asmahsbu:1899": "vidyāsthāne pañcavidhe yogamakṛtvā sarvajñatvaṃ naiti kathaṃcit paramāryaḥ /",
  "SA20asmahsbu:1900": "ity anyeṣāṃ nigrahaṇānugrahaṇāya svājñārthaṃ vā tatra karoty eva sa yogam // AMsa_11.60 //",
  "SA20asmahsbu:1901": "pañcavidhaṃ vidyāsthānaṃ /",
  "SA20asmahsbu:1902": "adhyātmavidyā hetuvidyā śabdavidyā cikitsāvidyā śilpakarmasthānavidyā ca /",
  "SA20asmahsbu:1903": "tad yad arthaṃ bodhisatvena paryeṣitavyaṃ tad darśayati /",
  "SA20asmahsbu:1904": "sarvajñatvaprāptyartham abhedena sarvaṃ /",
  "SA20asmahsbu:1905": "bhedena punar hetuvidyāṃ śabdavidyāṃ ca paryeṣate nigrahārtham anyeṣāṃ tad anadhimuktānāṃ /",
  "SA20asmahsbu:1906": "cikitsāvidyāṃ śilpakarmasthānavidyāṃ cānyeṣām anugrahārthaṃ tadarthikānāṃ /",
  "SA20asmahsbu:1907": "adhyātmavidyāṃ svayam ājñārthaṃ /",
  "SA20asmahsbu:1908": "dhātupuṣṭiparyeṣṭau trayodaśa (Msa 71) ślokāḥ /",
  "SA20asmahsbu:1909": "pāramitāparipūraṇārthaṃ ye pāramitāpratisaṃyuktā evaṃ manasikārā dhātupuṣṭaye bhavanti ta etābhir gāthābhir deśitāḥ /",
  "SA20asmahsbu:1910": "hetūpalabdhituṣṭiś ca niśrayatadanusmṛtiḥ /",
  "SA20asmahsbu:1911": "sādhāraṇaphalecchā ca yathābodhādhimucyanā // AMsa_11.61 //",
  "SA20asmahsbu:1912": "te punar hetopalabdhituṣṭimanasikārāt /",
  "SA20asmahsbu:1913": "yāvad agratvātmāvadhāraṇamanasikāraḥ /",
  "SA20asmahsbu:1914": "tatra hetūpalabdhituṣṭimanasikāra ādita eva tāvat /",
  "SA20asmahsbu:1915": "gotrastho bodhisatvaḥ svātmani pāramitānāṃ gotraṃ paśyan hetūpalabdhituṣṭyā pāramitādhātupuṣṭiṃ karoti /",
  "SA20asmahsbu:1916": "gotrastho 'nuttarāyāṃ samyaksaṃbodhau cittam utpādayatīty ato 'nantaraṃ niśrayatadanusmṛtimanasikāraḥ /",
  "SA20asmahsbu:1917": "sa hi bodhisatvaḥ svātmani pāramitānāṃ saṃniśrayabhūtaṃ bodhicittaṃ samanupaśyann evaṃ manasikaroti niyatam etāḥ pāramitāḥ paripūriṃ gamiṣyanti /",
  "SA20asmahsbu:1918": "tathā hy asmākaṃ bodhicittaṃ saṃvidyate iti /",
  "SA20asmahsbu:1919": "utpāditabodhicittasya pāramitābhiḥ svaparārthaprayoge sādhāraṇaphalecchāmanasikāra āsāṃ pāramitānāṃ parasādhāraṇaṃ va phalāṃ bhavatv anyathā vā mā bhūd ity abhisaṃskaraṇāt /",
  "SA20asmahsbu:1920": "svaparārthaṃ prayujyamāno 'saṃkleśopāyaṃ tatvārthaṃ pratividhyatīty ato 'nantaraṃ yathābodhādhimucyanāmanasikāraḥ /",
  "SA20asmahsbu:1921": "evaṃ sarvatrānukramo veditavyaḥ /",
  "SA20asmahsbu:1922": "yathā buddhair bhagavadbhiḥ pāramitā abhisaṃbuddhā abhisaṃbhotsyante 'bhisaṃbudhyante ca tathā 'ham adhimucye ity abhisaṃskaraṇāt /",
  "SA20asmahsbu:1923": "caturvidhānubhāvena prīyaṇā khedaniścayaḥ /",
  "SA20asmahsbu:1924": "vipakṣe pratipakṣe ca pratipattiś caturvidhā // AMsa_11.62 //",
  "SA20asmahsbu:1925": "anubhāvaprīyaṇāmanasikāraś caturvidhānubhāvadarśanaprīyaṇā caturvidhānubhāvo vipakṣaprahāṇaṃ saṃbhāraparipākaḥ svaparānugraha āyatyāṃ vipākaphalaniḥṣyandaphaladānatā ca /",
  "SA20asmahsbu:1926": "satvasvabuddhadharmaparipākam ārabhyākhedaniścayamanasikāraḥ sarvasatvavipratipattibhiḥ sarvaduḥkhāpattipātaiś cākhedaniścayābhisaṃskaraṇāt paramabodhiprāptaye /",
  "SA20asmahsbu:1927": "vipakṣe pratipakṣe ca caturvidhapratipattimanasikāraḥ /",
  "SA20asmahsbu:1928": "dānādivipakṣāṇāṃ ca mātsaryādīnāṃ pratideśanā pratipakṣāṇāṃ ca dānādīnām anumodanā (Msa 72)",
  "SA20asmahsbu:1929": "tadadhipateyadharmadeśanārthaṃ ca buddhādhyeṣaṇā /",
  "SA20asmahsbu:1930": "tāsāṃ ca bodhau pariṇāmanā /",
  "SA20asmahsbu:1931": "prasādaḥ saṃpratīkṣā ca dānacchandaḥ paratra ca /",
  "SA20asmahsbu:1932": "saṃnāhaḥ praṇidhānaṃ ca abhinandamanaskriyā // AMsa_11.63 //",
  "SA20asmahsbu:1933": "adhimuktibalādhānatām ārabhya pāramitādhipateyadharmārthe ca prasādamanasikāraḥ /",
  "SA20asmahsbu:1934": "dharmaparyeṣṭim ārabhya saṃpratīcchanamanasikāras tasyaiva dharmasyāprativahanayogena parigrahaṇatayā /",
  "SA20asmahsbu:1935": "daśanām ārabhya dānacchandamanasikāro dharmasyārthasya ca prakāśanārthaṃ pareṣāṃ /",
  "SA20asmahsbu:1936": "pratipattim ārabhya saṃnāhamanasikāro dānādiparipūraye saṃnahanāt /",
  "SA20asmahsbu:1937": "praṇidhānamanasikāras tatparipūriprāptaye samavadhānārthaṃ /",
  "SA20asmahsbu:1938": "abhinandamanasikāro 'ho bata dānādipratipattyā samyak saṃpādayeyam ity abhinandanāt /",
  "SA20asmahsbu:1939": "eta eva trayo manasikārā avavādānuśāsanyāṃ yojayitavyāḥ /",
  "SA20asmahsbu:1940": "upāyopasaṃhitakarmamanasikāraḥ saṃkalpaiḥ sarvaprakāradānādiprayogamanasikaraṇāt /",
  "SA20asmahsbu:1941": "śaktilābhe sadāutsukyaṃ dānādau ṣaḍvidhe dhanam /",
  "SA20asmahsbu:1942": "paripāke 'tha pūjāyāṃ sevāyām anukampanā // AMsa_11.64 //",
  "SA20asmahsbu:1943": "autsukyamanasikāraś caturvidhaḥ /",
  "SA20asmahsbu:1944": "śaktilābhe na dānādau ṣaḍvidhe dānadāne yāvat prajñādāne /",
  "SA20asmahsbu:1945": "evaṃ śīlādiṣu ṣaḍvidheṣu /",
  "SA20asmahsbu:1946": "pāramitābhir eva saṃgrahavastuprayogeṇa satvaparipāke /",
  "SA20asmahsbu:1947": "pūjāyāṃ ca dānena lābhasatkārapūjayā /",
  "SA20asmahsbu:1948": "śeṣābhiś ca pratipattipūjayā /",
  "SA20asmahsbu:1949": "aviparītapāramitopadeśāpañcakalyāṇamitrasevāyām autsukyamanasikāro veditavyaḥ /",
  "SA20asmahsbu:1950": "anukampāmanasikāraś caturbhir apramāṇair dānādyupasaṃhāreṇa maitrāyataḥ /",
  "SA20asmahsbu:1951": "mātsaryādisamavadhānena satveṣu karuṇāyataḥ /",
  "SA20asmahsbu:1952": "dānādisamanvāgateṣu muditāyataḥ /",
  "SA20asmahsbu:1953": "tadasaṃkleśādhimokṣataś ca upekṣāyataḥ /",
  "SA20asmahsbu:1954": "akṛte kukṛte lajjā kaukṛtyaṃ viṣaye ratiḥ /",
  "SA20asmahsbu:1955": "amitrasaṃjñā khede ca racanodbhāvanāmatiḥ // AMsa_11.65 //",
  "SA20asmahsbu:1956": "hrīdharmam ārabhya lajjāmanaskāro 'kṛteṣu vā dānādiṣv aparipūrṇamithyākṛteṣu vā lajjā lajjāyamānaś ca pravṛttinivṛttyartham anānuṣaṅgikaṃ kaukṛtyāyate /",
  "SA20asmahsbu:1957": "dhṛtim ārabhya ratimanaskāro dānādyālambane 'vikṣepataś cittasya dhāraṇāt /",
  "SA20asmahsbu:1958": "akhedamanaskāro (Msa 73)",
  "SA20asmahsbu:1959": "dānādiprayogaparikhede śatrusaṃjñākaraṇāt /",
  "SA20asmahsbu:1960": "racanāc chandamanaskāraḥ pāramitāpratisaṃyuktaśāstraracanābhisaṃskaraṇāt /",
  "SA20asmahsbu:1961": "lokajñatām ārabhya udbhāvanāmanaskāras tasyaiva śāstrasya loke yathābhājanam udbhāvanābhisaṃskaraṇāt /",
  "SA20asmahsbu:1962": "dānādayaḥ pratisaraṇaṃ sambodhau neśvarādayaḥ /",
  "SA20asmahsbu:1963": "doṣāṇāṃ ca guṇānāṃ ca pratisaṃvedanād dvayoḥ // AMsa_11.66 //",
  "SA20asmahsbu:1964": "pratisaraṇamanaskāro bodhiprāptaye dānādīnāṃ pratisaraṇān neśvarādīnāṃ pratisaṃvinmanaskāro mātsaryadānādivipakṣapratipakṣayor doṣaguṇapratisaṃvedanāt /",
  "SA20asmahsbu:1965": "cayānusmaraṇaprītir māhārthyasya ca darśanam /",
  "SA20asmahsbu:1966": "yoge 'bhilāṣo 'vikalpe taddhṛtyāṃ pratyayāgame // AMsa_11.67 //",
  "SA20asmahsbu:1967": "cayānusmaraṇaprītimanaskāro dānādyupacaye puṇyajñānasaṃbhāropacayasaṃdarśanāt /",
  "SA20asmahsbu:1968": "māhārthyasaṃdarśanamanaskāro dānādīnāṃ bodhipakṣe bhāvārthena mahābodhiprāptyarthasaṃdarśanāt /",
  "SA20asmahsbu:1969": "abhilāṣamanaskāraḥ sa punaś caturvidhaḥ /",
  "SA20asmahsbu:1970": "yogābhilāṣamanaskāraḥ śamathavipaśyanāyogabhāvanābhilāṣāt /",
  "SA20asmahsbu:1971": "avikalpābhilāṣamanaskāraḥ pāramitāparipūraṇārtham upāyakauśalyābhilāṣāt /",
  "SA20asmahsbu:1972": "dhṛtyabhilāṣamanaskāraḥ pāramitādhipateyadharmārthadhāraṇābhilāṣāt /",
  "SA20asmahsbu:1973": "pratyayābhigamābhilāṣamanaskāraḥ samyakpraṇidhānābhisaṃskaraṇāt /",
  "SA20asmahsbu:1974": "saptaprakārāsadgrāhavyutthāne śaktidarśanam /",
  "SA20asmahsbu:1975": "āścaryaṃ cāpyanāścaryaṃ saṃjñā caiva caturvidhā // AMsa_11.68 //",
  "SA20asmahsbu:1976": "saptaprakārāsadgrāhavyutthānaśaktidarśanamanaskāraḥ /",
  "SA20asmahsbu:1977": "saptavidho 'sadgrāhaḥ /",
  "SA20asmahsbu:1978": "asati sadgrāho doṣavati guṇavatvagrāho guṇavatyaguṇavatvagrāhaḥ /",
  "SA20asmahsbu:1979": "sarvasaṃskāreṣu ca nityasukhāsadgrāhau /",
  "SA20asmahsbu:1980": "sarvadharmeṣu cātmāsadgrāhaḥ nirvāṇe cāśāntāsadgrāhaḥ /",
  "SA20asmahsbu:1981": "yasya pratipakṣeṇa śūnyatāsamādhitrayaṃ dharmoddānacatuṣṭayaṃ ca deśyate /",
  "SA20asmahsbu:1982": "āścarye caturvidhasaṃjñāmanaskāraḥ /",
  "SA20asmahsbu:1983": "pāramitāsūdārasaṃjñā āyatatvasaṃjñā pratikāranirapekṣasaṃjñā vipākanirapekṣasaṃjñā ca /",
  "SA20asmahsbu:1984": "anāścarye 'pi caturvidhamanaskāraḥ /",
  "SA20asmahsbu:1985": "caturvidham anāścaryam audarya āyatatve ca sati pāramitānāṃ buddhatvaphalābhinivartanāt /",
  "SA20asmahsbu:1986": "asminn eva ca dvaye sati svaparasamacittāvasthāpanāt tadviśiṣṭebhyaś ca śarudibhyaḥ (Msa 74)",
  "SA20asmahsbu:1987": "pūjādilābhe sati pratikāranirapekṣatā ...",
  "SA20asmahsbu:1988": "samatā sarvasatveṣu dṛṣṭiś cāpi mahātmikā /",
  "SA20asmahsbu:1989": "paraguṇapratikāras trayāśastir nirantaraḥ // AMsa_11.69 //",
  "SA20asmahsbu:1990": "... pratyayakārāśaṃsanamanaskāro dānādiguṇapravṛttyā parebhyaḥ /",
  "SA20asmahsbu:1991": "āśāstimanaskāraḥ satveṣu tristhānāśaṃsanāt /",
  "SA20asmahsbu:1992": "pāramitānāṃ bodhisatvabhūminiṣṭhāyā buddhabhūminiṣṭhāyāḥ satvāvaraṇāśaṃsanā cca /",
  "SA20asmahsbu:1993": "nirantaramanaskāro dānādibhir avadhyakālakaraṇābhisaṃskaraṇāt /",
  "SA20asmahsbu:1994": "buddhapraṇītānuṣṭhānād arvāgasthānacetanāt /",
  "SA20asmahsbu:1995": "taddhānivṛddhyā satveṣu anāmodaḥ pramodanā // AMsa_11.70 //",
  "SA20asmahsbu:1996": "samyakprayogamanaskāro 'viparītānuṣṭhānād arvāgasthānamanasikāraṇāt /",
  "SA20asmahsbu:1997": "anāmodamanaskāro dānādibhir hīyamāneṣu /",
  "SA20asmahsbu:1998": "pramodamanaskāro dānādibhirvardhamāneṣu satveṣu /",
  "SA20asmahsbu:1999": "prativarṇikāyāṃ varṇikābhūtāyāṃ bhāvanāyāṃ ca nārūciḥ /",
  "SA20asmahsbu:2000": "nādhivāsamanaskāro vyākṛtaniyate spṛhā // AMsa_11.71 //",
  "SA20asmahsbu:2001": "arucimanaskāraḥ pāramitāprativarṇikā bhāvanāyāṃ /",
  "SA20asmahsbu:2002": "rucimanaskāro bhūtāyāṃ /",
  "SA20asmahsbu:2003": "anadhivāsanāmanaskāro mātsaryādivipakṣavinayanābhisaṃskāraṇāt /",
  "SA20asmahsbu:2004": "spṛhāmanaskāro dvividhiḥ pāramitāparipūrivyākaraṇalābhaspṛhāmanaskāraḥ pāramitāniyatabhūmyavasthālābhaspṛhāmanaskāraś ca /",
  "SA20asmahsbu:2005": "āyatyāṃ darśanād vṛtticetanā samatekṣaṇā /",
  "SA20asmahsbu:2006": "agradharmeṣu vṛttyā ca agratvātmāvadhāraṇāt dhāraṇā // AMsa_11.72 //",
  "SA20asmahsbu:2007": "āyatyāṃ darśanād vṛttimanaskāro yātvā gatiṃ gatvā bodhisatvena satā 'vaśyakaraṇīyatā 'bhisaṃskāraṇāt /",
  "SA20asmahsbu:2008": "dānādīnāṃ samatekṣaṇāmanaskāras tadanyair (Msa 75)",
  "SA20asmahsbu:2009": "bodhisatvaiḥ sahātmanaḥ pāramitāsātatyakaraṇādhimokṣārthaṃ /",
  "SA20asmahsbu:2010": "agratvātmāvadhāraṇamanaskāraḥ pāramitāgradharmapravṛttyā svātmanaḥ pradhānabhāvasaṃdarśanāt /",
  "SA20asmahsbu:2011": "ete śubhamanaskārā daśapāramitānvayāḥ /",
  "SA20asmahsbu:2012": "sarvadā bodhisatvānāṃ dhātupuṣṭau bhavanti hi // AMsa_11.73 //",
  "SA20asmahsbu:2013": "iti nigamanaśloko gatārthaḥ /",
  "SA20asmahsbu:2014": "dharmaparyeṣṭibhede dvau ślokau /",
  "SA20asmahsbu:2015": "puṣṭer adhyāśayato mahatī paryeṣṭir iṣyate dhīre /",
  "SA20asmahsbu:2016": "savivāsā hy avivāsā tathaiva vaibhutvikī teṣām // AMsa_11.74 //",
  "SA20asmahsbu:2017": "asakāyā laghulabdhakāyā prapūrṇakāyā ca bodhisatvānām /",
  "SA20asmahsbu:2018": "bahumānasūkṣmamānā nirmāṇā caiṣaṇābhimatā // AMsa_11.75 //",
  "SA20asmahsbu:2019": "trayodaśavidhā paryeṣṭiḥ /",
  "SA20asmahsbu:2020": "puṣṭitaḥ śrutādhimuktipuṣṭyā /",
  "SA20asmahsbu:2021": "adhyāśayato dharmamukhasrotasā /",
  "SA20asmahsbu:2022": "mahatī cittatvalābhināṃ /",
  "SA20asmahsbu:2023": "savipravāsā prathamā /",
  "SA20asmahsbu:2024": "avipravāsā dvitīyā vaibhutvikī tṛtīyā /",
  "SA20asmahsbu:2025": "akāyā śrutacintāmayī dharmakāyarahitatvāt /",
  "SA20asmahsbu:2026": "sakāyā bhāvanāmayī adhimukticaryābhūmau /",
  "SA20asmahsbu:2027": "laghukāyā saptasu bhūmiṣu /",
  "SA20asmahsbu:2028": "paripūrṇakāyā śeṣāsu /",
  "SA20asmahsbu:2029": "bahumānādhimukticaryābhūmau /",
  "SA20asmahsbu:2030": "sūkṣmamānā saptasu /",
  "SA20asmahsbu:2031": "nirmāṇā śeṣāsu /",
  "SA20asmahsbu:2032": "dharmahetutvaparyeṣṭau ślokaḥ /",
  "SA20asmahsbu:2033": "rūpārūpe dharmo lakṣaṇahetus tathaiva cārogyaṃgye /",
  "SA20asmahsbu:2034": "aiśvarye 'bhijñābhis tadakṣayatve ca dhīrāṇām // AMsa_11.76 //",
  "SA20asmahsbu:2035": "rūpe lakṣaṇahetur dharmaḥ /",
  "SA20asmahsbu:2036": "arūpe ārogyahetuḥ kleśavyādhipraśamanāt aiśvaryahetur abhijñābhis tadakṣayatvahetuś cānupadhiśeṣanirvāṇo 'pyanupacchedāt /",
  "SA20asmahsbu:2037": "ata evoktaṃ brahmaparipṛcchāsūtre /",
  "SA20asmahsbu:2038": "caturbhir dharmaiḥ samanvāgatā bodhisatvā dharmaṃ paryeṣante /",
  "SA20asmahsbu:2039": "(Msa 76) ratnasaṃjñayā durlabhārthena bhaiṣajyasaṃjñayā kleśavyādhipraśamanārthena arthasaṃjñayā avipraṇāśārthena nirvāṇasaṃjñayā sarvaduḥkhapraśamanārthena /",
  "SA20asmahsbu:2040": "ratnābhūtāni hi lakṣaṇāni śobhākaratvād atas taddhetutvād dharmaratnasaṃjñā /",
  "SA20asmahsbu:2041": "ārogyahetutvād bhaiṣajyasaṃjñā abhijñāiśvaryahetutvād arthasaṃjñā /",
  "SA20asmahsbu:2042": "tadakṣayahetutvān nirvāṇasaṃjñākṣayanirbhayatārthena /",
  "SA20asmahsbu:2043": "vikalpaparyeṣṭau ślokaḥ /",
  "SA20asmahsbu:2044": "abhāvabhāvādhyapavādakalpa ekatvanānāsvaviśeṣakalpāḥ /",
  "SA20asmahsbu:2045": "yathārthanāmābhiniveśakalpāḥ jinātmajaiḥ saṃparivarjanīyāḥ // AMsa_11.77 //",
  "SA20asmahsbu:2046": "daśavidhavikalpo bodhisatvena parivarjanīyaḥ /",
  "SA20asmahsbu:2047": "abhāvavikalpo yasya pratipakṣeṇāha /",
  "SA20asmahsbu:2048": "prajñāpāramitāyām iha bodhisatvo bodhisatva eva sann iti /",
  "SA20asmahsbu:2049": "bhāvavikalpo yasya pratipakṣeṇāha /",
  "SA20asmahsbu:2050": "bodhisatvaṃ na samanupaśyatīty evam ādi /",
  "SA20asmahsbu:2051": "adhyāropavikalpo yasya pratipakṣeṇāha /",
  "SA20asmahsbu:2052": "rūpaṃ śāriputra svabhāvena śūnyam iti /",
  "SA20asmahsbu:2053": "apavādavikalpo yasya pratipakṣeṇāha /",
  "SA20asmahsbu:2054": "na śūnyatayeti /",
  "SA20asmahsbu:2055": "ekatvavikalpo yasya pratipakṣeṇāha /",
  "SA20asmahsbu:2056": "yā rūpasya śūnyatā na tadrūpam iti /",
  "SA20asmahsbu:2057": "nānātvavikalpo yasya pratipakṣeṇāha /",
  "SA20asmahsbu:2058": "na cānyatra śūnyatāyā rūpaṃ rūpam eva śūnyatā śūnyataiva rūpam iti /",
  "SA20asmahsbu:2059": "svalakṣaṇavikalpo yasya pratipakṣeṇāha /",
  "SA20asmahsbu:2060": "nāmamātram idaṃ yad idaṃ rūpam iti /",
  "SA20asmahsbu:2061": "viśeṣavikalpo yasya pratipakṣeṇāha /",
  "SA20asmahsbu:2062": "rūpasya hi notpādo na nirodho na saṃkleśo na vyavadānam iti /",
  "SA20asmahsbu:2063": "yathānāmārthābhiniveśavikalpo yasya pratipakṣeṇāha /",
  "SA20asmahsbu:2064": "kṛtrimaṃ nāmety evam ādi /",
  "SA20asmahsbu:2065": "yathārthanāmābhiniveśavikalpaś ca yasya pratipakṣeṇāha /",
  "SA20asmahsbu:2066": "tāni bodhisatvaḥ sarvanāmāni na samanupaśyat yasamanupaśyan nābhiniviśate yathārthatayetya bhiprāyaḥ /",
  "SA20asmahsbu:2067": "iti śubhamatir etya yatnam ugraṃ dvayaparyeṣitadharmatāsatatvaḥ /",
  "SA20asmahsbu:2068": "pratiśaraṇamataḥ sadā prajānāṃ bhavati guṇaiḥ sa samudravat prapūrṇaḥ // AMsa_11.78 //",
  "SA20asmahsbu:2069": "anena nigamanaślokena paryeṣṭimāhātmyaṃ trividhaṃ darśayati /",
  "SA20asmahsbu:2070": "upāyamāhātmyam ugravīryatayā saṃvṛtiparamārthasatyadharmatāparyeṣaṇataś ca tatvaṃ satyam ity arthaḥ /",
  "SA20asmahsbu:2071": "parārthamāhātmyaṃ pratiśaraṇībhāvāt prajānāṃ /",
  "SA20asmahsbu:2072": "sva-arthamāhātmyaṃ ca guṇaiḥ samudravat prapūrṇatvāt /",
  "SA20asmahsbu:2073": "mahāyānasūtrālaṃkāre dharmaparyeṣṭyadhikāra ekādaśaḥ",
  "SA20asmahsbu:2074": "(Msa 77)",
  "SA20asmahsbu:2075": "CHAPITRE XII",
  "SA20asmahsbu:2076": "dvādaśo 'dhikāraḥ",
  "SA20asmahsbu:2077": "dharmadeśanāyāṃ mātsaryapratiṣedhe ślokaḥ",
  "SA20asmahsbu:2078": "prāṇān bhogāṃś ca dhīrāḥ pramuditamanasaḥ kṛcchralabdhān asārān satvebhyo duḥkhitebhyaḥ satatam avasṛjanty uccadānaprakāraiḥ /",
  "SA20asmahsbu:2079": "prāg evodāradharmaṃ hitakaram asakṛt sarvathaiva prajānāṃ kṛcchre naivopalabdhaṃ bhṛśamavasṛjatāṃ vṛddhigaṃ cāvyayaṃ ca // AMsa_12.1 //",
  "SA20asmahsbu:2080_0": "kṛcchralabdhān apy asārān kṣayitvā prāṇān bhogāṃś ca bodhisatvā duḥkhitebhyaḥ kāruṇyāt",
  "SA20asmahsbu:2080_1": "satatam udārair visargair utsṛjanti prāg eva dharmaṃ yo naiva kṛcchreṇa vā bhṛśam",
  "SA20asmahsbu:2080_2": "api vāvasṛjatāṃ vṛddhiṃ gachati na kṣayaṃ /",
  "SA20asmahsbu:2081": "dharmanairarthakyasārthakye ślokadvayaṃ /",
  "SA20asmahsbu:2082": "dharmo naiva ca deśito bhagavatā pratyātmavedyo yata ākṛṣṭā janatā ca yuktayuktivihitair dharmaiḥ svakīṃ dharmatāṃ /",
  "SA20asmahsbu:2083": "svaśāntyāsyapuṭe viśuddhivipule sādhāraṇe 'thākṣaye lāleneva kṛpātmabhis tvajagaraprakhyaiḥ samāpāditā // AMsa_12.2 //",
  "SA20asmahsbu:2084": "tatra buddhā ajagaropamās teṣāṃ svaśāntir āsyapuṭaṃ dharmakāyaḥ /",
  "SA20asmahsbu:2085": "viśuddhivipulaṃ savāsanakleśajñeyāvaraṇaviśuddhitaḥ /",
  "SA20asmahsbu:2086": "sādhāraṇaṃ sarvabuddhaiḥ akṣayam ātyantikatvāt /",
  "SA20asmahsbu:2087": "tasmān naiva nirarthikā bhavati sā yā bhāvanā yogināṃ tasmān naiva nirarthikā bhavati sā yā deśanā saugatī /",
  "SA20asmahsbu:2088": "dṛṣṭo 'rthaḥ śrutamātrakād yadi bhavet syād bhāvanāpārthikā aśrutvā yadi bhāvanām anuviśet syād deśanāpārthikā // AMsa_12.3 //",
  "SA20asmahsbu:2089": "tasmān na nirarthikā yogināṃ bhāvanā bhavati pratyātmavedyasya dharmasya tadvaśenābhigamāt /",
  "SA20asmahsbu:2090": "na nirarthikā deśanā bhavati yuktivihitair dharmaiḥ svadharmatāyāṃ janatākarṣaṇāt /",
  "SA20asmahsbu:2091": "yathā punarbhāvanā sārthikā bhaved deśanā vā tat ślokārdhena darśayati /",
  "SA20asmahsbu:2092": "śeṣaṃ gatārthaṃ /",
  "SA20asmahsbu:2093": "deśanāvibhāge ślokaḥ /",
  "SA20asmahsbu:2094": "āgamato adhigamato vibhutvato deśanāgrasatvānāṃ /",
  "SA20asmahsbu:2095": "mukhato rūpāt sarvākāśād uccaraṇatā 'pi............ // AMsa_12.4 //",
  "SA20asmahsbu:2096": "(Msa 78)",
  "SA20asmahsbu:2097": "tatra vibhutvato yā mahābhūmipraviṣṭānāṃ /",
  "SA20asmahsbu:2098": "sarvato rūpādyā vṛkṣavāditrādibhyo 'pi niścarati /",
  "SA20asmahsbu:2099": "śeṣaṃ gatārthaṃ /",
  "SA20asmahsbu:2100": "deśanāsaṃpattau ślokadvayaṃ /",
  "SA20asmahsbu:2101": "viṣadā saṃdehajahā ādeyā tatvadarśikā dvividhā /",
  "SA20asmahsbu:2102": "saṃpannadeśaneyaṃ vijñeyaṃyā bodhisatvānāṃ // AMsa_12.5 //",
  "SA20asmahsbu:2103": "ayaṃ catuṣkārthanirdeśena ślokaḥ /",
  "SA20asmahsbu:2104": "yad uktaṃ brahmaparipṛcchāyāṃ /",
  "SA20asmahsbu:2105": "caturbhir dharmaiḥ samanvāgatā bodhisatvā mahādharmadānaṃ vitaranti saddharmaparigrahaṇatayā ātmanaḥ prajñottāpanatayā satpuruṣakarmakaraṇatayā saṃkleśavyavadānasaṃdeśanatayā ca /",
  "SA20asmahsbu:2106": "ekena hi bāhuśrutyād viṣadā deśanā bhavati /",
  "SA20asmahsbu:2107": "dvitīyena mahāprājñatvāt saṃśayajahā pareṣāṃ saṃśayacchedāt /",
  "SA20asmahsbu:2108": "tṛtīyenānavadyakarmatvād ādeyā /",
  "SA20asmahsbu:2109": "caturthena tatvadarśikā dvividhā saṃkleśalakṣaṇasya ca tatvasya vyavadānalakṣaṇasya ca dvābhyāṃ dvābhyāṃ satyābhyāṃ /",
  "SA20asmahsbu:2110": "madhurā madavyapetā na ca khinnā deśanāgrasatvānāṃ /",
  "SA20asmahsbu:2111": "sphuṭacitrayuktagamikā nirāmiṣā sarvagā caiva // AMsa_12.6 //",
  "SA20asmahsbu:2112": "asmin dvitīye śloke madhurā pareṇākṣiptasyāparuṣavacanāt /",
  "SA20asmahsbu:2113": "madavyapetā stutau siddhau vā madānanugamanāt /",
  "SA20asmahsbu:2114": "akhinnā akilāsikatvāt /",
  "SA20asmahsbu:2115": "sphuṭā nirācāryamuṣṭitvāt kṛtsnadeśanataḥ /",
  "SA20asmahsbu:2116": "citrā apunaruktatvāt /",
  "SA20asmahsbu:2117": "yuktā pramāṇāviruddhavāt /",
  "SA20asmahsbu:2118": "gamikā pratītapadavyañjanatvāt nirāmiṣā prasannādhikārānadhikatvāt /",
  "SA20asmahsbu:2119": "sarvatragā yānatrayagatatvāt /",
  "SA20asmahsbu:2120": "vāksaṃpattau ślokaḥ /",
  "SA20asmahsbu:2121": "adīnā madhurā sūktā pratītā viṣadā tathā vāg jinātmaje /",
  "SA20asmahsbu:2122": "yathārhā nirāmiṣā ca parimitākṣayā tathā // AMsa_12.7 //",
  "SA20asmahsbu:2123": "(Msa 79)",
  "SA20asmahsbu:2124": "adīnā paurī parṣanpūraṇāt /",
  "SA20asmahsbu:2125": "madhurā valguḥ /",
  "SA20asmahsbu:2126": "sūktā vispaṣṭā suniruktākṣaratvāt /",
  "SA20asmahsbu:2127": "pratītā vijñeyā pratītābhidhānatvāt /",
  "SA20asmahsbu:2128": "yathārhā śravaṇīyā vineyānurūpatvāt /",
  "SA20asmahsbu:2129": "anāmiṣā aniḥśritalābhasatkārā loke /",
  "SA20asmahsbu:2130": "pratatā apratikūlā /",
  "SA20asmahsbu:2131": "parimitā āyāmakhedāt /",
  "SA20asmahsbu:2132": "viṣadā aparyāttā /",
  "SA20asmahsbu:2133": "vyañjanasaṃpattau ślokadvayaṃ /",
  "SA20asmahsbu:2134": "uddeśān nirdeśāt tathaiva yānānulomanāt ślākṣṇyāt /",
  "SA20asmahsbu:2135": "prātītyād yāthārhān nairyāṇyād ānukūlyatvāt // AMsa_12.8 //",
  "SA20asmahsbu:2136": "yuktaiḥ padavyañjanair uddeśāt pramāṇāvirodhena /",
  "SA20asmahsbu:2137": "sahitair nirdeśād uddeśāvirodhena /",
  "SA20asmahsbu:2138": "yānānulomanād ānulomikair yānatrayāvirodhena /",
  "SA20asmahsbu:2139": "ślākṣṇyād anucchavikair akaṣṭaśabdatayā /",
  "SA20asmahsbu:2140": "prātītyād aupayikaiḥ pratītārthatayā cārthopagamanāt /",
  "SA20asmahsbu:2141": "yāthārhāt pratirūpair vineyānurūpatayā /",
  "SA20asmahsbu:2142": "nairyāṇyāt pradakṣiṇair nirvāṇādhikāratayā /",
  "SA20asmahsbu:2143": "ānukūlyān nipakasyāṅgasaṃbhāraiḥ śaikṣasyāryāṣṭāṅgamārgānukūlyāt /",
  "SA20asmahsbu:2144": "vyañjanasaṃpac caiṣā vijñeyā sarvathāgrasatvānāṃ /",
  "SA20asmahsbu:2145": "ṣaṣṭyaṅgī sācintyā ghoṣo 'nantas tu sugatānāṃ // AMsa_12.9 //",
  "SA20asmahsbu:2146": "ṣaṣṭyaṅgī sācintyā yā guhyakādhipatinirdeśe buddhasya ṣaṣṭyākārā vāg nirdiṣṭā /",
  "SA20asmahsbu:2147": "punar aparaṃ śāntamate tathāgatasya ṣaṣṭyākāropetā vāg niścarati snigdhā ca mṛdukā ca manojñā ca manoramā ca śuddhā ceti vistaraḥ /",
  "SA20asmahsbu:2148": "tatra (Msa 80) snigdhā satvadhātukuśalamūlopastambhikatvāt /",
  "SA20asmahsbu:2149": "mṛdukā duṣṭa eva dharme sukhasaṃsparśatvāt /",
  "SA20asmahsbu:2150": "manojñā svarthatvāt /",
  "SA20asmahsbu:2151": "manoramā suvyañjanatvāt /",
  "SA20asmahsbu:2152": "śuddhā niruttaralokottarapṛṣṭhalabdhatvāt /",
  "SA20asmahsbu:2153": "vimalā sarvakleśānuśayavāsanāvisaṃyuktatvāt /",
  "SA20asmahsbu:2154": "prabhāsvarā pratītapadavyañjanatvāt /",
  "SA20asmahsbu:2155": "valguḥ sarvatīrthyakumatidṛṣṭivighātabalaguṇayuktatvāt /",
  "SA20asmahsbu:2156": "śravaṇīyā pratipattinairyāṇikatvāt /",
  "SA20asmahsbu:2157": "anantā sarvaparapravādibhir anāchedyatvāt /",
  "SA20asmahsbu:2158": "kalā rañjikatvāt /",
  "SA20asmahsbu:2159": "vinītā rāgādipratipakṣatvāt /",
  "SA20asmahsbu:2160": "akarkaśā śikṣāprajñaptisukhopāyatvāt /",
  "SA20asmahsbu:2161": "aparuṣā tadvyatikramasaṃpanniḥsaraṇopadeśakatvāt /",
  "SA20asmahsbu:2162": "suvinītā yānatrayanayopadeśikatvāt /",
  "SA20asmahsbu:2163": "karṇasukhā vikṣepapratipakṣatvāt /",
  "SA20asmahsbu:2164": "kāyaprahlādanakarī samādhyāvāhakatvāt /",
  "SA20asmahsbu:2165": "cittāudvilyakarī vipaśyanāprāmodyāvāhaphalakatvāt /",
  "SA20asmahsbu:2166": "hṛdayasaṃtuṣṭikarī saṃśayacchedikatvāt /",
  "SA20asmahsbu:2167": "prītisukhasaṃjananī mithyāniścayāpakarṣikatvāt /",
  "SA20asmahsbu:2168": "niḥparidāhā pratipattāvavipratisāratvāt /",
  "SA20asmahsbu:2169": "ājñeyā saṃpannaśrutamayajñānāśrayatvāt /",
  "SA20asmahsbu:2170": "vijñeyā saṃpannacintāmayajñānāśrayatvāt /",
  "SA20asmahsbu:2171": "viṣpaṣṭā anācāryamuṣṭidharmavihitatvāt /",
  "SA20asmahsbu:2172": "premaṇīyā 'nuprāptasvaka-arthānāṃ premakaratvāt /",
  "SA20asmahsbu:2173": "abhinandanīyā 'nanuprāptasvakārthānāṃ spṛhaṇīyatvāt /",
  "SA20asmahsbu:2174": "ājñāpanīyā acintyadharmasamyagdarśikatvāt /",
  "SA20asmahsbu:2175": "vijñāpanīyā 'cintyadharmasamyagdeśikatvāt /",
  "SA20asmahsbu:2176": "yuktā pramāṇāviruddhatvāt /",
  "SA20asmahsbu:2177": "sahitā yathārhavineyadeśikatvāt /",
  "SA20asmahsbu:2178": "punaruktadoṣajahā avandhyatvāt /",
  "SA20asmahsbu:2179": "siṃhasvaravegā sarvatīrthyasaṃtrāsakatvāt /",
  "SA20asmahsbu:2180": "nāgasvaraśabdā udāratvāt /",
  "SA20asmahsbu:2181": "meghasvaraghoṣā gambhīratvāt /",
  "SA20asmahsbu:2182": "nāgendrarutā ādeyatvāt /",
  "SA20asmahsbu:2183": "kinnarasaṃgītighoṣā madhuratvāt /",
  "SA20asmahsbu:2184": "kalaviṅkasvararutaravitā 'bhīkṣṇabhaṅgaratvāt /",
  "SA20asmahsbu:2185": "brahmasvararutaravitā dūraṃgamatvāt /",
  "SA20asmahsbu:2186": "jīvaṃjīvakasvararutaravitā sarvasiddhipūrvaṃgamanaṅgalatvāt /",
  "SA20asmahsbu:2187": "devendramadhuranirghoṣā anatikramaṇīyatvāt /",
  "SA20asmahsbu:2188": "dundubhisvarā sarvamārapratyarthikavijayapūrvaṃgamatvāt /",
  "SA20asmahsbu:2189": "anunnatā stutyasaṃkliṣṭatvāt /",
  "SA20asmahsbu:2190": "anavanatā nindā'saṃkliṣṭatvāt /",
  "SA20asmahsbu:2191": "sarvaśabdānupraviṣṭā sarvavyākaraṇasarvākāralakṣaṇānupraviṣṭatvāt /",
  "SA20asmahsbu:2192": "apaśabdavigatā smṛtisaṃpramoṣe tadaniścaraṇatvāt /",
  "SA20asmahsbu:2193": "avikalā vineyakṛtyasarvakālapratyupasthitatvāt /",
  "SA20asmahsbu:2194": "alīnā lābhasatkārāniśritatvāt /",
  "SA20asmahsbu:2195": "adīnā sāvadyāpagatatvāt /",
  "SA20asmahsbu:2196": "pramuditā akheditvāt /",
  "SA20asmahsbu:2197": "prasṛtā sarvavidyāsthānakauśalyānugatatvāt /",
  "SA20asmahsbu:2198": "akhilā satvānāṃ tatsakalārthasaṃpādakatvāt /",
  "SA20asmahsbu:2199": "saritā prabandhānupacchinnatvāt /",
  "SA20asmahsbu:2200": "lalitā vicitrākārapratyupasthānatvāt /",
  "SA20asmahsbu:2201": "sarvasvarapūraṇī ekasvaranaikaśabdavijñaptipratyupasthāpanatvāt /",
  "SA20asmahsbu:2202": "sarvasatvendriyasaṃtoṣaṇī ekānekārthavijñaptipratyupasthānatvāt /",
  "SA20asmahsbu:2203": "aninditā yathāpratijñatvāt /",
  "SA20asmahsbu:2204": "acañcalā āgamitakālaprayuktatvāt /",
  "SA20asmahsbu:2205": "acapalā atvaramāṇavihitatvāt /",
  "SA20asmahsbu:2206": "sarvaparṣadanuravitā dūrāntikaparṣattulyaśravaṇatvāt /",
  "SA20asmahsbu:2207": "(Msa 81) sarvākāravaropeto sarvalaukikārthadṛṣṭāntadharmapariṇāmikatvāt /",
  "SA20asmahsbu:2208": "deśanāmāhātmye catvāraḥ ślokāḥ /",
  "SA20asmahsbu:2209": "vācā padaiḥ suyuktair anudeśavibhāgasaṃśayacchedaiḥ /",
  "SA20asmahsbu:2210": "bahulīkārānugatā hy uddhaṭitavipañcitajñeṣu // AMsa_12.10 //",
  "SA20asmahsbu:2211": "ākhyāti vācā /",
  "SA20asmahsbu:2212": "prajñāpayati padaiḥ suyuktaiḥ /",
  "SA20asmahsbu:2213": "prasthāpayati vibhājayati vivṛṇoti yathākramamuddeśavibhāgasaṃśayacchedaiḥ /",
  "SA20asmahsbu:2214": "uttānīkaroti uttānīkaraṇaṃ bahulīkārānugatā deśanā niścayabalādhānarthaṃ /",
  "SA20asmahsbu:2215": "deśayaty udghaṭitajñeṣu /",
  "SA20asmahsbu:2216": "saṃprakāśayati vipañcitajñeṣu /",
  "SA20asmahsbu:2217": "śuddhā trimaṇḍalena hiteyaṃ deśanā hi buddhānāṃ /",
  "SA20asmahsbu:2218": "doṣair vivarjitā punar aṣṭabhir eṣaiva vijñeyā // AMsa_12.11 //",
  "SA20asmahsbu:2219": "śuddhā trimaṇḍaleneti /",
  "SA20asmahsbu:2220": "yena ca deśayati vācā padaiś ca /",
  "SA20asmahsbu:2221": "yathā coddeśādiprakāraiḥ /",
  "SA20asmahsbu:2222": "yeṣu codghaṭitavipañcitajñeṣu /",
  "SA20asmahsbu:2223": "eṣaiva ca deśanā punar aṣṭadoṣavivarjitā veditavyā yathākramaṃ /",
  "SA20asmahsbu:2224": "kauśīdyam anavabodho hy avakāśasyākṛtir hy anītatvam /",
  "SA20asmahsbu:2225": "saṃdehasyācchedas tadvigamasyādṛḍhīkaraṇam // AMsa_12.12 //",
  "SA20asmahsbu:2226": "te punar aṣṭau doṣāḥ kauśīdyam anavasaṃbodhaḥ avakāśasyākaraṇaṃ anītārthatvaṃ saṃdehasyācchedanā tadvigamasyādṛḍhīkaraṇaṃ niścayasyety arthaḥ /",
  "SA20asmahsbu:2227": "khedo 'tha matsaritvaṃ doṣā hy ete matā kathāyāṃ hi /",
  "SA20asmahsbu:2228": "tadabhāvād buddhānāṃ niruttarā deśanā bhavati // AMsa_12.13 //",
  "SA20asmahsbu:2229": "khedo yenābhīkṣṇaṃ na deśayet /",
  "SA20asmahsbu:2230": "matsaritvaṃ cākṛtsnaprakāśantā /",
  "SA20asmahsbu:2231": "arthasaṃpattau ślokadvayaṃ /",
  "SA20asmahsbu:2232": "kalyāṇo dharmo 'yaṃ hetutvād bhaktituṣṭibuddhīnāṃ /",
  "SA20asmahsbu:2233": "dvividhārthaḥ sugrāhyaś caturguṇabrahmacaryavadaḥ // AMsa_12.14 //",
  "SA20asmahsbu:2234": "parair asādhāraṇayogakevalaṃ tridhātukakleśavihānipūrakam /",
  "SA20asmahsbu:2235": "svabhāvaśuddhaṃ malaśuddhitaś ca tac caturguṇabrahmavicaryam iṣyate // AMsa_12.15 //",
  "SA20asmahsbu:2236": "(Msa 82)",
  "SA20asmahsbu:2237": "caturguṇabrahmacaryasaṃprakāśako dharmaḥ /",
  "SA20asmahsbu:2238": "ādimadhyaparyavasānakalyāṇo yathākramaṃ śrutacintābhāvanābhir bhaktituṣṭibuddhihetutvāt /",
  "SA20asmahsbu:2239": "tatra bhaktir adhimuktiḥ saṃpratyayaḥ tuṣṭiḥ prāmodyaṃ yuktinidhyānāc chakyaprāptitāṃ viditvā /",
  "SA20asmahsbu:2240": "buddhiḥ samāhitacittasya yathābhūtajñānaṃ /",
  "SA20asmahsbu:2241": "dvividhārtha ityataḥ svarthaḥ saṃvṛttiparamārthasatyayogāt /",
  "SA20asmahsbu:2242": "sugrāhya ityataḥ suvyañjanaḥ pratītapadavyañjanatvāt /",
  "SA20asmahsbu:2243": "caturguṇaṃ brahmacaryaṃ /",
  "SA20asmahsbu:2244": "kevalaṃ parair asādhāraṇatvāt paripūrṇaṃ tridhātukleśaprahāṇaparipūraṇāt /",
  "SA20asmahsbu:2245": "pariśuddhaṃ svabhāvaviśuddhito 'nāsravatvāt /",
  "SA20asmahsbu:2246": "paryavadātaṃ malaviśuddhitaḥ saṃtānaviśuddhyā kṣīṇāsravāṇāṃ /",
  "SA20asmahsbu:2247": "abhisaṃdhivibhāge ślokadvayaṃ /",
  "SA20asmahsbu:2248": "avatāraṇasaṃdhiś ca saṃdhir lakṣaṇato 'paraḥ /",
  "SA20asmahsbu:2249": "pratipakṣābhisaṃdhiś ca saṃdhiḥ pariṇatāv api // AMsa_12.16 //",
  "SA20asmahsbu:2250": "śrāvakeṣu svabhāveṣu doṣāṇāṃ vinaye tathā /",
  "SA20asmahsbu:2251": "abhidhānasya gāmbhīrye saṃdhir eṣa caturvidhaḥ // AMsa_12.17 //",
  "SA20asmahsbu:2252": "asāre sāramatayo viparyāse ca susthitāḥ /",
  "SA20asmahsbu:2253": "kleśena ca susaṃkliṣṭā labhante bodhimuktamāṃ //",
  "SA20asmahsbu:2254": "AMsa_12.17* // // iti //",
  "SA20asmahsbu:2255": "caturvidho 'bhisaṃdhirdeśanāyāṃ buddhasya veditavyaḥ /",
  "SA20asmahsbu:2256": "avatāraṇābhisaṃdhir lakṣaṇābhisaṃdhiḥ pratipakṣābhisaṃdhiḥ pariṇāmana-abhisaṃdhiśca /",
  "SA20asmahsbu:2257": "tatrāvatāraṇābhisaṃdhiḥ śrāvakeṣu draṣṭavyaḥ /",
  "SA20asmahsbu:2258": "śāsanāvatāraṇārtham anuttrāsāya rūpādyastitvadeśanāt /",
  "SA20asmahsbu:2259": "lakṣaṇābhisaṃdhis triṣu parikalpitādisv abhāveṣu draṣṭavyo niḥsvabhāvānutpannādisarvadharmadeśanāt /",
  "SA20asmahsbu:2260": "pratipakṣābhisaṃdhir doṣāṇāṃ vinaye draṣṭavyo yathāṣṭāvaraṇapratipakṣāgrayānasaṃbhāṣānuśaṃse gāthādvayaṃ vakṣyati /",
  "SA20asmahsbu:2261": "pariṇāmanābhisaṃdhir abhidhānagāmbhīrye draṣṭavyo yathāha /",
  "SA20asmahsbu:2262": "asāre sāratayo viparyāseca sukhitāḥ /",
  "SA20asmahsbu:2263": "kleśena ca susaṃkliṣṭā labhante bodhim uttamāṃ // iti",
  "SA20asmahsbu:2264": "ayam atrābhisaṃdhiḥ /",
  "SA20asmahsbu:2265": "asāre sāramataya ity avikṣepe yeṣāṃ sārabuddhiḥ pradhānabuddhirvikṣepo hi visāraś cetasaḥ /",
  "SA20asmahsbu:2266": "viparyāse ca susthitā iti nityasukhaśucyātmagrāhaviparyayeṇānityādike viparyāse susthitā aparihāṇitaḥ /",
  "SA20asmahsbu:2267": "kleśena ca sa saṃkliṣṭā iti dīrghaduṣkaravyāyām aśrameṇātyarthaṃ parikliṣṭāḥ /",
  "SA20asmahsbu:2268": "abhiprāyavibhāge ślokaḥ /",
  "SA20asmahsbu:2269": "samatā 'rthāntare jñeyas tathā kālāntare punaḥ /",
  "SA20asmahsbu:2270": "pudgalasyāśaye caiva abhiprāyaś caturvidhaḥ // AMsa_12.18 //",
  "SA20asmahsbu:2271": "(Msa 83)",
  "SA20asmahsbu:2272": "caturvidho 'bhiprāyaḥ /",
  "SA20asmahsbu:2273": "satatābhiprāyo yad āha /",
  "SA20asmahsbu:2274": "aham eva sa tasmin samaye vipaśvī samyaksaṃbuddho 'bhūvam ity aviśiṣṭadharmakāyatvāt /",
  "SA20asmahsbu:2275": "arthāntarābhiprāyo yad āha /",
  "SA20asmahsbu:2276": "niḥsvabhāvāḥ sarvadharmā anutpannā ity evam ādi ayathārutārthatvāt kālāntarābhiprāyo yadāha /",
  "SA20asmahsbu:2277": "ye sukhāvatyāṃ prāṇidhānaṃ kariṣyanti te tatropapatsyanta iti kālāntareṇety abhiprāyaḥ /",
  "SA20asmahsbu:2278": "pudgalāśayābhiprāyo yat tad eva kuśalamūlaṃ kasyacit praśaṃsate kasyacid vigarhate 'lpamātrasaṃtuṣṭasya vaipulyasaṃgrahāt mahāyānasūtrāntasānuśaṃsaṃ gāthādvayam upādāyāha /",
  "SA20asmahsbu:2279": "buddhe dharme 'vajñā kauśīdyaṃ tuṣṭir alpamātreṇa /",
  "SA20asmahsbu:2280": "rāge māne caritaṃ kaukṛtaṃ cāniyatabhedaḥ // AMsa_12.19 //",
  "SA20asmahsbu:2281": "satvānām āvaraṇaṃ tatpratipakṣo 'grayān asaṃbhāṣā /",
  "SA20asmahsbu:2282": "sarvāntarāyadoṣaprahāṇam eṣāṃ tato bhavati // AMsa_12.20 //",
  "SA20asmahsbu:2283": "yo granthato 'rthato vā gāthādvayadhāraṇe prayujyeta /",
  "SA20asmahsbu:2284": "sa hi daśavidhamanuśaṃsaṃ labhate satvottamo dhīmān // AMsa_12.21 //",
  "SA20asmahsbu:2285": "kṛtsnāṃ ca dhātupuṣṭiṃ prāmodyaṃ cottamaṃ maraṇakāle /",
  "SA20asmahsbu:2286": "janma ca yathābhikāmaṃ jātismaratāṃ ca sarvatra // AMsa_12.22 //",
  "SA20asmahsbu:2287": "buddhaiś ca samavadhānaṃ tebhyaḥ śravaṇaṃ tathāgrayān asya /",
  "SA20asmahsbu:2288": "adhimuktiṃ saha buddhyā dvayamukhatām āśubodhiṃ ca // AMsa_12.23 //",
  "SA20asmahsbu:2289": "buddhe dharme 'vajñeti pañca gāthāḥ /",
  "SA20asmahsbu:2290": "tatrāniyatabhedo bodhisatvānām aniyatānāṃ mahāyānadbhedaḥ /",
  "SA20asmahsbu:2291": "agrayān asaṃbhāṣā yā mahāyānadeśanā /",
  "SA20asmahsbu:2292": "buddhe 'vajñāvaraṇasya pratipakṣasaṃbhāṣā /",
  "SA20asmahsbu:2293": "aham eva sa tena kālena vipaśvī samyaksaṃbuddho 'bhūvam iti /",
  "SA20asmahsbu:2294": "dharme 'vajñāvaraṇasya pratipakṣasaṃbhāṣā /",
  "SA20asmahsbu:2295": "iyato gaṃgānadīvālikāsamānabuddhān paryupāsya mahāyāne 'vabodha utpadyata iti /",
  "SA20asmahsbu:2296": "kauśīdyāvaraṇasya pratipakṣasaṃbhāṣā /",
  "SA20asmahsbu:2297": "ye sukhāvatyāṃ praṇidhānaṃ kariṣyanti te tatropapatsyanta iti /",
  "SA20asmahsbu:2298": "vimalacandraprabhasya ca tathāgatasya nāmadheyagrahaṇamātreṇa niyato bhavaty unattarāyāṃ samyaksaṃbodhāv iti /",
  "SA20asmahsbu:2299": "alpamātrasaṃtuṣṭyāvarasya pratipakṣasaṃbhāṣā /",
  "SA20asmahsbu:2300": "yatra bhagavān kvacid dānādi vivarṇayati anyatra varṇitavān /",
  "SA20asmahsbu:2301": "rāgacaritasya cāvaraṇasya pratipakṣasaṃbhāṣā /",
  "SA20asmahsbu:2302": "yatra bhagavān buddhakṣetravibhūtiṃ varṇayati /",
  "SA20asmahsbu:2303": "mānacaritasyāvaraṇasya pratipakṣasaṃbhāṣā /",
  "SA20asmahsbu:2304": "yatra bhagavān kasyacid buddhasyādhikāṃ saṃpattiṃ varṇayati /",
  "SA20asmahsbu:2305": "kaukṛtyāvaraṇasya (Msa 84)",
  "SA20asmahsbu:2306": "pratipakṣasaṃbhāṣā /",
  "SA20asmahsbu:2307": "ye buddhabodhisatveṣv akāraṃ kariṣyanti te sarve svargopagā bhaviṣyantīti /",
  "SA20asmahsbu:2308": "aniyatabhedasyāvaraṇasya pratipakṣasaṃbhāṣā /",
  "SA20asmahsbu:2309": "mahāśrāvakāṇāṃ buddhatve vyākaraṇadeśanā ekayānadeśanā ca /",
  "SA20asmahsbu:2310": "kṛtsnadhātupuṣṭiḥ sarvamahāyānādhiṣṭhānāya dhātupuṣṭis tadāvaraṇavigamāt sarvatra mahāyāne 'dhimuktilābhataḥ /",
  "SA20asmahsbu:2311": "dvayamukhatā samādhimukhatā dhāraṇīmukhatā ca /",
  "SA20asmahsbu:2312": "dṛṣṭe dharme dvividho 'nuśaṃsaḥ sāṃparāyike 'ṣṭavidhaḥ krameṇottarāuttaraviśeṣalābhād veditavyaḥ /",
  "SA20asmahsbu:2313": "deśanānuśaṃse ślokaḥ /",
  "SA20asmahsbu:2314": "iti sugatirakhedavān kṛpāluḥ prathitayaśāḥ suvidhijñatām upetaḥ /",
  "SA20asmahsbu:2315": "bhavati sukathiko hi bodhisatvas tapati jane kathitair yathaiva sūryaḥ // AMsa_12.24 //",
  "SA20asmahsbu:2316": "pañcabhiḥ kāraṇaiḥ sukathikatvaṃ /",
  "SA20asmahsbu:2317": "sūryavat pratapanaṃ cānuśaṃsaḥ /",
  "SA20asmahsbu:2318": "lokāvarjanato bahumatatvāt /",
  "SA20asmahsbu:2319": "pañca kāraṇāni sukathikatvasya yenāviparītaṃ darśayati abhīkṣṇaṃ nirāmiṣacitta ādeyavākyavineyānurūpaṃ ca /",
  "SA20asmahsbu:2320": "mahāyānasūtrālaṃkāre deśanādhikāro dvādaśaḥ",
  "SA20asmahsbu:2321": "CHAPITRE XIII",
  "SA20asmahsbu:2322": "trayodaśo 'dhikāraḥ",
  "SA20asmahsbu:2323": "pratipattivibhāge ṣaṭ ślokāḥ /",
  "SA20asmahsbu:2324": "dvedhā nairātmyam ājñāya dhīmān pudgaladharmayoḥ /",
  "SA20asmahsbu:2325": "dvayamithyātvasamyaktvaṃ vivarjyeta trayeṇa hi // AMsa_13.1 //",
  "SA20asmahsbu:2326": "yathārtham ājñāya dharmamājñāya dharmānudharmapratipanno bhavati sāmīcīpratipanno 'nudharmacārī tatsaṃdarśayati /",
  "SA20asmahsbu:2327": "tatra dvidhā pudgaladharmanairātmyajñānaṃ grāhyagrāhakābhāvataḥ /",
  "SA20asmahsbu:2328": "dvayamithyātvasamyaktvaṃ vivarjyaṃ trayaṃ /",
  "SA20asmahsbu:2329": "abhāve ca śūnyatāsamādhiḥ parikalpitasya svabhāvasya /",
  "SA20asmahsbu:2330": "bhāve cāpraṇihitānimittau paratantraniṣpannayoḥ svabhāvayoḥ /",
  "SA20asmahsbu:2331": "(Msa 85) etat samādhitrayaṃ laukikaṃ na mithyātvaṃ lokottarajñānāvāhanāt /",
  "SA20asmahsbu:2332": "na samyaktvam alokottaratvāt /",
  "SA20asmahsbu:2333": "arthajñaḥ sarvadharmāṇāṃ vetti kolasamānatāṃ /",
  "SA20asmahsbu:2334": "śrutatuṣṭiprahāṇāya dharmajñas tena kathyate // AMsa_13.2 //",
  "SA20asmahsbu:2335": "evam arthajñaḥ sarvadharmāṇāṃ sūtrādīnāṃ kolopamatāṃ jānāti /",
  "SA20asmahsbu:2336": "śrutamātrasaṃtuṣṭiprahāṇāya tena dharmajño bhavati /",
  "SA20asmahsbu:2337": "pārthagjanena jñānena pratividhya dvayaṃ tathā /",
  "SA20asmahsbu:2338": "tajjñānapariniṣpattāv anudharmaṃ prapadyate // AMsa_13.3 //",
  "SA20asmahsbu:2339": "etena dvividhena pārthagjanenārthadharmajñānena dvayaṃ nairātmyabhāvaṃ pratividhya yathākramaṃ tasya jñānasya pariniṣpattyarthaṃ pratipadyate /",
  "SA20asmahsbu:2340": "evam anudharmaṃ pratipadyate /",
  "SA20asmahsbu:2341": "tato jñānaṃ sa labhate lokottaramanuttaraṃ /",
  "SA20asmahsbu:2342": "ādibhūmau samaṃ sarvair bodhisatvais tadātmabhiḥ // AMsa_13.4 //",
  "SA20asmahsbu:2343": "tato jñānaṃ sa labhate lokottaramanuttaram iti /",
  "SA20asmahsbu:2344": "viśiṣṭatarayānābhāvāt /",
  "SA20asmahsbu:2345": "ādibhūmau pramuditāyāṃ bhūmau samaṃ sarvair bodhisatvais tadātmabhir iti tadbhūmikair evaṃ sāmīcīpratipanno bhavati tadbhūmikabodhisatvasamatayā /",
  "SA20asmahsbu:2346": "kṛtvā darśanajñeyānāṃ heyānāṃ kleśānāṃ sarvasaṃkṣayam /",
  "SA20asmahsbu:2347": "jñeyāvaraṇajñānāya hānāya bhavanāyāṃ prayujyate // AMsa_13.5 //",
  "SA20asmahsbu:2348": "śloko gatārthaḥ /",
  "SA20asmahsbu:2349": "vyavasthānāvikalpena jñānena sahacāriṇā /",
  "SA20asmahsbu:2350": "anudharmaṃ caraty evaṃ pariśiṣṭāsu bhūmiṣu // AMsa_13.6 //",
  "SA20asmahsbu:2351": "śeṣeṇānudharmacāritvaṃ darśayati /",
  "SA20asmahsbu:2352": "vyavasthānāvikalpenāti bhūmivyavasthānajñānenāvikalpena (Msa 86) ca /",
  "SA20asmahsbu:2353": "sahacāriṇety anusaṃbaddhacāriṇā anyonyanairantaryeṇa /",
  "SA20asmahsbu:2354": "etena ślokadvayenānudharmacāritvaṃ darśitaṃ /",
  "SA20asmahsbu:2355": "pratipattāv apramādakriyāyāṃ catvāraḥ ślokāḥ /",
  "SA20asmahsbu:2356": "sulābho 'tha svadhiṣṭhānaḥ subhūmiḥ susahāyakaḥ /",
  "SA20asmahsbu:2357": "suyogo guṇavān deśo yatra dhīmān prapadyate // AMsa_13.7 //",
  "SA20asmahsbu:2358": "caturbhiś cakrair apramādakriyāṃ darśayati pratirūpadeśavāsādibhiḥ /",
  "SA20asmahsbu:2359": "tatrānena ślokena pratirūpadeśavāsaṃ darśayati /",
  "SA20asmahsbu:2360": "sulābhaś cīvarapiṇḍapātādīnāṃ jīvitapariṣkārāṇām akṛcchena lābhāt /",
  "SA20asmahsbu:2361": "svadhiṣṭhāno durjanair dasyuprabhṛtibhir anadhiṣṭhitatvāt /",
  "SA20asmahsbu:2362": "subhūmir ārogyabhūmitvāt /",
  "SA20asmahsbu:2363": "susahāyakaḥ sabhāgaśīladṛṣṭisahāyakatvāt /",
  "SA20asmahsbu:2364": "suyogo divālpākīrṇābhilāpakatvāt rātrau cālpaśabdādikatvāt /",
  "SA20asmahsbu:2365": "bahuśruto dṛṣṭasatyo vāgmī samanukampakaḥ /",
  "SA20asmahsbu:2366": "akhinno bodhisatvaś ca jñeyaḥ satpurūṣo mahān // AMsa_13.8 //",
  "SA20asmahsbu:2367": "anena dvitīyena satpuruṣaṃ darśayati /",
  "SA20asmahsbu:2368": "āgamādhigamavākkaraṇanirāmiṣacittākilāsitvaguṇayogāt /",
  "SA20asmahsbu:2369": "svālambanā susaṃbhārā susaṃstabdhā subhāvanaiva deśitā /",
  "SA20asmahsbu:2370": "suniryāṇaprayogā cātmasamyakpradhānatā // AMsa_13.9 //",
  "SA20asmahsbu:2371": "anena tṛtīyena yoniśomanaskārasaṃgṛhītāmātmanaḥ samyakpraṇidhānatāṃ darśayati /",
  "SA20asmahsbu:2372": "saddharmālambanatayā susaṃbhṛtasaṃbhāratayā śamathādinimittānāṃ kālena kālaṃ bhāvanātayā alpamātrāsaṃtuṣṭitayā satyuttarakaraṇīye sātatyasatkṛtyaprayogatayā ca /",
  "SA20asmahsbu:2373": "rateḥ kṣaṇopapatteś ca ārogyasyāpi kāraṇaṃ /",
  "SA20asmahsbu:2374": "samādher vicayasyāpi pūrve hi kṛtapuṇyatā // AMsa_13.10 //",
  "SA20asmahsbu:2375": "anena caturthena pūrvakṛtapuṇyatāṃ pañcavidhena hetutvena darśayati /",
  "SA20asmahsbu:2376": "ratihetutvena yataḥ pratirūpadaśavāse 'bhiramate /",
  "SA20asmahsbu:2377": "kṣaṇaupapattihetutvena yataḥ satpuruṣāyāśrayaṃ (Msa 87) labhate /",
  "SA20asmahsbu:2378": "ārogyasamādhiprajñāhetutvena ca yata ātmanaḥ samyakpraṇidhānaṃ saṃpadyate /",
  "SA20asmahsbu:2379": "kleśata eva kleśaniḥsaraṇe ślokās trayaḥ /",
  "SA20asmahsbu:2380": "dharmadhātuvinirmukto yasmād dharmo na vidyate /",
  "SA20asmahsbu:2381": "tasmād rāgādayas teṣāṃ buddhair niḥsaraṇaṃ matāḥ // AMsa_13.11 //",
  "SA20asmahsbu:2382": "yad uktaṃ bhagavatā /",
  "SA20asmahsbu:2383": "nāham anyatra rāgād rāgasya niḥsaraṇaṃ vadāmy evaṃ dveṣān mohād iti /",
  "SA20asmahsbu:2384": "tatrābhisaṃdhiṃ darśayati /",
  "SA20asmahsbu:2385": "yasmād dharmadhātuvinirmukto dharmo nāsti dharmatāvyatirekeṇa dharmābhāvāt /",
  "SA20asmahsbu:2386": "tasmād rāgādidharmatāpi rāgādyākhyāṃ labhate sa ca niḥsaraṇaṃ rāgādīnām ity evaṃ tatrābhisaṃdhir veditavyaḥ /",
  "SA20asmahsbu:2387": "dharmadhātuvinirmukto yasmād dharmo na vidyate /",
  "SA20asmahsbu:2388": "tasmāt saṃkleśanirdeśe sa saṃvid dhīmatāṃ mataḥ // AMsa_13.12 //",
  "SA20asmahsbu:2389": "yad uktaṃ / avidyā ca bodhiś caikam iti /",
  "SA20asmahsbu:2390": "tatrāpi sakleśanirdeśe sa evābhisaṃdhiḥ /",
  "SA20asmahsbu:2391": "avidyā bodhidharmatā syāt tad upacārāt /",
  "SA20asmahsbu:2392": "yatas tān eva rāgādīn yoniśaḥ pratipadyate /",
  "SA20asmahsbu:2393": "tato vimucyate tebhyas tenaiṣāṃ niḥsṛtis tataḥ // AMsa_13.13 //",
  "SA20asmahsbu:2394": "tān eva rāgādīn yoniśaḥ pratipadyamānas tebhyo vimucyate tasmāt parijñātās ta eva teṣāṃ niḥsaraṇaṃ bhavatīty ayam atrābhisaṃdhiḥ /",
  "SA20asmahsbu:2395": "śrāvakapratyekabuddhamanasikāraparivarjane ślokadvayaṃ /",
  "SA20asmahsbu:2396": "na khalu jinasutānāṃ bādhakaṃ duḥkhamugraṃ narakabhavanavāsaiḥ satvahetoḥ kathaṃcit /",
  "SA20asmahsbu:2397": "śamabhavaguṇadoṣapreritā hīnayāne vividhaśubhavikalpā bādhakā dhīmatāṃ tu // AMsa_13.14 //",
  "SA20asmahsbu:2398": "na khalu narakavāso dhīmatāṃ sarvakālaṃ vimalavipulabodherantarāyaṃ karoti /",
  "SA20asmahsbu:2399": "svahitaparamaśītas tvanyayāne vikalpaḥ paramasukhavihāre 'pyantarāyaṃ karoti // AMsa_13.15 //",
  "SA20asmahsbu:2400": "(Msa 88)",
  "SA20asmahsbu:2401": "anayoḥ ślokayor ekasya dvitīyaḥ sādhakaḥ /",
  "SA20asmahsbu:2402": "ubhau gatārtho /",
  "SA20asmahsbu:2403": "niḥsvabhāvatāprakṛtipariśuddhitrāsapratiṣedhe catvāraḥ ślokāḥ /",
  "SA20asmahsbu:2404": "dharmābhāvopalabdhiś ca niḥsaṃkleśaviśuddhitā /",
  "SA20asmahsbu:2405": "māyādisadṛśī jñeyā ākāśasadṛśī tathā // AMsa_13.16 //",
  "SA20asmahsbu:2406": "yathaiva citre vidhivadvicitrite natonnataṃ nasti ca dṛśyate 'tha ca /",
  "SA20asmahsbu:2407": "abhūtakalpe 'pi tathaiva sarvathā dvayaṃ sadā nasti ca dṛśyate 'the ca // AMsa_13.17 //",
  "SA20asmahsbu:2408": "yathaiva toye lutiṭite prasādite na jāyate sā punar acchatānyataḥ /",
  "SA20asmahsbu:2409": "malāpakarṣas tu sa tatra kevalaḥ svacittaśuddhau vidhir eṣa eva hi // AMsa_13.18 //",
  "SA20asmahsbu:2410": "mataṃ ca cittaṃ prakṛtiprabhāsvaraṃ sadā tadāgantukadoṣadūṣitaṃ /",
  "SA20asmahsbu:2411": "na dharmatācittamṛte 'nyacetasaḥ prabhāsvaratvaṃ prakṛtau vidhīyate // AMsa_13.19 //",
  "SA20asmahsbu:2412": "dharmābhāvaś ca dharmopalabdhiś ceti trāsasthānaṃ niḥsaṃkleśatā ca dharmadhātoḥ prakṛtyā viśuddhatā ca paścād iti trāsasthānaṃ bālānāṃ /",
  "SA20asmahsbu:2413": "tadyathākramaṃ māyādisādṛśyenākāśasādṛśyena ca prasādhayaṃs tatas trāsaṃ pratiṣedhayati /",
  "SA20asmahsbu:2414": "tathā citre natonnatasādṛśyena lutitaprasāditatoyasādṛśyena ca yathākramaṃ /",
  "SA20asmahsbu:2415": "caturthena ślokena toyasādharmyaṃ citte pratipādayati /",
  "SA20asmahsbu:2416": "yathā toyaṃ prakṛtyā prasannam āgantukena tu kāluṣyeṇa lutitaṃ bhavaty evaṃ cittaṃ prakṛtyā prabhāsvaraṃ matam āgantukais tu doṣair dūṣitam iti /",
  "SA20asmahsbu:2417": "na ca dharmatācittād ṛte 'nyasya cetasaḥ paratantralakṣaṇasya prakṛtiprabhāsvaratvaṃ vidhīyate /",
  "SA20asmahsbu:2418": "tasmāc cittatathataivātra cittaṃ veditavyaṃ /",
  "SA20asmahsbu:2419": "rāgajāpattipratiṣedhe catvāraḥ ślokāḥ /",
  "SA20asmahsbu:2420": "bodhisatvasya satveṣu prema majjagataṃ mahat /",
  "SA20asmahsbu:2421": "yathaikaputrake tasmāt sadā hitakaraṃ matam // AMsa_13.20 //",
  "SA20asmahsbu:2422": "satveṣu hitakāritvān naity āpattiṃ sa rāgajāṃ /",
  "SA20asmahsbu:2423": "dveṣo virudyate tvasya sarvasatveṣu satpathā // AMsa_13.21 //",
  "SA20asmahsbu:2424": "yathā kapotī svasutātivatsalā svabhāvakāṃs tān upaguhya tiṣṭhati /",
  "SA20asmahsbu:2425": "tathāvidhāyaṃ pratigho virudhyate suteṣu tadvat sakṛpe 'pi dehiṣu // AMsa_13.22 //",
  "SA20asmahsbu:2426": "maitrī yataḥ pratighacittam ato viruddhaṃ śāntir yato vyasanacittam ato viruddhaṃ /",
  "SA20asmahsbu:2427": "(Msa 89)",
  "SA20asmahsbu:2428": "artho yato nikṛticittam ato viruddhaṃ lhādo yataḥ pratibhayaṃ na ca tato viruddhaṃ // AMsa_13.23 //",
  "SA20asmahsbu:2429": "yat satveṣu bodhisatvasya prema so 'ca rāgo 'bhipretas tatkṛtām āpattiṃ teṣāṃ pratiṣedhayati /",
  "SA20asmahsbu:2430": "satvahitakriyāhetutvāt /",
  "SA20asmahsbu:2431": "kapotīm udāharati tadbahurāgatvāt apatyasnehādhimātratayā sakṛpe bodhisatve dehiṣu satveṣu pratigho virudhyate /",
  "SA20asmahsbu:2432": "bodhisatvānāṃ satveṣu maitrī bhavati vyasanaśāntiḥ arthadānaṃ hlādaś ca prītyutpādāt /",
  "SA20asmahsbu:2433": "yata ime maitryādayas tata eva pratighacittaṃ viruddhaṃ /",
  "SA20asmahsbu:2434": "tatpūrvakāṇi ca vyasanacittādīni /",
  "SA20asmahsbu:2435": "pratipattibhede pañca ślokāḥ /",
  "SA20asmahsbu:2436": "yathāturaḥ subhaiṣajye saṃsāre pratipadyate /",
  "SA20asmahsbu:2437": "āture ca yathā vaidyaḥ satveṣu pratipadyate // AMsa_13.24 //",
  "SA20asmahsbu:2438": "aniṣpanne yathā ceṭe svātmani pratipadyate /",
  "SA20asmahsbu:2439": "vaṇigyathā punaḥ puṇye kāmeṣu pratipadyate // AMsa_13.25 //",
  "SA20asmahsbu:2440": "yathaiva rajako vastre karmaṇe pratipadyate /",
  "SA20asmahsbu:2441": "pitā yathā sute bāle satvāheṭhe prapadyate // AMsa_13.26 //",
  "SA20asmahsbu:2442": "agnyarthī vādharāraṇyāṃ sātatye pratipadyate /",
  "SA20asmahsbu:2443": "vaiśvāsiko vāniṣpanne adhicitte prapadyate // AMsa_13.27 //",
  "SA20asmahsbu:2444": "māyākāra iva jñeye prajñayā pratipadyate /",
  "SA20asmahsbu:2445": "pratipattiryathā yasmin bodhisatvasya sā matā // AMsa_13.28 //",
  "SA20asmahsbu:2446": "yathā yasmin pratipadyate tad abhidyotayati /",
  "SA20asmahsbu:2447": "yatheti subhaiṣajyādiṣv ivāturādayaḥ /",
  "SA20asmahsbu:2448": "yatreti saṃsārādiṣu pratisaṃkhyāya saṃsāraniṣevaṇāt /",
  "SA20asmahsbu:2449": "kāruṇyena kleśāturasatvāparityāgāt /",
  "SA20asmahsbu:2450": "svapraṇihitatvacittakaraṇāt /",
  "SA20asmahsbu:2451": "dānādipāramitābhiś ca yathākramaṃ bhogavṛddhinayanāt /",
  "SA20asmahsbu:2452": "kāyādikarmapariśodhanāt /",
  "SA20asmahsbu:2453": "satvāpakārākopāt /",
  "SA20asmahsbu:2454": "kuśalabhāvanānirantarābhiyogāt /",
  "SA20asmahsbu:2455": "samādhyanāsvādanāt /",
  "SA20asmahsbu:2456": "jñeyāviparyāsāc ca /",
  "SA20asmahsbu:2457": "pratipattitrimaṇḍalapariśuddhau ślokaḥ /",
  "SA20asmahsbu:2458": "iti satatam udārayuktavīryo dvayaparipācanaśodhane suyuktaḥ /",
  "SA20asmahsbu:2459": "paramavimalanirvikalpabuddhyā vrajati sa siddhim anuttamāṃ krameṇa // AMsa_13.29 //",
  "SA20asmahsbu:2460": "(Msa 90)",
  "SA20asmahsbu:2461": "iti nirvikalpena dharmanairātmyajñānena pratipattuḥ pratipattavyasya pratipatteś cāvikalpanā trimaṇḍalapariśuddhir veditavyā /",
  "SA20asmahsbu:2462": "dvayaparipācanaśodhaneṣu yukta iti satvānām ātmanaś ca /",
  "SA20asmahsbu:2463": "mahāyānasūtrālaṃkāre pratipattyadhikāras trayodaśaḥ",
  "SA20asmahsbu:2464": "CHAPITRE XIV",
  "SA20asmahsbu:2465": "caturdaśo 'dhikāraḥ",
  "SA20asmahsbu:2466": "avavādānuśāsanīvibhāge ślokā ekapañcāśat /",
  "SA20asmahsbu:2467": "kalpāsaṃkhyeyaniryāto hy adhimuktiṃ vivardhayan /",
  "SA20asmahsbu:2468": "saṃpūrṇaḥ kuśalair dharmaiḥ sāgaro vāribhiryathā // AMsa_14.1 //",
  "SA20asmahsbu:2469": "adhimuktiṃ vivardhayann ity adhimātrāvasthānayanāt /",
  "SA20asmahsbu:2470": "śeṣaṃ gatārthaḥ /",
  "SA20asmahsbu:2471": "tathā saṃbhṛtasaṃbhāro hy ādiśuddhau jinātmajaḥ /",
  "SA20asmahsbu:2472": "suvijñaḥ kalpacittaś ca bhāvanāyāṃ prayujyate // AMsa_14.2 //",
  "SA20asmahsbu:2473": "ādiśuddho bodhisatvasaṃvarapariśodhanān mahāyāne dṛṣṭiṛjjukaraṇāc cāviparītārthagrahaṇataḥ /",
  "SA20asmahsbu:2474": "suvijño bahuśrutatvāt /",
  "SA20asmahsbu:2475": "kalpacitto vinivaraṇatvāt /",
  "SA20asmahsbu:2476": "dharmasrotasi buddhebhyo 'vavādaṃ labhate tadā /",
  "SA20asmahsbu:2477": "vipulaṃ śamathajñānavaipulyagamanāya hi // AMsa_14.3 //",
  "SA20asmahsbu:2478": "śloko gatārthaḥ /",
  "SA20asmahsbu:2479": "tataḥ sūtrādike dharme so 'dvayārthavibhāvake /",
  "SA20asmahsbu:2480": "sūtrādināmni bandhīyāc cittaṃ prathamato yatiḥ // AMsa_14.4 //",
  "SA20asmahsbu:2481": "tataḥ padaprabhedeṣu vicared anupūrvaśaḥ /",
  "SA20asmahsbu:2482": "vicārayet tadarthāṃś ca pratyātmayoniśaś ca saḥ // AMsa_14.5 //",
  "SA20asmahsbu:2483": "avadhṛtya ca tān arthān dharme saṃkalayet punaḥ /",
  "SA20asmahsbu:2484": "tataḥ kuryāt samāśastiṃ tadarthādhigamāya saḥ // AMsa_14.6 //",
  "SA20asmahsbu:2485": "(Msa 91)",
  "SA20asmahsbu:2486": "sūtrageyādike dharme yatsūtrādināma daśabhūmikam ity evamādi tatra cittaṃ prathamato badhnīyāt /",
  "SA20asmahsbu:2487": "ebhis tribhiḥ ślokaiḥ ṣaṭ cittāny upadiṣṭāni /",
  "SA20asmahsbu:2488": "mūlacittam anucaracittaṃ vicāraṇācittam avadhāraṇācittaṃ saṃkalanacittam āśāsticittaṃ ca /",
  "SA20asmahsbu:2489": "tatra mūlacittaṃ yatsūtrādīnāṃ dharmāṇāṃ nāmālambanaṃ /",
  "SA20asmahsbu:2490": "avavādaṃ śrutvā svayaṃ vā kalpayitvā /",
  "SA20asmahsbu:2491": "tadyathā 'nityaṃ duḥkhaṃ śūnyam anātmyaṃ ca yoniśo na cety ādi /",
  "SA20asmahsbu:2492": "anucaracittaṃ yena sūtrādīnāṃ nāmata ālambitānāṃ padaprabhedam anugacchati /",
  "SA20asmahsbu:2493": "vicāraṇācittaṃ yenārthaṃ vyañjanaṃ ca vicārayati /",
  "SA20asmahsbu:2494": "tatrārthaṃ caturbhir ākārair vicārayati gaṇanayā tulanayā mīmāṃsayā pratyavekṣaṇayā ca /",
  "SA20asmahsbu:2495": "tatra gaṇanā saṃgrahaṇaṃ tadyathā rūpaṃ daśāyatanāny ekasya ca pradeśo vedanā ṣaḍ vedanākāyā ity evam ādi /",
  "SA20asmahsbu:2496": "tulanā saṃkhyāvato dharmasya śamalakṣagrahaṇam anādhyāropān apavādataḥ /",
  "SA20asmahsbu:2497": "mīmāṃsā pramāṇaparīkṣā /",
  "SA20asmahsbu:2498": "pratyavekṣaṇā /",
  "SA20asmahsbu:2499": "gaṇitatulitamīmāṃsitasyārthasyāvalokanaṃ /",
  "SA20asmahsbu:2500": "vyañjanaṃ dvābhyām ākārābhyāṃ vicārayati /",
  "SA20asmahsbu:2501": "sārthatathā ca samastānāṃ vyañjanānāṃ nirarthatayā ca vyastānāṃ /",
  "SA20asmahsbu:2502": "avadhāraṇācittaṃ yena yathānucaritaṃ vicāritaṃ vā tannimittam avadhārayati /",
  "SA20asmahsbu:2503": "saṃkalanacittaṃ tadyathā vicāritam arthaṃ mūlacitte saṃkṣipya paripiṇḍitākāraṃ vartate /",
  "SA20asmahsbu:2504": "āśāsticittaṃ yadarthaṃ prayukto bhavati samā tatparipūryarthaṃ vā śrāmaṇyaphalārthaṃ vā bhūmipraveśārthaṃ vā viśeṣagamanārthaṃ vā tacchandasahagataṃ vartate /",
  "SA20asmahsbu:2505": "cittam eva hy ālambanapratibhāsaṃ vartate na cittād anyad ālambanam astīti jānato vā cittamātram ajānato vā cittam evālambanaṃ nānyat /",
  "SA20asmahsbu:2506": "iti ṣaḍvidhaṃ cittam ālambanaṃ vyavasthāpyate /",
  "SA20asmahsbu:2507": "eṣeta pratyavekṣeta manojalpaiḥ prabandhataḥ /",
  "SA20asmahsbu:2508": "nirjalpaikarasaiś cāpi manaskārair vicārayet // AMsa_14.7 //",
  "SA20asmahsbu:2509": "jñeyaḥ śamathamārgo 'sya dharmanāma ca piṇḍitaṃ /",
  "SA20asmahsbu:2510": "jñeyo vipaśyanāmārgas tadarthānāṃ vicāraṇā // AMsa_14.8 //",
  "SA20asmahsbu:2511": "yuganaddhaś ca vijñeyo mārgas tatpiṇḍitaṃ punaḥ /",
  "SA20asmahsbu:2512": "līnaṃ cittasya gṛhṇīyād uddhataṃ śamayet punaḥ // AMsa_14.9 //",
  "SA20asmahsbu:2513": "śamaprāptam upekṣeta tasminn ālambane punaḥ /",
  "SA20asmahsbu:2514": "sātatyenātha satkṛtya sarvasmin yojayet punaḥ // AMsa_14.10 //",
  "SA20asmahsbu:2515": "ebhiś caturbhiḥ ślokair ekādaśa manaskārā upadiṣṭāḥ /",
  "SA20asmahsbu:2516": "savitarkaḥ savicāraḥ /",
  "SA20asmahsbu:2517": "avitarko vicāramātraḥ /",
  "SA20asmahsbu:2518": "avitarko 'vicāraḥ /",
  "SA20asmahsbu:2519": "śamathamanaskāraḥ /",
  "SA20asmahsbu:2520": "vipaśyanāmanaskāraḥ /",
  "SA20asmahsbu:2521": "(Msa 92) yuganaddhamanaskāraḥ /",
  "SA20asmahsbu:2522": "śamathanimittamanaskāraḥ /",
  "SA20asmahsbu:2523": "upekṣānimittamanaskāraḥ /",
  "SA20asmahsbu:2524": "sātatyamanaskāraḥ /",
  "SA20asmahsbu:2525": "satkṛtyamanaskāraś ca /",
  "SA20asmahsbu:2526": "nibadhyālambane cittaṃ tatpravedhaṃ na vikṣipet /",
  "SA20asmahsbu:2527": "avagamyāśu vikṣepaṃ tasmin pratiharet punaḥ // AMsa_14.11 //",
  "SA20asmahsbu:2528": "pratyātmaṃ saṃkṣipec cittam upary upari buddhimān /",
  "SA20asmahsbu:2529": "tataś ca ramayec cittaṃ samādhau guṇadarśanāt // AMsa_14.12 //",
  "SA20asmahsbu:2530": "aratiṃ śamayet tasmin vikṣepadoṣadarśanāt /",
  "SA20asmahsbu:2531": "abhidhyā daurmanasyādīn vyutthitān śamayet tathā // AMsa_14.13 //",
  "SA20asmahsbu:2532": "tataś ca sābhisaṃskārāṃ citte svarasavāhitāṃ /",
  "SA20asmahsbu:2533": "labhetānabhisaṃskārānrāṃ tadabhyāsāt punar yatiḥ // AMsa_14.14 //",
  "SA20asmahsbu:2534": "ebhiś caturbhiḥ ślokair navākārayā cittasthityā sthityupāya upadiṣṭaḥ /",
  "SA20asmahsbu:2535": "cittaṃ sthāpayati saṃsthāpayati avasthāpayati upasthāpayati damayati śamayati vyupaśamayaty ekotīkaroti cittaṃ samādadhātīti navākārāḥ /",
  "SA20asmahsbu:2536": "tataḥ sa tanukāṃ labdhvā praśrabdhiṃ kāyacetasoḥ /",
  "SA20asmahsbu:2537": "vijñeyaḥ samanaskāraḥ punas tāns tāṃ sa vivardhayan // AMsa_14.15 //",
  "SA20asmahsbu:2538": "vṛddhidūraṃgamatvena maulī sa labhate sthitiṃ /",
  "SA20asmahsbu:2539": "tāṃ śodhayann abhijñārtham eti karmaṇyatāṃ parāṃ // AMsa_14.16 //",
  "SA20asmahsbu:2540": "dhyāne 'bhijñābhinirhārāl lokadhātūn sa gacchati /",
  "SA20asmahsbu:2541": "pūjārtham aprameyāṇāṃ buddhāyāṃ śravaṇāya ca // AMsa_14.17 //",
  "SA20asmahsbu:2542": "aprameyān upāsyāsau buddhān kalpair ameyagaiḥ /",
  "SA20asmahsbu:2543": "karmaṇyatāṃ parām eti cetasas tadupāsanāt // AMsa_14.18 //",
  "SA20asmahsbu:2544": "eti karmaṇyatāṃ parāṃ dhyāne iti saṃbandhanīyaṃ /",
  "SA20asmahsbu:2545": "kalpair ameyagair ity aprameyasaṃkhyāgataiḥ /",
  "SA20asmahsbu:2546": "śeṣam eṣāṃ ślokānāṃ gatārthaṃ /",
  "SA20asmahsbu:2547": "tato 'nuśaṃsān labhate pañca śuddhaiḥ sa pūrvagān /",
  "SA20asmahsbu:2548": "viśuddhibhājanatvaṃ ca tato yāti niruttaraṃ // AMsa_14.19 //",
  "SA20asmahsbu:2549": "kṛtsnādau svalpadauṣṭhulya kāyo hi dravate 'sya pratikṣaṇaṃ /",
  "SA20asmahsbu:2550": "āpūryate ca praśrabdhyā kāyacittaṃ samantataḥ // AMsa_14.20 //",
  "SA20asmahsbu:2551": "aparicchinnam ābhāsaṃ dharmāṇāṃ vetti sarvataḥ /",
  "SA20asmahsbu:2552": "akalpitāni saṃśuddhau nimittāni prapaśyati // AMsa_14.21 //",
  "SA20asmahsbu:2553": "prapūrau ca viśuddhau ca dharmakāyasya sarvathā /",
  "SA20asmahsbu:2554": "karoti satataṃ dhīmān evaṃ hetuparigrahaṃ // AMsa_14.22 //",
  "SA20asmahsbu:2555": "(Msa 93)",
  "SA20asmahsbu:2556": "tataḥ śuddheḥ pūrvaṃgamān pañcānuśaṃsān labhate /",
  "SA20asmahsbu:2557": "śuddher iti śuddhyāśayabhūmeḥ /",
  "SA20asmahsbu:2558": "teṣāṃ ca lābhādviśuddhibhājanatvaṃ prāpnoti /",
  "SA20asmahsbu:2559": "niruttaraṃ yānānantaryāt /",
  "SA20asmahsbu:2560": "prapūrau ca viśuddhau ca dharmakāyasyeti daśamyāṃ bhūmau paripūri rbuddhabhūmau viśuddhiḥ /",
  "SA20asmahsbu:2561": "eteṣāṃ pañcānām anuśaṃsānāṃ trayaḥ śamathapakṣā dvau vipaśyanāpakṣau veditavyau /",
  "SA20asmahsbu:2562": "ato yāval laukikaḥ samudāgamaḥ /",
  "SA20asmahsbu:2563": "tataś cāsau tathābhūto bodhisatvaḥ samāhitaḥ /",
  "SA20asmahsbu:2564": "manojalpād vinirmuktān sarvārthān na prapaśyati // AMsa_14.23 //",
  "SA20asmahsbu:2565": "dharmalokasya vṛddhyarthaṃ vīryam ārabhate dṛḍhaṃ /",
  "SA20asmahsbu:2566": "dharmālokavivṛdhdyā ca cittamātre 'vatiṣṭhate // AMsa_14.24 //",
  "SA20asmahsbu:2567": "sarvārthapratibhāsatvaṃ tataś citte prapaśyati /",
  "SA20asmahsbu:2568": "prahīno grāhyanivikṣepas tadā tasya bhavaty asau // AMsa_14.25 //",
  "SA20asmahsbu:2569": "tato grāhakavikṣepaḥ kevalo 'syāvaśiṣyate /",
  "SA20asmahsbu:2570": "ānantaryasamādhiṃ ca spṛśaty āśu tadā punaḥ // AMsa_14.26 //",
  "SA20asmahsbu:2571": "ata ūrdhvaṃ nirvedhabhāgīyāni /",
  "SA20asmahsbu:2572": "tathābhūto bodhisatvaḥ samāhitacitto manojalpād vinirmuktān sarvadharmān na paśyati svalakṣaṇasāmānyalakṣaṇākhyān manojalpamātram eva khyāti /",
  "SA20asmahsbu:2573": "sāsyoṣmagatāvasthā /",
  "SA20asmahsbu:2574": "ayaṃ sa āloko yam adhikṛtyoktaṃ kṣāranadyām /",
  "SA20asmahsbu:2575": "āloka iti dharmanidhyānakṣānter etad adhivacanam iti /",
  "SA20asmahsbu:2576": "sa tasyaiva dharmālokasya vivṛddhyartham āsthitakriyayā dṛḍhaṃ vīryam ārabhate /",
  "SA20asmahsbu:2577": "sāsya mūrdhāvasthā dharmālokavivṛddhyā ca cittamātre 'vatiṣṭhate /",
  "SA20asmahsbu:2578": "cittam etad iti prativedhāt /",
  "SA20asmahsbu:2579": "tataś citta eva sarvārthapratibhāsatvaṃ paśyati /",
  "SA20asmahsbu:2580": "na cittād anyam arthaṃ /",
  "SA20asmahsbu:2581": "tadā cāsya grāhyavikṣepaḥ prahīno bhavati /",
  "SA20asmahsbu:2582": "grāhakavikṣepaḥ kevalo 'vaśiṣyate /",
  "SA20asmahsbu:2583": "sāsya kṣāntyavasthā /",
  "SA20asmahsbu:2584": "tadā ca kṣipram ānantaryasamādhiṃ spṛśati /",
  "SA20asmahsbu:2585": "sāsya laukikāgradharmāvasthā /",
  "SA20asmahsbu:2586": "kena kāraṇena sa ānantarya ucyate /",
  "SA20asmahsbu:2587": "yato grāhakavikṣepo hīyate tadanantaraṃ /",
  "SA20asmahsbu:2588": "jñeyāny uṣmagatādīni etāni hi yathākramaṃ // AMsa_14.27 //",
  "SA20asmahsbu:2589": "ity etāny uṣmagatādīni nirvedhabhāgīyāni /",
  "SA20asmahsbu:2590": "dvayagrāhavisaṃyuktaṃ lokottaram anuttaraṃ /",
  "SA20asmahsbu:2591": "nirvikalpaṃ malāpetaṃ jñānaṃ sa labhate punaḥ // AMsa_14.28 //",
  "SA20asmahsbu:2592": "(Msa 94)",
  "SA20asmahsbu:2593": "ataḥ pareṇa darśanamārgāvasthā /",
  "SA20asmahsbu:2594": "dvayagrāhavisaṃyuktaṃ grāhyagrāhagrāhakagrāhavisaṃyogāt /",
  "SA20asmahsbu:2595": "anuttaraṃ yānānantaryeṇa /",
  "SA20asmahsbu:2596": "nirvikalpaṃ grāhyagrāhakavikalpavisaṃyogāt /",
  "SA20asmahsbu:2597": "malāpetaṃ darśanajñeyakleśaprahāṇāt /",
  "SA20asmahsbu:2598": "etena virajo vigatamalam ity uktaṃ bhavati /",
  "SA20asmahsbu:2599": "sāsyāśrayaparāvṛttiḥ prathamā bhūmir iṣyate /",
  "SA20asmahsbu:2600": "ameyaiś cāsya sā kalpaiḥ suviśuddhiṃ nigacchati // AMsa_14.29 //",
  "SA20asmahsbu:2601": "śloko gatārthaḥ /",
  "SA20asmahsbu:2602": "dharmadhātoś ca samatāṃ pratividhya punas tadā /",
  "SA20asmahsbu:2603": "sarvasatveṣu labhate sadātmasamacittatāṃ // AMsa_14.30 //",
  "SA20asmahsbu:2604": "nirātmatāyāṃ duḥkhārthe kṛtye niḥpratikarmaṇi /",
  "SA20asmahsbu:2605": "satveṣu samacitto 'sau yathānye 'pi jinātmajāḥ // AMsa_14.31 //",
  "SA20asmahsbu:2606": "dharmanairātmyena ca dharmasamatāṃ pratividhya sarvasatveṣu sadā ātmasamacittatāṃ pratilabhate /",
  "SA20asmahsbu:2607": "pañcavidhayā samatayā /",
  "SA20asmahsbu:2608": "nairātmyasamatayā duḥkhasamatayā svaparasaṃtāneṣu nairātmyaduḥkhatayor aviśeṣāt /",
  "SA20asmahsbu:2609": "kṛtyasamatayā svaparaduḥkhaprahāṇakāmatāsāmānyāt /",
  "SA20asmahsbu:2610": "niṣpratikārasamatayā /",
  "SA20asmahsbu:2611": "ātmana iva parataḥ pratikārānabhinandanāt /",
  "SA20asmahsbu:2612": "tadanyabodhisatvasamatayā ca yathā tair abhisamitaṃ tathābhisamayāt /",
  "SA20asmahsbu:2613": "traidhātukātmasaṃskārānabhūtaparikalpataḥ /",
  "SA20asmahsbu:2614": "jñānena suviśuddhena advayārthena paśyati // AMsa_14.32 //",
  "SA20asmahsbu:2615": "sa traidhātukātmasaṃskārān abhūtaparikalpanāmātrān paśyati /",
  "SA20asmahsbu:2616": "suviśuddhena jñānena lokottaratvāt /",
  "SA20asmahsbu:2617": "tadabhāvasya bhāvaṃ ca vimuktaṃ dṛṣṭihāyibhiḥ /",
  "SA20asmahsbu:2618": "labdhvā darśanamārgo hi tadā tena nirūcyate // AMsa_14.33 //",
  "SA20asmahsbu:2619": "tasya grāhyagrāhakābhāvasya bhāvaṃ dharmadhātūn darśanaprahātavyaiḥ kleśair vimuktaṃ paśyati /",
  "SA20asmahsbu:2620": "abhāvaśūnyatāṃ jñātvā tathā bhāvasya śūnyatāṃ /",
  "SA20asmahsbu:2621": "prakṛtyā śūnyatāṃ jñātvā śūnyajña iti kathyate // AMsa_14.34 //",
  "SA20asmahsbu:2622": "(Msa 95)",
  "SA20asmahsbu:2623": "sa ca bodhisatvaḥ śūnyajña ity ucyate /",
  "SA20asmahsbu:2624": "trividhiśūnyatājñānāt /",
  "SA20asmahsbu:2625": "abhāvaśūnyatā parikalpitaḥ svabhāvaḥ svena lakṣaṇenābhāvāt /",
  "SA20asmahsbu:2626": "tathā bhāvasya śūnyatā paratantrasya sa hi na tathābhāvo yathā kalpyate svena lakṣaṇena bhāvaḥ /",
  "SA20asmahsbu:2627": "prakṛtiśūnyatā pariniṣpannaḥ svabhāvaḥ śūnyatāsvabhāvatvāt /",
  "SA20asmahsbu:2628": "animittapadaṃ jñeyaṃ vikalpānāṃ ca saṃkṣayaḥ /",
  "SA20asmahsbu:2629": "abhūtaparikalpaś ca tadapraṇihitasya hi // AMsa_14.35 //",
  "SA20asmahsbu:2630": "animittapadaṃ jñeyaṃ vikalpānāṃ ca saṃkṣayaḥ /",
  "SA20asmahsbu:2631": "abhūtaparikalpas tadapraṇidhānasya padam ālambanam ity arthaḥ /",
  "SA20asmahsbu:2632": "tena darśanamārgeṇa saha lābhaḥ sadā mataḥ /",
  "SA20asmahsbu:2633": "sarveṣāṃ bodhipakṣāṇāṃ vicitrāṇāṃ jinātmaje // AMsa_14.36 //",
  "SA20asmahsbu:2634": "tena darśanamārgeṇa saha bodhisatvasya sarveṣāṃ bodhipakṣāṇāṃ dharmāṇāṃ lābho veditavyaḥ smṛtyupasthānādīnāṃ /",
  "SA20asmahsbu:2635": "saṃskāramātraṃ jagad etya buddhyā nirātmakaṃ duḥkhivirūḍhimātraṃ /",
  "SA20asmahsbu:2636": "vihāya yānarthamayātmadṛṣṭiḥ mahātmadṛṣṭiṃ śrayate mahārthāṃ // AMsa_14.37 //",
  "SA20asmahsbu:2637": "vinātmadṛṣṭyā ya ihātmadṛṣṭir vināpi duḥkhena suduḥkhitaś ca /",
  "SA20asmahsbu:2638": "sarvārthakartā na ca kārakāṅkṣī yathātmanaḥ svātmahitāni kṛtvā // AMsa_14.38 //",
  "SA20asmahsbu:2639": "yo muktacittaḥ parayā vimuktyā baddhaś ca gāḍhāyatabandhanena /",
  "SA20asmahsbu:2640": "duḥkhasya paryantam apaśyamānaḥ prayujyate caiva karoti caiva // AMsa_14.39 //",
  "SA20asmahsbu:2641": "svaṃ duḥkham udvoḍhum ihāsamartho lokaḥ kutaḥ piṇḍitam anyaduḥkhaṃ /",
  "SA20asmahsbu:2642": "janmaikam ālokayate gataṃ tvacinto viparyayāt tasya tu bodhisatvaḥ // AMsa_14.40 //",
  "SA20asmahsbu:2643": "yatprema yā vatsalatā prayogaḥ satveṣv akhedaś ca jinātmajānāṃ /",
  "SA20asmahsbu:2644": "āścaryam etat paramaṃ bhaveṣu na caiva satvātmasamān abhāvāt // AMsa_14.41 //",
  "SA20asmahsbu:2645": "ebhiḥ pañcabhiḥ ślokair darśanamārgalābhino bodhisatvasya māhātmyodbhāvanaṃ /",
  "SA20asmahsbu:2646": "anarthamayātmadṛṣṭir yā kliṣṭā satkāyadṛṣṭiḥ /",
  "SA20asmahsbu:2647": "mahātmadṛṣṭir iti mahārthā yā sarvasatveṣv ātmasamacittalābhātmadṛṣṭiḥ /",
  "SA20asmahsbu:2648": "sā hi sarvasatvārthakriyāhetutvāt mahārthā /",
  "SA20asmahsbu:2649": "vinātmadṛṣṭyā anarthamayyātmadṛṣṭir mahārthā yā vināpi duḥkhena svasaṃtānajena suduḥkhitā sarvasatvasaṃtānajena /",
  "SA20asmahsbu:2650": "yo vimuktacitto darśanaprahātavyebhyaḥ parayā vimuktyānuttareṇa yānena /",
  "SA20asmahsbu:2651": "baddhaś ca gāḍhāyatabandhanena sarvasatvasāṃntāniṃkena (Msa 96)",
  "SA20asmahsbu:2652": "duḥkhasya paryantaṃ na paśyati svadhātor anantatvād ākāśavat prayujyate ca duḥkhasyāntakriyāyai satvānāṃ karoti caiva tām aprameyāṇāṃ satvānāṃ /",
  "SA20asmahsbu:2653": "viparyayāt tasya tu bodhisatvaḥ sa hi saṃpiṇḍitasarvasatvaduḥkhaṃ yāval lokagatam udvoḍhuṃ samarthaḥ /",
  "SA20asmahsbu:2654": "yā satveṣu bodhisatvasya priyatā yā ca hitasukhaiṣitā yaś ca tadarthaṃ prayogo yaś cittaprayuktasyākheda etat sarvam āścaryaṃ paramaṃ lokeṣu /",
  "SA20asmahsbu:2655": "na caivāścaryaṃ satvānām ātmasamānatvāt /",
  "SA20asmahsbu:2656": "tato 'sau bhāvanāmārge pariśiṣṭāsu bhūmiṣu /",
  "SA20asmahsbu:2657": "jñānasya dvividhasyeha bhāvanāyai prayujyate // AMsa_14.42 //",
  "SA20asmahsbu:2658": "nivirkalpaṃ ca tajjñānaṃ buddhadharmaviśodhakaṃ /",
  "SA20asmahsbu:2659": "anyad yathāvyavasthānaṃ satvānāṃ paripācakaṃ // AMsa_14.43 //",
  "SA20asmahsbu:2660": "bhāvanāyāś ca niryāṇaṃ dvayasaṃkhyeyasamāptitaḥ /",
  "SA20asmahsbu:2661": "paścimāṃ bhāvanām etya bodhisatvau 'bhiṣiktakaḥ // AMsa_14.44 //",
  "SA20asmahsbu:2662": "vajropamaṃ samādhānaṃ vikalpābhedyam etya ca /",
  "SA20asmahsbu:2663": "niṣṭhāśrayaparāvṛttiṃ sarvāvaraṇanirmalāṃ // AMsa_14.45 //",
  "SA20asmahsbu:2664": "sarvākārajñatāṃ caiva labhate 'nuttaraṃ padaṃ /",
  "SA20asmahsbu:2665": "yatra sthaḥ sarvasatvānāṃ hitāya pratipadyate // AMsa_14.46 //",
  "SA20asmahsbu:2666": "ebhir bhāvanāmārgaḥ paridīpitaḥ /",
  "SA20asmahsbu:2667": "dvividhaṃ jñānaṃ /",
  "SA20asmahsbu:2668": "nirvikalpaṃ ca yenātmano buddhadharmāṇ viśodhayati /",
  "SA20asmahsbu:2669": "yathāvyavasthānaṃ ca lokottarapṛṣṭhalabdhaṃ laukikaṃ yena satvān paripācayati /",
  "SA20asmahsbu:2670": "asaṃkhyeyadvayasya samāptau paścimāṃ bhāvanām āgamyāvasānagatām abhiṣikto vajropamaṃ samādhiṃ labhate /",
  "SA20asmahsbu:2671": "vikalpānuśayābhedyārthena vajropamaḥ /",
  "SA20asmahsbu:2672": "tato niṣṭhāgatām āśrayaparāvṛttiṃ labhate sarvakleśajñeyāvaraṇanirmalāṃ /",
  "SA20asmahsbu:2673": "sarvākārajñatāṃ cānuttarapadaṃ yatrastho yāvat saṃsāram abhisaṃbodhinirvāṇasaṃdarśanādibhiḥ satvānāṃ hitāya pratipadyate /",
  "SA20asmahsbu:2674": "kathaṃ tathā durlabhadarśane munau bhaven mahārthaṃ na hi nityadarśanaṃ /",
  "SA20asmahsbu:2675": "bhṛśaṃ samāpyāyitacetasaḥ sadā prasādavegair asamaśravodbhavaiḥ // AMsa_14.47 //",
  "SA20asmahsbu:2676": "apracodyamānaḥ satataṃ ca saṃmukhaṃ tathāgatair dharmasumukhe vyavasthitaḥ /",
  "SA20asmahsbu:2677": "nigṛhya keśeṣv iva doṣagahvarāt nikṛṣya bodhau sa balān niveśyate // AMsa_14.48 //",
  "SA20asmahsbu:2678": "sa sarvalokaṃ suviśuddhadarśanair akalpabodhair abhibhūya sarvathā /",
  "SA20asmahsbu:2679": "mahāndhakāraṃ vidhamayya bhāsate jaganmahāditya ivātyudārataḥ // AMsa_14.49 //",
  "SA20asmahsbu:2680": "(Msa 97)",
  "SA20asmahsbu:2681": "ebhis tribhiḥ ślokair avavādamāhātmyaṃ darśayati /",
  "SA20asmahsbu:2682": "yo hi dharmamukhaśrotasy avavādaṃ labhate tasya nityaṃ buddhadarśanaṃ bhavati /",
  "SA20asmahsbu:2683": "tataś cāsamaṃ dharmaśravaṇaṃ /",
  "SA20asmahsbu:2684": "yato 'syātyarthaṃ prasādaḥ prasādavegair āpyāyitacetasas tannityadarśanaṃ buddhānāṃ mahārthaṃ bhavati /",
  "SA20asmahsbu:2685": "śeṣaṃ gatārthaṃ /",
  "SA20asmahsbu:2686": "buddhāḥ samyakpraśaṃsāṃ vidadhati satataṃ svārthasamyakprayukte nindām īrṣyāprayukte sthitivicayapare cāntarāyānukūlān /",
  "SA20asmahsbu:2687": "dharmān sarvaprakārān vidhivad iha jinā darśayanty agrasatve yān varjyāsevya yoge bhavati vipulatā saugate śāsane 'smim // AMsa_14.50 //",
  "SA20asmahsbu:2688": "caturvidhām anuśāsanīm etena ślokena darśayati /",
  "SA20asmahsbu:2689": "adhiśīlam adhikṛtya samyaksvārthaprayukte bodhisatve praśaṃsāvidhānataḥ /",
  "SA20asmahsbu:2690": "adhicittam adhiprajñaṃ cādhikṛtya sthitivicayapare tadantarāyāṇāṃ tadanukūlānāṃ ca sarvaprakārāṇāṃ dharmāṇāṃ deśanataḥ /",
  "SA20asmahsbu:2691": "yān varjyāsevyety antarāyān anukūlāṃś ca yathākramaṃ /",
  "SA20asmahsbu:2692": "yoga iti śamathavipaśyanābhāvanāyāṃ /",
  "SA20asmahsbu:2693": "iti satataśubhācayaprapūrṇaḥ suvipulam etya sa cetasaḥ samādhiṃ /",
  "SA20asmahsbu:2694": "munisatatamahāvavādalabdho bhavati guṇārṇavapārago 'grasatvaḥ // AMsa_14.51 //",
  "SA20asmahsbu:2695": "nigamaśloko gatārthaḥ /",
  "SA20asmahsbu:2696": "mahāyānasūtrālaṃkāre avavādānuśāsanyadhikāraś caturdaśaḥ",
  "SA20asmahsbu:2697": "CHAPITRE XV",
  "SA20asmahsbu:2698": "pañcadaśo 'dhikāraḥ",
  "SA20asmahsbu:2699": "uddānam adhimukter bahulatā dharmaparyeṣṭideśane /",
  "SA20asmahsbu:2700": "pratipattis tathā samyagavavādānuśāsanaṃ // AMsa_15.1 //",
  "SA20asmahsbu:2701": "upāyasahitakarmavibhāge catvāraḥ ślokāḥ /",
  "SA20asmahsbu:2702": "yathā pratiṣṭhā vanadehiparvatapravāhinīnāṃ pṛthivī samantataḥ /",
  "SA20asmahsbu:2703": "tathaiva dānādiśubhasya sarvato budheṣu karma trividhaṃ nirucyate // AMsa_15.2 //",
  "SA20asmahsbu:2704": "(Msa 98)",
  "SA20asmahsbu:2705": "anena ślokena samutthānopāyaṃ darśayati /",
  "SA20asmahsbu:2706": "sarvaprakārasya dānādiśubhasya pāramitābodhipakṣādikasya karmatrayasamutthitatvāt /",
  "SA20asmahsbu:2707": "budheṣv iti bodhisatveṣu /",
  "SA20asmahsbu:2708": "vanādigrahaṇam upabhojyāsthirasthiravastunidarśanārthaṃ /",
  "SA20asmahsbu:2709": "suduṣkaraiḥ karmabhirudyatātmānāṃ vicitrarūpair bahukalpanirgataiḥ /",
  "SA20asmahsbu:2710": "na kāyavākcittamayasya karmaṇo jinātmajānāṃ bhavatīha saṃnatiḥ // AMsa_15.3 //",
  "SA20asmahsbu:2711": "yathā viṣāc chastramahāśanād ripor nivārayed ātmahitaḥ svam āśrayaṃ /",
  "SA20asmahsbu:2712": "nihīnayānād vividhāj jinātmajo nivārayet karma tathā trayātmakaṃ // AMsa_15.4 //",
  "SA20asmahsbu:2713": "ābhyāṃ ślokābhyāṃ vyutthānopāyaṃ darśayati /",
  "SA20asmahsbu:2714": "mahāyānakhedānyayānapātavyutthānād yathākramaṃ /",
  "SA20asmahsbu:2715": "saṃnatiḥ kheda ity arthaḥ /",
  "SA20asmahsbu:2716": "viṣādisādharmyaṃ hīnayānapratisaṃyuktasya karmaṇo hīnayānacittapariṇāmanāt mahāyāne kuśalamūlasamucchedanāt anutpannakuśalamūlānutpādāya /",
  "SA20asmahsbu:2717": "utpannakuśalamūlasya dhvaṃsanāt /",
  "SA20asmahsbu:2718": "buddhatvasaṃpatprāptivibandhanāc ca /",
  "SA20asmahsbu:2719": "na karmiṇaḥ karma na karmaṇaḥ kriyāṃ sadāvikalpaḥ samudīkṣate tridhā /",
  "SA20asmahsbu:2720": "tato 'sya tatkarma viśuddhipāragaṃ bhavaty anantaṃ tadupāyasaṃgrahāt // AMsa_15.5 //",
  "SA20asmahsbu:2721": "anena ślokena caturthena viśuddhyupāyaṃ karmaṇo darśayati /",
  "SA20asmahsbu:2722": "maṇḍalapariśuddhitaḥ kartṛkarmakriyāṇām anupalambhāt /",
  "SA20asmahsbu:2723": "anantam ity akṣayaṃ /",
  "SA20asmahsbu:2724": "mahāyānasūtrālaṃkāre upāyasahitakarmādhikāraḥ pañcadaśaḥ",
  "SA20asmahsbu:2725": "CHAPITRE XVI",
  "SA20asmahsbu:2726": "ṣoḍaśo 'dhikāraḥ",
  "SA20asmahsbu:2727": "pāramitāprabhedasaṃgrahe uddānaślokaḥ /",
  "SA20asmahsbu:2728": "sāṃkhyātha tallakṣaṇam ānupūrvī niruktir abhyāsaguṇaś ca tāsāṃ /",
  "SA20asmahsbu:2729": "prabhedanaṃ saṃgrahaṇaṃ vipakṣo jñeyo guṇo 'nyonyaviniścayaś ca // AMsa_16.1 //",
  "SA20asmahsbu:2730": "saṃkhyāvibhāge ṣaṭ ślokāḥ /",
  "SA20asmahsbu:2731": "bhogātmabhāvasaṃpatparicārārambhasaṃpadabhyudayaḥ /",
  "SA20asmahsbu:2732": "kleśāvaśagatvam api ca kṛtyeṣu sadāviparyāsaḥ // AMsa_16.2 //",
  "SA20asmahsbu:2733": "(Msa 99)",
  "SA20asmahsbu:2734": "iti prathamaḥ /",
  "SA20asmahsbu:2735": "tatra catasṛbhiḥ pāramitābhiś caturvidho 'bhyudayaḥ /",
  "SA20asmahsbu:2736": "dānena bhogasaṃpat /",
  "SA20asmahsbu:2737": "śīlenātmabhāvasaṃpat /",
  "SA20asmahsbu:2738": "kṣāntyā paricārasaṃpat /",
  "SA20asmahsbu:2739": "tathā hi tadāsevanād āyatyād bahujanasupriyo bhavati /",
  "SA20asmahsbu:2740": "vīryeṇārambhasaṃpat sarvakarmāntasaṃpattitaḥ /",
  "SA20asmahsbu:2741": "pañcamyā kleśāvaśagatvaṃ dhyānena kleśaviṣkambhanāt /",
  "SA20asmahsbu:2742": "ṣaṣṭyā kṛtyeṣv aviparyāsaḥ sarvakāryayathābhūtaparijñānāt /",
  "SA20asmahsbu:2743": "ity abhyudayaḥ tatra cāsaṃkleśamaviparītakṛtyārambhaṃ cādhikṛtya ṣaṭ pāramitā vyavasthitāḥ /",
  "SA20asmahsbu:2744": "satvārtheṣu suyuktas tyāgānupaghātamarṣaṇaiḥ kurute /",
  "SA20asmahsbu:2745": "sanidānasthitimuktyā ātmārthaṃ sarvathā carati // AMsa_16.3 //",
  "SA20asmahsbu:2746": "iti dvitīyaḥ /",
  "SA20asmahsbu:2747": "satvārtheṣu samyakprayukto bodhisatvas tisṛbhir dānaśīlakṣāntipāramitābhir yathākramaṃ tyāgenānupaghātenāupaghātamarṣaṇena ca satvārthaṃ kurute /",
  "SA20asmahsbu:2748": "tisṛbhiḥ sanidānatayā cittasthityā vimuktyā ca sarvaprakāram ātmārthaṃ carati /",
  "SA20asmahsbu:2749": "vīryaṃ niśritya yathākramaṃ dhyānaprajñābhyāsamāhitasya cittasya samavadhānāt samāhitasya mocanāt /",
  "SA20asmahsbu:2750": "iti parārtham ātmārthaṃ cārabhya ṣaṭ pāramitāḥ /",
  "SA20asmahsbu:2751": "avighātair aviheṭhair viheṭhasaṃmarṣaṇaiḥ kriyākhedaiḥ /",
  "SA20asmahsbu:2752": "āvarjanaiḥ sulapitaiḥ parārtha ātmārtha etasmāt // AMsa_16.4 //",
  "SA20asmahsbu:2753": "iti tṛtīyaḥ /",
  "SA20asmahsbu:2754": "dānādibhirbodhisatvasya sakalaḥ parārtho bhavati /",
  "SA20asmahsbu:2755": "yathākrama pareṣām upakaraṇāvighātai /",
  "SA20asmahsbu:2756": "aviheṭhaiḥ viheṭhanāmarṣaṇaiḥ /",
  "SA20asmahsbu:2757": "sāhāyyakriyāsvakhedaiḥ ṛddhyādiprabhāvāvarjanaiḥ subhāṣitasulapitaiś ca saṃśayacchedanāt /",
  "SA20asmahsbu:2758": "etasmāt parārthāt bodhisatvasyātmārtho bhavati /",
  "SA20asmahsbu:2759": "parakāryasvakāryatvān mahābodhiprāptitaś ca /",
  "SA20asmahsbu:2760": "iti sakalaparārthādhikārāt ṣaṭ pāramitāḥ /",
  "SA20asmahsbu:2761": "bhogeṣu cānabhiratis tīvrā gurutādvaye akhedaś ca /",
  "SA20asmahsbu:2762": "yogaś ca nirvikalpaḥ samas tam idam uttamaṃ yānaṃ // AMsa_16.5 //",
  "SA20asmahsbu:2763": "iti caturthaḥ /",
  "SA20asmahsbu:2764": "dānena bodhisatvasya bhogeṣv abhiratir nirapekṣatvāt /",
  "SA20asmahsbu:2765": "śīlasamādānena bodhisatvaśikṣāsu tīvrā gurutā /",
  "SA20asmahsbu:2766": "kṣāntyā vīryeṇa cākhedo dvaye yathākramaṃ duḥkhe ca satvāsatvakṛte kuśalaprayoge ca /",
  "SA20asmahsbu:2767": "dhyānaprajñāyāṃ nirvikalpo (Msa 100)",
  "SA20asmahsbu:2768": "yogaḥ śamathavipaśyanāsaṃgṛhītaḥ /",
  "SA20asmahsbu:2769": "etāvac ca samastamahāyānasaṃgrahādhikārāt ṣaṭ pāramitāḥ /",
  "SA20asmahsbu:2770": "viṣayeṣv asaktimārgas tadāptivikṣepasaṃyameṣv aparaḥ /",
  "SA20asmahsbu:2771": "satvāvisṛjanavardhana āvaraṇaviśodhaneṣv aparaḥ // AMsa_16.6 //",
  "SA20asmahsbu:2772": "iti pañcamaḥ /",
  "SA20asmahsbu:2773": "tatra dānaṃ viṣayeṣv asaktimārgas tyāgābhyāsena tatsaktivigamāt /",
  "SA20asmahsbu:2774": "śīlaṃ tadāptivikṣepasaṃyameṣu bhikṣusaṃvarasthasya viṣayāprāptaye sarvakarmāntavikṣepāṇām apravṛtteḥ /",
  "SA20asmahsbu:2775": "kṣāntiḥ satvānutsarge sarvopakāraduḥkhānudvegāt /",
  "SA20asmahsbu:2776": "vīryaṃ kuśalavivardhana ārabdhavīryasya tadvaddhigamanāt /",
  "SA20asmahsbu:2777": "dhyānaṃ prajñā cāvaraṇaviśodhaneṣu mārgas tābhyāṃ kleśajñeyāvaraṇaviśodhanāt /",
  "SA20asmahsbu:2778": "mārga ity upāyaḥ /",
  "SA20asmahsbu:2779": "evaṃ sarvakāramārgādhikārāt ṣaṭ pāramitāḥ /",
  "SA20asmahsbu:2780": "śikṣātrayam adhikṛtya ca ṣaḍ pāramitā jinaiḥ samākhyātāḥ /",
  "SA20asmahsbu:2781": "ādyā tisro dvedhā antyadvayatas tisṛṣv ekā // AMsa_16.7 //",
  "SA20asmahsbu:2782": "iti ṣaṣṭhaḥ /",
  "SA20asmahsbu:2783": "tatrādyā adhiśīlaṃ śikṣā tisraḥ pāramitāḥ sasaṃbhārasaparivāragrahaṇāt /",
  "SA20asmahsbu:2784": "dānena hi bhoganirapekṣaḥ śīlaṃ samādatte samāttaṃ ca kṣāntyā rakṣaty ākruṣṭāpratyākrośanādibhiḥ /",
  "SA20asmahsbu:2785": "dvidhety adhicittam adhiprajñaṃ ca śikṣā sā antena dvayena saṃgṛhītā yathākramaṃ dhyānena prajñayā ca /",
  "SA20asmahsbu:2786": "tisṛṣv api śikṣāsv ekā vīryapāramitā veditavyā /",
  "SA20asmahsbu:2787": "sarvāsāṃ vīryasahāyatvāt /",
  "SA20asmahsbu:2788": "lakṣaṇavibhāge ślokāḥ ṣaṭ /",
  "SA20asmahsbu:2789": "dānaṃ vipakṣahīnaṃ jñānena gataṃ ca nirvikalpena /",
  "SA20asmahsbu:2790": "sarvecchāparipūrakam api satvavipācakaṃ tredhā // AMsa_16.8 //",
  "SA20asmahsbu:2791": "bodhisatvānāṃ dānaṃ caturvidhalakṣaṇaṃ /",
  "SA20asmahsbu:2792": "vipakṣahīnaṃ tātparyasya prahīṇatvāt /",
  "SA20asmahsbu:2793": "nirvikalpajñānasahagataṃ dharmanairātmyaprativedhayogāt sarvecchāparipūrakaṃ yo yad icchati tasmai tasya dānāt /",
  "SA20asmahsbu:2794": "satvaparipācakaṃ tredhā dānena satvān saṃgṛhya triṣu yāneṣu yathābhavyaniyojanāt /",
  "SA20asmahsbu:2795": "śīlaṃ vipakṣahīnaṃ jñānena gataṃ ca nirvikalpena /",
  "SA20asmahsbu:2796": "sarvecchāparipūrakam api satvavipācakaṃ tredhā // AMsa_16.9 //",
  "SA20asmahsbu:2797": "kṣāntirvipakṣahīnā jñānena gatā ca nirvikalpena /",
  "SA20asmahsbu:2798": "sarvecchāparipūrā api satvavipācikā tredhā // AMsa_16.10 //",
  "SA20asmahsbu:2799": "(Msa 101)",
  "SA20asmahsbu:2800": "vīryaṃ vipakṣahīnaṃ jñānena gataṃ ca nivikalpena /",
  "SA20asmahsbu:2801": "sarvecchāparipūrakam api satvāvipācakaṃ tredhā // AMsa_16.11 //",
  "SA20asmahsbu:2802": "dhyānaṃ vipakṣahīnaṃ jñānena gataṃ ca nirvikalpena /",
  "SA20asmahsbu:2803": "sarvecchāparipūrakam api satvavipācakaṃ tredhā // AMsa_16.12 //",
  "SA20asmahsbu:2804": "prajñā vipakṣahīnā jñānena gatā ca nirvikalpena /",
  "SA20asmahsbu:2805": "sarvecchāparipūrā api satvavipācikā tredhā // AMsa_16.13 //",
  "SA20asmahsbu:2806": "yathā dānalakṣaṇaṃ caturvidham evaṃ śīlādīnāṃ veditavyaṃ /",
  "SA20asmahsbu:2807": "eṣāṃ tu vipakṣā dauḥśīlyaṃ krodhaḥ kauśīdyaṃ vikṣepo dauṣprajñyaṃ yathākramaṃ /",
  "SA20asmahsbu:2808": "sarvecchāparipūrakatvaṃ śīlādibhiḥ pareṣāṃ sarvakāyavāksaṃyamāparādhamarṣaṇasāhāyyamanorathasaṃśayacchedanecchāparipūraṇāt /",
  "SA20asmahsbu:2809": "satvaparipācakatvaṃ śīlādibhir āvarjya triṣu yāneṣu paripācanāt /",
  "SA20asmahsbu:2810": "anukramavibhāge ślokaḥ /",
  "SA20asmahsbu:2811": "pūrvottaraviśrayataś cotpattes tatkrameṇa nirdeśaḥ /",
  "SA20asmahsbu:2812": "hīnotkarṣasthānād audārikasūkṣmataś cāpi // AMsa_16.14 //",
  "SA20asmahsbu:2813": "tribhiḥ kāraṇais teṣāṃ dānādīnāṃ krameṇa nirdeśaḥ /",
  "SA20asmahsbu:2814": "pūrvasaṃniśrayeṇottarasyotpatteḥ /",
  "SA20asmahsbu:2815": "bhoganirapekṣo hi śīlaṃ samātte śīlavān kṣamo bhavati kṣamāvān vīryam ārabhate ārabdhavīryaḥ samādhim utpādayati samāhitacitto yathābhūtaṃ prajānāti /",
  "SA20asmahsbu:2816": "pūrvasya ca hīnatvāt uttarasyotkarṣasthānatvāt /",
  "SA20asmahsbu:2817": "hīnaṃ hi dānam utkṛṣṭaṃ śīlam evaṃ yāvad dhīnaṃ dhyānam utkṛṣṭā prajñeti /",
  "SA20asmahsbu:2818": "pūrvasya cāudārikatvād uttarasya sūkṣmatvāt /",
  "SA20asmahsbu:2819": "audārikaṃ hi dānaṃ supraveśatvāt sukaratvāc ca /",
  "SA20asmahsbu:2820": "sūkṣmaṃ śīlaṃ tato duṣpraveśatvād duṣkaratvāc ca /",
  "SA20asmahsbu:2821": "evaṃ yāvad audārikaṃ dhyānaṃ sūkṣmā prajñeti /",
  "SA20asmahsbu:2822": "nirvacanavibhāge ślokaḥ /",
  "SA20asmahsbu:2823": "dāridyasyāpanayāc chaityasya ca lambhanāt kṣayāt kruddheḥ /",
  "SA20asmahsbu:2824": "varayogamanodhāraṇaparamāthajñānataś coktiḥ // AMsa_16.15 //",
  "SA20asmahsbu:2825": "dāridryam apanayatīti dānaṃ /",
  "SA20asmahsbu:2826": "śaityaṃ lambhayatīti śīlaṃ tadvato viṣayanimittakleśaparidāhābhāvāt kṣayaḥ kruddher iti kṣāntis tayā krodhakṣayāt /",
  "SA20asmahsbu:2827": "vareṇa yojayatīti (Msa 102)",
  "SA20asmahsbu:2828": "vīryaṃ kuśaladharmayojanāt /",
  "SA20asmahsbu:2829": "dhārayaty adhyātmaṃ mana iti dhyānaṃ /",
  "SA20asmahsbu:2830": "paramārtha jānāty anayeti prajñā /",
  "SA20asmahsbu:2831": "bhāvanāvibhāge ślokaḥ /",
  "SA20asmahsbu:2832": "bhāvanopadhim āśritya manaskāraṃ tathāśayaṃ /",
  "SA20asmahsbu:2833": "upāyaṃ ca vibhutvaṃ ca sarvāsām eva kathyate // AMsa_16.16 //",
  "SA20asmahsbu:2834": "pañcavidhā pāramitābhāvanā /",
  "SA20asmahsbu:2835": "upadhisaṃniśritā /",
  "SA20asmahsbu:2836": "tatropadhisaṃniśritā caturākārā hetusaṃniśritā yo gotrabalena pāramitāsu pratipattyabhyāsaḥ /",
  "SA20asmahsbu:2837": "vipākasaṃniśritā ya ātmabhāvasaṃpattibalena /",
  "SA20asmahsbu:2838": "praṇidhānasaṃniśritā yaḥ pūrvapraṇidhānabalena /",
  "SA20asmahsbu:2839": "pratisaṃkhyānasaṃniśritā yaḥ prajñābalena pāramitāsu pratipattyabhyāsaḥ /",
  "SA20asmahsbu:2840": "manasikārasaṃniśritā pāramitābhāvanā caturākārā /",
  "SA20asmahsbu:2841": "adhimuktimanaskāreṇa sarvapāramitāpratisaṃyuktaṃ sūtrāntam adhimucyamānasya /",
  "SA20asmahsbu:2842": "āsvādanāmanaskāreṇa labdhāḥ pāramitā āsvādayato guṇasaṃdarśayogena /",
  "SA20asmahsbu:2843": "anumodanāmanaskāreṇa sarvalokadhātuṣu sarvasatvānāṃ dānādikam anumodamānasya /",
  "SA20asmahsbu:2844": "abhinandanāmanaskāreṇātmanaḥ satvānāṃ cānāgataṃ pāramitāviśeṣam abhinandamānasya /",
  "SA20asmahsbu:2845": "āśayasaṃniśritā pāramitābhāvanā ṣaḍākārā /",
  "SA20asmahsbu:2846": "atṛptāśayena vipulāśayena muditā--āśayena upakārāśayena nirlepāśayena kalyāṇāśayena ca /",
  "SA20asmahsbu:2847": "tatra bodhisatvasya dāne 'tṛptāśayo yad bodhisatva ekasatvasyaikakṣaṇe gaṃgānadīvālukāsamān lokadhātūn saptaratnaparipūrṇān kṛtvā pratipādayet /",
  "SA20asmahsbu:2848": "gaṃgānadīvālikāsamāṃś cātmabhāvān /",
  "SA20asmahsbu:2849": "evaṃ ca pratikṣaṇaṃ gaṃgānadīvālikāsamān kalpān pratipādayet /",
  "SA20asmahsbu:2850": "yathā caikasya satvasyaivaṃ yāvān satvadhātur anuttarāyāṃ samyaksaṃbodhau paripācayitavyas tam anena paryāyeṇa pratipādayet /",
  "SA20asmahsbu:2851": "atṛpta eva bodhisatvasya dānāśaya iti /",
  "SA20asmahsbu:2852": "ya evaṃrūpa āśayo 'yaṃ bodhisatvasya dāne 'tṛptāśayaḥ /",
  "SA20asmahsbu:2853": "na ca bodhisatva evaṃrūpāṃ dānaparaṃparāṃ kṣaṇamātram api hāpayati /",
  "SA20asmahsbu:2854": "na vicchinattyā bodhimaṇḍaniṣadanād iti /",
  "SA20asmahsbu:2855": "ya evaṃrūpa āśayo 'yaṃ bodhisatvasya dāne vipulāśaya iti /",
  "SA20asmahsbu:2856": "muditataraś ca bodhisatvo bhavati tān satvān dānena tathānugṛhṇan /",
  "SA20asmahsbu:2857": "na tv eva te satvās tena dānenānugṛhyamāṇā iti /",
  "SA20asmahsbu:2858": "ya evaṃrūpa āśayo 'yaṃ bodhisatvasya dāne muditāśayaḥ /",
  "SA20asmahsbu:2859": "upakārakatarāṃś ca sa bodhisatvas tān satvān ātmanaḥ samanupaśyati /",
  "SA20asmahsbu:2860": "yeṣāṃ tathā dānenopakaroti nātmānaṃ /",
  "SA20asmahsbu:2861": "teṣām anuttarasamyaksaṃbodhyupastambhatām upādāya iti /",
  "SA20asmahsbu:2862": "ya evaṃrūpa āśayo 'yaṃ āśayaḥ /",
  "SA20asmahsbu:2863": "na ca bodhisatvaḥ satveṣu tathā vipulam api dānamayaṃ puṇyam abhisaṃskṛtya pratikāreṇa vā artho bhavati vipākena vā iti /",
  "SA20asmahsbu:2864": "ya evaṃrūpa āśayo 'yaṃ bodhisatvasya dānapāramitābhāvanāyāṃ nirlepāśayaḥ /",
  "SA20asmahsbu:2865": "yadbodhisatvas tathā vipulasyāpi (Msa 103)",
  "SA20asmahsbu:2866": "dānaskandhasya vipākam satveṣv abhinandati nātmanaḥ /",
  "SA20asmahsbu:2867": "sarvasatvasādhāraṇaṃ ca kṛtvānuttarāyāṃ samyaksaṃbodhau pariṇāmayati iti /",
  "SA20asmahsbu:2868": "ya evaṃrūpa āśayo 'yaṃ bodhisatvasya dānapāramitābhāvanāyāṃ kalyāṇāśayaḥ /",
  "SA20asmahsbu:2869": "tatra bodhisatvasya śīlapāramitābhāvanāyāṃ yāvat prajñāpāramitābhāvanāyām atṛptāśayaḥ /",
  "SA20asmahsbu:2870_0": "yad bodhisatvo gaṃgānadīvālikāsameṣv ātmabhāveṣu gaṃgānadīvālikāsamakalpāyuṣpramāṇeṣu",
  "SA20asmahsbu:2870_1": "sarvāupakaraṇanirantaravighātī trisāhasramahāsāhasralokadhātāv agnipratipūrṇe caturvidham",
  "SA20asmahsbu:2870_2": "īryāpathaṃ kalpayann ekaṃ śīlapāramitākṣaṇaṃ yāvat prajñāpāramitākṣaṇaṃ bhāvayed",
  "SA20asmahsbu:2870_3": "etena paryāyeṇa yāvāṃś chīlaskandho yāvān ca prajñāsakandho yenānuttarāṃ samyaksaṃbodhim",
  "SA20asmahsbu:2870_4": "abhisaṃbudhyate śīlaskandhaṃ yāvat prajñāskandhaṃ bhāvayed atṛpta eva bodhisatvasya",
  "SA20asmahsbu:2870_5": "śīlapāramitābhāvanāyām āśayo yāvat prajñāpāramitābhāvanāyām āśaya iti /",
  "SA20asmahsbu:2871": "ya evaṃrūpa āśayo 'yaṃ bodhisatvasya śīlapāramitābhāvanāyām atṛptāśayo yāvat prajñāpāramitābhāvanāyām āśayaḥ /",
  "SA20asmahsbu:2872": "yadbodhisatvāstāṃ śīlapāramitābhāvanāparaṃparāṃ yāvat prajñāpāramitābhāvanā paraṃparāmā bodhimaṇḍaniṣadanān na sraṃsayati na vicchinatti iti /",
  "SA20asmahsbu:2873": "ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ vipulāśayaḥ /",
  "SA20asmahsbu:2874": "muditataraś ca bodhisatvo bhavati tayā śīlapāramitābhāvanayā yāvat prajñāpāramitābhāvanayā satvānanugṛhlan /",
  "SA20asmahsbu:2875": "na tv eva te satvā anugṛhyamāṇā iti /",
  "SA20asmahsbu:2876": "ya evaṃrūpa āśyo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ muditāśayaḥ /",
  "SA20asmahsbu:2877": "upakārakatarāṃś ca bodhisatvastān satvānātmanaḥ samanupaśyati /",
  "SA20asmahsbu:2878": "yeṣāṃ tathā śīlapāramitābhāvanayā yāvat prajñāpāramitābhāvanayā upakaroti nātmānaṃ /",
  "SA20asmahsbu:2879": "teṣām anuttarasamyaksaṃbodhyupastambhatām upādāya iti /",
  "SA20asmahsbu:2880": "ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyām upakārāśayaḥ /",
  "SA20asmahsbu:2881": "na ca bodhisatvastathā vipulam api śīlapāramitābhāvanāmayaṃ yāvat prajñāpāramitābhāvanāmayaṃ puṇyam abhisaṃskṛtya pratikāreṇa vārtho bhavati vipākena vā iti /",
  "SA20asmahsbu:2882": "ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ nirlepāśayaḥ /",
  "SA20asmahsbu:2883": "tatra yad bodhisatva evaṃ śīlapāramitābhāvanāmayasya yāvat prajñāpāramitābhāvanāmayapuṇyaskandhasya vipākaṃ satveṣv evābhinandati nātmanaḥ /",
  "SA20asmahsbu:2884": "sarvasatvasādhāraṇaṃ ca kṛtvānuttarāyāṃ samyaksambodhau pariṇāmayatīti /",
  "SA20asmahsbu:2885": "ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ kalyāṇāśayaḥ /",
  "SA20asmahsbu:2886": "upāyasaṃniśritā bhāvanā tryākārā /",
  "SA20asmahsbu:2887": "nirvikalpena jñānena trimaṇḍalapariśuddhipratyavekṣaṇatām upādāya /",
  "SA20asmahsbu:2888": "tathā hi sa upāyaḥ sarvamanasikārāṇām abhiniṣpattaye /",
  "SA20asmahsbu:2889": "vibhutvasaṃniśritā pāramitābhāvanā tryākārā /",
  "SA20asmahsbu:2890": "kāyavibhutvataḥ /",
  "SA20asmahsbu:2891": "caryāvibhutvataḥ /",
  "SA20asmahsbu:2892": "deśanāvibhutvataś ca /",
  "SA20asmahsbu:2893": "tatra kāyavibhutvaṃ (Msa 104)",
  "SA20asmahsbu:2894": "tathāgate dvau kāyau draṣṭavyau svābhāvikaḥ sāṃbhogikaś ca /",
  "SA20asmahsbu:2895": "tatra caryāvibhutvaṃ nairmāṇikaḥ kāyo draṣṭavyaḥ /",
  "SA20asmahsbu:2896": "yena sarvākārāṃ sarvasatvānāṃ sahadhārmikacaryāṃ darśayati /",
  "SA20asmahsbu:2897": "deśanāvibhutvaṃ",
  "SA20asmahsbu:2898": "ṣaṭpāramitāsarvākāradeśanāyām avyāghātaḥ /",
  "SA20asmahsbu:2899": "prabhedasaṃgrahe dvādaśa ślokāḥ /",
  "SA20asmahsbu:2900": "dānādīnāṃ pratyekaṃ ṣaḍarthaprabhedataḥ /",
  "SA20asmahsbu:2901": "ṣaḍarthāḥ svabhāvahetuphalakarmayogavṛttyarthāḥ /",
  "SA20asmahsbu:2902": "tatra dānaprabhede dvau ślokau /",
  "SA20asmahsbu:2903": "pratipādanam arthasya cetanā mūlaniścitā /",
  "SA20asmahsbu:2904": "bhogātmabhāvasaṃpattī dvayānugrahapūrakaṃ // AMsa_16.17 //",
  "SA20asmahsbu:2905": "amātsaryayutaṃ tac ca dṛṣṭadharmāmiṣābhaye /",
  "SA20asmahsbu:2906": "dānam eva parijñāya paṇḍitaḥ samudānayet // AMsa_16.18 //",
  "SA20asmahsbu:2907": "arthapratipādanaṃ pratigrāhakeṣu dānasya svabhāvaḥ /",
  "SA20asmahsbu:2908": "alobhādisahajā cetanā hatuḥ /",
  "SA20asmahsbu:2909": "bhogasaṃpattir ātmabhāvasaṃpattiś cāyurādisaṃgṛhītā phalaṃ pañcasthānasūtravat /",
  "SA20asmahsbu:2910": "svaparānugraho mahābodhisaṃbhāraparipūriś ca karma /",
  "SA20asmahsbu:2911": "amātsaryayogo amatsariṣu vartate /",
  "SA20asmahsbu:2912": "dṛṣṭadharmāmiṣābhayapradānaprabhedena ceti vṛttiḥ /",
  "SA20asmahsbu:2913": "śīlaprabhede dvau ślokau /",
  "SA20asmahsbu:2914": "ṣaḍaṅgaśamabhāvāntaṃ sugatisthitidāyakaṃ /",
  "SA20asmahsbu:2915": "pratiṣṭhāśāntanirbhītaṃ puṇyasaṃbhārasaṃyutaṃ // AMsa_16.19 //",
  "SA20asmahsbu:2916": "saṃketadharmatālabdhaṃ saṃvarastheṣu vidyate /",
  "SA20asmahsbu:2917": "śīlam evaṃ parijñāya paṇḍitaḥ samudānayet // AMsa_16.20 //",
  "SA20asmahsbu:2918": "ṣaḍaṅgam iti svabhāvaḥ /",
  "SA20asmahsbu:2919": "ṣaḍaṅgīti śīlavān viharati yāvat samādāya śikṣate śikṣāpadeṣv iti /",
  "SA20asmahsbu:2920": "śamabhāvāntam iti hetuḥ /",
  "SA20asmahsbu:2921": "nirvāṇābhiprāyeṇa samādānāt /",
  "SA20asmahsbu:2922": "sugatisthitidāyakam iti phalaṃ /",
  "SA20asmahsbu:2923": "śīlena sugatigamanāt /",
  "SA20asmahsbu:2924": "avipratisārādikrameṇa cittasthitilābhāc ca /",
  "SA20asmahsbu:2925": "pratiṣṭhāśāntanirbhītam iti karma /",
  "SA20asmahsbu:2926": "śīlaṃ hi sarvaguṇānāṃ pratiṣṭhā bhavati /",
  "SA20asmahsbu:2927": "kleśaparidāhaśāntyā ca śāntaṃ /",
  "SA20asmahsbu:2928": "prāṇātipātādipratyayānāṃ (Msa 105)",
  "SA20asmahsbu:2929": "ca bhayāvadyavairāṇām aprasavān nirbhotaṃ /",
  "SA20asmahsbu:2930": "puṇyasaṃbhārasaṃyutam iti yogaḥ sarvakālaṃ kāyavāṅmanaskarmasamāvaraṇāt /",
  "SA20asmahsbu:2931": "saṃketadharmatālabdhaṃ saṃvarastheṣu vidyata iti vṛttis tatra saṃketalabdhaṃ prātimokṣasaṃvarasaṃgṛhītaṃ /",
  "SA20asmahsbu:2932": "dharmatāpratilabdhaṃ dhyānānāsravasaṃvarasaṃgṛhītam eṣāsya prabhedavṛttiḥ trividhena prabhedena vartanāt /",
  "SA20asmahsbu:2933": "saṃvarastheṣu vidyata ity ācāravṛttiḥ /",
  "SA20asmahsbu:2934": "kṣāntiprabhede dvau ślokau /",
  "SA20asmahsbu:2935": "marṣādhivāsanajñānaṃ kāruṇyād dharmasaṃśrayāt /",
  "SA20asmahsbu:2936": "pañcānuśaṃsam ākhyātaṃ dvayor arthakaraṃ ca tat // AMsa_16.21 //",
  "SA20asmahsbu:2937": "tapaḥ prābalyasaṃyuktaṃ teṣu tattrividhaṃ mataṃ /",
  "SA20asmahsbu:2938": "kṣāntim evaṃ parijñāya paṇḍitaḥ samudānayet // AMsa_16.22 //",
  "SA20asmahsbu:2939": "marṣādhivāsajñānam iti trividhiyāḥ kṣānteḥ svabhāvaḥ /",
  "SA20asmahsbu:2940": "apakāramarṣaṇakṣānter marṣaṇāṃ marṣa iti kṛtvā /",
  "SA20asmahsbu:2941": "duḥkhādhivāsakṣānter dharmanidhyānakṣānteś ca yathākramaṃ /",
  "SA20asmahsbu:2942": "kāruṇyād dharmasaṃśrayād iti hetuḥ /",
  "SA20asmahsbu:2943": "dharmasaṃśrayaḥ punaḥ /",
  "SA20asmahsbu:2944": "śīlasamādānaṃ śrutaparyavāptiś ca /",
  "SA20asmahsbu:2945": "pañcānuśaṃsam ākhyātam iti phalaṃ /",
  "SA20asmahsbu:2946": "yathoktaṃ sūtre /",
  "SA20asmahsbu:2947": "pañcānuśaṃsāḥ kṣāntau /",
  "SA20asmahsbu:2948": "na vairabahulo bhavati /",
  "SA20asmahsbu:2949": "na bhedabahulo bhavati /",
  "SA20asmahsbu:2950": "sukhasaumanasya bahulo bhavati /",
  "SA20asmahsbu:2951": "avipratisārī kālaṃ karoti /",
  "SA20asmahsbu:2952": "kāyasya na bhedāt sugatau svargaloke deveṣūpapadyate iti /",
  "SA20asmahsbu:2953": "dvayor arthakaraṃ ca tad iti marṣādhivāsanam ity adhikṛtaṃ idaṃ karma / yathoktaṃ /",
  "SA20asmahsbu:2954": "dvayor arthaṃ sa kurūte ātmanaś ca parasya ca /",
  "SA20asmahsbu:2955": "yaḥ paraṃ kupitaṃ jñātvā svayaṃ tatropaśāmyati // iti //",
  "SA20asmahsbu:2956": "tapaḥprābalyasaṃyuktam iti yogaḥ /",
  "SA20asmahsbu:2957": "yathoktaṃ /",
  "SA20asmahsbu:2958": "kṣāntiḥ paramaṃ tapa iti /",
  "SA20asmahsbu:2959": "teṣu tad ity ādhāravṛttiḥ kṣamiṣu tadvṛtteḥ /",
  "SA20asmahsbu:2960": "trividhaṃ matam iti prabhedavṛttis trividhakṣāntiprabhedena yathoktaṃ prāk /",
  "SA20asmahsbu:2961": "vīryaprabhede dvau ślokau /",
  "SA20asmahsbu:2962": "utsāhaḥ kuśale samyak śraddhācchandapratiṣṭhitaḥ /",
  "SA20asmahsbu:2963": "smṛtyādiguṇavṛddhau ca saṃkleśaprātipakṣikaḥ // AMsa_16.23 //",
  "SA20asmahsbu:2964": "alobhādiguṇopetas teṣu saptavidhaś ca saḥ /",
  "SA20asmahsbu:2965": "vīryam eva parijñāya paṇḍitaḥ samudānayeta // AMsa_16.24 //",
  "SA20asmahsbu:2966": "utsāhaḥ kuśale samyag iti svabhāvaḥ /",
  "SA20asmahsbu:2967": "kuśala iti tadanyakṛtyotsāhavyudāsātha samyag ity anyatīrthikamokṣārthotsāhavyudāsārthaṃ /",
  "SA20asmahsbu:2968": "śraddhāc chandapratiṣṭhita iti hetuḥ śraddadhāno hy atīva vīryam ārabhati /",
  "SA20asmahsbu:2969": "smṛtyādiguṇavṛddhāv iti phalaṃ /",
  "SA20asmahsbu:2970": "ārabdhavīryasya (Msa 106)",
  "SA20asmahsbu:2971": "smṛtisamādhyādiguṇodbhavāt /",
  "SA20asmahsbu:2972": "saṃkleśaprātipakṣika iti karma /",
  "SA20asmahsbu:2973": "yathoktaṃ ārabdhavīryas tu sukhaṃ viharaty avyavakīrṇaḥ pāpakair akuśalair dharmair iti /",
  "SA20asmahsbu:2974": "alobhādiguṇopeta iti yogaḥ /",
  "SA20asmahsbu:2975": "teṣv ity ārabdhavīryeṣu iyam ādhāravṛttiḥ /",
  "SA20asmahsbu:2976": "saptavidha iti prabhedavṛttiḥ /",
  "SA20asmahsbu:2977": "sa punar adhiśīlādiśikṣātraye kāyikaṃ cetasikaṃ ca sātatyena satkṛtya ca yad vīryaṃ /",
  "SA20asmahsbu:2978": "dhyānaprabhede dvau ślokau /",
  "SA20asmahsbu:2979": "sthitiś cetasa adhyātmaṃ smṛtivīryapratiṣṭhitaṃ /",
  "SA20asmahsbu:2980": "sukhopapattaye 'bhijñāvihāravaśavartakam // AMsa_16.25 //",
  "SA20asmahsbu:2981": "dharmāṇāṃ pramukhaṃ teṣu vidyate trividhaś ca saḥ /",
  "SA20asmahsbu:2982": "dhyānam evaṃ parijñāya paṇḍitaḥ samudānayet // AMsa_16.26 //",
  "SA20asmahsbu:2983": "sthitiś cetasa adhyātmam iti svabhāvaḥ /",
  "SA20asmahsbu:2984": "smṛtivīryapratiṣṭhitam iti hetuḥ /",
  "SA20asmahsbu:2985": "ālambanāsaṃpramoṣe sati vīryaṃ niśritya samāpattyabhinirhārāt /",
  "SA20asmahsbu:2986": "sukhopapattaye iti phalaṃ dhyānasyāvyābādhopapattiphalatvāt /",
  "SA20asmahsbu:2987": "abhijñāvihāravaśavartakam iti karma /",
  "SA20asmahsbu:2988": "dhyānenābhijñāvaśavartanāt /",
  "SA20asmahsbu:2989": "āryadivyabrāhmavihāravaśavartanāc ca /",
  "SA20asmahsbu:2990": "dharmāṇāṃ pramukham iti prāmukhyena yogaḥ /",
  "SA20asmahsbu:2991": "yathoktaṃ /",
  "SA20asmahsbu:2992": "samādhipramukhāḥ sarvadharmā iti /",
  "SA20asmahsbu:2993": "teṣu vidyata iti dhyāyiṣv iyam ādhāravṛttiḥ /",
  "SA20asmahsbu:2994": "trividhaś ca sa iti savitarkaḥ savicāraḥ avitarko vicāramātraḥ /",
  "SA20asmahsbu:2995": "avitarko avicāraḥ /",
  "SA20asmahsbu:2996": "punaḥ prītisahagataḥ /",
  "SA20asmahsbu:2997": "sātasahagataḥ /",
  "SA20asmahsbu:2998": "upekṣāsahagataś ca /",
  "SA20asmahsbu:2999": "iyaṃ prabhedavṛttiḥ /",
  "SA20asmahsbu:3000": "prajñāprabhede dvau ślokau /",
  "SA20asmahsbu:3001": "samyakpravicayo jñeyaḥ śasamādhānapratiṣṭhitaḥ /",
  "SA20asmahsbu:3002": "suvimokṣāya saṃkleśāt prajñājīvasudeśanaḥ // AMsa_16.27 //",
  "SA20asmahsbu:3003": "dharmāṇām uttaras teṣu vidyate trividhaś ca saḥ /",
  "SA20asmahsbu:3004": "prajñām evaṃ parijñāya paṇḍitaḥ samudānayet // AMsa_16.28 //",
  "SA20asmahsbu:3005": "samyak pravicayo jñeya iti svabhāvaḥ /",
  "SA20asmahsbu:3006": "samyag iti na mithyā jñeya iti laukikakṛtyasamyakpravicayavyudāsārthaṃ /",
  "SA20asmahsbu:3007": "samādhānapratiṣṭhita iti hetuḥ /",
  "SA20asmahsbu:3008": "samāhitacitto yathābhūtaṃ prajānāti /",
  "SA20asmahsbu:3009": "yasmāt suvimokṣāya saṃkleśād iti phalaṃ /",
  "SA20asmahsbu:3010": "tena hi saṃkleśāt suvimokṣo bhavati /",
  "SA20asmahsbu:3011": "laukikahīnalokottaramahālokottareṇa pravicayena /",
  "SA20asmahsbu:3012": "prajñājīvasudeśana iti prajñājīvaḥ sudeśanā cāsya karma /",
  "SA20asmahsbu:3013": "tena hy anuttaraprajñā jīvakānāṃ jīvati /",
  "SA20asmahsbu:3014": "samyag dharma deśayatīti /",
  "SA20asmahsbu:3015": "dharmāṇām uttara ity uttaratvena yogaḥ /",
  "SA20asmahsbu:3016": "yathoktaṃ /",
  "SA20asmahsbu:3017": "prajñottarāḥ sarvadharmā iti /",
  "SA20asmahsbu:3018": "teṣu vidyate trividhaś ca sa iti vṛttiḥ /",
  "SA20asmahsbu:3019": "prājñeṣu vartanāt trividhena ca prabhedena /",
  "SA20asmahsbu:3020": "laukiko hīnalokottaro (Msa 107)",
  "SA20asmahsbu:3021": "mahālokottaraś ca /",
  "SA20asmahsbu:3022": "uktaḥ pratyekaṃ dānādīnāṃ ṣaḍarthaprabhedena prabhedaḥ /",
  "SA20asmahsbu:3023": "saṃgrahavibhāge ślokaḥ /",
  "SA20asmahsbu:3024": "sarve śuklā dharmā vikṣiptasamāhitobhayā jñeyāḥ /",
  "SA20asmahsbu:3025": "dvābhyāṃ dvābhyāṃ dvābhyāṃ pāramitābhyāṃ parigṛhītāḥ // AMsa_16.29 //",
  "SA20asmahsbu:3026": "sarve śuklā dharmā dānādidharmāḥ /",
  "SA20asmahsbu:3027": "tatra vikṣiptā dvābhyāṃ pāramitābhyāṃ saṃgṛhītāḥ prathamābhyāṃ dānasamādānaśīlayor asamāhitatvāt /",
  "SA20asmahsbu:3028": "samāhitā dvābhyāṃ paścimābhyāṃ dhyānayathābhūtaprajñayoḥ samāhitatvāt /",
  "SA20asmahsbu:3029": "ubhaye dvābhyāṃ kṣāntivīryābhyāṃ /",
  "SA20asmahsbu:3030": "tayoḥ samāhitāsamāhitatvāt /",
  "SA20asmahsbu:3031": "vipakṣavibhāge ślokāḥ ṣaṭ /",
  "SA20asmahsbu:3032": "na ca saktaṃ na ca saktaṃ na ca saktaṃ saktam eva na ca dānaṃ /",
  "SA20asmahsbu:3033": "na ca saktaṃ na ca saktaṃ na ca saktaṃ bodhisatvānām // AMsa_16.30 //",
  "SA20asmahsbu:3034": "saptavidhā saktir dānasya vipakṣaḥ /",
  "SA20asmahsbu:3035": "bhogasaktiḥ vilambanaśaktiḥ tanmātrasaṃtuṣṭisaktiḥ pakṣapātasaktiḥ pratikārasaktiḥ vipākasaktiḥ /",
  "SA20asmahsbu:3036": "vipakṣasaktistu tadvipakṣalābhānuśayāsamudghātāt /",
  "SA20asmahsbu:3037": "vikṣepasaktiś ca /",
  "SA20asmahsbu:3038": "sa punar vikṣepo dvividhaḥ /",
  "SA20asmahsbu:3039": "manasikāravikṣepaś ca hīnayānaspṛhaṇāt /",
  "SA20asmahsbu:3040": "vikalpavikṣepaś ca dāyakapratigrāhakadānavikalpanāt /",
  "SA20asmahsbu:3041": "ataḥ saptavidhasaktimuktatvāt saptakṛtvo dānasyāsaktatvam uktaṃ /",
  "SA20asmahsbu:3042": "na ca saktaṃ na ca saktaṃ na ca saktaṃ saktam eva na ca śīlaṃ /",
  "SA20asmahsbu:3043": "na ca saktaṃ na ca saktaṃ na ca saktaṃ bodhisatvānām // AMsa_16.31 //",
  "SA20asmahsbu:3044": "na ca saktā na ca saktā na ca saktā saktikā na kṣāntiḥ /",
  "SA20asmahsbu:3045": "na ca saktā na ca saktā na ca saktā bodhisatvānām // AMsa_16.32 //",
  "SA20asmahsbu:3046": "na ca saktaṃ na ca saktaṃ na ca saktaṃ saktam eva ca na vīryaṃ /",
  "SA20asmahsbu:3047": "na ca saktaṃ na ca saktaṃ na ca saktaṃ bodhisatvānām // AMsa_16.33 //",
  "SA20asmahsbu:3048": "na ca saktaṃ na ca saktaṃ na ca saktaṃ saktam eva na ca dhyānaṃ /",
  "SA20asmahsbu:3049": "na ca saktaṃ na ca saktaṃ na ca saktaṃ bodhisatvānām // AMsa_16.34 //",
  "SA20asmahsbu:3050": "na ca saktā na ca saktā na ca saktā saktikā na ca prajñā /",
  "SA20asmahsbu:3051": "na ca saktā na ca sakta na ca saktā bodhisatvānām // AMsa_16.35 //",
  "SA20asmahsbu:3052": "(Msa 108)",
  "SA20asmahsbu:3053": "yathā dānāsaktir uktā evaṃ śīle yāvat prajñāyāṃ veditavyā /",
  "SA20asmahsbu:3054": "atra tu viśeṣabhogasaktiparivartena dauḥśīlyādyāsaktir veditavyā vipakṣasaktis tadvipakṣānuśayāsamudghātanāt /",
  "SA20asmahsbu:3055": "vikalpavikṣepaś ca yathāyogaṃ trimaṇḍalaparikalpanāt /",
  "SA20asmahsbu:3056": "guṇavibhāge trayoviṃśatiḥ ślokāḥ /",
  "SA20asmahsbu:3057": "tyaktaṃ buddhasutaiḥ svajīvitam api prāpyārthinaṃ sarvadā kāruṇyāt parato na ca pratikṛtir neṣṭaṃ phalaṃ prārthitaṃ /",
  "SA20asmahsbu:3058": "dānenaiva ca tena sarvajanatā bodhitraye ropitā dānaṃ jñānaparigraheṇa ca punar loke 'jñayaṃ sthāpitam // AMsa_16.36 //",
  "SA20asmahsbu:3059": "iti subodhaḥ padārthaḥ /",
  "SA20asmahsbu:3060": "āttaṃ buddhasutair yamodyamamayaṃ śīlatrayaṃ sarvadā svargo nābhimataḥ sametya ca punaḥ saktirna tatrāhitā /",
  "SA20asmahsbu:3061": "śīlenaiva ca tena sarvajanatā bodhitraye ropitā śīlaṃ jñānaparigraheṇa ca punar loke 'kṣayaṃ sthāpitam // AMsa_16.37 //",
  "SA20asmahsbu:3062": "trividhaṃ śīlaṃ /",
  "SA20asmahsbu:3063": "saṃvaraśīlaṃ /",
  "SA20asmahsbu:3064": "kuśaladharmasaṃgrāhakaśīlaṃ /",
  "SA20asmahsbu:3065": "satvārthakriyāśīlaṃ ca /",
  "SA20asmahsbu:3066": "ekātmakaṃ yamasvabhāvaṃ /",
  "SA20asmahsbu:3067": "dve udyamasvabhāve /",
  "SA20asmahsbu:3068": "kṣāntaṃ buddhasutaiḥ suduṣkaramatho sarvāpakāraṃ nṛṇāṃ na svargārtham asaśaktimato na ca bhayān naivopakārekṣaṇāt /",
  "SA20asmahsbu:3069": "kṣāntyānuttarayā ca sarvajanatā bodhitraye ropitā kṣāntir jñānaparigraheṇa ca punar loke 'kṣayā sthāpitā // AMsa_16.38 //",
  "SA20asmahsbu:3070": "iti / kṣāntyānuttarayā caiti duḥkhādhivāsanakṣāntyā ca parāpakāramarṣaṇakṣāntyā ca yathākramaṃ /",
  "SA20asmahsbu:3071": "vīryaṃ buddhasutaiḥ kṛtaṃ nirūpamaṃ saṃnāhayogātmakaṃ hantuṃ kleśagaṇaṃ svato 'pi parataḥ prāptuṃ ca bodhiṃ parāṃ /",
  "SA20asmahsbu:3072": "vīryeṇaiva ca tena sarvajanatā bodhitraye ropitā vīryaṃ jñānaparigraheṇa ca punar loke 'kṣayaṃ sthāpitam // AMsa_16.39 //",
  "SA20asmahsbu:3073": "(Msa 109)",
  "SA20asmahsbu:3074": "iti / saṃnāhavīryaṃ prayogavīryaṃ ca /",
  "SA20asmahsbu:3075": "dhyānaṃ buddhasutaiḥ samādhibahulaṃ saṃpāditaṃ sarvathā śreṣṭhair dhyānasukhair vihṛtya kṛpayā hīnāpapattiḥ śritā /",
  "SA20asmahsbu:3076": "dhyānenaiva ca tena sarvajanatā bodhitraye ropitā dhyānaṃ jñānaparigraheṇa ca punar loke 'kṣayaṃ sthāpitam // AMsa_16.40 //",
  "SA20asmahsbu:3077": "iti / samādhiṃbahulam iti anantabodhisatvasamādhisaṃgṛhītaṃ /",
  "SA20asmahsbu:3078": "jñātaṃ buddhasutaiḥ satatvam akhilaṃ jñeyaṃ ca yat sarvathā saktir naiva ca nirvṛtau prajanitā buddhaiḥ kutaḥ saṃvṛtau /",
  "SA20asmahsbu:3079": "jñānenaiva ca tena sarvajanatā bodhitraye ropitā jñānaṃ satvaparigraheṇa punar loke 'kṣayaṃ sthāpitam // AMsa_16.41 //",
  "SA20asmahsbu:3080": "iti / satatvaṃ paramārthasaṃgṛhītaṃ sāmānyalakṣaṇaṃ pudgaladharmanairātmyaṃ /",
  "SA20asmahsbu:3081": "jñeyaṃ ca yat sarvathety anantasvasaṃketādilakṣaṇabhedabhinnaṃ yad ajñeyaṃ /",
  "SA20asmahsbu:3082": "dānādīnāṃ nirvikalpajñānaparigraheṇākṣayatvaṃ nirupadhiśeṣanirvāṇe 'pi tadakṣayāt /",
  "SA20asmahsbu:3083": "jñānasya punaḥ satvaparigraheṇa karuṇayā satvānām aparityāgāt /",
  "SA20asmahsbu:3084": "eṣāṃ punaḥ ṣaṇāṃ ślokānāṃ piṇḍārthaḥ saptamena ślokena nirdiṣṭaḥ /",
  "SA20asmahsbu:3085": "audāryānāmiṣatvaṃ ca mahārthākṣayatāpi ca /",
  "SA20asmahsbu:3086": "dānādīnāṃ samas taṃ hi jñeyaṃ guṇacatuṣṭayam // AMsa_16.42 //",
  "SA20asmahsbu:3087": "iti / tatra dānādīnāṃ prathamena pādenodāratā paridīpitā /",
  "SA20asmahsbu:3088": "dvitīyena nirāmiṣatā /",
  "SA20asmahsbu:3089": "tṛtīyena mahārthatāḥ mahataḥ satvārthasya saṃpādanāt /",
  "SA20asmahsbu:3090": "caturthenākṣayatā ity eṣāṃ guṇacatuṣṭayam ebhiḥ ślokair veditavyaṃ /",
  "SA20asmahsbu:3091": "darśanapūraṇatuṣṭiṃ yācanake 'tuṣṭim api samāśastiṃ /",
  "SA20asmahsbu:3092": "abhibhavati sa tāṃ dātā kṛpālurādhikyayogena // AMsa_16.43 //",
  "SA20asmahsbu:3093": "yācanake hi jane dāyakadarśanāt tataś ca yathā-īpsitaṃ labdhvā manorathaparipūraṇādyā tuṣṭir utpadyate /",
  "SA20asmahsbu:3094": "atuṣṭiś cādarśanād aparipūraṇāc ca /",
  "SA20asmahsbu:3095": "āśāstiś ca yā taddarśane manorathaparipūraṇe ca /",
  "SA20asmahsbu:3096": "sā bodhisatvasyādhikotpadyate (Msa 110)",
  "SA20asmahsbu:3097": "sarvakālaṃ yācanakadarśanāt tanmanorathaparipūraṇāc ca /",
  "SA20asmahsbu:3098": "adarśanād aparipūraṇāc cātuṣṭiḥ /",
  "SA20asmahsbu:3099": "ato dātā kṛpālus tāṃ sarvam abhibhavaty ādhikyayogāt /",
  "SA20asmahsbu:3100": "prāṇān bhogān dārān satveṣu sadānyatyajanakṛpālutvāt /",
  "SA20asmahsbu:3101": "āmodate nikāmaṃ tadviratiṃ pālayātra katham // AMsa_16.44 //",
  "SA20asmahsbu:3102": "tebhyo viratiṃ tadviratiṃ parakīyebhyaḥ prāṇabhogadārebhyaḥ /",
  "SA20asmahsbu:3103": "etena trividhāt kāyaduścaritād viratiśīlaguṇaṃ darśayati /",
  "SA20asmahsbu:3104": "nirapekṣaḥ samacitto nirbhīḥ sarvapradaḥ kṛpāhetoḥ /",
  "SA20asmahsbu:3105": "mithyāvādaṃ brūyāt paropaghātāya katham āryaḥ // AMsa_16.45 //",
  "SA20asmahsbu:3106": "etena mṛṣāvādād viratiguṇaṃ darśayati /",
  "SA20asmahsbu:3107": "ātmahetor mṛṣāvāda ucyeta kāyajīvitāpekṣayā /",
  "SA20asmahsbu:3108": "parahetor vā priyajanapremnā /",
  "SA20asmahsbu:3109": "bhayena vā rājādibhayāt /",
  "SA20asmahsbu:3110": "āmiṣakiṃcitkahetor vā lābhārthaṃ /",
  "SA20asmahsbu:3111": "bodhisatvaś ca svakāyajīvitanirapekṣaḥ /",
  "SA20asmahsbu:3112": "samacittaś ca sarvasatveṣv ātmasamacittatayā /",
  "SA20asmahsbu:3113": "nirbhayaś ca pañcabhayasamatikrāntatvāt /",
  "SA20asmahsbu:3114": "sarvapradaś cārthibhyaḥ sarvasvaparityāgāt /",
  "SA20asmahsbu:3115": "sa kena hetunā mṛṣāvādaṃ brūyāt /",
  "SA20asmahsbu:3116": "samahitakāmaḥ sakṛpaḥ paraduḥkhotpādane 'tibhīrūś ca /",
  "SA20asmahsbu:3117": "satvavinaye suyukteḥ suvidūre trividhavāgdoṣāt // AMsa_16.46 //",
  "SA20asmahsbu:3118": "bodhisatvaḥ sarvasatveṣu samaṃ hitakāmaḥ sa kathaṃ pareṣāṃ mitrabhedārthaṃ paiśunyaṃ kariṣyatīti /",
  "SA20asmahsbu:3119": "sakṛpaś ca paraduḥkhāpanayābhiprāyāt /",
  "SA20asmahsbu:3120": "paraduḥkhotpādane cātyarthaṃ bhīruḥ sa kathaṃ pareṣāṃ duḥkhotpādanārthaṃ paruṣaṃ vakṣyati /",
  "SA20asmahsbu:3121": "satvānāṃ vinaye samyakprayuktaḥ sa kathaṃ saṃbhinnapralāpaṃ kariṣyati tasmād asau suvidūre trividhavāgdoṣāt paiśunyāt pāruṣyāt saṃbhinnapralāpāc ca /",
  "SA20asmahsbu:3122": "sarvapradaḥ kṛpāluḥ pratītyadharmodaye sukuśalaś ca /",
  "SA20asmahsbu:3123": "adhivāsayet katham asau sarvākāraṃ manaḥ kleśam // AMsa_16.47 //",
  "SA20asmahsbu:3124": "abhidhyā vyāpādo mithyādṛṣṭir vā yathākramaṃ /",
  "SA20asmahsbu:3125": "eṣa dauḥśīlyapratipakṣadharmaviśeṣayogāc chīlaviśuddhigūṇo bodhisatvānāṃ veditavyaḥ /",
  "SA20asmahsbu:3126": "upakarasaṃjñāmodaṃ hy apakāriṇiparahita saṃjñāṃparahite sadā duḥkhe /",
  "SA20asmahsbu:3127": "labhate yadā kṛpāluḥ kṣamitavyaṃ tasya kiṃ na syāt // AMsa_16.48 //",
  "SA20asmahsbu:3128": "(Msa 111)",
  "SA20asmahsbu:3129": "yasya nāpakārisaṃjñā pravartate na duḥkhasaṃjñā /",
  "SA20asmahsbu:3130": "paraparasaṃjñāpagamāt svato 'dhikatarāt sadā parasnehāt /",
  "SA20asmahsbu:3131": "duṣkaracaraṇāt sakṛpe hy aduṣkaraṃ vīryaṃ // AMsa_16.49 //",
  "SA20asmahsbu:3132": "sakṛpo bodhisatvaḥ /",
  "SA20asmahsbu:3133": "tatra sakṛpe yat parārthaṃ duṣkaracaraṇād vīrthaṃ tadaduṣkaraṃ ca suduṣkaraṃ ca /",
  "SA20asmahsbu:3134": "katham aduṣkaraṃ /",
  "SA20asmahsbu:3135": "paratra parasaṃjñāpagamāt /",
  "SA20asmahsbu:3136": "svato'dhikatarāc ca sarvadā pareṣu snehāt /",
  "SA20asmahsbu:3137": "kathaṃ suduṣkaraṃ /",
  "SA20asmahsbu:3138": "yad evaṃ parasaṃjñāpagataṃ ca svatodhikatarasnehaṃ ca tadvīryaṃ /",
  "SA20asmahsbu:3139": "alpasukhaṃ hy ātmasukhaṃ līnaṃ parihāṇikaṃ kṣayi samohaṃ /",
  "SA20asmahsbu:3140": "dhyānaṃ mataṃ trayāṇāṃ viparyayād bodhisatvānām // AMsa_16.50 //",
  "SA20asmahsbu:3141": "alpasukhaṃ dhyānaṃ laukikānām ātmasukhaṃ śrāvakapratyekabuddhānāṃ /",
  "SA20asmahsbu:3142": "līnaṃ laukikānāṃ satkāye śrāvakapratyekabuddhānāṃ ca nirvāṇe /",
  "SA20asmahsbu:3143": "parihāṇikaṃ laukikānāṃ kṣayi śrāvakapratyekabuddhānāṃ nirupadhiśeṣanirvāṇe tatkṣayāt /",
  "SA20asmahsbu:3144": "samohaṃ sarveṣāṃ yathāyogakliṣṭākliṣṭena mohena /",
  "SA20asmahsbu:3145": "bodhisatvānāṃ punar dhyānaṃ bahusukham ātmaparasukham alīnamaparihāṇikam akṣayyasamohaṃ ca /",
  "SA20asmahsbu:3146": "āmoṣais tamasi yathā dīpair nunnaṃ tathā trayajñānaṃ /",
  "SA20asmahsbu:3147": "dinakarakiraṇauriva tu jñānamatulyaṃ kṛpālunām // AMsa_16.51 //",
  "SA20asmahsbu:3148": "yathā hastāmoṣais tamasi jñānaṃ parīttaviṣayamapratyakṣam avyaktaṃ ca tathā pṛthagjanānāṃ /",
  "SA20asmahsbu:3149": "yathāvacarake dīpairjñānaṃ prādeśikaṃ pratyakṣaṃ nātinirmalaṃ tathā śrāvakāṇāṃ pratyekabuddhānāṃ ca /",
  "SA20asmahsbu:3150": "yathā dinakarakiraṇair jñānaṃ samantāt pratyakṣaṃ sunirmalaṃ ca tathā bodhisatvānāṃ /",
  "SA20asmahsbu:3151": "ata eva tad atulyaṃ /",
  "SA20asmahsbu:3152": "āśrayād vastuto dānaṃ nimittāt pariṇāmanāt /",
  "SA20asmahsbu:3153": "hetuto jñānataḥ kṣetrān niśrayāc ca paraṃ matam // AMsa_16.52 //",
  "SA20asmahsbu:3154": "tatrāśrayo bodhisatvaḥ /",
  "SA20asmahsbu:3155": "vastu āmiṣadānasyādhyātmikaṃ vastu paramaṃ /",
  "SA20asmahsbu:3156": "abhyadānasyāpāyasaṃsārabhītebhyas tu (Msa 112)",
  "SA20asmahsbu:3157": "tadabhayaṃ /",
  "SA20asmahsbu:3158": "dharmadānasya mahāyānaṃ /",
  "SA20asmahsbu:3159": "nimittaṃ karuṇā /",
  "SA20asmahsbu:3160": "pariṇāmanā tena mahābodhiphalaprārthanā /",
  "SA20asmahsbu:3161": "hetuḥ pūrvadānapāramitābhyāsavāsanā /",
  "SA20asmahsbu:3162": "jñānaṃ nirvikalpaṃ yena trimaṇḍalapariśuddhaṃ dānaṃ dadāti dātṛdeyapratigrāhakāvikalpanāt /",
  "SA20asmahsbu:3163": "kṣetraṃ pañcavidhaṃ /",
  "SA20asmahsbu:3164": "arthī duḥkhito niḥpratisaraṇo duścaritacārī guṇavāṃś ca /",
  "SA20asmahsbu:3165": "caturṇām uttaraṃ kṣetraṃ paraṃ /",
  "SA20asmahsbu:3166": "tadabhāve pañcamaṃ /",
  "SA20asmahsbu:3167": "niśrayas trividho yaṃ niśritya dadāti /",
  "SA20asmahsbu:3168": "adhimuktir manasikāraḥ samādhiś ca /",
  "SA20asmahsbu:3169": "adhimuktir yathā bhāvanāvibhāge 'dhimuktimanaskāra uktaḥ /",
  "SA20asmahsbu:3170": "manaskāro yathā tatraivāsvādanābhinandanamanaskāra uktaḥ /",
  "SA20asmahsbu:3171": "samādhir ādir yathā tatraiva vibhutvam uktaṃ /",
  "SA20asmahsbu:3172": "evam āśrayādiparasamayo dānaṃ paramaṃ /",
  "SA20asmahsbu:3173": "so'yaṃ cāpadeśo veditavyaḥ /",
  "SA20asmahsbu:3174": "yaś ca dadāti yac ca yena ca yasmai ca yataś ca yasya ca parigraheṇa yatra ca yāvat prakāraṃ tad dānaṃ /",
  "SA20asmahsbu:3175": "āśrayād vastutaḥ śīlaṃ nimittāt pariṇāmanāt /",
  "SA20asmahsbu:3176": "hetuto jñānataḥ kṣetrān niśrayāc ca paraṃ matam // AMsa_16.53 //",
  "SA20asmahsbu:3177": "āśrayād vastuto vīryaṃ nimittāt pariṇāmanāt /",
  "SA20asmahsbu:3178": "hetuto jñānataḥ kṣetrān niśrayāc ca paraṃ matam // AMsa_16.54 //",
  "SA20asmahsbu:3179": "āśrayād vastuto dhyānaṃ nimittāt pariṇāmanāt /",
  "SA20asmahsbu:3180": "hetuto jñānataḥ kṣetrān niśrayāc ca paraṃ matam // AMsa_16.55 //",
  "SA20asmahsbu:3181": "āśrayād vastutaḥ prajñā nimittāt pariṇāmanāt /",
  "SA20asmahsbu:3182": "hetuto jñānataḥ kṣetrān niśrayāc ca parā matā // AMsa_16.56 //",
  "SA20asmahsbu:3183": "śīlasya paramaṃ vastu bodhisatvasaṃvaraḥ /",
  "SA20asmahsbu:3184": "kṣānteḥ prāṇāpahāriṇau hīnadurbalau /",
  "SA20asmahsbu:3185": "vīryasya pāramitābhāvanā tadvipakṣaprahāṇaṃ ca /",
  "SA20asmahsbu:3186": "dhānasya bodhisatvasamādhayaḥ /",
  "SA20asmahsbu:3187": "prajñāyās tathatā /",
  "SA20asmahsbu:3188": "sarveṣāṃ śīlādīnāṃ kṣetraṃ mahāyānaṃ /",
  "SA20asmahsbu:3189": "śeṣaṃ pūrvavad veditavyaṃ /",
  "SA20asmahsbu:3190": "ekasatvasukhaṃ dānaṃ bahukalpavighātakṛt /",
  "SA20asmahsbu:3191": "priyaṃ syād bodhisatvānāṃ prāg eva tadviparyayāt // AMsa_16.57 //",
  "SA20asmahsbu:3192": "yadi bodhisatvānāṃ dānam ekasyaiva satvasya sukhadaṃ syād ātmanaś ca bahukalpavighātakṛt /",
  "SA20asmahsbu:3193": "tathāpi tat teṣāṃ priyaṃ syāt karuṇāviśeṣāt kiṃ punar yad anekasatvasukhaṃ ca bhavatyā tmanaś ca bahukalpānugrahakṛt /",
  "SA20asmahsbu:3194": "yad artham icchanti dhanāni dehinas tadeva dhīrā visṛjanti dehiṣu /",
  "SA20asmahsbu:3195": "śarīrahetor dhanam iṣyate janais tad eva dhīraiḥ śataśo visṛjyate // AMsa_16.58 //",
  "SA20asmahsbu:3196": "(Msa 113)",
  "SA20asmahsbu:3197": "atra pūrvārdham uttarārdhe vyākhyātaṃ /",
  "SA20asmahsbu:3198": "śarīram evotsṛjato na duḥkhyate yadā manaḥ kā draviṇe 'vare kathā /",
  "SA20asmahsbu:3199": "tadasya lokottaram iti yan mudaṃ sa tena tat tasya tad uttaraṃ punaḥ // AMsa_16.59 //",
  "SA20asmahsbu:3200": "atra śarīram evāutsṛjato yadā mano na duḥkhyate tadasya lokottaram iti saṃdarśitaṃ /",
  "SA20asmahsbu:3201": "eti yan mudaṃ sa tena duḥkhena tat tasya taduttaram iti tasmāl lokottarād uttaraṃ /",
  "SA20asmahsbu:3202": "pratigrahair iṣṭanikāmalabdharna tuṣṭim āyāti tathārthiko 'pi /",
  "SA20asmahsbu:3203": "sarvastidānena yatheha dhīmān tuṣṭiṃ vrajaty arthijanasya tuṣṭyā // AMsa_16.60 //",
  "SA20asmahsbu:3204": "iṣṭanikām alabdhair ity abhipretaparyāptalabdhaiḥ /",
  "SA20asmahsbu:3205": "sarvāstidāneneti yāvat svajīvitadānena /",
  "SA20asmahsbu:3206": "saṃpūrṇabhogo na tathāstimantam ātmānam anvīkṣati yācako 'pi /",
  "SA20asmahsbu:3207": "sarvastidānād adhano 'pi dhīmān ātmānam anveti yathāstimantaṃ // AMsa_16.61 //",
  "SA20asmahsbu:3208": "suvipulam api vittaṃ prāpya naivopakāraṃ vigaṇayati tathārthī dāyakāl lābhahetoḥ /",
  "SA20asmahsbu:3209": "vidhivad iha sudānair arthinas tarpayitvā mahadupakarasaṃjñāṃ teṣu dhīmān yathaiti // AMsa_16.62 //",
  "SA20asmahsbu:3210": "karuṇāviśeṣād /",
  "SA20asmahsbu:3211": "gatārtho ślokau /",
  "SA20asmahsbu:3212": "svayam apagataśokā dehinaḥ svastharūpā vipulam api gṛhītvā bhuñjate yasya vittaṃ /",
  "SA20asmahsbu:3213": "pathi paramaphalāḍhyād bhogavṛkṣād yathaiva pravisṛtir atibhogī bodhisatvān na so 'nyaḥ // AMsa_16.63 //",
  "SA20asmahsbu:3214": "pravisṛtir atibhogaś cāsyeti pravisṛtir atibhogī sa ca nānyo bodhisatvād veditavyaḥ /",
  "SA20asmahsbu:3215": "śeṣaṃ gatārthaṃ /",
  "SA20asmahsbu:3216": "prādhānyatatkāraṇakarmabhedāt prakārabhedāśrayabhedataś ca /",
  "SA20asmahsbu:3217": "caturvibandhapratipakṣabhedāt vīryaṃ parijñeyam iti pradiṣṭam // AMsa_16.64 //",
  "SA20asmahsbu:3218": "(Msa 114)",
  "SA20asmahsbu:3219": "ṣaḍvidhena prabhedena vīryaṃ parijñeyaṃ /",
  "SA20asmahsbu:3220": "prādhānyabhedena /",
  "SA20asmahsbu:3221": "tatkāraṇabhedena /",
  "SA20asmahsbu:3222": "prakārabhedena /",
  "SA20asmahsbu:3223": "āśrayabhedena /",
  "SA20asmahsbu:3224": "caturvibandhapratipakṣabhedena ca /",
  "SA20asmahsbu:3225": "asyād deśasyottaraiḥ ślokair nirdeśaḥ /",
  "SA20asmahsbu:3226": "vīryaṃ paraṃ śuklagaṇasya madhye tanniśritas tasya yato 'nulābhaḥ /",
  "SA20asmahsbu:3227": "vīryeṇa sadyaḥ susukho vihāro lokottarā lokagatāṃ ca siddhiḥ // AMsa_16.65 //",
  "SA20asmahsbu:3228": "vīryaṃ paraṃ śuklagaṇasya madhye iti sarvaśuklagaṇasya madhye iti sarvakuśaladharmaprādhānyaṃ vīryasya nirdiṣṭaṃ /",
  "SA20asmahsbu:3229": "tanniśritastasya yato 'nulābha iti prādhānyakāraṇaṃ nirdiṣṭaṃ /",
  "SA20asmahsbu:3230": "yasmād vīryāśritaḥ sarvakuśaladharmalābhaḥ /",
  "SA20asmahsbu:3231": "vīryeṇa sadyaḥ susukho vihāro lokottarā lokagatā ca siddhir iti karma nirdiṣṭaṃ /",
  "SA20asmahsbu:3232": "vīryeṇa hi dṛṣṭadharme paramaḥ sukhavihāraḥ /",
  "SA20asmahsbu:3233": "sarvā ca lokottarā siddhir laukikī ca kriyate /",
  "SA20asmahsbu:3234": "vīryāvad avāptaṃ bhavabhogam iṣṭaṃ vīryeṇa śuddhiṃ prabalām upetāḥ /",
  "SA20asmahsbu:3235": "vīryeṇa satkāyam atītya muktā vīryeṇa bodhiṃ paramāṃ vibuddhāḥ // AMsa_16.66 //",
  "SA20asmahsbu:3236": "iti / paryāyadvāreṇa vīryasya karma nirdiṣṭaṃ /",
  "SA20asmahsbu:3237": "laukikalokottarasiddhibhedāt /",
  "SA20asmahsbu:3238": "tatra prabalā laukikī siddhir anātyantikatvāt /",
  "SA20asmahsbu:3239": "punar mataṃ hānivivṛddhivīryaṃ mokṣādhipaṃ pakṣavipakṣam anyat /",
  "SA20asmahsbu:3240": "tattve praviṣṭaṃ parivartakaṃ ca vīryaṃ mahārthaṃ ca niruktam anyat // AMsa_16.67 //",
  "SA20asmahsbu:3241": "saṃnāhavīryaṃ prathamaṃ tataś ca prayogavīryaṃ vidhivatprahitaṃ /",
  "SA20asmahsbu:3242": "alīnam akṣobhyam atuṣṭivīryaṃ sarvaprakāraṃ pravadanti buddhāḥ // AMsa_16.68 //",
  "SA20asmahsbu:3243": "ity eṣa prakārabhedaḥ /",
  "SA20asmahsbu:3244": "tatra hānivivṛddhivīryaṃ samyakprahāṇeṣu ca dvayoḥ kuśaladharmābhivṛddhaye /",
  "SA20asmahsbu:3245": "mokṣādhipaṃ vīryam indriyeṣu /",
  "SA20asmahsbu:3246": "mokṣādhipatyārthena yasmād indriyāṇi /",
  "SA20asmahsbu:3247": "pakṣavipakṣaṃ baleṣu vipakṣānavamṛdyārthena yasmād balāni /",
  "SA20asmahsbu:3248": "tatve praviṣṭaṃ bodhyaṅgeṣu darśanamārge tadvyavasthāpanāt /",
  "SA20asmahsbu:3249": "parivartakaṃ mārgāṅgeṣu bhāvanāmārge 'ntasyāśrayaparivṛttihetutvāt /",
  "SA20asmahsbu:3250": "mahārthaṃ vīryaṃ pāramitāsvabhāvaṃ svaparārthādhikārāt /",
  "SA20asmahsbu:3251": "saṃnāhavīryaṃ prayogāya saṃnahyataḥ /",
  "SA20asmahsbu:3252": "prayogavīryaṃ tathā prayogataḥ /",
  "SA20asmahsbu:3253": "alīnavīryam udāre 'pyadhigantavye layābhāvataḥ /",
  "SA20asmahsbu:3254": "akṣobhyavīryaṃ śītaloṣṇādibhir duḥkhair avikopanataḥ /",
  "SA20asmahsbu:3255": "asaṃtuṣṭivīryam alpenādhigamenāsaṃtuṣṭitaḥ /",
  "SA20asmahsbu:3256": "ebhir eva (Msa 115)",
  "SA20asmahsbu:3257": "saṃnāhavīryādibhiḥ sūtre /",
  "SA20asmahsbu:3258": "sthāmavān vīryavānutsāhī dṛḍhaparākramo anikṣiptadhuraḥ kuśaleṣu dharmeṣv ity ucyate yathākramaṃ /",
  "SA20asmahsbu:3259": "nikṛṣṭamadhyottamavīryam anyat yānatraye yuktajanāśrayeṇa /",
  "SA20asmahsbu:3260": "līnātyudārāśayabuddhiyogāt vīryaṃ tad alpārthamahārtham iṣṭam // AMsa_16.69 //",
  "SA20asmahsbu:3261": "atrāśrayaprabhedena vīryabhedo nirdiṣṭaḥ /",
  "SA20asmahsbu:3262": "yānatraye prayukto yo janas tadāśrayeṇa yathākramaṃ nikṛṣṭamadhyottamaṃ vīryaṃ veditavyaṃ /",
  "SA20asmahsbu:3263": "kiṃ kāraṇaṃ /",
  "SA20asmahsbu:3264": "līnātyudārāśayabuddhiyogāt /",
  "SA20asmahsbu:3265": "līno hi buddhyāśayo yānadvaye prayuktānāṃ kevalātmārthādhikārāt /",
  "SA20asmahsbu:3266": "atyudāro mahāyāne prayuktānāṃ parārthādhikārāt /",
  "SA20asmahsbu:3267": "ata eva yathākramaṃ vīryaṃ ta dalpārthaṃ mahārtham iva svārthādhikārāc ca /",
  "SA20asmahsbu:3268": "na vīryavān bhogaparājito 'sti no vīryavān kleśaparājito 'sti /",
  "SA20asmahsbu:3269": "na vīryavān khedaparājito 'sti no vīryavān prāptiparājito 'sti // AMsa_16.70 //",
  "SA20asmahsbu:3270": "ity ayaṃ caturvibandhapratipakṣabhedaḥ /",
  "SA20asmahsbu:3271": "caturvidho dānādīnāṃ vibandho yena dānādiṣu na pravartate /",
  "SA20asmahsbu:3272": "bhogasaktis tadāgrahataḥ /",
  "SA20asmahsbu:3273": "kleśasaktis tatparibhogādhyavasānataḥ /",
  "SA20asmahsbu:3274": "khedo dānādiṣu prayogābhiyogaparikhedataḥ /",
  "SA20asmahsbu:3275": "prāptir alpamātradānādisaṃtuṣṭitaḥ /",
  "SA20asmahsbu:3276": "tatpratipakṣabhedenaitac caturvidhaṃ vīryam uktaṃ /",
  "SA20asmahsbu:3277": "anyonyaviniścayavibhāge ślokaḥ /",
  "SA20asmahsbu:3278": "anyonyaṃ saṃgrahataḥ prabhedato dharmato nimittāc ca /",
  "SA20asmahsbu:3279": "ṣaṇṇāṃ pāramitānāṃ viniścayaḥ sarvathā jñeyaḥ // AMsa_16.71 //",
  "SA20asmahsbu:3280": "anyonyasaṃgrahato viniścayaḥ /",
  "SA20asmahsbu:3281": "abhayapradānena śīlakṣāntisaṃgraho yasmāt tābhyām abhayaṃ dadāti /",
  "SA20asmahsbu:3282": "dharmadānena dhyānaprajñayor yasmāt tābhyāṃ dharmaṃ dadāti /",
  "SA20asmahsbu:3283": "ubhābhyāṃ vīryasya yasmāt tenābhayaṃ dadāti /",
  "SA20asmahsbu:3284": "kuśaladharmasaṃgrāhakeṇa śīlena sarveṣāṃ dānādīnāṃ saṃgrahaḥ /",
  "SA20asmahsbu:3285": "evaṃ kṣāntyādibhir anyonyasaṃgraho yathāyogaṃ yojyaḥ /",
  "SA20asmahsbu:3286": "prabhedato viniścayaḥ /",
  "SA20asmahsbu:3287": "dānaṃ ṣaḍvidhaṃ dānadānaṃ śīladānaṃ yāvat prajñādānaṃ /",
  "SA20asmahsbu:3288": "parasaṃtāneṣu śīlādiniveśanāt /",
  "SA20asmahsbu:3289": "dharmato viniścayaḥ /",
  "SA20asmahsbu:3290": "ye sūtrādayo yeṣu dānādiṣv artheṣu saṃdṛśyante /",
  "SA20asmahsbu:3291": "ye ca dānādayo yeṣu sūtrādiṣu dharmeṣu saṃdṛśyante /",
  "SA20asmahsbu:3292": "teṣāṃ parasparaṃ saṃgraho veditavyaḥ /",
  "SA20asmahsbu:3293": "nimittato viniścayaḥ /",
  "SA20asmahsbu:3294": "dānaṃ śīlādīnāṃ nimittaṃ bhavati /",
  "SA20asmahsbu:3295": "bhoganirapekṣasya śīlādiṣu pravṛtteḥ /",
  "SA20asmahsbu:3296": "śīlam api dānādīnāṃ bhikṣusaṃvarasamādānaṃ sarvasvaparigrahatyāgāc chīlapratiṣṭhitasya ca kṣāntyādiyogāt /",
  "SA20asmahsbu:3297": "kuśaladharmasaṃgrāhakaśīlasamādānaṃ ca sarveṣāṃ dānādīnāṃ nimittaṃ /",
  "SA20asmahsbu:3298": "evaṃ (Msa 116) kṣāntyādīnām anyonyanimittabhāvo yathā yojyaḥ /",
  "SA20asmahsbu:3299": "saṃgrahavastuvibhāge sapta ślokāḥ /",
  "SA20asmahsbu:3300": "catvāri saṃgrahavastūni /",
  "SA20asmahsbu:3301": "dānaṃ priyavāditā arthacaryā samānārthatā / tatra /",
  "SA20asmahsbu:3302": "dānaṃ samaṃ priyākhyānam arthacaryā samārthatā /",
  "SA20asmahsbu:3303": "taddeśanā samādāya svānuvṛttibhir iṣyate // AMsa_16.72 //",
  "SA20asmahsbu:3304": "dānaṃ samam iṣyate yathā pāramitāsu priyākhyānaṃ taddeśanā /",
  "SA20asmahsbu:3305": "arthacaryā tatsamādāpanā /",
  "SA20asmahsbu:3306": "tac chabdena pāramitānāṃ grahaṇāt pāramitādeśanā pāramitāsamādāpanety arthaḥ /",
  "SA20asmahsbu:3307": "samānārthatā yatra paraṃ samādāpayati tatra svayam anuvṛttiḥ /",
  "SA20asmahsbu:3308": "kim arthaṃ punar etāni catvāri saṃgrahavastūnīṣyante /",
  "SA20asmahsbu:3309": "eṣa hi pareṣāṃ /",
  "SA20asmahsbu:3310": "upāyo 'nugrahakaro grāhako 'tha pravartakaḥ /",
  "SA20asmahsbu:3311": "tathānuvartako jñeyaś catuḥsaṃgrahavastutaḥ // AMsa_16.73 //",
  "SA20asmahsbu:3312": "dānam anugrāhaka upāyaḥ /",
  "SA20asmahsbu:3313": "āmiṣadānena kāyikānugrahotpādanāt /",
  "SA20asmahsbu:3314": "priyavāditā grāhakaḥ /",
  "SA20asmahsbu:3315": "avyutpannasaṃdigdhārthagrāhaṇāt /",
  "SA20asmahsbu:3316": "arthacaryā pravartakaḥ /",
  "SA20asmahsbu:3317": "kuśale pravartanāt /",
  "SA20asmahsbu:3318": "samānārthatā 'nuvartakaḥ /",
  "SA20asmahsbu:3319": "yathāvāditathākāriṇaṃ hi samādāpakaṃ viditvā yatra kuśale tena pravartitāḥ pare bhavanti tad anuvartante /",
  "SA20asmahsbu:3320": "ādyena bhājanībhāvo dvitīyenādhimucyanā /",
  "SA20asmahsbu:3321": "pratipattis tṛtīyena caturthena viśodhanā // AMsa_16.74 //",
  "SA20asmahsbu:3322": "āmiṣadānena bhājanībhavati dharmasya vidheyatāpatteḥ /",
  "SA20asmahsbu:3323": "priyavāditayā taṃ dharmam adhimucyate tadarthavyutpādanasaṃśayacchedanataḥ /",
  "SA20asmahsbu:3324": "arthacaryayā pratipadyate yathādharma /",
  "SA20asmahsbu:3325": "samānārthatayā tāṃ pratipattiṃ viśodhayati dīrghakālānuṣṭhānād /",
  "SA20asmahsbu:3326": "idaṃ saṃgrahavastūnāṃ karma /",
  "SA20asmahsbu:3327": "catuḥ saṃgrahavastutvaṃ saṃgrahadvayato mataṃ /",
  "SA20asmahsbu:3328": "āmiṣeṇāpi dharmeṇa dharmeṇālambanād api // AMsa_16.75 //",
  "SA20asmahsbu:3329": "yad apy anyat saṃgrahavastudvayam uktaṃ bhagavatā āmiṣasaṃgraho dharmasaṃgrahaś ca /",
  "SA20asmahsbu:3330": "tābhyām etāny eva (Msa 117)",
  "SA20asmahsbu:3331": "catvāri saṃgrahavastūni saṃgṛhītāni /",
  "SA20asmahsbu:3332": "āmiṣasaṃgraheṇa prathame /",
  "SA20asmahsbu:3333": "dharmasaṃgraheṇāvaśiṣṭāni /",
  "SA20asmahsbu:3334": "tāni punas trividhena dharmeṇa /",
  "SA20asmahsbu:3335": "ālambanadharmeṇa pratipattidharmeṇa tadviśuddhidharmeṇa ca yathākramaṃ /",
  "SA20asmahsbu:3336": "hīnamadhyottamaḥ prāyo vandhyo 'vandhyaś ca saṃgrahaḥ /",
  "SA20asmahsbu:3337": "abandhyaḥ sarvathā caiva jñeyo hy ākārabhedataḥ // AMsa_16.76 //",
  "SA20asmahsbu:3338": "eṣa saṃgrahasya prakārabhedaḥ /",
  "SA20asmahsbu:3339": "tatra hīnamadhyottamaḥ saṃgraho bodhisatvānāṃ yānatrayaprayukteṣu veditavyo yathākramaṃ /",
  "SA20asmahsbu:3340": "prāyeṇa vandhyo 'dhimukticaryābhūmau /",
  "SA20asmahsbu:3341": "prāyeṇābandhyo bhūmipraviṣṭānāṃ /",
  "SA20asmahsbu:3342": "avandhyaḥ sarvathā aṣṭamyādiṣu bhūbhiṣu satvārthasyāvaśyaṃ saṃpādanāt /",
  "SA20asmahsbu:3343": "parṣatkarṣaṇaprayuktair vidhir eṣa samāśritaḥ /",
  "SA20asmahsbu:3344": "sarvārthasiddhau sarveṣāṃ sukhopāyaś ca śasyate // AMsa_16.77 //",
  "SA20asmahsbu:3345": "ye kecit parṣatkarṣaṇe prayuktāḥ sarvais tair ayam evopāyaḥ samāśrito yaduta catvāri saṃgrahavastūni /",
  "SA20asmahsbu:3346": "tathā hi sarvārthasiddhaye sarveṣāṃ sukhaś caiṣa upāyaḥ praśasyate buddhaiḥ /",
  "SA20asmahsbu:3347": "saṃgṛhītā grahīṣyante saṃgṛhyante ca ye 'dhunā /",
  "SA20asmahsbu:3348": "sarve ta evaṃ tasmāc ca vartma tat satvapācane // AMsa_16.78 //",
  "SA20asmahsbu:3349": "etena lokatraye 'pi sarvasatvānāṃ paripācane caturṇāṃ saṃgrahavastūnām ekāyanamārgatvaṃ darśayati /",
  "SA20asmahsbu:3350": "anyamārgābhāvāt /",
  "SA20asmahsbu:3351": "iti satatam asaktabhogabuddhiḥ śamayamanodyamapāragaḥ sthitātmā /",
  "SA20asmahsbu:3352": "bhavaviṣayanimittanirvikalpo bhavati sa satvagaṇasya saṃgṛhītā // AMsa_16.79 //",
  "SA20asmahsbu:3353": "etena yathoktāsu ṣaṭsu pāramitāsu sthitasya bodhisatvasya saṃgrahavastuprayoga darśayati svaparārthasaṃpādanāt pāramitābhiḥ saṃgrahavastubhiś ca yathākramaṃ /",
  "SA20asmahsbu:3354": "mahāyānasūtrālaṃkāre pāramitādhikāraḥ ṣoḍaśaḥ samāptaḥ",
  "SA20asmahsbu:3355": "(Msa 118)",
  "SA20asmahsbu:3356": "CHAPITRE XVII",
  "SA20asmahsbu:3357": "saptadaśo 'dhikāraḥ",
  "SA20asmahsbu:3358": "buddhapūjāvibhāge sapta ślokāḥ /",
  "SA20asmahsbu:3359": "saṃmukhaṃ vimukhaṃ pūjā buddhānāṃ cīvarādibhiḥ /",
  "SA20asmahsbu:3360": "gāḍhaprasannacittasya saṃbhāradvayapūraye // AMsa_17.1 //",
  "SA20asmahsbu:3361": "abandhyabuddhajanmatve praṇidhānavataḥ sataḥ /",
  "SA20asmahsbu:3362": "trayasyānupalambhas tu niṣpannā buddhapūjā // AMsa_17.2 //",
  "SA20asmahsbu:3363": "satvānām aprameyānāṃ paripākāya cāparā /",
  "SA20asmahsbu:3364": "upadheś cittataś cānyā adhimukter nidhānataḥ // AMsa_17.3 //",
  "SA20asmahsbu:3365": "anukampākṣamābhyāṃ ca samudācārato 'parā /",
  "SA20asmahsbu:3366": "vastvābhogāvabodhāc ca vimukteś ca tathātvataḥ // AMsa_17.4 //",
  "SA20asmahsbu:3367": "ity ebhiś caturbhiḥ ślokaiḥ /",
  "SA20asmahsbu:3368": "āśrayād vastutaḥ pūjā nimittāt pariṇāmanāt /",
  "SA20asmahsbu:3369": "hetuto jñānataḥ kṣetrān niśrayāc ca pradarśitā // AMsa_17.5 //",
  "SA20asmahsbu:3370": "veditavyā / tatrāśrayaḥ samakṣaparokṣā buddhāḥ /",
  "SA20asmahsbu:3371": "vastu cīvarādayaḥ /",
  "SA20asmahsbu:3372": "nimittaṃ pragāḍhaprasādasahagataṃ cittaṃ /",
  "SA20asmahsbu:3373": "pariṇāmanā utpādaḥ syād iti pūrvapraṇidhānaṃ /",
  "SA20asmahsbu:3374": "jñānaṃ nirvikalpaṃ pūjakapūjyapūjānupalambhataḥ /",
  "SA20asmahsbu:3375": "kṣetram aprameyāḥ satvāḥ /",
  "SA20asmahsbu:3376": "tatparipācanāya tais tatprayojatāt teṣu tadropaṇataḥ /",
  "SA20asmahsbu:3377": "niśraya upadhiśritaṃ ca /",
  "SA20asmahsbu:3378": "tatropadhiṃ niśritya pūjā cīvarādibhiś cittaṃ niśrityāsvādanānumodanābhinandanamanaskāraiḥ /",
  "SA20asmahsbu:3379": "tathoktaiś cādhimuktyādibhir yad uta mahāyānadharmādhimuktaḥ bodhicittotpādataḥ /",
  "SA20asmahsbu:3380": "praṇidhānam eva hi nidhānam atroktaṃ ślokavattvānurodhāt /",
  "SA20asmahsbu:3381": "satvānukampanataḥ /",
  "SA20asmahsbu:3382": "duṣkaracaryā duḥkhakṣamaṇataḥ /",
  "SA20asmahsbu:3383": "pāramitāsamudācārataḥ /",
  "SA20asmahsbu:3384": "yoniśo dharmamanasikārataḥ /",
  "SA20asmahsbu:3385": "sa hy aviparyayastatvād vastvābhogaḥ /",
  "SA20asmahsbu:3386": "samyagdṛṣṭito darśanamārge /",
  "SA20asmahsbu:3387": "sa hi yathābhūtāvabodhād vastvavabodhaḥ /",
  "SA20asmahsbu:3388": "vimuktitaḥ kleśavimokṣāc chrāvakāṇāṃ /",
  "SA20asmahsbu:3389": "tathā tv ato mahābodhiprāpter ity ayaṃ pūjāyāḥ prakārabhedaḥ /",
  "SA20asmahsbu:3390": "hetutaḥ phalataś caiva ātmanā ca parair api /",
  "SA20asmahsbu:3391": "lābhasatkārataś caiva pratipatter dvidhā ca sā // AMsa_17.6 //",
  "SA20asmahsbu:3392": "(Msa 119)",
  "SA20asmahsbu:3393": "parīttā mahatī pūjā samānāmānikā ca sā /",
  "SA20asmahsbu:3394": "prayogād gatitaś caiva praṇidhānāc ca sā matā // AMsa_17.7 //",
  "SA20asmahsbu:3395": "ity ayam arthādibhedenāparaḥ prakārabhedaḥ /",
  "SA20asmahsbu:3396": "tatrātītā hetuḥ pratyutpannā phalaṃ pratyutpannā hetur anāgatā phalam ity evaṃ hetuphalato 'tītānāgatapratyutpannā veditavyā /",
  "SA20asmahsbu:3397": "ātmanety ādhyātmikī parair iti bāhyā /",
  "SA20asmahsbu:3398": "lābhasatkārato audārikī /",
  "SA20asmahsbu:3399": "pratipattitaḥ sūkṣmā /",
  "SA20asmahsbu:3400": "parīttā hīnā mahatī praṇītā /",
  "SA20asmahsbu:3401": "punaḥ samānā hīnā nirmānā praṇītā trimaṇḍalāvikalpanāt /",
  "SA20asmahsbu:3402": "kālāntaraprayojyā dūre /",
  "SA20asmahsbu:3403": "tatkālaprayojyāntike /",
  "SA20asmahsbu:3404": "punar vicchinnāyāṃ gatau dūre /",
  "SA20asmahsbu:3405": "samanantarāyām antike /",
  "SA20asmahsbu:3406": "punar yāṃ pūjām āyatyāṃ prayojayituṃ praṇidadhāti sā dūre yāṃ praṇihitaḥ kartuṃ sāntike /",
  "SA20asmahsbu:3407": "katamā punar buddhapūjā paramā veditavyety āha /",
  "SA20asmahsbu:3408": "buddheṣu pūjā paramā svacittāt dharmādhimuktyāśayato vibhutvāt /",
  "SA20asmahsbu:3409": "akalpanopāyaparigraheṇa sarvaikakāryatvaniveśataś ca // AMsa_17.8 //",
  "SA20asmahsbu:3410": "ity ebhiḥ pañcabhir ākāraiḥ svacittapūjā buddheṣu paramā veditavyā /",
  "SA20asmahsbu:3411": "yad uta pūjopasaṃhitamahāyānadharmādhimuktitaḥ /",
  "SA20asmahsbu:3412": "āśayato navabhir āśayaiḥ /",
  "SA20asmahsbu:3413": "āsvādanānumodanābhinandanāśayaiḥ /",
  "SA20asmahsbu:3414": "atṛptavipulam uditopakaranirlepakalyāṇāśayaiś ca ye pāramitābhāvanāyāṃ nirdiṣṭāḥ /",
  "SA20asmahsbu:3415": "vibhutvato gaganagañjādisamādhibhiḥ /",
  "SA20asmahsbu:3416": "nirvikalpajñānopāyaparigrahataḥ /",
  "SA20asmahsbu:3417": "sarvamahābodhisatvaikakāryatvapraveśataś ca miśropamiśrakāryatvāt /",
  "SA20asmahsbu:3418": "kalyāṇamitrasevāvibhāge sapta ślokāḥ /",
  "SA20asmahsbu:3419": "tatrārdhapañcamaiḥ ślokaiḥ /",
  "SA20asmahsbu:3420": "āśrayād vastutaḥ sevā nimittāt pariṇāmanāt /",
  "SA20asmahsbu:3421": "hetuto jñānataḥ kṣetrān niśrayāc ca pradarśitā // AMsa_17.9 //",
  "SA20asmahsbu:3422": "mitraṃ śrayed dāntaśamopaśāntaṃ guṇādhikaṃ sodyamam āgamāḍhyaṃ /",
  "SA20asmahsbu:3423": "prabuddhatatvaṃ vacas ābhyupetaṃ kṛpātmakaṃ khedavivarjitaṃ ca // AMsa_17.10 //",
  "SA20asmahsbu:3424": "ity evaṃ guṇamitraṃ sevāyā āśrayaḥ /",
  "SA20asmahsbu:3425": "dāntaṃ śīlayogād indriyadamena /",
  "SA20asmahsbu:3426": "śāntaṃ samādhiyogād adhyātmaṃ cetaḥśamathena /",
  "SA20asmahsbu:3427": "upaśāntaṃ prayogād upasthitakleśopaśamanataḥ /",
  "SA20asmahsbu:3428": "guṇair adhikaṃ na samaṃ vā nyūnaṃ vā /",
  "SA20asmahsbu:3429": "sodyamaṃ nodāsīnaṃ parārthe /",
  "SA20asmahsbu:3430": "āgamāḍhyaṃ (Msa 120)",
  "SA20asmahsbu:3431": "nālpaśrutaṃ /",
  "SA20asmahsbu:3432": "prabuddhatatvaṃ tatvādhigamāt /",
  "SA20asmahsbu:3433": "vacasābhyupetaṃ vākkaraṇenopetaṃ /",
  "SA20asmahsbu:3434": "kṛpātmakaṃ nirāmiṣacittatvāt /",
  "SA20asmahsbu:3435": "khedavivarjitaṃ sātatyasatkṛtyadharmadeśanāt /",
  "SA20asmahsbu:3436": "satkāralābhaiḥ paricaryayā ca seveta mitraṃ pratipattitaś ca /",
  "SA20asmahsbu:3437": "iti / sevāyās tu /",
  "SA20asmahsbu:3438": "17.11c-d",
  "SA20asmahsbu:3439": "dharme tathājñāśaya eva dhīmān mitraṃ pragacchet samaye nataś ca // AMsa_17.11 //",
  "SA20asmahsbu:3440": "iti trividhaṃ nimittaṃ /",
  "SA20asmahsbu:3441": "ājñātukāmatā /",
  "SA20asmahsbu:3442": "kālajñatā /",
  "SA20asmahsbu:3443": "nirmānatā ca /",
  "SA20asmahsbu:3444": "satkāralābheṣu gataspṛho 'sau prapattaye taṃ pariṇāmayec ca /",
  "SA20asmahsbu:3445": "iti pariṇāmanā pratipattyarthaṃ sevanān na lābhasatkārārthaṃ /",
  "SA20asmahsbu:3446": "yathānuśiṣṭapratipattitaś ca saṃrādhayec cittam ato 'sya dhīraḥ // AMsa_17.12 //",
  "SA20asmahsbu:3447": "iti / yathānuśiṣṭapratipattiḥ sevāhetuḥ /",
  "SA20asmahsbu:3448": "tayā taccittārādhanāt /",
  "SA20asmahsbu:3449": "yānatraye kauśalam etya buddhyā svasyaiva yānasya yateta siddhau /",
  "SA20asmahsbu:3450": "iti yānatrayakauśalāt jñānaṃ /",
  "SA20asmahsbu:3451": "satvān ameyān paripācanāya kṣetrasya śuddhasya ca sādhanāya // AMsa_17.13 //",
  "SA20asmahsbu:3452": "iti dvividhaṃ kṣetraṃ tatsevāyāḥ /",
  "SA20asmahsbu:3453": "aprameyāś ca satvāḥ pariśuddhaṃ ca buddhakṣetraṃ /",
  "SA20asmahsbu:3454": "dharmaṃ śrutvā yeṣu pratiṣṭhāpanāt /",
  "SA20asmahsbu:3455": "yatra ca sthitena /",
  "SA20asmahsbu:3456": "dharmeṣu dāyād aguṇena yukto naivāmiṣeṇa pravesat sa mitram /",
  "SA20asmahsbu:3457": "iti niśrayaḥ sevāyāḥ /",
  "SA20asmahsbu:3458": "dharmadāyādatāṃ niśritya kalyāṇamitraṃ seveta /",
  "SA20asmahsbu:3459": "nāmiṣadāyādatāṃ /",
  "SA20asmahsbu:3460": "ata ūrdhvamadhyardhena ślokena prakārabhedaḥ sevāyā veditavyaḥ /",
  "SA20asmahsbu:3461": "hetoḥ phalād dharmamukhānuyānāt seveta mitraṃ bahitaś ca dhīmān // AMsa_17.14 //",
  "SA20asmahsbu:3462": "śrutaśravāc cetasi yogataś ca samānanirmānamano 'nuyogāt /",
  "SA20asmahsbu:3463": "hetoḥ phalād ity atītādibhedataḥ pūrvavat dharmamukhānuyānāt seveta mitraṃ (Msa 121)",
  "SA20asmahsbu:3464": "bahitaś ca dhīmān ity ādhyātmikabāhyabhedaḥ /",
  "SA20asmahsbu:3465": "dharmamukhasroto hi dharmamukhānuyānaṃ bahirdhā bahitaḥ śrutaśravāc cetasi yogataś cety audārikasūkṣmabhedaḥ /",
  "SA20asmahsbu:3466": "śravaṇaṃ hy audārikaṃ cintanabhāvanaṃ sūkṣmaṃ /",
  "SA20asmahsbu:3467": "tad eva cetasi yogaḥ /",
  "SA20asmahsbu:3468": "samānanirmānamano'nuyogād iti hīnapraṇītabhedaḥ /",
  "SA20asmahsbu:3469": "gatiprayogapraṇidhānataś ca kalyāṇamitraṃ hi bhajet dhīmān // AMsa_17.15 //",
  "SA20asmahsbu:3470": "iti dūrāntikabhedaḥ purvavad yojayitavyaḥ /",
  "SA20asmahsbu:3471": "katamā punaḥ paramā seveti saptamaḥ ślokaḥ /",
  "SA20asmahsbu:3472": "sanmitrasevā paramā svacittād dharmādhimuktyāśayato vibhutvaiḥ /",
  "SA20asmahsbu:3473": "akalpanopāyaparigraheṇa sarvaikakāryatvaniveśataś ca // AMsa_17.16 //",
  "SA20asmahsbu:3474": "iti pūrvavat /",
  "SA20asmahsbu:3475": "apramāṇavibhāge dvādaśa ślokāḥ /",
  "SA20asmahsbu:3476": "brāhmā vipakṣahīnā jñānena gatāś ca nirvikalpena /",
  "SA20asmahsbu:3477": "trividhālambanavṛttāḥ satvānāṃ pācakā dhīre // AMsa_17.17 //",
  "SA20asmahsbu:3478": "brāhmyā vihārāś catvāry apramāṇāni /",
  "SA20asmahsbu:3479": "maitrī karuṇā muditopekṣā ca /",
  "SA20asmahsbu:3480": "te punar bodhisatve caturlakṣaṇā veditavyāḥ /",
  "SA20asmahsbu:3481": "vipakṣahānitaḥ /",
  "SA20asmahsbu:3482": "pratipakṣaviśeṣayogataḥ /",
  "SA20asmahsbu:3483": "vṛttiviśeṣatas trividhālambanavṛttitvāt /",
  "SA20asmahsbu:3484": "tathā hi te satvālambanā dharmālambanāśca /",
  "SA20asmahsbu:3485": "karmaviśeṣataś ca /",
  "SA20asmahsbu:3486": "satvaparipācakatvāt /",
  "SA20asmahsbu:3487": "satvadharmālambanāt /",
  "SA20asmahsbu:3488": "punaḥ katamasmin satvanikāye dharme vā pravartante /",
  "SA20asmahsbu:3489": "anālambanāś ca katamasminn ālambane /",
  "SA20asmahsbu:3490": "saukhyārthini duḥkhārte sukhite kliṣṭe ca te pravartante /",
  "SA20asmahsbu:3491": "taddeśite ca dharme tat tathatāyāṃ ca dhīrāṇām // AMsa_17.18 //",
  "SA20asmahsbu:3492": "satvālambanāḥ sukhārthini yāvat kliṣṭe satvanikāye pravartante /",
  "SA20asmahsbu:3493": "tathā hi maitrī satveṣu sukhasaṃyogākārā /",
  "SA20asmahsbu:3494": "karuṇā duḥkhaviyogākārā /",
  "SA20asmahsbu:3495": "muditā sukhāviyogākārā /",
  "SA20asmahsbu:3496": "upekṣāsu vedanāsu teṣāṃ satvānāṃ niḥkleśatopasaṃhārākārā /",
  "SA20asmahsbu:3497": "dharmālambanās taddeśite dharme /",
  "SA20asmahsbu:3498": "yatra te vihārā deśitāḥ /",
  "SA20asmahsbu:3499": "anālambanās tattathatāyāṃ /",
  "SA20asmahsbu:3500": "te hy avikalpatvād anālambanā ivety anālambanāḥ / api khalu /",
  "SA20asmahsbu:3501": "tasyāś ca tathatārthatvāt kṣāntilābhād viśuddhitaḥ /",
  "SA20asmahsbu:3502": "karmadvayād anālambā maitrī kleśakṣayād api // AMsa_17.19 //",
  "SA20asmahsbu:3503": "(Msa 122)",
  "SA20asmahsbu:3504": "ebhiś caturbhiḥ kāraṇair anālambanā maitrī veditavyā /",
  "SA20asmahsbu:3505": "tathatālambanatvāt /",
  "SA20asmahsbu:3506": "anutpattikadharmakṣāntilābhenāṣṭamyāṃ bhūmau /",
  "SA20asmahsbu:3507": "dhātupuṣṭyā tadviśuddhitaḥ /",
  "SA20asmahsbu:3508": "karmadvayataś ca /",
  "SA20asmahsbu:3509": "yā maitrī niṣpandena kāyakarmaṇā saṃgṛhītā /",
  "SA20asmahsbu:3510": "kleśakṣayataś ca /",
  "SA20asmahsbu:3511": "tathā hi kleśa ālambanam uktaṃ /",
  "SA20asmahsbu:3512": "manomayānāṃ granthānāṃ prahāṇād ucchidyate ālambanam iti vacanāt /",
  "SA20asmahsbu:3513": "te niścalāś ca calāś ca kṛpaṇair āsvāditā na ca jñeyāḥ /",
  "SA20asmahsbu:3514": "te ca brāhmyā vihārāś caturvidhā veditavyāḥ /",
  "SA20asmahsbu:3515": "tatra calā hānabhāgīyāḥ parihāṇīyatvāt /",
  "SA20asmahsbu:3516": "acalāḥ sthitiviśeṣabhāgīyā aparihāṇīyatvāt /",
  "SA20asmahsbu:3517": "āsvāditāḥ kliṣṭāḥ anāsvāditā akliṣṭāḥ /",
  "SA20asmahsbu:3518": "kṛpaṇair iti sukhalolair anudāracittaiḥ /",
  "SA20asmahsbu:3519": "eṣa brāhmyavihārāṇāṃ hānabhāgīyādiprakāramedaḥ / teṣu punaḥ /",
  "SA20asmahsbu:3520": "acaleṣu bodhisatvāḥ pratiṣṭhitāḥ saktivigateṣu // AMsa_17.20 //",
  "SA20asmahsbu:3521": "na caleṣu nāpy āsvāditeṣu /",
  "SA20asmahsbu:3522": "asamāhitasvabhāvā mṛdumadhyā hīnabhūmikā ye 'pi /",
  "SA20asmahsbu:3523": "hīnāśayāḥ samānā hīnās te hy anyathā tv adhikāḥ // AMsa_17.21 //",
  "SA20asmahsbu:3524": "eṣa mṛdvadhimātratābhedaḥ /",
  "SA20asmahsbu:3525": "tatra ṣaḍvidhā mṛdukā asamāhitasvabhāvāḥ /",
  "SA20asmahsbu:3526": "sarve samāhitā api /",
  "SA20asmahsbu:3527": "ye mṛdumadhyāḥ /",
  "SA20asmahsbu:3528": "hīnabhūmikā ye 'pi uttarāṃ bodhisatvabhūmim apekṣya /",
  "SA20asmahsbu:3529": "hīnāśayā api /",
  "SA20asmahsbu:3530": "śrāvakādīnāṃ samānā api /",
  "SA20asmahsbu:3531": "ye 'nutpattikadharmakṣāntirahitā hīnās te mṛdukā ity arthaḥ /",
  "SA20asmahsbu:3532": "anyathā tv adhikā iti yathoktaviparyayeṇādhimātratā veditavyā /",
  "SA20asmahsbu:3533": "brāhmyair vihṛtavihāraḥ kāmiṣu saṃjāyate yadā dhīmān /",
  "SA20asmahsbu:3534": "saṃbhārān pūrayate satvāṃś ca vipācayati tena // AMsa_17.22 //",
  "SA20asmahsbu:3535": "sarvatra cāvirahito brāhmyai rahitaś ca tadvipakṣeṇa /",
  "SA20asmahsbu:3536": "tatpratyayair api bhṛśair na yāti vikṛtiṃ pramatto 'pi // AMsa_17.23 //",
  "SA20asmahsbu:3537": "hetuphalaliṅgabhedaḥ /",
  "SA20asmahsbu:3538": "tatra brāhmyair vihṛto vihārair iti hetuḥ /",
  "SA20asmahsbu:3539": "kāmiṣu satveṣu (Msa 123)",
  "SA20asmahsbu:3540": "saṃjāyata iti vipākaphalaṃ /",
  "SA20asmahsbu:3541": "saṃbhārān pūrayaty adhipatiphalaṃ /",
  "SA20asmahsbu:3542": "satvān paripācayatīti puruṣakāraphalaṃ /",
  "SA20asmahsbu:3543": "sarvatra cāvirahito brāhmyair vihārair jāyata iti niṣpandaphalaṃ /",
  "SA20asmahsbu:3544": "rahitaś ca tadvipakṣeṇeti visaṃyogaphalaṃ bhṛśair api tatpratyayair avikṛtigamanaṃ liṅgaṃ /",
  "SA20asmahsbu:3545": "pramatto 'pīty asaṃmukhībhūte 'pi pratipakṣe /",
  "SA20asmahsbu:3546": "anyaiś caturbhiḥ ślokair guṇadoṣabhedaḥ /",
  "SA20asmahsbu:3547": "vyāpādavihiṃsābhyām arativyāpādakāmarāgaiś ca /",
  "SA20asmahsbu:3548": "yukto hi bodhisatvo bahuvidham ādīnavaṃ spṛśati // AMsa_17.24 //",
  "SA20asmahsbu:3549": "iti doṣaḥ / brāhmyavihārabhāve tadvipakṣayogāt /",
  "SA20asmahsbu:3550": "tatra vyāpādādayo maitryādīnāṃ yathākramaṃ vipakṣāḥ /",
  "SA20asmahsbu:3551": "vyāpādakāmarāgāv upekṣāyāḥ /",
  "SA20asmahsbu:3552": "kathaṃ bahuvidhādīnavaṃ spṛśatīty āha /",
  "SA20asmahsbu:3553": "kleśair hantyātmānaṃ satvān upahanti śīlam upahanti /",
  "SA20asmahsbu:3554": "savilekhalābhahīno rakṣāhīnas tathā śāstrā // AMsa_17.25 //",
  "SA20asmahsbu:3555": "sādhikaraṇo 'śayasvī paratra saṃjāyate 'kṣaṇeṣu sa ca /",
  "SA20asmahsbu:3556": "prāptāprāptavihīno manasi mahad duḥkham āpnoti // AMsa_17.26 //",
  "SA20asmahsbu:3557": "tatra prathamais tribhiḥ padair ātmavyābādhāya cetayate paravyābādhāyobhayavyābādhāyety etam ādīnavaṃ darśayati /",
  "SA20asmahsbu:3558": "savilekhādibhiḥ ṣaḍbhiḥ padair dṛṣṭadhārmikam avadyaṃ prasavatīti darśayati /",
  "SA20asmahsbu:3559": "kathaṃ ca prasavati /",
  "SA20asmahsbu:3560": "ātmāsyāpavadate /",
  "SA20asmahsbu:3561": "pare 'pi devatā api /",
  "SA20asmahsbu:3562": "śāstāpyanye 'pi vijñāḥ sabrahmacāriṇo dharmatayā vigarhante /",
  "SA20asmahsbu:3563": "digvidikṣu cāsya pāpako 'varṇaśabdaśloko niścaratīty evaṃ savilekho yāvad ayaśas vīty anena yathākramaṃ darśayati /",
  "SA20asmahsbu:3564": "śeṣais tribhiḥ padair yathākramaṃ sāṃparāyikaṃ dṛṣṭadharmasāṃparāyikam avadyaṃ prasavati /",
  "SA20asmahsbu:3565": "tajjaṃ caitasikaṃ duḥkhadaurmanasyaṃ pratisaṃvedayata ity etad ādīnavaṃ darśayati /",
  "SA20asmahsbu:3566": "ete sarve doṣā maitryādiṣu susthitasya na bhavanti /",
  "SA20asmahsbu:3567": "akliṣṭaḥ saṃsāraṃ satvārthaṃ no ca saṃtyajati // AMsa_17.27 //",
  "SA20asmahsbu:3568": "iti / brāhmavihārayoge trividhaṃ guṇaṃ darśayati /",
  "SA20asmahsbu:3569": "yathoktadoṣābhāvaṃ akliṣṭasya satvahetoḥ saṃsārāparityāgaṃ /",
  "SA20asmahsbu:3570": "na tathaikaputrakeṣv api guṇavatsv api bhavati sarvasatvānāṃ /",
  "SA20asmahsbu:3571": "maitryādicetaneyaṃ satveṣu yathā jinasutānāṃ // AMsa_17.28 //",
  "SA20asmahsbu:3572": "(Msa 124)",
  "SA20asmahsbu:3573": "ity ete ca bodhisatvamaitrādīnāṃ tīvratāṃ darśayati /",
  "SA20asmahsbu:3574": "karuṇāvibhāge tadālambanaprabhedam ārabhya dvau ślokau /",
  "SA20asmahsbu:3575": "pradīptān śatruvaśagān duḥkhākrāntāṃs tamovṛtān /",
  "SA20asmahsbu:3576": "durgamārgasamārūḍhān mahābandhanasaṃyutān // AMsa_17.29 //",
  "SA20asmahsbu:3577": "mahāśanaviṣākrāntalolān mārgapranaṣṭakān /",
  "SA20asmahsbu:3578": "utpathaprasthitān satvān durbalān karuṇāyate // AMsa_17.30 //",
  "SA20asmahsbu:3579": "tatra pradīptāḥ kāmarāgeṇa kāmasukhabhaktāḥ /",
  "SA20asmahsbu:3580": "śatruvaśagā mārakṛtāntarāyāḥ kuśale 'prayuktāḥ duḥkhākrāntāḥ duḥkhābhūtā narakādiṣu /",
  "SA20asmahsbu:3581": "tamovṛtā aurabhrikādayo duścaritaikāntikāḥ /",
  "SA20asmahsbu:3582": "karmavipākasaṃmūḍhatvāt /",
  "SA20asmahsbu:3583": "durgamārgasamārūḍhā aparinirvāṇadharmāṇaḥ saṃsāravartmātyantānupacchedāt /",
  "SA20asmahsbu:3584": "mahābandhanasaṃyutā anyatīrthyāḥ /",
  "SA20asmahsbu:3585": "mokṣasaṃprasthitā nānākudṛṣṭigāḍhabandhanabaddhatvāt /",
  "SA20asmahsbu:3586": "mahāśanaviṣākrāntalolāḥ samāpattisukhasaktāḥ /",
  "SA20asmahsbu:3587": "teṣāṃ hi tat kliṣṭaṃ samāpattisukhaṃ /",
  "SA20asmahsbu:3588": "yathā mṛṣṭam aśanaṃ viṣākrāntaṃ /",
  "SA20asmahsbu:3589": "tataḥ pracyāvanāt /",
  "SA20asmahsbu:3590": "mārgapraṇaṣṭakā abhimānikā mokṣamārgabhrāntatvāt /",
  "SA20asmahsbu:3591": "utpathaprasthitā hīnayānaprayuktā aniyatāḥ /",
  "SA20asmahsbu:3592": "durbalā aparipūrṇasaṃbhārā bodhisatvāḥ /",
  "SA20asmahsbu:3593": "ity ete daśavidhāḥ satvā bodhisatvakaruṇāyā ālambanaṃ /",
  "SA20asmahsbu:3594": "pañcaphalasaṃdarśane karuṇāyāḥ ślokaḥ /",
  "SA20asmahsbu:3595": "heṭhāpahaṃ hy uttamabodhibījaṃ sukhāvahaṃ tāyapakam iṣṭahetuṃ /",
  "SA20asmahsbu:3596": "svabhāvadaṃ dharmam upāśritasya bodhir na dūre jinātmajasya // AMsa_17.31 //",
  "SA20asmahsbu:3597": "tataḥ heṭhāpahatvena tadvipakṣavihiṃsāprahāṇād visaṃyogaphalaṃ darśayati /",
  "SA20asmahsbu:3598": "uttamabodhibījatvenādhipatiphalaṃ /",
  "SA20asmahsbu:3599": "parātmanor yathākramaṃ sukhāvahatāyakatvena puruṣakāraphalaṃ /",
  "SA20asmahsbu:3600": "iṣṭahetutvena vipākaphalaṃ /",
  "SA20asmahsbu:3601": "svabhāvadatvena niṣpandaphalam āyatyāṃ viśiṣṭakaruṇāphaladānāt /",
  "SA20asmahsbu:3602": "evaṃ pañcavidhāṃ karuṇām āśritya buddhatvam adūre veditavyaṃ /",
  "SA20asmahsbu:3603": "apratiṣṭhitasaṃsāranirvāṇatve ślokaḥ /",
  "SA20asmahsbu:3604": "vijñāya saṃsāragataṃ samagraṃ duḥkhātmakaṃ caiva nirātmakaṃ ca /",
  "SA20asmahsbu:3605": "nodvegam āyāti na cāpi doṣaiḥ prabādhyate kāruṇiko 'grabuddhiḥ // AMsa_17.32 //",
  "SA20asmahsbu:3606": "sarvaṃ saṃsāraṃ yathābhūtaṃ parijñāya bodhisatvo nodvegam āyāti kāruṇikatvāt /",
  "SA20asmahsbu:3607": "(Msa 125) na doṣair bādhyate 'grabuddhitvāt /",
  "SA20asmahsbu:3608": "evaṃ nirvāṇe pratiṣṭhito bhavati na saṃsāre yathākramaṃ /",
  "SA20asmahsbu:3609": "saṃsāraparijñāne ślokaḥ /",
  "SA20asmahsbu:3610": "duḥkhātmakaṃ lokam avekṣamāṇo duḥkhāyate vetti ca tadyathāvat /",
  "SA20asmahsbu:3611": "tasyābhyupāyaṃ parivarjane ca na khedam āyaty api vā kṛpāluḥ // AMsa_17.33 //",
  "SA20asmahsbu:3612": "duḥkhāyata iti karuṇāyate /",
  "SA20asmahsbu:3613": "vetti ca tad yathāvad iti duḥkhaṃ yathābhūtaṃ tasya ca duḥkhasya parivarjane 'bhyupāyaṃ /",
  "SA20asmahsbu:3614": "vetti yenāsya duḥkhaṃ nirudhyate /",
  "SA20asmahsbu:3615": "etena jānann api saṃsāraduḥkhaṃ yathābhūtaṃ tatparityāgopāyaṃ ca na khedam āpadyate bodhisatvaḥ karuṇāviśeṣād iti pradarśayati /",
  "SA20asmahsbu:3616": "karuṇāprabhede dvau ślokau /",
  "SA20asmahsbu:3617": "kṛpā prakṛtyā pratisaṃkhyayā ca pūrvaṃ tadabhyāsavidhānayogāt /",
  "SA20asmahsbu:3618": "vipakṣahīnā ca viśuddhilābhāt caturvidheyaṃ karūṇātmakānāṃ // AMsa_17.34 //",
  "SA20asmahsbu:3619": "seyaṃ yathākramaṃ gotraviśeṣataḥ /",
  "SA20asmahsbu:3620": "guṇadoṣaparīkṣaṇataḥ /",
  "SA20asmahsbu:3621": "janmāntaraparibhāvanataḥ /",
  "SA20asmahsbu:3622": "vairāgyalābhataś ca veditavyā /",
  "SA20asmahsbu:3623": "tadvipakṣavihiṃsāprahāṇe sati viśuddhilābhata iti vairāgyalābhataḥ /",
  "SA20asmahsbu:3624": "na sā kṛpā yā na samā sadā vā nādhyāśayād vā pratipattito vā /",
  "SA20asmahsbu:3625": "vairāgyato nānupalambhato vā na bodhisatvo hy akṛpas tathā yaḥ // AMsa_17.35 //",
  "SA20asmahsbu:3626": "tatra samā sukhitādiṣu yatkiṃcid veditam idam atra duḥkhasyeti viditvā /",
  "SA20asmahsbu:3627": "sadā nirupadhiśeṣanirvāṇe tadakṣayāt /",
  "SA20asmahsbu:3628": "adhyāśayād bhūmipraviṣṭānām ātmaparasamatāśayalābhāt /",
  "SA20asmahsbu:3629": "pratipattito duḥkhaparitrāṇakriyayā /",
  "SA20asmahsbu:3630": "vairāgyatas tadvipakṣavihiṃsāprahāṇāt /",
  "SA20asmahsbu:3631": "anupalambhato 'nutpattikadharmakṣāntilābhāt /",
  "SA20asmahsbu:3632": "karuṇāvṛkṣapratibimbake pañca ślokāḥ /",
  "SA20asmahsbu:3633": "karuṇā kṣāntiś cintā praṇidhānaṃ janmasatvaparipākaḥ /",
  "SA20asmahsbu:3634": "karuṇā tarur eṣa mahān mūlādiḥ puṣpapatraphalaḥ // AMsa_17.36 //",
  "SA20asmahsbu:3635": "ity eṣa mūlaskandhaśākhāpatrapuṣpaphalāvasthaḥ karuṇāvṛkṣo veditavyaḥ /",
  "SA20asmahsbu:3636": "etasya karuṇā mūlaṃ /",
  "SA20asmahsbu:3637": "kṣāntiḥ skandhaḥ /",
  "SA20asmahsbu:3638": "satvārthacintā śākhā /",
  "SA20asmahsbu:3639": "praṇidhānaṃ śobhaneṣu janmasu patrāṇi /",
  "SA20asmahsbu:3640": "śobhanaṃ janma puṣpaṃ /",
  "SA20asmahsbu:3641": "satvaparipākaḥ phalaṃ /",
  "SA20asmahsbu:3642": "mūlaṃ karuṇā na bhaved duṣkaracaryāsahiṣṇutā na bhavet /",
  "SA20asmahsbu:3643": "duḥkhākṣamaś ca dhīmān satvārthaṃ cintayen naiva // AMsa_17.37 //",
  "SA20asmahsbu:3644": "(Msa 126)",
  "SA20asmahsbu:3645": "cintāvihīnabuddhiḥ praṇidhānaṃ śuklajanmasu na kuryāt /",
  "SA20asmahsbu:3646": "śubhajanmān anugacchan satvān paripācayen naiva // AMsa_17.38 //",
  "SA20asmahsbu:3647": "ābhyāṃ ślokābhyāṃ pūrvottaraprasavasādharmyāt karuṇādīnāṃ mūlādibhāvaṃ sādhayati /",
  "SA20asmahsbu:3648": "karuṇāseko maitrī tadduḥkhe saukhyato vipulapuṣṭiḥ /",
  "SA20asmahsbu:3649": "śākhāvṛddhir viśadā yonimanaskārato jñeyā // AMsa_17.39 //",
  "SA20asmahsbu:3650": "parṇatyāgādānaṃ praṇidhīnāṃ saṃtater anucchedāt /",
  "SA20asmahsbu:3651": "dvividhapratyayasiddheḥ puṣpamabandhyaṃ phalaṃ cāsmāt // AMsa_17.40 //",
  "SA20asmahsbu:3652": "etābhyāṃ ślokābhyāṃ vṛkṣamūlasekādisādharmyaṃ karuṇāvṛkṣasya darśayati /",
  "SA20asmahsbu:3653": "karuṇā hi mūlavṛkṣā /",
  "SA20asmahsbu:3654": "tasyāḥ seko maitrī tayā tadāpy āyanāt /",
  "SA20asmahsbu:3655": "maitricitto hi paraduḥkhena duḥkhāyate /",
  "SA20asmahsbu:3656": "tataś ca karuṇodbhavaduḥkham utpadyate bodhisatvasya svārthaprayuktasya tatra saukhyotpādād vipulapuṣṭiḥ kṣāntipuṣṭir ity arthaḥ /",
  "SA20asmahsbu:3657": "sā hi skandha ity uktā /",
  "SA20asmahsbu:3658": "skandhaś ca vipulaḥ /",
  "SA20asmahsbu:3659": "yoniśomanaskārād bahuvidhā mahāyāne śākhāvṛddhiḥ /",
  "SA20asmahsbu:3660": "cintā hi śākhety uktā /",
  "SA20asmahsbu:3661": "pūrvāparanirodhotpādakrameṇa praṇidhānasaṃtānasyānucchedāt /",
  "SA20asmahsbu:3662": "parṇatyāgādānasādharmyaṃ praṇidhānānāṃ veditavyaṃ /",
  "SA20asmahsbu:3663": "ādhyātmikapratyayasiddhitaḥ svasaṃtānaparipākāt puṣpam iva janmābandhyaṃ veditavyaṃ /",
  "SA20asmahsbu:3664": "bāhyapratyayasiddhitaḥ parasaṃtānaparipākāt phalabhūtaḥ satvaparipāko veditavyaḥ /",
  "SA20asmahsbu:3665": "karuṇānuśaṃse ślokaḥ /",
  "SA20asmahsbu:3666": "kaḥ kurvīta na karuṇāṃ satveṣu mahākṛpāguṇakareṣu /",
  "SA20asmahsbu:3667": "duḥkhe 'pi saukhyam atulaṃ bhavati yad eṣāṃ kṛpājanitaṃ // AMsa_17.41 //",
  "SA20asmahsbu:3668": "atra mahākaruṇāguṇa uttarārdhena saṃdarśitaḥ /",
  "SA20asmahsbu:3669": "śeṣo gatārthaḥ /",
  "SA20asmahsbu:3670": "karuṇāniḥsaṅgatāyāṃ ślokāḥ /",
  "SA20asmahsbu:3671": "aviṣṭānāṃ kṛpayā na tiṣṭhati manaḥ śame kṛpālūnāṃ /",
  "SA20asmahsbu:3672": "kuta eva lokasaukhye svajīvite vā bhavet snehaḥ // AMsa_17.42 //",
  "SA20asmahsbu:3673": "sarvasya hi lokasya laukike saukhye svajīvite ca snehaḥ /",
  "SA20asmahsbu:3674": "tatrāpi ca niḥsnehānāṃ śrāvakapratyekabuddhānāṃ sarvaduḥkhopaśame nirvāṇe pratiṣṭhitaṃ manaḥ /",
  "SA20asmahsbu:3675": "bodhisatvānāṃ (Msa 127)",
  "SA20asmahsbu:3676": "tu karuṇāviṣṭatvān nirvāṇe 'pi mano na pratiṣṭhitaṃ /",
  "SA20asmahsbu:3677": "kuta eva tayoḥ sneho bhaviṣyati /",
  "SA20asmahsbu:3678": "karuṇāsnehavaiśeṣye trayaḥ ślokāḥ /",
  "SA20asmahsbu:3679": "sneho na vidyate 'sau yo 'niravadyo na laukiko yaś ca /",
  "SA20asmahsbu:3680": "dhīmatsu kṛpāsneho niravadyo lokasamatītaḥ // AMsa_17.43 //",
  "SA20asmahsbu:3681": "mātāpitṛprabhṛtīnāṃ hi tṛṣṇāmayaḥ snehaḥ sāvadyaḥ /",
  "SA20asmahsbu:3682": "laukikakaruṇāvihāriṇāṃ niravadyo 'pi laukikaḥ /",
  "SA20asmahsbu:3683": "bodhisatvānāṃ tu karuṇāmayaḥ sneho niravadyaś ca laukikātikrāntaś ca /",
  "SA20asmahsbu:3684": "kathaṃ ca punar niravadya ity āha /",
  "SA20asmahsbu:3685": "duḥkhājñānamahāughe mahāndhakāre ca niśritaṃ lokaṃ /",
  "SA20asmahsbu:3686": "uddhartuṃ ya upāyaḥ katham iva na syāt sa niravadyaḥ // AMsa_17.44 //",
  "SA20asmahsbu:3687": "duḥkhamahāugha ajñānamahāndhakāre ceti yojyaṃ /",
  "SA20asmahsbu:3688": "śeṣaṃ gatārthaṃ /",
  "SA20asmahsbu:3689": "kathaṃ lokātikrānta ityāha /",
  "SA20asmahsbu:3690": "sneho na so 'sty arihatāṃ loke pratyekabodhibuddhānāṃ /",
  "SA20asmahsbu:3691": "prāg eva tad anyeṣāṃ katham iva lokottaro na syāt // AMsa_17.45 //",
  "SA20asmahsbu:3692": "pratyekāṃ bodhiṃ buddhāḥ /",
  "SA20asmahsbu:3693": "śeṣaṃ gatārthaṃ /",
  "SA20asmahsbu:3694": "trāsābhinandananimittatve ślokaḥ /",
  "SA20asmahsbu:3695": "duḥkhābhāve duḥkhaṃ yatkṛpayā bhavati bodhisatvānāṃ /",
  "SA20asmahsbu:3696": "saṃtrāsayati tad ādau spṛṣṭaṃ tv abhinandayati gāḍhaṃ // AMsa_17.46 //",
  "SA20asmahsbu:3697": "duḥkhābhāve iti duḥkhābhāvo nimittaṃ /",
  "SA20asmahsbu:3698": "satveṣu karuṇayā bodhisatvānāṃ yad duḥkham utpadyate tadādau saṃtrāsayati adhimukticaryābhūmau /",
  "SA20asmahsbu:3699": "ātmaparasamatayā duḥkhasya yathābhūtam aspṛṣṭatvāt /",
  "SA20asmahsbu:3700": "spṛṣṭaṃ tu śuddhādhyāśayabhūmāv abhinandayaty evety arthaḥ /",
  "SA20asmahsbu:3701": "karuṇāduḥkhena sukhābhibhave ślokaḥ /",
  "SA20asmahsbu:3702": "kim ataḥ paramāścaryaṃ yad duḥkhaṃ saukhyam abhibhavati sarva /",
  "SA20asmahsbu:3703": "kṛpayā janitaṃ laukyaṃ yena vimukto api kṛtārthaḥ // AMsa_17.47 //",
  "SA20asmahsbu:3704": "nāsty ata āścaryataraṃ yad duḥkham eva karuṇājanitaṃ bodhisatvānāṃ tathā sukhaṃ (Msa 128) bhavati /",
  "SA20asmahsbu:3705": "yat sarvaṃ laukikaṃ sukham abhibhavati /",
  "SA20asmahsbu:3706": "yena sukhena vimuktā arhanto 'pi kṛtārthāḥ prāg evānye /",
  "SA20asmahsbu:3707": "kṛpākṛtadānānuśaṃse ślokaḥ /",
  "SA20asmahsbu:3708": "kṛpayā sahitaṃ dānaṃ yad dānasukhaṃ karoti dhīrāṇāṃ /",
  "SA20asmahsbu:3709": "traidhātukam upabhogair na tatsukhaṃ tatkalāṃ spṛśati // AMsa_17.48 //",
  "SA20asmahsbu:3710": "yacca traidhātukaṃ sukham upabhogaiḥ kṛtaṃ na tatsukhaṃ tasya sukhasya kalāṃ spṛśatīty ayam uttarārdhasyārthaḥ /",
  "SA20asmahsbu:3711": "śeṣaṃ gatārthaṃ /",
  "SA20asmahsbu:3712": "kṛpayā duḥkhābhyupagame ślokaḥ /",
  "SA20asmahsbu:3713": "duḥkhamayaṃ saṃsāraṃ yatkṛpayā na tyajati satvārthaṃ /",
  "SA20asmahsbu:3714": "parahitahetor duḥkhaṃ kiṃ kārūṇikair na samupetam // AMsa_17.49 //",
  "SA20asmahsbu:3715": "sarvaṃ hi duḥkhaṃ saṃsāraduḥkhe 'ntarbhūtaṃ /",
  "SA20asmahsbu:3716": "tasyābhyupagamāt sarvaṃ duḥkham abhyupagataṃ bhavati /",
  "SA20asmahsbu:3717": "tatra tatphalavṛddhau ślokaḥ /",
  "SA20asmahsbu:3718": "karūṇā dānaṃ bhogāḥ sadā kṛpālor vivṛddhim upayānti /",
  "SA20asmahsbu:3719": "snehānugrahajanitaṃ tac chaktikṛtaṃ sukhaṃ cāsmāt // AMsa_17.50 //",
  "SA20asmahsbu:3720": "trayaṃ bodhisatvānāṃ sarvajanmasu vardhate karuṇāyogāt /",
  "SA20asmahsbu:3721": "karuṇā tadabhyāsāt /",
  "SA20asmahsbu:3722": "dānaṃ karuṇāvaśāt /",
  "SA20asmahsbu:3723": "bhogāś ca dānavaśāt /",
  "SA20asmahsbu:3724": "tasmāc ca trayāt phalaṃ trividhaṃ sukhaṃ bhavati /",
  "SA20asmahsbu:3725": "snehajanitaṃ karuṇātaḥ /",
  "SA20asmahsbu:3726": "satvānugrahajanitaṃ dānāt /",
  "SA20asmahsbu:3727": "tadanugrahakriyāśaktikṛtaṃ bhogebhyaḥ /",
  "SA20asmahsbu:3728": "dānaprotsāhanāyāṃ ślokaḥ /",
  "SA20asmahsbu:3729": "vardhe ca vardhayāmi ca dāne paripācayāmi sukhayāmi /",
  "SA20asmahsbu:3730": "ākarṣāmi nayāmi ca karuṇāsannān pravadatīva // AMsa_17.51 //",
  "SA20asmahsbu:3731": "dāne sannān iti saṃbandhanīyaṃ /",
  "SA20asmahsbu:3732": "ṣaḍbhir guṇair dāne 'vasannān bodhisatvānkaruṇā protsahayatīva /",
  "SA20asmahsbu:3733": "svabhāvavṛddhyā /",
  "SA20asmahsbu:3734": "bhogais tadvardhanayā /",
  "SA20asmahsbu:3735": "dānena satvaparipācanayā /",
  "SA20asmahsbu:3736": "dātuś ca sukhotpādanāt /",
  "SA20asmahsbu:3737": "mahābodhisaṃbhārasyānyasyākarṣaṇāt /",
  "SA20asmahsbu:3738": "mahābodhisamīpanayanāc ca /",
  "SA20asmahsbu:3739": "parasaukhyena sukhābhave ślokaḥ /",
  "SA20asmahsbu:3740": "duḥkhe duḥkhī kṛpayā sukhāny anādhāya kena sukhitaḥ syāt /",
  "SA20asmahsbu:3741": "sukhayaty ātmānam ataḥ kṛpālur ādhāya parasaukhyam // AMsa_17.52 //",
  "SA20asmahsbu:3742": "karuṇayā bodhisatvaḥ paraduḥkhair duḥkhitaḥ satveṣv anādhāya sukhaṃ kathaṃ sukhitaḥ (Msa 129) syāt /",
  "SA20asmahsbu:3743": "tasmāt pareṣu sukham ādhāya bodhisatva ātmānam eva sukhayatīti veditavyaṃ /",
  "SA20asmahsbu:3744": "kṛpayā dānasamanuśāstau ṣaṭ ślokāḥ /",
  "SA20asmahsbu:3745": "svaṃ dānaṃ kāruṇikaḥ śāstīva sadaiva niḥsvasukhakāmaḥ /",
  "SA20asmahsbu:3746": "bhogaiḥ sukhaya paraṃ vā māma py ayutasaukhyam // AMsa_17.53 //",
  "SA20asmahsbu:3747": "na hi kāruṇikasya vinā parasukhenāsti sukhaṃ /",
  "SA20asmahsbu:3748": "tasyāyutasaukhyatvād bodhisatvas tena vinā no dānasya phalaṃ sukhaṃ necchati /",
  "SA20asmahsbu:3749": "saphalaṃ dānaṃ dattaṃ tan me satveṣu tat sukhasukhena /",
  "SA20asmahsbu:3750": "phala teṣv eva nikāmaṃ yadi me kartavyatā te 'sti // AMsa_17.54 //",
  "SA20asmahsbu:3751": "dānaṃ dadatā dānaṃ ca dānaphalaṃ ca tanmayā satveṣu dattaṃ /",
  "SA20asmahsbu:3752": "tatsukham eva me sukhaṃ yasmāt /",
  "SA20asmahsbu:3753": "atas teṣv eva yāvat phalitavyaṃ tāvat phaleti loṭ /",
  "SA20asmahsbu:3754": "bodhisatvaḥ karuṇayā dānam anuśāsti /",
  "SA20asmahsbu:3755": "bhoge dveṣṭur dātur bhogā bahuśubhataropasarpanti /",
  "SA20asmahsbu:3756": "na hi tatsukhaṃ mataṃ me dāne pāraṃparo 'smi yataḥ // AMsa_17.55 //",
  "SA20asmahsbu:3757": "bhogavimukhasya dātur bhogā bahutarāś copatiṣṭhante /",
  "SA20asmahsbu:3758": "śobhanatarāś ca /",
  "SA20asmahsbu:3759": "dharmataiveyaṃ cittasyodārataratvāt /",
  "SA20asmahsbu:3760": "na hi tatsukhaṃ mataṃ me yad bhogās tathopatiṣṭhate /",
  "SA20asmahsbu:3761": "yasmād ahaṃ dāne pāraṃparas tatprabandhakāmatvān na sukhe /",
  "SA20asmahsbu:3762": "sarvastiparityāge yatkṛpayā māṃ nirīkṣase satataṃ /",
  "SA20asmahsbu:3763": "nanu te tena jñeyaṃ na matphalenārthitā 'syeti // AMsa_17.56 //",
  "SA20asmahsbu:3764": "yo 'haṃ dānaphalaṃ sarvam eva karuṇayā nityaṃ parityajāmi nanv ata eva veditavyaṃ nāsti me dānaphalenārthitvam iti bodhisatvo dānaṃ samanuśāsti /",
  "SA20asmahsbu:3765": "dānābhirato na syāṃ prāptaṃ cet tatphalaṃ na visṛjeyaṃ /",
  "SA20asmahsbu:3766": "tathā hi /",
  "SA20asmahsbu:3767": "kṣaṇam api dānena vinā dānābhirato bhavati naiva // AMsa_17.57 //",
  "SA20asmahsbu:3768": "iti gatārthaḥ ślokaḥ /",
  "SA20asmahsbu:3769": "akṛtaṃ na phalasi yasmāt pratikārāpekṣayā na me tulyaṃ /",
  "SA20asmahsbu:3770": "(Msa 130)",
  "SA20asmahsbu:3771": "yas tvā karoti tasya tvaṃ phalasi /",
  "SA20asmahsbu:3772": "tasmāt tvaṃ pratikārāpekṣayā na mattulyaṃ /",
  "SA20asmahsbu:3773": "tathā hy ahaṃ /",
  "SA20asmahsbu:3774": "pratikāranirvyapekṣaḥ paratra phalado 'sya kāmaṃ te // AMsa_17.58 //",
  "SA20asmahsbu:3775": "gatārtham etat /",
  "SA20asmahsbu:3776": "kṛpādāne dvau ślokau /",
  "SA20asmahsbu:3777": "niravadyaṃ śuddhapadaṃ hitāv ahaṃ caiva sānurakṣaṃ ca /",
  "SA20asmahsbu:3778": "nirmṛgyaṃ nirlepaṃ jinātmajānāṃ kṛpādānam // AMsa_17.59 //",
  "SA20asmahsbu:3779": "tatra niravadyaṃ param anupahṛtya dānāt /",
  "SA20asmahsbu:3780": "śuddhapadaṃ kalpikavasudānāt /",
  "SA20asmahsbu:3781": "viṣaśastramadyādivivarjanataḥ /",
  "SA20asmahsbu:3782": "hitāvahaṃ dānena saṃgṛhya kuśale niyojanāt /",
  "SA20asmahsbu:3783": "sānurakṣaṃ parijanasyāvighātaṃ kṛtvā anyasmai dānāt /",
  "SA20asmahsbu:3784": "nirmṛgyam ayācamāne 'py arthitvaṃ vighātaṃ vāvagamya svayam eva dānāt dakṣiṇīyāparimārgaṇāc ca /",
  "SA20asmahsbu:3785": "nirlepaṃ pratikāravipākaniḥspṛhatvāt /",
  "SA20asmahsbu:3786": "aparaḥ prakāraḥ /",
  "SA20asmahsbu:3787": "sakalaṃ vipulaṃ śreṣṭhaṃ satataṃ muditaṃ nirāmiṣaṃ śuddhaṃ /",
  "SA20asmahsbu:3788": "bodhinataṃ kuśalanataṃ jinātmajānāṃ kṛṣādānam // AMsa_17.60 //",
  "SA20asmahsbu:3789": "tatra sakalam ādhyātmikabāhyavastudānāt /",
  "SA20asmahsbu:3790": "vipulaṃ prabhūtavastudānāt /",
  "SA20asmahsbu:3791": "śreṣṭhaṃ praṇītavastudānāt /",
  "SA20asmahsbu:3792": "satatam abhīkṣṇadānāt /",
  "SA20asmahsbu:3793": "muditapratisaṃkhyāya prahṛṣṭadānāt /",
  "SA20asmahsbu:3794": "nirāmiṣaṃ yathā nirlepaṃ /",
  "SA20asmahsbu:3795": "śuddhaṃ yathā śuddhapadaṃ /",
  "SA20asmahsbu:3796": "bodhinataṃ mahābodhipariṇāmanāt /",
  "SA20asmahsbu:3797": "kuśalanataṃ yathā hitāvahaṃ /",
  "SA20asmahsbu:3798": "upabhogaviśeṣe ślokaḥ /",
  "SA20asmahsbu:3799": "na tathopabhogatuṣṭiṃ labhate bhogī yathā parityāgāt /",
  "SA20asmahsbu:3800": "tuṣṭim upaiti kṛpāluḥ sukhatrayāpyāyitamanaskaḥ // AMsa_17.61 //",
  "SA20asmahsbu:3801": "tatra sukhatrayaṃ dānaprītiḥ parānugrahaprītiḥ bodhisaṃbhārasaṃbharaṇaprītiś ca /",
  "SA20asmahsbu:3802": "śeṣaṃ gatārthaṃ /",
  "SA20asmahsbu:3803": "pāramitābhinirhārakaruṇāyāṃ ślokaḥ /",
  "SA20asmahsbu:3804": "kṛpaṇakṛpā raudrakṛpā saṃkṣubdhakṛpā kṛpā pramatteṣu /",
  "SA20asmahsbu:3805": "viṣayaparatantrakaruṇā mithyābhiniviṣṭakaruṇā ca // AMsa_17.62 //",
  "SA20asmahsbu:3806": "tatra kṛpaṇā matsariṇaḥ /",
  "SA20asmahsbu:3807": "raudrā duḥśīlāḥ paropatāniḥ /",
  "SA20asmahsbu:3808": "saṃkṣubdhāḥ (Msa 131) krodhanāḥ /",
  "SA20asmahsbu:3809": "pramattāḥ kuśīdāḥ /",
  "SA20asmahsbu:3810": "viṣayaparatantrāḥ kāmeṣu vikṣiptacittāḥ /",
  "SA20asmahsbu:3811": "mithyābhiniviṣṭāḥ duḥprajñāḥ tīrthikādayaḥ /",
  "SA20asmahsbu:3812": "eṣu pāramitāvipakṣadharmāvasthiteṣu yā karuṇā sā kṛpaṇādikaruṇā /",
  "SA20asmahsbu:3813": "sā ca tadvipakṣavidūṣaṇāt pāramitābhinirhārāya saṃpadyate /",
  "SA20asmahsbu:3814": "tasmāt pāramitābhinirhārakaruṇety ucyate /",
  "SA20asmahsbu:3815": "karuṇāpratyayasaṃdarśane ślokaḥ /",
  "SA20asmahsbu:3816": "karuṇā bodhisatvānāṃ sukhād duḥkhāt tadanvayāt /",
  "SA20asmahsbu:3817": "karuṇā bodhisatvānāṃ hetor mitrāt svabhāvataḥ // AMsa_17.63 //",
  "SA20asmahsbu:3818": "tatra pūrvārdhenālambanapratyayaṃ karuṇāyāḥ saṃdarśayati /",
  "SA20asmahsbu:3819": "trividhāṃ vedanām ālambya tisṛbhir duḥkhatābhiḥ karuṇāyanāt /",
  "SA20asmahsbu:3820": "aduḥkhāsukhā hi vedanā sukhaduḥkhayor anvayaḥ punas tadāvāhanāt /",
  "SA20asmahsbu:3821": "uttarārdhena yathākramaṃ hetumitrasvabhāvaiḥ karuṇāyā hetvadhipatisamanantarapratyayān saṃdarśayati /",
  "SA20asmahsbu:3822": "mahākaruṇatve ślokaḥ /",
  "SA20asmahsbu:3823": "karuṇā bodhisatvānāṃ samā jñeyā tadāśayāt /",
  "SA20asmahsbu:3824": "pratipatter virāgāc ca nopalambhād viśuddhitaḥ // AMsa_17.64 //",
  "SA20asmahsbu:3825": "tatra samā trividhavedanāvastheṣu yat kiṃcid veditam idam atra duḥkhasyeti viditvā /",
  "SA20asmahsbu:3826": "sā punar āśayato 'pi cittena karuṇāyanāt /",
  "SA20asmahsbu:3827": "pratipattito 'pi tatparitrāṇāt /",
  "SA20asmahsbu:3828": "virāgato 'pi tadvipakṣavihiṃsāprahāṇāt /",
  "SA20asmahsbu:3829": "anupalambhato 'py ātmaparakaruṇānupalambhāt /",
  "SA20asmahsbu:3830": "viśuddhito 'py aṣṭamyāṃ bhūmāv anutpattikadharmakṣāntilābhāt /",
  "SA20asmahsbu:3831": "maitrādibhāvanāgrā svacittato dharmato 'dhimokṣāc ca /",
  "SA20asmahsbu:3832": "āśayato 'pi vibhutvād avikalpād aikyataś cāpi // AMsa_17.65 //",
  "SA20asmahsbu:3833": "iti / pūrvanirdeśānusāreṇārtho 'nugantavyaḥ /",
  "SA20asmahsbu:3834": "iti bhagavati jātasuprasādo mahadupadhidhruvasatkriyābhipūjī /",
  "SA20asmahsbu:3835": "bahuguṇahitamitranityasevo jagadanukampaka eti sarvasiddhiṃ // AMsa_17.66 //",
  "SA20asmahsbu:3836": "etena yathoktānāṃ pūjāsevā'pramāṇānām anukramaṃ guṇaṃ ca samāsena saṃdarśayati /",
  "SA20asmahsbu:3837": "mahopadhibhir dhruvaṃ satkriyā cātyarthaṃ pūjanān mahadupadhidhruvasatkriyābhipūjī veditavyaḥ /",
  "SA20asmahsbu:3838": "satkriyā punaḥ samyakpratipattirveditavyā /",
  "SA20asmahsbu:3839": "evaṃ satkārapratipattipūjī (Msa 132) bhavati /",
  "SA20asmahsbu:3840": "bahuguṇaṃ mitraṃ tadanyair guṇaiḥ /",
  "SA20asmahsbu:3841": "hitam anukampakatvena veditavyaṃ /",
  "SA20asmahsbu:3842": "eti sarvasiddhim iti svaparārthasiddhiṃ prāpnotīti /",
  "SA20asmahsbu:3843": "mahāyānasūtrālaṃkāre pūjāsevā'pramāṇādhikāraḥ saptadaśaḥ samāptaḥ",
  "SA20asmahsbu:3844": "CHAPITRE XVIII",
  "SA20asmahsbu:3845": "aṣṭādaśo 'dhikāraḥ",
  "SA20asmahsbu:3846": "lajjāvibhāge ṣoḍaśa ślokāḥ /",
  "SA20asmahsbu:3847": "lajjā vipakṣahīnā jñānena gatā ca nirvikalpena /",
  "SA20asmahsbu:3848": "hīnānavadyaviṣayā satvānāṃ pācikā dhīre // AMsa_18.1 //",
  "SA20asmahsbu:3849": "etena svabhāvasahāyālambhanakarmapadā caturvidhaṃ lakṣaṇaṃ bodhisatvalajjāyāḥ saṃdarśayati /",
  "SA20asmahsbu:3850": "hīnānavadyaviṣayā /",
  "SA20asmahsbu:3851": "śrāvakapratyekabuddhānāṃ /",
  "SA20asmahsbu:3852": "tadvihīnaṃ mahāyānād anavadyaṃ ca /",
  "SA20asmahsbu:3853": "tena bodhisatvaṃ lajjate /",
  "SA20asmahsbu:3854": "kathaṃ satvānāṃ paripācikā /",
  "SA20asmahsbu:3855": "tasyām eva lajjāpāramitāvipakṣavṛddhyā tatpratipakṣaparihāṇyā cātyarthaṃ lajjotpādanāt /",
  "SA20asmahsbu:3856": "ṣaṇṇāṃ pāramitānāṃ niṣevaṇālasyato bhavati lajjā /",
  "SA20asmahsbu:3857": "kleśānukūladharmaprayogataś caiva dhīrāṇāṃ // AMsa_18.2 //",
  "SA20asmahsbu:3858": "iyam aprayogalajjā pāramitābhāvanāyām aprayogena /",
  "SA20asmahsbu:3859": "kleśānukuleṣu dharmeṣv indriyāguptadvāratvādiṣu ca prayogena lajjotpādanāt /",
  "SA20asmahsbu:3860": "asamāhitasvabhāvā mṛdumadhyā hīnabhūmikā lajjā /",
  "SA20asmahsbu:3861": "hīnāśayā samānā hīnā hi tadanyathā tv adhikā // AMsa_18.3 //",
  "SA20asmahsbu:3862": "iyaṃ mṛdumātrā lajjā /",
  "SA20asmahsbu:3863": "pūrvanirdeśānusāreṇāsya ślokasyārtho 'nugantavyaṃ /",
  "SA20asmahsbu:3864": "ataḥ paraṃ caturbhis tribhiś ca ślokair yathākramaṃ lajjāvipakṣe lajjāyāṃ ca doṣaguṇabhedaṃ darśayati /",
  "SA20asmahsbu:3865": "lajjārahito dhīmān kleśān adhivāsayaty ayoniśataḥ /",
  "SA20asmahsbu:3866": "pratighopekṣāmānaḥ satvān upahanti śīlaṃ ca // AMsa_18.4 //",
  "SA20asmahsbu:3867": "(Msa 133)",
  "SA20asmahsbu:3868": "ity atra ātmavyābādhāya cetayate paravyābadhāyobhayavyābhādhāya cety saṃdarśitaṃ /",
  "SA20asmahsbu:3869": "ayoniśata ity ayoniśo manaskāreṇa /",
  "SA20asmahsbu:3870": "katham upekṣayā satvān upahanti /",
  "SA20asmahsbu:3871": "sarvārthapramādataḥ /",
  "SA20asmahsbu:3872": "kaukṛtyāt savilekho bhavati sa saṃmānahānim āpnoti /",
  "SA20asmahsbu:3873": "śrāddhāt mānuṣasaṃghāc chāstrā copekṣyate tasmāt // AMsa_18.5 //",
  "SA20asmahsbu:3874": "sahadhārmikair jinasutair vinindyate lokato 'yaśo labhate /",
  "SA20asmahsbu:3875": "dṛṣṭe dharme",
  "SA20asmahsbu:3876": "ity etena dṛṣṭadhārmikam avadyaṃ prasavatīti darśanaṃ /",
  "SA20asmahsbu:3877": "yathākramam ātmaparadevatāśāstṛbhir apavadanāt /",
  "SA20asmahsbu:3878": "vijñaiḥ sabrahmacāribhir dharmatayā vigarhanāt /",
  "SA20asmahsbu:3879": "digvidkṣu ca pāpakāvarṇaniścaraṇāt /",
  "SA20asmahsbu:3880": "'nyatra kṣaṇarahito jāyate bhūyaḥ // AMsa_18.6 //",
  "SA20asmahsbu:3881": "prāptāprāptavihāniṃ śuklair dharmaiḥ samāpnute tena /",
  "SA20asmahsbu:3882": "ity anena dṛṣṭadharmasāṃparāyikam avadyaṃ prasavatīty saṃdarśitam prāptakuśaladharmaparihānitaḥ /",
  "SA20asmahsbu:3883": "aprāptaparihānitaś ca yathākramaṃ /",
  "SA20asmahsbu:3884": "duḥkhaṃ viharati tasmān manaso 'py asvasthatām eti // AMsa_18.7 //",
  "SA20asmahsbu:3885": "ity etena lajjaṃ caitasikaṃ duḥkhaṃ daurmanasyaṃ pratisaṃvedayata ity saṃdarśitaṃ /",
  "SA20asmahsbu:3886": "ete sarve doṣā hrīmatsu bhavanti no jinasuteṣu /",
  "SA20asmahsbu:3887": "ity ata upādāya lajjāguṇo veditavyaḥ /",
  "SA20asmahsbu:3888": "yad ete ca doṣā na bhavanti /",
  "SA20asmahsbu:3889": "deveṣu ca manujeṣu ca nityaṃ saṃjāyate ca budhaḥ // AMsa_18.8 //",
  "SA20asmahsbu:3890": "ity etad asya vipākaphalaṃ bhavati /",
  "SA20asmahsbu:3891": "saṃbhārāṃś ca sa bodheḥ kṣipraṃ pūrayati lajjayā dhīmān /",
  "SA20asmahsbu:3892": "ity etad adhipatiphalaṃ /",
  "SA20asmahsbu:3893": "satvānāṃ pācanayā na khidyate caiva jinaputraḥ // AMsa_18.9 //",
  "SA20asmahsbu:3894": "(Msa 134)",
  "SA20asmahsbu:3895": "ity etat puruṣakāraphalaṃ /",
  "SA20asmahsbu:3896": "sa vipakṣapratipakṣai rahito 'rahitaś ca jāyate satataṃ /",
  "SA20asmahsbu:3897": "ity ete visaṃyoganiṣpandaphalaṃ /",
  "SA20asmahsbu:3898": "yad uta vipakṣarahitatvaṃ pratipakṣārahitatvaṃ ca /",
  "SA20asmahsbu:3899": "ity etam ānuśaṃsaṃ hrīmān āpnoti jinaputraḥ // AMsa_18.10 //",
  "SA20asmahsbu:3900": "iti yathoktadoṣābhāvaṃ guṇayogaṃ ca prāpnotīti saṃdarśitaṃ /",
  "SA20asmahsbu:3901": "doṣamalino hi bālo hrīvirahāt suvasanaiḥ sugupto 'pi /",
  "SA20asmahsbu:3902": "nirvasano 'pi jinasuto hrīvasano muktadoṣamalaḥ // AMsa_18.11 //",
  "SA20asmahsbu:3903": "etena vastraviśeṣaṇaṃ hriyaḥ /",
  "SA20asmahsbu:3904": "tadanyavastraprāvṛtasyāpi hrīrahitasya doṣamalinatvāt /",
  "SA20asmahsbu:3905": "nagnasyāpi ca hrīmato nirmalatvāt /",
  "SA20asmahsbu:3906": "ākāśam iva na lipto hrīyuktaḥ jinasuto bhavati dharmaiḥ /",
  "SA20asmahsbu:3907": "dharmair iti lokadharmaiḥ /",
  "SA20asmahsbu:3908": "hrībhūṣitaś ca śobhati saṃparkagato jinasutānām // AMsa_18.12 //",
  "SA20asmahsbu:3909": "etena ślokena hriya ākāśabhūṣaṇasamatāṃ darśayati /",
  "SA20asmahsbu:3910": "mātur iva vatsalatvaṃ hriyo vineyeṣu bodhisatvānāṃ /",
  "SA20asmahsbu:3911": "trātavyasatvopekṣāyā lajjanāt /",
  "SA20asmahsbu:3912": "ārakṣā cāpi hrīḥ saṃsaratāṃ sarvadoṣebhyaḥ // AMsa_18.13 //",
  "SA20asmahsbu:3913": "hastyaśvakāyādibhūtatvāt /",
  "SA20asmahsbu:3914": "ebhir vastrādidṛṣṭāntair vihāre kleśapratipakṣatāṃ cāre lokadharmapratipakṣatāṃ /",
  "SA20asmahsbu:3915": "sahadhārmikasaṃvāsānukūlatāṃ satvaparipākānukūlatāṃ /",
  "SA20asmahsbu:3916": "akliṣṭasaṃsārānukūlatāṃ ca hriyo darśayati /",
  "SA20asmahsbu:3917": "sarveṣu nādhivāsā sarveṣv adhivāsanāpravṛttiś ca /",
  "SA20asmahsbu:3918": "sarveṣu ca pravṛttir hrīvihitaṃ hrīmato liṅgam // AMsa_18.14 //",
  "SA20asmahsbu:3919": "(Msa 135)",
  "SA20asmahsbu:3920": "etena caturvidhaṃ hrīkṛtaṃ liṅgam hrīmato darśayati /",
  "SA20asmahsbu:3921": "yad uta sarvadoṣeṣv anadhivāsanā cāpravṛttiś ca /",
  "SA20asmahsbu:3922": "sarvaguṇeṣvadhivāsanā ca pravṛttiś ca /",
  "SA20asmahsbu:3923": "hrībhāvanā pradhānā svacittato dharmato 'dhimokṣāc ca /",
  "SA20asmahsbu:3924": "āśayato 'pi vibhutvād akalpanād aikyataś cāpi // AMsa_18.15 //",
  "SA20asmahsbu:3925": "ity asya nirdeśo yathāpūrvaṃ /",
  "SA20asmahsbu:3926": "dhṛtivibhāge sapta ślokāḥ /",
  "SA20asmahsbu:3927": "dhṛtiś ca bodhisatvānāṃ lakṣaṇena prabhedataḥ /",
  "SA20asmahsbu:3928": "dṛḍhatvena ca sarvebhyas tadanyebhyo viśiṣyate // AMsa_18.16 //",
  "SA20asmahsbu:3929": "vīryaṃ samādhiḥ prajñā ca satvaṃ dhairyaṃ dhṛtirmatā /",
  "SA20asmahsbu:3930": "nirbhīto bodhisatvo hi trayād yasmāt pravartate // AMsa_18.17 //",
  "SA20asmahsbu:3931": "etena dhṛtilakṣaṇaṃ saparyāyaṃ samādanaṃ coktaṃ /",
  "SA20asmahsbu:3932": "vīryādikaṃ lakṣaṇaṃ /",
  "SA20asmahsbu:3933": "satvādikaṃ paryāyaḥ /",
  "SA20asmahsbu:3934": "śeṣaṃ sādhanaṃ /",
  "SA20asmahsbu:3935": "katamasmāt trayān nirbhītaḥ pravartate ity āha /",
  "SA20asmahsbu:3936": "līnatvāc ca calatvāc ca mohāc cotpadyate bhayaṃ /",
  "SA20asmahsbu:3937": "kṛtyeṣu tasmād vijñeyā dhṛtisaṃjñā nije traye // AMsa_18.18 //",
  "SA20asmahsbu:3938": "sravakāryeṣu hi līnacittatayā vā bhayam utpadyate tadanutsāhataḥ /",
  "SA20asmahsbu:3939": "calacittatayā vā cittānavasthānataḥ /",
  "SA20asmahsbu:3940": "saṃmohato vā tadupāyājñānataḥ /",
  "SA20asmahsbu:3941": "tatpratipakṣāś ca yathākramaṃ vīryādayaḥ /",
  "SA20asmahsbu:3942": "tasmān nijavīryāditraye dhṛtisaṃjñā veditavyā nija ity apratisaṃkhyānakaraṇīye",
  "SA20asmahsbu:3943": "prakṛtyā praṇidhāne ca nirapekṣatva eva ca /",
  "SA20asmahsbu:3944": "satvavipratipattau ca gambhīryāudāryasaṃśrave // AMsa_18.19 //",
  "SA20asmahsbu:3945": "vineyadurvinayatve kāyācintye jinasya ca /",
  "SA20asmahsbu:3946": "duṣkareṣu vicitreṣu saṃsārātyāga eva ca // AMsa_18.20 //",
  "SA20asmahsbu:3947": "niḥsaṃkleśe ca tatraiva dhṛtir dhīrasya jāyate /",
  "SA20asmahsbu:3948": "asamā ca tadanyebhyaḥ so 'gre dhṛtimatāṃ yataḥ mataḥ // AMsa_18.21 //",
  "SA20asmahsbu:3949": "ebhis tribhiḥ ślokair dhṛtiprabhedaṃ darśayati /",
  "SA20asmahsbu:3950": "yathākramaṃ gotrataḥ /",
  "SA20asmahsbu:3951": "cittotpādaḥ /",
  "SA20asmahsbu:3952": "svārthataḥ /",
  "SA20asmahsbu:3953": "satvārthataḥ /",
  "SA20asmahsbu:3954": "prabhāvataḥ /",
  "SA20asmahsbu:3955": "satvaparipācanataḥ /",
  "SA20asmahsbu:3956": "paramabodhitaś ca /",
  "SA20asmahsbu:3957": "tatra (Msa 136) nirapekṣatvaṃ svārthaprayuktasya kāyajīvitanirapekṣatvād veditavyaṃ /",
  "SA20asmahsbu:3958": "punar duṣkaracaryātaḥ /",
  "SA20asmahsbu:3959": "saṃcintyabhāvopapattitaḥ /",
  "SA20asmahsbu:3960": "tadasaṃkleśato 'pi prabhedaḥ /",
  "SA20asmahsbu:3961": "kumitraduḥkhagambhīraśravād vīro na kampate /",
  "SA20asmahsbu:3962": "śalabhaiḥ pakṣavātaiś ca samudraiś ca sumeruvat // AMsa_18.22 //",
  "SA20asmahsbu:3963": "etena bodhisatvadhṛter dṛḍhatvaṃ darśayati /",
  "SA20asmahsbu:3964": "upamātrayaṃ trayeṇākampane yathākramaṃ veditavyaṃ /",
  "SA20asmahsbu:3965": "akhedavibhāge dvau ślokau /",
  "SA20asmahsbu:3966": "akhedo bodhisatvānām asamas triṣu vastuṣu /",
  "SA20asmahsbu:3967": "śrutātṛptimahāvīryaduḥkhe hrīdhṛtiniśritaḥ // AMsa_18.23 //",
  "SA20asmahsbu:3968": "tīvracchando mahābodhāv akhedo dhīmatāṃ mataḥ /",
  "SA20asmahsbu:3969": "aniṣpannaś ca niṣpannaḥ suniṣpannaś ca bhūmiṣu // AMsa_18.24 //",
  "SA20asmahsbu:3970": "ābhyāṃ vastuno niśrayataḥ svabhāvataḥ /",
  "SA20asmahsbu:3971": "prabhedataś cākhedo nirdiṣṭaḥ /",
  "SA20asmahsbu:3972": "triṣu vastuṣu /",
  "SA20asmahsbu:3973": "śrutātṛptau /",
  "SA20asmahsbu:3974": "dīrghakālavīryārambhe /",
  "SA20asmahsbu:3975": "saṃsāraduḥkhe ca /",
  "SA20asmahsbu:3976": "hryaṃ dhṛtiṃ ca niśritya /",
  "SA20asmahsbu:3977": "tābhyāṃ hi khedotpattito lajjayate na cotpādayati /",
  "SA20asmahsbu:3978": "tīvracchando mahābodhāv iti svabhāvvaḥ /",
  "SA20asmahsbu:3979": "chando hi vyāvṛtte khinno bhavati /",
  "SA20asmahsbu:3980": "aniṣpanno 'dhimukticaryābhūmau /",
  "SA20asmahsbu:3981": "niṣpannaḥ spatabhūmiṣu /",
  "SA20asmahsbu:3982": "suniṣpannaḥ pareṇa ity eṣa prabhādaḥ /",
  "SA20asmahsbu:3983": "śāstrajñatāyāyāṃ dvau ślokau /",
  "SA20asmahsbu:3984": "vastunā cādhikāreṇa karmaṇā ca viśiṣyate /",
  "SA20asmahsbu:3985": "lakṣaṇenākṣayatvena phalasyodāgamena ca // AMsa_18.25 //",
  "SA20asmahsbu:3986": "śāstrajñatā hi dhīrāṇāṃ samādhimukhadhāraṇī /",
  "SA20asmahsbu:3987": "gṛhītā satvapākāya saddharmasya ca dhāraṇe // AMsa_18.26 //",
  "SA20asmahsbu:3988": "tatra śāstrajñatāyāḥ pañca vidyāsthānāni vastu /",
  "SA20asmahsbu:3989": "adhyātmavidyā hetuvidyā śabdavidyā cikitsāvidyā śilpakarmasthānavidyā ca /",
  "SA20asmahsbu:3990": "svaparārthakriyā adhikāraḥ /",
  "SA20asmahsbu:3991": "karma prathamavastuni svayaṃ pratipattiḥ parebhyaś ca tatsamākhyānaṃ /",
  "SA20asmahsbu:3992": "dvitīye taddoṣaparijñānaṃ paravādinigrahaś ca /",
  "SA20asmahsbu:3993": "trtīye svayaṃ suniruktābhidhānaṃ parasaṃpratyayaś ca /",
  "SA20asmahsbu:3994": "caturthe pareṣāṃ vyādhiśamanaṃ /",
  "SA20asmahsbu:3995": "pañcame parebhyas tat saṃvibhāgaḥ /",
  "SA20asmahsbu:3996": "lakṣaṇaṃ śāstrajñatāyā etāny evas pañca vastuni śrutāni bhavanti /",
  "SA20asmahsbu:3997": "dhṛtāni /",
  "SA20asmahsbu:3998": "vacasā parijitāni /",
  "SA20asmahsbu:3999": "manasā anvīkṣitāni /",
  "SA20asmahsbu:4000": "dṛṣṭyā supratividdhāni /",
  "SA20asmahsbu:4001": "śrutvā yathākramaṃ /",
  "SA20asmahsbu:4002": "tad udgrahaṇataḥ /",
  "SA20asmahsbu:4003": "svādhyāyataḥ /",
  "SA20asmahsbu:4004": "prasannena manasārthacittanato yathāyogaṃ taddoṣaguṇāvagamāt /",
  "SA20asmahsbu:4005": "svākhyātadurākhyātāvadhāraṇataś ca /",
  "SA20asmahsbu:4006": "akṣayatvaṃ nirupadhiśeṣanirvāṇe 'py akṣayāt /",
  "SA20asmahsbu:4007": "(Msa 137) phalasamudāgamaḥ sarvadharmasarvākārajñatā /",
  "SA20asmahsbu:4008": "sā punar eṣā śāstrajñatā bodhisatvānāṃ samādhimukhair dhāraṇīmukhaiś ca saṃgṛhītā /",
  "SA20asmahsbu:4009": "satvapākāya ca bhavati /",
  "SA20asmahsbu:4010": "samādhimukhais tatkṛtyānuṣṭhānāt /",
  "SA20asmahsbu:4011": "saddharmapāraṇāya ca dhāraṇībhis taddhāraṇāt /",
  "SA20asmahsbu:4012": "lokajñatāyāṃ catvāraḥ ślokaḥ /",
  "SA20asmahsbu:4013": "kāyena vacasā caiva satyajñānena cāsamā /",
  "SA20asmahsbu:4014": "lokajñatā hi dhīrāṇāṃ tadanyebhyo viśiṣyate // AMsa_18.27 //",
  "SA20asmahsbu:4015": "kathaṃ kāyenety āha /",
  "SA20asmahsbu:4016": "kṛtasmitamukhā nityaṃ /",
  "SA20asmahsbu:4017": "kathaṃ vācety āha",
  "SA20asmahsbu:4018": "dhīrāḥ pūrvābhibhāṣinaḥ /",
  "SA20asmahsbu:4019": "sā punaḥ kim artham ity āha /",
  "SA20asmahsbu:4020": "satvānāṃ bhājanatvāya /",
  "SA20asmahsbu:4021": "kasminn arthe bhājanatvāya /",
  "SA20asmahsbu:4022": "saddharmapratipattaye // AMsa_18.28 //",
  "SA20asmahsbu:4023": "kathaṃ satyajñānenety āha /",
  "SA20asmahsbu:4024": "satyadvayād yataś ceṣṭo lokānām udayo 'sakṛt /",
  "SA20asmahsbu:4025": "dvayād astaṃgamas tasmāt tajjño lokajña ucyate // AMsa_18.29 //",
  "SA20asmahsbu:4026": "dvābhyāṃ satyābhyāṃ lokasya udayaḥ punaḥ punaḥ saṃsāro yaś codayo yena ceti kṛtvā /",
  "SA20asmahsbu:4027": "dvābhyām astaṃgamo nirodhamārgasatyābhāṃ /",
  "SA20asmahsbu:4028": "yaś cāstaṃgamo yena cetu kṛtvā /",
  "SA20asmahsbu:4029": "tasmāt tajjño lokajña ucyate /",
  "SA20asmahsbu:4030": "lokasyodayāstaṃgāminyā prajñayā samanvāgatatvāt /",
  "SA20asmahsbu:4031": "śamāya prāptaye teṣāṃ dhīmān satyeṣu yujyate /",
  "SA20asmahsbu:4032": "satyajñānād yato dhīmān lokajño hi nirucyate // AMsa_18.30 //",
  "SA20asmahsbu:4033": "(Msa 138)",
  "SA20asmahsbu:4034": "anena lokajñatāyāḥ karma nirdiṣṭaṃ /",
  "SA20asmahsbu:4035": "tatra śamāya duḥkhasamudayasatyayoḥ prāptaye nirodhamārgasatyayoḥ /",
  "SA20asmahsbu:4036": "pratisaraṇavibhāge trayaḥ ślokaḥ /",
  "SA20asmahsbu:4037": "ārṣaś ca deśanādharmo artho 'bhiprāyiko 'sya ca /",
  "SA20asmahsbu:4038": "prāmāṇikaś ca nītārtho nirjalpā prāptir asya ca // AMsa_18.31 //",
  "SA20asmahsbu:4039": "idaṃ pratisaraṇānāṃ lakṣaṇaṃ /",
  "SA20asmahsbu:4040": "tatra prāmāṇika 'rtho yaḥ pramāṇabhūtena nīto vibhaktaḥ śāstrā vā tatpramāṇīkṛtena vā /",
  "SA20asmahsbu:4041": "nirjalpā prāptir adhigamajñānaṃ lokottaraṃ /",
  "SA20asmahsbu:4042": "tasyānabhilāpyatvāt /",
  "SA20asmahsbu:4043": "śeṣaṃ gatārthaṃ /",
  "SA20asmahsbu:4044": "pratikṣeptur yathoktasya mithyāsaṃtīritasya ca /",
  "SA20asmahsbu:4045": "sābhilāṣasya ca prāpteḥ pratiṣedho 'tra deśitaḥ // AMsa_18.32 //",
  "SA20asmahsbu:4046": "prathame pratisaraṇe ārṣadharmapratikṣeptuḥ pudgalasya pratiṣedgo deśitaḥ /",
  "SA20asmahsbu:4047": "dvitīye yathārutasya vyañjanasya nābhiprāyikārthena /",
  "SA20asmahsbu:4048": "tṛtīyena mithyā cintārthasya viparītaṃ nīyyamanasya /",
  "SA20asmahsbu:4049": "caturthena sābhilāṣasya jñānasya /",
  "SA20asmahsbu:4050": "pratyātmavedanīyasya /",
  "SA20asmahsbu:4051": "adhimukter vicārāc ca yathāvat parataḥ śravāt /",
  "SA20asmahsbu:4052": "nirjalpād api ca jñānād apraṇāśo hi dhīmatāṃ // AMsa_18.33 //",
  "SA20asmahsbu:4053": "atha pratisaraṇānuśaṃsaḥ /",
  "SA20asmahsbu:4054": "prathamena pratisaraṇenārṣadharmādhimuktito na praṇaśyanti /",
  "SA20asmahsbu:4055": "dvitīyena svayamābhiprāyikakārthavicāraṇāt /",
  "SA20asmahsbu:4056": "tṛtīyena paratas tad viparītārthanayaśravāt /",
  "SA20asmahsbu:4057": "caturthena lokottarajñānāt /",
  "SA20asmahsbu:4058": "pratisaṃvidvibhāge catvāraḥ ślokaḥ /",
  "SA20asmahsbu:4059": "asamā bodhisatvānāṃ catasraḥ pratisaṃvidaḥ /",
  "SA20asmahsbu:4060": "paryāye lakṣaṇe vākye jñāne jñānāc ca tā matāḥ // AMsa_18.34 //",
  "SA20asmahsbu:4061": "prathamā paryāye jñānam ekaikasyārthastha yāvanto nāma paryāyāḥ /",
  "SA20asmahsbu:4062": "dvitīyā (Msa 139) lakṣaṇe yasyārthasya tannāma /",
  "SA20asmahsbu:4063": "tṛtīyā vākye pratyekaṃ janapadeṣu yā bhāṣāḥ /",
  "SA20asmahsbu:4064": "caturthā jñāne svayaṃ yat pratibhānaṃ /",
  "SA20asmahsbu:4065": "idaṃ pratisaṃvidāṃ lakṣaṇaṃ /",
  "SA20asmahsbu:4066": "deśanāyāṃ prayuktasya yasya yena ca deśanā /",
  "SA20asmahsbu:4067": "dharmārthayor dvayor vācā jñānenaiva ca deśanā // AMsa_18.35 //",
  "SA20asmahsbu:4068": "dharmasyoddeśanirdeśāt sarvathā prāpaṇād dvayoḥ /",
  "SA20asmahsbu:4069": "parijñānāhānāc ca codyānāṃ pratisaṃviccatuṣṭayam // AMsa_18.36 //",
  "SA20asmahsbu:4070": "iti catuṣṭve kāraṇaṃ /",
  "SA20asmahsbu:4071": "deśanāyāṃ hi prayuktasya yasya ca deśanā yena ca /",
  "SA20asmahsbu:4072": "tatra jñānena prayojanaṃ kasya punar deśanā //",
  "SA20asmahsbu:4073": "AMsa_18.35 //",
  "SA20asmahsbu:4074": "dharmasyārthasya /",
  "SA20asmahsbu:4075": "kena deśanā vacanena jñānena ca /",
  "SA20asmahsbu:4076": "tatra dharmārthayor deśanā /",
  "SA20asmahsbu:4077": "dharmasyoddeśanirdeśāt vākyena deśanā tayor eva dvayor sarvathā prāpaṇāt /",
  "SA20asmahsbu:4078": "jñānena deśanā codyānāṃ pariharaṇāt /",
  "SA20asmahsbu:4079": "ato yac ca yena ca deśyate tajjñānāt catasraḥ pratisaṃvido vyavasthāpitāḥ /",
  "SA20asmahsbu:4080": "pratyātmaṃ samatām etya yottaratra pravedanā /",
  "SA20asmahsbu:4081": "sarvasaṃśayanāśāya pratisaṃvin nirucyate // AMsa_18.37 //",
  "SA20asmahsbu:4082": "etena pratisaṃvidāṃ nirvacanaṃ karam ca darśitaṃ /",
  "SA20asmahsbu:4083": "pratyātmaṃ lokottareṇa jñānena sarvadharmasamatāṃ tathatāṃ etya uttarakālaṃ tatpṛṣṭalabdhena jñānena pravedanā paryāyādīnāṃ pratisaṃvid iti nirvacanaṃ /",
  "SA20asmahsbu:4084": "sarvasaṃśayanāśāya pareṣām iti karma /",
  "SA20asmahsbu:4085": "saṃsāravibhāge carvāraḥ ślokāḥ /",
  "SA20asmahsbu:4086": "saṃbhāro bodhisatvānāṃ puṇyajñānamayo 'samaḥ /",
  "SA20asmahsbu:4087": "saṃsāre 'bhyudayāyaikaḥ anyo 'saṃkliṣṭasaṃsṛtau // AMsa_18.38 //",
  "SA20asmahsbu:4088": "yaś ca saṃbhāro yad arthaṃ ca saṃdarśayati /",
  "SA20asmahsbu:4089": "dvividhaḥ saṃbhāraḥ /",
  "SA20asmahsbu:4090": "tatra puṇyasaṃbhāraḥ saṃsāre 'bhyudayāya saṃvartate /",
  "SA20asmahsbu:4091": "jñānasaṃbhāro 'saṃkliṣṭasaṃsaraṇāya /",
  "SA20asmahsbu:4092": "dānaṃ śīlaṃ ca puṇyasya prajñā jñānasya saṃbhṛtiḥ /",
  "SA20asmahsbu:4093": "trayaṃ cānyad dvayasyāpi pañcāpi jñānasaṃbhṛtiḥ // AMsa_18.39 //",
  "SA20asmahsbu:4094": "etena pāramatābhis tadubhayasaṃbhārasaṃgrahaṃ bhavati /",
  "SA20asmahsbu:4095": "kṣāntivīryadhyānabalena (Msa 140)",
  "SA20asmahsbu:4096": "hy ubhayaṃ kriyate /",
  "SA20asmahsbu:4097": "tasmād dvayasaṃbhāratrayaṃ bhavati /",
  "SA20asmahsbu:4098": "punaḥ prajñāyāṃ pariṇāmanāt sarvāḥ pañca pāramitā jñānasaṃbhāro veditavyaḥ /",
  "SA20asmahsbu:4099": "saṃtatyā bhāvanām etya bhūyo bhūyaḥ śubhasya hi /",
  "SA20asmahsbu:4100": "āhāro yaḥ sa saṃbhāro vīdhīre sarvārthasādhakaḥ // AMsa_18.40 //",
  "SA20asmahsbu:4101": "etat saṃbhāranirvacanaṃ karma ca /",
  "SA20asmahsbu:4102": "sam iti saṃtatyā /",
  "SA20asmahsbu:4103": "bhā iti bhāvanām āgamya /",
  "SA20asmahsbu:4104": "ra iti bhūyo bhūya āhāraḥ /",
  "SA20asmahsbu:4105": "sarvārthasādhaka iti karma /",
  "SA20asmahsbu:4106": "svaparārthayoḥ sādhanāt /",
  "SA20asmahsbu:4107": "praveśāyānimittāya anābhogāya saṃbhṛtiḥ /",
  "SA20asmahsbu:4108": "abhiṣekāya niṣṭhāyai dhīrāṇām upacīyate // AMsa_18.41 //",
  "SA20asmahsbu:4109": "ayaṃ saṃsāraprabhedaḥ /",
  "SA20asmahsbu:4110": "tatrādhimukticaryābhūmau saṃbhāro bhūmipraveśāya /",
  "SA20asmahsbu:4111": "ṣaṭsu bhūmiṣv animittāya saptamībhūmisaṃgṛhītāya /",
  "SA20asmahsbu:4112": "tasyāṃ nimittasamudācārāt /",
  "SA20asmahsbu:4113": "saptamyāṃ bhūmāv anābhogāya tadanybhūmidvayasṃgṛhītāya /",
  "SA20asmahsbu:4114": "tayoḥ saṃbhārābhiṣekāya daśamībhūmisaṃgṛhītāya /",
  "SA20asmahsbu:4115": "tasyāṃ saṃbhāro niṣṭhāgamanāya buddhabhūmisaṃgṛhītāya /",
  "SA20asmahsbu:4116": "smṛtyupasthānavibhāge trayaḥ ślokāḥ /",
  "SA20asmahsbu:4117": "caturdaśabhir ākāraiḥ smṛtyupasthānabhāvanā /",
  "SA20asmahsbu:4118": "dhīmatām asamatvāt sā tadanyebhyo viśiṣyate // AMsa_18.42 //",
  "SA20asmahsbu:4119": "kasmaiś caturdaśabhiḥ /",
  "SA20asmahsbu:4120": "niśrayāt pratipakṣāc ca avatārāt tathaiva ca /",
  "SA20asmahsbu:4121": "ālambanamanaskāraprāptitaś ca viśiṣyate // AMsa_18.43 //",
  "SA20asmahsbu:4122": "ānukūlyānuvṛttibhyāṃ parijñotpattito 'parā /",
  "SA20asmahsbu:4123": "mātrayā paramatvena bhāvanāsamudāgamāt // AMsa_18.44 //",
  "SA20asmahsbu:4124": "ity ebhiś caturdaśabhir ākārair bodhisatvānāṃ smṛtyupastānabhāvanā viśiṣyate /",
  "SA20asmahsbu:4125": "katham āśrayato mahāyāne śrutacintābhāvanāmayīṃ prajñām āśritya /",
  "SA20asmahsbu:4126": "kathaṃ pratipakṣataḥ caturviparyāsapratipakṣāṇām apy aśuciduḥkhānityānātmasaṃjñānaṃ pratipakṣatvāt kāyādidharmanairātmyapraveśataḥ /",
  "SA20asmahsbu:4127": "katham avatārataḥ /",
  "SA20asmahsbu:4128": "caturbhiḥ smṛtyupasthānair yathākramaṃ duḥkhasamudayanirodhamārgasatyāvatārāt svayaṃ pareṣāṃ cāvatāraṇāt /",
  "SA20asmahsbu:4129": "yathoktaṃ (Msa 141)",
  "SA20asmahsbu:4130": "madhyāntavibhāge /",
  "SA20asmahsbu:4131": "katham ālambanataḥ sarvasatvakāyādyālambanāt /",
  "SA20asmahsbu:4132": "kathaṃ manaskārataḥ kāyādyanupalambhāt /",
  "SA20asmahsbu:4133": "kathaṃ prāptitaḥ kāyādīnāṃ na visaṃ yogāya nāvasaṃyogāya /",
  "SA20asmahsbu:4134": "kathaṃ ānukūlyataḥ pāramitānukūlyena tadvipakṣapratipakṣatvāt /",
  "SA20asmahsbu:4135": "katham anuvṛttitaḥ laukikānāṃ śrāvakapratyekabuddhānāṃ cānuvṛttyā tadupasaṃhitasmṛtyupasthānabhāvanāt tebhyas tadupadeśārthaṃ /",
  "SA20asmahsbu:4136": "kathaṃ parijñātaḥ kāyasya māyopamatvaparijñayā tathaivābhūtarūpasaṃprakhyānāt /",
  "SA20asmahsbu:4137": "vedanāyāḥ /",
  "SA20asmahsbu:4138": "svapnopamatvaparijñayā tathaiva mithyānubhavāt /",
  "SA20asmahsbu:4139": "cittasya prakṛtiprabhāsvaratvapraijñayā ākāśavat /",
  "SA20asmahsbu:4140": "dharmāṇām āgantukakatvaparijñayā ākāśāganturajodhūmābhranīhāropakleśavat /",
  "SA20asmahsbu:4141": "katham utpattitaḥ saṃcintyabhavopapattau cakravartyādibhūtasya viśiṣṭakāyavedanādisaṃpattau tadasaṃkleśataḥ /",
  "SA20asmahsbu:4142": "kathaṃ mātrataḥ mṛdvā api smṛtyupasthānabhāvanāyās tad anyebhyo adhimātratvāt /",
  "SA20asmahsbu:4143": "prakṛtitīkṣṇendriyatayā /",
  "SA20asmahsbu:4144": "kataṃ paramatvena pariniṣpannānām anābhogamiśrop+aniśrabhāvanāt /",
  "SA20asmahsbu:4145": "kathaṃ bhāvanātaḥ atyantaṃ tadbhāvanāt nirupadhiśeṣanirvāṇe 'pi tadakṣayāt /",
  "SA20asmahsbu:4146": "kathaṃ samudāgamataḥ /",
  "SA20asmahsbu:4147": "daśasu bhūmiṣu buddhatve ca samudāgamāt /",
  "SA20asmahsbu:4148": "samyakprahāṇavibhāge pañca ślokāḥ /",
  "SA20asmahsbu:4149": "samyakprahāṇaṃ dhīrāṇām asamaṃ sarvadehibhiḥ /",
  "SA20asmahsbu:4150": "smṛtyupasthānadoṣāṇāṃ pratipakṣeṇa bhāvyate // AMsa_18.45 //",
  "SA20asmahsbu:4151": "yāvatyaḥ smṛtyupasthānabhāvanā uktāḥ tadvipakṣāṇāṃ pratipakṣeṇa samyakprahāṇabhāvaneti samastaṃ samyakprahāṇalakṣaṇaṃ /",
  "SA20asmahsbu:4152": "prabhedena punaḥ /",
  "SA20asmahsbu:4153": "saṃsārasyopabhoge ca tyāge nivaraṇasya ca /",
  "SA20asmahsbu:4154": "manaskārasya ca tyāge praveśe caiva bhūmiṣu // AMsa_18.46 //",
  "SA20asmahsbu:4155": "animittavihāre ca labdhau vyākaraṇasya ca /",
  "SA20asmahsbu:4156": "satvānāṃ paripāke ca abhiṣeke ca dhīmatāṃ // AMsa_18.47 //",
  "SA20asmahsbu:4157": "kṣetrasya ca viśuddhyarthaṃ niṣṭhāgamana eva ca /",
  "SA20asmahsbu:4158": "bhāvyate bodhisatvānāṃ vipakṣapratipakṣataḥ // AMsa_18.48 //",
  "SA20asmahsbu:4159": "ayaṃ samyakprahāṇabhāvanāprabhedaḥ /",
  "SA20asmahsbu:4160": "saṃsārasyāsaṃkliṣṭaparibhoge saṃpattiṣu /",
  "SA20asmahsbu:4161": "pañcanivāraṇatyāge /",
  "SA20asmahsbu:4162": "śrāvakapratyekabuddhamanaskāratyāge /",
  "SA20asmahsbu:4163": "bhūmipraveśe /",
  "SA20asmahsbu:4164": "animittavihāre sapramyāṃ bhūmau /",
  "SA20asmahsbu:4165": "vyākaraṇalābhe/",
  "SA20asmahsbu:4166": "satvānāṃ paripācane navamyāṃ /",
  "SA20asmahsbu:4167": "abhiṣeke ca daśamyāṃ /",
  "SA20asmahsbu:4168": "kṣetraviśuddhyarthaṃ traye 'pi /",
  "SA20asmahsbu:4169": "niṣṭhāgamane ca buddhabhūmau /",
  "SA20asmahsbu:4170": "ye (Msa 142) ca vipakṣās teṣāṃ pratipakṣeṇa samyakprahāṇabhāvanā veditavyā /",
  "SA20asmahsbu:4171": "ayam asyāḥ prabhedaḥ /",
  "SA20asmahsbu:4172": "chandaṃ niśritya yogasya bhāvanā sanimittikā /",
  "SA20asmahsbu:4173": "sarvasamyakprahāṇeṣu pratipakṣo nirucyate // AMsa_18.49 //",
  "SA20asmahsbu:4174": "etena chandaṃ janayati /",
  "SA20asmahsbu:4175": "vyāyacchate vīryam ārabhate /",
  "SA20asmahsbu:4176": "cittaṃ pragṛhṇāti /",
  "SA20asmahsbu:4177": "samyak pradadhāti /",
  "SA20asmahsbu:4178": "ity eṣāṃ padānām arthanirdeśaḥ /",
  "SA20asmahsbu:4179": "chandaṃ hi niśritya śamathavipaśyanākhyaṃ yogaṃ bhāvayatīti vyāyacchate /",
  "SA20asmahsbu:4180": "sā ca bhāvanā śamathapragrahopekṣānimittaiḥ saha bhāvyatge /",
  "SA20asmahsbu:4181": "tasmāt sā sanimittikā /",
  "SA20asmahsbu:4182": "kathaṃ punar bhāvyate /",
  "SA20asmahsbu:4183": "yac chamathapragrahopakleśayor layāuddhatyayoḥ pratipakṣeṇa vīryam ārabhate /",
  "SA20asmahsbu:4184": "cittaṃ pragṛhṇāti pradadhāti ca /",
  "SA20asmahsbu:4185": "śamathe samaprāpte copekṣāyāṃ pradadhāti /",
  "SA20asmahsbu:4186": "eṣā yogabhāvanā yathoktaprabhedeṣu sarvasamyakprahāṇeṣu pratipakṣa ucyate /",
  "SA20asmahsbu:4187": "ṛddhipādavibhāge pañca ślokāḥ /",
  "SA20asmahsbu:4188": "ṛddhipādāś ca catvāro dhīrāṇām agralakṣaṇāḥ /",
  "SA20asmahsbu:4189": "sarvārthasiddhau jāyante ātmanaś ca parasya ca // AMsa_18.50 //",
  "SA20asmahsbu:4190": "sarvārthasiddhir laukikī lokottarā ca veditavyā ca /",
  "SA20asmahsbu:4191": "śeṣaṃ gatārthaṃ /",
  "SA20asmahsbu:4192": "niśrayāc ca prabhedāc ca upāyād abhinirhṛteḥ /",
  "SA20asmahsbu:4193": "vyavasthā ṛddhipādānāṃ dhīmatāṃ sarvatheṣyate // AMsa_18.51 //",
  "SA20asmahsbu:4194": "asyoddeśasya śeṣo nirdeśaḥ /",
  "SA20asmahsbu:4195": "dhyānapāramim āśritya prabhedo hi caturvidhaḥ /",
  "SA20asmahsbu:4196": "upāyaś cābhinirhāraḥ ṣaḍvidhaś ca vidhīyate // AMsa_18.52 //",
  "SA20asmahsbu:4197": "dhyānapāramitā niśrayaḥ prabhedaś caturvidhaś chandavīryacittamīmāṃsāsamādhibhedāt /",
  "SA20asmahsbu:4198": "upāyaś caturvidha eva /",
  "SA20asmahsbu:4199": "abhinirhāraḥ ṣaḍvidhaḥ /",
  "SA20asmahsbu:4200": "caturvidha upāyaḥ katamaḥ /",
  "SA20asmahsbu:4201": "vyāvasāyika ekaś ca dvitīyo 'nugrahātmakaḥ /",
  "SA20asmahsbu:4202": "naibandhikas tṛtīyaś ca caturthaḥ prātipakṣikaḥ // AMsa_18.53 //",
  "SA20asmahsbu:4203": "(Msa 143)",
  "SA20asmahsbu:4204": "aṣṭānāṃ prahāṇasaṃskārāṇāṃ chando vyāyāmaḥ śaddhā vyāvasāyikaḥ",
  "SA20asmahsbu:4205": "upāyaḥ / śraddhānasyārthino vyāyāmāt /",
  "SA20asmahsbu:4206": "praśrabdhir anugrahātmakaḥ smṛtiḥ saṃ prajanyaṃ copanibandhakaḥ /",
  "SA20asmahsbu:4207": "ekena cittasyālambanāvismarāt /",
  "SA20asmahsbu:4208": "dvitīyena visāraprajñānāt /",
  "SA20asmahsbu:4209": "cetanā copekṣā ca prātipakṣika upāyaḥ /",
  "SA20asmahsbu:4210": "layāuddhatyopakleśayoḥ kleśānāṃ ca prātipakṣatvāt /",
  "SA20asmahsbu:4211": "ṣaḍvidho 'bhinirhāraḥ katamaḥ /",
  "SA20asmahsbu:4212": "darśanasyāvavādasya sthitivikrīḍitasya ca /",
  "SA20asmahsbu:4213": "praṇidher vaśitāyaś ca dharmaprāpteś ca nirhṛtiḥ // AMsa_18.54 //",
  "SA20asmahsbu:4214": "tatra darśanaṃ cakṣuḥ pañcavidhaṃ māṃsacakṣuḥ divyaṃ cakṣuḥ āryaṃ prajñācakṣuḥ dharmacakṣuḥ buddhacakṣuś ca /",
  "SA20asmahsbu:4215": "avavādaḥ ṣaḍabhijñā yathākramaṃ /",
  "SA20asmahsbu:4216": "tābhir upasaṃkramya bhāṣā cittaṃ cāgatiṃ ca gatiṃ ca viditvā niḥsaraṇāyāvavadanāt /",
  "SA20asmahsbu:4217": "sthitivikrīḍitaṃ yasmāt bodhisatvānāṃ bahuvidhaṃ nirmāṇādibhiḥ samādhivikrīḍitaṃ /",
  "SA20asmahsbu:4218": "praṇidhir yena praṇidhijñānena praṇidhānabalikā bodhisatvāḥ praṇidhānavaiśeṣikatayā vikrīḍanti /",
  "SA20asmahsbu:4219": "yeṣāṃ na sukaraṃ saṃkhyā kartuṃ kāyasya vā prabhāyā vā svarasasya veti vistareṇa yathā daśabhūmike sūtre /",
  "SA20asmahsbu:4220": "vaśitā yathā tatraiva daśa vaśitā nirdiṣṭāḥ /",
  "SA20asmahsbu:4221": "dharmaprāptir balavaiśāradyāveṇikabuddhadharmāṇāṃ prāptiḥ /",
  "SA20asmahsbu:4222": "ity eṣā darśanādīnām abhinirhāraḥ ṣaḍvidhaḥ /",
  "SA20asmahsbu:4223": "indriyavibhāge ślokaḥ /",
  "SA20asmahsbu:4224": "bodhiś caryā śruta cātra śamatho 'tha vipaśyanā /",
  "SA20asmahsbu:4225": "śraddhādīnāṃ padaṃ jñeyamarthasiddhyadhikārataḥ // AMsa_18.55 //",
  "SA20asmahsbu:4226": "śraddhendriyasya bodhiḥ padam ālambanam ity arthaḥ /",
  "SA20asmahsbu:4227": "vīryendriyasya bodhisatvacaryā /",
  "SA20asmahsbu:4228": "smṛtīndriyasya mahāyānasaṃgṛhītaṃ śrutaṃ /",
  "SA20asmahsbu:4229": "samādhīndriyasya śamathaḥ /",
  "SA20asmahsbu:4230": "prajñendriyasya vipaśyanā padaṃ /",
  "SA20asmahsbu:4231": "tadarthādhikāreṇaiva caitāni śraddhādīni ādhipatyārthenendriyāṇy ucyante /",
  "SA20asmahsbu:4232": "balavibhāge ślokaḥ /",
  "SA20asmahsbu:4233": "bhūmipraveśasaṃkliṣṭāś ceṣṭāḥ śraddhādayaḥ punaḥ /",
  "SA20asmahsbu:4234": "vipakṣadurbalatvena ta eva balasaṃjñitāḥ // AMsa_18.56 //",
  "SA20asmahsbu:4235": "(Msa 144)",
  "SA20asmahsbu:4236": "gatārthaḥ ślokaḥ /",
  "SA20asmahsbu:4237": "bodhyaṅgavibhāge sapta ślokāḥ /",
  "SA20asmahsbu:4238": "bhūmiviṣṭasya bodhyaṅgavyavasthānaṃ vidhīyate /",
  "SA20asmahsbu:4239": "dharmāṇāṃ sarvasatvānāṃ samatāvagamāt punaḥ // AMsa_18.57 //",
  "SA20asmahsbu:4240": "etena yasyām avasthāyāṃ yasyāvabodhāt bodhyaṅgāni vyavasthāpyante tadupadiṣṭaṃ /",
  "SA20asmahsbu:4241": "bhūmipraviṣṭāvasthāyāṃ sarvadharmāṇāṃ sarvasatvānāṃ ca samatāvabodhād yathākramaṃ dharmanairātmyenātmaparasamatā ca /",
  "SA20asmahsbu:4242": "ataḥ paraṃ cakrādisaptaratnasādharmyaṃ bodhyanṅgānāṃ darśayati /",
  "SA20asmahsbu:4243": "smṛtiś carati sarvatra jñeyājitavinirjaye /",
  "SA20asmahsbu:4244": "ajitajñeyavinirjayāya /",
  "SA20asmahsbu:4245": "yathā cakravartinaś cakraratnam ajitadeśavinirjayāya /",
  "SA20asmahsbu:4246": "sarvakalpanimittānāṃ bhaṅgāya vicayo 'sya ca // AMsa_18.58 //",
  "SA20asmahsbu:4247": "yathā hastiratnaṃ pratyarthikabhaṅgāya /",
  "SA20asmahsbu:4248": "āśu cāśeṣabodhāya vīryasya pravartate /",
  "SA20asmahsbu:4249": "kṣiprābhijñatotpādanāt /",
  "SA20asmahsbu:4250": "yathāśvaratnam āśu samudraparyantamahāpṛthivīgamanāya /",
  "SA20asmahsbu:4251": "dharmālokavivṛddhyā ca prītyā āpūryate dhruvam // AMsa_18.59 //",
  "SA20asmahsbu:4252": "ārabdhavīryasya bodhisavasya dharmālokā vivardhante /",
  "SA20asmahsbu:4253": "tataḥ prītiḥ sarvaṃ kāryaṃ sadā prīṇayati /",
  "SA20asmahsbu:4254": "yathā maṇiratnam ālokaviśeṣeṇa cakravartinaṃ prīṇayati /",
  "SA20asmahsbu:4255": "sarvāvaraṇanirmokṣāt praśrabdhyā sukham eti ca /",
  "SA20asmahsbu:4256": "sarvadauṣṭhulyasamutpādanāt /",
  "SA20asmahsbu:4257": "yathā strīratnena cakravartī sukham anubhavati /",
  "SA20asmahsbu:4258": "cintitārthasamṛddhiś ca samādher upajāyate // AMsa_18.60 //",
  "SA20asmahsbu:4259": "yathā cakravartino gṛhapatiratnāt /",
  "SA20asmahsbu:4260": "upekṣayā yathākāmaṃ sarvatra viharaty asau /",
  "SA20asmahsbu:4261": "paṣṭhalabdhāvikalpena vikalpena vihāreṇa sadottamaḥ // AMsa_18.61 //",
  "SA20asmahsbu:4262": "(Msa 145)",
  "SA20asmahsbu:4263": "upekṣocyate nirvikalpaṃ jñānaṃ tayā bodhisatvaḥ yathākāmaṃ sarvatra viharati tatpṛṣṭhalabdhena ca vihāreṇānyasyopagamāt /",
  "SA20asmahsbu:4264": "nirvikalpena vihāreṇa tatra nirvyāparatayā vāsakalpanāt /",
  "SA20asmahsbu:4265": "yathā cakravartinaḥ pariṇāyakaratnaṃ caturaṅgabalakāyam upanetavyaṃ copapraṇayati /",
  "SA20asmahsbu:4266": "apanetavyaṃ cāpanayati /",
  "SA20asmahsbu:4267": "tatra ca gatvā vāsaṃ kalpayati yatrākhinnaḥ caturaṅgo balakāyaḥ paraiti /",
  "SA20asmahsbu:4268": "evaṃguṇo bodhisatvaś cakravartīva vartate /",
  "SA20asmahsbu:4269": "saptaratnopamair nityaṃ bodhyaṅgaiḥ parivāritaḥ // AMsa_18.62 //",
  "SA20asmahsbu:4270": "iti saptaratnopamatvaṃ bodhyaṅgānāṃ nigamayati /",
  "SA20asmahsbu:4271": "niśrayāṅgaṃ svabhāvāṅgaṃ niryāṇāṅgaṃ tṛtīyakaṃ /",
  "SA20asmahsbu:4272": "caturtham anuśaṃsāṅgam akleśāṅgaṃ trayātmakam // AMsa_18.63 //",
  "SA20asmahsbu:4273": "etena yad bodhyaṅgaṃ yathāṅgaṃ tad abhidyatitaṃ /",
  "SA20asmahsbu:4274": "smṛtir niśrayāṅgaṃ sarveṣāṃ tanniśrayeṇa pravṛtteḥ /",
  "SA20asmahsbu:4275": "dharmapravicayaḥ svabhāvāṅgaṃ bodhes tatsvabhāvatvāt /",
  "SA20asmahsbu:4276": "vīryaṃ niryāṇāṅgaṃ tenāprāpyaniṣṭhāyām adhiṣthānāt /",
  "SA20asmahsbu:4277": "prītir anuśaṃsāṅgam cittasukhatvāt /",
  "SA20asmahsbu:4278": "praśrabdhisamādhyupekṣā akleśāṅgaṃ /",
  "SA20asmahsbu:4279": "yena yan niśritya yo 'saṃkleśa iti /",
  "SA20asmahsbu:4280": "trividham asaṃkleśāṅgaṃ veditavyaṃ /",
  "SA20asmahsbu:4281": "mārgāṅgavibhāge dvau ślokau /",
  "SA20asmahsbu:4282": "yathābodhānuvṛttiś ca tadūrdhvam upajāyate /",
  "SA20asmahsbu:4283": "yathābodhavyavasthānaṃ praveśaś ca vyavasthitau // AMsa_18.64 //",
  "SA20asmahsbu:4284": "karmatrayaviśuddhiś ca pratipakṣasya bhāvanā /",
  "SA20asmahsbu:4285": "jñeyāvṛtteś ca mārgasya vaiśeṣikaguṇasya ca // AMsa_18.65 //",
  "SA20asmahsbu:4286": "bodhyaṅgakālād ūrdhvaṃ yathābhūtāvabodhānuvṛttiḥ samyagdṛṣṭiḥ /",
  "SA20asmahsbu:4287": "tasyaivāvabodhasya avasthānaṃ paricchedaḥ samyaksaṃkalpaḥ /",
  "SA20asmahsbu:4288": "tadvyavasthāne ca sūtrādike bhagavatā kṛte sa eva praveśas tena tadrthāvabodhāt /",
  "SA20asmahsbu:4289": "karmatrayaviśuddhiḥ samyagvākkaramāntājīvāḥ /",
  "SA20asmahsbu:4290": "vākkāyobhayakramasaṃgrahāt /",
  "SA20asmahsbu:4291": "pratipakṣasya bhāvanā bhāvanā samyagvyāyāmādayo yathākramaṃ jñeyāvaraṇasya mārgāvaraṇasya ca vaiśeṣikaguṇāvaraṇasya ca samyagvyāyāmena dīrghaṃ (Msa 146)",
  "SA20asmahsbu:4292": "hi kālaṃ akhidyamāno jñeyāvaraṇasya pratipakṣaṃ bhāvayati /",
  "SA20asmahsbu:4293": "samyaksmṛtyā śamathapragrahopekṣānimitteṣu layāuddhatyābhāvān mārgasaṃmukhībhāvāyāvaraṇasya pratipakṣaṃ bhāvayati /",
  "SA20asmahsbu:4294": "samyaksamādhinā vaiśeṣikaguṇābhinirhārāyāvaraṇasya pratipakṣaṃ bhāvayaty evam aṣṭau mārgāṅgāni vyavasthāpyante /",
  "SA20asmahsbu:4295": "śamathavipaśyanāvibhāge trayaḥ ślokaḥ /",
  "SA20asmahsbu:4296": "cittasya citte sthānāc ca dharmapravicayād api /",
  "SA20asmahsbu:4297": "samyak sthitim upāśritya śamatho 'tha vipaśyanā // AMsa_18.66 //",
  "SA20asmahsbu:4298": "samyaksamādhiṃ niśritya citte cittasyāvasthānāt /",
  "SA20asmahsbu:4299": "dharmāṇāṃ ca pravicayād yathākramaṃ śamatho vipaśyanā ca veditavyā /",
  "SA20asmahsbu:4300": "na tu vinā samyaksamādhinety etac chamathavipaśyanālakṣaṇaṃ /",
  "SA20asmahsbu:4301": "sarvatragā ca saikāṃśā naikāṃśopaniṣanmatā /",
  "SA20asmahsbu:4302": "sā ca śamathavipaśyanā sarvatragā yaṃ yaṃ guṇam ākaṅkṣati tatra tatra tadbhāvanāt /",
  "SA20asmahsbu:4303": "yathoktaṃ sūtre /",
  "SA20asmahsbu:4304": "ākaṅkṣed bhikṣur aho vatāhaṃ kāmair iti vistreṇa yāvat tena bhikṣuṇā imāv eva dvau dharmau bhāvayitavyau /",
  "SA20asmahsbu:4305": "yad uta śamathaś vipaśyanā cety evam ādi /",
  "SA20asmahsbu:4306": "ekāṃśā śamathavipaśyanā yadā śamathaṃ bhāvayati /",
  "SA20asmahsbu:4307": "vipaśyanāṃ vā /",
  "SA20asmahsbu:4308": "ubhayāṃśa yadā yugapad ubhayaṃ bhāvayati /",
  "SA20asmahsbu:4309": "upaniṣansaṃmatā śamathavipaśyanā bodhisatvānām adhimukticaryābhūmau /",
  "SA20asmahsbu:4310": "18.67b-c",
  "SA20asmahsbu:4311": "prativedhe ca niryāṇe animitte hy asaṃskṛte // AMsa_18.67 //",
  "SA20asmahsbu:4312": "pariśuddhau viśuddhau ca śamatho 'tha vipaśyanā /",
  "SA20asmahsbu:4313": "sarvabhūmigatā dhīre sa yogaḥ sarvasādhakaḥ // AMsa_18.68 //",
  "SA20asmahsbu:4314": "ity upaniṣan matety evamādinā śamathavipaśyanāḥ prabhedaḥ karma ca nirdiṣṭaḥ /",
  "SA20asmahsbu:4315": "yoga upāyo veditavyaḥ /",
  "SA20asmahsbu:4316": "tatra prativedhaḥ prathamabhūmipraveśaḥ /",
  "SA20asmahsbu:4317": "niryāṇaṃ yāvata ṣaṣṭī bhūmiḥ /",
  "SA20asmahsbu:4318": "tābhiḥ sanimittaprayoganirṇayāt /",
  "SA20asmahsbu:4319": "animittaṃ saptamī bhūmiḥ /",
  "SA20asmahsbu:4320": "asaṃskṛtam anyadbhūmitrayam anabhisaṃskāravāhitvāt /",
  "SA20asmahsbu:4321": "saṃskāro hi saṃsṛtaṃ tad atra nāstīty asaṃskṛtaṃ /",
  "SA20asmahsbu:4322": "tad eva ca bhūmitrayaṃ niśritya buddhakṣetraṃ c pariśodhayitavyaṃ /",
  "SA20asmahsbu:4323": "buddhatvaṃ ca prāptavyaṃ /",
  "SA20asmahsbu:4324": "tad etad yathākramaṃ pariśuddhir viśuddhiś ca /",
  "SA20asmahsbu:4325": "upyāyakauśalyavibhāge dvau ślokau /",
  "SA20asmahsbu:4326": "pūraye buddhadharmāṇāṃ satvānāṃ paripācane /",
  "SA20asmahsbu:4327": "kṣipraprāptau kriyāśuddhau vartmācchede ca kauśalaṃ // AMsa_18.69 //",
  "SA20asmahsbu:4328": "(Msa 147)",
  "SA20asmahsbu:4329": "upāye bodhisatvānām asamaṃ sarvabhūmiṣu /",
  "SA20asmahsbu:4330": "yatkauśalyaṃ samāśritya sarvārthān sādhayanti te // AMsa_18.70 //",
  "SA20asmahsbu:4331": "anenopāyakauśalyasya prabhedaḥ karma ca darśitaḥ /",
  "SA20asmahsbu:4332": "tatra buddhadharmaparpūraye nirvikalpaṃ jñānam upāyaḥ /",
  "SA20asmahsbu:4333": "satvaparipācane catvāri saṃgrahavastūni /",
  "SA20asmahsbu:4334": "kṣiprābhisaṃbodhe sarvaṃ pāpaṃ pratideśayāmi yāvad bhavatu jñānaṃ saṃbodhāyeti pratideśanā 'numodanādhyeṣaṇā pariṇāmanā /",
  "SA20asmahsbu:4335": "kriyāśuddhau samādhidhāraṇīmukhāni /",
  "SA20asmahsbu:4336": "taiḥ sarvārthakriyāsādhanāt /",
  "SA20asmahsbu:4337": "vartmānucchede apratiṣṭhanirvāṇe /",
  "SA20asmahsbu:4338": "asmin pañcavidha upāye sarvabhūmiṣu bodhisatvānām asamaṃ tadanyaiḥ kauśalyam ity ayaṃ prabhedaḥ /",
  "SA20asmahsbu:4339": "sarvasvaparārthasādhanaṃ karma /",
  "SA20asmahsbu:4340": "dhāraṇīvibhāge trayaḥ ślokāḥ /",
  "SA20asmahsbu:4341": "vipākena śrutābhyāsāt dhāraṇy api samādhinā /",
  "SA20asmahsbu:4342": "parīttā mahatī sā ca mahatī trividhā punaḥ // AMsa_18.71 //",
  "SA20asmahsbu:4343": "apraviṣṭapraviṣṭānāṃ dhīmatāṃ mṛdumadhyamā /",
  "SA20asmahsbu:4344": "aśuddhabhūmikānāṃ hi mahatī śuddhabhūmikā // AMsa_18.72 //",
  "SA20asmahsbu:4345": "dhāraṇītāṃ samāśritya bodhisatvā punaḥ punaḥ /",
  "SA20asmahsbu:4346": "prakāśayanti saddharmaṃ nityaṃ saṃdhārayanti ca // AMsa_18.73 //",
  "SA20asmahsbu:4347": "atrāpi prabhedaḥ karma ca dhāraṇyāḥ darśitaṃ /",
  "SA20asmahsbu:4348": "tatra trividhā dhāraṇī /",
  "SA20asmahsbu:4349": "pūrvakarmavipākena /",
  "SA20asmahsbu:4350": "śrutābhyāsena /",
  "SA20asmahsbu:4351": "dṛṣṭadharmabāhuśrutyena grahaṇadhāraṇasāmarthyaviśeṣaṇāt /",
  "SA20asmahsbu:4352": "samādhisaṃniśrityena ca /",
  "SA20asmahsbu:4353": "sā punar vipākaśrutābhyāsābhyāṃ parīttā veditavyā /",
  "SA20asmahsbu:4354": "samādhinā mahatī sāpi mahatī punas trividhā /",
  "SA20asmahsbu:4355": "abhūmipraviṣṭānāṃ mṛdvī bhūmipraviṣṭānāṃ akuśalabhūmikānāṃ madhyā saptasu bhūmiṣu /",
  "SA20asmahsbu:4356": "pariśuddhabhūmikā tv adhimātrā śeṣāsu bhūmiṣu ity ayaṃ prabhedo dhāraṇyāḥ /",
  "SA20asmahsbu:4357": "saddharmasya prakāśanaṃ dhāraṇaṃ ca karma /",
  "SA20asmahsbu:4358": "praṇidhānavibhāge trayaḥ ślokāḥ /",
  "SA20asmahsbu:4359": "cetanā chandasahitā jñānena preritā ca tat /",
  "SA20asmahsbu:4360": "praṇidhānaṃ hi dhīrāṇām asamaṃ sarvabhūmiṣu // AMsa_18.74 //",
  "SA20asmahsbu:4361": "hetubhūtaṃ ca vijñeyaṃ cittāt sadyaḥ phalaṃ ca tat /",
  "SA20asmahsbu:4362": "āyatyām arthasiddhyarthaṃ cittamātrāt samṛddhitaḥ // AMsa_18.75 //",
  "SA20asmahsbu:4363": "citraṃ mahadviśuddhaṃ ca uttarottarabhūmiṣu /",
  "SA20asmahsbu:4364": "ā bodher bodhisatvānāṃ svaparārthaprasādhakaṃ // AMsa_18.76 //",
  "SA20asmahsbu:4365": "(Msa 148)",
  "SA20asmahsbu:4366": "atra praṇidhānaṃ svabhāvato nidānato bhūmitaḥ prabhedataḥ karmataś ca paridīpitaṃ /",
  "SA20asmahsbu:4367": "cetanā chandasaṃprayuktā svabhāvaḥ /",
  "SA20asmahsbu:4368": "jñānaṃ nidānaṃ /",
  "SA20asmahsbu:4369": "sarvabhūmiṣv iti bhūmiḥ /",
  "SA20asmahsbu:4370": "tac ca praṇidhānaṃ hetubhūtaṃ /",
  "SA20asmahsbu:4371": "cittād eva sadyaḥ phalatvāt /",
  "SA20asmahsbu:4372": "āyatyāṃ vābhipretārthasiddhyarthaṃ cittāt punaḥ sadyaḥphalaṃ cittamātrāt yathārthasamṛddhitā vedutavyā /",
  "SA20asmahsbu:4373": "yena praṇihānena balikā bohisatvā vikrīḍanti /",
  "SA20asmahsbu:4374": "yasya na sukarā saṃkhyā kartuṃ kāyasya veti vistaraḥ /",
  "SA20asmahsbu:4375": "citram adhimukticaryābhūmāv evaṃ ca syām iti /",
  "SA20asmahsbu:4376": "mahadbhūmipraviṣṭasya daśa mahāpraṇidhānāni /",
  "SA20asmahsbu:4377": "viśuddhaṃ uttarottarāsu bhūmiṣu viśuddhiviśeṣād ā bodher ity eṣa prabhedataḥ /",
  "SA20asmahsbu:4378": "svaparārthaprasādhanaṃ karma /",
  "SA20asmahsbu:4379": "samādhitrayavibhāge trayaḥ ślokāḥ /",
  "SA20asmahsbu:4380": "nairātmyaṃ dvividhaṃ jñeyo hy ātmagrāhasya cāśrayaḥ /",
  "SA20asmahsbu:4381": "tasya copaśamo nityaṃ samādhitrayagocaraḥ // AMsa_18.77 //",
  "SA20asmahsbu:4382": "trayāṇāṃ samādhīnāṃ trividho gocaro jñeyaḥ /",
  "SA20asmahsbu:4383": "pudgalanairātmyaṃ śūnyatāsamādheḥ /",
  "SA20asmahsbu:4384": "tadubhayātmagrāhasyāśrayaḥ pañcopadānaskandhā apraṇihitasamādheḥ /",
  "SA20asmahsbu:4385": "tasyāśrayasyātyanatopaśama ānimittasamādheḥ /",
  "SA20asmahsbu:4386": "sa eva samādhis trividho jñeyo grāhyagrāhakabhāvataḥ /",
  "SA20asmahsbu:4387": "trividhasya grāhasya gocarasya grāhakā ye samādhayaḥ /",
  "SA20asmahsbu:4388": "te śūnyatādisamādhayaḥ iti grāhyagrāhakabhāvena trayaḥ samādhayo jñātavyāḥ /",
  "SA20asmahsbu:4389": "te punar yathākramaṃ /",
  "SA20asmahsbu:4390": "nirvikalpo 'pi vimukho ratiyuktaś ca sarvadā // AMsa_18.78 //",
  "SA20asmahsbu:4391": "śūnyatāsamādhir nirvikalpaḥ /",
  "SA20asmahsbu:4392": "pudgaladharmātmanor avikalpanāt /",
  "SA20asmahsbu:4393": "apraṇihito vimukhas tasmād ātmagrāhāśrayāt /",
  "SA20asmahsbu:4394": "ānimitto ratisamprayuktaḥ sarvakālaṃ tasmiṃs tadāśrayopaśame /",
  "SA20asmahsbu:4395": "parijñāyai prahāṇāya punaḥ sākṣātkriyāya ca /",
  "SA20asmahsbu:4396": "śūnyatādisamādhīnāṃ tridhārthaḥ parikīrtitaḥ // AMsa_18.79 //",
  "SA20asmahsbu:4397": "pudgalanairātmyayayoḥ parijñārthaṃ śūnyatā /",
  "SA20asmahsbu:4398": "tad ātmagrāhāśrayasya prahāṇārtham apraṇihitaḥ /",
  "SA20asmahsbu:4399": "tadupśamasya sākṣātkriyārtham ānimittaḥ samādhiḥ /",
  "SA20asmahsbu:4400": "dharmoddānavibhāge ślokau /",
  "SA20asmahsbu:4401": "samādhyupaniṣattvena dharmoddānacatuṣṭayaṃ /",
  "SA20asmahsbu:4402": "deśitaṃ bodhisatvebhyaḥ satvānāṃ hitakāmyayā // AMsa_18.80 //",
  "SA20asmahsbu:4403": "(Msa 149)",
  "SA20asmahsbu:4404": "tatra saṃskārā anityāḥ sarvasaṃskārā duḥkhāḥ ity apraṇihitasya samādhyupaniṣatbhāvena deśitaṃ /",
  "SA20asmahsbu:4405": "sarvadhamrā anātmāna ity śūnyatāyāḥ /",
  "SA20asmahsbu:4406": "śāntaṃ nirvāṇam iti ānimittasya samādheḥ /",
  "SA20asmahsbu:4407": "kaḥ punar anityārtho yāvac chāntārthaḥ ity āha /",
  "SA20asmahsbu:4408": "asadartho 'vikalpārthaḥ parikalpārtha eva ca /",
  "SA20asmahsbu:4409": "vikalpopaśamārthaś ca dhīmatāṃ tac catuṣṭayam // AMsa_18.81 //",
  "SA20asmahsbu:4410": "bodhisatvānām asadartho 'nityārthaḥ /",
  "SA20asmahsbu:4411": "yan nityaṃ nāsti tad anityaṃ teṣāṃ yat parikalpitalakṣaṇaṃ /",
  "SA20asmahsbu:4412": "abhūtavikalpārtho duḥkhārtho yat paratantralakṣaṇaṃ /",
  "SA20asmahsbu:4413": "parikalpamātrārtho 'nātmārthaḥ /",
  "SA20asmahsbu:4414": "evaśabdenāvadhāraṇaṃ parikalpata ātmā nāsti parikalpamātraṃ tv astīti parikalpitalakṣaṇasyābhāvārtho 'nātmārtha ity uktaṃ bhavati /",
  "SA20asmahsbu:4415": "vikalpopaśamārthaḥ pariniṣpannalakṣaṇaṃ nirvāṇaṃ /",
  "SA20asmahsbu:4416": "kṣaṇabhaṅgārtho 'py anityārtho veditavyaḥ paratantralakṣaṇasya /",
  "SA20asmahsbu:4417": "atas tatsādhanārthaṃ kṣaṇikatvavibhāge daśa ślokāḥ /",
  "SA20asmahsbu:4418": "ayogād dhetuto 'tpatter virodhāt svayam asthiteḥ /",
  "SA20asmahsbu:4419": "abhāvāl lakṣaṇaikāntyād anuvṛtter nirodhataḥ // AMsa_18.82 //",
  "SA20asmahsbu:4420": "pariṇāmopalabdheś ca taddhetutvaphalatvataḥ /",
  "SA20asmahsbu:4421": "upāttatvādhipatvāc ca śuddhasatvānuvṛttitaḥ // AMsa_18.83 //",
  "SA20asmahsbu:4422": "tatra kṣaṇikaṃ sarvaṃ saṃskāram iti paścād vacanād iyaṃ pratijñā veditavyā /",
  "SA20asmahsbu:4423": "tat punaḥ kathaṃ sidhyati /",
  "SA20asmahsbu:4424": "kṣaṇikatvam antareṇa saṃskārāṇāṃ pravṛtter ayogāt /",
  "SA20asmahsbu:4425": "prabandhena hi vṛttiḥ pravṛttiḥ /",
  "SA20asmahsbu:4426": "sā cāntareṇa pratikṣaṇam utpādanirodhau na yujyate /",
  "SA20asmahsbu:4427": "atha kālāntaraṃ sthitvā pūrvottaranirodhotpādataḥ prabandheneṣyate vṛttiḥ /",
  "SA20asmahsbu:4428": "tadanantaraṃ pravṛttir na syāt prabandhābhāvāt naiva cotpannasya vinā prabandhena kālāntaraṃ bhāvo yujyate /",
  "SA20asmahsbu:4429": "kiṃ kāraṇaṃ hetuta utpattiḥ /",
  "SA20asmahsbu:4430": "hetuto hi sarvaṃ saṃskṛtam utpadyate bhavatīty arthaḥ /",
  "SA20asmahsbu:4431": "tad yadi bhūtvā punar uttarakālaṃ bhavati tasyāvaśyaṃ hetunā bhavitavyaṃ /",
  "SA20asmahsbu:4432": "vināhetunā ādita ivābhāvāt /",
  "SA20asmahsbu:4433": "na ca tat tenaiva hetunā bhavitum arhati tasyopayuktahetukatvāt /",
  "SA20asmahsbu:4434": "na cānyo hetur uplabhyate /",
  "SA20asmahsbu:4435": "tasmāt pratikṣaṇam avaśyaṃ pūrvahetukam anyad bhavatīti veditavyaṃ /",
  "SA20asmahsbu:4436": "evaṃ vinā prabandhenotpannasya kālāntaraṃ bhāvo no yujyate /",
  "SA20asmahsbu:4437": "atha apy evam iṣyata notpannaṃ punar utpadyate yad arthaṃ hetunā bhavitavyaṃ syād utapannaṃ tu kālāntareṇa paścān nirudhyate notpannamātram eveti /",
  "SA20asmahsbu:4438": "tatpaścāt kena nirudhyate /",
  "SA20asmahsbu:4439": "yad utpādahetunaiva tad ayuktaṃ /",
  "SA20asmahsbu:4440": "kiṃ kāraṇaṃ /",
  "SA20asmahsbu:4441": "utpādnirodhayor virodhāt /",
  "SA20asmahsbu:4442": "na hi virodhayos tulyo hetur upalabhyate /",
  "SA20asmahsbu:4443": "tad yathā chāyātapayoḥ śītoṣṇayoś ca /",
  "SA20asmahsbu:4444": "kālāntaranirodhasyaiva (Msa 150)",
  "SA20asmahsbu:4445": "ca virodhāt /",
  "SA20asmahsbu:4446": "kena virodhāt /",
  "SA20asmahsbu:4447": "āgamena ca /",
  "SA20asmahsbu:4448": "yad uktaṃ bhagavatā /",
  "SA20asmahsbu:4449": "māyopamās te bhikṣo saṃskārā āpāyikās tāvat kālikā itvarapratyupasthāyina iti /",
  "SA20asmahsbu:4450": "manaskāreṇa ca yogināṃ /",
  "SA20asmahsbu:4451": "te hi saṃskārāṇām udayavyayau manasikurvantaḥ pratikṣaṇaṃ teṣāṃ nirodhaṃ paśyanti /",
  "SA20asmahsbu:4452": "anyathā hi teṣām api nirvidvirāgavimuktayo na syur yathānyeṣāṃ maraṇakālādiṣu nirodhaṃ paśyantāṃ /",
  "SA20asmahsbu:4453": "yadi cotpannaḥ saṃskāraḥ kālāntaraṃ tiṣṭhet sa svayam eva vā tiṣṭhet svayam eva sthātuṃ samarthaḥ /",
  "SA20asmahsbu:4454": "sthitikāraṇena vā kenacit /",
  "SA20asmahsbu:4455": "svayaṃ tāvad avasthānam ayuktaṃ /",
  "SA20asmahsbu:4456": "kiṃ kāraṇaṃ /",
  "SA20asmahsbu:4457": "paścāt svayam asthiteḥ /",
  "SA20asmahsbu:4458": "kkena vā so 'nte punaḥ sthātuṃ na samarthaḥ /",
  "SA20asmahsbu:4459": "sthitikāraṇenāpi na yuktaṃ tasyābhāvāt /",
  "SA20asmahsbu:4460": "na hi tat kiṃcid upalabhyate /",
  "SA20asmahsbu:4461": "athāpi syād vināpi sthitikāraṇena vināśakāraṇābhāvāt avatiṣṭhate /",
  "SA20asmahsbu:4462": "labdhe tu vināśakāraṇe paścād vināśayati agnineva śyāmateti /",
  "SA20asmahsbu:4463": "tad ayuktaṃ tasyābhāvāt /",
  "SA20asmahsbu:4464": "na hi vināśakāraṇaṃ paścād api kiṃcid asti /",
  "SA20asmahsbu:4465": "agnināpi śyāmatā vināśayatīti suprasiddhaṃ /",
  "SA20asmahsbu:4466": "visadṛśotpattau tu tasya sāmārthyaṃ prasiddhaṃ /",
  "SA20asmahsbu:4467": "tathā hi tatsaṃbandhāt śyāmatāyāḥ saṃtatir visadṛśī gṛhyate ma tu sarvathaivāpravṛttiḥ /",
  "SA20asmahsbu:4468": "apām api kvathyamānānām agnisaṃbandhād alpataratamotpattito 'timandyād ante punar anutpattir gṛhyate /",
  "SA20asmahsbu:4469": "lakṣaṇaikāntyāt /",
  "SA20asmahsbu:4470": "ekāntikaṃ hy saṃskṛtalakṣaṇam uktaṃ bhagavatā yad uta saṃskṛtasyānityatā /",
  "SA20asmahsbu:4471": "tad yadi notpannamātraṃ vinaśyet /",
  "SA20asmahsbu:4472": "kaṃcit kālam asyānityatā na syād iti anaikāntikam anityatālakṣaṇaṃ prasahyate /",
  "SA20asmahsbu:4473": "athāpi syāt pratikṣaṇam apūrvotpattau tad evedam iti pratyabhijñānaṃ na syād iti /",
  "SA20asmahsbu:4474": "tad bhavaty eva sādṛśasya anuvṛtter māyākārapalakavat /",
  "SA20asmahsbu:4475": "sādṛśyāt tatbuddhir na tadbhāvād iti /",
  "SA20asmahsbu:4476": "kathaṃ gamyate /",
  "SA20asmahsbu:4477": "nirodhataḥ /",
  "SA20asmahsbu:4478": "na hi tathaivāvasthitasyānte nirodhaḥ syād ādilakṣaṇanirviśiṣṭatvāt /",
  "SA20asmahsbu:4479": "tasmān na tat tad evety avadhāryate ante pariṇāmopalabdheś ca /",
  "SA20asmahsbu:4480": "pariṇāmo hi nāmānyathātvaṃ /",
  "SA20asmahsbu:4481": "tad yadi nādita evārabdhaṃ bhaved ādhyātmikabāhyānāṃ bhāvānām ante pariṇāmo nopalabhyeta /",
  "SA20asmahsbu:4482": "tasmād ādita evānyathātvam ārabdhaṃ yat krameṇābhivardhamānam ante vyaktim āpadyante kṣīrasyeva dadhyavasthāyāṃ /",
  "SA20asmahsbu:4483": "yāvat tu tad anyathātvaṃ sūkṣmatvān na paricchidyate /",
  "SA20asmahsbu:4484": "tāvat sādṛśyānuvṛttes tad evedam imi jñāyata iti siddhaṃ /",
  "SA20asmahsbu:4485": "tataś ca pratikṣaṇam anyathātvāt /",
  "SA20asmahsbu:4486": "kṣaṇikatvaṃ prasiddhaṃ /",
  "SA20asmahsbu:4487": "kutaś ca prasiddhaṃ /",
  "SA20asmahsbu:4488": "taddhetutvaphalatvataḥ /",
  "SA20asmahsbu:4489": "kṣaṇikahetutvāt /",
  "SA20asmahsbu:4490": "kṣaṇikaphalatvāc cety arthaḥ /",
  "SA20asmahsbu:4491": "(Msa 151) kṣaṇikaṃ hi cittaṃ prasiddhaṃ tasya cānye saṃskārāś cakṣūrūpādayo hetutaḥ /",
  "SA20asmahsbu:4492": "tasmāt te 'pi kṣaṇikā iti siddhaṃ /",
  "SA20asmahsbu:4493": "na tv akṣaṇikāt kṣaṇikaṃ bhavitum arhati yathā nityād anytyatam iti /",
  "SA20asmahsbu:4494": "cittsya khalv api sarve saṃskārāḥ phalaṃ /",
  "SA20asmahsbu:4495": "katham idaṃ gamyate /",
  "SA20asmahsbu:4496": "upāttatvād ādhipatyāc chuddhasatvānuvṛttitaś ca /",
  "SA20asmahsbu:4497": "cittena hi sarve saṃskārāś cakṣurādayaḥ sādhiṣṭhānā upāttāḥ sahasaṃmūrchnāḥ tadanugrahānuvṛttitaḥ /",
  "SA20asmahsbu:4498": "tasmāt te cittasya phalaṃ cittasya cādhipatyaṃ saṃskāreṣu /",
  "SA20asmahsbu:4499": "yathoktaṃ bhagavatā /",
  "SA20asmahsbu:4500": "cittenāyaṃ loko nīyate cittena parikṛṣyate cittasyotpannasyotpannasya vaśe vartate iti /",
  "SA20asmahsbu:4501": "tathā viñānapratyayaṃ nāma rūpam ity uktaṃ /",
  "SA20asmahsbu:4502": "tasmāc cittasya phalaṃ /",
  "SA20asmahsbu:4503": "śuddhacittānuvṛttitaś ca /",
  "SA20asmahsbu:4504": "śuddhaṃ hi yogināṃ cittaṃ saṃskārā anuvartante /",
  "SA20asmahsbu:4505": "yathoktaṃ /",
  "SA20asmahsbu:4506": "dhyāyī bhikṣuḥ ṛddhimāṃś cittavaśe prāpta imaṃ dāruskandhaṃ sacet suvarṇam adhimucyate tad apy asya tahaiva syād iti /",
  "SA20asmahsbu:4507": "tasmād api cittaphalaṃ saṃskārāḥ /",
  "SA20asmahsbu:4508": "satvānuvṛttitaś ca /",
  "SA20asmahsbu:4509": "tathā hi pāpakāreṣu satveṣu bāhyā bhāvā hīnā bhavanti /",
  "SA20asmahsbu:4510": "puṇyakāreṣu ca praṇītāḥ /",
  "SA20asmahsbu:4511": "atas taccittānuvartanāt cittaphalatvaṃ saṃskārāṇāṃ siddhaṃ /",
  "SA20asmahsbu:4512": "tataś ca teṣāṃ kṣaṇikatvaṃ /",
  "SA20asmahsbu:4513": "na hi kṣaṇikasyākṣaṇikaṃ phalaṃ yujyate tadanuvidhāyitvāt /",
  "SA20asmahsbu:4514": "evaṃ tāvad aviśeṣeṇa saṃskārāṇāṃ kṣaṇikatvaṃ dvābhyāṃ ślokābhyāṃ sādhitaṃ /",
  "SA20asmahsbu:4515": "ādhyātmikānāṃ punaḥ sādhanārthaṃ pañca ślokā veditavyāḥ /",
  "SA20asmahsbu:4516": "ādyas taratamenāpi cayenāśrayabhāvataḥ /",
  "SA20asmahsbu:4517": "vikāraparipākābhyāṃ tathā hīnaviśiṣṭataḥ // AMsa_18.84 //",
  "SA20asmahsbu:4518": "bhāsvarābhāsvaratvena deśāntaragamena ca /",
  "SA20asmahsbu:4519": "sabījābījabhāvena pratibimbena codayaḥ // AMsa_18.85 //",
  "SA20asmahsbu:4520": "caturdaśavidhotpattau hetumān aviśeṣataḥ /",
  "SA20asmahsbu:4521": "cayāyāpārthād ayogāc ca āśrayatva asaṃbhavāt // AMsa_18.86 //",
  "SA20asmahsbu:4522": "sthitasyāsaṃbhavād ante ādyanāśāvikārataḥ /",
  "SA20asmahsbu:4523": "tathā hīnaviśiṣṭatve bhāsvarābhāsvare 'pi ca // AMsa_18.87 //",
  "SA20asmahsbu:4524": "gatyabhāvāt sthitāyogāc caramatva asaṃbhavāt /",
  "SA20asmahsbu:4525": "anuvṛtteś ca cittasya kṣaṇikaṃ sarvasaṃskṛtam // AMsa_18.88 //",
  "SA20asmahsbu:4526": "ādyas taratamenāpi yāvat kṣaṇikaṃ sarvasaṃskṛtam iti /",
  "SA20asmahsbu:4527": "katham eṣām ebhiḥ kṣaṇikatvaṃ sidhyati /",
  "SA20asmahsbu:4528": "ādyātmikānāṃ hi saṃskārāṇāṃ caturdaśavidha utpādaḥ /",
  "SA20asmahsbu:4529": "ādya utpādo yāvat prathamata ātmabhāvābhinirvṛttiḥ /",
  "SA20asmahsbu:4530": "taratamena yaḥ prathamajanma lakṣaṇād ūrdhvaṃ /",
  "SA20asmahsbu:4531": "cayena ya āhārasvapnabrahmacaryāsamāpatty upacayena /",
  "SA20asmahsbu:4532": "āśrayabhāvataḥ yaś cakṣurvijknānādīnāṃ cakṣurādibhir āśrayaiḥ /",
  "SA20asmahsbu:4533": "vikāreṇa yo rāgādibhir varṇādivipariṇāmataḥ /",
  "SA20asmahsbu:4534": "paripākena yo garbhabālakumārayuvamadhyamavṛddhāvastāsu /",
  "SA20asmahsbu:4535": "hīnatvena (Msa 152)",
  "SA20asmahsbu:4536": "viśiṣṭatvena ca yo durgatau cotpadyamānānāṃ yathākramaṃ /",
  "SA20asmahsbu:4537": "bhāsvaratvena yo nirmitakāmeṣu parinirmitakāmeṣu rūpārūpyeṣu copapannānāṃ /",
  "SA20asmahsbu:4538": "cittamātrādīnatvāt /",
  "SA20asmahsbu:4539": "ābhāsvaratvena yas tad anyatropapannānāṃ /",
  "SA20asmahsbu:4540": "deśāntaragamanena yo 'nyadeśotpādanirodhe 'nyadeśotpādaḥ /",
  "SA20asmahsbu:4541": "sabījatvena yo 'rhataś caramān skandhān varjayitvā /",
  "SA20asmahsbu:4542": "abījatvena yas teṣām evārhataś caram eṣāṃ /",
  "SA20asmahsbu:4543": "pratibimbatvena /",
  "SA20asmahsbu:4544": "yo aṣṭavimokṣadhyāyināṃ samādhivaśena pratibimbānāṃ saṃskārāṇāṃ utpādaḥ /",
  "SA20asmahsbu:4545": "etasyāṃ caturdaśavidhāyām utpattāv ādhyātmikānāṃ saṃskārāṇāṃ kṣaṇikatvaṃ hetumān aviśeṣādibhiḥ kāraṇair veditavyaṃ /",
  "SA20asmahsbu:4546": "ādyotpāde tāvat hetuviśeṣāt /",
  "SA20asmahsbu:4547": "yadi hi tasya hetutvena viśeṣo na syāt tad uttarāyāḥ saṃskārapravṛtter uttarottaraviśeṣo nopalabhyeta hetvaviśeṣāt /",
  "SA20asmahsbu:4548": "viśeṣe ca sati taduttarebhyas tasyānyatvāt /",
  "SA20asmahsbu:4549": "kṣaṇikatvasiddhiḥ /",
  "SA20asmahsbu:4550": "taratamotpāde mānaviśeṣāt /",
  "SA20asmahsbu:4551": "mānaṃ pramāṇam ity arthaḥ /",
  "SA20asmahsbu:4552": "na hi pratikṣaṇaṃ vinā 'nyatvena parimāṇaviśeṣo bhavet /",
  "SA20asmahsbu:4553": "upacayotpāde cayāpārthyāt /",
  "SA20asmahsbu:4554": "upastambho hi cayaḥ /",
  "SA20asmahsbu:4555": "tasyāpārthyaṃ syād antareṇa kṣaṇikatvaṃ tathaivāvasthitatvāt /",
  "SA20asmahsbu:4556": "ayogāc copacayasyaiva /",
  "SA20asmahsbu:4557": "na hi pratikṣaṇaṃ vinā puṣṭatarotpattyā yujyetopacayaḥ /",
  "SA20asmahsbu:4558": "āśrayabhāvenotpattāv āśritatvāsaṃbhavāt /",
  "SA20asmahsbu:4559": "na hi tiṣṭhaty āśraye ca tadāśritasyānavasthānaṃ yujyate /",
  "SA20asmahsbu:4560": "yena tiṣṭhati ta ārūḍhānavasthānavad anyathā hy āśrayatvaṃ na saṃbhavet /",
  "SA20asmahsbu:4561": "vikārotpattau paripākotpattau ca sthitasyāsaṃbhavāt /",
  "SA20asmahsbu:4562": "ādyanāśāvikārataḥ /",
  "SA20asmahsbu:4563": "ma hi tathāsthitasyaiva rāgādibhir vikāraḥ saṃbhavati /",
  "SA20asmahsbu:4564": "na cāvasthāntareṣu paripāka ādāv avināśe saty ante vikārābhāvāt /",
  "SA20asmahsbu:4565": "tathā hīnaviśiṣṭotpattau kaṇikatvaṃ veditavyaṃ yathā vikāraparipākotpattau /",
  "SA20asmahsbu:4566": "na hi tahtāsthiteṣv eva saṃskāreṣu karmavāsanā vṛttiṃ labhate yato durgatau vā syād utpattiḥ sugatau vā /",
  "SA20asmahsbu:4567": "krameṇa hi saṃtatipariṇāmaviśeṣāt vṛttilābho yujyate /",
  "SA20asmahsbu:4568": "bhāsvarābhāsvare 'pi cotpāde tathaiva kṣaṇikatvaṃ yujyate /",
  "SA20asmahsbu:4569": "bhāsvare tāvat tathāthitasyāsaṃbhāvāt cittādhīnavṛttitāyāḥ /",
  "SA20asmahsbu:4570": "abhāsvare 'pi cādau vināśam antareṇānte vikārāygāt /",
  "SA20asmahsbu:4571": "deśāntaragamanenotpattau gatyabhāvāt /",
  "SA20asmahsbu:4572": "na hi saṃskārāṇāṃ deśāntarasaṃkrāntilakṣaṇā gatir nāma kācit kriyā yujyate /",
  "SA20asmahsbu:4573": "sa hy utpannā vā saṃskāraṃ deśāntaraṃ gamayed anutpannā vā /",
  "SA20asmahsbu:4574": "yad utpannā tena gatikāle na kaṃcid gata iti sthitasyaiva gamanaṃ nopapadyate /",
  "SA20asmahsbu:4575": "athānutpannā tena asatyāṃ gatau gata iti na yujyate /",
  "SA20asmahsbu:4576": "sā ca kriyā yadi taddeśastha eva saṃskāre kāritraṃ karoti na yujyate /",
  "SA20asmahsbu:4577": "sthitasyānyadeśāprāpteḥ /",
  "SA20asmahsbu:4578": "athānyadeśasthe na yujyate /",
  "SA20asmahsbu:4579": "vinā kriyayānyadeśāprāpteḥ /",
  "SA20asmahsbu:4580": "na ca kriyā tatra vā anyatra vā deśe sthitā saṃskārād anyopalabhyate /",
  "SA20asmahsbu:4581": "tasmān nāsti saṃskārāṇāṃ deśāntarasaṃtatyutpādād anyā gatiḥ /",
  "SA20asmahsbu:4582": "tadabhāvāc ca siddhiṃ kṣaṇikatvaṃ /",
  "SA20asmahsbu:4583": "deśāntaranirantarautpattilakṣaṇā gatir vibhavadbhiḥ kāraṇair veditavyā /",
  "SA20asmahsbu:4584": "asti cittavaśena yathā caṅkramaṇādyavasthāsu /",
  "SA20asmahsbu:4585": "asti pūrvakarmāvedhena yathāntarābhavaḥ /",
  "SA20asmahsbu:4586": "asty abhighātavaśena yathā kṣiptasyeṣoḥ /",
  "SA20asmahsbu:4587": "asti saṃbandhavaśena yathā yānanadīplavāruḍhānāṃ /",
  "SA20asmahsbu:4588": "(Msa 153) asti nodanavaśena yathā vāyupreritānāṃ tṛṇādīnāṃ /",
  "SA20asmahsbu:4589": "asti svabhāvavaśena yathā vāyos tiryaggamanam agner ūrdhvaṃ jvalanam apāṃ nimne syandanaṃ /",
  "SA20asmahsbu:4590": "asty anubhāvena yathā mantrāuṣadhānubhāvena /",
  "SA20asmahsbu:4591": "keṣāṃcid ayaskāntānubhāvenāyasāṃ /",
  "SA20asmahsbu:4592": "ṛddhyanubhāvena ṛddhimatāṃ /",
  "SA20asmahsbu:4593": "sabījābījabhāvenotpattau kṣaṇikatvaṃ veditavyaṃ /",
  "SA20asmahsbu:4594": "sthitāyogāc caramāsaṃbhavāc ca /",
  "SA20asmahsbu:4595": "na hi pratikṣaṇaṃ hetubhāvam antareṇa tathāsthitasyānyasmin kāle punar bījabhāvo yujyate /",
  "SA20asmahsbu:4596": "nirbījatvaṃ vā carame kṣaṇe /",
  "SA20asmahsbu:4597": "na ca śakyaṃ pūrvaṃ sabījatvaṃ carame kṣaṇe nirbījatvam abhyupagantuṃ /",
  "SA20asmahsbu:4598": "tadabhāve carmatvāsaṃbhāvāt /",
  "SA20asmahsbu:4599": "tathā hi caramatvam eva na saṃbhavati /",
  "SA20asmahsbu:4600": "pratibimbotpattau kṣaṇikatvaṃ cittānuvṛttito veditavyaṃ /",
  "SA20asmahsbu:4601": "pratikṣaṇaṃ cittavaśena tadutpādāt /",
  "SA20asmahsbu:4602": "ekāntāt sādhitam ādhyātmikaṃ sarvasaṃskṛtam kṣaṇikam iti /",
  "SA20asmahsbu:4603": "bāhyasyedānīṃ kṣaṇikatvaṃ tribhiḥ ślokaiḥ sādhayati /",
  "SA20asmahsbu:4604": "bhūtānāṃ ṣaḍvidhārthasya kṣaṇikatvaṃ vidhīyate /",
  "SA20asmahsbu:4605": "śoṣavṛddheḥ prakṛtyā ca calatvād vṛddhihānitaḥ // AMsa_18.89 //",
  "SA20asmahsbu:4606": "tatsaṃbhavāt pṛthivyāś ca pariṇāmacatuṣṭayāt /",
  "SA20asmahsbu:4607": "varṇagandharasasparśatulyatvāc ca tathaiva tat // AMsa_18.90 //",
  "SA20asmahsbu:4608": "indhanādhīnavṛttitvāt tāratamyopalabdhitaḥ /",
  "SA20asmahsbu:4609": "cittānuvṛtteḥ pṛcchātaḥ kṣaṇikaṃ bāhyam apy ataḥ // AMsa_18.91 //",
  "SA20asmahsbu:4610": "kiṃ punas tad bāhyaṃ /",
  "SA20asmahsbu:4611": "catvāri mahābhūtāni /",
  "SA20asmahsbu:4612": "ṣaḍvidhaś cārthaḥ /",
  "SA20asmahsbu:4613": "varṇagandharasasparśaśabdā dharmāyatanikaṃ ca rūpaṃ /",
  "SA20asmahsbu:4614": "ato bhūtānāṃ ṣaḍvidhārthasya ca kṣaṇikatvaṃ vidhīyate /",
  "SA20asmahsbu:4615": "kathaṃ vidhīyate /",
  "SA20asmahsbu:4616": "apāṃ tāvac śoṣavṛddheḥ /",
  "SA20asmahsbu:4617": "utsaras taḍāgādiṣv apāṃ krameṇa vṛddhiḥ /",
  "SA20asmahsbu:4618": "śoṣaś copalabhyate /",
  "SA20asmahsbu:4619": "tac cobhayam antareṇa pratikṣaṇaṃ pariṇāmaṃ na syāt paścād viśeṣakāraṇābhāvāt /",
  "SA20asmahsbu:4620": "vāyoḥ prakṛtyā ca calatvād vṛddhihānitaś ca /",
  "SA20asmahsbu:4621": "na hy avasthitasya calatvaṃ syāt tatsvabhāvād iti prasādhitam etat /",
  "SA20asmahsbu:4622": "na ca vṛddhihrāsau tathaivāvasthitvāt /",
  "SA20asmahsbu:4623": "pṛthivyāś tatsaṃbhavāt pariṇāmacatuṣṭayāc ca /",
  "SA20asmahsbu:4624": "tac chabenāpaś ca gṛhyante vāyuś ca /",
  "SA20asmahsbu:4625": "adbhyo hi vāyusahitābhyaḥ pṛthivī saṃbhūtā vivartakāle /",
  "SA20asmahsbu:4626": "tasmāt tatphalatvāt sāpi kṣaṇikā veditavyā /",
  "SA20asmahsbu:4627": "caturvidhaś ca pariṇāmaḥ pṛthivyā upalabhyate /",
  "SA20asmahsbu:4628": "karmakṛtaḥ satvānāṃ karmaviśeṣāt /",
  "SA20asmahsbu:4629": "upakrtamakṛtaḥ prahādibhiḥ /",
  "SA20asmahsbu:4630": "bhūtakṛto 'gnyādibhiḥ /",
  "SA20asmahsbu:4631": "kālakṛtaḥ kālāntarapariṇāmataḥ /",
  "SA20asmahsbu:4632": "sa cāntareṇa pratikṣaṇaṃ anyotpattiṃ na yujyate vināśakāraṇābhāvāt /",
  "SA20asmahsbu:4633": "varṇagandharasasparśānāṃ pṛthivyādibhis tulyakāraṇatvāt tathaiva kaṇikatvaṃ veditavyaṃ /",
  "SA20asmahsbu:4634": "tejasaḥ punaḥ kṣaṇikatvam indhanādhīnavṛttitvāt /",
  "SA20asmahsbu:4635": "(Msa 154) na hi tejasy utpanne tejaḥsahotpannam indhanaṃ tathaivāvatiṣṭhate /",
  "SA20asmahsbu:4636": "na ca dagdhendhanaṃ tejaḥ sthātuṃ samarthaṃ /",
  "SA20asmahsbu:4637": "mā bhūd ante 'py anindhanasyāvasthānam iti /",
  "SA20asmahsbu:4638": "ślokabadhānurodhād varṇādīnāṃ pūrvam abhidhānaṃ paścāt tejasaḥ /",
  "SA20asmahsbu:4639": "śabdaḥ punar yo 'pi kālāntaram upalabhyate ghaṇṭhādīnāṃ tasyāpi kṣaṇikatvaṃ veditavyaṃ tāratamyopalabdheḥ na hy asati kṣaṇikatve pratikṣaṇamandataratamopalabdhiḥ syāt /",
  "SA20asmahsbu:4640": "dharmāyatanikasyāpi rūpasya kṣaṇikatvaṃ prasiddham eva cittānuvṛtter yathā pūrvam uktaṃ /",
  "SA20asmahsbu:4641": "tasmād bāhyam apy kṣaṇikatvaṃ prasiddhaṃ /",
  "SA20asmahsbu:4642": "pṛcchrayate khalv api sarvasaṃskārāṇāṃ kṣaṇikatvaṃ sidhyati kathaṃ kṛtvā /",
  "SA20asmahsbu:4643": "idaṃ tāvad ayam akṣaṇikavādī praṣṭavyaḥ /",
  "SA20asmahsbu:4644": "kasmād bhavān anityatvam icchati na saṃskārārāṃ kṣaṇikatvaṃ necchatīti /",
  "SA20asmahsbu:4645": "yady evaṃ vadet pratikṣaṇam anyatvasyāgrahaṇād iti sa idaṃ syād vacanīyaḥ /",
  "SA20asmahsbu:4646": "prasiddhakṣaṇikabhāveṣv api pradīpādiṣu niścalāvasthāyāṃ tadagrahaṇād akṣaṇikatvaṃ kasmān neṣyate /",
  "SA20asmahsbu:4647": "yady evaṃ vadet pūrvavat paścād agrahaṇād iti /",
  "SA20asmahsbu:4648": "sa idaṃ syād vacanīyaḥ /",
  "SA20asmahsbu:4649": "saṃskārāṇām api kasmād evaṃ neṣyate /",
  "SA20asmahsbu:4650": "yady evaṃ vadet vilakṣaṇatvāt pradīpāditadanyasaṃskārāṇām iti /",
  "SA20asmahsbu:4651": "sa idaṃ syād vacanīyaḥ /",
  "SA20asmahsbu:4652": "dvidhaṃ hi vailakṣaṇyaṃ svabhāvavailakṣaṇyaṃ vṛttivailakṣaṇyaṃ ca /",
  "SA20asmahsbu:4653": "tad yadi tāvat svabhāvavailakṣaṇyam abhipretam ata eva dṛṣṭāntatvaṃ yujyate /",
  "SA20asmahsbu:4654": "na hi tatsvabhāva eva tasya dṛṣṭānto bhavati yathā pradīpaḥ pradīpasya gaur vā gor iti /",
  "SA20asmahsbu:4655": "atha vṛttavailakṣaṇyam ata eva dṛṣṭāntatvaṃ pradīpapradīpānāṃ prasiddhatvāt /",
  "SA20asmahsbu:4656": "kṣaṇikatvānuvṛtteḥ punaḥ sa idaṃ praṣṭavyaḥ /",
  "SA20asmahsbu:4657": "kaccid icchasi yāne tiṣṭhati yānāruḍho gacched iti /",
  "SA20asmahsbu:4658": "yadi no hīti vadet /",
  "SA20asmahsbu:4659": "sa idaṃ syād vacanīyaḥ /",
  "SA20asmahsbu:4660": "cakṣurādiṣu tiṣṭhatsu tad āśritaṃ vijñānaṃ prabandhena gacchatīti na yujyate /",
  "SA20asmahsbu:4661": "yady evaṃ vadet nanu ca dṛṣṭaṃ vartisaṃniśrite pradīpe prabandhena gacchati vartyā avathānam iti /",
  "SA20asmahsbu:4662": "sa idaṃ syād vacanīyaḥ /",
  "SA20asmahsbu:4663": "na dṛṣṭaṃ tatprabandhena vartyā pratikṣaṇaṃ vikārotpatter iti /",
  "SA20asmahsbu:4664": "yady evaṃ vadet sati kaṇikatve saṃskārāṇāṃ kasmāt pradīpād iva kṣaṇikatvaṃ na siddham iti /",
  "SA20asmahsbu:4665": "sa idaṃ vacanīyaḥ viparyāsavastutvāt /",
  "SA20asmahsbu:4666": "sadṛśasaṃtatiprabandhavṛttyā hi kṣaṇikatvam eṣāṃ na prajñāyate /",
  "SA20asmahsbu:4667": "yataḥ saty apy aparāparatve tad evedam iti viparyāso jāyate /",
  "SA20asmahsbu:4668": "itarathā hi anityanityaviparyāso na syāt tadabhāve saṃkleśo na syāt kutaḥ punar vyavadānam ity evaṃ paryanuyogato 'pi kṣaṇikatvaṃ sarvasaṃskārāṇāṃ prasiddhaṃ /",
  "SA20asmahsbu:4669": "pudgalanairātmyaprasādhanārthaṃ nairātmyavibhāge dvādaśa ślokaḥ /",
  "SA20asmahsbu:4670": "prajñaptyastitayā vācyaḥ pudgalo dravyato na tu /",
  "SA20asmahsbu:4671": "nopalambhād viparyāsāt saṃkleśāt kliṣṭahetutaḥ // AMsa_18.92 //",
  "SA20asmahsbu:4672": "ekatvānyatvato vācyas tasmād doṣadvayād asau /",
  "SA20asmahsbu:4673": "skandhātmatvaprasaṅgāc ca taddravyatvaprasaṅgataḥ // AMsa_18.93 //",
  "SA20asmahsbu:4674": "dravyasan yady avācyaś ca vacanīyaṃ prayojanaṃ /",
  "SA20asmahsbu:4675": "ekatvānyatvato 'vācyo na yukto niṣprayojanaḥ // AMsa_18.94 //",
  "SA20asmahsbu:4676": "(Msa 155)",
  "SA20asmahsbu:4677": "lakṣaṇāl lokadṛṣṭāc ca śāstrato 'pi na yujyate /",
  "SA20asmahsbu:4678": "indhanāgnyor avācyatvam upalabdher dvayena hi // AMsa_18.95 //",
  "SA20asmahsbu:4679": "dvaye sati ca vijñānasaṃbhavāt pratyayo na saḥ /",
  "SA20asmahsbu:4680": "nairarthakyād ato draṣṭā yāvan moktā na yujyate // AMsa_18.96 //",
  "SA20asmahsbu:4681": "svāmitve sati cānityam aniṣṭaṃ na pravartayet /",
  "SA20asmahsbu:4682": "tatkarmalakṣaṇaṃ sādhyaṃ saṃbodho bādhyate tridhā // AMsa_18.97 //",
  "SA20asmahsbu:4683": "darśanādau ca tadyatnaḥ svayaṃbhūr na trayād api /",
  "SA20asmahsbu:4684": "tadyatnapratyayatvaṃ ca niryatnaṃ darśanādikaṃ // AMsa_18.98 //",
  "SA20asmahsbu:4685": "akartṛtvād anityatvāt sakṛtr ity apravṛttitaḥ /",
  "SA20asmahsbu:4686": "darśanādiṣu yatnasya svayaṃbhūtvaṃ na yujyate // AMsa_18.99 //",
  "SA20asmahsbu:4687": "tathā sthitasya naṣṭasya prāg abhāvād anityataḥ /",
  "SA20asmahsbu:4688": "tṛtīyapakṣābhāvāc ca pratyayatvaṃ na yujyate // AMsa_18.100 //",
  "SA20asmahsbu:4689": "sarvadharmā anātmānaḥ paramārthena śūnyatā /",
  "SA20asmahsbu:4690": "ātmopalambhe doṣaś ca deśito yata eva ca // AMsa_18.101 //",
  "SA20asmahsbu:4691": "saṃkleśavyavadāne ca avasthāc chedabhinnake /",
  "SA20asmahsbu:4692": "vṛttisaṃtānabhedo hi pudgalenopadarśitaḥ // AMsa_18.102 //",
  "SA20asmahsbu:4693": "ātmadṛṣṭir anutpādyā abhyāso 'nādikālikaḥ /",
  "SA20asmahsbu:4694": "ayatnamokṣaḥ sarveṣāṃ na mokṣaḥ pudgalo 'sti vā // AMsa_18.103 //",
  "SA20asmahsbu:4695": "pudgalaḥ kim astīti vaktavyo nāstīti vaktavyaḥ / āha /",
  "SA20asmahsbu:4696": "prajñaptyastitayā vācyaḥ pudgalo dravyato na tu /",
  "SA20asmahsbu:4697": "yataś ca prajñaptito 'stīti vaktavyo dravyato nāstīti vaktavyaḥ /",
  "SA20asmahsbu:4698": "evam anekāṃśavādaparigrahe naivāstitve doṣāvakāśo na nāstitve /",
  "SA20asmahsbu:4699": "sa punar dravyato nāstīti kathaṃ veditavyaḥ /",
  "SA20asmahsbu:4700": "nopalambhāt /",
  "SA20asmahsbu:4701": "na hi sa dravyata upalabhyate rūpādivat upalabdhir hi nāma buddhyā pratipattiḥ /",
  "SA20asmahsbu:4702": "na ca pudgalaṃ buddhyā na pratipadyante pudgalavādinaḥ /",
  "SA20asmahsbu:4703": "uktaṃ ca bhagavatā /",
  "SA20asmahsbu:4704": "dṛṣṭa eva dharme ātmānam nupalabhate prajñāpayatīti kathaṃ nopalabdhā bhavati /",
  "SA20asmahsbu:4705": "na sa evam upalabhyamāno dravyata upalabdho bhavati /",
  "SA20asmahsbu:4706": "kiṃ kāraṇaṃ /",
  "SA20asmahsbu:4707": "viparyāsāt tathā hy anātmany ātmeti viparyāsa ukto bhagavatā /",
  "SA20asmahsbu:4708": "tasmād ya evaṃ pudgalagrāho viparyāsaḥ saḥ /",
  "SA20asmahsbu:4709": "katham idaṃ gamyate /",
  "SA20asmahsbu:4710": "saṃkleśāt /",
  "SA20asmahsbu:4711": "satkāyadṛṣṭikleśalakṣaṇo hy eṣa saṃkleśo yad uta ahaṃ mameti /",
  "SA20asmahsbu:4712": "na ca viparyāsaḥ saṃkleśo bhavitum arahati /",
  "SA20asmahsbu:4713": "na caiṣa saṃkleśa iti kathaṃ veditavyaṃ /",
  "SA20asmahsbu:4714": "kliṣṭahetutaḥ /",
  "SA20asmahsbu:4715": "tathā hi tadhetukāḥ kliṣṭā (Msa 156)",
  "SA20asmahsbu:4716": "rāgādaya utpadyante /",
  "SA20asmahsbu:4717": "yatra punar vastuni rūpādisaṃjñake prajñaptiḥ pudgala iti tasmāt kim ekatvena pudgalo vaktavya āhosvid anyatvena / āha /",
  "SA20asmahsbu:4718": "ekatvānyatvato vācyas tasmād asau /",
  "SA20asmahsbu:4719": "kiṃ kāraṇaṃ /",
  "SA20asmahsbu:4720": "doṣadvayāt /",
  "SA20asmahsbu:4721": "katamasmād doṣadvayāt /",
  "SA20asmahsbu:4722": "skandhātmatvaprasaṅgāc ca taddravyatvaprasaṅgataḥ /",
  "SA20asmahsbu:4723": "ekatve hi skandhānām ātmatvaṃ prasajyate pudgalasya ca dravyasatvaṃ /",
  "SA20asmahsbu:4724": "athānyatve pudgalsya dravyasatyaṃ /",
  "SA20asmahsbu:4725": "evaṃ hi pudgalsya prajñaptito 'stitvād avaktavyatvaṃ yuktaḥ /",
  "SA20asmahsbu:4726": "tenāvyākṛtavastusiddhaḥ /",
  "SA20asmahsbu:4727": "ye punaḥ śāstuḥ śāsanam atikramya pudgalsya dravyato 'stitvam icchanti ta idaṃ syur vacanīyāḥ /",
  "SA20asmahsbu:4728": "dravyasan yady avācyaś ca vacanīyaṃ prayojanaṃ /",
  "SA20asmahsbu:4729": "kiṃ kāraṇaṃ /",
  "SA20asmahsbu:4730": "ekatvānyatvato 'vācyo na yukto niṣprayojanaḥ /",
  "SA20asmahsbu:4731": "atha dṛṣṭāntamātrāt pudgalasyāvaktavyatvam iccheyuḥ /",
  "SA20asmahsbu:4732": "yathāgnir andhanān nānyo nānyo vaktavya iti /",
  "SA20asmahsbu:4733": "ta idaṃ syur vacanīyāḥ /",
  "SA20asmahsbu:4734": "lakṣaṇāl lokadṛṣṭāc ca śāstrato 'pi na yujyate /",
  "SA20asmahsbu:4735": "indhanāgnyor avācyatvam upalabdher dvayena hi /",
  "SA20asmahsbu:4736": "ekatvenānyatvena ca agnir hi nāma tejodhātur indhanaṃ śeṣāṇi bhūtāni /",
  "SA20asmahsbu:4737": "teṣāṃ ca bhinnaṃ lakṣaṇam ity anya evāgnir indhanāt /",
  "SA20asmahsbu:4738": "loke ca vināpy agninā dṛṣṭam indhanaṃ kāṣṭād vināpi cendhanenāgnir iti siddham anyatvaṃ /",
  "SA20asmahsbu:4739": "śāstre ca bhagavatā na kvacid agnīndhanayor avācyatvam uktam ity ayuktam etat /",
  "SA20asmahsbu:4740": "vinā punar indhanenāgnir astīti katham idaṃ vijñāyate /",
  "SA20asmahsbu:4741": "upalabdhes tathā hi vāyunā vikṣiptaṃ dūram api jvalat paraiti /",
  "SA20asmahsbu:4742": "athāpi syād vāyus tatrendhanam iti ata evāgnīndhanayor anyatvam it siddhiḥ /",
  "SA20asmahsbu:4743": "kitaḥ /",
  "SA20asmahsbu:4744": "dvayena hi upalabdher iti prakṛtaṃ /",
  "SA20asmahsbu:4745": "dvayaṃ hi tatropalabhyate arcir vāyuś cendhanatvena /",
  "SA20asmahsbu:4746": "asty eva pudgalo ya eṣa draṣṭā yāvad vijñāntā kartā bhoktā jñātā moktā (Msa 157) ca /",
  "SA20asmahsbu:4747": "na sa draṣṭā yujyate /",
  "SA20asmahsbu:4748": "nāpi yāvan moktā /",
  "SA20asmahsbu:4749": "sa hi darśanādisaṃjñakānāṃ vijñānānāṃ pratyayabhāvena vā kartā bhavet svāmitvena vā /",
  "SA20asmahsbu:4750": "tatra tāvat /",
  "SA20asmahsbu:4751": "dvayaṃ pratītya vijñānasaṃbhavāt pratyayo na saḥ /",
  "SA20asmahsbu:4752": "kiṃ kāraṇaṃ /",
  "SA20asmahsbu:4753": "nairarthakyāt /",
  "SA20asmahsbu:4754": "na hi tatra kiṃcit sāmarthyaṃ dṛṣṭaṃ /",
  "SA20asmahsbu:4755": "svāmitve sati cānityam aniṣṭaṃ na pravartayet /",
  "SA20asmahsbu:4756": "sa hi vijñānapravṛttau svāmībhavann aniṣṭaṃ vijñānam anityaṃ na pravartayet /",
  "SA20asmahsbu:4757": "aniṣṭaṃ ca /",
  "SA20asmahsbu:4758": "naiva tasmād ubhayathāpy asaṃbhāvāt /",
  "SA20asmahsbu:4759": "asau draṣṭā yāvan moktā na yujyate /",
  "SA20asmahsbu:4760": "api khalu yadi dravyataḥ pudgalo 'sti",
  "SA20asmahsbu:4761": "tatkarmalakṣaṇaṃ sādhyaṃ",
  "SA20asmahsbu:4762": "yadi dravyato 'sti tasya karmāpy upalabhyate /",
  "SA20asmahsbu:4763": "yathā cakṣurādīnāṃ darśanādilakṣaṇaṃ ca rūpaprasādādi /",
  "SA20asmahsbu:4764": "na caivaṃ pudgalasya /",
  "SA20asmahsbu:4765": "tasmān na so 'sti dravyataḥ /",
  "SA20asmahsbu:4766": "tasmiṃś ca dravyata iṣyamāṇe buddhasya bhagavataḥ",
  "SA20asmahsbu:4767": "saṃbodho bādhyate tridhā /",
  "SA20asmahsbu:4768": "gambhīrābhisaṃbodhaḥ /",
  "SA20asmahsbu:4769": "asādhāraṇābhisaṃbodhaḥ /",
  "SA20asmahsbu:4770": "lokottarābhisaṃbodhaḥ /",
  "SA20asmahsbu:4771": "ni hi pudgalābhisaṃbodhe kiṃcid gambhīram abhisaṃbuddhaṃ bhavati /",
  "SA20asmahsbu:4772": "na tīrthyāsādhāraṇāṃ /",
  "SA20asmahsbu:4773": "na lokānucitaṃ /",
  "SA20asmahsbu:4774": "tathā hy eṣa grāhaḥ sarvalokagamyaḥ /",
  "SA20asmahsbu:4775": "tīrthyābhiniviṣṭaḥ /",
  "SA20asmahsbu:4776": "dīrghasaṃsārocitaś ca /",
  "SA20asmahsbu:4777": "api khalu pudgalo draṣṭā bhavan yāvad vijñātā darśanādiṣu saprayatno vā bhaven niṣpratyatno vā /",
  "SA20asmahsbu:4778": "saprayatnasya vā punar asau prayatnaḥ svayaṃbhūr vā bhaved ākasmikaḥ /",
  "SA20asmahsbu:4779": "tatpratyayo",
  "SA20asmahsbu:4780": "darśanādau ca tadyatnaḥ svayaṃbhūr na trayād api /",
  "SA20asmahsbu:4781": "tasmād eva ca doṣatrayād vakṣyamānāt",
  "SA20asmahsbu:4782": "tadyatnapratyayatvaṃ ca",
  "SA20asmahsbu:4783": "neti vartate /",
  "SA20asmahsbu:4784": "niṣprayatnasya vā punaḥ sataḥ siddhaṃ bhavati /",
  "SA20asmahsbu:4785": "niryatnaṃ darśanādikaṃ",
  "SA20asmahsbu:4786": "(Msa 158)",
  "SA20asmahsbu:4787": "ity asati vyāpare pudgalasya darśanādau katham asau draṣṭā bhavati /",
  "SA20asmahsbu:4788": "yāvad vijñātā doṣatrayād ity uktaṃ katamasmād doṣatrayāt /",
  "SA20asmahsbu:4789": "akartṛtvād anityatvāt sakṛtr ity apravṛttitaḥ /",
  "SA20asmahsbu:4790": "darśanādiṣu yatnasya svayaṃbhūtvaṃ na yujyate //",
  "SA20asmahsbu:4791": "yadi darśanādiṣu prayatna ākasmiko yato darśanādīni /",
  "SA20asmahsbu:4792": "na tarhi teṣāṃ pudglaḥ karteti katham asau draṣṭā bhavati yāvad vijñātā sati vākasmikatve nirapekṣatvāt na kadācit prayatno na syād anityo na syāt /",
  "SA20asmahsbu:4793": "nitye ca prayatne darśnādīnāṃyugapac ca nityaṃ ca pravṛrtiḥ syād iti doṣaḥ /",
  "SA20asmahsbu:4794": "tasmān na yujyate darśnādiṣu prayatnasya svayaṃbhūtvaṃ /",
  "SA20asmahsbu:4795": "tathā sthitasya naṣṭasya prāg abhāvād anityataḥ /",
  "SA20asmahsbu:4796": "tṛtīyapakṣābhāvāc ca pratyayatvaṃ na yujyate /",
  "SA20asmahsbu:4797": "atha pudgalaprayatnaḥ prayatnaḥ syāt /",
  "SA20asmahsbu:4798": "tasya tathā sthitasya prayatnatvaṃ na yujyate /",
  "SA20asmahsbu:4799": "prāg abhāvāt /",
  "SA20asmahsbu:4800": "sati hi tatprayatnatve na kadācit pudgalo nāstīti /",
  "SA20asmahsbu:4801": "kim arthaṃ prāk prayatno na syād yadā notpannaḥ /",
  "SA20asmahsbu:4802": "vinaṣṭasyāpi pratyayatvaṃ na yujyate pudgalasyānityatvaprasaṅgāt /",
  "SA20asmahsbu:4803": "tṛtīyaś ca kaścitpakṣo nāsti yan na sthito na vinaṣṭaḥ syād iti /",
  "SA20asmahsbu:4804": "tatpratyayo 'pi prayatno na yujyate /",
  "SA20asmahsbu:4805": "evaṃ tāvad yuktima āśritya dravyataḥ pudgalo nopalabhyate /",
  "SA20asmahsbu:4806": "sarve dharmā anātmānaḥ paramārthena śūnyatā /",
  "SA20asmahsbu:4807": "ātmopalambhe doṣaś ca deśito yata eva ca //",
  "SA20asmahsbu:4808_0": "dharmoddāneṣu hi bhagavatā sarve dharmā anātmāna iti deśitaṃ paramārthaśūnyatāyām",
  "SA20asmahsbu:4808_1": "asti karmāsti vipākaḥ kārakas tu nopalabhyate ya imaṃś ca skhandān nikṣipati anyāṃś",
  "SA20asmahsbu:4808_2": "ca skhandān pratisaṃdadhāti /",
  "SA20asmahsbu:4809": "anyatra dharmasaṃketād iti deśitaṃ /",
  "SA20asmahsbu:4810": "pañcakeṣu pañcādīnavā ātmopalambha iti dśitā /",
  "SA20asmahsbu:4811": "ātmadṛṣṭir bhavati jīvadṛṣṭiḥ nirviśeṣo bhavati tīrthikaiḥ /",
  "SA20asmahsbu:4812": "unmārgapratipannao bhavati /",
  "SA20asmahsbu:4813": "śūnyatāyām asya cittaṃ na praskandati na prasīdati na saṃtiṣṭhate nādhimucyate /",
  "SA20asmahsbu:4814": "āryadharmā asya na vyvadāyante /",
  "SA20asmahsbu:4815": "evam āgamato 'pi na yujyate /",
  "SA20asmahsbu:4816": "pudgalo 'pi hi bhagavatā tatra tatra deśitaḥ /",
  "SA20asmahsbu:4817": "(Msa 159) parijñātāvī bhārahāraḥ śraddhānusāryādipudgalavyavasthānata ity asati dravyato 'stitve kasmād deśitaḥ /",
  "SA20asmahsbu:4818": "saṃkleśe vyavadāne ca avasthāc chedabhinnake /",
  "SA20asmahsbu:4819": "vṛttisaṃtānabhedo hi pudgalenopadarśitaḥ //",
  "SA20asmahsbu:4820": "avasthābhinne hi saṃkleśavyavadāne chedabhinne ca /",
  "SA20asmahsbu:4821": "pudgalaprajñaptim antareṇa tadvṛttibhedaḥ saṃtānabhedaś ca deśayituṃ na śakyaḥ /",
  "SA20asmahsbu:4822": "parijñāsūtre parijñeyā dharmāḥ saṃkleśaḥ parijñā vyavadānaṃ /",
  "SA20asmahsbu:4823": "bhārahārasūtre /",
  "SA20asmahsbu:4824": "bhāro bhārādānaṃ ca saṃkleśaḥ /",
  "SA20asmahsbu:4825": "bhāranikṣepaṇaṃ vyavadānaṃ /",
  "SA20asmahsbu:4826": "tayor vṛttibhedaḥ saṃtānabhedaś cāntareṇa parijñātāvībhārahārapudgalaprajñaptiṃ na śakyeta deśayituṃ /",
  "SA20asmahsbu:4827": "bodhipakṣāś ca dharmā bahudhāvasthāḥ prayogadarśanabhāvanāniṣṭhāmārgaviśeṣabhedataḥ /",
  "SA20asmahsbu:4828": "teṣāṃ vṛttibhedaḥ saṃtānabhedaś cāntareṇa śraddhānusāryādipudgalaprajñaptiṃ na śakyeta deśayituṃ /",
  "SA20asmahsbu:4829": "yenāsati dravyato 'stitve pudgalo deśita ity ayam atra nayo veditavyaḥ /",
  "SA20asmahsbu:4830": "itarathā hi pudgaladeśanā niṣprayojanā prāpnoti /",
  "SA20asmahsbu:4831": "na hi tāvad asāv ātmadṛṣṭyutpādanārthaṃ yujyate yasmāt",
  "SA20asmahsbu:4832": "ātmadṛṣṭir anutpādyā pūrvam evotpannatvāt /",
  "SA20asmahsbu:4833": "nāpi tadabhyāsārthaṃ yasmād ātmadṛṣṭer abhyāso 'nādikālikaḥ /",
  "SA20asmahsbu:4834": "yadi cātmadarśanena mokṣa ity asau deśyeta /",
  "SA20asmahsbu:4835": "evaṃ sati syāt",
  "SA20asmahsbu:4836": "ayatnamokṣaḥ sarveṣāṃ tathā hi sarveṣāṃ na dṛṣṭasatyānām ātmadarśanaṃ vidyate /",
  "SA20asmahsbu:4837": "naiva vā mokṣo 'stīti (Msa 160) prāpnoti /",
  "SA20asmahsbu:4838": "na hi pūrvam ātmānam anātmato gṛhītvā satyābhisamayakāle kaścid ātmato gṛhṇāti /",
  "SA20asmahsbu:4839": "yathā duḥkhaṃ duḥkhataḥ pūrvam agṛhītvā paścād gṛhṇātīti yathā pūrvaṃ tathā paścād api mokṣo na syāt /",
  "SA20asmahsbu:4840": "sati cātmany avaśyam ahaṃkāramamakārābhyām ātmatṛṣṇayā cānyaiś ca tannidānaiḥ /",
  "SA20asmahsbu:4841": "kleśair bhavitavyam iti ato 'pi mokṣo na syāt /",
  "SA20asmahsbu:4842": "na vā pudgalo 'stīti abhyupagantavyaṃ /",
  "SA20asmahsbu:4843": "tasmin hi sati niyatam ete doṣāḥ prasajyante /",
  "SA20asmahsbu:4844": "evam ebhir guṇair nityaṃ bodhisatvāḥ samanvitāḥ /",
  "SA20asmahsbu:4845": "ātmārthaṃ ca na riñcanti parārthaṃ sādhayanti ca // AMsa_18.104 //",
  "SA20asmahsbu:4846": "hrīdhṛtiprabhṛtīnāṃ guṇānāṃ samāsena karma nirdiṣṭaṃ /",
  "SA20asmahsbu:4847": "mahāyānasūtrālaṃkāre bodhipakṣādhikāraḥ aṣṭādaśaḥ samāptaḥ",
  "SA20asmahsbu:4848": "CHAPITRE XIX",
  "SA20asmahsbu:4849": "ekonaviṃśatyadhikāraḥ",
  "SA20asmahsbu:4850": "āścarya vibhāge trayaḥ ślokāḥ /",
  "SA20asmahsbu:4851": "svadehasya parityāgaḥ saṃpatteś caiva saṃvṛttau /",
  "SA20asmahsbu:4852": "durbaleṣu kṣamā kāye jīvite nirapekṣiṇaḥ // AMsa_19.1 //",
  "SA20asmahsbu:4853": "vīryārambho hy anāsvādo dhyāneṣu sukha eva ca /",
  "SA20asmahsbu:4854": "niṣkalpanā ca prajñāyām āścaryaṃ dhīmatāṃ gataṃ // AMsa_19.2 //",
  "SA20asmahsbu:4855": "tathāgatakule janma lābho vyākaraṇasya ca /",
  "SA20asmahsbu:4856": "abhiṣekasya ca prāptir bodheś cāścaryam iṣyate // AMsa_19.3 //",
  "SA20asmahsbu:4857": "atra dvābhāṃ ślokābhyāṃ pratipattyāścaryam uktaṃ ṣaḍpāramitā ārabhya /",
  "SA20asmahsbu:4858": "dānena hi svadehaparityāga āścaryaṃ śīlasaṃvaranimittam udārasaṃpattityāgaḥ /",
  "SA20asmahsbu:4859": "śeṣaṃ gatārthaṃ /",
  "SA20asmahsbu:4860": "tṛtīyena ślokena phalāścaryam uktaṃ catvāri bodhisatvaphalāny ārabhya prathamāyām aṣṭabhyāṃ daśabhyāṃ trīṇi śaikṣāṇi phalāni buddhabhūmau caturtham aśaikṣam atra phalaṃ /",
  "SA20asmahsbu:4861": "anāścaryavibhāge ślokaḥ /",
  "SA20asmahsbu:4862": "vairāgyaṃ karuṇāṃ caitya bhāvanāṃ paramām api /",
  "SA20asmahsbu:4863": "tathaiva samacittatvaṃ nāścaryaṃ tāsu yuktatā // AMsa_19.4 //",
  "SA20asmahsbu:4864": "(Msa 161)",
  "SA20asmahsbu:4865": "tāsv iti pāramitāsu /",
  "SA20asmahsbu:4866": "vairāgyam āgamya dāne prayoge nāścaryaṃ /",
  "SA20asmahsbu:4867": "karuṇām āgamya śīle kṣāntau ca /",
  "SA20asmahsbu:4868": "paramāṃ bhāvanām āgamyāṣṭabhāṃ bhūmau nirabhisaṃskāranirvikalpo vīryādiprayogo nāścaryaṃ /",
  "SA20asmahsbu:4869": "ātmaparasamacittatām āgamya sarvāsv eva pāramitāsu prayogo nāścaryam artha iva parārthe khedābhāvāt /",
  "SA20asmahsbu:4870": "samacittatāyāṃ trayaḥ ślokaḥ /",
  "SA20asmahsbu:4871": "na tathātmani dāreṣu sutamitreṣu bandhuṣu /",
  "SA20asmahsbu:4872": "satvānāṃ pragataḥ sneho yathā satveṣu dhīmatāṃ // AMsa_19.5 //",
  "SA20asmahsbu:4873": "arthiṣv apakṣapātaś ca śīlasyākhaṇḍanā dhruvaṃ /",
  "SA20asmahsbu:4874": "kṣāntiḥ sarvatra satvārthaṃ sarvārthaṃ vīryārambho mahān api // AMsa_19.6 //",
  "SA20asmahsbu:4875": "dhyānaṃ ca kuśalaṃ nityaṃ prajñā caivāvikalpikā /",
  "SA20asmahsbu:4876": "vijñeyā bodhisatvānāṃ tāsv eva samacittatā // AMsa_19.7 //",
  "SA20asmahsbu:4877": "ekaḥ ślokaḥ satveṣu samacittatāyāṃ /",
  "SA20asmahsbu:4878": "dvau pāramitāsu /",
  "SA20asmahsbu:4879": "na hi satvānām ātmādiṣu snehaḥ samatayā anugato na cātyantaṃ /",
  "SA20asmahsbu:4880": "tathā hi ātmanam api kadācin mārayanti /",
  "SA20asmahsbu:4881": "bodhisatānāṃ tu sarvasatveṣu samatayā atyantaṃ ca pāramitāsu punar dāne samacittatvam arthiṣv apakṣapātāt /",
  "SA20asmahsbu:4882": "śīle 'ṇumātrasyāpi nityam akhaṇḍanā /",
  "SA20asmahsbu:4883": "kṣāntiḥ sarvatreti satveṣc abhedanā /",
  "SA20asmahsbu:4884": "vīrye satvārthaṃ vīryārambhāt svaparārthaṃ samaṃ prayogāt sarvakuśalārthaṃ ca /",
  "SA20asmahsbu:4885": "śeṣaṃ gatārthaṃ /",
  "SA20asmahsbu:4886": "upakāritvavibhāge ṣoḍaśa ślokāḥ /",
  "SA20asmahsbu:4887": "sthāpanā bhājanatve ca śīleṣv eva ca ropaṇaṃ /",
  "SA20asmahsbu:4888": "marṣaṇā cāpakārasya arthe vyāpāragāmitā // AMsa_19.8 //",
  "SA20asmahsbu:4889": "āvarjanā śāsane 'smiṃś chedanā saṃśayasya ca /",
  "SA20asmahsbu:4890": "satveṣu upakāritvaṃ dhīmatām etad iṣyate // AMsa_19.9 //",
  "SA20asmahsbu:4891": "ābhyāṃ ślokābhyāṃ ṣaḍbhiḥ pāramitābhir yathopakāritvaṃ bodhisatvānāṃ tatparidīpitaṃ /",
  "SA20asmahsbu:4892": "dānena hi satvānāṃ bhājanatve sthāpayanti kuśalakriyāyāḥ /",
  "SA20asmahsbu:4893": "(Msa 162) dhyānenāvarjayanti prabhāvaviśeṣayogāt /",
  "SA20asmahsbu:4894": "śeṣaṃ gatārthaṃ /",
  "SA20asmahsbu:4895": "śeṣaiḥ ślokaiḥ mātrādisādharmyeṇopakāritvaṃ darśitaṃ /",
  "SA20asmahsbu:4896": "samāśayena satvānāṃ dhārayanti sadaiva ye /",
  "SA20asmahsbu:4897": "janayanty āryabhūmau ca kuśalair vardhayanti ca // AMsa_19.10 //",
  "SA20asmahsbu:4898": "duṣkṛtāt parirakṣanti śrutaṃ vyutpādayanti ca /",
  "SA20asmahsbu:4899": "pañcabhiḥ karmabhiḥ satvamātṛkalpā jinātmajāḥ // AMsa_19.11 //",
  "SA20asmahsbu:4900": "satvānāṃ mātṛbhūtāḥ satvamātṛkalpā /",
  "SA20asmahsbu:4901": "mātā hi putrasya pañcavidham upakāraṃ karoti /",
  "SA20asmahsbu:4902": "garbheṇa dhārayati /",
  "SA20asmahsbu:4903": "janayaty /",
  "SA20asmahsbu:4904": "āpāyayati poṣayati saṃvardhayati apāyād rakṣate abhilāpaṃ ca śikṣayati /",
  "SA20asmahsbu:4905": "tatsādharmyeṇaitāni pañcabodhisatvakarmāṇi veditavyāni /",
  "SA20asmahsbu:4906": "ārabhūmir āryadharmā veditavyāḥ /",
  "SA20asmahsbu:4907": "śraddhāyāḥ sarvasatveṣu sarvadā cāvaropaṇāt /",
  "SA20asmahsbu:4908": "adhiśīlādiśikṣāyāṃ vimuktau ca niyojanāt // AMsa_19.12 //",
  "SA20asmahsbu:4909": "buddhādhyeṣaṇataś caiṣām āvṛteś ca vivarjanāt /",
  "SA20asmahsbu:4910": "pañcabhiḥ karmabhiḥ satvapitṛkalpā jinātmajāḥ // AMsa_19.13 //",
  "SA20asmahsbu:4911": "pitā hi putrāṇāṃ pañcavidham upakāraṃ karoti /",
  "SA20asmahsbu:4912": "bījaṃ teṣām avaropayati /",
  "SA20asmahsbu:4913": "śilpaṃ śikṣayati /",
  "SA20asmahsbu:4914": "pratirūpair dārair niyojayati /",
  "SA20asmahsbu:4915": "anṛṇaṃ karoti yathā na paitṛkam ṛṇaṃ dāpyate /",
  "SA20asmahsbu:4916": "tatsādharmyeṇa bodhisatvānām etāni pañca karmāṇi veditavyāni /",
  "SA20asmahsbu:4917": "śraddhā hi satvānām āryātmabhāvapratilambhasya bījaṃ /",
  "SA20asmahsbu:4918": "saikṣāḥ śilpaṃ /",
  "SA20asmahsbu:4919": "vimuktir bhāryā vimuktiprītisukhasaṃvedanā /",
  "SA20asmahsbu:4920": "buddhāḥ kalyāṇamitrāṇi /",
  "SA20asmahsbu:4921": "āvaraṇasthānaṃ /",
  "SA20asmahsbu:4922": "anarhadeśanāṃ ye ca satvānāṃ gūhayanti hi /",
  "SA20asmahsbu:4923": "śikṣāvipattiṃ nindanti śaṃsanty eva ca saṃpadam // AMsa_19.14 //",
  "SA20asmahsbu:4924": "avavādaṃ ca yacchanti mārān āvedayanti hi /",
  "SA20asmahsbu:4925": "pañcabhiḥ karmabhiḥ satvabandhukalpā jinātmajāḥ // AMsa_19.15 //",
  "SA20asmahsbu:4926": "bandhavo hi bandhūnāṃ pañcavidham upakāraṃ kurvanti /",
  "SA20asmahsbu:4927": "guhyaṃ gūhayanti /",
  "SA20asmahsbu:4928": "kuceṣṭitaṃ vigarhanti /",
  "SA20asmahsbu:4929": "kuceṣṭitaṃ praśaṃsanti karaṇīyeṣu sāhāyyaṃ gacchantivyasanasthānebhyaś ca nivārayanti /",
  "SA20asmahsbu:4930": "tatsādharmyeṇaitani bodhisatvānāṃ pañca karmāṇi veditavyāni /",
  "SA20asmahsbu:4931": "(Msa 163) anarthebhyo gambhīradharmadeśanāvinigūhanāt śikṣāvipattisaṃpattyor yathākramaṃ nindanāt praśaṃsanāc ca /",
  "SA20asmahsbu:4932": "adhigamāyāvavādanāt mārakarmavedanāc ca /",
  "SA20asmahsbu:4933": "saṃkleśe vyavadāne ca svayam aśrāntabuddhayaḥ /",
  "SA20asmahsbu:4934": "yacchanti laukikīṃ kṛtsnāṃ saṃpadaṃ cātilaukikīm // AMsa_19.16 //",
  "SA20asmahsbu:4935": "sukhe hite cābhinnā akheditvād abhinnā ye sadā sukhahitaiṣiṇaḥ /",
  "SA20asmahsbu:4936": "pañcabhiḥ karmabhiḥ satvamitrakalpā jinātmajāḥ // AMsa_19.17 //",
  "SA20asmahsbu:4937": "tad dhi mitraṃ yan mitrasya hite ca sukhe cāparyastaṃ /",
  "SA20asmahsbu:4938": "sukhaṃ copasaṃharati hitaṃ cābhidyaṃ ca bhavati /",
  "SA20asmahsbu:4939": "hitasukhaiṣi ca nityaṃ /",
  "SA20asmahsbu:4940": "tathā bodhisatvāḥ satvānāṃ pañcabhiḥ karmabhiḥ satvamitrakalpā veditavyāḥ /",
  "SA20asmahsbu:4941": "laukikī hi saṃpat sikhaṃ /",
  "SA20asmahsbu:4942": "tayā sukhānubhavāt /",
  "SA20asmahsbu:4943": "lokottarā hitaṃ kleśavyādhipratipakṣatvāt /",
  "SA20asmahsbu:4944": "sarvadodyamavanto ye satvānāṃ paripācane /",
  "SA20asmahsbu:4945": "samyagniryāṇavaktāraḥ kṣamā vipratipattiṣu // AMsa_19.18 //",
  "SA20asmahsbu:4946": "dvayasaṃpattidātāras tadupāye ca kovidāḥ /",
  "SA20asmahsbu:4947": "pañcabhiḥ karmabhiḥ satvadāsakalpā jinātmajāḥ // AMsa_19.19 //",
  "SA20asmahsbu:4948": "dāso hi pañcabhiḥ karabhiḥ samyag vartate /",
  "SA20asmahsbu:4949": "utthānasaṃpanno bhavati kṛtyeṣu /",
  "SA20asmahsbu:4950": "avisaṃvādako bhavati /",
  "SA20asmahsbu:4951": "kṣamo bhavati /",
  "SA20asmahsbu:4952": "paribhāṣaṇatāḍanādīnāṃ /",
  "SA20asmahsbu:4953": "nipuṇe bhavati sarvakāryakaraṇāt /",
  "SA20asmahsbu:4954": "vicakṣaṇaś ca bhavati upāyajñaḥ /",
  "SA20asmahsbu:4955": "tatsādharmyeṇaitāni pañca karmāṇi bodhisatvānāṃ veditavyāni /",
  "SA20asmahsbu:4956": "dvayasaṃpattir laukikī lokottarā ca veditavyā /",
  "SA20asmahsbu:4957": "anutpattikadharmeṣu kṣāntiṃ prāptāś ca ye matāḥ /",
  "SA20asmahsbu:4958": "sarvayānopadeṣṭāraḥ siddhayoganiyojakāḥ // AMsa_19.20 //",
  "SA20asmahsbu:4959": "sumukhāḥ pratikāre ca vipāke cānapekṣiṇaḥ /",
  "SA20asmahsbu:4960": "pañcabhiḥ karmabhiḥ satvācāryakalpā jinātmajāḥ // AMsa_19.21 //",
  "SA20asmahsbu:4961": "pañcavidhena karmaṇā śiṣyāṇām upakārī bhavati /",
  "SA20asmahsbu:4962": "svayaṃ suśikṣito bhavati /",
  "SA20asmahsbu:4963": "sarvaṃ śikṣayati /",
  "SA20asmahsbu:4964": "kṣipraṃ śikṣayati /",
  "SA20asmahsbu:4965": "sumukho bhavati suratajātīyaḥ /",
  "SA20asmahsbu:4966": "nirāmiṣacittaś ca bhavati /",
  "SA20asmahsbu:4967": "tatsādharmyeṇaitāni bodhisatvānāṃ pañca karmāṇi veditavyāni /",
  "SA20asmahsbu:4968": "satvakṛtyārtham udyuktāḥ saṃbhārān pūrayanti ye /",
  "SA20asmahsbu:4969": "saṃbhṛtān mocayanty āśu vipakṣaṃ hāpayanti ca // AMsa_19.22 //",
  "SA20asmahsbu:4970": "(Msa 164)",
  "SA20asmahsbu:4971": "lokasaṃpattibhiś citrair alokair yojayanti ca /",
  "SA20asmahsbu:4972": "pañcabhiḥ karmabhiḥ satvopādhyāyakalpā jinātmajāḥ // AMsa_19.23 //",
  "SA20asmahsbu:4973": "upādhyāyaḥ pañcavidhena karmaṇā sārdhaṃ vihāriṇām upakārī bhavati /",
  "SA20asmahsbu:4974": "pravrājayati upasaṃpādayati /",
  "SA20asmahsbu:4975": "anuśāsti doṣaparivarjane /",
  "SA20asmahsbu:4976": "āmiṣeṇa saṃgṛhṇāti dharmeṇa ca tatsādharmyeṇaitāni bodhisatvānāṃ pañca karmāṇi veditavyāni /",
  "SA20asmahsbu:4977": "pratikāravibhāge dvau ślokau /",
  "SA20asmahsbu:4978": "asaktyā caiva bhogeṣu śīlasya ca na khaṇḍanaiḥ /",
  "SA20asmahsbu:4979": "kṛtajñatānuyogāc ca pratipattau ca yogataḥ // AMsa_19.24 //",
  "SA20asmahsbu:4980": "ṣaṭsu pāramitāsv eva vartamānā hi dehinaḥ /",
  "SA20asmahsbu:4981": "bhavanti bodhisatvānāṃ tathā pratyupakāriṇaḥ // AMsa_19.25 //",
  "SA20asmahsbu:4982": "tatheti yathā teṣāṃ bodhisatvā upakāriṇaḥ /",
  "SA20asmahsbu:4983": "tatra bhogeṣv anāsaktyā dāne vartante /",
  "SA20asmahsbu:4984": "śīlasya-akhaṇḍanena śīle /",
  "SA20asmahsbu:4985": "kṛtajñatānuyogāt kṣāntau /",
  "SA20asmahsbu:4986": "upakāribodhisatvasya kṛtajñatayā te hi kṣāntipriyā iti /",
  "SA20asmahsbu:4987": "pratipattiyogato vīryajñāsu yena ca pratipadyante yatra ceti kṛtvā /",
  "SA20asmahsbu:4988": "āśāstivibhāge ślokaḥ /",
  "SA20asmahsbu:4989": "vṛddhiṃ hāniṃ ca kāṅkṣanti satvānāṃ ca prapācanaṃ /",
  "SA20asmahsbu:4990": "viśeṣagamanaṃ bhūmau bodhiṃ cānuttarāṃ sadā // AMsa_19.26 //",
  "SA20asmahsbu:4991": "pañca sthānāni bodhisatvāḥ sadaivāśaṃsante /",
  "SA20asmahsbu:4992": "pāramitāṛddhiṃ tadvipakṣahāniṃ /",
  "SA20asmahsbu:4993": "satvaprapācanaṃ /",
  "SA20asmahsbu:4994": "bhūmiviśeṣagamanaṃ /",
  "SA20asmahsbu:4995": "anuttarāṃ ca samyaksaṃbodhiṃ /",
  "SA20asmahsbu:4996": "abandhyaprayogavibhāge ślokaḥ /",
  "SA20asmahsbu:4997": "trāsahānau samutpāde saṃśayacchedane 'pi ca /",
  "SA20asmahsbu:4998": "pratipattyavavāde ca sadābandhyā jinātmajāḥ // AMsa_19.27 //",
  "SA20asmahsbu:4999": "caturvidhe satvārthe bodhisatvānām abandhyaḥ prayogo veditavyaḥ /",
  "SA20asmahsbu:5000": "gambhīrodāradharmatrāsayoge (Msa 165)/",
  "SA20asmahsbu:5001": "bodhicittasamutpāde utpāditabodhicittānāṃ saṃśayacchedane /",
  "SA20asmahsbu:5002": "pāramitāpratipattyavavāde ca /",
  "SA20asmahsbu:5003": "samyagprayogavibhāge dvau ślokaḥ /",
  "SA20asmahsbu:5004": "dānaṃ niṣpratikāṅkṣasya niḥspṛhasya punarbhave /",
  "SA20asmahsbu:5005": "śīlaṃ kṣāntiś ca sarvatra vīryaṃ sarvaśubhodaye // AMsa_19.28 //",
  "SA20asmahsbu:5006": "vinā rūpyaṃ tathā dhyānaṃ prajñā copāyasaṃhitā /",
  "SA20asmahsbu:5007": "samyakprayogo dhīrāṇāṃ ṣaṭsu pāramitāsuhi // AMsa_19.29 //",
  "SA20asmahsbu:5008": "yathoktaṃ ratnakūṭe /",
  "SA20asmahsbu:5009": "vipāko 'pratikaṅkṣiṇo dāneneti vistaraḥ /",
  "SA20asmahsbu:5010": "parihāṇiviśeṣabhāgīyadharmavibhāge dvau ślokau /",
  "SA20asmahsbu:5011": "bhogasaktiḥ sacchidratvaṃ mānaś caiva sukhallikā /",
  "SA20asmahsbu:5012": "āsvādanaṃ vikalpaś ca dhīrāṇāṃ hānihetavaḥ // AMsa_19.30 //",
  "SA20asmahsbu:5013": "sthitānāṃ bodhisatvānāṃ pratipakṣeṣu teṣu ca /",
  "SA20asmahsbu:5014": "jñeyā viśeṣabhāgīyā dharmā etadviparyayāt // AMsa_19.31 //",
  "SA20asmahsbu:5015": "ṣaṇṇāṃ pāramitānāṃ vipakṣā hānibhāgīyāḥ /",
  "SA20asmahsbu:5016": "tatpratipakṣā viśeṣabhāgīyā veditavyāḥ /",
  "SA20asmahsbu:5017": "pratirūpakabhūtagauṇavibhāge dvau ślokau /",
  "SA20asmahsbu:5018": "ekaḥ ṣaḍpādaḥ /",
  "SA20asmahsbu:5019": "pravāraṇāpi kuhanā saumukhyasya ca darśanā /",
  "SA20asmahsbu:5020": "lobhatvena tathā vṛttiḥ śāntavākkāyatā tathā // AMsa_19.32 //",
  "SA20asmahsbu:5021": "suvākkaraṇasaṃpac ca pratipattivivarjitā /",
  "SA20asmahsbu:5022": "ete hi bodhisatvānām abhūtatvāya deśitāḥ /",
  "SA20asmahsbu:5023": "viparyayāt prayuktānāṃ tadbhūtatvāya deśitāḥ // AMsa_19.33 //",
  "SA20asmahsbu:5024": "ṣaṇṇāṃ pāramitānāṃ pratirūpakāḥ ṣaḍ bodhisatvaguṇāḥ pravāraṇādayo veditavyāḥ /",
  "SA20asmahsbu:5025": "śeṣaṃ gatārthaṃ /",
  "SA20asmahsbu:5026": "vinayavibhāge ślokaḥ /",
  "SA20asmahsbu:5027": "te dānādyupaṃsahāraiḥ satvānāṃ vinayanti hi /",
  "SA20asmahsbu:5028": "ṣaṭprakāraṃ vipakṣaṃ hi dhīmantaḥ sarvabhūmiṣu // AMsa_19.34 //",
  "SA20asmahsbu:5029": "(Msa 166)",
  "SA20asmahsbu:5030": "ṣaḍprakāro vipakṣaḥ /",
  "SA20asmahsbu:5031": "ṣaṇṇāṃ pāramitānāṃ mātsaryadauḥśīlyakrodhakausīdyavikṣepadauṣprajñyāni yathākramāḥ /",
  "SA20asmahsbu:5032": "dhīmadvyākaraṇaṃ dvedhā kālapudgalabhedataḥ /",
  "SA20asmahsbu:5033": "bodhau vyākaraṇe caiva mahāc cānyad udāhṛtaṃ // AMsa_19.35 //",
  "SA20asmahsbu:5034": "notpattikṣāntilābhena mānābhogavihānitaḥ /",
  "SA20asmahsbu:5035": "ekībhāvagamatvāc ca sarvabuddhajinātmajaiḥ // AMsa_19.36 //",
  "SA20asmahsbu:5036": "kṣetreṇa nāmnā kālena kalpanāmnā ca tatpunaḥ /",
  "SA20asmahsbu:5037": "parivārānuvṛtyā ca saddharmasya tad iṣyate // AMsa_19.37 //",
  "SA20asmahsbu:5038": "tatra pudgalabhedena dvyākaraṇaṃ gotrasthotpāditacittasaṃmukhasamakṣapudgalavyākaraṇāt /",
  "SA20asmahsbu:5039": "kālabhedena parimitāparimitakālavyākaraṇāt /",
  "SA20asmahsbu:5040": "punar bodhau vyākaraṇaṃ bhavati /",
  "SA20asmahsbu:5041": "vyākaraṇaṃ vā evaṃnāmā tathāgata evam amuṣmin kāle vyākariṣyatīti /",
  "SA20asmahsbu:5042": "anyat punar mahāvyākaraṇaṃ yad yad aṣṭamyāṃ bhūmau anutpattikadharmakṣāntilābhataḥ /",
  "SA20asmahsbu:5043": "ahaṃ buddho bhaviṣyāmīti mānaprahāṇataḥ /",
  "SA20asmahsbu:5044": "sarvanimittabhogaprahāṇataḥ /",
  "SA20asmahsbu:5045": "sarvabuddhabodhisatvaiś ca sārdham ekībhāvopagamanataḥ /",
  "SA20asmahsbu:5046": "tad ātmasaṃtānabhedādarśanāt /",
  "SA20asmahsbu:5047": "punaḥ kṣetrādibhir vyākaraṇam īdṛśae buddhakṣetre evaṃnāmā iyatā kālena buddho bhaviṣyati /",
  "SA20asmahsbu:5048": "evaṃnāmake kalpe īdṛśaś cāsya parivāro bhaviṣyati /",
  "SA20asmahsbu:5049": "niyatipātavibhāge ślokaḥ ṣaḍpādaḥ /",
  "SA20asmahsbu:5050": "saṃpattyutpattinaiyamyapāto 'khede ca dhīmatāṃ /",
  "SA20asmahsbu:5051": "bhāvanāyāś ca sātatye samādhānācyutāv api /",
  "SA20asmahsbu:5052": "kṛtyasiddhāv anābhoge kṣāntilābhe ca sarvathā // AMsa_19.38 //",
  "SA20asmahsbu:5053": "ṣaḍpāramitādhikāreṇa ṣaḍvidho niyatipāta eṣa nirdiṣṭaḥ /",
  "SA20asmahsbu:5054": "saṃpattiniyatipāto nityam udārabhogasaṃpattilābhāt /",
  "SA20asmahsbu:5055": "upapattiniyatipāto nityaṃ yatheṣṭopapattiparigrahāt /",
  "SA20asmahsbu:5056": "akhedaniyatipāto nityaṃ saṃsāraduḥkhair akhedāt /",
  "SA20asmahsbu:5057": "bhāvanāsātatyaniyatipāto nityaṃ bhāvanāsātatyāt /",
  "SA20asmahsbu:5058": "samādhānācyutau kṛtasiddhau ca niyatipāto nityaṃ samādhyaparihāṇitaḥ satkṛtyasādhanataś ca /",
  "SA20asmahsbu:5059": "anābhogānutpattikadharmakṣāntilābhe (Msa 167)",
  "SA20asmahsbu:5060": "niyatipātaś ca nityam anābhoganirvikalpajñānavihārāt /",
  "SA20asmahsbu:5061": "avaśyakaraṇīyavibhāge ślokaḥ ṣaḍpādaḥ /",
  "SA20asmahsbu:5062": "pūjā śikṣāsamādānaṃ karuṇā śubhabhāvanā /",
  "SA20asmahsbu:5063": "apramādas tathāraṇye śrutārthātṛptir eva ca /",
  "SA20asmahsbu:5064": "sarvabhūmiṣu dhīrāṇām avaśyakaraṇīyatā // AMsa_19.39 //",
  "SA20asmahsbu:5065": "ṣaḍparamitā adhikṛtyeyaṃ ṣaḍvidhāvaśyakaraṇīyatā /",
  "SA20asmahsbu:5066": "gatārthaḥ ślokaḥ /",
  "SA20asmahsbu:5067": "sātyakaraṇīyavibhāge dvau ślokau /",
  "SA20asmahsbu:5068": "kāmeṣv ādīnavajñānaṃ skhaliteṣu nirīkṣaṇā /",
  "SA20asmahsbu:5069": "duḥkhādhivāsanā caiva kuśalasya ca bhāvanā // AMsa_19.40 //",
  "SA20asmahsbu:5070": "anāsvādaḥ sukhe caiva nimittānāmakalpanā /",
  "SA20asmahsbu:5071": "sātatyakaraṇīyaṃ hi dhīmatāṃ sarvabhūmiṣu // AMsa_19.41 //",
  "SA20asmahsbu:5072": "ṣaḍparamitāpariniṣpādanārthaṃ ṣaḍ sātatyakaraṇīyāni /",
  "SA20asmahsbu:5073": "gatārthau ślokau /",
  "SA20asmahsbu:5074": "pradhānavastuvibhāge ślokaḥ ṣaḍpādaḥ /",
  "SA20asmahsbu:5075": "dharmadānaṃ śīlaśuddhir notpattikṣāntir eva ca /",
  "SA20asmahsbu:5076": "vīryārambho mahāyāne antyā sakaruṇā sthitiḥ /",
  "SA20asmahsbu:5077": "prajñā pāramitānāṃ ca pradhānaṃ dhīmatāṃ matam // AMsa_19.42 //",
  "SA20asmahsbu:5078": "ṣaṭsu pāramitāsv etat ṣaḍvidhaṃ pradhānaṃ /",
  "SA20asmahsbu:5079": "tatra śīlaviśuddhir āryakāntaṃ śīlaṃ /",
  "SA20asmahsbu:5080": "antyā sakaruṇā sthitiś caturthaṃ karuṇā 'pramāṇayuktaṃ /",
  "SA20asmahsbu:5081": "śeṣaṃ gatārthaṃ /",
  "SA20asmahsbu:5082": "prajñaptivyavasthānavibhāge catvāraḥ ślokaḥ /",
  "SA20asmahsbu:5083": "vidyāsthānavyavasthānaṃ sūtrādyākārabhedataḥ /",
  "SA20asmahsbu:5084": "jñeyaṃ dharmavyavasthānaṃ dhīmatāṃ sarvabhūmiṣu // AMsa_19.43 //",
  "SA20asmahsbu:5085": "caturdhā ca tridhā caiva yuktiyānavyavasthitiḥ // AMsa_19.44 //",
  "SA20asmahsbu:5086": "yoniśaś ca manaskāraḥ samyagdṛṣṭiḥ phalānvitā /",
  "SA20asmahsbu:5087": "pramāṇair vicayo 'cintyaṃ jñeyaṃ yukticatuṣṭayam // AMsa_19.45 //",
  "SA20asmahsbu:5088": "āśayād deśanāc caiva prayogāt saṃbhṛter api /",
  "SA20asmahsbu:5089": "samudāgamabhedāc ca trividhaṃ yānam iṣyate // AMsa_19.46 //",
  "SA20asmahsbu:5090": "caturvidhaṃ prajñaptivyavasthānaṃ /",
  "SA20asmahsbu:5091": "dharmasatyayuktiyānaprajñaptivyavasthānabhedāt /",
  "SA20asmahsbu:5092": "tatra (Msa 168) pañcavidyāsthānavyavasthānaṃ dharmavyavasthānaṃ veditavyaṃ sūtrageyādibhir ākārabhedaiḥ /",
  "SA20asmahsbu:5093": "tadantarbhūtāny eva tadanyāni vidyāsthānāni mahāyāne bodhisatvebhyo deśyante /",
  "SA20asmahsbu:5094": "satvavyavasthānaṃ tu saptavidhāṃ tathatām āśritya pravṛttitathatāṃ lakṣaṇatathatāṃ vijñaptitathatāṃ saṃniveśatathatāṃ mithyāpratipattitathatāṃ samyakpratipattitathatāṃ ca /",
  "SA20asmahsbu:5095": "yuktiprajñaptivyavasthānaṃ caturvidhaṃ /",
  "SA20asmahsbu:5096": "apekṣāyuktiḥ /",
  "SA20asmahsbu:5097": "kāryakāraṇayuktiḥ /",
  "SA20asmahsbu:5098": "upapattisādhanayuktiḥ /",
  "SA20asmahsbu:5099": "dharmatāyuktiś ca /",
  "SA20asmahsbu:5100": "yānaprajñaptivyavasthānaṃ trividhaṃ /",
  "SA20asmahsbu:5101": "śrāvakayānaṃ /",
  "SA20asmahsbu:5102": "pratyekabuddhayānaṃ /",
  "SA20asmahsbu:5103": "mahāyānaṃ /",
  "SA20asmahsbu:5104": "tatrāpekṣāyuktis triṣv api yāneṣu yoniśomanaskāraḥ /",
  "SA20asmahsbu:5105": "tam apekṣya tena pratyayena lokottarāyāḥ samyagdṛṣṭer utpādāt /",
  "SA20asmahsbu:5106": "kārakāraṇāyuktiḥ samyagdṛṣṭiḥ saphalā /",
  "SA20asmahsbu:5107": "upapattisādhanayuktiḥ /",
  "SA20asmahsbu:5108": "pratyakṣādhibhiḥ pramāṇaiḥ parikṣā /",
  "SA20asmahsbu:5109": "dharmatāyuktir acintyaṃ sthānaṃ /",
  "SA20asmahsbu:5110": "siddhā hi dharmatā na punaś cintyā kasmāt /",
  "SA20asmahsbu:5111": "yoniśomanaskārāt samyagdṛṣṭir bhavati /",
  "SA20asmahsbu:5112": "/",
  "SA20asmahsbu:5113": "tato vā kleśaprahāṇaṃ phalam ity evam ādi /",
  "SA20asmahsbu:5114": "yānatrayavyavasthānaṃ pañcabhir ākārair veditavyaṃ /",
  "SA20asmahsbu:5115": "āśayato deśanātaḥ prayogataḥ saṃbhārataḥ samudāgamataś ca /",
  "SA20asmahsbu:5116": "tatra hīnaṃ āśayadeśanāprayogasaṃbhārasamudāgamāḥ śrāvakayānaṃ madhyāḥ pratyekabuddhayānaṃ uttamā mahāyānaṃ /",
  "SA20asmahsbu:5117": "yathāśayaṃ hi yathābhiprāyaṃ dharmadeśanābhibhavati /",
  "SA20asmahsbu:5118": "yathā deśanaṃ tathā prayogaṃ /",
  "SA20asmahsbu:5119": "yathāprayogaṃ saṃbhāraḥ /",
  "SA20asmahsbu:5120": "yathāsaṃbhāraṃ ca bodhisamudāgama iti /",
  "SA20asmahsbu:5121": "paryeṣaṇāvibhāge ślokaḥ /",
  "SA20asmahsbu:5122": "āgantukatvaparyeṣā anyonyaṃ nāma vastunoḥ /",
  "SA20asmahsbu:5123": "prajñapter dvividhasyātra tanmātratvasya vaiṣaṇā // AMsa_19.47 //",
  "SA20asmahsbu:5124": "caturvidhā paryeṣaṇā dharmāṇāṃ /",
  "SA20asmahsbu:5125": "nāmaparyṣaṇā vastuparyeṣaṇā /",
  "SA20asmahsbu:5126": "svabhāvaprajñaptiparyeṣaṇā /",
  "SA20asmahsbu:5127": "viśeṣaprajñaptiparyeṣaṇā ca /",
  "SA20asmahsbu:5128": "tatra nāmno vastuny āgantukatvaparyeṣaṇā nāmaparyeṣaṇā veditavyā /",
  "SA20asmahsbu:5129": "vastuno nāmny āgantukatvaparyeṣaṇā vastuparyeṣaṇā veditavyā /",
  "SA20asmahsbu:5130": "tadubhayābhisaṃbandhe svabhāvaviśeṣaprajñaptyoḥ prajñaptimātratvaparyeṣaṇā svabhāvaviśeṣaprajñaptiparyeṣaṇā veditavyā /",
  "SA20asmahsbu:5131": "yathābhūtaparihāravibhāge daśa ślokaḥ /",
  "SA20asmahsbu:5132": "sarvasyānupalambhāc ca bhūtajñānaṃ caturvidhaṃ /",
  "SA20asmahsbu:5133": "sarvārthasiddhyai dhīrāṇāṃ sarvabhūmiṣu jāyate // AMsa_19.48 //",
  "SA20asmahsbu:5134": "caturvidhaṃ yathābhūtaparijñānaṃ dharmāṇāṃ nāmaparyeṣaṇāgatam /",
  "SA20asmahsbu:5135": "vastuparyeṣaṇāgataṃ /",
  "SA20asmahsbu:5136": "svabhāvaprajñaptiparyeṣaṇāgataṃ /",
  "SA20asmahsbu:5137": "viśeṣaparjñaptiparyeṣaṇāgataṃ ca /",
  "SA20asmahsbu:5138": "tac ca sarvasyāsya (Msa 169)",
  "SA20asmahsbu:5139": "nāmādikasyānupalambhād veditavyaṃ /",
  "SA20asmahsbu:5140": "uttarārdhena yathābhūtaparijñānasya karmaṇāṃ māhātmyaṃ darśayati /",
  "SA20asmahsbu:5141": "pratiṣṭhābhogabījaṃ hi nimittaṃ bandhanasya hi /",
  "SA20asmahsbu:5142": "sāśrayāś cittacaittās tu badhyante 'tra sabījakāḥ // AMsa_19.49 //",
  "SA20asmahsbu:5143": "tatra pratiṣṭhānimittaṃ bhājanalokaḥ /",
  "SA20asmahsbu:5144": "bhoganimittaṃ pañca rūpādayo viṣayāḥ /",
  "SA20asmahsbu:5145": "bījanimittaṃ yat teṣāṃ bījam ālayavijñānaṃ /",
  "SA20asmahsbu:5146": "yatra tirvidhe nimitte sāśrayāś cittacaittā badhyante /",
  "SA20asmahsbu:5147": "yac ca teṣāṃ bījam ālayavijñānaṃ /",
  "SA20asmahsbu:5148": "āśrayāḥ punaś cakṣurādayo veditavyāḥ /",
  "SA20asmahsbu:5149": "purataḥ sthāpitaṃ yac ca nimittaṃ yat sthitaṃ svayaṃ /",
  "SA20asmahsbu:5150": "sarvaṃ vibhāvayan dhīmān labhate bodhim uttamām // AMsa_19.50 //",
  "SA20asmahsbu:5151": "tatra purataḥ sthāpitaṃ nimittaṃ yac chrutacintābhāvanāprayogenālambanīkṛtaṃ parikalpitaṃ /",
  "SA20asmahsbu:5152": "sthitaṃ svayam eva yat prakṛtiyālambanībhūtam ayatnaparikalpitaṃ /",
  "SA20asmahsbu:5153": "tasya vibhāvanādhigamo nālambanībhāvaḥ /",
  "SA20asmahsbu:5154": "akalpanā tadupāyo nimittapratipakṣaḥ /",
  "SA20asmahsbu:5155": "tac cobhayaṃ kramād bhavati /",
  "SA20asmahsbu:5156": "pūrvaṃ hi sthāpitasya paścāt svayaṃsthitasya /",
  "SA20asmahsbu:5157": "tatra caturviparyāsānugataṃ pudaglanimittaṃ vibhāvayan yogī śrāvakabodhiṃ pratyekabodhiṃ vā labhate /",
  "SA20asmahsbu:5158": "sarvadharmanimittaṃ vibhāvayan mahābodhiṃ /",
  "SA20asmahsbu:5159": "etena yathātatvaṃ parijñāya mokṣāya saṃvartate yathābhūtaṃ parijñānaṃ /",
  "SA20asmahsbu:5160": "tat paridīpitaṃ /",
  "SA20asmahsbu:5161": "tathatālambanaṃ jñānaṃ dvayagrāhavivarjitaṃ /",
  "SA20asmahsbu:5162": "dauṣṭhulyakāyapratyakṣaṃ tatkṣaye dhīmatāṃ matam // AMsa_19.51 //",
  "SA20asmahsbu:5163": "etena yathāsvabhāvatrayaparijñānāt paratantrasvabhāvakṣayāya saṃvartate /",
  "SA20asmahsbu:5164": "tat paridīpitaṃ /",
  "SA20asmahsbu:5165": "tathatālambanatvena pariniṣpannaṃ svabhāvaṃ parijñāya /",
  "SA20asmahsbu:5166": "dvayagrāhavivarjitatvena kalpitaṃ /",
  "SA20asmahsbu:5167": "dauṣṭhulyakāyapratyakṣatvena paratantraṃ /",
  "SA20asmahsbu:5168": "tasyaiva kṣayāya saṃvartate dauṣṭhulyakāyasyālayavijñānasya tatkṣayārthaṃ tatkṣaye /",
  "SA20asmahsbu:5169": "tathatālambanaṃ jñānam anānākārabhāvitaṃ /",
  "SA20asmahsbu:5170": "sadasattārthe pratyakṣaṃ vikalpavibhu cocyate // AMsa_19.52 //",
  "SA20asmahsbu:5171": "anānākārabhāvitaṃ nitmittatathatayor anānātvadarśanāt /",
  "SA20asmahsbu:5172": "etena śrāvakānimittatvād bodhisatvānimittatvasya viśeṣaḥ paridīpitaḥ /",
  "SA20asmahsbu:5173": "te hi nitmittānimittayor nānātvaṃ paśyantu /",
  "SA20asmahsbu:5174": "sarvanimittānām amanasikārād animittasya ca (Msa 170)",
  "SA20asmahsbu:5175": "dhātor manasikārād animittaṃ samāpadyante /",
  "SA20asmahsbu:5176": "bodhisatvās tu tathatāvyatirekeṇa nimittam apaśanto nimittam evānimittaṃ paśyanty atas teṣāṃ tajjñānamanasikārabhāvitaṃ /",
  "SA20asmahsbu:5177": "sattārthe ca nimitte pratyakṣaṃ vikalpavibhu cocyate /",
  "SA20asmahsbu:5178": "vikalpavibhutvalābhād yathāvikalpaṃ sarvārthasamṛddhitaḥ /",
  "SA20asmahsbu:5179": "tatvaṃ saṃcchādya bālānām atatvaṃ khyāti sarvataḥ /",
  "SA20asmahsbu:5180": "tatvaṃ tu bodhisatvānāṃ sarvataḥ khyāty apāsya tat // AMsa_19.53 //",
  "SA20asmahsbu:5181": "etena yathā bālānāṃ svarasenātatvam eva khyāti nimittaṃ na tatvaṃ tathatā /",
  "SA20asmahsbu:5182": "evaṃ bodhisatvānāṃ svarasena tatvaṃ eva khyāty nātatvam ity upadarśitaṃ /",
  "SA20asmahsbu:5183": "akhyānakhyānatā jñeyā asadarthasadarthayoḥ /",
  "SA20asmahsbu:5184": "āśrayasya parāvṛttir mokṣo 'sau kāmacārataḥ // AMsa_19.54 //",
  "SA20asmahsbu:5185": "asadarthasya nimittasyākhyānatā sadarthasya tathatāyāḥ khyānatā āśrayasya parāvṛtter veditavyā tayā hi tadakhyānaṃ ca /",
  "SA20asmahsbu:5186": "saiva mokṣo veditavyaḥ /",
  "SA20asmahsbu:5187": "kiṃ kāraṇaṃ /",
  "SA20asmahsbu:5188": "kāmacārataḥ /",
  "SA20asmahsbu:5189": "tadā hi svatantro bhavati svacittavaśavartī prakṛtyaiva nimittāsamudācārāt /",
  "SA20asmahsbu:5190": "anyonyaṃ tulyajātīyaḥ khyāty arthaḥ sarvato mahān /",
  "SA20asmahsbu:5191": "antarāyakaras tasmāt parijñāyainam utsṛjet // AMsa_19.55 //",
  "SA20asmahsbu:5192": "idaṃ kṣetrapariśodhanopāye yathābhūtaparijñānaṃ /",
  "SA20asmahsbu:5193": "bhājanalokārtho mahān anyonyaṃ vartamānas tulyajātīyaḥ khyāty sa evāyam iti /",
  "SA20asmahsbu:5194": "sa caivaṃ khyānād antarāyakaro bhavati buddhakṣetrapariśuddhaye /",
  "SA20asmahsbu:5195": "tasmād antarāyakaraṃ parijñāyainam utsṛjed evaṃ khyātaṃ /",
  "SA20asmahsbu:5196": "aprameyavibhāge ślokaḥ /",
  "SA20asmahsbu:5197": "paripācyaṃ viśodhyaṃ ca prāpyaṃ yogyaṃ ca pācane /",
  "SA20asmahsbu:5198": "samyaktvadeśanāvastu aprameyaṃ hi dhīmatām // AMsa_19.56 //",
  "SA20asmahsbu:5199": "pañcavidhaṃ hi vastu bodhisatvānām aprameyaṃ /",
  "SA20asmahsbu:5200": "paripācyaṃ vastu satvadhāturviśeṣeṇa viśodhyaṃ lokadhātur bhājanalokasaṃgṛhītaḥ /",
  "SA20asmahsbu:5201": "prāpyaṃ dharmadhātuḥ /",
  "SA20asmahsbu:5202": "paripācanayogyaṃ vineyadhātuḥ /",
  "SA20asmahsbu:5203": "samyagdeśanāvastu vinayopāyadhātuḥ /",
  "SA20asmahsbu:5204": "deśanābalavibhāge dvau ślokau /",
  "SA20asmahsbu:5205": "bodhisatvacittasya cotpādo notpādakṣāntir eva ca /",
  "SA20asmahsbu:5206": "cakṣuś ca nirmalaṃ hīnam āśravakṣaya eva ca // AMsa_19.57 //",
  "SA20asmahsbu:5207": "(Msa 171)",
  "SA20asmahsbu:5208": "saddharmasya sthitir dīrghā vyutpatticchittibhogatā /",
  "SA20asmahsbu:5209": "deśanāyāḥ phalaṃ jñeyaṃ tatprayuktasya dhīmataḥ // AMsa_19.58 //",
  "SA20asmahsbu:5210": "deśanāyāṃ prayuktasya bodhisatvasyāṣṭavidhaṃ deśanāyāḥ phalaṃ veditavyaṃ /",
  "SA20asmahsbu:5211": "śrotṛṣu kecid bodhicittam utpādayanti /",
  "SA20asmahsbu:5212": "kecid anutpattikadharmakṣāntiṃ pratilabhante /",
  "SA20asmahsbu:5213": "kecid virajo vigatamalaṃ dharmeṣu dharmeṣu dharmacakṣur utpādayanti hīnayānasaṃgṛhītaṃ /",
  "SA20asmahsbu:5214": "kecid āśravakṣayaṃ prāpnuvanti /",
  "SA20asmahsbu:5215": "saddharmaś ca cirasthitiko bhavati paraṃparādhāraṇatayā /",
  "SA20asmahsbu:5216": "avyutpannānām arthavyutpattir bhavati /",
  "SA20asmahsbu:5217": "saṃśayitānāṃ saṃśayachedo bhavati /",
  "SA20asmahsbu:5218": "viniścitānāṃ saddharmasaṃbhogo bhavati anavadyo prītirasaḥ /",
  "SA20asmahsbu:5219": "mahāyānamahatvavibhāge dvau ślokaḥ /",
  "SA20asmahsbu:5220": "ālambanamahatvaṃ ca pratipatter dvayos tathā /",
  "SA20asmahsbu:5221": "jñānasya vīryārambhasya upāye kauśalasya ca // AMsa_19.59 //",
  "SA20asmahsbu:5222": "udāgamamahatvaṃ ca mahatvaṃ buddhakarmaṇaḥ /",
  "SA20asmahsbu:5223": "etan mahatvayogād dhi mahāyānaṃ nirucyate // AMsa_19.60 //",
  "SA20asmahsbu:5224": "saptavidhamahatvayogān mahāyānam ity ucyate /",
  "SA20asmahsbu:5225": "ālambanamahatvenāpramāṇavistīrṇasūtrādidharmayogāt /",
  "SA20asmahsbu:5226": "pratipattimahatvena dvayoḥ pratipatteḥ svārthe parārthe ca /",
  "SA20asmahsbu:5227": "jñānamahatvena dvayor jñānātmapudgalanairātmyasya dharmanairātmyasya ca prativedhakāle /",
  "SA20asmahsbu:5228": "vīryārambhamahatvena trīṇi kalpāsaṃkhyeyāni sātatyasatkṛtyaprayogāt /",
  "SA20asmahsbu:5229": "upāyakauśalyamahtvena saṃsārāparityāgāsaṃkleśataḥ /",
  "SA20asmahsbu:5230": "samudāgamamahatvena balavaiśāradyāveṇikabuddhadharmasamudāgamāt /",
  "SA20asmahsbu:5231": "buddhakarmamahtvena ca punaḥ punar abhisaṃbodhimahāparinirvāṇasaṃdarśanataḥ /",
  "SA20asmahsbu:5232": "gotraṃ dharmādhimuktiś ca cittasyotpādanā tathā /",
  "SA20asmahsbu:5233": "dānādipratipattiś ca nyāyām āvakrāntir eva ca // AMsa_19.61 //",
  "SA20asmahsbu:5234": "satvānāṃ paripākaś ca kṣetrasya ca viśodhanā /",
  "SA20asmahsbu:5235": "apratiṣṭhitanirvāṇaṃ bodhiḥ śreṣṭhā ca darśanāt darśanā // AMsa_19.62 //",
  "SA20asmahsbu:5236": "etena daśavidhena vastunā kṛtsnaṃ mahāyānaṃ saṃgṛhītaṃ /",
  "SA20asmahsbu:5237": "satvānāṃ paripācanaṃ bhūmipartiṣṭhitasya yāvat saptamyāṃ bhūmau veditavyaṃ /",
  "SA20asmahsbu:5238": "kṣetrapariśodhanam apratiṣṭhitanirvāṇaṃ cāvinivartanīyāyāṃ bhūmau trividhāyāṃ /",
  "SA20asmahsbu:5239": "śreṣṭhā bodhir buddhabhūmau /",
  "SA20asmahsbu:5240": "tatraiva cābhisaṃbodhimahāparinirvāṇasaṃdarśanā /",
  "SA20asmahsbu:5241": "(Msa 172) śeṣaṃ gatārthaṃ /",
  "SA20asmahsbu:5242": "boshisatvavibhāge daśa ślokāḥ /",
  "SA20asmahsbu:5243": "ādhimokṣika ekaś ca śuddhādhyāśayiko 'paraḥ /",
  "SA20asmahsbu:5244": "nimitte cānimitte ca cāry apy anabhisaṃskṛte /",
  "SA20asmahsbu:5245": "bodhisatvā hi vijñeyāḥ pañcaite sarvabhūmiṣu // AMsa_19.63 //",
  "SA20asmahsbu:5246": "tatra nimittacārī dvitīyāṃ bhūmim upādāya yāvat ṣaṣṭhyāṃ /",
  "SA20asmahsbu:5247": "animittacārī saptamyāṃ /",
  "SA20asmahsbu:5248": "anabhisaṃskāracārī pareṇa /",
  "SA20asmahsbu:5249": "śeṣaṃ gatārthaṃ /",
  "SA20asmahsbu:5250": "kāmeṣv asaktas triviśuddhakarmā krodhābhibhūmyaṃ guṇatatparaś ca /",
  "SA20asmahsbu:5251": "dharme 'calas tatvagabhīradṛṣṭir bodhau spṛhāvān khalu bodhisatvaḥ // AMsa_19.64 //",
  "SA20asmahsbu:5252": "etena ṣaḍpāramitāpratipattito mahābodhipraṇidhānataś ca bodhisatvalakṣaṇaṃ paridīpitaṃ /",
  "SA20asmahsbu:5253": "anugraheccho 'nupaghātadṛṣṭiḥ paropaghāteṣv adhivāsakaś ca /",
  "SA20asmahsbu:5254": "dhīro 'pramattaś ca bahuśrutaś ca parārthayuktaḥ khalu bodhisatvaḥ // AMsa_19.65 //",
  "SA20asmahsbu:5255": "19.65 comm. tatra dhīra ārabdhavīryo duḥkhair aviṣādāt /",
  "SA20asmahsbu:5256": "apramatto dhyānasukheṣv asaktaḥ /",
  "SA20asmahsbu:5257": "śeṣaṃ gatārthaṃ /",
  "SA20asmahsbu:5258": "ādīnavajñaḥ svaparigraheṣu bhogeṣv asakto hy anigūḍhavairaḥ /",
  "SA20asmahsbu:5259": "yogī nimitte kuśalo 'kudṛṣṭir adhyātmasaṃsthaḥ khalu bodhisatvaḥ // AMsa_19.66 //",
  "SA20asmahsbu:5260": "tatra bhogeṣv asakto yas tān viāya pravrajati /",
  "SA20asmahsbu:5261": "nimittakuśalaḥ śamathādinimittatrayakauśalyāt /",
  "SA20asmahsbu:5262": "adhyātmasaṃstho mahāyānāvikampanāt /",
  "SA20asmahsbu:5263": "mahāyānaṃ hi bodhisatvānām adhyātmaṃ /",
  "SA20asmahsbu:5264": "śeṣaṃ gatārthaṃ /",
  "SA20asmahsbu:5265": "dayānvito hrīguṇasaṃniviṣṭo duḥkhādhivāsāt svasukheṣv asaktaḥ /",
  "SA20asmahsbu:5266": "smṛtipradhānaḥ susamāhitātmā yānāvikāryaḥ khalu bodhisatvaḥ // AMsa_19.67 //",
  "SA20asmahsbu:5267": "(Msa 173)",
  "SA20asmahsbu:5268": "tatra smṛtipradhāno dhyānavān smṛtibalena cittasamādhānāt /",
  "SA20asmahsbu:5269": "susamāhitātmā nirvikalpajñānaḥ /",
  "SA20asmahsbu:5270": "śeṣaṃ gatārthaṃ /",
  "SA20asmahsbu:5271": "duḥkhāpaho duḥkhakaro na caiva duḥkhādhivāso na ca duḥkhabhītaḥ /",
  "SA20asmahsbu:5272": "duḥkhād vimukto na ca duḥkhakalpo duḥkhābhyupetaḥ khalu bodhisatvaḥ // AMsa_19.68 //",
  "SA20asmahsbu:5273": "tatra duḥkhād vimukto dhyānavān kāmadhātuvairāgyād duḥkhaduḥkhatāmokṣataḥ /",
  "SA20asmahsbu:5274": "duḥkhābhyupetaḥ saṃsārābhyupagamāt /",
  "SA20asmahsbu:5275": "śeṣaṃ gatārthaṃ /",
  "SA20asmahsbu:5276": "dharme rato 'dharmarataḥ dharme 'rato 'dharmarataḥ prakṛtyā dharme jugupsī dharamābhiyuktaḥ /",
  "SA20asmahsbu:5277": "dharme vaśī dharmanirandhakāro dharmapradhānaḥ khalu bodhisatvaḥ // AMsa_19.69 //",
  "SA20asmahsbu:5278": "tatra dharme jugupsī akṣāntijugupsanāt /",
  "SA20asmahsbu:5279": "dharme vaśī samāpattau /",
  "SA20asmahsbu:5280": "dharmapradhāno mahābodhiparamaḥ /",
  "SA20asmahsbu:5281": "dharma evātra dharama ukto vṛttānuvṛttyā /",
  "SA20asmahsbu:5282": "śeṣaṃ gatārthaṃ /",
  "SA20asmahsbu:5283": "bhogāpramatto niyamāpramatto rakṣāpramattaḥ kuśalāpramattaḥ /",
  "SA20asmahsbu:5284": "sukhāpramatto dharamāpramatto yānāpramatto khalu bodhisatvaḥ // AMsa_19.70 //",
  "SA20asmahsbu:5285": "tatra rakṣāpramattaḥ kṣāntimān svaparacittānurakṣaṇāt /",
  "SA20asmahsbu:5286": "dharmāpramatto yathābhūtadharmajñānāt /",
  "SA20asmahsbu:5287": "śeṣaṃ gatārthaṃ /",
  "SA20asmahsbu:5288": "vimānalajjas tanudoṣalajja amarṣalajjaḥ parihāṇilajjaḥ /",
  "SA20asmahsbu:5289": "viśālavisāralajjas tanudṛṣṭilajjaḥ yānānyalajjaḥ khalu bodhisatvaḥ // AMsa_19.71 //",
  "SA20asmahsbu:5290": "tatra vimānalajjo yo 'rthino na vimānayati /",
  "SA20asmahsbu:5291": "tanudoṣalajjo 'ṇumātreṣv avadyeṣu bhyadarśī /",
  "SA20asmahsbu:5292": "tanudṛṣṭilajjo dharmanairātmyaprativedhī /",
  "SA20asmahsbu:5293": "śeṣaṃ gatārthaṃ /",
  "SA20asmahsbu:5294": "sarvair ebhiḥ ślokaiḥ paryāyāntareṇa ṣaḍpāramitāpratipattito mahābodhipraṇidhānataś ca bodhisatvalakṣaṇaṃ paridīpitaṃ /",
  "SA20asmahsbu:5295": "ihāpi cāmutra upekṣaṇena saṃskārayogena vibhutvalābhaiḥ /",
  "SA20asmahsbu:5296": "śamopasamaupadeśena mahāphalena anugrahe vartati bodhisatvaḥ // AMsa_19.72 //",
  "SA20asmahsbu:5297": "ihaeva satvānām anugrahe vartate dānena /",
  "SA20asmahsbu:5298": "amutra śīlenopapattiviśeṣaṃ prāpya /",
  "SA20asmahsbu:5299": "saṃskārayogeneti vīryayogena /",
  "SA20asmahsbu:5300": "mahāphalena-iti buddhatvena /",
  "SA20asmahsbu:5301": "śeṣaṃ gatārthaṃ /",
  "SA20asmahsbu:5302": "etena (Msa 174) ṣaḍbhiḥ pāramitābhir mahābodhipraṇidhānena ca yathā satvānugrahe bodhisatvo vartate tat paridīpitaṃ /",
  "SA20asmahsbu:5303": "bodhisatvasāmānyanāmavibhāge aṣṭau ślokāḥ /",
  "SA20asmahsbu:5304": "bodhisatvo mahāsatvo dhīmāṃś caivottamadyutiḥ /",
  "SA20asmahsbu:5305": "jinaputro jinādhāro vijetātha jināṅkuraḥ // AMsa_19.73 //",
  "SA20asmahsbu:5306": "vikrāntaḥ paramāścaryaḥ sārthavāho mahāyaśāḥ /",
  "SA20asmahsbu:5307": "kṛpāluś ca mahāpuṇya īśvaro dhārmikas tathā // AMsa_19.74 //",
  "SA20asmahsbu:5308": "etāni ṣoḍaśa sarvabodhisatvānām anvarthanāmāni sāmanyena /",
  "SA20asmahsbu:5309": "sutatvabodhaiḥ sumahārthabodhaiḥ sarvāvarthabodhair api nityabodhaiḥ /",
  "SA20asmahsbu:5310": "upāyabodhaiś ca viśeṣaṇena tenocyate hetuna bodhisatvaḥ // AMsa_19.75 //",
  "SA20asmahsbu:5311": "pañcavidhena bodhaviśeṣeṇa bodhisatva ity ucyate /",
  "SA20asmahsbu:5312": "pudgalanairātmyabodhena /",
  "SA20asmahsbu:5313": "sarvākārasarvārthabodhena akṣayāvabdhena parinirvāṇasaṃdarśane 'pi /",
  "SA20asmahsbu:5314": "yathāvidhenāyaṃ ca vinayopāyabodhena /",
  "SA20asmahsbu:5315": "ātmānubodhāt tanudṛṣṭibodhād vicitravijñaptivibodhataś ca /",
  "SA20asmahsbu:5316": "sarvasya cābhūtavikalpabodhāt tenocyate hetuna bodhisatvaḥ // AMsa_19.76 //",
  "SA20asmahsbu:5317": "atra punaś caturvidhabodhiviśeṣaṃ darśayati cittamanovijñānabodhataḥ /",
  "SA20asmahsbu:5318": "teṣāṃ cābhūtaparikalpatvāvabodhataḥ /",
  "SA20asmahsbu:5319": "tatra cittam ālayavijñānaṃ /",
  "SA20asmahsbu:5320": "manas tadālambanam ātmadṛṣṭyādisaṃyuktaṃ /",
  "SA20asmahsbu:5321": "vijñānaṃ ṣaḍvijñānakāyāḥ",
  "SA20asmahsbu:5322": "abodhabodhād anubodhabodhād abhāvabodhāt prabhavānubodhāt /",
  "SA20asmahsbu:5323": "abodhabodhapratibodhataś ca tenocyate hetuna bodhisatvaḥ // AMsa_19.77 //",
  "SA20asmahsbu:5324": "atra punaḥ pañcavidhaṃ bodhaviśeṣaṃ darśayati /",
  "SA20asmahsbu:5325": "avidyābodhāt /",
  "SA20asmahsbu:5326": "vidyābodhāt /",
  "SA20asmahsbu:5327": "parikalpitādisvabhāvatrayabodhāc ca /",
  "SA20asmahsbu:5328": "tatrāvabodhatvena bodhipratibodhāt pariniṣpannasvabhāvabodho veditavyaḥ /",
  "SA20asmahsbu:5329": "anarthabodhāt paramārthabodhāt sarvāvabodhāt sakalārthabodhāt /",
  "SA20asmahsbu:5330": "boddhavyabodhāśrayabodhabodhāt tenocyate hetuna bodhisatvaḥ // AMsa_19.78 //",
  "SA20asmahsbu:5331": "(Msa 175)",
  "SA20asmahsbu:5332": "atra pañcavidhaṃ bodhiviśeṣaṃ darśayati /",
  "SA20asmahsbu:5333": "paratantralakṣaṇabodhāt /",
  "SA20asmahsbu:5334": "pariniṣpannabodhāt /",
  "SA20asmahsbu:5335": "sarvajñeyasarvākārabodhāt /",
  "SA20asmahsbu:5336": "bodhyavabodhatrimaṇḍalapariśuddhibodhāc ca /",
  "SA20asmahsbu:5337": "niṣpannabodhāt padabodhataś ca garbhānubodhāt kramadarśanasya /",
  "SA20asmahsbu:5338": "bodhād bhṛśaṃ saṃśayahānibodhāt tenocyate hetuna bodhisatvaḥ // AMsa_19.79 //",
  "SA20asmahsbu:5339": "tatra niṣpannabodho buddhatvaṃ /",
  "SA20asmahsbu:5340": "padabodho yena tuṣitabhavane vasati /",
  "SA20asmahsbu:5341": "garbhānubodho yena mātuḥ kukṣim avakrāmati /",
  "SA20asmahsbu:5342": "kramadarśane bodho yena garbhān niṣkramaṇaṃ kāmaparibhogaṃ pravrjyāṃ duṣkaracaryām abhisaṃbodhiṃ ca darśayati /",
  "SA20asmahsbu:5343": "bhṛśaṃ saṃśayahānibodho yena sarvasaṃśayachedāya satvānāṃ dharmacakraṃ pravartayati /",
  "SA20asmahsbu:5344": "lābhī hy alābhī dhīsaṃsthitaś ca boddhānuboddhā pratideśakaś ca /",
  "SA20asmahsbu:5345": "nirjalpabuddhir hatamānamānī hy apakkasaṃpakkamatiś ca dhīmān // AMsa_19.80 //",
  "SA20asmahsbu:5346": "atraikādaśavidhenātītādinā bodhena bodhisatvaḥ paridīpitaḥ /",
  "SA20asmahsbu:5347": "tatra lābhī alābhī dhīsaṃsthitaś cātītānāgatapratyutpannair yathākramaṃ /",
  "SA20asmahsbu:5348": "boddhā svayaṃbodhāt /",
  "SA20asmahsbu:5349": "anuboddhā parato bdhāt etenādhyātmikabāhyaṃ bodhaṃ darśayati /",
  "SA20asmahsbu:5350": "pratideśako nirjalpabuddhir ity audārikasūkṣmaṃ /",
  "SA20asmahsbu:5351": "mānī hatamānīti hīnapraṇītaṃ /",
  "SA20asmahsbu:5352": "apakkasaṃpakkamatiś ceti dūrāntikaṃ bodhaṃ darśyati /",
  "SA20asmahsbu:5353": "mahāyānasūtrālaṃkāre guṇādhikāraḥ ekonaviṃśatitamaḥ samāptaḥ",
  "SA20asmahsbu:5354": "CHAPITRE XX-XXI",
  "SA20asmahsbu:5355": "viṃśatitamaḥ ekaviṃśatitamaś cādhikāraḥ",
  "SA20asmahsbu:5356": "liṅgavibhāge dvau ślokau /",
  "SA20asmahsbu:5357": "anukampā priyākhyānaṃ dhīratā muktahastatā /",
  "SA20asmahsbu:5358": "gambhīrasaṃdhinirmokṣo liṅgāny etāni dhīmatāṃ // AMsa_20-21.1 //",
  "SA20asmahsbu:5359": "parigrahe 'dhimuktyāptāvakhede dvayasaṃgrahe /",
  "SA20asmahsbu:5360": "āśayāc ca prayogāc ca vijñeyaṃ liṅgapañcakaṃ // AMsa_20-21.2 //",
  "SA20asmahsbu:5361": "tatra prathamena ślokena pañca bodhisatvaliṅgani darśayati /",
  "SA20asmahsbu:5362": "dvitīyena teṣāṃ (Msa 176)",
  "SA20asmahsbu:5363": "karma samāsasaṃgrahaṃ ca /",
  "SA20asmahsbu:5364_0": "tatrānukampā bodhicittena satvaparigrahārthaṃ priyākhyānaṃ satvānāṃ buddhaśāsanādhimuktilabhārthaṃ",
  "SA20asmahsbu:5364_1": "dhīratā duṣkaracaryādibhir akhedārthaṃ muktahastatā gambhīrasaṃdhinirmokṣaṇaṃ ca",
  "SA20asmahsbu:5364_2": "dvayena saṃgrahārtham āmiṣeṇa dharmeṇa yathākramaṃ /",
  "SA20asmahsbu:5365": "eṣāṃ pañcānāṃ liṅgānāṃ anukampā āśayato veditavyā /",
  "SA20asmahsbu:5366": "śeṣāṇi prayogataḥ /",
  "SA20asmahsbu:5367": "gṛhipravrajitapakṣavibhāge trayaḥ ślokaḥ /",
  "SA20asmahsbu:5368": "bodhisatvā hi satataṃ bhavantaś cakravartinaḥ /",
  "SA20asmahsbu:5369": "prakurvanti hi satvārthaṃ gṛhiṇaḥ sarvajanmasu // AMsa_20-21.3 //",
  "SA20asmahsbu:5370": "ādānalabdhā pravrajyā dharmatopagatā parā /",
  "SA20asmahsbu:5371": "nidarśikā ca pravrajayā dhīmatāṃ sarvabhūmiṣu // AMsa_20-21.4 //",
  "SA20asmahsbu:5372": "aprameyair guṇair yuktaḥ pakṣaḥ pravrajitasya tu /",
  "SA20asmahsbu:5373": "gṛhiṇo bodhisatvād dhi yatis tasmād viśiṣyate // AMsa_20-21.5 //",
  "SA20asmahsbu:5374": "etena ślokena yādṛśe gṛhapakṣe sthito bodhisatvaḥ satvārthaṃ karoti tatparidīpitaṃ /",
  "SA20asmahsbu:5375": "dvitīyena yādṛśe pravrajitapakṣe /",
  "SA20asmahsbu:5376": "tatra trividhā pravrajyā veditavyā /",
  "SA20asmahsbu:5377": "samādānalabdhā /",
  "SA20asmahsbu:5378": "dharmatālabdhā /",
  "SA20asmahsbu:5379": "nidarśakā ca nirmāṇaiḥ /",
  "SA20asmahsbu:5380": "tṛtīyena gṛhapakṣāt pravrajitapakṣasya viśeṣaḥ paridīpitaḥ /",
  "SA20asmahsbu:5381": "adhyāśayavibhāge ślokaḥ ṣaḍpādaḥ /",
  "SA20asmahsbu:5382": "paratreṣṭaphalecchā ca śubhavṛttāv ihaiva ca /",
  "SA20asmahsbu:5383": "nirvāṇecchā ca dhīrāṇāṃ satveṣv āśaya iṣyate /",
  "SA20asmahsbu:5384": "aśuddhaś ca viśuddhaś ca suviśuddhaḥ sarvabhūmiṣu // AMsa_20-21.6 //",
  "SA20asmahsbu:5385": "etena samāsataḥ pañcavidho 'dhyāśayaḥ paridīpitaḥ /",
  "SA20asmahsbu:5386": "sukhādhyāśayaḥ /",
  "SA20asmahsbu:5387": "paratreṣṭaphalecchā hitādhyāśayaḥ ihaiva kuśalapravṛttīcchā nirvāṇecchā tadubhayāhyāśaya eveti nānyo veditavyaḥ /",
  "SA20asmahsbu:5388": "aśuddhādikās trayo 'dhyāśayā apraviṣṭānāṃ /",
  "SA20asmahsbu:5389": "bhūmipraviṣṭānāṃ /",
  "SA20asmahsbu:5390": "avinivartanīyabhūmiprāptānāṃ ca yathākramaṃ veditavyāḥ /",
  "SA20asmahsbu:5391": "parigrahavibhāge ślokaḥ /",
  "SA20asmahsbu:5392": "praṇidhānāt samāc cittād ādhipatyāt parigrahaḥ /",
  "SA20asmahsbu:5393": "gaṇasya karṣaṇatvāc ca dhīmatāṃ sarvabhūmiṣu // AMsa_20-21.7 //",
  "SA20asmahsbu:5394": "caturvidhaḥ satvaparigraho bodhisatvānāṃ praṇidhānaparigraho veditavyo bodhicittena sarvasatvaparigrahaṇāt /",
  "SA20asmahsbu:5395": "samacittatāparigraha ātmaparasamatālābhād abhisamayakāle /",
  "SA20asmahsbu:5396": "(Msa 177) ādhipatyaparigrahaḥ svāmibhūtasya yeṣām asau svāmī /",
  "SA20asmahsbu:5397": "/",
  "SA20asmahsbu:5398": "gaṇaparikarṣaṇaparigrahaś ca śiṣyagaṇopādānāt /",
  "SA20asmahsbu:5399": "upapattivibhāge ślokaḥ /",
  "SA20asmahsbu:5400": "karmaṇaś cādhipatyena praṇidhānasya cāparā /",
  "SA20asmahsbu:5401": "samādheś ca vibhutvasya cotpattir dhīmatāṃ matā // AMsa_20-21.8 //",
  "SA20asmahsbu:5402_0": "caturvidhā bodhisatvānām upapattiḥ karmādhipatyena yādhimukticaryābhūmisthitānāṃ",
  "SA20asmahsbu:5402_1": "karmavaśenābhipretasthānopapattiḥ praṇidhānavaśena yā bhūmipraviṣṭānāṃ sarvastavaparipācanārthaṃ",
  "SA20asmahsbu:5402_2": "tiryagādihīnasthānopapattiḥ /",
  "SA20asmahsbu:5403": "samādhyādhipatyena yā dhyānāni vyāvartya kāmadhātāv upapattiḥ /",
  "SA20asmahsbu:5404": "vibhutvādhipatyena yā nirmāṇais tuṣitabhavanādyupapattisaṃdarśanāt /",
  "SA20asmahsbu:5405": "vihārabhūmivibhāge triṃśat ślokaḥ /",
  "SA20asmahsbu:5406": "lakṣaṇāt pudgagalāc chikṣāskandhaniṣpattiliṅgataḥ /",
  "SA20asmahsbu:5407": "nirukteḥ prāptitaś caiva vihāro bhūmir eva ca // AMsa_20-21.9 //",
  "SA20asmahsbu:5408": "lakṣaṇavibhāgam ārabhya pañca ślokāḥ /",
  "SA20asmahsbu:5409": "śūnyatā paramātmasya karmanāśe vyavasthitiḥ /",
  "SA20asmahsbu:5410": "vihṛtya sasukhair dhyānair janma kāme tataḥ param // AMsa_20-21.10 //",
  "SA20asmahsbu:5411": "tataś ca bodhipakṣāṇāṃ saṃsāre pariṇāmanā /",
  "SA20asmahsbu:5412": "vinā ca cittasaṃkleśaṃ satvānāṃ paripācanā // AMsa_20-21.11 //",
  "SA20asmahsbu:5413": "upapattau ca saṃcitya saṃkleśasyānurakṣaṇā /",
  "SA20asmahsbu:5414": "ekāyanapathaśliṣṭā 'nimittaikāntikaḥ pathaḥ // AMsa_20-21.12 //",
  "SA20asmahsbu:5415": "animitte 'py anābhogaḥ kṣetrasya ca viśodhanā /",
  "SA20asmahsbu:5416": "satvapākasya niṣpattir jāyate ca tataḥ param // AMsa_20-21.13 //",
  "SA20asmahsbu:5417": "samādhidhāraṇīnāṃ ca bodheś caiva viśuddhatā /",
  "SA20asmahsbu:5418": "etasmāc ca vyavasthānād vijñeyaṃ bhūmilakṣaṇam // AMsa_20-21.14 //",
  "SA20asmahsbu:5419": "ekādaśa vihārā ekādaśa bhūmayaḥ /",
  "SA20asmahsbu:5420": "teṣāṃ lakṣaṇaṃ /",
  "SA20asmahsbu:5421": "prathamāyāṃ bhūmau paramaśūnyatābhisamaye lakṣaṇaṃ pudgalanairātmyābhisamayāt /",
  "SA20asmahsbu:5422": "dvitīyāṇāṃ karmaṇām vipranāśavyavasthānaṃ kuśalākuśalakarmapathatatphalavaicitryajñānāt /",
  "SA20asmahsbu:5423": "tṛtīyāyāṃ sātiśayasukhair bodhisatvadhyānair vihṛtyāparihīnasyaiva tebhyaḥ kāmadhātāv upapattiḥ /",
  "SA20asmahsbu:5424": "caturthyā bodhipakṣabahulavihāriṇo 'pi bodhipakṣāṇāṃ saṃsāre pariṇāmanā /",
  "SA20asmahsbu:5425": "pañcamyāṃ caturāryasatyabahulavihāritayā vinātamanaś cittasaṃkleśena satvānāṃ paripācanāyāṃ nānāśāstraśilpapraṇayanāt /",
  "SA20asmahsbu:5426": "ṣaṣṭyāṃ prītyasamutpādabahulavihāritayā (Msa 178)",
  "SA20asmahsbu:5427": "saṃcityabhavopapattau tatra saṃkleśasyānurakṣaṇā /",
  "SA20asmahsbu:5428": "saptamyāṃ miśropamiśratvenaikāyanapathasyāśliṣṭsya śliṣṭa ānimittaikāntiko mārgaḥ /",
  "SA20asmahsbu:5429": "aṣṭamyāṃ animitte 'py anābhogo nirabhisaṃskāra-animittavihāritvād buddhakṣetraviśodhanā ca /",
  "SA20asmahsbu:5430": "navayāṃ pratisaṃvidvaśitayā satvapākaniṣpattiḥ sarvākāraparipācanasāmarthyāt /",
  "SA20asmahsbu:5431": "daśamyāṃ samādhimukhānāṃ dhāraṇīmukhānāṃ ca viśuddhatā /",
  "SA20asmahsbu:5432": "ekādaśyaṃ buddhabhūmau bodhiviśuddhatā lakṣaṇāṃ sarvajñeyāvaraṇaprahāṇāt /",
  "SA20asmahsbu:5433": "bhūmiṣṭhe ca pudgalavibhāgam ārabhya dvau ślokau /",
  "SA20asmahsbu:5434": "viśuddhadṛṣṭiḥ suviśuddhaśīlaḥ samāhito dharmavibhūtamānaḥ /",
  "SA20asmahsbu:5435": "saṃtānasaṃkleśaviśuddhibhede nirmāṇa ekakṣaṇalabdhabuddhiḥ // AMsa_20-21.15 //",
  "SA20asmahsbu:5436": "upekṣakaḥ kṣetraviśodhakaś ca syāt satvapāke kuśalo maharddhiḥ /",
  "SA20asmahsbu:5437": "saṃpūrṇakāyaś ca nidarśane ca śakto 'bhiṣiktaḥ khalu bodhisatvaḥ // AMsa_20-21.16 //",
  "SA20asmahsbu:5438": "daśasu bhūmiṣu daśa bodhisatvā vyavasthāpyate /",
  "SA20asmahsbu:5439": "prathamāyāṃ viśuddhadṛṣṭiḥ pudgaladharmadṛṣṭipratipakṣajñānalābhāt /",
  "SA20asmahsbu:5440": "dvitīyāyāṃ suviśuddhaśīlaḥ sūkṣmāpattiskhalitasamudācārasyāpy abhāvāt /",
  "SA20asmahsbu:5441": "tṛtīyāyāṃ samāhito bhavaty acyutadhyānasamādhilābhāt /",
  "SA20asmahsbu:5442": "caturthyā dharmavibhūtamānaḥ sūtrādidharmanānātvamānasya vibhūtatvāt /",
  "SA20asmahsbu:5443": "pañcamyāṃ saṃtānabhede nirmāṇo daśabhiś cittāśayaviśuddhisamatābhiḥ sarvasaṃtānasamatāpraveśāt /",
  "SA20asmahsbu:5444": "ṣaṣṭyāṃ saṃkleśavyavadānabhede nirmāṇaḥ pratītyasamutpādatathatābahulavihāritayā kṛṣṇaśuklapakṣābhyāṃ tathatāyāḥ saṃkleśvyavadānādarśanāt /",
  "SA20asmahsbu:5445": "prakṛtiviśuddhitām upādāya /",
  "SA20asmahsbu:5446": "saptamyām ekakṣaṇalabdhabuddhir nirnimittavihārasāmarthyāt pratipakṣaṇaṃ saptatriṃśad bodhpakṣabhāvanātaḥ /",
  "SA20asmahsbu:5447": "aṣṭamyām upekṣakaḥ kṣetraviśodhakaś cānābhoganirnimittavihāritvād miśra-upamiśraprayogataś cāvinivartanīyabhūmipraviṣṭair bodhisatvaiḥ /",
  "SA20asmahsbu:5448": "navamyāṃ satvaparipākakuśalaḥ pūrvavat /",
  "SA20asmahsbu:5449": "daśamyāṃ bodhisatvabhūmau bodhisatvo maharddhikaś ca vyavasthāpyate mahābhijñālābhāt /",
  "SA20asmahsbu:5450": "saṃpūrṇakāyaś cāpramāṇasamādhidhāraṇīmukhasphuraṇād āśrayasya nidarśane ca śakto vyavasthāpyate tuṣitabhavanavāsādinirmāṇanidarśanāt /",
  "SA20asmahsbu:5451": "bhiṣiktaś ca buddhatve sarvabuddhebhyas tatrābhiṣekalābhāt /",
  "SA20asmahsbu:5452": "śikṣāvyavasthānam ārabhya pañca ślokaḥ /",
  "SA20asmahsbu:5453": "dharmatāṃ pratividhyeha adhiśīle 'nuśikṣaṇe /",
  "SA20asmahsbu:5454": "adhicitte 'py adhiprajñe prajñā tu dvayagocarā // AMsa_20-21.17 //",
  "SA20asmahsbu:5455": "dharmatatvaṃ tadajñānajñānād yā vṛttir eva ca /",
  "SA20asmahsbu:5456": "prajñāyā gocaras tasmād dvibhūmau tadvyavasthitiḥ // AMsa_20-21.18 //",
  "SA20asmahsbu:5457": "(Msa 179)",
  "SA20asmahsbu:5458": "śikṣāṇāṃ bhāvanāyāś ca phalam anyac caturvidham /",
  "SA20asmahsbu:5459": "animittasasaṃskāro vihāraḥ prathamaṃ phalam // AMsa_20-21.19 //",
  "SA20asmahsbu:5460": "sa evānabhisaṃskāro dvitīyaṃ phalam iṣyate /",
  "SA20asmahsbu:5461": "kṣetraśuddhiś ca satvānāṃ pākaniṣpattir eva ca // AMsa_20-21.20 //",
  "SA20asmahsbu:5462": "samādhidhāraṇīnāṃ ca niṣpattiḥ paramaṃ phalaṃ /",
  "SA20asmahsbu:5463": "caturvidhaṃ phalaṃ hy etat caturbhūmisamāśritam // AMsa_20-21.21 //",
  "SA20asmahsbu:5464": "prathamāyāṃ bhūmau dharmatāṃ pratividhya dvitīyāyām adhiśīlaṃ śikṣate /",
  "SA20asmahsbu:5465": "tṛtīyāyām adhicittaṃ /",
  "SA20asmahsbu:5466": "caturthopañcamīṣaṣṭīṣv adhiprajñaṃ /",
  "SA20asmahsbu:5467": "bodhipakṣasaṃgṛhītā hi prajñā caturthāṃ bhūmau /",
  "SA20asmahsbu:5468": "sā punar dvayagocarā bhūmidvaye /",
  "SA20asmahsbu:5469": "dvayaṃ punar dharmatatvaṃ ca duḥkhādisatyaṃ /",
  "SA20asmahsbu:5470": "tadajñānajñānādikā ca vṛttir anulomaḥ partītyasamutpādaḥ /",
  "SA20asmahsbu:5471": "tadajñānādikā hi vṛttir avidyādikā /",
  "SA20asmahsbu:5472": "tajjñānādikā ca vṛttir vidyādikā /",
  "SA20asmahsbu:5473": "tasmād bhūmidvaye 'py adhiprajñāvyavasthānaṃ /",
  "SA20asmahsbu:5474": "ataḥ paraṃ caturvidhaṃ śikṣāphalaṃ caturbhūmisamāśritaṃ veditavyaṃ yathākramaṃ /",
  "SA20asmahsbu:5475": "tatra dvitīyaṃ phalaṃ sa evānimitto vihāro 'nabhisaṃskāraḥ kṣetraśuddhiś ca veditavyaṃ /",
  "SA20asmahsbu:5476": "śeṣaṃ gatārthaṃ /",
  "SA20asmahsbu:5477": "skandhavyavasthānam ārabhya dvau ślokau /",
  "SA20asmahsbu:5478": "dharmatāṃ pratividhyeha śīlaskandhasya śodhanā /",
  "SA20asmahsbu:5479": "samādhiprajñāskandhasya tata ūrdhvaṃ viśodhanā // AMsa_20-21.22 //",
  "SA20asmahsbu:5480": "vimuktimuktijñānasya tadanyāsu viśodhanā /",
  "SA20asmahsbu:5481": "caturvidhād āvaraṇāt pratighātāvṛter api // AMsa_20-21.23 //",
  "SA20asmahsbu:5482": "tad anyāsv iti saptamyāṃ yāvad buddhabūmāv abhayor vimuktivimuktijñānayor viśodhanā /",
  "SA20asmahsbu:5483": "sā punar vimuktiś caturvidhaphalāvaraṇāc ca veditavyā pratighātāvaraṇāc ca buddhabhūmau /",
  "SA20asmahsbu:5484": "yenānyeṣāṃ jñeye jñānaṃ pratihanyate /",
  "SA20asmahsbu:5485": "buddhānāṃ to tadvimokṣāt sarvatrāpratihataṃ jñānaṃ /",
  "SA20asmahsbu:5486": "śeṣaṃ gatārthaṃ /",
  "SA20asmahsbu:5487": "niṣpattivyavasthānam ārabhya trayaḥ ślokaḥ /",
  "SA20asmahsbu:5488": "aniṣpannāś ca niṣpannā vijñeyāḥ sarvabhūmayaḥ /",
  "SA20asmahsbu:5489": "niṣpannā apy aniṣpannā niṣpannāś ca punar matāḥ // AMsa_20-21.24 //",
  "SA20asmahsbu:5490": "niṣpattir vijñeyā yathāvyavasthānamanasikāreṇa /",
  "SA20asmahsbu:5491": "tatkalpanatājñānād avikalpanayā ca tasyaiva // AMsa_20-21.25 //",
  "SA20asmahsbu:5492": "bhāvanā api niṣpattir acintyaṃ sarvabhūmiṣu /",
  "SA20asmahsbu:5493": "pratyātmavedanīyatvāt buddhānāṃ viṣayād api // AMsa_20-21.26 //",
  "SA20asmahsbu:5494": "(Msa 180)",
  "SA20asmahsbu:5495": "tatrādhimukticaryābhūmir aniṣpannā śeṣā niṣpannā ity etāḥ sarvabhūmayaḥ /",
  "SA20asmahsbu:5496": "niṣpannā api punaḥ saptamāniṣpannāḥ śeṣā niṣpannā nirabhisaṃskāravāhitvāt /",
  "SA20asmahsbu:5497": "yat punaḥ pramuditādibhūmir niṣpannā pūrvamuktā tatra niṣpattir yathāvyavasthāpitabhūmimanasikāreṇa /",
  "SA20asmahsbu:5498": "tasya bhūmivyavasthānasya kalpanāmātrajñānāt tad avikalpanā ca ca veditavyā /",
  "SA20asmahsbu:5499": "yadā tadbhūmivyavasthānaṃ kalpanāmātraṃ jānīte /",
  "SA20asmahsbu:5500": "tad pai ca kalpanāmātraṃ na vikalpayaty evaṃ grāhyagrāhakāvikalpajñānalābhād bhūmipariniṣpattir uktā bhavati /",
  "SA20asmahsbu:5501": "api ca khalu bhūmīnāṃ bhāvanā ca niṣpattiś cobhayam acintyaṃ sarvabhūmiṣu /",
  "SA20asmahsbu:5502": "tathā hi tad bodhisatvānāṃ pratyātmavedanīyaṃ buddhānāṃ ca viṣayo nānyeṣāṃ /",
  "SA20asmahsbu:5503": "bhūmipratiṣṭhasya liṅgavibhāgam ārabhya dvau ślokau /",
  "SA20asmahsbu:5504": "adhimuktir hi sarvatra sālokā liṅgam iṣyate /",
  "SA20asmahsbu:5505": "alīnatvam adīnatvam aparapratyayātmatā // AMsa_20-21.27 //",
  "SA20asmahsbu:5506": "prativedhaś ca sarvatra sarvatra samacittatā /",
  "SA20asmahsbu:5507": "aneyānunayopāyajñānaṃ maṇḍalajanma ca // AMsa_20-21.28 //",
  "SA20asmahsbu:5508": "etadbhūmipraviṣṭasya bodhisatvasya daśavidhaṃ liṅgaṃ sarvāsu bhūmiṣu veditavyaṃ /",
  "SA20asmahsbu:5509": "yāṃ bhūmiṃ praviṣṭas tatra sāloko yāṃ na praviṣṭas tatrādhimuktir ity etad ekaṃ liṅgaṃ /",
  "SA20asmahsbu:5510": "alīnatvaṃ parmodāragambhīreṣu dharmeṣu /",
  "SA20asmahsbu:5511": "adīnatvaṃ duṣkaracaryāsu /",
  "SA20asmahsbu:5512": "aparapratyayatvaṃ svasyāṃ bhūmau /",
  "SA20asmahsbu:5513": "sarvabhūmiprativedhaś ca tad abhinirhārakauśalyataḥ sarvasatveṣv ātmasamacittatā /",
  "SA20asmahsbu:5514": "aneyā varṇāvarṇaśabdābhyāṃ /",
  "SA20asmahsbu:5515": "ananunayaś cakravartītyādisaṃ pattiṣu /",
  "SA20asmahsbu:5516": "upāyakauśalyam anupalambhas tasya buddhatvopāyajñānāt /",
  "SA20asmahsbu:5517": "buddhaparṣanmaṇḍaleṣu copapattiḥ sarvakālam ity etāni aparāṇi liṅgāni bodhisatvasya /",
  "SA20asmahsbu:5518": "bhūmiṣu pāramitālābhaliṅgavibhāge dvau ślokau /",
  "SA20asmahsbu:5519": "nācchando na ca lubdhahrasvahṛdayo na krodhano nālaso nāmaitrīkarūṇāśayo na kumatiḥ kalpair vikalpair hataḥ /",
  "SA20asmahsbu:5520": "no vikṣiptamatiḥ sukhair na ca hato duḥkhair na vā vyāvartate satyaṃ mitram upāśritaḥ śrutaparaḥ pūjāparaḥ śāstari // AMsa_20-21.29 //",
  "SA20asmahsbu:5521": "sarvaṃ puṇyasamuccayaṃ suvipulaṃ kṛtvānyasādhāraṇaṃ saṃbodhau pariṇāmayaty aharaharyo hy uttamopāyavit /",
  "SA20asmahsbu:5522": "(Msa 181)",
  "SA20asmahsbu:5523": "jātaḥ svāyatane sadā śubhakaraḥ krīḍaty abhijñāguṇaiḥ sarveṣām uparisthito guṇanidhir jñeyaḥ sa buddhātmanaḥ // AMsa_20-21.30 //",
  "SA20asmahsbu:5524": "daśapāramitālābhino bodhisatvasya ṣoḍaśavidhaṃ liṅgaṃ darśayati /",
  "SA20asmahsbu:5525": "ṣoḍaśavidaṃ liṅgaṃ /",
  "SA20asmahsbu:5526": "sadā pāramitāpratipatticchandenāvirahitatvaṃ /",
  "SA20asmahsbu:5527": "ṣaḍpāramitāvipakṣaiś ca rahitatvaṃ pratyekaṃ /",
  "SA20asmahsbu:5528": "anyayānamanasikāreṇāvikṣiptatā /",
  "SA20asmahsbu:5529": "saṃpattisukheṣv asaktatā /",
  "SA20asmahsbu:5530": "vipattiduṣkaracaryāduḥkhaiḥ prayogānirvartitā /",
  "SA20asmahsbu:5531": "kalyāṇamitrāśrayaḥ /",
  "SA20asmahsbu:5532": "śrutaparatvaṃ śāstṛpūjāparatvaṃ /",
  "SA20asmahsbu:5533": "samyakpariṇāmanā upāyakauśalyapāramitayā /",
  "SA20asmahsbu:5534": "svāyatanopapattiḥ praṇidhānapāramitayā buddhabodhisatvāvirahitasthānopapatteḥ /",
  "SA20asmahsbu:5535": "sadāśubhakaratve balapāramitayā tadvipakṣadharmāvyavakaraṇāt /",
  "SA20asmahsbu:5536": "abhijñāguṇakrīḍaṇaṃ ca jñānapāramitayā /",
  "SA20asmahsbu:5537": "tatra maitrī vyāpādapraipakṣaḥ sukhopasaṃhārāśayaḥ /",
  "SA20asmahsbu:5538": "karuṇā vihiṃsāpratipakṣo duḥkhāpagamāśayaḥ /",
  "SA20asmahsbu:5539": "svabhāvakalpanaṃ kalpaḥ /",
  "SA20asmahsbu:5540": "viśeṣakalpanaṃ vikalpo veditavhaḥ /",
  "SA20asmahsbu:5541": "tatraivānuśaṃsavibhāge ślokaḥ /",
  "SA20asmahsbu:5542": "śamathe vipaśyanāyāṃ ca dvayapañcātmako mataḥ /",
  "SA20asmahsbu:5543": "dhīmatām anuśaṃso hi sarvathā sarvabhūmiṣu // AMsa_20-21.31 //",
  "SA20asmahsbu:5544": "tatraiva pāramitālābhe sarvabhūmiṣu bodhisatvānāṃ sarvaprakāro 'nuśaṃsaḥ /",
  "SA20asmahsbu:5545": "pañcavidho veditavyaḥ /",
  "SA20asmahsbu:5546": "pratikṣaṇaṃ sarvaduaṣṭhulyāśrayaṃ drāvayati /",
  "SA20asmahsbu:5547": "nānātvasaṃjñāvigatiṃ dharmārāmaratiḥ pratilabhate /",
  "SA20asmahsbu:5548": "aparicchinnākāraṃ ca sarvato 'pramāṇaṃ dharmāvabhāsaṃ saṃjānīte /",
  "SA20asmahsbu:5549": "avikalpitāni cāsya viśuddhibhāgīyāni nimittāni samudācaranti /",
  "SA20asmahsbu:5550": "dharmakāyaparipūripariniṣpattaye ca uttarād uttarataraṃ hetusaṃparigrahaṃ karoti /",
  "SA20asmahsbu:5551": "tatra prathamadvitīyau śamathapakṣe veditavyaṃ /",
  "SA20asmahsbu:5552": "tṛtīyacaturthau vipaśyanāpakṣe /",
  "SA20asmahsbu:5553": "śeṣam ubhayapakṣe /",
  "SA20asmahsbu:5554": "bhūminiruktivibhāge nava ślokaḥ /",
  "SA20asmahsbu:5555": "paśyatāṃ bodhim āsannāṃ satvārthasya ca sādhanaṃ /",
  "SA20asmahsbu:5556": "tīvra utpadyate modo muditā tena kathyate // AMsa_20-21.32 //",
  "SA20asmahsbu:5557": "atra na kiṃcid vyākhyeyaṃ /",
  "SA20asmahsbu:5558": "dauḥśīlyābhogavaimalyād vimalā bhūmir ucyate /",
  "SA20asmahsbu:5559": "(Msa 182)",
  "SA20asmahsbu:5560": "dauḥśīlyam alasyānyayānamanasikāram alasya cātikramād vimalety ucyate /",
  "SA20asmahsbu:5561": "tasmāt tarhy asmābhis tulyābhinirhāre sarvākārapariśodhanābhinirhāra eva yogaḥ karaṇīya iti vacanāt /",
  "SA20asmahsbu:5562": "mahādharmāvabhāsasya karaṇāc ca prabhākarī // AMsa_20-21.33 //",
  "SA20asmahsbu:5563": "tathā hi tasyāṃ samādhibalenāpramāṇadharmaparyeṣaṇadhāraṇāt mahāntaṃ dharmāvabhāsaṃ pareṣāṃ karoti /",
  "SA20asmahsbu:5564": "arcirbhūtā yato dharmā bodhipakṣāḥ pradāhakāḥ /",
  "SA20asmahsbu:5565": "arciṣmatīti tadyogāt sā bhūmir dvayadāhataḥ // AMsa_20-21.34 //",
  "SA20asmahsbu:5566": "sā bodhipakṣātmikā prjñā dvayadahanapratyupasthānā tasyāṃ bāhulyena /",
  "SA20asmahsbu:5567": "dvayaṃ punaḥ kleśāvaraṇaṃ jñeyāvaraṇaṃ cātra veditavyaṃ /",
  "SA20asmahsbu:5568": "satvānāṃ paripākaś ca svacittasya ca rakṣaṇā /",
  "SA20asmahsbu:5569": "dhīmadbhir jīyate duḥkhaṃ durjayā tena kathyate // AMsa_20-21.35 //",
  "SA20asmahsbu:5570": "tatra satvaparipākābhiyukto 'pi na saṃkliśyate /",
  "SA20asmahsbu:5571": "satvaviprattipattyā tac cobhayaṃ duṣkaratvād durjayaṃ /",
  "SA20asmahsbu:5572": "ābhimukhyād dvayasyeha saṃsārasyāpi nirvṛteḥ /",
  "SA20asmahsbu:5573": "uktā hy abhimukhī bhūmiḥ prajñāpāramitāśrayāt // AMsa_20-21.36 //",
  "SA20asmahsbu:5574": "sā hi prajñāpāramitāśrayeṇa nirvāṇasaṃsārayor apratiṣṭhānāt saṃsāranirvāṇayor abhimukhī",
  "SA20asmahsbu:5575": "ekāyanapathaśleṣād bhūmir dūraṃgamā matā /",
  "SA20asmahsbu:5576": "ekāyanapathaḥ pūrvaṃ nirdiṣṭas tadupaśleṣatvāt dūraṃ gatā bhavati prayogapayantagamanāt /",
  "SA20asmahsbu:5577": "dvayasaṃjñāvicalanād acalā ca nirucyate // AMsa_20-21.37 //",
  "SA20asmahsbu:5578": "dvābhyāṃ saṃjñābhyāṃ avicalanāt nimittasaṃjñayā animittābhogasaṃjñayā ca /",
  "SA20asmahsbu:5579": "pratisaṃvinmatisādhutvād bhūmiḥ sādhumati matā /",
  "SA20asmahsbu:5580": "(Msa 183)",
  "SA20asmahsbu:5581": "pratisaṃvinmateḥ sādhutvād iti pradhānatvāt /",
  "SA20asmahsbu:5582": "dharmameghā dvayavyāpter dharmākāśasya meghavat // AMsa_20-21.38 //",
  "SA20asmahsbu:5583": "dvayavyāpter ity samādhimukhadhāraṇīmukhavyāpanān meghenevākāśasthālīyasyāśrayasaṃniviṣṭasya śrutadharmasya dharmameghety ucyate /",
  "SA20asmahsbu:5584": "vividhe śubhanirhāre ratyā viharaṇāt sadā /",
  "SA20asmahsbu:5585": "sarvatra bodhisatvānāṃ vihārabhūmayo matāḥ // AMsa_20-21.39 //",
  "SA20asmahsbu:5586": "vividhakuśalābhinirhāranimittaṃ sadā sarvatra ratyā viharaṇād bodhisatvānāṃ bhūmayo vihārā ity ucyante /",
  "SA20asmahsbu:5587": "bhūyo bhūyo 'mitāsv āsu ūrdhvaṃgamanayogataḥ /",
  "SA20asmahsbu:5588": "bhūtāmitābhayārthāya ta eveṣṭā hi bhūmayaḥ // AMsa_20-21.40 //",
  "SA20asmahsbu:5589": "bhūyo bhūyo 'mitāsv āsu ūrdhvaṃgamanayogād bhūtāmitābhayārthāya ta eva vihārāḥ punar bhūmaya ucyante /",
  "SA20asmahsbu:5590": "amitāsv iti daśasu bhūiṣu ekaikasyāpramāṇatvāt /",
  "SA20asmahsbu:5591": "ūrdhvaṃgamanayogād iti uparibhūmigamanayogāt /",
  "SA20asmahsbu:5592": "bhūtāmitābhayārtham ity amitānāṃ bhūtānāṃ bhayaprahāṇārthaṃ /",
  "SA20asmahsbu:5593": "prāptivihāre ślokaḥ /",
  "SA20asmahsbu:5594": "bhūmilābhebho 'dhimukteś ca cariteṣu ca vartanāt /",
  "SA20asmahsbu:5595": "prativedhāc ca bhūmīnāṃ niṣpatteś ca caturvidhaḥ // AMsa_20-21.41 //",
  "SA20asmahsbu:5596": "caturvidho bhūmīnāṃ lābhaḥ /",
  "SA20asmahsbu:5597": "adhimuktilābho yathoktādhimuktito 'dhimukticaryābhūmau /",
  "SA20asmahsbu:5598": "caritalābho daśasu dharmacariteṣu ca vartanāt tasyām eva /",
  "SA20asmahsbu:5599": "parmārthaprativedhato ca bhūmipraveśe /",
  "SA20asmahsbu:5600": "niṣpattilābhaś cānvinivartanīyabhūmipraveśe /",
  "SA20asmahsbu:5601": "caryāvibhāge ślokaḥ ṣaḍpādaḥ /",
  "SA20asmahsbu:5602": "mahāyāne 'dhimuktānāṃ hīnayāne ca dehināṃ /",
  "SA20asmahsbu:5603": "dvayor āvarjanārthāya vinayāya ca deśitāḥ /",
  "SA20asmahsbu:5604": "caryāś catasro dhīrāṇāṃ yathāsūtrānusārataḥ // AMsa_20-21.42 //",
  "SA20asmahsbu:5605": "tatra pāramitācaryā mahāyānādhimuktānāṃ arthe deśitā /",
  "SA20asmahsbu:5606": "bodhisatvacaryā śrāvakapratyekabuddhayānādhimuktānāṃ /",
  "SA20asmahsbu:5607": "abhijñācaryā dvayor api mahāyānahīnayānādhimuktayoḥ prabhāveṇāvarjanārthaṃ /",
  "SA20asmahsbu:5608": "satvaparipākacaryā dvayor eva paripācanārthaṃ /",
  "SA20asmahsbu:5609": "(Msa 184) paripācanaṃ hy atra vinayanaṃ ca deśitāḥ /",
  "SA20asmahsbu:5610": "buddhaguṇavibhāge bahavaḥ ślokāḥ /",
  "SA20asmahsbu:5611": "apramāṇavibhāge tad buddhastotram ārabhhyaikaḥ /",
  "SA20asmahsbu:5612": "anukampakasatveṣu saṃyogavigamāśaya /",
  "SA20asmahsbu:5613": "aviyogāśaya saukhyahitāśaya namo 'stu te // AMsa_20-21.43 //",
  "SA20asmahsbu:5614": "anukampakatvaṃ satveṣu saṃdarśitaṃ /",
  "SA20asmahsbu:5615": "sukhāśayatvaṃ punaḥ sukhasaṃyogaāśayatvena maitryā /",
  "SA20asmahsbu:5616": "duḥkhaviyogāśayatvena ca kāruṇayā /",
  "SA20asmahsbu:5617": "sukhāviyogāśayatvena ca muditayā /",
  "SA20asmahsbu:5618": "hitāśayatvam upekṣayā /",
  "SA20asmahsbu:5619": "sā punar niḥkleśatāśayalakṣaṇā veditavyā /",
  "SA20asmahsbu:5620": "vimokṣābhibhvāyatanakṛtsnāyatanavibhāge ślokaḥ /",
  "SA20asmahsbu:5621": "sarvāvaraṇanirmukta sarvalokābhibhū mune /",
  "SA20asmahsbu:5622": "jñānena jñeyaṃ vyāptaṃ te muktacitta namo 'stu te // AMsa_20-21.44 //",
  "SA20asmahsbu:5623": "atra vimokṣaviśeṣaṃ bhagavataḥ sarvakleśajñeyāvaraṇanirmuktatayā darśayati /",
  "SA20asmahsbu:5624": "abhibhvāyatanaviśeṣaṃ sarvalokābhibhūtvena svacittavaśavartanād yatheṣṭālambananirmāṇapariṇāmanatādhiṣṭhānataḥ /",
  "SA20asmahsbu:5625": "kṛtsnāyatanaviśeṣaṃ sarvajñeyajñānenāvyāghātataḥ /",
  "SA20asmahsbu:5626": "ata eva vimokṣādiguṇavipakṣamuktatvāt muktacittaḥ /",
  "SA20asmahsbu:5627": "araṇāvibhāge ślokaḥ /",
  "SA20asmahsbu:5628": "aśeṣaṃ sarvasatvānāṃ sarvakleśavināśaka /",
  "SA20asmahsbu:5629": "kleśaprahāraka kliṣṭasānukrośa namo 'stu te // AMsa_20-21.45 //",
  "SA20asmahsbu:5630": "atrāvaraṇāśeṣaṃ bhagavataḥ sarvasatvakleśavinayanād utpāditakleśeṣv api ca tatkleśapratipakṣavighānāt kliṣṭajanānukampayā saṃdarśayati /",
  "SA20asmahsbu:5631": "anye hy araṇāvihāriṇaḥ satvānāṃ kasyacid eva tadālambanasya kleśasyotpattipratyayamātraṃ pratiharanti /",
  "SA20asmahsbu:5632": "na tu kleśasaṃtānād apanayanti /",
  "SA20asmahsbu:5633": "praṇidhijñānaviśeṣe ślokaḥ /",
  "SA20asmahsbu:5634": "anābhoga nirāsaṅga avyāghāta samāhita /",
  "SA20asmahsbu:5635": "sadaiva sarvapraśnānāṃ visarjaka namo 'stu te // AMsa_20-21.46 //",
  "SA20asmahsbu:5636": "atra pañcabhir ākārair praṇidhijñānaviśeṣaṃ bhagavataḥ saṃdarśayati /",
  "SA20asmahsbu:5637": "anābhogasaṃmukhībhāvataḥ /",
  "SA20asmahsbu:5638": "nirāsaṅgasaṃmukhībhāvataḥ /",
  "SA20asmahsbu:5639": "sarvajñeyāvyāghātataḥ /",
  "SA20asmahsbu:5640": "sadā samāhitatvataḥ /",
  "SA20asmahsbu:5641": "(Msa 185) sarvasaṃśayachedanataś ca satvānāṃ /",
  "SA20asmahsbu:5642": "anye hi praṇidhjñānaṃ saṃmukhīkurvanti /",
  "SA20asmahsbu:5643": "na cāsaktaṃ samāpattipraveśāpekṣatvāt /",
  "SA20asmahsbu:5644": "na cāvyāhataṃ pradeśajñānāt /",
  "SA20asmahsbu:5645": "na ca sadā samāhitā bhavanti /",
  "SA20asmahsbu:5646": "na ca sarvasaṃśayāṃś chindanti /",
  "SA20asmahsbu:5647": "pratisaṃvidvibhāge ślokaḥ /",
  "SA20asmahsbu:5648": "āśraye 'thāśrite deśye vākye jñāne ca deśike /",
  "SA20asmahsbu:5649": "avyāhatamate nityaṃ sudeśika namo 'stu te // AMsa_20-21.47 //",
  "SA20asmahsbu:5650": "atra samāsato yac ca deśyate yena deśyate tatra nityam avyāhatamatitvenabhagavataś catasraḥ pratisaṃvido deśitāḥ /",
  "SA20asmahsbu:5651": "tatra dvayaṃ deśyate āśrayaś ca dharmaḥ /",
  "SA20asmahsbu:5652": "tadāśritaś cārthaḥ /",
  "SA20asmahsbu:5653": "dvayena deśyate vācā jñānena ca /",
  "SA20asmahsbu:5654": "sudeśikatvena tāsāṃ karma saṃdarśitaṃ /",
  "SA20asmahsbu:5655": "abhijñāvibhāge ślokaḥ /",
  "SA20asmahsbu:5656": "upetya vacanais teṣāṃ carijña āgatau gatau /",
  "SA20asmahsbu:5657": "niḥsāre caiva satvānāṃ svavavāda namo 'stu te // AMsa_20-21.48 //",
  "SA20asmahsbu:5658": "atra ṣaḍbhir abhijñābhiḥ samyagavavādatvaṃ bhagavato darśitaṃ /",
  "SA20asmahsbu:5659": "upetya vineyasakāśam ṛddhyabhijñayā /",
  "SA20asmahsbu:5660": "teṣāṃ bhāṣayā divyaśrotrābhijñayā cittacaritraṃ jñātvā cetaḥparyāyābhijñayā yathā pūrvāntād ihāgatir yathā ca saṃsārān niḥsāraṇaṃ /",
  "SA20asmahsbu:5661": "tatrāvavādaṃ dadāty avaśiṣṭābhistotṛbhir abhijñābhir yathākramaṃ /",
  "SA20asmahsbu:5662": "lakṣaṇānuvyañjanavibhāge ślokaḥ /",
  "SA20asmahsbu:5663": "satpauruṣyaṃ prapadyante tvāṃ dṛṣṭvā sarvadehinaḥ /",
  "SA20asmahsbu:5664": "dṛṣṭamātrāt prasādasya vidhāyaka namo 'stu te // AMsa_20-21.49 //",
  "SA20asmahsbu:5665": "atra lakṣaṇānuvyañjanānāṃ bhagavati mahāpuruṣatvasaṃpratyayena darśanamātrāt prasādajanakatvaṃ karma saṃdarśayitaṃ /",
  "SA20asmahsbu:5666": "pariśuddhivibhāge ślokaḥ /",
  "SA20asmahsbu:5667": "ādānasthānasaṃtyāganirmāṇapariṇāmane /",
  "SA20asmahsbu:5668": "samādhijñānavaśitāmanuprāpta namo 'stu te // AMsa_20-21.50 //",
  "SA20asmahsbu:5669": "atra bhagavataś caturvidhayā vaśitayā sarvākārāś catasraḥ pariśuddhayaḥ paridīpitāḥ /",
  "SA20asmahsbu:5670": "(Msa 186) āśrayapariśuddhir ātmabhāvasyādānasthānatyāgavaśitayā /",
  "SA20asmahsbu:5671": "ālambanapariśuddhir nirmāṇapariṇāmanavaśitayā /",
  "SA20asmahsbu:5672": "cittapariśuddhiḥ sarvākārasamādhivaśitayā /",
  "SA20asmahsbu:5673": "prajñāpariśuddhiḥ sarvākārajñānavaśitayā /",
  "SA20asmahsbu:5674": "balavibhāge ślokaḥ /",
  "SA20asmahsbu:5675": "upāye śaraṇe śuddhau satvānāṃ vipravādane /",
  "SA20asmahsbu:5676": "mahāyāne ca niryāṇe mārabhañja namo 'stu te // AMsa_20-21.51 //",
  "SA20asmahsbu:5677": "atra caturṣv artheṣu satvānāṃ vipravādanaya māro yas tadbhañjakatvena bhagavato daśānāṃ balānāṃ karma saṃdarśitaṃ /",
  "SA20asmahsbu:5678": "yad utasugatidurgatigamanādyupāyavipravādane /",
  "SA20asmahsbu:5679": "aśaraṇe devādiṣu śaraṇavipravādane /",
  "SA20asmahsbu:5680": "sāśravaśuddhimātreṇa śuddhivipravādane /",
  "SA20asmahsbu:5681": "mahāyānaniryāṇavipravādane ca /",
  "SA20asmahsbu:5682": "sthānāsthānajñānabalena hi bhagavān prathame 'rthe mārabhañjako veditavyaḥ /",
  "SA20asmahsbu:5683": "karmavipākajñānabalena dvitīye /",
  "SA20asmahsbu:5684": "dhyānavimokṣasamādhisamāpattijñānabalena tṛtīye /",
  "SA20asmahsbu:5685": "indriyaparāparatvādijñānabalena caturthe /",
  "SA20asmahsbu:5686": "hīnānīndriyādīni varjayitvā śreṣṭhasaṃniyojanāt /",
  "SA20asmahsbu:5687": "vaiśāradyavibhāge ślokaḥ /",
  "SA20asmahsbu:5688": "jñānaprahāṇaniryāṇavighnakārakadeśika /",
  "SA20asmahsbu:5689": "svaparārthe 'nyatīrthyānāṃ nirādhṛṣya namo 'stu te // AMsa_20-21.52 //",
  "SA20asmahsbu:5690": "atra jñānaprahāṇakārakatvena svārthe /",
  "SA20asmahsbu:5691": "niryāṇavighnadeśikatvena ca parārthe /",
  "SA20asmahsbu:5692": "nirādhṛṣyatvād anyatīrthyair bhagavato yathākramaṃ caturvidhaṃ vaiśāradyam udbhāvitaṃ /",
  "SA20asmahsbu:5693": "ārakṣasmṛtyupasthānavibhāge ślokaḥ /",
  "SA20asmahsbu:5694": "vigṛhyavaktā parṣatsu dvayasaṃkleśavarjita /",
  "SA20asmahsbu:5695": "nirārakṣa asaṃmoṣa gaṇakarṣa namo 'stu te // AMsa_20-21.53 //",
  "SA20asmahsbu:5696": "anena trīṇy arakṣāṇi trīṇi ca smṛtyupasthānāni bhagavataḥ paridīpitāni /",
  "SA20asmahsbu:5697": "teṣāṃ ca karma gaṇaparikarṣakatvaṃ /",
  "SA20asmahsbu:5698": "tair hi yathākramaṃ vigṛhyavaktā ca bhavati parṣatsu nirārakṣatvāt /",
  "SA20asmahsbu:5699": "dvayasaṃkleśavarjitaś cānunayapratighābhāvād /",
  "SA20asmahsbu:5700": "asaṃmoṣatayā sadābhūyasthitasmṛtitvāt /",
  "SA20asmahsbu:5701": "vāsanāsamudghātavibhāge ślokaḥ /",
  "SA20asmahsbu:5702": "cāre vihāre sarvatra nāsty asarvajñaceṣṭitaṃ /",
  "SA20asmahsbu:5703": "sarvadā tava sarvajña bhūtārthika namo 'stu te // AMsa_20-21.54 //",
  "SA20asmahsbu:5704": "anena cāre vihāre vā sarvatra sarvadā vāsarvajñaceṣṭitasyābhāvāt bhagavataḥ /",
  "SA20asmahsbu:5705": "(Msa 187) sarvakleśavāsanāsammudghātaḥ paridīpitaḥ /",
  "SA20asmahsbu:5706": "asarvajño hi kṣīṇakleśo 'py asamudghātitatvād vāsanāyā ekadā bhrāntena hastinā sārdhaṃ samāgacchati bhrāntena rathenety evamādikam asarvajñaceṣṭitaṃ karoti /",
  "SA20asmahsbu:5707": "yathoktaṃ māṇḍavyasūte /",
  "SA20asmahsbu:5708": "tac ca bhūtārthasarvajñatvaṃ nāsti /",
  "SA20asmahsbu:5709": "asaṃmoṣatāvibhāge ślokaḥ /",
  "SA20asmahsbu:5710": "sarvasatvārthakṛtyeṣu kālaṃ tvaṃ nātivartase /",
  "SA20asmahsbu:5711": "abandhyakṛtya satatam asaṃmoṣaḥ namo 'stu te // AMsa_20-21.55 //",
  "SA20asmahsbu:5712": "anena yasya satvasya yo 'rthaḥ karaṇīyo yasmin kāle tatkālānativartanāt /",
  "SA20asmahsbu:5713": "abandhyaṃ kṛtyaṃ sadā bhagavata ity asaṃmoṣadharmatvaṃ svabhāvataḥ karmataś ca saṃdarśitaṃ /",
  "SA20asmahsbu:5714": "mahākaruṇāvibhāge ślokaḥ /",
  "SA20asmahsbu:5715": "sarvalokamahorātraṃ ṣaṭkṛtvaḥ pratyavekṣase /",
  "SA20asmahsbu:5716": "mahākaruṇayā yukta hitāśaya namo 'stu te // AMsa_20-21.56 //",
  "SA20asmahsbu:5717": "atra mahākaruṇā bhagavataḥ karmataḥ svabhāvataś ca paridīpitā /",
  "SA20asmahsbu:5718": "mahākaruṇayā hi bhagavān ṣaḍkṛtvo rātrindivena lokaṃ pratyavekṣate ko hīyate ko vardhate ity evamādi /",
  "SA20asmahsbu:5719": "tadyogāc ca bhagavataḥ sarvasatveṣu nityaṃ hitāśayaḥ /",
  "SA20asmahsbu:5720": "āveṇikaguṇavibhāge ślokaḥ /",
  "SA20asmahsbu:5721": "cāreṇādhigamenāpi jñānenāpi ca karmaṇā /",
  "SA20asmahsbu:5722": "sarvaśrāvakapratyekabuddhottama namo 'stu te // AMsa_20-21.57 //",
  "SA20asmahsbu:5723": "atra cārasasṃ gṛhītaiḥ ṣaḍbhir āveṇikair buddhadharmaiḥ /",
  "SA20asmahsbu:5724": "adhigamasaṃgṛhītaiḥ ṣaḍbhiḥ /",
  "SA20asmahsbu:5725": "jñānasaṃgṛhītais tribhiḥ /",
  "SA20asmahsbu:5726": "karmasaṃgṛhītaiś ca tribhiḥ /",
  "SA20asmahsbu:5727": "tadanyasatvottamānām api śrāvakapratyekabuddhānām antikād uttamatvena sarvasatvottamatvaṃ paridīpitaṃ /",
  "SA20asmahsbu:5728": "tatra nāsti tathāgatasya skhalitaṃ /",
  "SA20asmahsbu:5729": "nāsti ravitaṃ /",
  "SA20asmahsbu:5730": "nāsti muṣitā smṛtiḥ /",
  "SA20asmahsbu:5731": "nāsty asamāhitaṃ cittaṃ /",
  "SA20asmahsbu:5732": "nāsti nānātvasaṃjñā /",
  "SA20asmahsbu:5733": "nāsty apratisaṃkhyāyopekṣeti cārasaṃgṛhītāḥ ṣaḍāveṇikā buddhadharmā ye buddhasyaiva saṃvidyante nānyeṣāṃ /",
  "SA20asmahsbu:5734": "nāsti chandaparihāṇir nāsti vīryasmṛtisamādhiprajñāvimuktiparihāṇir ity adhigamasaṃgṛhītāḥ ṣaḍ /",
  "SA20asmahsbu:5735": "atīte adhvani tathāgatasyāsaṅgam apratihataṃ jñānaṃ /",
  "SA20asmahsbu:5736": "anāgate pratyutpanne adhvani tathāgatasyāsaṅgam apratihataṃ jñānam iti /",
  "SA20asmahsbu:5737": "jñānasaṃgṛhītās trayaḥ /",
  "SA20asmahsbu:5738": "sarvaṃ tathāgatasya (Msa 188)",
  "SA20asmahsbu:5739": "kāyakarma jñānapūrvaṃgamaṃ jñānānuparivarti /",
  "SA20asmahsbu:5740": "sarvaṃ vākkarma sarvaṃ manaskarmeti karmasaṃgṛhāitās trayaḥ /",
  "SA20asmahsbu:5741": "sarvākārajñatāvibhāge ślokaḥ /",
  "SA20asmahsbu:5742": "tribhiḥ kāyair mahābodhiṃ sarvākārām upāgata /",
  "SA20asmahsbu:5743": "sarvatra sarvasatvānāṃ kāṅkṣāchida namo 'stu te // AMsa_20-21.58 //",
  "SA20asmahsbu:5744": "anena tribhiś ca kāyaiḥ sarvākārabodhyupagamatvāt sarvajñeyasarvākārajñānāc ca sarvākārajñatā bhagavataḥ paridīpitā /",
  "SA20asmahsbu:5745": "trayaḥ kāyāḥ svābhāvikaḥ sāṃbhogiko nairmāṇikaś ca /",
  "SA20asmahsbu:5746": "sarvajñeyasarvākārajñānaṃ punar atra sarvasatvānāṃ devamanuṣyādīnāṃ sarvasaṃśayacchedena karmaṇā nirdiṣṭaṃ /",
  "SA20asmahsbu:5747": "pāramitāparipūrivibhāge ślokaḥ /",
  "SA20asmahsbu:5748": "niravagraha nirdoṣa niṣkāluṣyānavasthita /",
  "SA20asmahsbu:5749": "āniṅkṣya sarvadharmeṣu niṣprapañca namo 'stu te // AMsa_20-21.59 //",
  "SA20asmahsbu:5750": "anena sakalaṣaḍpāramitāvipakṣanirmuktatayā ṣaḍpāramitāparipūrir bhagavata udbhāvitā /",
  "SA20asmahsbu:5751": "tatrānavagrahatvaṃ bhoganirāgrahatvād veditavyaṃ /",
  "SA20asmahsbu:5752": "nirdoṣatvaṃ nirmalakāyādikarmatvāt /",
  "SA20asmahsbu:5753": "niṣkāluṣyatvaṃ lokadharmaduḥkhābhyāṃ cittākaluṣīkaraṇāt /",
  "SA20asmahsbu:5754": "anavasthitatvam alpāvaraṇamātrādhigamānavasthānāt /",
  "SA20asmahsbu:5755": "/",
  "SA20asmahsbu:5756": "āniṅkṣyatvam avikṣepāt /",
  "SA20asmahsbu:5757": "niṣprapañcatvaṃ sarvavikalpaprapañcāsamudācārāt /",
  "SA20asmahsbu:5758": "buddhalakṣaṇavibhāge dvau ślokau /",
  "SA20asmahsbu:5759": "niṣpannaparamārtho 'si sarvabhūmiviniḥsṛtaḥ /",
  "SA20asmahsbu:5760": "sarvasatvāgratāṃ prāptaḥ sarvasatvavimocakaḥ // AMsa_20-21.60 //",
  "SA20asmahsbu:5761": "akṣayair asamair yukto guṇair lokeṣu dṛśyase /",
  "SA20asmahsbu:5762": "maṇḍaleṣv apy adṛśyaś ca sarvathā devamānuṣaiḥ // AMsa_20-21.61 //",
  "SA20asmahsbu:5763": "atra ṣaḍbhiḥ svabhāvahetuphalakarmayogavṛttyarthair buddhalakṣaṇaṃ paridīpitaṃ /",
  "SA20asmahsbu:5764": "tatra viśuddhā tathatā niṣpannaḥ paramārthaḥ /",
  "SA20asmahsbu:5765": "sa ca buddhānāṃ svabhāvaḥ /",
  "SA20asmahsbu:5766": "sarvabodhisatvabhūminiryātatvaṃ hetuḥ /",
  "SA20asmahsbu:5767": "sarvasatvāgratāṃ prāptatvaṃ yogaḥ /",
  "SA20asmahsbu:5768": "nānālokadhātuṣu dṛśyamānatā nirmāṇakāyena (Msa 189)",
  "SA20asmahsbu:5769": "parṣaṇmaṇḍaleṣv api dṛśyamānatā sāṃbhogikena kāyena /",
  "SA20asmahsbu:5770": "sarvathā cādṛśyamānatā dharmakāyeneti trividhā prabhedavṛttir iti /",
  "SA20asmahsbu:5771": "mahāyānasūtrālaṃkāreṣu vyavadātasamayamahābodhisatvabhāṣite",
  "SA20asmahsbu:5772": "caryāpratiṣṭhādhikāro nāmaikaviṃśatitamo 'dhikāraḥ",
  "SA20asmahsbu:5773": "samāptaś ca mahāyānasūtrālaṃkāra iti //"
}