{
    "sf245:0": "",
    "sf245:1": "",
    "sf245:2": "Mahāparinirvāṇasūtra",
    "sf245:3": "",
    "sf245:4": "evaṁ mayā śrutam ||",
    "sf245:5": "ekaṁ samayaṁ bhagavān rājagṛhe viharati gṛdhrakūṭe parvate || tena khalu samayena rājā māgadho ’jātaśatrur vaidehīputro vṛjibhiḥ sārdhaṁ prativiruddhaḥ ||",
    "sf245:6": "sa evaṁ pariṣadi vācaṁ bhāṣate || aham imān vṛjīn ṛddhāṁś ca sphītāṁś ca kṣemāṁś ca subhikṣāṁś cākīrṇabahujanamanuṣyāṁś cotsādayiṣyāmi vināśayiṣyāmy anayena vyasanam āpādayiṣyāmi ||",
    "sf245:7": "atha rājā māgadho ’jātaśatrur vaidehīputro varṣākāraṁ brāhmaṇamagadhamahāmātram āmantrayate ||",
    "sf245:8": "ehi tvaṁ varṣākāra yena bhagavāṁs tenopasaṁkrama || upetyāsmākaṁ vacanena bhagavataḥ pādau śirasā vandasvālpābādhatāṁ ca pṛcchālpātaṅkatāṁ ca laghūtthānatāṁ ca yātrāṁ ca balaṁ ca sukhaṁ cānavadyatāṁ ca sparśavihāratāṁ ca ||",
    "sf245:9": "evaṁ ca vada || rājā māgadho ’jātaśatrur vaidehīputro vṛjibhiḥ sārdhaṁ prativiruddhaḥ || sa evaṁ pariṣadi vācaṁ bhāṣate || aham imān vṛjīn ṛddhāṁś ca sphītāṁś ca kṣemāṁś ca subhikṣāṁś cākīrṇabahujanamanuṣyāṁś cotsādayiṣyāmi vināśayiṣyāmy anayena vyasanam āpādayiṣyāmi ||",
    "sf245:10": "kiṁ bhagavān āmantrayate || yathā varṣākāra sa bhagavāṁ vyākaroti tathaivodgṛhāṇa || tat kasmād dhetoḥ || avitathāvādino hi bhavanti tathāgatā arhantaḥ samyaksaṁbuddhāḥ ||",
    "sf245:11": "evaṁ deveti varṣākāro brāhmaṇamagadhamahāmātro rājño māgadhasyājātaśatror vaidehīputrasya pratiśrutya sarvaśvetaṁ vaḍabāratham abhiruhya … māṇavagaṇaparivṛtaḥ sauvarṇena daṇḍakama … rājagṛhān niryāti bhagavato ’ntikenopadarśanāya bhagavantaṁ paryupāsanāyai || tasya yāvad yānasya bhūmis tāvad yānena gatvā yānād avatīrya padbhyām eva gṛdhrakūṭaṁ parvatam abhiruhya yena bhagavāṁs tenopajagāmopetya bhagavatā sārdhaṁ saṁmukhaṁ saṁmodanīṁ saṁraṁjanīṁ vividhāṁ kathāṁ vyatisāryaikānte nyaṣīdat |",
    "sf245:12": "ekānte niṣaṇṇo varṣākāro brāhmaṇamagadhamāhāmātro bhagavantam idam avocat ||",
    "sf245:13": "rājā māgadho ’jātaśatrur vaidehīputro bhagavataḥ pādau śirasā vandaty alpābādhatāṁ ca pṛcchaty alpātaṅkatāṁ ca pūrvavad yāvat sparśavihāratāṁ ca ||",
    "sf245:14": "sukhī bhavatu varṣākāra rājā māgadho ’jātaśatrur vaidehīputras tvaṁ ca ||",
    "sf245:15": "rājā bhadanta māgadho ’jātaśatrur vaidehīputro vṛjibhiḥ sārdhaṁ prativiruddhaḥ || sa evaṁ pariṣadi vācaṁ bhāṣate || aham imān vṛjīn ṛddhāṁś ca sphītāṁś ca kṣemāṁś ca subhikṣāṁś cākīrṇabahujanamanuṣyāṁś cotsādayiṣyāmi vināśayiṣyāmy anayena vyasanam āpādayiṣyāmi ||",
    "sf245:16": "kiṁ bhagavāṅ gautama āmantrayate ||",
    "sf245:17": "ekam ahaṁ varṣākāra samayaṁ vṛjiṣu janapadeṣu viharāmi cāpāle caitye || tatra mayā vṛjīnāṁ saptāparihāṇīyā dharmā deśitāḥ || yāvac ca varṣākāra vṛjaya imān saptāparihāṇīyān dharmān samādāya vartiṣyante vṛjiṣu ca saptāparihāṇīyā dharmāḥ sandrakṣyante vṛddhir eva vṛjīnāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:18": "evam ahaṁ bhadantāsya bhagavato gautamasya saṁkṣiptena bhāṣitasyāvibhaktasya vistareṇārthaṁ nājānāmi || bhagavān gautamo saṁkṣiptena bhāṣitasyārthaṁ vibhaktaṁ vistareṇa bhāṣeta || evam ahaṁ bhagavato gautamasya saṁkṣiptena bhāṣitasyāvibhaktaṁ vistareṇārthaṁ sādhu evājñāsyāmi ||",
    "sf245:19": "tena khalu samayenāyuṣmān ānando bhagavataḥ pṛṣṭhataḥ sthito bhagavantaṁ vījayamānaḥ || tatra bhagavān āyuṣmantam ānandam āmantrayate ||",
    "sf245:20": "kiṁ nu tvayānanda śrutaṁ vṛjayo ’bhīkṣṇasannipātā abhīkṣṇaṁ sannipātabahulā viharanti ||",
    "sf245:21": "śrutaṁ me bhadanta vṛjayo ’bhīkṣṇasannipātā abhīkṣṇaṁ sannipātabahulā viharanti ||",
    "sf245:22": "yāvac ca varṣākāra vṛjayo ’bhīkṣṇasannipātā abhīkṣṇaṁ sannipātabahulā vihariṣyanti vṛddhir eva vṛjīnāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:23": "kiṁ nu tvayānanda śrutaṁ vṛjayaḥ samagrāḥ sannipatanti samagrā vyuttiṣṭhanti samagrā vṛjikaraṇīyāni kurvanti ||",
    "sf245:24": "śrutaṁ me bhadanta vṛjayaḥ samagrāḥ sannipatanti samagrā vyuttiṣṭhanti samagrā vṛjikaraṇīyāni kurvanti ||",
    "sf245:25": "yāvac ca varṣākāra vṛjayaḥ samagrāḥ sannipatiṣyanti samagrā vyutthāsyanti samagrā vṛjikaraṇīyāni kariṣyanti vṛddhir eva vṛjīnāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:26": "kiṁ nu tvayānanda śrutaṁ vṛjayo ’praṇihitaṁ na praṇidadhati praṇihitaṁ ca na samucchindati yathāprajñaptaṁ vṛjidharmaṁ samādāya vartante ||",
    "sf245:27": "śrutaṁ me bhadanta vṛjayo ’praṇihitaṁ na praṇidadhati praṇihitaṁ ca na samucchindanti yathāprajñaptaṁ vṛjidharmaṁ samādāya vartante ||",
    "sf245:28": "yāvac ca varṣākāra vṛjayo ’praṇihitaṁ na praṇidhāsyanti praṇihitaṁ ca na samucchetsyanti yathāprajñaptaṁ vṛjidharmaṁ samādāya vartiṣyante vṛddhir eva vṛjīnāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:29": "kiṁ nu tvayānanda śrutaṁ yās tā vṛjīnāṁ vṛjiprajāpatyo vṛjikumārikāś ca pitṛrakṣitā mātṛrakṣitā bhrātṛrakṣitā bhaginīrakṣitāḥ śvaśurarakṣitā śvaśrurakṣitā jñātirakṣitā gotrarakṣitāḥ saparidaṇḍāḥ sasvāmikāḥ kanyāḥ paraparigṛhītā antaśo mālāguṇaparikṣiptā api tadrūpāsu na sahasā balenānupraskandya kāmeṣu cāritram āpadyante ||",
    "sf245:30": "śrutaṁ me bhadanta vṛjayo yās tā vṛjīnāṁ vṛjiprajāpatyo vṛjikumārikāś ca pitṛrakṣitā mātṛrakṣitā pūrvavad yāvad antaśo mālāguṇaparikṣiptā api tadrūpāsu na sahasā balenānupraskandya kāmeṣu cāritram āpadyante ||",
    "sf245:31": "yāvac ca varṣākāra vṛjayo yās tā vṛjīnāṁ vṛjiprajāpatyo vṛjikumārikāś ca pūrvavad yāvad antaśo mālāguṇaparikṣiptā api tadrūpāsu na sahasā balenānupraskandya kāmeṣu cāritram āpatsyante vṛddhir eva vṛjīnāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:32": "kiṁ nu tvayānanda śrutaṁ vṛjayo ye te vṛjīnāṁ vṛjimahallakās tān satkurvanti gurukurvanti mānayanti pūjayanti teṣāṁ vacanaṁ śrotavyaṁ manyante ||",
    "sf245:33": "śrutaṁ me bhadanta vṛjayo ye te vṛjīnāṁ vṛjimahallakās tān satkurvanti gurukurvanti mānayanti pūjayanti teṣāṁ vacanaṁ śrotavyaṁ manyante ||",
    "sf245:34": "yāvac ca varṣākāra vṛjayo ye te vṛjīnāṁ vṛjimahallakās tān satkariṣyanti gurukariṣyanti mānayiṣyanti pūjayiṣyanti teṣāṁ vacanaṁ śrotavyaṁ maṁsyante vṛddhir eva vṛjīnāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:35": "kiṁ nu tvayānanda śrutaṁ vṛjayo ye te vṛjīnāṁ caturdikṣu vṛjicaityās tān satkurvanti gurukurvanti mānayanti pūjayanti teṣāṁ ca paurāṇaṁ cihnavṛttaṁ na samucchindanti ||",
    "sf245:36": "śrutaṁ me bhadanta vṛjayo ye te vṛjīnāṁ caturdikṣu vṛjicaityās tān satkurvanti gurukurvanti mānayanti pūjayanti teṣāṁ ca paurāṇaṁ cihnavṛttaṁ na samucchindanti ||",
    "sf245:37": "yāvac ca varṣākāra vṛjayo ye te vṛjīnāṁ caturdikṣu vṛjicaityās tān satkariṣyanti gurukariṣyanti mānayiṣyanti pūjayiṣyanti teṣāṁ ca paurāṇaṁ cihnavṛttaṁ na samucchetsyanti vṛddhir eva vṛjīnāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:38": "kiṁ nu tvayānanda śrutaṁ vṛjīnām arhatām antike tīvracetasa ārakṣāsmṛtiḥ pratyupasthitā kaccid anāgatāś cārhanta āgaccheyur āgatāś cābhirameraṁs te ca na vihanyerañ cīvarapiṇḍapātaśayanāsanaglānapratyayabhaiṣajyapariṣkāraiḥ ||",
    "sf245:39": "śrutaṁ me bhadanta vṛjīnām arhatām antike tīvracetasa ārakṣāsmṛtiḥ pratyupasthitā kaccid anāgatāś cārhanta āgaccheyur āgatāś cābhirameraṁs te ca na vihanyerañ cīvarapiṇḍapātaśayanāsanaglānapratyayabhaiṣajyapariṣkāraiḥ ||",
    "sf245:40": "yāvac ca varṣākāra vṛjīnām arhatām antike tīvracetasa ārakṣāsmṛtiḥ pratyupasthitā bhaviṣyati kaccid anāgatāś cārhanta āgaccheyur āgatāś cābhirameraṁs te ca na vihanyerañ cīvarapiṇḍapātaśayanāsanaglānapratyayabhaiṣajyapariṣkārair vṛddhir eva vṛjīnāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:41": "yāvac ca varṣākāra vṛjaya imān saptāparihāṇīyān dharmān samādāya vartiṣyante vṛjiṣu ca saptāparihāṇīyā dharmāḥ sandrakṣyante vṛddhir eva vṛjīnāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:42": "",
    "sf245:43": "ekaikena tāvad bho gautamāṅgena samanvāgatā vṛjayo ’gamanīyāḥ syū rājño māgadhasyājātaśatror vaidehīputrasya kaḥ punar vādaḥ sarvaiḥ ||",
    "sf245:44": "hanta bho gautama gamiṣyāmo bahukṛtyāḥ smo bahukaraṇīyāḥ ||",
    "sf245:45": "yasyedānīṁ varṣākāra kālaṁ manyase ||",
    "sf245:46": "atha varṣākāro brāhmaṇamagadhamahāmātro bhagavato bhāṣitam abhinandyānumodya bhagavato ’ntikāt prakrāntaḥ ||",
    "sf245:47": "",
    "sf245:48": "tatra bhagavān āyuṣmantam ānandam āmantrayate || yāvanto bhikṣavo gṛdhrakūṭaparvatam upaniśritya viharanti tān sarvān upasthānaśālāyāṁ sannipātaya ||",
    "sf245:49": "evaṁ bhadantety āyuṣmān ānando bhagavataḥ pratiśrutya yāvanto bhikṣavo gṛdhrakūṭaṁ parvatam upaniśritya viharanti tān sarvān upasthānaśālāyāṁ sannipātayitvā yena bhagavāṁs tenopajagāma || upetya bhagavatpādau śirasā vanditvaikānte ’sthāt || ekāntasthita āyuṣmān ānando bhagavantam idam avocat ||",
    "sf245:50": "yāvanto bhadanta bhikṣavo gṛdhrakūṭaṁ parvatam upaniśritya viharanti te sarva upasthānaśālāyāṁ sannipatitāḥ || yasyedānīṁ bhagavāṅ kālaṁ manyate ||",
    "sf245:51": "atha bhagavān yenopasthānaśālā tenopajagāma || upetya purastād bhikṣusaṁghasya prajñapta evāsane nyaṣīdat || niṣadya bhagavān bhikṣūn āmantrayate sma ||",
    "sf245:52": "saptāhaṁ vo bhikṣavo ’parihāṇīyān dharmān deśayiṣyāmi tāñ śṛṇuta sādhu ca suṣṭhu ca manasi kuruta bhāṣiṣye || saptāparihāṇīyā dharmāḥ katame ||",
    "sf245:53": "yāvac ca bhikṣavo ’bhīkṣṇasannipātā abhīkṣṇaṁ sannipātabahulā vihariṣyanti vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:54": "yāvac ca bhikṣavaḥ samagrāḥ sannipatiṣyanti samagrā vyutthāsyanti samagrāḥ saṁghakaraṇīyāni kariṣyanti vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:55": "yāvac ca bhikṣavo ’praṇihitaṁ na praṇidhāsyanti praṇihitaṁ ca na samucchetsyanti yathāprajñaptikāṁ śikṣāṁ samādāya vartiṣyante vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:56": "yāvac ca bhikṣavas tṛṣṇāyāḥ paunarbhavikyā nandirāgasahagatāyās tatra tatrābhinandinyā vaśaṁ na gacchanti vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:57": "yāvac ca bhikṣavo ye te bhikṣavaḥ sthavirā rātrijñāś cirapravrajitā … tān satkariṣyanti gurukariṣyanti mānayiṣyanti pūjayiṣyanti teṣāṁ vacanaṁ śrotavyaṁ maṁsyante vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:58": "yāvac ca bhikṣavo ’raṇyavanaprasthāni prāntāni śayanāsanāny adhyāvasiṣyanti vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:59": "yāvac ca bhikṣavaḥ sabrahmacāriṇām antike tīvracetasa ārakṣāsmṛtiḥ pratyupasthitā kaccid anāgatāś ca sabrahmacāriṇa āgaccheyur āgatāś cābhirameraṁs te ca na vihanyerañ cīvarapiṇḍapātaśayanāsanaglānapratyayabhaiṣajyapariṣkārair vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:60": "yāvac ca bhikṣava imān saptāparihāṇīyān dharmān samādāya vartiṣyante bhikṣuṣu ca saptāparihāṇīyā dharmāḥ sandrakṣyante vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:61": "aparān api saptāparihāṇīyān dharmān deśayiṣyāmi tāñ śṛṇuta sādhu ca suṣṭhu ca manasi kuruta bhāṣiṣye || saptāparihāṇīyā dharmāḥ katame ||",
    "sf245:62": "yāvac ca bhikṣavaḥ śāstāraṁ satkariṣyanti gurukariṣyanti mānayiṣyanti pūjayiṣyanti śāstāraṁ satkṛtvā gurukṛtvā mānayitvā pūjayitvopaśritya vihariṣyanti dharmaṁ śikṣām anuśāsanam apramādaṁ pratisaṁstaraṁ samādhiṁ satkariṣyanti gurukariṣyanti mānayiṣyanti pūjayiṣyanti samādhiṁ satkṛtvā gurukṛtvā mānayitvā pūjayitvopaśritya vihariṣyanti vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:63": "Nur im Tib.",
    "sf245:64": "aparān api saptāparihāṇīyān dharmān deśayiṣyāmi tāñ śṛṇuta sādhu ca suṣṭhu ca manasi kuruta bhāṣiṣye || saptāparihāṇīyā dharmāḥ katame ||",
    "sf245:65": "yāvac ca bhikṣavo na karmārāmā bhaviṣyanti na bhāṣyārāmā na nidrārāmā na saṁgaṇikārāmā … viśeṣādhigamenāntarāvasān … vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:66": "Nur im Tib.",
    "sf245:67": "aparān api saptāparihāṇīyān dharmān deśayiṣyāmi tāñ śṛṇuta sādhu ca suṣṭhu ca manasi kuruta bhāṣiṣye || saptāparihāṇīyā dharmāḥ katame ||",
    "sf245:68": "yāvac ca bhikṣavaḥ śrāddhā bhaviṣyanti hrīmanto bhaviṣyanty avatrāpiṇa ārabdhavīryā upasthitasmṛtayaḥ samāhitāḥ prajñāvanto bhaviṣyanti vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:69": "Nur im Tib.",
    "sf245:70": "aparān api saptāparihāṇīyān dharmān deśayiṣyāmi tāñ śṛṇuta sādhu ca suṣṭhu ca manasi kuruta bhāṣiṣye || saptāparihāṇīyā dharmāḥ katame ||",
    "sf245:71": "yāvac ca bhikṣavo dharmajñā arthajñāḥ kālajñā mātrajñā ātmajñāḥ pariṣajjñāḥ pudgalavarāvarajñā vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:72": "Nur im Tib.",
    "sf245:73": "aparān api saptāparihāṇīyān dharmān deśayiṣyāmi tāñ śṛṇuta sādhu ca suṣṭhu ca manasi kuruta bhāṣiṣye || saptāparihāṇīyā dharmāḥ katame ||",
    "sf245:74": "yāvac ca bhikṣavaḥ smṛtisaṁbodhyaṅgaṁ bhāvayiṣyanti vivekaniśritaṁ virāganiśritaṁ nirodhaniśritaṁ vyavasargapariṇataṁ dharmavicayavīryaprītiprasrabdhisamādhyupekṣāsaṁbodhyaṅgaṁ bhāvayiṣyanti vivekaniśritaṁ virāganiśritaṁ nirodhaniśritaṁ vyavasargapariṇataṁ vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:75": "yāvac ca bhikṣava imān saptāparihāṇīyān dharmān samādāya vartiṣyante bhikṣuṣu ca saptāparihāṇīyā dharmāḥ sandrakṣyante vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:76": "ṣaḍ ahaṁ vo bhikṣavaḥ saṁraṁjanīyān dharmān deśayiṣyāmi tāñ śṛṇuta sādhu ca suṣṭhu ca manasi kuruta bhāṣiṣye || ṣaṭ saṁraṁjanīyā dharmāḥ katame ||",
    "sf245:77": "maitraṁ me kāyakarma pratyupasthitaṁ bhaviṣyati śāstur antike vijñānāñ ca sabrahmacāriṇām || ayaṁ dharmaḥ saṁraṁjanīyaḥ priyakaraṇo gurukaraṇo manāpakaraṇaḥ priyatvāya gurutvāya gauravāya bhāvanāya saṁgrahāya samādhaye ’vigrahāyāvivādāya ekotībhāvāya saṁvartate ||",
    "sf245:78": "maitraṁ vākkarma",
    "sf245:79": "maitraṁ manaskarma",
    "sf245:80": "ye te lābhā dhārmikā dharmalabdhā antataḥ pātragatāḥ pātraparyāpannās tadrūpeṣu lābheṣu sādhāraṇaparibhojino bhaviṣyāmo ’pratiguptabhojinaḥ sārdhaṁ vijñaiḥ sabrahmacāribhiḥ ||",
    "sf245:81": "ayaṁ dharmaḥ saṁraṁjanīyaḥ pūrvavat ||",
    "sf245:82": "yāni tāni śīlāny akhaṇḍāny acchidrāṇy aśabalāny akalmāṣāṇi bhujiṣyāṇy aparāmṛṣṭāni susamāptāni susamādattāni vijñapraśastāny agarhitāni vijñais tadrūpaiḥ śīlaiḥ śīlasāmānyagatā bhaviṣyāmaḥ sārdhaṁ vijñaiḥ sabrahmacāribhiḥ || ayaṁ dharmaḥ saṁraṁjanīyaḥ pūrvavat ||",
    "sf245:83": "yeyaṁ dṛṣṭir āryā nairyāṇikā nairvedhikā niryāti tatkarasamyagduḥkhakṣayāya duḥkhasyāntakriyāyai tadrūpayā dṛṣṭyā dṛṣṭisāmānyagatā bhaviṣyāmaḥ sārdhaṁ vijñaiḥ sabrahmacāribhiḥ || ayaṁ dharmaḥ saṁraṁjanīyaḥ pūrvavad yāvad ekotībhāvāya saṁvartate ||",
    "sf245:84": "yāvac ca bhikṣava imān ṣaṭ saṁraṁjanīyān dharmān samādāya vartiṣyante bhikṣuṣu ca ṣaṭ saṁraṁjanīyā dharmāḥ sandrakṣyante vṛddhir eva bhikṣūṇāṁ pratikāṁkṣitavyā kuśalānāṁ dharmāṇāṁ na parihāṇiḥ ||",
    "sf245:85": "Nur Chin.",
    "sf245:86": "Hier im Tib. Uddāna",
    "sf245:87": "",
    "sf245:88": "tatra bhagavān āyuṣmantam ānandam āmantrayate || āgamayānanda yena pāṭaligrāmakaḥ ||",
    "sf245:89": "evaṁ bhadantety āyuṣmān ānando bhagavataḥ pratyaśrauṣīt || atha bhagavān sārdhaṁ bhikṣusaṁghena magadheṣu janapadeṣu caryāṁ caran antarā ca pāṭaligrāmakam antarā ca rājagṛhaṁ rājāgārake rātrīṁ viharati veṇuyaṣṭikām upaniśritya ||",
    "sf245:90": "atha bhagavān bhikṣūn āmantrayate sma || caturṇāṁ bhikṣava āryasatyānām ajñānād adarśanād anavabodhād aprativedhād idaṁ dīrgham adhvānaṁ saṁdhāvitaṁ saṁsṛtaṁ mayā yuṣmābhir eva ca || katameṣāṁ caturṇām ||",
    "sf245:91": "duḥkhasya duḥkhasamudayasya duḥkhanirodhasya duḥkhanirodhagāminyāḥ pratipado ’jñānād adarśanād anavabodhād aprativedhād idaṁ dīrgham adhvānaṁ saṁdhāvitaṁ saṁsṛtaṁ mayā yuṣmābhir eva ca ||",
    "sf245:92": "tad idaṁ duḥkham āryasatyam anuviddhaṁ pratividdham ucchinnā bhavanetrī vikṣīṇo jātisaṁsāro nāstīdānīṁ punarbhavaḥ ||",
    "sf245:93": "duḥkhasamudayo duḥkhanirodho duḥkhanirodhagāminī pratipad āryasatyam anuviddhaṁ pratividdham ucchinnā bhavanetrī vikṣīṇo jātisaṁsāro nāstīdānīṁ punarbhavaḥ ||",
    "sf245:94": "Nur im Tib.",
    "sf245:95": "",
    "sf245:96": "caturṇām āryasatyānāṁ",
    "sf245:97": "yathābhūtam adarśanāt ||",
    "sf245:98": "saṁsṛtaṁ dīrgham adhvānaṁ",
    "sf245:99": "mayā yuṣmābhir eva ca | 1",
    "sf245:100": "tāni satyāni dṛṣṭāni",
    "sf245:101": "bhavanetrī samuddhṛtā ||",
    "sf245:102": "vikṣīṇo jātisaṁsāro",
    "sf245:103": "nāstīdānīṁ punarbhavaḥ | 2",
    "sf245:104": "",
    "sf245:105": "",
    "sf245:106": "tatra bhagavān āyuṣmantam ānandam āmantrayate || āgamayānanda yena pāṭaligrāmakaḥ ||",
    "sf245:107": "evaṁ bhadantety āyuṣmān ānando bhagavataḥ pratyaśrauṣīt || atha bhagavān magadheṣu janapadeṣu caryāṁ caran pāṭaligrāmakam anuprāptaḥ pāṭaligrāmake viharati pāṭalake caitye ||",
    "sf245:108": "aśrauṣuḥ pāṭaligrāmīyakā brāhmaṇagṛhapatayo bhagavān gautamo magadheṣu janapadeṣu caryāṁ caran pāṭaligrāmakam anuprāptaḥ pāṭaligrāmake viharati pāṭalake caitye ||",
    "sf245:109": "śrutvā ca punaḥ saṁghāt saṁghaṁ pūgāt pūgaṁ saṁgamya samāgamya pāṭaligrāmakān niṣkramya yena bhagavāṁs tenopajagmur upetya bhagavatpādau śirasā vanditvaikānte nyaṣīdan ||",
    "sf245:110": "ekāntaniṣaṇṇān pāṭaligrāmīyakān brāhmaṇagṛhapatīn bhagavān idam avocat ||",
    "sf245:111": "pañceme brāhmaṇagṛhapataya ādīnavāḥ pramāde || katame pañca ||",
    "sf245:112": "iha brāhmaṇagṛhapatayaḥ pramattaḥ pramādādhikaraṇahetor mahatīṁ bhogajyāniṁ nigacchati || yad brāhmaṇagṛhapatayaḥ pramattaḥ pramādādhikaraṇahetor mahatīṁ bhogajyāniṁ nigacchati || ayaṁ prathama ādīnavaḥ pramāde ||",
    "sf245:113": "punar aparaṁ brāhmaṇagṛhapatayaḥ pramattaḥ pramādādhikaraṇahetor yāṁ yām eva pariṣadam upasaṁkrāmati yadi vā kṣatriyapariṣadaṁ yadi vā brāhmaṇapariṣadaṁ yadi vā gṛhapatipariṣadaṁ yadi vā śramaṇapariṣadaṁ tatra tatra madgur upasaṁkrāmaty anudagro ’viśāradaḥ || yad brāhmaṇagṛhapatayaḥ pramattaḥ pramādādhikaraṇahetor yāṁ yām eva pariṣadam upasaṁkrāmati pūrvavad yāvad aviśāradaḥ || ayaṁ dvitīya ādīnavaḥ pramāde ||",
    "sf245:114": "punar aparaṁ brāhmaṇagṛhapatayaḥ pramattasya pramādādhikaraṇahetor digvidikṣu pāpako ’varṇo ’kīrtiśabdaśloko ’bhyudgacchati || yad brāhmaṇagṛhapatayaḥ pramattasya pramādādhikaraṇahetor digvidikṣu pāpako ’varṇo ’kīrtiśabdaśloko ’bhyudgacchati || ayaṁ tṛtīya ādīnavaḥ pramāde ||",
    "sf245:115": "punar aparaṁ brāhmaṇagṛhapatayaḥ pramattaḥ pramādādhikaraṇahetor vipratisārī kālaṁ karoti || yad brāhmaṇagṛhapatayaḥ pramattaḥ pramādādhikaraṇahetor vipratisārī kālaṁ karoti || ayaṁ caturtha ādīnavaḥ pramāde ||",
    "sf245:116": "punar aparaṁ brāhmaṇagṛhapatayaḥ pramattaḥ pramādādhikaraṇahetoḥ kāyasya bhedān narakeṣūpapadyate || yad brāhmaṇagṛhapatayaḥ pramattaḥ pramādādhikaraṇahetoḥ kāyasya bhedān narakeṣūpapadyate || ayaṁ pañcama ādīnavaḥ pramāde ||",
    "sf245:117": "pañca tv ime brāhmaṇagṛhapataya ānuśaṁsā apramāde || katame pañca ||",
    "sf245:118": "iha brāhmaṇagṛhapatayo ’pramatto ’pramādādhikaraṇahetor na mahatīṁ bhogajyāniṁ nigacchati || yad brāhmaṇagṛhapatayo ’pramatto ’pramādādhikaraṇahetor na mahatīṁ bhogajyāniṁ nigacchati || ayaṁ prathama ānuśaṁso ’pramāde ||",
    "sf245:119": "punar aparaṁ brāhmaṇagṛhapatayo ’pramatto ’pramādādhikaraṇahetor yāṁ yām eva pariṣadam upasaṁkrāmati yadi vā kṣatriyapariṣadaṁ yadi vā brāhmaṇapariṣadaṁ yadi vā gṛhapatipariṣadaṁ yadi vā śramaṇapariṣadaṁ tatra tatrāmadgur upasaṁkrāmaty udagro viśāradaḥ || yad brāhmaṇagṛhapatayo ’pramatto ’pramādādhikaraṇahetor yāṁ yām eva pariṣadam upasaṁkrāmati pūrvavad yāvad viśāradaḥ || ayaṁ dvitīya ānuśaṁso ’pramāde ||",
    "sf245:120": "punar aparaṁ brāhmaṇagṛhapatayo ’pramattasyāpramādādhikaraṇahetor digvidikṣūdāraḥ kalyāṇaḥ kīrtiśabdaśloko ’bhyudgacchati || yad brāhmaṇagṛhapatayo ’pramattasyāpramādādhikaraṇahetor digvidikṣūdāraḥ kalyāṇaḥ kīrtiśabdaśloko ’bhyudgacchati || ayaṁ tṛtīya ānuśaṁso ’pramāde ||",
    "sf245:121": "punar aparaṁ brāhmaṇagṛhapatayo ’pramatto ’pramādādhikaraṇahetor na vipratisārī kālaṁ karoti || yad brāhmaṇagṛhapatayo ’pramatto ’pramādādhikaraṇahetor na vipratisārī kālaṁ karoti || ayaṁ caturtha ānuśaṁso ’pramāde ||",
    "sf245:122": "punar aparaṁ brāhmaṇagṛhapatayo ’pramatto ’pramādādhikaraṇahetoḥ kāyasya bhedāt sugatau svargaloke deveṣūpapadyate || yad brāhmaṇagṛhapatayo ’pramatto ’pramādādhikaraṇahetoḥ kāyasya bhedāt sugatau svargaloke deveṣūpapadyate || ayaṁ pañcama ānuśaṁso ’pramāde ||",
    "sf245:123": "atha bhagavān pāṭaligrāmīyakān brāhmaṇagṛhapatīn dhārmyā kathayā sandarśayati samādāpayati samuttejayati saṁpraharṣayati || anekaparyāyeṇa dhārmyā kathayā sandarśayitvā samādāpayitvā samuttejayitvā saṁpraharṣayitvā tūṣṇīm abhūt ||",
    "sf245:124": "atha pāṭaligrāmīyakā brāhmaṇagṛhapataya utthāyāsanād ekāṁsam uttarāsaṅgaṁ kṛtvā yena bhagavāṁs tenāñjaliṁ praṇamya bhagavantam idam avocan || adhivāsayatv asmākaṁ bhagavān āvasathe rātriṁvāsāya || adhivāsayati bhagavān pāṭaligrāmīyakānāṁ brāhmaṇagṛhapatīnāṁ tūṣṇīṁbhāvena ||",
    "sf245:125": "atha pāṭaligrāmīyakā brāhmaṇagṛhapatayo bhagavatas tūṣṇīṁbhāvenādhivāsanāṁ viditvā bhagavatpādau śirasā vanditvā bhagavato ’ntikāt prakrāntāḥ ||",
    "sf245:126": "",
    "sf245:127": "atha bhagavān aciraprakrāntān pāṭaligrāmīyakān brāhmaṇagṛhapatīn viditvā bahir āvasathasya pādau prakṣālyāvasathaṁ praviśya nyaṣīdat ||",
    "sf245:128": "tena samayena varṣākāro brāhmaṇamagadhamahāmātra udyuktaḥ pāṭaligrāmakaṁ nagaraṁ māpayituṁ vṛjīnāṁ pratighātārtham || tadā pāṭaligrāmake mahāśakyamahāśakyā devatā vastuni pratigṛhṇanti ||",
    "sf245:129": "paryaṅkam ābhujyarjuṁ kāyaṁ praṇidhāya pratimukhaṁ smṛtim upasthāpyādrākṣīd bhagavān āvasathe divāvihāropagato divyena cakṣuṣā viśuddhenātikrāntamānuṣeṇa pāṭaligrāmake mahāśakyamahāśakyā devatā vastūni pratigṛhṇanti || dṛṣṭvā ca punaḥ sāyāhne pratisaṁlayanād vyutthāyāvasathād avatīryāvasathapracchāyāyāṁ purastād bhikṣusaṁghasya prajñapta evāsane nyaṣīdat ||",
    "sf245:130": "niṣadya bhagavān āyuṣmantam ānandam āmantrayate ||",
    "sf245:131": "ka ānandodyuktaḥ pāṭaligrāmakaṁ nagaraṁ māpayitum ||",
    "sf245:132": "varṣākāro bhadanta brāhmaṇamagadhamahāmātra udyuktaḥ pāṭaligrāmakaṁ nagaraṁ māpayituṁ vṛjīnāṁ pratighātārtham ||",
    "sf245:133": "sādhu sādhv ānanda + + varṣākāro brāhmaṇamagadhamahāmātro yathā devais trāyastriṁśaiḥ sārdham + + + + + + + ||",
    "sf245:134": "atrāham ānandādrākṣam āvasathe divāvihāropagataḥ pāṭaligrāmake mahāśakyamahāśakyā devatā vastūni pratigṛhṇanti ||",
    "sf245:135": "yasminn ānanda pradeśe mahāśakyamahāśakyā devatā vastūni pratigṛhṇanti mahāśakyānāṁ manuṣyāṇāṁ tasmin pradeśe cittaṁ krāmati yaduta vāsāya ||",
    "sf245:136": "yasmin pradeśe madhyā devatā vastūni pratigṛhṇanti madhyānāṁ manuṣyāṇāṁ tasmin pradeśe cittaṁ krāmati yaduta vāsāya ||",
    "sf245:137": "yasmin pradeśe nīcā devatā vastūni pratigṛhṇanti nīcānāṁ manuṣyāṇāṁ tasmin pradeśe cittaṁ krāmati yaduta vāsāya ||",
    "sf245:138": "asminn ānanda pāṭaligrāmake mahāśakyamahāśakyā devatā vastūni pratigṛhṇanti || asmin pradeśe mahāśakyānāṁ manuṣyāṇāṁ cittaṁ kramiṣyati yaduta vāsāya ||",
    "sf245:139": "yāvad evānandāryā āvāsā āryā vyavahārā āryā vāṇir yathaitad agraṁ bhaviṣyati puṭabhedanānāṁ yaduta pāṭaliputraṁ nagaraṁ ||",
    "sf245:140": "tasya trayo ’ntarāyā veditavyā agnito ’py udakato ’py abhyantarato ’pi mithobhedāt ||",
    "sf245:141": "",
    "sf245:142": "aśrauṣīd varṣākāro brāhmaṇamagadhamahāmātraḥ || bhagavān gautamo magadheṣu janapadeṣu caryāṁ caran pāṭaligrāmakam anuprāptaḥ pāṭaligrāmake viharati pāṭalake caitye || paryupāsate taṁ pāṭaligrāmīyakā brāhmaṇagṛhapatayaḥ ||",
    "sf245:143": "śrutvā ca punaḥ pāṭaligrāmakān niṣkramya yena bhagavāṁs tenopajagāma || upetya bhagavatā sārdhaṁ saṁmukhaṁ saṁmodanīṁ saṁraṁjanīṁ vividhāṁ kathāṁ vyatisāryaikānte nyaṣīdat ||",
    "sf245:144": "ekāntaniṣaṇṇaṁ varṣākāraṁ brāhmaṇamagadhamahāmātraṁ bhagavān dhārmyā kathayā sandarśayati samādāpayati samuttejayati saṁpraharṣayati || anekaparyāyeṇa dhārmyā kathayā sandarśayitvā samādāpayitvā samuttejayitvā saṁpraharṣayitvā tūṣṇīm abhūt ||",
    "sf245:145": "atha varṣākāro brāhmaṇamagadhamahāmātra utthāyāsanād ekāṁsam uttarāsaṅgaṁ kṛtvā yena bhagavāṁs tenāñjaliṁ praṇamya bhagavantam idam avocat ||",
    "sf245:146": "adhivāsayatu me bhavāṅ gautamaḥ śvo bhaktena sārdhaṁ bhikṣusaṁghena || adhivāsayati bhagavān varṣākārasya brāhmaṇamagadhamahāmātrasya tūṣṇīṁbhāvena ||",
    "sf245:147": "atha varṣākāro brāhmaṇamagadhamahāmātro bhagavatas tūṣṇīṁbhāvenādhivāsanāṁ viditvā bhagavato bhāṣitam abhinandyānumodya bhagavato ’ntikāt prakrāntaḥ ||",
    "sf245:148": "atha varṣākāro brāhmaṇamagadhamahāmātras tām eva rātriṁ śuciṁ praṇītaṁ khādanīyabhojanīyaṁ samudānīya kālyam evotthāyāsanakāni prajñapyodakamaṇiṁ pratiṣṭhāpya bhagavato dūtena kālam ārocayati || samayo bho gautamo sadyo bhaktaṁ yasyedānīṁ bhavāṅ gautamaḥ kālaṁ manyate ||",
    "sf245:149": "atha bhagavān pūrvāhṇe nivasya pātracīvaram ādāya bhikṣusaṁghaparivṛto bhikṣusaṁghapuraskṛto yena varṣākārasya brāhmaṇamagadhamahāmātrasya bhaktābhisāras tenopajagāma || upetya purastād bhikṣusaṁghasya prajñapta evāsane nyaṣīdat ||",
    "sf245:150": "atha varṣākāro brāhmaṇamagadhamahāmātraḥ sukhopaniṣaṇṇaṁ buddhapramukhaṁ bhikṣusaṁghaṁ viditvā śucinā praṇītena khādanīyabhojanīyena svahastaṁ santarpayati saṁpravārayati || śucinā praṇītena khādanīyabhojanīyena svahastaṁ santarpayitvā saṁpravārayitvā bhagavantaṁ bhuktavantaṁ viditvā dhautahastam apanītapātraṁ sauvarṇaṁ bhṛṅgāraṁ gṛhītvā bhagavataḥ purato ’sthāt || āyācamāna evaṁ cāha ||",
    "sf245:151": "ito dānād yaḥ puṇyābhiṣyandaḥ kuśalābhiṣyandaḥ sa bhavatu pāṭaliputravāstavyānāṁ devatānāṁ dīrgharātram arthāya hitāya sukhāya || teṣāñ ca nāmnā dakṣiṇām ādiśasva ||",
    "sf245:152": "atha bhagavān varṣākārasya brāhmaṇamagadhamahāmātrasya tad dānam anayābhyanumodanayābhyanumodate ||",
    "sf245:153": "",
    "sf245:154": "yo devatāḥ pūjayati",
    "sf245:155": "śrāddhaḥ puruṣapudgalaḥ ||",
    "sf245:156": "śāstur vākyakaro bhavati",
    "sf245:157": "buddhair etat praśaṁsitam |",
    "sf245:158": "yasmin pradeśe medhāvī",
    "sf245:159": "vāsaṁ kalpayati paṇḍitaḥ ||",
    "sf245:160": "śīlavantaṁ bhojayitvā",
    "sf245:161": "dakṣiṇām ādiśet tataḥ |",
    "sf245:162": "te mānitā mānayanti",
    "sf245:163": "pūjitāḥ pūjayanti ca ||",
    "sf245:164": "athainam anukampanti",
    "sf245:165": "mātā putram ivaurasam ||",
    "sf245:166": "devānukampitappoṣaḥ",
    "sf245:167": "sukhī bhadrāṇi paśyati |",
    "sf245:168": "",
    "sf245:169": "",
    "sf245:170": "atha bhagavān varṣākāraṁ brāhmaṇamagadhamahāmātraṁ dhārmyā kathayā sandarśayitvā samādāpayitvā samuttejayitvā saṁpraharṣayitvotthāyāsanāt prakrāntaḥ ||",
    "sf245:171": "atha varṣākāro brāhmaṇamagadhamahāmātro yat tatrotsīdanadharmaṁ tat sarvaṁ visarjanadharmam iti kṛtvā bhagavantaṁ pṛṣṭhataḥ pṛṣṭhataḥ samanubaddhaḥ ||",
    "sf245:172": "atha varṣākārasya brāhmaṇamagadhamahāmātrasyaitad abhavat ||",
    "sf245:173": "yena dvāreṇa śramaṇo gautamaḥ prathamato niṣkramiṣyati tam ahaṁ gautamadvāraṁ māpayiṣyāmi yena tīrthena śramaṇo gautamaḥ prathamato nadīṁ gaṅgām uttariṣyati tam ahaṁ gautamatīrthaṁ māpayiṣyāmi ||",
    "sf245:174": "atha bhagavān varṣākārasya brāhmaṇamagadhamahāmātrasya cetasā cittam ājñāya paścimena dvāreṇa niṣkramyottareṇānvāvṛtto yena nadī gaṅgā ||",
    "sf245:175": "tena khalu samayena māgadhakā manuṣyā nadīṁ gaṅgām uttaranty api pratyuttaranty apy ekatyāḥ śalmaliphaleṣv ekatyā alābuniḥśrayaṇikābhir ekatyās tḥlabimbopanair ekatyāś chāgalakair dṛtibhiḥ ||",
    "sf245:176": "atha bhagavata etad abhavat || kiṁ nu nadīṁ gaṅgām asajyamānaḥ srotaso gacchāmy āho svid apārime tīre ’ntarhitaḥ pārime tīre pratitiṣṭhāmi || atha bhagavāṁs tadrūpaṁ samādhiṁ samāpanno yathā samāhite citte ’pārime tīre ’ntarhitaḥ pārime tīre pratyasthāt ||",
    "sf245:177": "atha varṣākāro brāhmaṇamagadhamahāmātro yena dvāreṇa bhagavān niṣkrāntas tad gautamadvāraṁ māpayati yena tīrthena bhagavān nadīṁ gaṅgām uttīrṇas tad gautamatīrthaṁ māpayati ||",
    "sf245:178": "athānyataro bhikṣus tasyāṁ velāyāṁ gāthāṁ babhāṣe |",
    "sf245:179": "",
    "sf245:180": "ye taranti hy ārṇavaṁ saraḥ",
    "sf245:181": "setuṁ kṛtvā visṛjya palvalāni ||",
    "sf245:182": "kolaṁ hi janāḥ prabadhnate",
    "sf245:183": "tīrṇā medhāvino janāḥ |",
    "sf245:184": "uttīrṇo bhagavān buddho",
    "sf245:185": "brāhmaṇas tiṣṭhati sthale ||",
    "sf245:186": "bhikṣavaḥ parisnāyanti",
    "sf245:187": "kolaṁ badhnanti śrāvakāḥ |",
    "sf245:188": "kiṁ kuryād udapānena",
    "sf245:189": "āpaś cet sarvato yadi ||",
    "sf245:190": "chittveha mūlaṁ tṛṣṇāyāḥ",
    "sf245:191": "kasya paryeṣaṇāṁ caret |",
    "sf245:192": "",
    "sf245:193": "",
    "sf245:194": "tatra bhagavān āyuṣmantam ānandam āmantrayate ||",
    "sf245:195": "āgamyānanda yena kuṭigrāmakaḥ ||",
    "sf245:196": "evaṁ bhadantety āyuṣmān ānando bhagavataḥ pratyaśrauṣīt ||",
    "sf245:197": "atha bhagavān yena kuṭigrāmakas tena caryāṁ prakrāntaḥ || anupūrveṇa caryāñ caraṅ kuṭigrāmakam anuprāptaḥ kuṭigrāmake viharaty uttareṇa grāmasya śiṁśapāvane ||",
    "sf245:198": "tatra bhagavān bhikṣūn āmantrayate ||",
    "sf245:199": "itīmāni bhikṣavaḥ śīlāny ayaṁ samādhir iyaṁ prajñā || śīlaparibhāvitaḥ samādhiś cirasthitiko bhavati || prajñāparibhāvitaṁ cittaṁ samyag eva vimucyate rāgadveṣamohebhyaḥ ||",
    "sf245:200": "evaṁ samyaksuvimuktacitta āryaśrāvakaḥ samyag eva prajānāti || kṣīṇā me jātir uṣitaṁ brahmacaryaṁ kṛtaṁ karaṇīyaṁ nāparam asmād bhavaṁ prajānāmi ||",
    "sf245:201": "",
    "sf245:202": "tatra bhagavān āyuṣmantam ānandam āmantrayate ||",
    "sf245:203": "āgamayānanda yena nādikā ||",
    "sf245:204": "evaṁ bhadantety āyuṣmān ānando bhagavataḥ pratyaśrauṣīt ||",
    "sf245:205": "atha bhagavān vṛjiṣu janapadeṣu caryāñ caran nādikām anuprāpto nādikāyāṁ viharati kuñjikāvasathe ||",
    "sf245:206": "tena samayena nādikāyā mahato janakāyasya māry utthitābhūt || tathā hi karkaṭaka upāsakaḥ kālagataḥ ||",
    "sf245:207": "nikaṭa upāsakaḥ kaḍaṅgaraḥ kātyarṣabhaś cārur upacārur ariṣṭa upāriṣṭo bhadraḥ subhadro yaśo yaśodatto yaśottaro ’pi kālagataḥ ||",
    "sf245:208": "atha saṁbahulā bhikṣavaḥ pūrvāhṇe nivasya pātracīvaram ādāya nādikāṁ piṇḍāya prāvikṣan ||",
    "sf245:209": "aśrauṣuḥ saṁbahulā bhikṣavo nādikāṁ piṇḍāya carantaḥ || asyāṁ nādikāyāṁ mahāñ janakāyo mṛtaḥ || tathā hi karkaṭaka upāsakaḥ kālagato nikaṭo kaḍaṅgaraḥ kātyarṣabhaś cārur upacārur ariṣṭa upāriṣṭo bhadraḥ subhadro yaśo yaśodatto yaśottaraḥ kālagataḥ ||",
    "sf245:210": "śrutvā ca punar nādikāṁ piṇḍāya caritvā kṛtabhaktakṛtyāḥ paścādbhaktapiṇḍapātāḥ pratikrāntāḥ || pātracīvaraṁ pratiśāmya pādau prakṣālya yena bhagavāṁs tenopajagmuḥ || upetya bhagavataḥ pādau śirasā vanditvaikānte nyaṣīdan ||",
    "sf245:211": "ekānte niṣaṇṇāḥ saṁbahulā bhikṣavo bhagavantam idam avocan ||",
    "sf245:212": "iha vayaṁ bhadanta saṁbahulā bhikṣavaḥ pūrvāhṇe nivasya pātracīvaram ādāya nādikāṁ piṇḍāya prāviśāma || aśrauṣma vayam asyāṁ nādikāyāṁ karkaṭaka upāsakaḥ kālagataḥ pūrvavad yāvad yaśodatto yaśottaraḥ kālagataḥ teṣāṁ bhadanta kā gatiḥ kopapattiḥ ko ’bhisaṁparāyaḥ ||",
    "sf245:213": "karkaṭaka upāsakaḥ pañcānām avarabhāgīyānāṁ saṁyojanānāṁ prahāṇād aupapādukās tatra parinirvāyy anāgāmy anāvṛttidharmā punar imaṁ lokaṁ ||",
    "sf245:214": "nikaṭaḥ kaḍaṅgaraḥ pūrvavad yāvad yaśottara upāsakaḥ pañcānām avarabhāgīyānāṁ pūrvavad yāvat punar imaṁ lokam ||",
    "sf245:215": "santi bhikṣavo nādikāyām ardhatṛtīyāny upāsakaśatāni kālagatāni yāni pañcānām avarabhāgīyānāṁ saṁyojanānāṁ prahāṇād aupapādukās tatra parinirvāyiṇo ’nāgāmino ’nāvṛttidharmāṇaḥ punar imaṁ lokam ||",
    "sf245:216": "sātirekāṇi bhikṣavo nādikāyāṁ tryupāsakaśatāni abhyatītāni kālagatāni yāni trayāṇāṁ saṁyojanānāṁ prahāṇād rāgadveṣamohānāṁ ca tanutvāt kālaṁ kṛtvā sakṛdāgāminaḥ sakṛd imaṁ lokam āgamya duḥkhasyāntaṁ kariṣyanti ||",
    "sf245:217": "sātirekāṇy asyāṁ nādikāyāṁ pañcopāsakaśatāny abhyatītāni kālagatāni yāni trayāṇāṁ saṁyojanānāṁ prahāṇāc chrotaāpannā avinipātadharmāṇo niyataṁ saṁbodhiparāyaṇāḥ saptakṛtvaḥparamāḥ saptakṛtvo devāṁś ca manuṣyāṁś ca saṁdhāvya saṁsṛtya duḥkhasyāntaṁ kariṣyanti ||",
    "sf245:218": "kālagatāḥ kālagatā iti yūyaṁ bhikṣavas tathāgataṁ prakṣyatha viheṭhayiṣyatha tathāgataṁ na punar anena tathāgat. + + + + + + + + jātasyāvaśyaṁ kālakriyā ||",
    "sf245:219": "kim atrāścaryam || utpādād vā tathāgatānām anutpādād vā sthitaiveyaṁ dharmatā dharmasthitaye dhātūṁs tāṁs tathāgataḥ svayam abhijñāyābhisaṁbuddhyākhyāti prajñāpayati prasthāpayati vibhajati vivaraty uttānīkaroti deśayati saṁprakāśayati ||",
    "sf245:220": "yadutāsmin satīdaṁ bhavaty asyotpādād idam utpadyate yadutāvidyāpratyayāḥ saṁskārā yāvat samudayo nirodhaś ca bhavati ||",
    "sf245:221": "",
    "sf245:222": "api dharmādarśaṁ nāma dharmaparyāyaṁ deśayiṣye || taṁ śṛṇuta sādhu ca suṣṭhu ca manasi kuruta bhāṣiṣye || dharmādarśo dharmaparyāyaḥ katamaḥ || buddhe dharme saṁghe ’vetyaprasādena samanvāgato bhavaty āryakāntaiḥ śīlaiḥ samanvāgato bhavati || ayam ucyate dharmādarśo dharmaparyāyaḥ || dharmādarśo dharmaparyāya iti me yad uktaṁ yuṣmākaṁ bhikṣavas tad uktam ||",
    "sf245:223": "",
    "sf245:224": "",
    "sf245:225": "tatra bhagavān āyuṣmantam ānandam āmantrayate || āgamayānanda yena vaiśālī ||",
    "sf245:226": "evaṁ bhadantety āyuṣmān ānando bhagavataḥ pratyaśrauṣīt ||",
    "sf245:227": "atha bhagavān vṛjiṣu janapadeṣu caryāṁ caran vaiśālim anuprāpto vaiśālyāṁ viharaty āmrapālivane ||",
    "sf245:228": "aśrauṣīd āmrapālir gaṇikā || bhagavāṅ gautamo vaiśālīm anuprāpto vaiśālyāṁ viharaty asmākam evāmravane ||",
    "sf245:229": "śrutvā ca punaḥ sarvālaṁkārair alaṁkṛtā strīgaṇam anvāhiṇḍayitvā bhadraṁ yānam adhiruhya vaiśālyā niryāti bhagavato ’ntikenopadarśanāya bhagavantaṁ paryupāsanāyai ||",
    "sf245:230": "tasyā yāvad yānabhūmis tāvad yānena gatvā yānād avatīrya padbhyām eva yena bhagavāṁs tenopasaṁkrāntā ||",
    "sf245:231": "adrākṣīd bhagavān anekaśatabhikṣuparivāre sanniṣaṇṇa āmrapāliṁ dūrād āgacchantīṁ dṛṣṭvā ca punar bhikṣūn āmantrayate ||",
    "sf245:232": "ātāpino bhikṣavo viharata saṁprajānāḥ pratismṛtāḥ || āmrapālir gaṇikātrāgatā ||",
    "sf245:233": "kathaṁ ca bhikṣur ātāpī bhavati ||",
    "sf245:234": "iha bhikṣur utpannānāṁ pāpakānām akuśalānāṁ dharmāṇāṁ prahāṇāya cchandaṁ janayati vyāyacchate vīryam ārabhate cittaṁ pragṛhṇāti pradadhāti ||",
    "sf245:235": "anutpannānāṁ pāpakānām akuśalānāṁ dharmāṇām anutpādāya cchandaṁ janayati pūrvavat ||",
    "sf245:236": "anutpannānāṁ kuśalānāṁ dharmāṇām utpādāya cchandaṁ janayati pūrvavat ||",
    "sf245:237": "utpannānāṁ kuśalānāṁ dharmāṇāṁ sthitaye bhūyobhāvatāyā asaṁpramoṣāya paripūraṇāya vaipulyāya cchandaṁ janayati pūrvavat || ayaṁ bhikṣur ātāpī bhavati ||",
    "sf245:238": "kathañ ca bhikṣuḥ saṁprajāno bhavati ||",
    "sf245:239": "iha bhikṣur abhikrānte pratikrānte saṁprajāno bhavaty ālokite vilokite saṁmiñjite prasārite saṁghāṭīcīvarapātradhāraṇe gate sthite niṣaṇṇe śayite jāgarite bhāṣite tūṣṇīṁbhāve supte śrame viśrame saṁprajāno bhavati || ayaṁ bhikṣur saṁprajāno bhavati ||",
    "sf245:240": "kathañ ca bhikṣuḥ pratismṛto bhavati ||",
    "sf245:241": "iha bhikṣur adhyātmaṁ kāye kāyānupaśyī viharaty ātāpī saṁprajānaḥ smṛtimān vinīyābhidhyā loke daurmanasyam || bahirdhā kāye ’dhyātmabahirdhā kāye ’dhyātmaṁ vedanāsu bahirdhā vedanāsv adhyātmabahirdhā vedanāsv adhyātmaṁ citte bahirdhā citte ’dhyātmabahirdhā citte ’dhyātmaṁ dharmeṣu bahirdhā dharmeṣv adhyātmabahirdhā dharmeṣu dharmānupaśyī viharaty ātāpī saṁprajānaḥ smṛtimān vinīyābhidhyā loke daurmanasyam || ayaṁ bhikṣuḥ pratismṛto bhavati ||",
    "sf245:242": "ātāpino bhikṣavo viharata saṁprajānāḥ pratismṛtāḥ || āmrapālir gaṇikātrāgatety eva mayākhyātam ||",
    "sf245:243": "athāmrapālir yena bhagavāṁs tenopajagāma || upetya bhagavatpādau śirasā vanditvaikānte nyaṣīdat ||",
    "sf245:244": "ekāntaniṣaṇṇām āmrapāliṁ bhagavān dhārmyā kathayā pūrvavad yāvat saṁpraharṣayitvā tūṣṇīm abhūt ||",
    "sf245:245": "atha āmrapālir utthāyāsanād yena bhagavāṁs tenāñjaliṁ praṇamya bhagavantam idam avocat ||",
    "sf245:246": "adhivāsayatu me bhagavāñ śvo bhaktena sārdhaṁ bhikṣusaṁghena ||",
    "sf245:247": "adhivāsayati bhagavāṁ tūṣṇīṁbhāvena || atha āmrapālir bhagavatas tūṣṇīṁbhāvenādhivāsanāṁ viditvā bhagavatpādau śirasā vanditvā bhagavato ’ntikāt prakrāntā ||",
    "sf245:248": "",
    "sf245:249": "aśrauṣur vaiśālakā licchavayaḥ || bhagavān vṛjiṣu janapadeṣu caryāṁ caran vaiśālīm anuprāpto vaiśālyāṁ viharaty āmrapālivane ||",
    "sf245:250": "śrutvā pratyekapratyekaṁ bhadreṣu yāneṣv adhiruhya … māṇābhir",
    "sf245:251": "ekatyā nīlāśvā nīlarathā nīlapragrahapratodā nīloṣṇīṣā nīlacchatrakhaḍgakośā nīlamaṇidaṇḍakacāmarā nīlavastrālaṁkāravilepanā nīlaparivārā",
    "sf245:252": "ekatyāḥ pītāśvāḥ pītarathāḥ pītapragrahapratodāḥ pītoṣṇīṣāḥ pītacchatrakhaḍgakośāḥ pītamaṇidaṇḍakacāmarāḥ pītavastrālaṁkāravilepanāḥ pītaparivārā ||",
    "sf245:253": "ekatyā lohitāśvā lohitarathā lohitapragrahapratodā lohitoṣṇīṣā lohitacchatrakhaḍgakośā lohitamaṇidaṇḍakacāmarā lohitavastrālaṁkāravilepanā lohitaparivārā",
    "sf245:254": "ekatyāḥ śvetāśvāḥ śvetarathāḥ śvetapragrahapratodāḥ śvetoṣṇīṣāḥ śvetacchatrakhaḍgakośāḥ śvetamaṇidaṇḍakacāmarāḥ śvetavastrālaṁkāravilepanāḥ śvetaparivārā",
    "sf245:255": "uccaśabdaṁ prakṣveḍayanto mahāśabdaṁ prakṣveḍayanto vaiśālyā niṣkramya yena bhagavāṁs tenopajagmur bhagavaddarśanāya bhagavantaṁ paryupāsanāyai ||",
    "sf245:256": "adrākṣīd bhagavān vaiśalakāl licchavīn dūrād evāgacchato dṛṣṭvā ca punar bhikṣūn āmantrayate ||",
    "sf245:257": "… vaiśālakāl licchavīn paśyatha || anayarddhyā …",
    "sf245:258": "teṣāṁ yāvad yānabhūmis tāvad yānena gatvā yānād avatīrya padbhyām eva yena bhagavāṁs tenopajagmur upetya bhagavatpādau śirasā vanditvaikānte nyaṣīdan ||",
    "sf245:259": "ekāntaniṣaṇṇān vaiśālakāl licchavīn bhagavān dhārmyā kathayā sandarśayati samādāpayati samuttejayati saṁpraharṣayati ||",
    "sf245:260": "tena khalu samayena paiṅgiko māṇavas tasmin samāje sanniṣaṇṇo ’bhūt sannipatitaḥ || atha paiṅgiko māṇava utthāyāsanād ekāṁsaṁ cīvaraṁ kṛtvā yena bhagavāṁs tenāñjaliṁ praṇamya bhagavantam idam avocat ||",
    "sf245:261": "pratibhāti me bhagavan pratibhāti me sugata ||",
    "sf245:262": "pratibhātu te paiṅgiketi bhagavān avocat ||",
    "sf245:263": "atha paiṅgiko māṇavo gāthā babhāṣe ||",
    "sf245:264": "",
    "sf245:265": "+ + + + + + + + dhāriṇo",
    "sf245:266": "lābhā sulabdhā magadhe + + + ||",
    "sf245:267": "+ + + + + + + + + + +",
    "sf245:268": "+ + + + + + + + + + + | 1",
    "sf245:269": "+ + + + + + + + + + +",
    "sf245:270": "+ + + + phullam upetagandham ||",
    "sf245:271": "aṅgīrasaṁ + + + + + + +",
    "sf245:272": "+ + + + + + + + + + + | 2",
    "sf245:273": "+ + + + + + + + + + +",
    "sf245:274": "+ + + + + + + + + + +",
    "sf245:275": "cakṣuṣkarālokakarā bhavanti",
    "sf245:276": "ya u + + + + + + + + + | 3",
    "sf245:277": "",
    "sf245:278": "…",
    "sf245:279": "… taiḥ pañcottarāsaṅgaśatāni so …",
    "sf245:280": "atha bhagavān vaiśālakāl licchavīn dhārmyā kathayā sandarśayitvā samādāpayitvā samuttejayitvā saṁpraharṣayitvā tūṣṇīm abhūt ||",
    "sf245:281": "atha vaiśālakā licchavaya utthāyāsanād ekāṁsam uttarāsaṅgaṁ kṛtvā yena bhagavāṁs tenāñjaliṁ praṇamya bhagavantam idam avocan ||",
    "sf245:282": "adhivāsayatu no bhagavāñ śvo bhaktena sārdhaṁ bhikṣusaṁghena ||",
    "sf245:283": "nimantrito ’smi vāsiṣṭhās tatprathamata āmrapālyā ||",
    "sf245:284": "bhadantāmrapālyāmbakayā a … punar vayaṁ bhadantopasthāsyāmo bhagavantaṁ bhikṣusaṁghaṁ ca ||",
    "sf245:285": "kalyāṇam idaṁ vāsiṣṭhā uktam ||",
    "sf245:286": "atha vaiśālakā licchavayo bhagavato bhāṣitam abhinandyānumodya bhagavatpādau śirasā vanditvā bhagavato ’ntikāt prakrāntāḥ ||",
    "sf245:287": "",
    "sf245:288": "athāmrapālis tām eva rātriṁ śuciṁ praṇītaṁ khādanīyabhojanīyaṁ samudānīya kālyam evotthāya āsanakāni prajñapyodakamaṇiṁ pratiṣṭhāpya bhagavato dūtena kālam ārocayati ||",
    "sf245:289": "samayo bho gautamo sadyo bhaktaṁ yasyedānīṁ bhavāṅ gautamaḥ kālaṁ manyate ||",
    "sf245:290": "atha bhagavān pūrvāhṇe nivasya pātracīvaram ādāya bhikṣusaṁghaparivṛto bhikṣusaṁghapuraskṛto yenāmrapālyā gaṇikāyā bhaktābhisāras tenopajagāma || upetya purastād bhikṣusaṁghasya prajñapta evāsane nyaṣīdat ||",
    "sf245:291": "athāmrapāliḥ sukhopaniṣaṇṇaṁ buddhapramukhaṁ bhikṣusaṁghaṁ viditvā śucinā praṇītena khādanīyabhojanīyena svahastaṁ santarpayati saṁpravārayati || śucinā praṇītena khādanīyabhojanīyena svahastaṁ santarpayitvā saṁpravārayitvā",
    "sf245:292": "bhagavantaṁ bhuktavantaṁ viditvā dhautahastam apanītapātraṁ nīcatarakam āsanaṁ gṛhītvā bhagavataḥ purato niṣaṇṇā dharmaśravaṇāya ||",
    "sf245:293": "atha bhagavān āmrapālyās tad dānam anayābhyanumodanayābhyanumodate |",
    "sf245:294": "",
    "sf245:295": "dadat priyo bhavati bhajanti taṁ janāḥ",
    "sf245:296": "kīrtiṁ samāpnoti yaśaś ca vardhate ||",
    "sf245:297": "amadgubhūtaḥ pariṣadaṁ vigāhate",
    "sf245:298": "viśārado bhavati naro hy amatsarī |",
    "sf245:299": "tasmād dhi dānāni dadati paṇḍitā",
    "sf245:300": "vinīya mātsaryamalaṁ sukhaiṣiṇaḥ ||",
    "sf245:301": "te dīrgharātraṁ tridaśe pratiṣṭhitā",
    "sf245:302": "devānāṁ svabhāvagatā ramanti te |",
    "sf245:303": "kṛtāyuṣāḥ kṛtakuśalā itaś cyutāḥ",
    "sf245:304": "svayaṁprabhā anuvicaranti nandane ||",
    "sf245:305": "te tatra krīḍanti ramanti cobhayaṁ",
    "sf245:306": "samarpitāḥ kāmaguṇais tu pañcabhiḥ ||",
    "sf245:307": "śrutveha vākyam asitasya tāyinaḥ",
    "sf245:308": "svarge ramante sugatasya śrāvakāḥ |",
    "sf245:309": "",
    "sf245:310": "atha bhagavān āmrapāliṁ dhārmyā kathayā sandarśayitvā samādāpayitvā samuttejayitvā saṁpraharṣayitvotthāyāsanāt prakrāntaḥ ||",
    "sf245:311": "",
    "sf245:312": "tatra bhagavān āyuṣmantam ānandam āmantrayate ||",
    "sf245:313": "āgamayānanda yena veṇugrāmakaḥ ||",
    "sf245:314": "evaṁ bhadantety āyuṣmān ānando bhagavataḥ pratyaśrauṣīt ||",
    "sf245:315": "atha bhagavān vṛjiṣu janapadeṣu caryāṁ caran veṇugrāmakam anuprāpto veṇugrāmake viharaty uttareṇa grāmasya śiṁśapāvane ||",
    "sf245:316": "tena khalu samayena durbhikṣam abhūt kṛcchraḥ kāntāro durlabhaḥ piṇḍako yācanakena ||",
    "sf245:317": "tatra bhagavān bhikṣūn āmantrayate ||",
    "sf245:318": "etarhi bhikṣavo durbhikṣaṁ kṛcchraḥ kāntāro durlabho piṇḍako yācanakena ||",
    "sf245:319": "eta yūyaṁ bhikṣavo yathāsaṁstutikayā yathāsaṁlaptikayā yathāsaṁpremikayā vaiśālīsamantakena vṛjigrāmakeṣu varṣām upagacchata ||",
    "sf245:320": "aham apy asminn eva veṇugrāmake varṣām upagamiṣyāmy ānandena bhikṣuṇopasthāyakena || mā sarva eva piṇḍakena klāmatha ||",
    "sf245:321": "evaṁ bhadanteti te bhikṣavo bhagavataḥ pratiśrutya",
    "sf245:322": "yathāsaṁstutikayā yathāsaṁlaptikayā yathāsaṁpremikayā vaiśālīsamantakena vṛjigrāmakeṣu varṣām upagatāḥ ||",
    "sf245:323": "",
    "sf245:324": "bhagavān tatraiva veṇugrāmake varṣām upagata ānandena bhikṣuṇopasthāyakena ||",
    "sf245:325": "tasya khalu varṣopagatasyotpannaḥ khara ābādhaḥ pragāḍhā vedanā māraṇāntikā ||",
    "sf245:326": "atha bhagavata etad abhavat ||",
    "sf245:327": "utpanno me khara ābādhaḥ pragāḍhā vedanā māraṇāntikā viprakrāntaś ca bhikṣusaṁghaḥ ||",
    "sf245:328": "na mama pratirūpaṁ syād yad ahaṁ viprakrānte bhikṣusaṁghe parinirvāyām || yan nv ahaṁ tata ekatyā vedanā vīryeṇa pratiprasrabhya sarvanimittānām amanasikārād ānimittaṁ cetaḥsamādhiṁ kāyena sākṣīkṛtvopasaṁpadya vihareyam ||",
    "sf245:329": "atha bhagavān tata ekatyā vedanā vīryeṇa pratiprasrabhya sarvanimittānām amanasikārād animittaṁ cetaḥsamādhiṁ kāyena sākṣīkṛtvopasaṁpadya vyahārṣīt || tena tathāgatasya kṣemaṇīyatarañ cābhūd yāpanīyatarañ ca ||",
    "sf245:330": "athāyuṣmān ānandaḥ sāyāhne pratisaṁlayanād vyutthāya yena bhagavāṁs tenopajagāma || upetya bhagavataḥ pādau śirasā vanditvaikānte ’sthāt ||",
    "sf245:331": "ekāntasthita āyuṣmān ānando bhagavantam idam avocat ||",
    "sf245:332": "api me bhadanta m. … lapante bhagavata imam evaṁ .r … āśvāsamātram || na tāvad bhagavān parinirvāsyati yāvad bhagavān bhikṣusaṁgh. …",
    "sf245:333": "yasyānandaivaṁ syāt || mamāsti bhikṣusaṁghaḥ || ahaṁ bhikṣusaṁghaṁ parihariṣyāmīti …",
    "sf245:334": "mama khalv ānanda naivaṁ bhavati || mamāsti bhikṣusaṁghaḥ || ahaṁ bhikṣusaṁghaṁ parihariṣyāmīti …",
    "sf245:335": "…",
    "sf245:336": "tadyathā catvāri smṛtyupasthānāni catvāri samyakprahāṇāni catvāra ṛddhipādāḥ pañcendriyāṇi pañca balāni sapta bodhyaṅgāny āryāṣṭāṅgo mārgaḥ ||",
    "sf245:337": "na tatrānanda tathāgatasya dharmeṣv ācāryamuṣṭir yaṁ tathāgataḥ praticchādayitavyaṁ manyeta || kaccin me pare na vidyur iti ||",
    "sf245:338": "utpannaḥ kadāpi tathāgatasya khara ābādhaḥ pragāḍhā vedanā māraṇāntikā ||",
    "sf245:339": "tasya ma etad abhavat || utpanno me khara ābādhaḥ pragāḍhā vedanā māraṇāntikā viprakrāntaś ca bhikṣusaṁghaḥ ||",
    "sf245:340": "na mama pratirūpaṁ syād yad ahaṁ viprakrānte bhikṣusaṁghe parinirvāyām || yan nv ahaṁ tata ekatyā vedanā vīryeṇa pratiprasrabhya sarvanimittānām amanasikārād animittaṁ cetaḥsamādhiṁ kāyena sākṣīkṛtvopasaṁpadya vihareyam ||",
    "sf245:341": "so ’haṁ tata ekatyā vedanā vīryeṇa pratiprasrabhya sarvanimittānām amanasikārād animittaṁ cetaḥsamādhiṁ kāyena sākṣīkṛtvopasaṁpadya vyahārṣam || tena tathāgatasya kṣemaṇīyatarañ cābhūd yāpanīyatarañ ca ||",
    "sf245:342": "punar aparam ānanda tathāgato vṛddho jīrṇatāṁ prāpto ’śītike vayasi vartate dvaidhāniśrayeṇa yāpyate || tadyathā jīrṇaṁ śakaṭaṁ dvaidhāniśrayeṇa yāpyata evam eva tathāgato vṛddho jīrnatāṁ prāpto ’śītike vayasi vartate dvaidhāniśrayeṇa yāpyate ||",
    "sf245:343": "mā tasmāt tvam ānanda śoca mā klāma || kasmād eva tat || kuta etal labhyaṁ yat taj jātaṁ bhūtaṁ kṛtaṁ saṁskṛtaṁ vedayitaṁ pratītyasamutpannaṁ kṣayadharmaṁ vyayadharmaṁ virodhadharmaṁ pralokadharmaṁ na prarujyate || nedaṁ sthānaṁ vidyate ||",
    "sf245:344": "prāg eva bhikṣavo mayākhyātaṁ sarvair iṣṭaiḥ kāntaiḥ priyair manāpair nānābhāvo bhaviṣyati vinābhāvo viprayogo visaṁyogaḥ ||",
    "sf245:345": "tasmād ānandaitarhi mama vātyayād ātmadvīpair vihartavyam ātmaśaraṇair dharmadvīpair dharmaśaraṇair ananyadvīpair ananyaśaraṇaiḥ || tat kasmād dhetoḥ ||",
    "sf245:346": "ye kecid ānandaitarhi mama vātyayād ātmadvīpā ātmaśaraṇā dharmadvīpā dharmaśaraṇā ananyadvīpā ananyaśaraṇās te ’graṁ bhaviṣyanti yaduta mama śrāvakāṇāṁ śikṣākāmānāṁ ||",
    "sf245:347": "kathaṁ cānanda bhikṣur ātmadvīpo bhavaty ātmaśaraṇo dharmadvīpo dharmaśaraṇo ’nanyadvīpo ’nanyaśaraṇaḥ ||",
    "sf245:348": "iha bhikṣur adhyātmaṁ kāye kāyānupaśyī viharaty ātāpī saṁprajānaḥ smṛtimān vinīyābhidhyā loke daurmanasyam || bahirdhā kāye ’dhyātmabahirdhā kāye ’dhyātmaṁ vedanāsu bahirdhā vedanāsv adhyātmabahirdhā vedanāsv adhyātmaṁ citte bahirdhā citte ’dhyātmabahirdhā citte ’dhyātmaṁ dharmeṣu bahirdhā dharmeṣv adhyātmabahirdhā dharmeṣu dharmānupaśyī viharaty ātāpī saṁprajānaḥ smṛtimān vinīyābhidhyā loke daurmanasyam ||",
    "sf245:349": "evaṁ hi bhikṣur ātmadvīpo bhavaty ātmaśaraṇo dharmadvīpo dharmaśaraṇo ’nanyadvīpo ’nanyaśaraṇaḥ ||",
    "sf245:350": "",
    "sf245:351": "Hier im Tib. Uddāna",
    "sf245:352": "",
    "sf245:353": "tatra bhagavān āyuṣmantam ānandam āmantrayate ||",
    "sf245:354": "āgamayānanda yena vaiśālī ||",
    "sf245:355": "evaṁ bhadantety āyuṣmān ānando bhagavataḥ pratyaśrauṣīt ||",
    "sf245:356": "atha bhagavān vṛjiṣu janapadeṣu caryāṁ caran vaiśālīm anuprāpto vaiśālyāṁ viharati markaṭahradatīre kūṭāgāraśālāyām ||",
    "sf245:357": "atha bhagavān pūrvāhṇe nivasya pātracīvaram ādāya vaiśālīṁ piṇḍāya prāviśad āyuṣmatānandena paścācchramaṇena ||",
    "sf245:358": "atha bhagavān vaiśālīṁ piṇḍāya caritvā kṛtabhaktakṛtyaḥ paścādbhaktapiṇḍapātaḥpratikrāntaḥ ||",
    "sf245:359": "pātracīvaraṁ pratiśamayya yena cāpālaṁ caityaṁ tenopajagāma || upetyānyataraṁ vṛkṣamūlaṁ niśritya niṣaṇṇo divāvihārāya ||",
    "sf245:360": "tatra bhagavān āyuṣmantam ānandam āmantrayate ||",
    "sf245:361": "ramaṇīyānanda vaiśālī vṛjibhūmiś cāpālaṁ caityaṁ saptāmrakaṁ bahupattrakaṁ gautamanyagrodhaḥ śālavanaṁ dhurānikṣepaṇaṁ mallānāṁ makuṭabandhanaṁ caityam || citro jaṁbudvīpo madhuraṁ jīvitaṁ manuṣyāṇām ||",
    "sf245:362": "yasya kasyacic catvāra ṛddhipādā āsevitā bhāvitā bahulīkṛtā ākāṁkṣamāṇaḥ sa kalpaṁ vā tiṣṭhet kalpāvaśeṣaṁ vā || tathāgatasyānanda catvāra ṛddhipādā āsevitā bhāvitā bahulīkṛtāḥ || ākāṁkṣamāṇas tathāgataḥ kalpaṁ vā tiṣṭhet kalpāvaśeṣaṁ vā ||",
    "sf245:363": "evam ukta āyuṣmān ānandas tūṣṇīm abhūt || dvir api trir api bhagavān āyuṣmantam ānandam āmantrayate ||",
    "sf245:364": "ramaṇīyānanda vaiśālī vṛjibhūmiś cāpālaṁ caityaṁ saptāmrakaṁ bahupattrakaṁ gautamanyagrodhaḥ śālavanaṁ dhurānikṣepaṇaṁ mallānāṁ makuṭabandhanaṁ caityam || citro jaṁbudvīpo madhuraṁ jīvitaṁ manuṣyāṇām ||",
    "sf245:365": "yasya kasyacic catvāra ṛddhipādā āsevitā bhāvitā bahulīkṛtā ākāṁkṣamāṇaḥ sa kalpaṁ vā tiṣṭhet kalpāvaśeṣaṁ vā || tathāgatasyānanda catvāra ṛddhipādā āsevitā bhāvitā bahulīkṛtāḥ || ākāṁkṣamāṇas tathāgataḥ kalpaṁ vā tiṣṭhet kalpāvaśeṣaṁ vā ||",
    "sf245:366": "dvir api trir apy āyuṣmān ānandas tūṣṇīm ||",
    "sf245:367": "atha bhagavata etad abhavat || sphuṭo batāyam ānando bhikṣur māreṇa pāpīyasā yatredānīṁ yāvat trir apy audārike avabhāsanimitte prāviṣkriyamāṇe na śaknoti tannimittam ājñātuṁ yathāpi tataḥ sphuṭo māreṇa pāpīyasā ||",
    "sf245:368": "iti viditvāyuṣmantam ānandam āmantrayate ||",
    "sf245:369": "gacchānandānyataravṛkṣamūlaṁ niśritya vihara mā ubhāv apy ākīrṇavihāriṇau bhaviṣyāvaḥ ||",
    "sf245:370": "evaṁ bhadantety āyuṣmān ānando bhagavataḥ pratiśrutyānyatamavṛkṣamūlaṁ niśritya niṣaṇṇo divāvihārāya ||",
    "sf245:371": "",
    "sf245:372": "sa māraḥ pāpīyān yena bhagavāṁs tenopasaṁkrāntaḥ || upetya bhagavatpādau śirasā vanditvaikānte ’sthāt || ekāntasthito māraḥ pāpīyān bhagavantam idam avocat ||",
    "sf245:373": "parinirvāhi bhagavan parinirvāṇasamayaḥ sugatasya ||",
    "sf245:374": "",
    "sf245:375": "kasmāt tvaṁ pāpīyann evaṁ vadasi || parinirvāhi bhagavan parinirvāṇasamayaḥ sugatasya ||",
    "sf245:376": "eko ’yaṁ bhadanta samayaḥ || bhagavān uruvilvāyāṁ viharati nadyā nairañjanāyās tīre bodhimūle ’cirābhisaṁbuddhaḥ || so ’haṁ yena bhagavāṁs tenopasaṁkrāntaḥ ||",
    "sf245:377": "upetya bhagavantam evaṁ vadāmi || parinirvāhi bhagavan parinirvāṇasamayaḥ sugatasya ||",
    "sf245:378": "bhagavān evam āha ||",
    "sf245:379": "na tāvat pāpīyan parinirvāsyāmi yāvan na me śrāvakāḥ paṇḍitā bhaviṣyanti vyaktā medhāvinaḥ || alam utpannotpannānāṁ parapravādināṁ saha dharmeṇa nigrahītāraḥ || alaṁ svasya vādasya paryavadātāro bhikṣavo bhikṣuṇya upāsakā upāsikā vaistārikaṁ ca me brahmacaryaṁ cariṣyanti bahujanyaṁ pṛthubhūtaṁ yāvad devamanuṣyebhyaḥ samyaksaṁprakāśitam ||",
    "sf245:380": "etarhi bhadanta bhagavataḥ śrāvakāḥ paṇḍitā vyaktā medhāvinaḥ || alam utpannotpannānāṁ parapravādināṁ saha dharmeṇa nigrahītāraḥ svasya vādasya paryavadātāro bhikṣavo bhikṣuṇya upāsakā upāsikā vaistārikaṁ ca te brahmacaryaṁ bāhujanyaṁ pṛthubhūtaṁ yāvad devamanuṣyebhyaḥ samyaksaṁprakāśitam ||",
    "sf245:381": "tasmād aham evaṁ vadāmi parinirvāhi bhagavan parinirvāṇasamayaḥ sugatasya ||",
    "sf245:382": "alpotsukas tvaṁ pāpīyan bhava na cirasyedānīṁ tathāgatasya trayāṇāṁ māsānām atyayād anupadhiśeṣe nirvāṇadhātau parinirvāṇaṁ bhaviṣyati ||",
    "sf245:383": "atha mārasya pāpīyasa etad abhavat || parinirvāsyate śramaṇo gautama iti viditvā hṛṣṭas tuṣṭa udagraḥ prītisaumanasyajātas tatraivāntarhitaḥ ||",
    "sf245:384": "atha bhagavata etad abhavat || yan nv ahaṁ tadrūpān ṛddhyabhisaṁskārān abhisaṁskuryāṁ yathā samāhite citte jīvitasaṁskārān adhiṣṭhāyāyuḥsaṁskārān utsṛjeyam ||",
    "sf245:385": "atha bhagavāṁs tadrūpān ṛddhyabhisaṁskārān abhisaṁskaroti yathā samāhite citte jīvitasaṁskārān adhiṣṭhāyāyuḥsaṁskārān utsṛjati || samanantarotsṛṣṭāyuḥsaṁskāreṣv atyarthaṁ tasmin samaye mahāpṛthivīcālaś cābhūd ulkāpātā diśodāhā antarīkṣe devadundubhayo ’bhinadanti ||",
    "sf245:386": "atha bhagavāṁs tasmāt samādher vyutthāya tasyāṁ velāyāṁ gāthāṁ babhāṣe ||",
    "sf245:387": "",
    "sf245:388": "tulyam atulyaṁ ca saṁbhavaṁ",
    "sf245:389": "bhavasaṁskāram apotsṛjan muniḥ ||",
    "sf245:390": "adhyātmarataḥ samāhito",
    "sf245:391": "hy abhinat kośam ivāṇḍasaṁbhavaḥ |",
    "sf245:392": "",
    "sf245:393": "",
    "sf245:394": "athāyuṣmān ānando yena bhagavāṁs tenopajagāma || upetya bhagavataḥ pādau śirasā vanditvaikānte ’sthāt || ekāntasthita āyuṣmān ānando bhagavantam idam avocat ||",
    "sf245:395": "ko bhadanta hetuḥ kaḥ pratyayo yenaitarhy abhūn mahāpṛthivīcāla ulkāpātā diśodāhā antarīkṣe devadundubhayo ’bhinadanti ||",
    "sf245:396": "aṣṭāv ime hetavo ’ṣṭau pratyayā mahataḥ pṛthivīcālasya || katame ’ṣṭau ||",
    "sf245:397": "iyaṁ mahāpṛthivy apsu pratiṣṭhitā || āpo vāyau pratiṣṭhitā vāyur ākāśe pratiṣṭhitaḥ || bhavaty ānanda samayo yad ākāśe viṣamā vāyavo vānty āpaḥ kṣobhayanti || āpaḥ kṣubdhāḥ pṛthivīṁ cālayanti ||",
    "sf245:398": "ayaṁ prathamo hetuḥ prathamaḥ pratyayo mahataḥ pṛthivīcālasya ||",
    "sf245:399": "punar aparaṁ bhikṣur maharddhiko bhavati mahānubhāvaḥ sa parīttāṁ pṛthivīsaṁjñām adhitiṣṭhaty apramāṇāṁ cāpsaṁjñāṁ sa ākāṁkṣamāṇaḥ pṛthivīṁ cālayati ||",
    "sf245:400": "bhikṣuṇī devatā vā maharddhikā bhavati mahānubhāvā sā parīttāṁ pṛthivīsaṁjñām adhitiṣṭhaty apramāṇāṁ cāpsaṁjñām ākāṁkṣamāṇā pṛthivīṁ cālayati ||",
    "sf245:401": "ayaṁ dvitīyo hetur dvitīyaḥ pratyayo mahataḥ pṛthivīcālasya ||",
    "sf245:402": "punar aparaṁ yasmin samaye bodhisatvas tuṣitād devanikāyāc cyutvā mātuḥ kukṣāv avakrāmaty atyarthaṁ tasmin samaye mahāpṛthivīcālaś ca bhavati sarvaś cāyaṁ loka udāreṇāvabhāsena sphuṭo bhavanti ||",
    "sf245:403": "api tā lokasya lokāntarikā andhatamā andhakāratamisrā yatremau sūryācandramasāv evaṁmaharddhikāv evaṁmahānubhāvāv ābhayābhāṁ na pratyanubhavatas tā api tasmin samaye udāreṇāvabhāsena sphuṭā bhavati ||",
    "sf245:404": "tatra ye satvā upapannās te tayābhayānyonyaṁ satvaṁ dṛṣṭvā saṁjānante || anye ’pi bhavantaḥ satvā ihopapannāḥ || anye ’pi bhavantaḥ satvā ihopapannāḥ ||",
    "sf245:405": "ayaṁ tṛtīyo hetus tṛtīyaḥ pratyayo mahataḥ pṛthivīcālasya ||",
    "sf245:406": "punar aparaṁ yasmin samaye bodhisatvo mātuḥ kukṣer niṣkrāmaty atyarthaṁ tasmin samaye mahāpṛthivīcālaś ca bhavati pūrvavad yāvad anye ’pi bhavantaḥ satvā ihopapannāḥ ||",
    "sf245:407": "ayaṁ caturtho hetuś caturthaḥ pratyayo mahataḥ pṛthivīcālasya ||",
    "sf245:408": "punar aparaṁ yasmin samaye bodhisatvo ’nuttarāṁ samyaksaṁbodhim adhigacchaty atyarthaṁ tasmin samaye mahāpṛthivīcālaś ca bhavati pūrvavat ||",
    "sf245:409": "ayaṁ pañcamo hetuḥ pañcamaḥ pratyayo mahataḥ pṛthivīcālasya ||",
    "sf245:410": "punar aparam ānanda yasmin samaye tathāgatas triparivartaṁ dvādaśākāraṁ dhārmyaṁ dharmacakraṁ pravartayaty atyarthaṁ tasmin samaye mahāpṛthivīcālaś ca bhavati pūrvavat ||",
    "sf245:411": "ayaṁ ṣaṣṭho hetuḥ ṣaṣṭhaḥ pratyayo mahataḥ pṛthivīcālasya ||",
    "sf245:412": "punar aparaṁ yasmin samaye tathāgato jīvitasaṁskārān adhiṣṭhāyāyuḥsaṁskārān utsṛjaty atyarthaṁ tasmin samaye mahāpṛthivīcālo bhavaty ulkāpātā diśodāhā antarīkṣe devadundubhayo ’bhinadanti ||",
    "sf245:413": "ayaṁ saptamo hetuḥ saptamaḥ pratyayo mahataḥ pṛthivīcālasya ||",
    "sf245:414": "punar aparaṁ na cirasyedānīṁ tathāgatasyānupadhiśeṣe nirvāṇadhātau parinirvāṇaṁ bhaviṣyati || atyarthaṁ tasmin samaye mahāpṛthivīcālaś ca bhavaty ulkāpātā diśodāhā antarīkṣe devadundubhayo ’bhinadanti ||",
    "sf245:415": "ayam aṣṭamo hetur aṣṭamaḥ pratyayo mahataḥ pṛthivīcālasya ||",
    "sf245:416": "",
    "sf245:417": "athāyuṣmān ānando bhagavantam idam avocat ||",
    "sf245:418": "yathā khalv ahaṁ bhadanta bhagavato bhāṣitasyārtham ājānāmi bhagavataitarhi jīvitasaṁskārān adhiṣṭhāyāyuḥsaṁskārā utsṛṣṭāḥ ||",
    "sf245:419": "evam etad ānandaivam etad ānanda || etarhy ānanda tathāgatena jīvitasaṁskārān adhiṣṭhāyāyuḥsaṁskārā utsṛṣṭāḥ ||",
    "sf245:420": "saṁmukhaṁ me bhadanta bhagavato ’ntikāc chrutaṁ saṁmukham udgṛhītam || yasya kasyacic catvāra ṛddhipādā āsevitā bhāvitā bahulīkṛtā ākāṁkṣamāṇaḥ kalpam api tiṣṭhet kalpāvaśeṣam api ||",
    "sf245:421": "bhagavato bhadanta catvāra ṛddhipādā āsevitā bhāvitā bahulīkṛtā ākāṁkṣamāṇas tathāgatas kalpaṁ vā tiṣṭhet kalpāvaśeṣaṁ vā ||",
    "sf245:422": "tiṣṭhatu bhagavān kalpaṁ tiṣṭhatu sugataḥ kalpāvaśeṣam ||",
    "sf245:423": "tavaivānandāparādhas tavaiva duṣkṛtaṁ yas tvaṁ tathāgatasya yāvat trir apy audāre ’vabhāsanimitte prāviṣkriyamāṇe na śaknoṣi taṁ nimittaṁ prativeddhuṁ yathāpi tat sphuṭo māreṇa pāpīyasā ||",
    "sf245:424": "kiṁ manyasa ānanda bhāṣeta tathāgatas tāṁ vācaṁ yā syād dvaidhavipākyā || no bhadanta ||",
    "sf245:425": "sādhu sādhv ānanda || asthānam anavakāśo yat tahāgatas tāṁ vācaṁ bhāṣeta yā syād dvaidhavipākyā ||",
    "sf245:426": "",
    "sf245:427": "gaccha tvam ānanda yāvanto bhikṣavaś cāpālaṁ caityam upaniśritya viharanti tān sarvān upasthānaśālāyāṁ sannipātaya ||",
    "sf245:428": "evaṁ bhadanta || āyuṣmān ānando bhagavataḥ pratiśrutya yāvanto bhikṣavaś cāpālaṁ caityam upaniśritya viharanti tān sarvān upasthānaśālāyāṁ sannipātya yena bhagavāṁs tenopasaṁkrāntaḥ || upasaṁkramya bhagavataḥ pādau śirasā vanditvaikānte ’sthāt ||",
    "sf245:429": "ekāntasthita āyuṣmān ānando bhagavantam idam avocat ||",
    "sf245:430": "yāvanto bhadanta bhikṣavaś cāpālaṁ caityam upaniśritya viharanti sarve ta upasthānaśālāyāṁ niṣaṇṇāḥ sannipatitāḥ || yasyedānīṁ bhagavān kālaṁ manyate ||",
    "sf245:431": "atha bhagavān yenopasthānaśālā tenopasaṁkrāntaḥ || upasaṁkramya purastād bhikṣusaṁghasya prajñapta evāsane nyaṣīdat || niṣadya bhagavān bhikṣūn āmantrayate sma ||",
    "sf245:432": "anityā bhikṣavaḥ sarvasaṁskārā adhruvā anāśvāsikā vipariṇāmadharmāṇo yāvad alam eva bhikṣavaḥ sarvasaṁskārān saṁskaritum alaṁ virantum ||",
    "sf245:433": "tasmāt tarhi bhikṣavo ye te dharmā dṛṣṭadharmahitāya saṁvartante dṛṣṭadharmasukhāya saṁparāyahitāya saṁparāyasukhāya te bhikṣubhir udgṛhya paryavāpya tathā tathā dhārayitavyā grāhayitavyā vācayitavyā yathedaṁ brahmacaryaṁ cirasthitikaṁ syāt tad bhaviṣyati bahujanahitāya bahujanasukhāya lokānukampāyārthāya hitāya sukhāya devamanuṣyāṇāṁ ||",
    "sf245:434": "katame te dharmā dṛṣṭadharmahitāya saṁvartante dṛṣṭadharmasukhāya saṁparāyahitāya saṁparāyasukhāya te bhikṣubhir udgṛhya pūrvavad yāvad devamanuṣyāṇām ||",
    "sf245:435": "tadyathā catvāri smṛtyupasthānāni catvāri samyakprahāṇāni catvāra ṛddhipādāḥ pañcendriyāṇi pañca balāni sapta bodhyaṅgāny āryāṣṭāṅgo mārgaḥ ||",
    "sf245:436": "ime te dharmā dṛṣṭadharmahitāya saṁvartante pūrvavad yāvad devamanuṣyāṇām ||",
    "sf245:437": "",
    "sf245:438": "tatra bhagavān āyuṣmantam ānandam āmantrayate ||",
    "sf245:439": "āgamayānanda yena kuṣṭhagrāmakaḥ ||",
    "sf245:440": "evaṁ bhadantety āyuṣmān ānando bhagavataḥ pratyaśrauṣīt ||",
    "sf245:441": "bhagavān vaiśālīsāmantakenātikraman dakṣiṇena sarvakāyena nāgāvalokitenāvalokayati ||",
    "sf245:442": "adrākṣīd āyuṣmān ānando bhagavantaṁ dakṣiṇena sarvakāyena nāgāvalokitena vyavalokayantaṁ dṛṣṭvā punar bhagavantam idam avocat ||",
    "sf245:443": "nāhetv apratyayaṁ bhadanta tathāgatā arhantaḥ samyaksaṁbuddhā nāgāvalokitam avalokayanti || ko bhadanta hetuḥ kaḥ pratyayo nāgāvalokitasya ||",
    "sf245:444": "evam etad ānandaivam etad ānanda || nāhetv apratyayaṁ tathāgatā arhantaḥ samyaksaṁbuddhā dakṣiṇena sarvakāyena nāgāvalokitenāvalokayanti ||",
    "sf245:445": "idam ānanda tathāgatasya vaiśālyāḥ paścimaṁ darśanaṁ na bhūya iha saṁbuddho vaiśālīm āgamiṣyati || parinirvāṇāya gamiṣyati mallānām upavartanaṁ yamakaśālavanam ||",
    "sf245:446": "athānyataro bhikṣus tasyāṁ velāyāṁ gāthāṁ babhāṣe ||",
    "sf245:447": "",
    "sf245:448": "idam apaścimakaṁ nātha",
    "sf245:449": "vaiśālyās tava darśanam ||",
    "sf245:450": "na bhūyaḥ sugato buddho",
    "sf245:451": "vaiśālīm āgamiṣyati ||",
    "sf245:452": "nirvāṇāya prayāto ’yaṁ",
    "sf245:453": "mallānām upavartane |",
    "sf245:454": "",
    "sf245:455": "",
    "sf245:456": "atha bhagavān vṛjiṣu janapadeṣu caryāṁ caraṅ kuṣṭhagrāmakam anuprāptaḥ kuṣṭhagrāmake viharaty uttareṇa grāmasya śiṁśapāvane ||",
    "sf245:457": "tatra bhagavān bhikṣūn āmantrayate |",
    "sf245:458": "itīmāni bhikṣavaḥ śīlāni || ayaṁ samādhiḥ || iyaṁ prajñā || śīlaprabhāvitaḥ samādhiś cirasthitiko bhavati || prajñāparibhāvitaṁ cittaṁ samyag eva vimucyate rāgadveṣamohebhyaḥ ||",
    "sf245:459": "evaṁ samyaksuvimuktacitta āryaśrāvakaḥ samyag eva prajānāti ||",
    "sf245:460": "kṣīṇā me jātir uṣitaṁ brahmacaryaṁ kṛtaṁ karaṇīyaṁ nāparam asmād bhavaṁ prajānāmi ||",
    "sf245:461": "Hier im Tib. und Skt. Uddāna; cf. MPS p. 495:",
    "sf245:462": "kuṣṭha gaṇḍa āmra ca",
    "sf245:463": "jambu śūrpa tūla hasti ca ||",
    "sf245:464": "grāmau ca vṛjimallau",
    "sf245:465": "bhoganagarakaṁ tathā |",
    "sf245:466": "yathā kuṣṭhagrāmaka evaṁ gaṇḍagrāmako droṇagrāmakaḥ śūrpagrāmaka āmragrāmako jambugrāmako hastigrāmakaḥ ||",
    "sf245:467": "vṛjigrāmakān mallagrāmakād bhoganagarakam anuprāptaḥ || bhoganagarake viharaty uttareṇa grāmasya śiṁśapāvane ||",
    "sf245:468": "tatra bhagavān bhikṣūn āmantrayate ||",
    "sf245:469": "itīmāni bhikṣavaḥ śīlāni pūrvavad yāvad nāparam asmād bhāvaṁ prajānāmi ||",
    "sf245:470": "",
    "sf245:471": "tena khalu samayena mahāpṛthivīcālaś cābhūd ulkāpātā diśodāhā antarīkṣe devadundubhayo ’bhinadanti ||",
    "sf245:472": "athāyuṣmān ānandaḥ sāyāhne pratisaṁlayanād vyutthāya yena bhagavāṁs tenopajagāma || upetya bhagavataḥ pādau śirasā vanditvaikānte ’sthāt ||",
    "sf245:473": "ekāntasthita āyuṣmān ānando bhagavantam idam avocat ||",
    "sf245:474": "ko bhadanta hetuḥ kaḥ pratyayo yenaitarhy abhūd mahāpṛthivīcāla ulkāpātā diśodāhā antarīkṣe devadundubhayo ’bhinadanti ||",
    "sf245:475": "traya ime ānanda hetavas trayaḥ pratyayā mahataḥ pṛthivīcālasya ||",
    "sf245:476": "katame trayaḥ ||",
    "sf245:477": "iyaṁ mahāpṛthivy apsu pratiṣṭhitā pūrvavad yāvac cālayanti ||",
    "sf245:478": "ayaṁ prathamo hetuḥ prathamaḥ pratyayo mahataḥ pṛthivīcālasya ||",
    "sf245:479": "punar aparaṁ bhikṣur maharddhiko bhavati pūrvavad yāvac cālayati ||",
    "sf245:480": "Nur Tibetisch.",
    "sf245:481": "ayaṁ dvitīyo hetur dvitīyaḥ pratyayo mahataḥ pṛthivīcālasya ||",
    "sf245:482": "punar aparaṁ na cirasyedānīṁ tathāgatasyānupadhiśeṣe nirvāṇadhātau parinirvāṇaṁ bhaviṣyati || atyarthaṁ tasmin samaye mahāpṛthivīcālaś ca bhavaty ulkāpātā diśodāhā antarīkṣe devadundubhayo ’bhinadanti ||",
    "sf245:483": "ayaṁ tṛtīyo hetus tṛtīyaḥ pratyayo mahataḥ pṛthivīcālasya ||",
    "sf245:484": "athāyuṣmān ānando bhagavantam idam avocat ||",
    "sf245:485": "āscaryādbhutadharmasamanvāgatās tathāgatā arhantaḥ samyaksaṁbuddhāḥ || yatredānīṁ na cirasya tathāgatasyānupadhiśeṣe nirvāṇadhātau parinirvāṇaṁ bhaviṣyaty atyarthaṁ tasmin samaye mahāpṛthivīcālaś ca bhavaty ulkāpātā diśodāhā antarīkṣe devadundubhayo ’bhinadanti ||",
    "sf245:486": "evam etad ānanda evam etad ānanda || āścaryādbhutadharmasamanvāgatā eva tathāgatā arhantaḥ samyaksaṁbuddhāḥ ||",
    "sf245:487": "abhijānāmi khalu punar aham anekaśataṁ kṣatriyapariṣadaṁ darśanāyopasaṁkramitum upasaṁkrāntasya ca me yādṛśas teṣām ārohapariṇāho bhavati mamāpi tādṛśa ārohapariṇāho bhavati || yādṛśī teṣāṁ varṇapuṣkalatā bhavati mamāpi tādṛśī varṇapuṣkalatā bhavati || yādṛśī teṣāṁ svaraguptir bhavati mamāpi tādṛśī svaraguptir bhavati ||",
    "sf245:488": "te yam arthaṁ mantrayanty aham api tam arthaṁ mantrayāmi || te yam arthaṁ na mantrayanty aham api tam arthaṁ na mantrayāmi || uttare vai tān dhārmyā kathayā sandarśayāmi samādāpayāmi samuttejayāmi saṁpraharṣayāmi tato ’ntardhāpayāmi || antarhitasya me na jānanti ka eṣa antarhito devo vā manuṣyo vā ||",
    "sf245:489": "evam api brāhmaṇapariṣadaṁ gṛhapatipariṣadaṁ śramaṇapariṣadaṁ cāturmahārājikān devāṁs trāyastriṁśān yāmāṁs tuṣitān nirmāṇaratīn parinirmitavaśavartino brahmakāyikān brahmapāriṣadyān brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān devān darśanāyopasaṁkramitum",
    "sf245:490": "upasaṁkrāntasya ca me yādṛśas teṣām ārohapariṇāho bhavati pūrvavad yāvad devo vā manuṣyo vā ||",
    "sf245:491": "evam āścaryādbhutadharmasamanvāgatās tathāgatā arhantaḥ samyaksaṁbuddhāḥ ||",
    "sf245:492": "",
    "sf245:493": "tatra bhagavān āyuṣmantam ānandam āmantrayate ||",
    "sf245:494": "tasmāt tarhi ta ānanda bhikṣubhiḥ sūtrāntapratisaraṇair bhavitavyaṁ na pudgalapratisaraṇaiḥ ||",
    "sf245:495": "kathaṁ bhikṣuḥ sūtrāntapratisaraṇo bhavati na pudgalapratisaraṇaḥ ||",
    "sf245:496": "ihānanda bhikṣur āgacchet sa evaṁ vadet ||",
    "sf245:497": "saṁmukhaṁ me bhagavato ’ntikāc chrutaṁ saṁmukham udgṛhītam ayaṁ dharmo ’yaṁ vinaya idaṁ śāstuḥ śāsanam ||",
    "sf245:498": "tasya bhikṣavas tan notsāhayitavyaṁ nāvasādayitavyam || anutsāhayitvānavasādayitvā śrotram avadhāya tāni padavyaṁjanāny udgṛhya sūtre ’vatārayitavyaṁ vinaye saṁdarśayitavyaṁ || yadi sūtre ’vatāryamāṇā vinaye saṁdarśyamānāḥ sūtre nāvataranti vinaye na saṁdṛśyante dharmatāṁ ca vilomayanti sa evaṁ syād vacanīyaḥ ||",
    "sf245:499": "addhāyuṣmann ime dharmā na bhagavatā bhāṣitāḥ || āyuṣmatā vā ime dharmā durgṛhītās tathā hīme dharmāḥ sūtre ’vatāryamāṇā vinaye saṁdarśyamānāḥ sūtre nāvataranti vinaye na saṁdṛśyante dharmatāṁ ca vilomayanti ||",
    "sf245:500": "nāyaṁ dharmo nāyaṁ vinayo nedaṁ śāstuḥ śāsanam iti viditvā chorayitavyāḥ ||",
    "sf245:501": "punar aparam ānanda bhikṣur āgacchet sa evaṁ vadet ||",
    "sf245:502": "amuṣminn āvāse mahān bhikṣusaṁghaḥ prativasati sasthaviraḥ sapramokṣaḥ ||",
    "sf245:503": "saṁmukhaṁ me tasya mahato bhikṣusaṁghasyāntikāc chrutaṁ saṁmukham udgṛhītam ayaṁ dharmo ’yaṁ vinaya idaṁ śāstuḥ śāsanaṁ ||",
    "sf245:504": "tasya bhikṣavas tan notsāhayitavyaṁ nāvasādayitavyam || anutsāhayitvānavasādayitvā śrotram avadhāya tāni padavyaṁjanāny udgṛhya sūtre ’vatārayitavyaṁ vinaye saṁdarśayitavyaṁ || yadi sūtre ’vatāryamāṇā vinaye saṁdarśyamānāḥ sūtre nāvataranti vinaye na saṁdṛśyante dharmatāṁ ca vilomayanti sa evaṁ syād vacanīyaḥ ||",
    "sf245:505": "addhāyuṣmaṁs tena mahatā bhikṣusaṁghena dharmasaṁjñinā ca vinayasaṁjñinā cādharmaś cāvinayaś ca bhāṣitaḥ || āyuṣmatā vā ime dharmā durgṛhītās tathā hīme dharmāḥ sūtre ’vatāryamāṇā vinaye saṁdarśyamānāḥ sūtre nāvataranti vinaye na saṁdṛśyante dharmatāṁ ca vilomayanti ||",
    "sf245:506": "nāyaṁ dharmo nāyaṁ vinayo nedaṁ śāstuḥ śāsanam iti viditvā chorayitavyāḥ ||",
    "sf245:507": "punar aparam ānanda bhikṣur āgacchet sa evaṁ vadet ||",
    "sf245:508": "amuṣminn āvāse saṁbahulā bhikṣavaḥ prativasanti sūtradharā vinayadharā mātṛkādharāḥ ||",
    "sf245:509": "saṁmukhaṁ me teṣāṁ saṁbahulānāṁ bhikṣūṇām antikāc chrutaṁ saṁmukham udgṛhītam ayaṁ dharmo ’yaṁ vinaya idaṁ śāstuḥ śāsanaṁ",
    "sf245:510": "tasya bhikṣavas tan notsāhayitavyaṁ pūrvavad yāvat sa evaṁ syād vacanīyaḥ ||",
    "sf245:511": "addhāyuṣmaṁs tair bhikṣubhir dharmasaṁjñibhiś ca vinayasaṁjñibhiś cādharmaś cāvinayaś ca bhāṣitaḥ || pūrvavad",
    "sf245:512": "yāvad iti viditvā chorayitavyāḥ ||",
    "sf245:513": "punar aparam ānanda bhikṣur āgacchet sa evaṁ vadet ||",
    "sf245:514": "amuṣminn āvāse bhikṣuḥ prativasati sthaviraḥ … = 24.45",
    "sf245:515": "saṁmukhaṁ me tasya bhikṣor antikāc chrutaṁ saṁmukham udgṛhītam ayaṁ dharmo ’yaṁ vinaya idaṁ śāstuḥ śāsanaṁ ||",
    "sf245:516": "tasya bhikṣavas tan notsāhayitavyaṁ pūrvavad yāvat sa evaṁ syād vacanīyaḥ ||",
    "sf245:517": "addhāyuṣmaṁs tena bhikṣuṇā dharmasaṁjñinā ca vinayasaṁjñinā cādharmaś cāvinayaś ca bhāṣitaḥ || pūrvavad",
    "sf245:518": "yāvad iti viditvā chorayitavyāḥ ||",
    "sf245:519": "punar aparam ānanda bhikṣur āgacchet sa evaṁ vadet ||",
    "sf245:520": "saṁmukhaṁ me bhagavato ’ntikāc chrutaṁ saṁmukham udgṛhītam ayaṁ dharmo ’yaṁ vinaya idaṁ śāstuḥ śāsanam ||",
    "sf245:521": "tasya bhikṣavas tan notsāhayitavyaṁ nāvasādayitavyam || anutsāhayitvānavasādayitvā śrotram avadhāya tāni padavyañjanāny udgṛhya sūtre ’vatārayitavyaṁ vinaye sandarśayitavyaṁ || yadi sūtre ’vatāryamāṇā vinaye sandarśyamānāḥ sūtre ’vataranti vinaye saṁdṛśyante dharmatāṁ ca na vilomayanti sa evaṁ syād vacanīyaḥ ||",
    "sf245:522": "addhāyuṣmann ime dharmā bhagavatā bhāṣitāḥ || āyuṣmatā ceme dharmāḥ sugṛhītās tathā hīme dharmāḥ sūtre ’vatāryamāṇā vinaye saṁdarśyamānāḥ sūtre ’vataranti vinaye saṁdṛśyante dharmatāṁ ca na vilomayanti ||",
    "sf245:523": "ayaṁ dharmo ’yaṁ vinaya idaṁ śāstuḥ śāsanam iti viditvā dhārayitavyāḥ ||",
    "sf245:524": "punar aparam ānanda bhikṣur āgacchet sa evaṁ vadet ||",
    "sf245:525": "amuṣminn āvāse mahān bhikṣusaṁghaḥ prativasati sasthaviraḥ sapramokṣaḥ ||",
    "sf245:526": "saṁmukhaṁ me tasya mahato bhikṣusaṁghasyāntikāc chrutaṁ saṁmukham udgṛhītam ayaṁ dharmo ’yaṁ vinaya idaṁ śāstuḥ śāsanam ||",
    "sf245:527": "tasya bhikṣavas tan notsāhayitavyaṁ pūrvavad yāvat sa evaṁ syād vacanīyaḥ ||",
    "sf245:528": "addhāyuṣmaṁs tena mahatā bhikṣusaṁghena dharmasaṁjñinā vinayasaṁjñinātra dharmaś ca vinayaś ca bhāṣitaḥ || āyuṣmatā ceme dharmāḥ sugṛhītās tathā hīme dharmāḥ sūtre ’vatāryamāṇā vinaye saṁdarśyamānāḥ sūtre ’vataranti vinaye na saṁdṛśyante dharmatāñ ca na vilomayanti ||",
    "sf245:529": "ayaṁ dharmo ’yaṁ vinaya idaṁ śāstuḥ śāsanam iti viditvā dhārayitavyāḥ ||",
    "sf245:530": "punar aparam ānanda bhikṣur āgacchet sa evaṁ vadet ||",
    "sf245:531": "amuṣminn āvāse saṁbahulā bhikṣavaḥ prativasanti sūtradharā vinayadharā mātṛkādharāḥ ||",
    "sf245:532": "saṁmukhaṁ me teṣāṁ saṁbahulānāṁ bhikṣūṇām antikāc chrutaṁ saṁmukham udgṛhītam ayaṁ dharmo ’yaṁ vinaya idaṁ śāstuḥ śāsanaṁ ||",
    "sf245:533": "tasya bhikṣavas tan notsāhayitavyaṁ pūrvavad yāvat sa evaṁ syād vacanīyaḥ ||",
    "sf245:534": "addhāyuṣmaṁs tair bhikṣubhir dharmasaṁjñibhiś ca vinayasaṁjñibhiś ca dharmaś ca vinayaś ca bhāṣitaḥ || āyuṣmatā ceme dharmāḥ sugṛhītās tathā hīme dharmāḥ sūtre ’vatāryamāṇā pūrvavad yāvad",
    "sf245:535": "ayaṁ dharmo ’yaṁ vinaya idaṁ śāstuḥ śāsanam iti viditvā dhārayitavyāḥ ||",
    "sf245:536": "punar aparam ānanda bhikṣur āgacchet sa evaṁ vadet ||",
    "sf245:537": "amuṣminn āvāse bhikṣuḥ prativasati sthaviraḥ … = 24.22",
    "sf245:538": "saṁmukhaṁ me tasya bhikṣor antikāc chrutaṁ saṁmukham udgṛhītam ayaṁ dharmo ’yaṁ vinaya idaṁ śāstuḥ śāsanam ||",
    "sf245:539": "tasya bhikṣavas tan notsāhayitavyaṁ pūrvavad yāvat sa evaṁ syād vacanīyaḥ ||",
    "sf245:540": "addhāyuṣmaṁs tena bhikṣuṇā dharmasaṁjñinā ca vinayasaṁjñinā ca dharmaś ca vinayaś ca bhāṣitaḥ || pūrvavad",
    "sf245:541": "yāvad iti viditvā dhārayitavyāḥ ||",
    "sf245:542": "tatrānanda ye te pūrvakāś catv. … nāyaṁ dharmo nāyaṁ vinayo nedaṁ śāstuḥ śāsanam iti viditvā chorayitavyāḥ ||",
    "sf245:543": "tatrānanda ye te … ayaṁ dharmo ’yaṁ vinaya idaṁ śāstuḥ śāsanam iti viditvā dhārayitavyāḥ ||",
    "sf245:544": "evam evānanda bhikṣubhiḥ sūtrāntapratisaraṇair bhavitavyaṁ na pudgalapratisaraṇaiḥ ||",
    "sf245:545": "",
    "sf245:546": "= Sondertext I ST.I. CT 417ff.",
    "sf245:547": "",
    "sf245:548": "tatra bhagavān āyuṣmantam ānadam āmantrayate ||",
    "sf245:549": "āgamayānanda yena rāmagrāmakaḥ || evaṁ bhadantety āyuṣmān ānando bhagavataḥ pratyaśrauṣīt ||",
    "sf245:550": "atha bhagavān krauḍyeṣu janapadeṣu caryāṁ caraṁ rāmagrāmakam anuprāpto rāmagrāmake viharati …",
    "sf245:551": "tatra bhagavān āyuṣmantam ānandam āmantrayate ||",
    "sf245:552": "rāmagrāmake r. .i .. nāma krauḍyaḥ prativasati || sa tathāgatasya parinirvṛtasya rāmagrāmake śarīrastūpaṁ pratiṣṭhāpayiṣyati śarīrāṇāṁ satkārāya gurukārāya mānanāya pūjanāya arcanāya apacitaye ||",
    "sf245:553": "sa tathāgatasya parinirvṛtasya śarīrastūpapratiṣṭhāpanena … kalpān vinipātaṁ na gamiṣyati devāṁś ca manuṣyāṁś ca sandhāvya saṁsṛtya paścime bhave paścime nikete paścime samucchraye paścime ātmabhāvapratilambhe manuṣyatvaṁ pratilabhya … dharmacaritena keśaśmaśrūṇy avatārya kāṣāyāṇi vastrāṇy ācchādya samyag eva śraddhayāgārād anagārikāṁ pravrajya pratyekāṁ bodhiṁ sākṣīkariṣyati ||",
    "sf245:554": "viṣṇudvīpe ānanda śubhākṛtsno nāma brāhmaṇaḥ prativasati || so ’pi tathāgatasya parinirvṛtasya viṣṇudvīpe śarīrastūpaṁ pratiṣṭhāpya",
    "sf245:555": "etena śarīrastūpapratiṣṭhāpanena … kalpān vinipātaṁ na gamiṣyati devāṁś ca manuṣyāṁś ca pūrvavad yāvat pratyekāṁ bodhiṁ sākṣīkariṣyati ||",
    "sf245:556": "kapilavastuny ānanda … buddho nāma śākyaḥ prativasati || so ’pi tathāgatasya parinirvṛtasya kapilavastuni śarīrastūpaṁ pratiṣṭhāpya",
    "sf245:557": "etena śarīrastūpapratiṣṭhāpanena … kalpān vinipātaṁ na gamiṣyati devāṁś ca manuṣyāṁś ca pūrvavad yāvat pratyekāṁ bodhiṁ sākṣīkariṣyati ||",
    "sf245:558": "rājagṛhe ānanda rājā māgadha ajātaśatrur vaidehīputraḥ prativasati || so ’pi tathāgatasya parinirvṛtasya rājagṛhe śarīrastūpaṁ pratiṣṭhāpayiṣyati śarīrāṇāṁ satkārāya gurukārāya mānanāya pūjanāya arcanāya apacitaye ||",
    "sf245:559": "sa tathāgatasya parinirvṛtasya śarīrastūpapratiṣṭhāpanena … kalpān vinipātaṁ na gamiṣyati devāṁś ca manuṣyāṁś ca pūrvavad yāvat pratyekāṁ bodhiṁ sākṣīkariṣyati ||",
    "sf245:560": "atha bhagavāṁs tasyāṁ velāyāṁ gāthā babhāṣe ||",
    "sf245:561": "",
    "sf245:562": "śataṁ sahasrāṇi suvarṇaniṣkā",
    "sf245:563": "jāṁbūnadā nāsya samā bhavaṁti ||",
    "sf245:564": "ye buddhacaityeṣu prasaṁnacittāḥ",
    "sf245:565": "padā vihāre samatikramaṁti |",
    "sf245:566": "śataṁ sahasrāṇi suvarṇapiṇḍā",
    "sf245:567": "jāṁbūnadā nāsya samā bhavaṁti ||",
    "sf245:568": "yo buddhacaityeṣu prasannacitta",
    "sf245:569": "āropayen mṛttikapiṇḍam ekam |",
    "sf245:570": "śataṁ sahasrāṇi suvarṇamūṭā",
    "sf245:571": "jāṁbūnadā nāsya samā bhavaṁti ||",
    "sf245:572": "yo buddhacaityeṣu prasannacitta",
    "sf245:573": "āropayen muktapuṣpasya rāśim |",
    "sf245:574": "śataṁ sahasrāṇi suvarṇakoṭya",
    "sf245:575": "jāṁbūnadā nāsya samā bhavaṁti ||",
    "sf245:576": "yo buddhacaityeṣu prasannacittaḥ",
    "sf245:577": "pradīpadānaṁ prakaroti vidvān |",
    "sf245:578": "śataṁ sahasrāṇi suvarṇavāhāḥ",
    "sf245:579": "jāṁbūnadā nāsya samā bhavaṁti ||",
    "sf245:580": "yo buddhacaityeṣu prasannacitto",
    "sf245:581": "mālāvihāraṁ prakaroti vidvān |",
    "sf245:582": "śataṁ sahasrāṇi suvarṇaparvatāḥ",
    "sf245:583": "meroḥ samā nāsya samā bhavaṁti ||",
    "sf245:584": "yo buddhacaityeṣu prasannacitta",
    "sf245:585": "āropayec chatradhvajaṁ patākam |",
    "sf245:586": "eṣāho dakṣiṇā proktā",
    "sf245:587": "aprameyā tathāgate ||",
    "sf245:588": "samudrakalpe saṁbuddhe",
    "sf245:589": "sārthavāhe anuttare |",
    "sf245:590": "tiṣṭhantaṁ pūjayed yaś ca",
    "sf245:591": "yaś cāpi parinirvṛtam ||",
    "sf245:592": "same cittaprasāde hi",
    "sf245:593": "nāsti puṇyaviśeṣatā |",
    "sf245:594": "na hi citte prasanne ’smim*",
    "sf245:595": "svalpā bhavati dakṣiṇā ||",
    "sf245:596": "tathāgate vā saṁbuddhe",
    "sf245:597": "buddhānāṁ śrāvakeṣu vā |",
    "sf245:598": "evaṁ hy acintitā buddhā",
    "sf245:599": "buddhadharmo ’py acintitaḥ ||",
    "sf245:600": "acintite prasādyeha",
    "sf245:601": "vipākaḥ syād acintitaḥ |",
    "sf245:602": "teṣām acintitānām",
    "sf245:603": "apratihatadharmacakravartīnām ||",
    "sf245:604": "samyaksaṁbuddhānāṁ nālaṁ",
    "sf245:605": "guṇapāram adhigantum |",
    "sf245:606": "",
    "sf245:607": "25.24 uddānam* | Cf. Bl. 185 R 6:",
    "sf245:608": ".. calakalpā viṣṇudvīpaṁ kapilavastu + rājagṛhaṁ paścimaṁ jñeyam* rāmaś ca ro",
    "sf245:609": "",
    "sf245:610": "tatra bhagavān āyuṣmantam ānandam āmantrayate ||",
    "sf245:611": "āgamayānanda yena pāpāgrāmakaḥ || evaṁ bhadantety āyuṣmān ānando bhagavataḥ pratyaśrauṣīt ||",
    "sf245:612": "atha bhagavān malleṣu janapadeṣv anupūrveṇa caryāṁ caran pāpām anuprāptaḥ pāpāyāṁ viharati jalūkāvanaṣaṇḍe ||",
    "sf245:613": "aśrauṣuḥ pāpīyakā mallā bhagavān malleṣu janapadeṣv anupūrveṇa caryāṁ caran pāpām anuprāptaḥ pāpāyāṁ viharati jalūkāvanaṣaṇḍe ||",
    "sf245:614": "śrutvā ca punaḥ saṁghāt saṁghaṁ pūgāt pūgaṁ saṁgamya samāgamya pāpāyā niṣkramya yena bhagavāṁs tenopajagmuḥ ||",
    "sf245:615": "upetya bhagavatpādau śirasā vanditvaikānte nyaṣīdan || ekāntaniṣaṇṇān bhagavān dhārmyā kathayā sandarśayati samādāpayati samuttejayati saṁpraharṣayati ||",
    "sf245:616": "tena khalu samayena cundaḥ karmāraputras tasmin samāje sanniṣaṇṇo ’bhūt sannipatitaḥ || atha bhagavān pāpīyakān mallān anekaparyāyeṇa dhārmyā kathayā sandarśayitvā samādāpayitvā samuttejayitvā saṁpraharṣayitvā tūṣṇīm abhūt || atha pāpīyakā mallā bhagavato bhāṣitam abhinandyānumodya bhagavatpādau śirasā vanditvā prakrāntāḥ ||",
    "sf245:617": "cundaḥ karmāraputras tatraivāsthāt || atha cundaḥ karmāraputro ’ciraprakrāntān pāpīyakān mallān viditvotthāyāsanād ekāṁsam uttarāsaṅgaṁ kṛtvā yena bhagavāṁs tenāñjaliṁ praṇamya bhagavantam idam avocat ||",
    "sf245:618": "adhivāsayatu me bhagavāñ śvo bhaktena sārdhaṁ bhikṣusaṁghena ||",
    "sf245:619": "adhivāsayati bhagavāñ cundasya karmāraputrasya tūṣṇīṁbhāvena ||",
    "sf245:620": "atha cundaḥ karmāraputro bhagavatas tūṣṇīṁbhāvenādhivāsanāṁ viditvā bhagavato bhāṣitam abhinandyānumodya bhagavatpādau śirasā vanditvā bhagavato ’ntikāt prakrāntaḥ ||",
    "sf245:621": "atha cundaḥ karmāraputras tām eva rātriṁ śuciṁ praṇītaṁ khādanīyabhojanīyaṁ samudānīya kālyam evotthāyāsanakāni prajñapyodakamaṇiṁ pratiṣṭhāpya bhagavato dūtena kālam ārocayati ||",
    "sf245:622": "samayo bho gautamo sadyo bhaktaṁ yasyedānīṁ bhavāṅ gautamaḥ kālaṁ manyate ||",
    "sf245:623": "atha bhagavān pūrvāhṇe nivasya pātracīvaram ādāya bhikṣusaṁghaparivṛto bhikṣusaṁghapuraskṛto yena cundasya karmāraputrasya bhaktābhisāras tenopajagāma || upetya purastād bhikṣusaṁghasya prajñapta evāsane nyaṣīdat ||",
    "sf245:624": "atha cundaḥ karmāraputraḥ sukhopaniṣaṇṇaṁ buddhapramukhaṁ bhikṣusaṁghaṁ viditvā bhagavantaṁ praṇītena khādanīyena lohakaroṭakāt svahastaṁ santarpayati saṁpravārayati || bhikṣusaṁghaṁ ca śucinā praṇītena khādanīyabhojanīyena svahastaṁ santarpayati saṁpravārayati ||",
    "sf245:625": "tena samayena anyatamaḥ pāpabhikṣur lohakaroṭakaṁ kakṣeṇāpahṛtavāṁs taṁ khalu pāpabhikṣuṁ bhagavān adrākṣīc cundaś ca buddhānubhāvena ||",
    "sf245:626": "atha cundaḥ karmāraputro buddhapramukhaṁ bhikṣusaṁghaṁ śucinā praṇītena khādanīyabhojanīyena svahastaṁ santarpayitvā saṁpravārayitvā bhagavantaṁ bhuktavantaṁ viditvā dhautahastam apanītapātraṁ nīcatarakam āsanaṁ gṛhītvā bhagavataḥ purato niṣadya bhagavantaṁ gāthābhir gītābhiḥ papraccha ||",
    "sf245:627": "",
    "sf245:628": "+ + + + + + + + + + + +",
    "sf245:629": "+ + + + + + + + + + + +",
    "sf245:630": "sārathipravaraṁ vināyakāgraṁ",
    "sf245:631": "kati loke śramaṇās tad aṅga brūhi |",
    "sf245:632": "bhagavān āha ||",
    "sf245:633": "+ + + + + + + + + + + +",
    "sf245:634": "+ + + + + + + + + + + +",
    "sf245:635": "mārgajñaś ca mārgadaiśiko",
    "sf245:636": "mārge jīvati yaś ca mārgadūṣī |",
    "sf245:637": "cundaḥ prāha ||",
    "sf245:638": "kaṁ mārgajinaṁ vadanti + + + +",
    "sf245:639": "+ + + + + + + + + + + +",
    "sf245:640": "+ + + + + + + + + + + +",
    "sf245:641": "+ + + + + + + + + + + + |",
    "sf245:642": "bhagavān āha ||",
    "sf245:643": "yaś chinnakathaṁkatho viśalyo",
    "sf245:644": "nirvāṇā + + + + + + + + +",
    "sf245:645": "+ + + + + + + + + + + +",
    "sf245:646": "+ + + + + + + + + + + + |",
    "sf245:647": "paramapravaraṁ hi yo viditvā",
    "sf245:648": "ākhyātā vibhajet tathaiva dha + ||",
    "sf245:649": "+ + + + + + + + + + + +",
    "sf245:650": "+ + + + + + + + + + + + |",
    "sf245:651": "dharmapade sudeśite",
    "sf245:652": "mārge jīvati saṁyataḥ smṛtaś ca ||",
    "sf245:653": "anavadyapadeṣu s. + + +",
    "sf245:654": "+ + + + + + + + + + + + |",
    "sf245:655": "+ + + + + + + + + + + +",
    "sf245:656": "praskandī kuladūṣakaḥ pragalbhaḥ ||",
    "sf245:657": "māyāvī hy asaṁyataḥ pralāpī",
    "sf245:658": "pratirūpe cara + + + + + |",
    "sf245:659": "+ + + + + + + + + + + +",
    "sf245:660": "+ + + + + + + + + + + +",
    "sf245:661": "sarve nāpy evaṁvidhā bhavanti",
    "sf245:662": "jñātvaitān + + + ti tasya śraddhām |",
    "sf245:663": "kathaṁ nu duṣṭeṣu hy asaṁpraduṣṭaṁ",
    "sf245:664": "śuddhān aśuddh. + + + + + + ||",
    "sf245:665": "+ + + + + + + + + + + +",
    "sf245:666": "+ + + + + + + + + + + + |",
    "sf245:667": "Tib.",
    "sf245:668": "+ + pakaṁ dhūpitā karṇikeva",
    "sf245:669": "lohārdhamāṣa iva hiraṇyanaddhaḥ ||",
    "sf245:670": "+ + + + + bahir āryabiṁbaḥ",
    "sf245:671": "+ + + + + + + + + + + + |",
    "sf245:672": "",
    "sf245:673": "atha bhagavāñ cundasya karmāraputrasya tad dānam anayābhyanumodanayābhyanumodate ||",
    "sf245:674": "",
    "sf245:675": "dadataḥ puṇyaṁ pra + + +",
    "sf245:676": "+ + + + + + + + + + + +",
    "sf245:677": "+ + + + + + + + + + + +",
    "sf245:678": "rāgadveṣamohakṣayāt sunirvṛtiḥ |",
    "sf245:679": "",
    "sf245:680": "atha bhagavāṁś cundaṁ karmāraputraṁ dhārmyā kathayā sandarśayitvā samādāpayitvā samuttejayitvā saṁpraharṣayitvotthāyāsanāt prakrāntaḥ ||",
    "sf245:681": "",
    "sf245:682": "Hier im Tib. Uddāna",
    "sf245:683": "",
    "sf245:684": "tatra bhagavān āyuṣmantam ānandam āmantrayate ||",
    "sf245:685": "āgamayānanda yena kuśinagarī ||",
    "sf245:686": "27.3 evaṁ bhadantety āyuṣmān ānando bhagavataḥ pratyaśrauṣīt ||",
    "sf245:687": "atha bhagavān malleṣu janapadeṣu caryāṁ caran tatrāntarā ca pāpām antarā ca nadīṁ hiraṇyavatīm adhvapratipanno mārgād avakramy",
    "sf245:688": "āyuṣmantam ānandam āmantrayate ||",
    "sf245:689": "prajñāpayānanda tathāgatasya caturguṇam uttarāsaṅgaṁ pṛṣṭhī ma āvilāyati tāṁ tāvad āyāmayiṣye ||",
    "sf245:690": "evaṁ bhadantety āyuṣmān ānando bhagavataḥ pratiśrutya laghu laghv eva caturguṇam uttarāsaṅgaṁ prajñapya bhagavantam idam avocat ||",
    "sf245:691": "prajñaptas tathāgatasya caturguṇa uttarāsaṅgaḥ || yasyedānīṁ bhagavāṅ kālaṁ manyate ||",
    "sf245:692": "atha bhagavāṅ gaṇaguṇāṁ saṁghāṭiṁ śirasi pratiṣṭhāpya dakṣiṇena pārśvena śayyāṁ kalpayati pāde pādam ādhāyālokasaṁjñī pratismṛtaḥ saṁprajāna utthānasaṁjñāṁ manasi kurvāṇaḥ || tatra bhagavān āyuṣmantam ānandam āmantrayate ||",
    "sf245:693": "gacchānanda nadyāḥ kukustāyāḥ pātreṇa udakam āhara yato ’haṁ pānīyaṁ pāsyāmi gātrāṇi ca pariṣekṣyāmi ||",
    "sf245:694": "evaṁ bhadantety āyuṣmān ānando bhagavataḥ pratiśrutya pātraṁ gṛhītvā jagāma yena nadī kukustā ||",
    "sf245:695": "tena khalu samayena nadyāḥ kukustāyāḥ pañcamātrāṇi śakaṭaśatāny aciravyatikrāntāni || tair udakaṁ viloḍitaṁ luṭhitam āvilam ||",
    "sf245:696": "atha āyuṣmān ānando nadyāḥ kukustāyāḥ pātreṇa pānīyam ādāya yena bhagavāṁs tenopajagāma || upetya bhagavantam idam avocat ||",
    "sf245:697": "atra bhadanta nadyāḥ kukustāyāḥ pañcamātrāṇi śakaṭaśatāny aciravyatikrāntāni || tair udakaṁ viloḍitaṁ luṭhitam āvilam ||",
    "sf245:698": "tena bhadantodakena bhagavān mukhaṁ pariṣiñcatu pādau prakṣālayatu || asmād bhadantāvidūre nadī hiraṇyavatī || tatra bhagavān pānīyaṁ pāsyati gātrāṇi ca pariṣekṣyati ||",
    "sf245:699": "atha bhagavāṁs tena pātrodakena pādau prakṣālayati mukhaṁ pariṣiñcati || ato viśrāntaḥ sukhita utthāya nyaṣīdat paryaṅkam ābhujyarjuṁ kāyaṁ praṇidhāya pratimukhaṁ smṛtim upasthāpya ||",
    "sf245:700": "",
    "sf245:701": "tena khalu samayena putkaso mallamahāmātras tatraivādhvapratipannaḥ ||",
    "sf245:702": "adrākṣīt putkaso mallamahāmātro bhagavantaṁ prāsādikaṁ prasādanīyaṁ śāntendriyaṁ śāntamānasaṁ paracittadamakam upaśāntopaśamanaṁ suvarṇayaṣṭisadṛśaprabham anyatamasmin vṛkṣamūle niṣaṇṇam ||",
    "sf245:703": "dṛṣṭvā ca punar yena bhagavāṁs tenopajagāma || upetya bhagavatpādau śirasā vanditvaikānte nyaṣīdat ||",
    "sf245:704": "ekāntaniṣaṇṇaṁ putkasaṁ mallamahāmātraṁ bhagavān āmantrayate ||",
    "sf245:705": "putkasa rocayasi tvaṁ kāñcic chramaṇasya vā brāhmaṇasya śauceyān dharmān ||",
    "sf245:706": "bhadantārāḍasya kālāmasya śauceyān dharmān rocayāmi ||",
    "sf245:707": "kasmāt putkasa rocayasi tvam ārāḍasya kālāmasya śauceyān dharmān ||",
    "sf245:708": "eko ’yaṁ bhadanta samaya ārāḍaḥ kālāmo ’dhvapratipanno mārgād avakramyānyatamasmin vṛkṣamūle divāvihāropagataḥ ||",
    "sf245:709": "tena khalu samayena tatraiva mārgasya pañcamātrāṇi śakaṭaśatāny aciravyatikrāntāni ||",
    "sf245:710": "athānyatamaḥ puruṣas teṣāṁ śakaṭānāṁ pṛṣṭhato ’vaśiṣṭo yenārāḍaḥ kālāmas tenopajagāma || upetyārāḍaṁ kālāmam idam avocat ||",
    "sf245:711": "kiṁ bhavān pañcamātrāṇi śakaṭaśatāni vyatikramamāṇāny adrākṣīt ||",
    "sf245:712": "na bhoḥ puruṣādrākṣam ||",
    "sf245:713": "kiṁ nu bhavān pañcamātrāṇāṁ śakaṭaśatānāṁ vyatikramamāṇānāṁ śabdaṁ nāśrauṣīt ||",
    "sf245:714": "na bhoḥ puruṣāśrauṣam ||",
    "sf245:715": "kiṁ nu bhavāñ śaye suptaḥ ||",
    "sf245:716": "na bhoḥ puruṣāhaṁ śaye suptaḥ ||",
    "sf245:717": "kiṁ nu bhavān saṁjñy eva samāno jāgran nāśrauṣīt pañcānāṁ śakaṭaśatānāṁ vyatikramamāṇānāṁ śabdam ||",
    "sf245:718": "saṁjñī evāhaṁ bhoḥ puruṣa samāno jāgran nāśrauṣaṁ pañcānāṁ śakaṭaśatānāṁ vyatikramamāṇānāṁ śabdam ||",
    "sf245:719": "atha tasya puruṣasyaitad abhavat ||",
    "sf245:720": "āścaryaṁ bata pravrajitānāṁ śāntavihāriṇāṁ yatredānīṁ saṁjñī samāno jāgran nāśrauṣīt pañcānāṁ śakaṭaśatānāṁ vyatikramamāṇānāṁ śabdam || tathāpi cīvaraṁ rajasāvakīrṇam ||",
    "sf245:721": "prasannaś cāsya sa puruṣo vaśīkṛtaḥ || evam evāhaṁ bhadantārāḍasya kālāmasya śauceyān dharmān rocayāmi ||",
    "sf245:722": "kiṁ manyase putkasa katara uttamo yaḥ pañcānāṁ śakaṭaśatānāṁ vyatikramamāṇānāṁ śabdo yo vā devasya garjato ’śanyāś ca sphoṭatyāḥ ||",
    "sf245:723": "kiṁ bhadanta kariṣyanti pañcamātrāṇi daśa vā sahasraṁ vā śakaṭaśatāni || uttamaḥ śabdo yo devasya garjato ’śanyāś ca sphoṭatyāḥ ||",
    "sf245:724": "eko ’yaṁ putkasa samaya ādumāyāṁ viharāmi bhūtāgāre || pūrvāhṇe nivasya pātracīvaram ādāyādumāṁ piṇḍāya praviśāmi || ādumāṁ piṇḍāya caritvā kṛtabhaktakṛtyaḥ paścādbhaktapiṇḍapātaḥ pratikramya pātracīvaraṁ pratiśamayya pādau prakṣālya bhūtāgāre niṣaṇṇaḥ pratisaṁlayanāya ||",
    "sf245:725": "tena khalu samayenādumāyāṁ devena garjatāśanyā ca sphoṭatyā catvāro balivardakā hatā dvau ca kārṣakau bhrātarau || tadādumāyā uccaśabdamahāśabdo mahājanakāyasya nirghoṣaḥ ||",
    "sf245:726": "so ’haṁ sāyāhne pratisaṁlayanād vyutthāya bhūtāgārasya cchāyāyām abhyavakāśe caṅkrame caṅkramye ||",
    "sf245:727": "athānyatamaḥ puruṣas tasmān mahājanakāyād yenāhaṁ tenopasaṁkrāntaḥ || upetya mama pādau śirasā vanditvā māṁ caṅkramamāṇam anucaṅkramyate ||",
    "sf245:728": "tam aham evam āmantraye ||",
    "sf245:729": "kim etad bhoḥ puruṣādumāyā uccaśabdamahāśabdo mahājanakāyasya nirghoṣaḥ ||",
    "sf245:730": "sa āha || idānīṁ bhadantādumāyāṁ devena garjatāśanyā ca sphoṭatyā catvāro balivardakā hatā dvau ca kārṣakau bhrātarau || tadaiṣa uccaśabdamahāśabdo mahājanakāyasya nirghoṣaḥ ||",
    "sf245:731": "kiṁ nu bhagavān devaṁ garjantam aśaniṁ ca sphoṭatīṁ nāśrauṣīt ||",
    "sf245:732": "na bhoḥ puruṣāśrauṣam ||",
    "sf245:733": "āha sa puruṣaḥ || kiṁ nu bhagavāñ śaye suptaḥ ||",
    "sf245:734": "na bhoḥ puruṣāhaṁ śaye suptaḥ ||",
    "sf245:735": "kiṁ nu bhagavān saṁjñy eva samāno jāgran nāśrauṣīd devasya garjato ’śanyāś ca sphoṭatyāḥ śabdam ||",
    "sf245:736": "saṁjñy evāhaṁ bhoḥ puruṣa samāno jāgran nāśrauṣaṁ devasya garjato ’śanyāś ca sphoṭatyāḥ śabdam ||",
    "sf245:737": "atha tasya puruṣasyaitad abhavat || āścaryaṁ bata tathāgatānām arhatāṁ samyaksaṁbuddhānāṁ śāntavihāriṇāṁ yatredānīṁ saṁjñy eva samāno jāgran nāśrauṣīd devasya garjato ’śanyāś ca sphoṭatyāḥ śabdam ||",
    "sf245:738": "prasannaś ca me sa puruṣo vaśīkṛtaḥ ||",
    "sf245:739": "sa āha || ko bhadanta bhagavato nābhiprasīdet || eṣāhaṁ bhadanta bhagavata udāram abhiprasannaḥ ||",
    "sf245:740": "atha putkaso mallamahāmātra upakārakaṁ puruṣam idam avocat ||",
    "sf245:741": "anuprayaccha me bhoḥ puruṣa navaṁ suvarṇapītaṁ duṣyayugaṁ tenāhaṁ bhagavantam ācchādayiṣyāmi ||",
    "sf245:742": "adād upakārakaḥ puruṣaḥ putkasāya mallamahāmātrāya navaṁ suvarṇapītaṁ duṣyayugam ||",
    "sf245:743": "atha putkaso mallamahāmātro navaṁ suvarṇapītaṁ duṣyayugam ādāya bhagavantam idam avocat ||",
    "sf245:744": "idaṁ navaṁ suvarṇapītaṁ duṣyayugam asmākaṁ priyaṁ manāpaṁ ca tad bhagavān pratigṛhṇātv anukampām upādāya ||",
    "sf245:745": "pratigṛhṇāti bhagavān putkasasya mallamahāmātrasya navaṁ suvarṇapītaṁ duṣyayugam anukampām upādāya ||",
    "sf245:746": "atha putkaso mallamahāmātro bhagavantam idam avocat ||",
    "sf245:747": "punar ahaṁ bhadantopasthāsyāmi bhagavantaṁ bhikṣusaṁghañ ca ||",
    "sf245:748": "kalyāṇam idaṁ putkasocyate bhagavān avocat ||",
    "sf245:749": "atha putkaso mallamahāmātro bhagavato bhāṣitam abhinandyānumodya bhagavatpādau śirasā vanditvā bhagavato ’ntikāt prakrāntaḥ ||",
    "sf245:750": "tatra bhagavān āyuṣmantam ānandam āmantrayate ||",
    "sf245:751": "anuprayaccha ma ānanda navaṁ suvarṇapītaṁ duṣyayugaṁ śastralūnaṁ kṛtvācchādayiṣyāmi ||",
    "sf245:752": "adād āyuṣmān ānando bhagavato navaṁ suvarṇapītaṁ duṣyayugaṁ śastralūnaṁ kṛtvā ||",
    "sf245:753": "tad ācchāditaṁ bhagavataś chavivarṇāvabhāsena hatāvabhāsam iva khyāti ||",
    "sf245:754": "athāyuṣmān ānando bhagavantam idam avocat ||",
    "sf245:755": "ahaṁ bhadanta viṁśatiṁ varṣāṇi sādhikaṁ bhagavantam upatiṣṭhāmi nābhijānāmy evaṁvidhasya cchavivarṇāvabhāsasya prādurbhāvaṁ || ko bhadanta hetuḥ kaḥ pratyayo ’syaivaṁvidhasya chavivarṇāvabhāsasya prādurbhāvāya ||",
    "sf245:756": "evam etad ānanda || evam etad ānanda || dvāv imau hetū dvau pratyayāv asyaivaṁvidhasya cchavivarṇāvabhāsasya prādurbhāvāya ||",
    "sf245:757": "katamau dvau ||",
    "sf245:758": "yasyāṁ rātrau bodhisatvo ’nuttarāṁ samyaksaṁbodhim abhisaṁbuddho yasyāṁ ca rātrau tathāgato ’nupadhiśeṣe nirvāṇadhātau parinirvāsyate ||",
    "sf245:759": "imau dvau hetū dvau pratyayāv evaṁvidhasya cchavivarṇāvabhāsasya prādurbhāvāya ||",
    "sf245:760": "",
    "sf245:761": "tatra bhagavān āyuṣmantam ānandam āmantrayate ||",
    "sf245:762": "āgamayānanda yena nadī hiraṇyavatī ||",
    "sf245:763": "evaṁ bhadantety āyuṣmān ānando bhagavataḥ pratyaśrauṣīt ||",
    "sf245:764": "atha bhagavān yena nadī hiraṇyavatī tenopajagāmopetya nadyā hiraṇyavatyās tīre nivāsanam ekānte sthāpayitvā nadīṁ hiraṇyavatīm abhyavagāhya gātrāṇi pariṣicya nadīṁ hiraṇyavatīṁ pratyutthāya nyaṣīdad gātrāṇi viśoṣayan ||",
    "sf245:765": "atha bhagavān āyuṣmantam ānandam āmantrayate ||",
    "sf245:766": "syād ānanda cundasya karmāraputrasya vipratisāraḥ pareṣām āpāditaḥ || tasya te cunda na labdham alābhā || tasya te durlabdhaṁ na sulabdhaṁ yasya te śāstā paścimaṁ piṇḍapātaṁ paribhujyānupadhiśeṣe nirvāṇadhātau parinirvṛtaḥ ||",
    "sf245:767": "dvividhānanda cundasya karmāraputrasya vipratisāriṇo kaukṛtyaṁ vinodayitavyam ||",
    "sf245:768": "saṁmukhaṁ ma āyuṣmaṁś cunda bhagavato ’ntikāc chrutaṁ saṁmukham udgṛhītaṁ dvau piṇḍapātau samasamau vipākena ||",
    "sf245:769": "yaṁ ca piṇḍapātaṁ bhuktvā bodhisatvo ’nuttarāṁ samyaksaṁbodhim abhisaṁbuddhaḥ ||",
    "sf245:770": "yaṁ ca piṇdapātaṁ bhuktvā tathāgato ’nupadhiśeṣe nirvāṇadhātau parinirvāsyate ||",
    "sf245:771": "imau dvau piṇḍapātau samasamau vipākena ||",
    "sf245:772": "tad idam ānanda cundena karmāraputreṇāyuḥsaṁvartanīyaṁ karma kṛtaṁ varṇasaṁvartanīyaṁ balasaṁvartanīyaṁ bhogasaṁvartanīyaṁ svargasaṁvartanīyam aiśvaryasaṁvartanīyaṁ karma kṛtaṁ bhaviṣyati ||",
    "sf245:773": "athāyuṣmān ānando bhagavantam idam avocat ||",
    "sf245:774": "ayam āyuṣmāñ chandaś caṇḍo rabhasaḥ paruṣo roṣita ākrośako bhikṣūṇāṁ || tasyāsmābhir bhadanta bhagavato ’tyayāt kathaṁ pratipattavyaṁ ||",
    "sf245:775": "chanda ānanda bhikṣur mamātyayād brahmadaṇḍena tarjanīyaḥ || brahmadaṇḍena tarjitaś ced vipratisāravaśam āpatsyate tathāsaṁvignaś ca kātyāyanāvavādenāvavāditavyaḥ ||",
    "sf245:776": "",
    "sf245:777": "tatra bhagavān āyuṣmantam ānandam āmantrayate ||",
    "sf245:778": "āgamayānanda yena kuśinagarī ||",
    "sf245:779": "evaṁ badantety āyuṣmān ānando bhagavataḥ pratyaśrauṣīt ||",
    "sf245:780": "atha bhagavān antarā ca nadīṁ hiraṇyavatīm antarā ca kuśinagarīṁ malleṣu janapadeṣu caryāṁ carann atrāntarādhvapratipanno mārgād avakramyāyuṣmantam ānandam āmantrayate ||",
    "sf245:781": "prajñāpayānanda tathāgatasya caturguṇam uttarāsaṅgaṁ pṛṣṭhī ma āvilāyati tāṁ tāvad āyāmayiṣye ||",
    "sf245:782": "evaṁ bhadantety āyuṣmān ānando bhagavataḥ pratiśrutya laghu laghv eva caturguṇam uttarāsaṅgaṁ prajñapya bhagavantam idam avocat ||",
    "sf245:783": "prajñaptas tathāgatasya caturguṇa uttarāsaṅgaḥ || yasyedānīṁ bhagavāṅ kālaṁ manyate ||",
    "sf245:784": "atha bhagavāṅ gaṇaguṇāṁ saṁghāṭiṁ śirasi pratiṣṭhāpya dakṣiṇena pārśvena śayyāṁ kalpayati pāde pādam ādhāyālokasaṁjñī pratismṛtaḥ saṁprajāna utthānasaṁjñāṁ manasi kurvāṇaḥ ||",
    "sf245:785": "tatra bhagavān āyuṣmantam ānandam āmantrayate ||",
    "sf245:786": "pratibhāntu ta ānanda bodhyaṅgāni ||",
    "sf245:787": "smṛtisaṁbodhyaṅgaṁ bhadanta bhagavatā svayam abhijñātaṁ samyagadhigataṁ suvyākhyātaṁ vivekaniśritaṁ virāganiśritaṁ nirodhaniśritaṁ vyavasargapariṇatam ||",
    "sf245:788": "dharmavicayo vīryaṁ prītiḥ prasrabdhiḥ samādhir upekṣā ca saṁbodhyaṅgaṁ bhadanta bhagavatā svayam abhijñātaṁ samyagadhigataṁ suvyākhyātaṁ vivekaniśritaṁ virāganiśritaṁ nirodhaniśritaṁ vyavasargapariṇataṁ ||",
    "sf245:789": "pratibhātaṁ ta ānanda vīryam ||",
    "sf245:790": "pratibhātaṁ bhagavan vīryam ||",
    "sf245:791": "vīryam ānandāsevitaṁ bhāvitaṁ bahulīkṛtam anuttarasamyaksaṁbodhaye saṁvartate ||",
    "sf245:792": "evam uktvā bhagavān utthāya nyaṣīdat paryaṅkam ābhujyarjuṁ kāyaṁ praṇidhāya pratimukhaṁ smṛtim upasthāpya ||",
    "sf245:793": "athānyatamo bhikṣus tasyāṁ velāyāṁ gāthā babhāṣe ||",
    "sf245:794": "",
    "sf245:795": "madhuraṁ dharmaṁ śrotuṁ",
    "sf245:796": "glāny. + + + + + + + + + ||",
    "sf245:797": "+ śāstā bhikṣo ’vadad. + + + +",
    "sf245:798": "+ bodhyaṅgāni vartante |",
    "sf245:799": "Chin.",
    "sf245:800": "sādhv ity avadat sthaviro",
    "sf245:801": "’py ānandaḥ pa + + + + + + + ||",
    "sf245:802": "śuklā hy ete dharmāḥ",
    "sf245:803": "santi virajasaḥ pravacanena |",
    "sf245:804": "smṛtivicayau vīryaṁ ca",
    "sf245:805": "prītiḥ prasrabdhir yathā samādhiś ca ||",
    "sf245:806": "sopekṣāṇy etāni hi",
    "sf245:807": "bodhyaṅgāni + + + + + |",
    "sf245:808": "bodhyaṅgakathāṁ śrutvā",
    "sf245:809": "bodhyaṅgānāṁ rasaṁ sa vijñāya ||",
    "sf245:810": "bāḍh. + + + + +",
    "sf245:811": "+ + dhād vyutthita + + |",
    "sf245:812": "",
    "sf245:813": "",
    "sf245:814": "",
    "sf245:815": "so ’pi hi dharmasvāmi",
    "sf245:816": "dharmasyā + + + + + + .ā ||",
    "sf245:817": "icchati dharmaṁ śrotuṁ",
    "sf245:818": "na śrotavyaḥ kathaṁ so ’nyaiḥ |",
    "sf245:819": "yo ’py agro bhikṣuś ca",
    "sf245:820": "prajñāvān daśabalena nirdiṣṭaḥ ||",
    "sf245:821": "so ’pi jagāma glāno",
    "sf245:822": "dharmaśravaṇārtham upatiṣyaḥ |",
    "sf245:823": "śṛṇvanti te ’pi sūtradharā",
    "sf245:824": "vinayadharā mātṛkādharāś caiva ||",
    "sf245:825": "kuśalān ay. + + + +",
    "sf245:826": "na śrotavyaḥ kathaṁ so ’nyaiḥ |",
    "sf245:827": "śṛṇvanti yathādharmam",
    "sf245:828": "ājñācittaṁ + + upasthāpya ||",
    "sf245:829": "prītiṁ tathā labhante",
    "sf245:830": "nirāmiṣeṣu buddhavacaneṣu |",
    "sf245:831": "prītimanaḥ prasrabdhiḥ",
    "sf245:832": "kāye ’smin sa sukha + + + + + ||",
    "sf245:833": "+ + + samādhiṁ",
    "sf245:834": "+ + + + pi saṁsp. + + |",
    "sf245:835": "citte samāhite viśve",
    "sf245:836": "saṁskāraśaraṇaṁ na gacchanti ||",
    "sf245:837": "saṁsārabhavagatibhyo",
    "sf245:838": "viraktacittā vimucyante |",
    "sf245:839": "+ + + + + +",
    "sf245:840": "+ + + + deveṣu manujeṣu ||",
    "sf245:841": "nirupādāna iva śikhī",
    "sf245:842": "parinirvāsyanti bhūtvārhan |",
    "sf245:843": "+ + + + + m iha",
    "sf245:844": "dharmaśravaṇaṁ jinena nirdiṣṭam ||",
    "sf245:845": "+ + + + + +",
    "sf245:846": "+ + + + + + + stu |",
    "sf245:847": "",
    "sf245:848": "",
    "sf245:849": "= Sondertext II. CT 136ff.",
    "sf245:850": "",
    "sf245:851": "tatra bhagavān āyuṣmantam ānandam āmantrayati || āgamayānanda yena kuśinagarī || evaṁ bhadantety āyuṣmān ānando bhagavataḥ pratyaśrauṣīt ||",
    "sf245:852": "aśrauṣuḥ kauśināgarāṇāṁ mallapramukhāḥ pañca ca mallaśatāny anyatarasmiṁ saṁsthāgāre sanniṣaṇṇāni sannipatitāni || bhagavān malleṣu janapadeṣv anupūrveṇa caryāṁ caraṁ pāpām anuprāptaḥ pāpāyāṁ viharati jalukāvanaṣaṇḍe || tam enaṁ pāpīyakā mallāḥ paramayā mānanayā mānitavantaḥ paramayā pūjanayā pūjitavantaḥ paramayā gurukāratayā gurukṛtavantaḥ || punas teṣām agreṇa praṇītenānuttareṇa dharmadānenopakṛt. + + + + + + + + + + + + + + + + + + + + ti bhagavāṁ bhikṣusaṁghaparivṛto bhikṣusaṁghapuraskṛto kuśinagarīm āgamiṣyaty asmākaṁ grāmakṣetre ||",
    "sf245:853": "+ + + + + + + + + + + + + + +ātmahitahetoḥ sarvān kuśi + + + + + + śo + + + suhi + + + + + + + + + + + + + + + + + + + + + + + + + + + + + chatradhvajapatākāṁś cāropayema mahāṁś ca prasthāpayema + + + + + + + + + + + + + + + + + + + + + + + + + + + + + + tataḥ paścāt sarveṣāṁ pratyudgamanam eva śreyaḥ syāt ||",
    "sf245:854": "tatas te sarve + + + saṁmodamānā e + + + + + + + + + + + + + + viśodhayaṁti susannāṁ susaṁmṛṣṭāṁ kṛtvā sarvālaṅkāravibhūṣaṇair vibhūṣayanti praṇītaiś ca gandhair mālyaiḥ puṣpair dhūpaiḥ + + + + + + chatradhvajapatākāṁś cāropayanti yena ca mārgeṇa bhagavāṁ niryāti tam a + + pratyudgaṁtuṁ prakrāntāḥ ||",
    "sf245:855": "tena khalu samayenāntarā ca + + + + + + + + + + + + + uttare mahatī pṛthvīśilā samavaruddhā asthāne rājaprade + + + + + u + ṣaṣṭihastapramāṇam ūrdhvato ’bhyudgatā triṁśat. + + + + +",
    "sf245:856": "+ + + + + + nannu vayam imāṁ mahatīṁ pṛthvīśilām asmāt pradeśād utkṣepsyāmaḥ || yatrāsmāt pradeśād utkṣipema tatrāsmākaṁ mārgaś ca suśodhitaḥ syāt || + + + + + + + + + + + + + asmākaṁ ca diśi dikṣūdāraḥ kalyāṇakīrtiśabdaśloko ’bhyudgacchet ||",
    "sf245:857": "atha kauśināgarā mall. + + + + + + + + + + + + + + + + + + + + + + + uttare sā mahatī pṛthvīśilā || asmāt pradeśāt prakṣepsyāmaḥ + + + + + me r. + + + + + + + + + + + + + + + + + + + + śṛṇvantu bhavantaḥ kauśināgarā mallā vā malla + + + + + + + + ṁ pā + + + + + + + + + + + + + + + + + + + + + + + + + + + + + + + + + + + + + + + vayam imām api mahatīṁ pṛthvīśilām asmāt pradeśād utkṣepsyāmaḥ || yatrāsmāt pradeśād utkṣipema tatrāsmākaṁ mārgaś ca suśodhitaḥ syāt pūrvavad yāvat kalyāṇakīrtiśabdaśloko ’bhyudgacchet ||",
    "sf245:858": "tathā bhavatu kauśināgarā mallāḥ parasparān pratyaśrauṣuḥ pratyekapratyekaṁ bhadreṣu yāneṣv adhiruhy. + + + + + + + + + + + + + + + + kulabalarūpaiś c. + + + + + + + + nt. mahāśabdaṁ prakṣveḍayantaḥ kilikilāyamānā hṛṣṭās tuṣṭā udagrāḥ prītisaumanasyajātāḥ + + + + mahatyā ṛddhyā kuśinagaryā niṣkramyānekaśatāny aśvoṣṭranīlagavāṁpatīnām ṛṣabhagajagandhahastinām ādāya yena sā mahatī pṛthvīśilā tenopajagmuḥ ||",
    "sf245:859": "upetya tāṁ mahatīṁ pṛthvīśilāṁ nalarajjvā bahuśo veṣṭayanti kecin niśrayaṇīm ābadhya muñjabalbajarajjvā k. + nākarṣayanti parika + + + + + phalaśatair mūlata uddhartum + + + + + + ntuṁ",
    "sf245:860": "kecid vajraprahāraiś cūrṇayituṁ kecic charīrabalena sannaddhauṣṭr. + cālayituṁ kecid ṛṣabha + + + ś ca pātayituṁ kecid dhastiyūtha + + + yituṁ kecid auṣadhabalair nāśayituṁ kecin mantrabalair antardhāpayitum icchanti ||",
    "sf245:861": "teṣām evaṁrūpāṇām uttamaṁ vyāyacchatāṁ kaccid asmāt pradeśāt + + + + + + + + + + + + + || te ’śvāsāḥ klāntakāyāḥ prāgbhārakāyā vihataprāṇā naiva śaknuvanti tāṁ mahatīṁ śilāṁ cālayituṁ kutaḥ punar ucchrayituṁ pravartayitum.",
    "sf245:862": "atha bhagavāṁ bhikṣusaṁghaparivṛto bhikṣusaṁghapuraskṛto ’nupūrveṇa caryāṁ caran yena sā mahatī pṛthvīśilā tenopajagāma ||",
    "sf245:863": "atha kauśināgarā mallā bhagavantaṁ dūrata evāgacchantaṁ dṛṣṭvā ca punar hṛṣṭās tuṣṭā udagrāḥ prītisaumanasyajātā gurugauravajātā s. + + + + + + + + + + bhagavatpādau śirasā vandanti bhagavantaṁ tripradakṣiṇīkurvanti + + + + + + + + + + + + + +",
    "sf245:864": "ekāntasthitān kauśināgarān mallān bhagavān idam avocat || kim etad ārabdhaṁ kumārakāḥ parameṇa ca mahatā parākrameṇa ||",
    "sf245:865": "+ + + + + + + + + + + + + + + + + + + + + + vayaṁ bhadantāśrauṣma kauśināgarā mallāḥ || bhagavāṁ malleṣu janapadeṣv anupūrveṇa caryāṁ caran pāpām anuprāptaḥ pāpāyāṁ viharati jalukāvanaṣaṇḍe || tam enaṁ pāpīyakā mallāḥ paramayā mānanayā mānitavantaḥ paramayā pūjanayā pūjitavantaḥ paramayā gurukāratayā gurukṛtavantaḥ || punas teṣām agreṇa praṇītenānuttareṇa dharmadānenopakṛt. + + + + + + + + + + + + + + + + + + + + + + + ti bhagavāṁ bhikṣusaṁghaparivṛto bhikṣusaṁghapuraskṛto kuśinagarīm āgamiṣyaty asmākaṁ grāmakṣetre || śrutvā",
    "sf245:866": "… große Lücke: mātāpitṛkabala, puṇyabala, prajñābala, ṛddhibala, bhāvanābala …",
    "sf245:867": "+ + + c. taṁ + + + pūrṇam anūnam avikalam + + abhisaṁkṣipya saṁpiṇḍayitvā tad ṛddhibala + + + + + + m akārṣīd viviktena + + + + + + ś. pr. n. .dh. + + n idaṁ tathāgatasya bhāvanābalam ||",
    "sf245:868": "kīdṛśena bhadanta mātāpaitṛkeṇa balena samanvāgatās tathāgatā arhantaḥ samyaksaṁbuddhāḥ ||",
    "sf245:869": "icchatha yūyaṁ vāsiṣṭhās tathāgatasyāntikāt tathāgatānām arhatāṁ samyaksaṁbuddhānāṁ mātāpaitṛkaṁ balaṁ śrotuṁ ||",
    "sf245:870": "paramaṁ bhadanta bhagavann icchāmaḥ paramaṁ sugatecchāmaḥ ||",
    "sf245:871": "tena hi yūyaṁ vāsiṣṭhāḥ śṛṇuta sādhu ca suṣṭhu ca manasi kuruta bhāṣiṣye ||",
    "sf245:872": "yad daśānāṁ prākṛtānāṁ gavānāṁ balaṁ tad ekasya nīlagavasya balaṁ || yad daśānāṁ nīlagavānāṁ balaṁ tad ekasya maharṣabhasya balam || yad daśānāṁ maharṣabhānāṁ balaṁ tad ekasya camarasya balam || yad daśānāṁ camarāṇāṁ balaṁ tad ekaṁ khaḍgabalam || yad daśa khaḍgabalāni tad ekasya prākṛtasya hastino balam || yad daśānāṁ prākṛtānām hastināṁ balaṁ tad ekasya vāmānukahastino balaṁ || yad daśānāṁ vāmānukahastināṁ balaṁ tad ekasya kaṇerukasya hastino balam || yad daśānāṁ kaṇerukahastināṁ balaṁ tad ekasya karāḍahastino balam || yad daśānāṁ karāḍahastināṁ balaṁ tad ekasya nīlagirer hastino balam || evaṁ pītagirer lohitagireḥ śvetagireḥ saugandhikasya madhugandhikasyotpalagandhikasya kumudagandhino balam || yad daśānāṁ kumudagandhināṁ balaṁ tad ekasya padmahastino balam || yad daśānāṁ padmahastinām balaṁ tad ekasya mahāpadmahastino balam || yad daśānāṁ mahāpadmahastināṁ balaṁ tad ekasya haimavatasya hastino balam || yad daśānāṁ haimavatānāṁ hastināṁ balaṁ tad ekasya gajagandhahastino balam || yad daśānāṁ gajagandhahastināṁ balaṁ tad ekasyārdhamahānagnino balam || yad dvayor ardhamahānagninor balaṁ tad ekasya mahānagnino balam || yad daśānāṁ mahānagnināṁ balaṁ tad ekasyārdhapraskandino balam || yad dvayor ardhapraskandinor balaṁ tad ekasya praskandino balam || yad daśānāṁ praskandinām balaṁ tad ekasya + + + + balam || yad daś. + + + + + + + + + + + + + + + + + + + ekaṁ varāṅgabalam || yad daśavarāṅgabalāni tad ekam ardhanārāyaṇabalam + + || yad dvayor ardhanārāyaṇayor balaṁ tad eka + + + + + + + + + kāni tr. + + + nārāyaṇabalaśatāni tad ekasya tathāgatasyārhataḥ samyaksaṁbuddhasya balam ||",
    "sf245:873": "+ + + + + + + + ṅge na + + + + + + + + + + + + balaṁ dhārayanti tathāgatā arhantaḥ samyaksaṁbuddhāḥ || ye cātītā ye cānāgatās tathāgatā arhantaḥ samyaksaṁbuddhāḥ sarve samasamāḥ samasvarāḥ samalakṣaṇāḥ samaguṇatulyā + + + + + + + pa + + + + + + + + + + āyuṣā śarīradehena ca ||",
    "sf245:874": "īdṛśena vāsiṣṭhā mātāpaitṛkena balena samanvāgatās tathāgatā arhantaḥ pūrvavad yāvad āyuṣā śarīradehena ca ||",
    "sf245:875": "śrutam asmābhir eva bhagavato ’ntikāt tathāgatānām arhatāṁ samyaksaṁbuddhānāṁ mātāpaitṛkaṁ balam ||",
    "sf245:876": "kīdṛśena bhadanta puṇyabalena samanvāgatās tathāgatā arhantaḥ samyaksaṁbuddhāḥ ||",
    "sf245:877": "icchatha yūyaṁ vāsiṣṭhās tathāgatasyāntikāt tathāgatānām arhatāṁ samyaksaṁbuddhānāṁ puṇyabalaṁ śrotum ||",
    "sf245:878": "paramaṁ bhadanta bhagavann icchāmaḥ paramaṁ sugatecchāmaḥ ||",
    "sf245:879": "tena hi yūyaṁ vāsiṣṭhāḥ śṛṇuta sādhu ca suṣṭhu ca manasi kuruta bhāṣiṣye ||",
    "sf245:880": "yad vāsiṣṭhā jaṁbudvīpe satvānāṁ puṇyaṁ taj jambudvīpapateś cakravartinaḥ puṇyeṣūpanidhāya śatimān api kalāṁ nopaiti sahasrimāṁ śatasahasrimāṁ + + + + + + + + + + + + + + + + + + + + + py upaniṣadam api nopaiti ||",
    "sf245:881": "yad vāsiṣṭhā dvīpayoḥ satvānāṁ puṇyaṁ tad dvidvīpapateś cakravartinaḥ puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti || yad vāsiṣṭhās triṣu dvīpeṣu satvānāṁ puṇyaṁ tat tridvīpapateś cakravartinaḥ puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti || yad vāsiṣṭhāś caturṣu dvīpeṣu satvānāṁ puṇyaṁ tac caturdvīpapateś cakravartinaḥ puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti ||",
    "sf245:882": "catvāraḥ khalu vāsiṣṭhāś c. + + + + + + + + + + + + + + + + + + + + + + + +",
    "sf245:883": "ekadvīpakasya cakravartino ’yasmayaṁ cakraṁ prādurbhavati samantakrośam || dvidvīpakasya cakravartino + + + cakraṁ prādurbhavati dvisamantakrośam || tridvīpakasya cakravartino rājataṁ cakraṁ prādurbhavati trisamantakrośam || caturdvīpakasya cakravartino sanābhikaṁ sanemikaṁ divyaṁ sarvasauvarṇaṁ cakraṁ prādurbhavati catuḥsamantakrośam ||",
    "sf245:884": "+ + prabhāsvaraṁ + + + + + + + + + + + + + + + + + + + + + + + + + puṇyaṁ tac caturmahārājikānāṁ devānāṁ puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti || yac caturmahārājikānāṁ devānāṁ puṇyaṁ tac caturṇāṁ mahārājñāṁ puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti || yac caturṇāṁ mahārājñāṁ puṇyaṁ tad devānāṁ trayastriṁśānāṁ puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti ||",
    "sf245:885": "yat koṭiśatasahasraṁ devānāṁ trayastriṁśānāṁ puṇyaṁ tad + + + + + puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti ||",
    "sf245:886": "yathā devās trayastriṁśāḥ + + + śakro devendra + vaṁ + mā + .ā + + + + + + + + + + + + + tathā yāmās tuṣitā devāḥ saṁtuṣito devaputro nirmāṇaratayaḥ parinirmitavaśavartino brahmā sabhāpatir brahmapurohitā mahābrahmāṇaḥ parīttābhā apramāṇābhā ābhāsvarāḥ parīttaśubhāḥ śubhakṛtsnā anabhrakāḥ puṇyaprasavā bṛhatphalā abṛhā atapāḥ sudarśanā akaniṣṭhāḥ ||",
    "sf245:887": "yat koṭiśatasahasram akaniṣṭhānāṁ puṇyaṁ tad + + + + + puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti || yat koṭiśatasahasram + + + + puṇyaṁ tad ekasya maitreyasya bodhisatvasya puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti ||",
    "sf245:888": "yat koṭiśatasahasraṁ maitreyāṇāṁ bodhisatvānāṁ puṇyaṁ tad ekasya + + + + puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti || yat + + + tiy. .gaṅgāvālukānāṁ caramabhavināṁ prāṇināṁ puṇyaṁ tad + + + + puṇyeṣūpanidhāya śatimām api kalāṁ nopaiti pūrvavad yāvad upaniṣadam api nopaiti || y. + + + + +",
    "sf245:889": "",
    "sf245:890": "Deutsche Übersetzung nach Parallen in 50–52, 23–28, 38–43 Ende puṇyabala",
    "sf245:891": "Deutsche Übersetzung nach Parallen in 50–52, 23–28, 38–43 Ende puṇyabala",
    "sf245:892": "",
    "sf245:893": "Prajñābala",
    "sf245:894": "Deutsche Übersetzung nach Parallen in 50–52, 23–28, 38–43",
    "sf245:895": "Deutsche Übersetzung nach Parallen in 50–52, 23–28, 38–43",
    "sf245:896": "Deutsche Übersetzung nach Parallen in 50–52, 23–28, 38–43",
    "sf245:897": "Deutsche Übersetzung nach Parallen in 50–52, 23–28, 38–43",
    "sf245:898": "",
    "sf245:899": "Größere Lücke",
    "sf245:900": "",
    "sf245:901": "+ + + ṣṭh. śākhaparṇaśatapramāṇ. k. + m. n. kṣ. .r tar. khalu vāsiṣṭhāḥ k. + + + .y d. anugachann anvavayañ śāriputrasya bhikṣoḥ prajñāyāḥ kṣ. y. v. s.",
    "sf245:902": "īdṛśena vāsiṣṭhāḥ prajñābalena samanvāgataḥ śāriputro bhikṣuḥ ||",
    "sf245:903": "yāvad eva vāsiṣṭhā ādityāḥ pariharanto diśo bhāsante vairocanās tāvat sahasrike loke sahasraṁ candrāṇāṁ sahasraṁ sūryāṇāṁ sahasraṁ sumerūṇāṁ parvatarājñāṁ sahasraṁ pūrvavidehānāṁ sahasraṁ godānīyānāṁ sahasram uttarakurūṇāṁ sahasraṁ jambudvīpānāṁ sahasraṁ caturmahārājikānāṁ trāyastriṁśānāṁ yāmānāṁ tuṣitānāṁ nirmāṇaratīnāṁ parinirmitavaśavartīnāṁ sahasraṁ brahmalokānām || ayam ucyate sahasrikaś cyūḍiko lokadhātuḥ ||",
    "sf245:904": "yat sahasrikāṇāṁ cyūḍikānāṁ lokadhātūnāṁ sahasram ayam ucyate dvisahasro madhyamo lokadhātuḥ || yad dvisahasrikāṇāṁ lokadhātūnāṁ sahasram ayam ucyate trisahasramahāsahasro lokadhātuḥ ||",
    "sf245:905": "sa eṣa vāsiṣṭhās trisahasramahāsahasro lokadhātuḥ pūrṇaḥ syāc chāriputrasamair bhikṣubhiḥ prajñāyās tathāgatasya prajñām upanidhāya śatimām api kalāṁ nopaiti yāvad upaniṣadam api nopaiti ||",
    "sf245:906": "",
    "sf245:907": "sarvalokasya yā prajñā",
    "sf245:908": "sthāpayitvā tathāgatam ||",
    "sf245:909": "prajñāyāḥ śāriputrasya",
    "sf245:910": "kalāṁ nārghati ṣoḍaśīm |",
    "sf245:911": "śāriputrasamair + +",
    "sf245:912": "+ yaṁ lokaḥ sadevakaḥ ||",
    "sf245:913": "tathāgatasya prajñāyāḥ",
    "sf245:914": "kalāṁ nārghati ṣoḍaśīm |",
    "sf245:915": "",
    "sf245:916": "īdṛśena vāsiṣṭhāḥ prajñābalena samanvāgatā arhantaḥ samyaksaṁbuddhāḥ || ye cātītā ye cānāgatāḥ pūrvavad yāvad āyuṣā śarīradehena ca ||",
    "sf245:917": "śrutam asmābhir eva tathāgatasyāntikāt tathāgatānām arhatāṁ samyaksaṁbuddhānāṁ mātāpaitṛkaṁ balam || śrutaṁ puṇyabalam || śrutaṁ prajñābalaṁ ||",
    "sf245:918": "",
    "sf245:919": "ṛddhibala",
    "sf245:920": "kīdṛśena bhadantarddhibalena samanvāgatā arhantaḥ samyaksaṁbuddhāḥ ||",
    "sf245:921": "icchatha yūyaṁ vāsiṣṭhās tathāgatasyāntikāt tathāgatānām arhatāṁ samyaksaṁbuddhānām ṛddhibalaṁ śrotum ||",
    "sf245:922": "paramaṁ bhadanta bhagavann icchāmaḥ || paramaṁ sugatecchāmaḥ ||",
    "sf245:923": "tena hi yūyaṁ vāsiṣṭhāḥ śṛṇuta sādhu ca suṣṭhu ca manasi kuruta bhāṣiṣye ||",
    "sf245:924": "eko ’yaṁ vāsiṣṭhāḥ samayo vairaṇyāyāṁ viharāmi naḍerapicumandamūle || tena khalu samayena vairaṇyāyāṁ durbhikṣam abhūt kṛcchraḥ kāntāro durlabhaḥ piṇḍako yācanakena bhikṣavaś ca lūhabhojanena pariklamanti || atha maudgalyāyano bhikṣur yenāhaṁ tenopasaṁkrāntaḥ || upetya mām idam avocat ||",
    "sf245:925": "yat khalu bhadanta bhagavāṁ jānīyāt || etarhi vairaṇyāyāṁ durbhikṣaṁ kṛcchraḥ kāntāro durlabhaḥ piṇḍako yācanakena bhikṣavo lūhabhojanena pariklamanti",
    "sf245:926": "saṁmukhaṁ me bhadanta bhagavato ’ntikāc chrutaṁ saṁmukham udgṛhītam || yo ’syāṁ mahāpṛthivyāṁ pārthivaḥ praṇīto rasadhātuḥ so ’dhastād avakṣipto mamāpy evaṁ samyak pratyātmaṁ jñānadarśanaṁ pravartate || yo ’syāṁ mahāpṛthivyāṁ pārthivaḥ praṇīto rasadhātuḥ so ’dhastād avakṣiptas tad icchāmi mahāpṛthivīṁ parivartayitum || yat tasyādhastāt pārthivaḥ praṇīto rasadhātus tad ūrdhvaṁ kariṣyāmi yad ūrdhvaṁ tad adhastāt ||",
    "sf245:927": "tam enam evaṁ vadāmi || mahāpṛthivīṁ cen maudgalyāyana parivartayitum icchasi || sa evam āha || mahāpṛthivīṁ bhadanta parivartayitum icchāmi ||",
    "sf245:928": "tam enam evaṁ vadāmi || kathaṁsthito mahāpṛthivīṁ parivartayiṣyasi || sa evam āha || cakravāḍamahācakravāḍābhyāṁ sthāne sthito mahāpṛthivīṁ parivartayiṣyāmi ||",
    "sf245:929": "tam enam evaṁ vadāmi || mahāpṛthivīṁ cen maudgalyāyana parivartayitum ichasi ye pṛthivīsaṁniśritā bhūtāḥ satvāḥ prāṇinaś ca tāṁ kathaṁ kariṣyasi || sa evam āha || mahāpṛthivīṁ bhadanta parivartayitum icchāmi ye pṛthivīsaṁniśritā bhūtāḥ satvāḥ prāṇinaś ca tāṁ vāmena + + + + + + + + + + + + + + + mahāpṛthivīṁ parivartayiṣyāmi ||",
    "sf245:930": "tam enam evaṁ vadāmi || mahāpṛthivīṁ maudgalyāyana parivartayaṁ kathaṁsaṁjñī bhaviṣyasi + + + + + + + + + + + + + + + paramalaghusaṁjñī bhaviṣyāmi tadyathā balavān puruṣaḥ kadalīpatraṁ parivartayaṁ paramalaghusaṁjñī + + + + + + + + + + + + + + + paramalaghusaṁjñī bhaviṣyāmi ||",
    "sf245:931": "tam enam evaṁ vadāmi || avasitaṁ maudgalyāyana avasitaṁ maudgalyāyana + + + + + + + + + + + + + + + + + + + + + + + st. n. + + etena mahāpṛthivīṁ parivartayitum || tat kasmād dhetoḥ + + + bhūtā + maudgalyāyan. + + + + + + + + + + + + + + + + + + + + kālaṁ kuryuḥ || tat kasmād dhetoḥ || eṣo ’pi maudgalyāyana mahāpḥthivyāṁ pārthivaḥ praṇīto rasadhātur nacir + + + + + + + + + + + + + + + + + + + + + + .y. ti tad ime satvā bhūtāḥ prāṇinaś cāhārarasagredhāt paramam utpādam āpadyeyur ucchidya kālaṁ kuryuḥ ||",
    "sf245:932": "+ + + + + + + + + + + + + + + + + + pṛthivīṁ parivartayitum || īdṛśena vāsiṣṭhā ṛddhibalena samanvāgato maudgalyāyano bhikṣuḥ ||",
    "sf245:933": "yāvad eva vāsiṣṭhā ādityāḥ pariharanto diśo bhāsante vairocanāḥ pūrvavad yāvad ayam ucyate trisahasramahāsahasro lokadhātuḥ ||",
    "sf245:934": "sa eṣa vāsiṣṭhās trisahasramahāsahasro lokadhātuḥ pūrṇaḥ syād ṛddhimadbhir maudgalyāyanasadṛśair bhikṣubhis tathāgatasyarddhyām ṛddhir upanidhāya śatimām api pūrvavad yāvad upaniṣadam api nopaiti ||",
    "sf245:935": "+ + + + śrāvakapratyekabuddhānāṁ kāyavāhinī manovāhinī carddhis tathāgatānām arhatāṁ samyaksaṁbuddhānāṁ manojavā + + +",
    "sf245:936": "īdṛśena vāsiṣṭhā ṛddhibalena samanvāgatās tathāgatā arhantaḥ samyaksaṁbuddhāḥ || ye cātītā ye cānāgatāḥ pūrvavad yāvad āyuṣā śarīradehena ca || + + +",
    "sf245:937": "",
    "sf245:938": "Es folgt eine größere Lücke!",
    "sf245:939": "",
    "sf245:940": "+ + + vā + .e + + + + kauśināgarā mallā bhagavato ’ntikān mohagatāḥ kathaṁcil labdha + + + + + + + + + + + + + + + + + + + + ekatyā bāhūn pragṛhya prakrośanti || ekatyāś cetoduḥkhasamarpitās tiṣṭhanti || ekatyā dharmatām eva pratismaranti || prāg evāsmākaṁ bhagavatākhyātaṁ sarvair iṣṭaiḥ kāntaiḥ priyair manāpair nānābhāvo bhaviṣyati vinābhāvo viprayogo visaṁyogaḥ ||",
    "sf245:941": "atha kauśināgarā mallāḥ kapotavalgusvarā dīrgham ucchvasya svāsrūṇi ca utstīrya bhagavatpādau śirasā vanditvaikānte tasthuḥ ||",
    "sf245:942": "atha bhagavāṁs tasyāṁ mahatyāṁ pṛthvīśilāyām ekānte nyaṣīdat sārdhaṁ bhikṣusaṁghena || kauśināgarā api malllās tasyām eva pṛthvīśilāyām ekānte nyaṣīdan ||",
    "sf245:943": "atha bhagavāṁ kauśināgarān mallān saṁjñāpayann iva kauśināgarān mallān idam avocat ||",
    "sf245:944": "iyaṁ vāsiṣṭhā mahatī pṛthvīśilā pūrvakalpikānāṁ manuṣyāṇāṁ vyāyāmaśilā babhūva tathā hy asyā adyāpi dṛśyante ’ṅgulicihnāni || evam anityā vāsiṣṭhāḥ sarvasaṁskārā evam adhruvā evam anāśvāsikā evaṁ vipariṇāmadharmāṇaḥ sarvasaṁskārā yāvad alam eva sarvasaṁskārebhyo nirvettum alaṁ viraktum alaṁ vimoktum ||",
    "sf245:945": "asmiṁ khalu mahāsiṁhanādike dharmaparyāye bhāṣyamāṇe ’yaṁ trisahasramahāsahasro lokadhātus trikṛtvaḥ kaṁpitaḥ saṁkaṁpitaḥ saṁprakaṁpitaḥ calitaḥ saṁcalitaḥ saṁpracalito vyathitaḥ saṁvyathitaḥ saṁpravyathitaḥ kṣubhitaḥ saṁkṣubhitaḥ saṁprakṣubhitaḥ ||",
    "sf245:946": "atha brahmaṇaḥ sabhāpateḥ śakrasya ca devendrasya svanikāyasthitayor etad abhavat || ayaṁ buddho bhagavāṁ kuśinagarīsamīpe sthitaḥ kauśināgarān mallān mahatarddhiprātihāryeṇāvarjayitvā na cirasyedānīṁ bhagavān anupadhiśeṣe nirvāṇadhātau parinirvāsyati || yannu vayaṁ gatvā bhagavantaṁ tathāgatam arhantaṁ samyaksaṁbuddhaṁ paścimaṁ darśanāyopasaṁkramiṣyāvaḥ ||",
    "sf245:947": "atha brahmā sabhāpatiḥ śakraś ca devendraḥ svanikāye ’ntarhitau kāmāvacarair devaiḥ sārdhaṁ + + + + + + + + ty. .ṛ + + kaṁ + stri + brahmā sabhāpati + + + + + + + + + +",
    "sf245:948": "",
    "sf245:949": "Textlücke",
    "sf245:950": "",
    "sf245:951": "ity uktvā brahmā sabhāpatiḥ śakraś ca devendro bhagavataḥ pādau śirasā vanditvā + + + + + + + + + + + + + + + + + + + + + + + + + + prasarataḥ praṇamataḥ praṇamataḥ śirasā vanditvā tatraivāntarhitau ||",
    "sf245:952": "atha bhagavān tasya mahājanakāyasya tathābhiprasannasyāśayaṁ cānuśayaṁ ca gatiṁ ca prakṛtiñ ca vijñāya tādṛśīm eva caturāryasatyasaṁprakāśikāṁ dharmadeśanām akarod",
    "sf245:953": "yāṁ śrutvānekaiḥ prāṇiśatasahasrair uṣmagatāni kuśalamūlāny utpāditāni ||",
    "sf245:954": "kaiścit kṣāntayo mūrdhānaḥ satyānulomikā laukikā agradharmāḥ || kecic chrotaāpattiphale vyavasthāpitāḥ kecit sakṛdāgāmiphale kecid anāgāmiphale kaiścit tan niṣkramya pravrajitvā sarvakleśaprahāṇād arhatvaṁ sākṣīkṛtam || kaiścic chrāvakabodhau kaiścit pratyekabodhau kaiścid anuttarasamyaksaṁbodhau cittam utpāditam ||",
    "sf245:955": "avandhyadharmadeśanāṁ sādareṇa gṛhītvā yadbhūyasā sā pariṣad buddhanimnā dharmapravaṇā saṁghaprāgbhārā vyavasthitā ||",
    "sf245:956": "atha bhagavāṁs tāṁ parṣadaṁ buddhanimnāṁ dharmapravaṇāṁ saṁghaprāgbhārāṁ vyavasthāpyotthāyāsanāt prakrāntaḥ ||",
    "sf245:957": "",
    "sf245:958": "tatra bhagavān āyuṣmantam ānandam āmantrayate ||",
    "sf245:959": "āgamayānanda yena kuśinagarī ||",
    "sf245:960": "evaṁ bhadantety āyuṣmān ānando bhagavataḥ pratyaśrauṣīt ||",
    "sf245:961": "atha bhagavān malleṣu janapadeṣu caryāṁ caraṅ kuśinagarīm anuprāptaḥ || kuśinagaryāṁ viharati mallānām upavartane yamakaśālavane ||",
    "sf245:962": "atha bhagavāṁs tadaiva parinirvāṇakālasamaya āyuṣmantam ānandam āmantrayate sma ||",
    "sf245:963": "prajñāpayānanda tathāgatasyāntareṇa yamakaśālayor uttarāśīrṣaṁ mañcam adya tathāgatasya rātryā madhyame yāme ’nupadhiśeṣe nirvāṇadhātau parinirvāṇaṁ bhaviṣyati ||",
    "sf245:964": "evaṁ bhadantety āyuṣmān ānando bhagavataḥ pratiśrutyāntareṇa yamakaśālayor uttarāśīrṣaṁ mañcaṁ prajñapya yena bhagavāṁs tenopajagāma ||",
    "sf245:965": "upetya bhagavatpādau śirasā vanditvaikānte ’sthāt ||",
    "sf245:966": "ekāntasthita āyuṣmān ānando bhagavantam idam avocat || prajñapto bhadanta tathāgatasyāntareṇa yamakaśālayor uttarāśīrṣo mañcaḥ ||",
    "sf245:967": "atha bhagavān yena mañcas tenopajagāma || upetya dakṣiṇena pārśvena śayyāṁ kalpayati pādaṁ pādenopadhāyālokasaṁjñī pratismṛtaḥ saṁprajāno nirvāṇasaṁjñām eva manasi kurvāṇaḥ ||",
    "sf245:968": "athāyuṣmān ānando bhagavataḥ pṛṣṭhataḥ sthito mañcam avalaṁbya prārodīd aśrūṇi vartayamāna evam āha ||",
    "sf245:969": "atikṣipraṁ bhagavān parinirvāty atikṣipraṁ sugataḥ parinirvāty atikṣipraṁ cakṣur lokasyāntardhīyate ||",
    "sf245:970": "pūrve ca bhikṣavas tābhyas tābhyo digbhyas tebhyas tebhyo janapadebhya āgacchanti bhagavato ’ntikenopadarśanāya bhagavantaṁ paryupāsanāyai || teṣām upasaṁkrāntānāṁ bhagavān dharmaṁ deśayaty ādau kalyāṇaṁ madhye kalyāṇaṁ paryavasāne kalyāṇaṁ svarthaṁ suvyañjanaṁ kevalaṁ paripūrṇaṁ pariśuddhaṁ paryavadātaṁ brahmacaryaṁ prakāśayati ||",
    "sf245:971": "yato ’nukālaṁ gaṁbhīragaṁbhīrāṁ dharmakathāṁ ye śrotum āgatās te bhagavān parinirvṛta iti śrutvā nāgamiṣyanti || mahato dharmasaṁbhogasyaiva loke ’ntardhānaṁ bhaviṣyati ||",
    "sf245:972": "atha bhagavān bhikṣūn āmantrayate ||",
    "sf245:973": "kva ca nu sthita ānando bhikṣuḥ ||",
    "sf245:974": "eṣa bhadantāyuṣmān ānando bhagavataḥ pṛṣṭhataḥ sthito mañcam avalaṁbya prārodīd aśrūṇi pravartayamānaḥ",
    "sf245:975": "pūrvāvad",
    "sf245:976": "yāvad antardhānaṁ bhaviṣyati ||",
    "sf245:977": "tatra bhagavān āyuṣmantam ānandam āmantrayate ||",
    "sf245:978": "mā tvam ānanda śoca mā klāma || tat kasmād dhetoḥ ||",
    "sf245:979": "tathāgata upasthitas ta ānanda maitreṇa kāyakarmaṇā hitena sukhenādvayenāpramāṇena || maitreṇa vākkarmaṇā maitreṇa manaskarmaṇā hitena sukenādvayenāpramāṇena ||",
    "sf245:980": "ye te ’tīte ’dhvani tathāgatā arhantaḥ samyaksaṁbuddhās teṣāṁ buddhānāṁ bhagavatāṁ sadṛśam upasthānaṁ kariṣyate tadyathā tvayā mahyam etarhi ||",
    "sf245:981": "ye ’pi te bhaviṣyanty anāgate ’dhvani tathāgatā arhantaḥ samyaksaṁbuddhās teṣām api buddhānāṁ bhagavatāṁ sadṛśam upasthānaṁ kariṣyate tadyathā tvayā mahyam etarhi ||",
    "sf245:982": "mā tasmāt tvam ānanda śoca mā klāma || kasmād eva tat || kuta etal labhyaṁ yat taj jātaṁ bhūtaṁ kṛtaṁ saṁskṛtaṁ pūrvavad",
    "sf245:983": "yāvad visaṁyogaḥ ||",
    "sf245:984": "atha bhagavān āyuṣmantam ānandaṁ saṁharṣayituṁ bhikṣūn āmantrayate ||",
    "sf245:985": "catvāro bhikṣava āścaryā adbhutā dharmā rājñaś cakravartinaḥ || katame catvāraḥ ||",
    "sf245:986": "sacet kṣatriyapariṣad rājānaṁ cakravartinaṁ darśanāyopasaṁkrāmaty āptamanaskā bhavati darśanena || saced upasaṁkrāntāyāṁ dharmaṁ deśayaty āptamanaskā bhavati dharmaśravaṇena ||",
    "sf245:987": "saced brāhmaṇapariṣad",
    "sf245:988": "gṛhapatipariṣac",
    "sf245:989": "chramaṇapariṣad rājānaṁ cakravartinaṁ darśanāyopasaṁkrāmaty āptamanaskā bhavati darśanena || saced upasaṁkrāntāyāṁ dharmaṁ deśayaty āptamanaskā bhavati dharmaśravaṇena ||",
    "sf245:990": "evam eva bhikṣavaś catvāra āścaryā adbhutā dharmā ānandasya bhikṣoḥ || katame catvāraḥ ||",
    "sf245:991": "saced bhikṣupariṣad ānandaṁ darśanāyopasaṁkrāmaty āptamanaskā bhavati darśanena || saced upasaṁkrāntāyāṁ dharmaṁ deśayaty āptamanaskā bhavati dharmaśravaṇena ||",
    "sf245:992": "saced bhikṣuṇīpariṣad",
    "sf245:993": "upāsakapariṣad",
    "sf245:994": "upāsikāpariṣad ānandaṁ darśanāyopasaṁkrāmaty āptamanaskā bhavati darśanena || saced upasaṁkrāntāyāṁ dharmaṁ deśayaty āptamanaskā bhavati dharmaśravaṇena ||",
    "sf245:995": "apare ’pi catvāro bhikṣava āścaryā adbhutā dharmā ānandasya bhikṣoḥ || katame catvāraḥ ||",
    "sf245:996": "saced ānanda bhikṣur bhikṣupariṣade dharmaṁ deśayati satkṛtya deśayati nāsatkṛtya deśayati tato bhikṣusaṁghasyaivaṁ bhavati || aho batāyuṣmān ānando dharmam eva bhāṣeta na tūṣṇīṁ syāt || atṛptaiva bhavati bhikṣupariṣad ānandasya bhikṣor dharmaśravaṇena || punar ānando bhikṣus tūṣṇīṁ bhavati ||",
    "sf245:997": "saced bhikṣuṇīpariṣada",
    "sf245:998": "upāsakapariṣada",
    "sf245:999": "upāsikāpariṣade dharmaṁ deśayati satkṛtya deśayati nāsatkṛtya deśayati tata upāsakasaṁghāder evaṁ bhavati || aho batāyuṣmān ānando dharmam eva bhāṣeta na tūṣṇīṁ syāt || atṛptaiva bhavaty upāsikāpariṣad ānandasya bhikṣor dharmaśravaṇena || punar ānando bhikṣus tūṣṇīṁ bhavati ||",
    "sf245:1000": "",
    "sf245:1001": "athāyuṣmān ānando bhagavatā saṁharṣito bhagavantam idam avocat ||",
    "sf245:1002": "saṁvidyante bhadantemāny evaṁrūpāṇi mahānagarāṇi tadyathā śrāvastī sāketaṁ caṇpā bārāṇasī vaiśālī rājagṛham || kasmād bhagavān evaṁrūpāṇi mahānagarāṇy utsṛjyāsmiṁ kunagarake kuṁjakalake koṭṭe śākhānagarake nagarasthāṇuke parinirvātavyaṁ manyate ||",
    "sf245:1003": "mā tvam ānanda kuśinagarīṁ kunagarakaṁ manyasva kuṁjakalakaṁ vā koṭṭaṁ śākhānagarakaṁ vā nagarasthāṇukaṁ vā || tat kasmād dhetoḥ ||",
    "sf245:1004": "",
    "sf245:1005": "bhūtapūrvam ānanda kuśinagarī kuśāvatī nāma rājadhānī babhūva || ṛddhā ca sphītā ca kṣemā ca subhikṣā cākīrṇabahujanamanuṣyā ca dvādaśa yojanāny āyāmena saptayojanāni vistāreṇa ||",
    "sf245:1006": "kuśāvaty ānanda rājadhānī saptabhiḥ prākāraiḥ parikṣiptā babhūva caturvidhaiḥ prākāraiḥ sauvarṇai rājatair vaiḍūryamayaiḥ sphaṭikamayaiḥ ||",
    "sf245:1007": "kuśāvatyāṁ rājadhānyāṁ caturvidhāni dvārāṇi māpitāny abhūvan sauvarṇāni rājatāni vaiḍūryamayāṇi sphaṭikamayāni ||",
    "sf245:1008": "teṣu khalu dvāreṣu caturvidhā iṣṭikā māpitā abhūvan sauvarṇā rājatā vaiḍūryamayāḥ sphaṭikamayāḥ saptapauruṣā ardhacaturthapauruṣāś ca nikhātā dṛḍhāḥ sthirāḥ sāravatyo ’calā asaṁpravedhinyaḥ ||",
    "sf245:1009": "kuśāvatī rājadhānī saptabhiḥ parikhābhiḥ parikṣiptā babhūva || tāḥ khalu parikhāś caturvidhābhir iṣṭikābhiś citā abhūvan sauvarṇībhī rājatībhir vaiḍūryamayībhiḥ sphaṭikamayībhiḥ ||",
    "sf245:1010": "kuśāvatī rājadhānī saptabhis tālapaṅktibhiḥ parikṣiptā babhūva caturvidhais tālaiḥ sauvarṇai rājatair vaiḍūryamayaiḥ sphaṭikamayaiḥ ||",
    "sf245:1011": "sauvarṇasya tālasya rājataṁ patraṁ puṣpaṁ phalaṁ māpitam abhūt || rājatasya sauvarṇaṁ vaiḍūryamayasya sphaṭikamayaṁ sphaṭikamayasya vaiḍūryamayaṁ patraṁ puṣpaṁ phalaṁ māpitam abhūt ||",
    "sf245:1012": "teṣāṁ khalu tālānāṁ vāyunā preritānām ayam evaṁrūpo manojñaḥ śabdo niścarati yathā pañcāṅgikasya tūryasya kuśalena puruṣeṇa samyaksupravāditasya ||",
    "sf245:1013": "tāsu khalu tālāntarikāsu puṣkariṇyo māpitā abhūvan tāḥ khalu puṣkariṇyaś caturvidhābhir iṣṭikābhiś citā abhūvan sauvarṇībhī rājatībhir vaiḍūryamayībhiḥ sphaṭikamayībhiḥ ||",
    "sf245:1014": "tāsu khalu puṣkariṇīṣu caturvidhāni sopānāni māpitāny abhūvan sauvarṇāni rājatāni vaiḍūryamayāṇi sphaṭikamayāni ||",
    "sf245:1015": "tāḥ khalu puṣkariṇyaś caturvidhābhir vedikābhiḥ parikṣiptā abhūvan sauvarṇībhī rājatībhir vaiḍūryamayībhiḥ sphaṭikamayībhiḥ || sauvarṇyā vedikāyā rājataṁ sūcyālaṁbanam adhiṣṭhānaṁ māpitam abhūt || rājatyāḥ sauvarṇaṁ sphaṭikamayyā vaiḍūryamayaṁ vaiḍūryamayyāḥ sphaṭikamayaṁ sūcyālaṁbanam adhiṣṭhānaṁ māpitam abhūt ||",
    "sf245:1016": "tāsu khalu puṣkariṇīṣu vividhāni jalajāni mālyāni ropitāny abhūvan tadyathotpalaṁ padmaṁ kumudaṁ puṇḍarīkaṁ saugandhikaṁ madhugandhikaṁ sarvartukaṁ sarvakālikam anāvṛtaṁ sarvajanasya ||",
    "sf245:1017": "tāsāṁ khalu puṣkariṇīnāṁ tīreṣu vividhāni sthalajāni mālyāni ropitāny abhūvan tadyathātimuktakaś campakaḥ pāṭalā vārṣikā mālikā navamālikā sumanā yūthikā dhānuṣkārī sarvartukaṁ sarvakālikam anāvṛtaṁ sarvajanasya ||",
    "sf245:1018": "tāsāṁ khalu puṣkariṇīnāṁ tīreṣu rājñā mahāsudarśanena kanyāḥ sthāpitā abhūvan yā annam annārthibhyaḥ prayacchanti pānaṁ pānārthibhyo vastraṁ vastrārthibhyaḥ || mālāgandhavilepanāni mālāgandhavilepanārthibhyaḥ prayacchanti ||",
    "sf245:1019": "ye khalu kuśāvatyāṁ rājadhānyāṁ dhūrtā vā mattā vā śauṇḍā vā krīḍitukāmā ramitukāmāḥ paricārayitukāmā bhavanti te tāsu tālāntarikāsu krīḍanti ramanti paricārayanti ||",
    "sf245:1020": "tenaiva tālavṛntaśabdena kuśāvaty ānanda rājadhānī dvādaśena vināditā babhūva tadyathā hastiśabdenāśvaśabdena rathaśabdena pattiśabdena śaṁkhaśabdena paṭahaśabdena bherīśabdena mṛdaṅgaśabdena vādyaśabdena gītaśabdena vaṁśaśabdena || dānāni dadata || puṇyāni kuruta || upavāsam upavasata || śīlaṁ samādāya vartadhvaṁ śabdena ||",
    "sf245:1021": "kuśāvatyām ānanda rājadhānyāṁ rājā mahāsudarśano nāma babhūva saptabhī ratnaiḥ samanvāgataś catasṛbhiś ca mānuṣikābhir ṛddhibhiḥ ||",
    "sf245:1022": "katamaiḥ saptabhiḥ || tadyathā cakraratnena hastiratnenāśvaratnena maṇiratnena strīratnena gṛhapatiratnena pariṇāyakaratnena saptamena ||",
    "sf245:1023": "katamābhiś catasṛbhir mānuṣikābhir ṛddhibhiḥ || rājā mahāsudarśano dīrghāyuṣko ’bhūc cirasthitikaḥ || sa caturaśītivarṣasahasrāṇi kumārakrīḍāyāṁ krīḍitavān || caturaśītivarṣasahasrāṇi yauvarājyaṁ kāritavān || caturaśītivarṣasahasrāṇi mahārājyaṁ kāritavān || caturaśītivarṣasahasrāṇi rājarṣir brahmacaryam acārṣīt ||",
    "sf245:1024": "yad ānanda rājā mahāsudarśano dīrghāyuṣko ’bhūc cirasthitikaś caturaśītivarṣasahasrāṇi kumārakakrīḍāyāṁ krīḍitavān pūrvavat || iyaṁ rājño mahāsudarśanasyarddhir ity ucyate ||",
    "sf245:1025": "punar aparaṁ rājā mahāsudarśano ’bhirūpo ’bhūd darśanīyaḥ prāsādiko ’tikrāntaś ca mānuṣyakaṁ varṇam asaṁprāptaś ca divyaṁ varṇam ||",
    "sf245:1026": "yad ānanda rājā mahāsudarśano ’bhirūpo ’bhūd darśanīyaḥ pūrvavat || iyaṁ rājño mahāsudarśanasyarddhir ity ucyate ||",
    "sf245:1027": "punar aparaṁ rājā mahāsudarśano ’lpābādho ’bhūd arogajātīyaḥ samavipacanayā grahaṇyā samanvāgato nātyuṣṇayā nātiśītayāvyābādhayartusukhayā yayāsyāśitapītakhāditāsvāditaṁ samyak sukhena paripākaṁ gatam abhūt ||",
    "sf245:1028": "yad ānanda rājā mahāsudarśano ’lpābādho ’bhūd arogajātīyaḥ pūrvavat || iyaṁ rājño mahāsudarśanasyarddhir ity ucyate ||",
    "sf245:1029": "punar aparaṁ rājā mahāsudarśanaḥ sarvajānapadānāṁ priyaś cābhūn manāpaś ca tadyathā putrāṇāṁ pitā || rājño ’pi mahāsudarśanasya naigamajānapadāḥ priyāś cābhūvan manāpāś ca tadyathā pituḥ putrāḥ ||",
    "sf245:1030": "eko ’yaṁ samayo rājā mahāsudarśana udyānabhūmiṁ niryān sārathim āmantrayate || mandaṁ mandaṁ tāvat sārathe rathaṁ vartaya yathāhaṁ naigamajānapadāṁś ciraṁ paśyeyaṁ || naigamajānapadā api tatra sārathim āmantrayante || mandaṁ mandaṁ tāvat sārathe rathaṁ vartaya yathā vayaṁ devaṁ ciraṁ paśyema ||",
    "sf245:1031": "yad ānanda rājā mahāsudarśanaḥ sarvajānapadānāṁ priyaś cābhūn manāpaś ca pūrvavat || iyaṁ rājño mahāsudarśanasyarddhir ity ucyate ||",
    "sf245:1032": "atha naigamajānapadāḥ prabhūtaṁ suvarṇam ādāya maṇiratnaṁ ca kaṁbalaratnaṁ ca yena rājā mahāsudarśanas tenopajagmuḥ || upetya rājānaṁ mahāsudarśanam idam avocan ||",
    "sf245:1033": "idaṁ devāya prabhūtaṁ suvarṇam ānītaṁ maṇiratnaṁ ca kaṁbalaratnaṁ ca || tad devaḥ pratigṛhṇātv anukampām upādāya ||",
    "sf245:1034": "madrājye ’pi yad evaṁ dhanajātam ity uktvā niravekṣāsyotpannā pratigrahītuṁ nādhivāsayati ||",
    "sf245:1035": "naigamajānapadā rājānaṁ mahāsudarśanam idam avocan ||",
    "sf245:1036": "idaṁ devāya prabhūtaṁ suvarṇam ānītaṁ maṇiratnaṁ ca kaṁbalaratnaṁ ca || tad devaḥ pratigṛhṇātv anukampām upādāya ||",
    "sf245:1037": "dvir api trir api rājā mahāsudarśano naigamajānapadān āmantrayate ||",
    "sf245:1038": "madrājye ’pi yad evaṁ dhanajātam ity uktvā niravekṣāsyotpannā pratigrahītuṁ nādhivāsayati ||",
    "sf245:1039": "atha naigamajānapadānām etad abhavat ||",
    "sf245:1040": "nāsmākaṁ pratirūpaṁ syād yad idaṁ devāya prabhūtaṁ suvarṇam ānīya maṇiratnaṁ ca kaṁbalaratnaṁ ca tad vayam ādāya svakasvakaniveśanaṁ gamiṣyāmaḥ || yannu vayaṁ rājño mahāsudarśanasya purato mahāntaṁ suvarṇasya ca rājatasya ca rāśim ākīrya maṇiratnaṁ kaṁbalaratnaṁ caikānta upanikṣipyaitad devasya dhanajātam ity upekṣya prakrāmema ||",
    "sf245:1041": "iti viditvā rājño mahāsudarśanasya purato mahāntaṁ suvarṇasya ca rājatasya ca rāśim ākīrya maṇiratnaṁ kaṁbalaratnaṁ caikānta upanikṣipyaitad devasya dhanajātam ity upekṣya prakrāntāḥ ||",
    "sf245:1042": "atha rājño mahāsudarśanasyaitad abhavat ||",
    "sf245:1043": "saṁpannaṁ me dhanajātaṁ dharmeṇa nādharmeṇa || yannv ahaṁ dhārmaṁ prāsādaṁ māpayeyam ||",
    "sf245:1044": "aśrauṣuś caturaśītikoṭṭarājasahasrāṇi rājā mahāsudarśano dhārmaṁ prāsādaṁ māpayitukāmaḥ ||",
    "sf245:1045": "śrutvā ca yena rājā mahāsudarśanas tenopajagmuḥ || upetya rājānaṁ mahāsudarśanam idam avocan ||",
    "sf245:1046": "alpotsuko devo bhavatu dhārmāt prāsādāt || vayaṁ dhārmaṁ prāsādaṁ māpayiṣyāmaḥ ||",
    "sf245:1047": "grāmaṇyo madrājye ’py evaṁrūpāṇi dhanajātāny ity uktvā nādhivāsayati ||",
    "sf245:1048": "dvir api trir api caturaśītikoṭṭarājasahasrāṇi rājānaṁ mahāsudarśanam idam avocan ||",
    "sf245:1049": "alpotsuko devo bhavatu dhārmāt prāsādāt || vayaṁ dhārmaṁ prāsādaṁ māpayiṣyāmaḥ ||",
    "sf245:1050": "dvir api trir api rājā mahāsudarśanaś caturaśītiṁ koṭṭarājasahasrāṇy āmantrayate ||",
    "sf245:1051": "grāmaṇyo madrājye ’py evaṁrūpāṇi dhanajātāny ity uktvā nādhivāsayati ||",
    "sf245:1052": "atha caturaśītiḥ koṭṭarājasahasrāṇi rājño mahāsudarśanasya pādayor vai śirasāsādya || ekatyā bāhūn pragṛhya || ekatyāś cīvarakarṇakaṁ pragṛhya || ekatyā yena rājā mahāsudarśanas tenāñjaliṁ praṇamya rājānaṁ mahāsudarśanam idam avocan ||",
    "sf245:1053": "alpotsuko devo bhavatu dhārmāt prāsādāt || vayaṁ dhārmaṁ prāsādaṁ māpayiṣyāmaḥ ||",
    "sf245:1054": "adhivāsayati rājā mahāsudarśanaś caturaśītikoṭṭarājasahasrāṇāṁ tūṣṇīmbhāvena ||",
    "sf245:1055": "atha caturaśītikoṭṭarājasahasrāṇi rājño mahāsudarśanasya tūṣṇīmbhāvenādhivāsanaṁ viditvā svakasvakaniveśanam āgatya",
    "sf245:1056": "prabhūtaṁ suvarṇahiraṇyam ekaikaṁ ca ratnastambham ādāya yena rājā mahāsudarśanas tenopasaṁkrāntāḥ || āgatya rājānaṁ mahāsudarśanam idam avocan ||",
    "sf245:1057": "kutra vayaṁ deva dhārmaṁ prāsādaṁ māpayema kīvan vā ||",
    "sf245:1058": "tena hi yūyaṁ grāmaṇyaḥ pūrveṇa kuśāvatyā rājadhānyā asya dhārmaṁ prāsādaṁ māpayatha yojanam āyāmena yojanaṁ vistāreṇa ||",
    "sf245:1059": "evaṁ deveti caturaśītikoṭṭarājasahasrāṇi rājño mahāsudarśanasya pratiśrutya pūrveṇa kuśāvatyā dhārmaṁ prāsādaṁ māpayanti taṁ ca yojanam āyāmena yojanaṁ vistāreṇa ||",
    "sf245:1060": "dhārma ānanda prāsāde caturvidhāni prācīnāni māpitāny abhūvan sauvarṇāni rājatāni vaiḍūryamayāṇi sphaṭikamayāni || caturvidhāny āsanāni māpitāny abhūvan sauvarṇāni rājatāni vaiḍūryamayāṇi sphaṭikamayāni ||",
    "sf245:1061": "dhārme prāsāde caturvidhāḥ staṁbhā ucchritā abhūvan sauvarṇā rājatā vaiḍūryamayāḥ sphaṭikamayāḥ ||",
    "sf245:1062": "sauvarṇasya staṁbhasya rājataḥ kuṁbhakaḥ kṛpaṭakaśīrṣakaṁ gosārako māpito babhūva || rājatasya sauvarṇaḥ vaiḍūryamayasya sphaṭikamayaḥ sphaṭikamayasya staṁbhasya vaiḍūryamayaḥ kuṁbhakaḥ kṛpaṭakaśīrṣakaṁ gosārako māpito babhūva ||",
    "sf245:1063": "dhārme prāsāde caturvidhā gopānasyo māpitā abhūvan sauvarṇā rājatā vaiḍūryamayāḥ sphaṭikamayāḥ ||",
    "sf245:1064": "dhārme prāsāde caturvidhā baladharaṇīyā māpitā abhūvan sauvarṇā rājatā vaiḍūryamayāḥ sphaṭikamayāḥ ||",
    "sf245:1065": "dhārme prāsāde caturvidhā avaṣaṅgā māpitā abhūvan sauvarṇā rājatā vaiḍūryamayāḥ sphaṭikamayāḥ ||",
    "sf245:1066": "dhārme prāsāde caturvidhā aṭṭālā māpitā abhūvan sauvarṇā rājatā vaiḍūryamayāḥ sphaṭikamayāḥ ||",
    "sf245:1067": "dhārmaḥ prāsādaś caturvidhaiḥ phalakaiś channo ’bhūt sauvarṇai rājatair vaiḍūryamayaiḥ sphaṭikamayaiḥ ||",
    "sf245:1068": "dhārme prāsāde caturvidhāni sopānāni māpitāny abhūvan sauvarṇāni rājatāni vaiḍūryamayāṇi sphaṭikamayāni ||",
    "sf245:1069": "dhārmaḥ prāsādaś caturvidhābhir vedikābhiḥ parikṣipto ’bhūt sauvarṇībhī rājatībhir vaiḍūryamayībhiḥ sphaṭikamayībhiḥ ||",
    "sf245:1070": "sauvarṇyā vedikāyā rājataṁ sūcyālaṁbanam adhiṣṭhānaṁ māpitam abhūt || rājatyāḥ sauvarṇaṁ vaiḍūryamayyāḥ sphaṭikamayaṁ sphaṭikamayyā vaiḍūryamayaṁ sūcyālaṁbanam adhiṣṭhānaṁ māpitam abhūt ||",
    "sf245:1071": "dhārma ānanda prāsāde caturaśītikūṭāgārasahasrāṇi māpitāny abhūvan ekaikaṁ caturṇāṁ varṇānāṁ tadyathā sauvarṇānāṁ rājatānāṁ vaiḍūryamayāṇāṁ sphaṭikamayānām ||",
    "sf245:1072": "sauvarṇe kūṭāgāre rājataḥ paryaṅkaḥ sthāpito ’bhūt paṭikāstṛto goṇikāstṛtas tūlikāstṛtaś citrikāstṛtaḥ paṭalikāstṛtaḥ kāliṅgaprāvārapratyāstaraṇaḥ sottaracchadapaṭa ubhayāntalohitopadhānaḥ ||",
    "sf245:1073": "rājate sauvarṇo vaiḍūryamaye sphaṭikamayaḥ sphaṭikamaye vaiḍūryamayaḥ paryaṅkaḥ sthāpito ’bhūt paṭikāstṛto goṇikāstṛtas tūlikāstṛtaś citrikāstṛtaḥ paṭalikāstṛtaḥ kāliṅgaprāvārapratyāstaraṇaḥ sottaracchadapaṭa ubhayāntalohitopadhānaḥ ||",
    "sf245:1074": "sauvarṇasya kūṭāgārasya purastād rājatas tālo māpito ’bhūt sauvarṇena patreṇa puṣpeṇa phalena || rājatasya sauvarṇo vaiḍūryamayasya sphaṭikamayaḥ || sphaṭikamayasya vaiḍūryamayaḥ sphaṭikamayena patreṇa puṣpeṇa phalena ||",
    "sf245:1075": "teṣāṁ khalu tālānāṁ vāyunā preritānām ayam evaṁrūpo manojñaḥ śabdo niścarati yathā pañcāṅgikasya tūryasya kuśalena puruṣeṇa samyaksupravāditasya ||",
    "sf245:1076": "dhārmaḥ prāsādaḥ kanakavālikāstṛto ’bhūc candanavāripariṣikto hemajālāvatatas suvarṇakaṅkaṇikāvṛtaḥ ||",
    "sf245:1077": "",
    "sf245:1078": "Hier im Tib. Uddāna",
    "sf245:1079": "",
    "sf245:1080": "atha caturaśītikoṭṭarājasahasrāṇi sarvajātakṛtaniṣṭhitaṁ dhārmaṁ prāsādaṁ viditvā dhārmasya prāsādasya purastād dhārmīṁ puṣkariṇīṁ māpayanti yojanam āyāmena yojanaṁ vistāreṇa ||",
    "sf245:1081": "dhārmī puṣkariṇī caturvidhābhir iṣṭikābhiś citā babhūva sauvarṇībhī rājatībhir vaiḍūryamayībhiḥ sphaṭikamayībhiḥ ||",
    "sf245:1082": "tasyāṁ khalu puṣkariṇyāṁ caturvidhāni sopānāni māpitāny abhūvan sauvarṇāni rājatāni vaiḍūryamayāṇi sphaṭikamayāni ||",
    "sf245:1083": "sā khalu puṣkariṇī caturvidhābhiḥ vedikābhiḥ parikṣiptā babhūva sauvarṇībhī rājatībhir vaiḍūryamayībhiḥ sphaṭikamayībhiḥ || sauvarṇyā vedikāyā rājataṁ sūcyālaṁbanam adhiṣṭhānaṁ māpitam abhūt || rājatyāḥ sauvarṇaṁ vaiḍūryamayyāḥ sphaṭikamayaṁ sphaṭikamayyā vaiḍūryamayaṁ sūcyālaṁbanam adhiṣṭhānaṁ māpitam abhūt ||",
    "sf245:1084": "tasyāṁ khalu puṣkariṇyāṁ vividhāni jalajāni mālyāni ropitāny abhūvan tadyathotpalaṁ padmaṁ kumudaṁ puṇḍarīkaṁ saugandhikaṁ madhugandhikaṁ sarvartukaṁ sarvakālikam anāvṛtaṁ sarvajanasya ||",
    "sf245:1085": "tasyāḥ khalu puṣkariṇyās tīre vividhāni sthalajāni mālyāni ropitāny abhūvan tadyathātimuktakaś caṁpakaḥ pāṭalā vārṣikā mālikā navamālikā sumanā yūthikā dhānuṣkārī sarvartukaṁ sarvakālikam anāvṛtaṁ sarvajanasya ||",
    "sf245:1086": "dhārmī puṣkariṇī kanakavālikāstṛtābhūc candanavāripariṣiktā hemajālāvatatā suvarṇakaṅkaṇikāvṛtā ||",
    "sf245:1087": "atha caturaśītikoṭṭarājasahasrāṇi sarvajātakṛtaniṣṭhitaṁ dhārmaṁ prāsādaṁ dhārmīñ ca puṣkariṇīṁ viditvā dhārmyāḥ puṣkariṇyāḥ purastād dhārmaṁ tālavanaṁ māpayanti yojanam āyāmena yojanaṁ vistāreṇa ||",
    "sf245:1088": "dhārme tālavane caturvidhās tālā māpitā abhūvan sauvarṇā rājatā vaiḍūryamayāḥ sphaṭikamayāḥ || sauvarṇasya tālasya rājataṁ patraṁ puṣpaṁ phalaṁ māpitam abhūt || rājatasya sauvarṇam || vaiḍūryamayasya sphaṭikamayam || sphaṭikamayasya vaiḍūryamayaṁ patraṁ puṣpaṁ phalaṁ māpitam abhūt ||",
    "sf245:1089": "teṣāṁ khalu tālānāṁ vāyunā preritānām ayam evaṁrūpo manojñaḥ śabdo niścarati tadyathā pañcāṅgikasya tūryasya kuśalena puruṣeṇa samyaksupravāditasya ||",
    "sf245:1090": "dhārmaṁ tālavanaṁ caturvidhābhir vedikābhiḥ parikṣiptam abhūt sauvarṇībhī rājatībhir vaiḍūryamayībhiḥ sphaṭikamayībhiḥ ||",
    "sf245:1091": "sauvarṇyā vedikāyā rājataṁ sūcyālaṁbanam adhiṣṭhānaṁ māpitam abhūt || rājatyāḥ sauvarṇaṁ vaiḍūryamayyāḥ sphaṭikamayaṁ sphaṭikamayyā vaiḍūryamayaṁ sūcyālaṁbanam adhiṣṭhānaṁ māpitam abhūt ||",
    "sf245:1092": "dhārmaṁ tālavanaṁ kanakavālikāstṛtam abhūc candanavāripariṣiktaṁ hemajālāvatataṁ suvarṇakaṅkaṇikāvṛtam ||",
    "sf245:1093": "atha caturaśītikoṭṭarājasahasrāṇi sarvajātakṛtaniṣṭhitaṁ dhārmaṁ prāsādaṁ dhārmīṁ puṣkariṇīṁ dhārmaṁ ca tālavanaṁ viditvā yena rājā mahāsudarśanas tenopajagmur upetya rājānaṁ mahāsudarśanam idam avocan ||",
    "sf245:1094": "sarvajātakṛtaniṣṭhito devasya dhārmaḥ prāsādo dhārmī puṣkariṇī dhārmaṁ ca tālavanam || yasyedānīṁ devaḥ kālaṁ manyate ||",
    "sf245:1095": "atha rājño mahāsudarśanasyaitad abhavat ||",
    "sf245:1096": "na mama pratirūpaṁ syād yad aham evam eva dhārme prāsāde adhyāvaseyam || yannv ahaṁ ye madvijite sādhurūpasaṁmatāḥ śramaṇabrāhmaṇāḥ prativasanti tān prathamataraṁ dhārme prāsāde bhojayitvā pratyekapratyekaṁ duṣyayugenācchādayeyam ||",
    "sf245:1097": "atha rājā mahāsudarśano ye svavijite sādhurūpasaṁmatāḥ śramaṇabrāhmaṇāḥ prativasanti tān prathamataraṁ dhārme prāsāde bhojayitvā pratyekapratyekaṁ duṣyayugenācchādayati ||",
    "sf245:1098": "atha rājño mahāsudarśanasyaitad abhavat ||",
    "sf245:1099": "na mama pratirūpaṁ syād yad ahaṁ dhārme prāsāde pañcakāmaguṇair samarpitaḥ samanvaṅgībhūtaḥ krīḍeyaṁ rameyaṁ paricārayeyaṁ || yannv ahaṁ dhārme prāsāda ekena puruṣeṇopasthāyakena rājarṣir brahmacaryaṁ careyam ||",
    "sf245:1100": "atha rājā mahāsudarśana ekena puruṣenopasthāyakena dhārme prāsāde rājarṣir brahmacaryam acārṣīt ||",
    "sf245:1101": "atha rājā mahāsudarśano dhārme prāsāde praviśya sauvarṇaṁ kūṭāgāram adhiruhya rājate paryaṅke niṣadya viviktaṁ kāmaiḥ pūrvavad yāvat prathamaṁ dhyānam upasaṁpadya vyahārṣīt ||",
    "sf245:1102": "sauvarṇāt kūṭāgārān niṣkramya rājataṁ kūṭāgāram adhiruhya sauvarṇe paryaṅke niṣadya viviktaṁ kāmaiḥ pūrvavad yāvat prathamaṁ dhyānam upasaṁpadya vyahārṣīt ||",
    "sf245:1103": "rājatāt kūṭāgārān niṣkramya vaiḍūryamayaṁ kūṭāgāram adhiruhya sphaṭikamaye paryaṅke niṣadya viviktaṁ kāmaiḥ pūrvavad yāvat prathamaṁ dhyānam upasaṁpadya vyahārṣīt ||",
    "sf245:1104": "vaiḍūryamayāt kūṭāgārān niṣkramya sphaṭikamayaṁ kūṭāgāram adhiruhya vaiḍūryamaye paryaṅke niṣadya viviktaṁ kāmaiḥ pūrvavad yāvat prathamaṁ dhyānam upasaṁpadya vyahārṣīt ||",
    "sf245:1105": "atha caturaśītistrīsahasrāṇi yena strīratnaṁ tenopajagmuḥ || upetya strīratnam idam avocan ||",
    "sf245:1106": "devi prativedayasva || ciram asmābhir adṛṣṭo rājā yena vayaṁ rājānaṁ darśanāyātyutsukyāḥ || rājānaṁ vayaṁ draṣṭukāmāḥ ||",
    "sf245:1107": "āgamayadhvaṁ tāvad bhaginyo yāvad ahaṁ pariṇāyakaratnaṁ prakṣyāmi ||",
    "sf245:1108": "atha strīratnaṁ pariṇāyakaratnaṁ dūtenāhūyaivam āmantrayate || senāpate jānīhi || ciram asmābhir adṛṣṭo rājā yena vayaṁ rājānaṁ darśanāyātyutsukyāḥ || rājānaṁ vayaṁ draṣṭukāmāḥ ||",
    "sf245:1109": "tena hi yūyaṁ bhaginyaḥ sarvāḥ pītālaṅkāraṁ pītavastramālyābharaṇāni pītānulepanaṁ pītaparivāraṁ saṁpādayatha || yāvad ahaṁ caturaśītikoṭṭarājasahasrāṇi caturaśītināgasahasrāṇy upoṣathanāgarājapramukhāni caturaśītyaśvarājasahasrāṇi vālāhāśvapramukhāni caturaśītirathasahasrāṇi nandighoṣarathapramukhāni saṅgrahiṣyāmi ||",
    "sf245:1110": "atha sarvās tāḥ striyaḥ pītālaṅkāraṁ pītavastramālyābharaṇāni pītānulepanaṁ pītaparivāraṁ samapādayan ||",
    "sf245:1111": "pariṇāyakaratnaṁ ca caturaśītikoṭṭarājasahasrāṇi caturaśītināgasahasrāṇy upoṣathanāgarājapramukhāni caturaśītyaśvarājasahasrāni vālāhāśvapramukhāni caturaśītirathasahasrāṇi nandighoṣarathapramukhāni samagrahīt ||",
    "sf245:1112": "saṅgṛhya strīratnaṁ nandighoṣarathe nyaṣīdat || anyā avaśeṣastriyaḥ svakasvakarathaṁ niṣadya yena dhārmaḥ prāsādas tenopajagmuḥ ||",
    "sf245:1113": "tena khalu samayena dhārmasya prāsādasyādhastād mahājanakāyasyoccaśabdamahāśabdo nāditaḥ ||",
    "sf245:1114": "aśrauṣīd rājā mahāsudarśano dhārmasya prāsādasyādhastād mahājanakāyasyoccaśabdamahāśabdam || śrutvā cānyatamam antevāsinaṁ puruṣam evam āmantrayate ||",
    "sf245:1115": "kim etad bhoḥ puruṣa dhārmasya prāsādasyādhastād mahājanakāyasyoccaśabdamahāśabdaḥ ||",
    "sf245:1116": "imāni deva caturaśītistrīsahasrāṇi strīratnapramukhāni caturaśītikoṭṭarājasahasrāṇi pariṇāyakaratnapramukhāni caturaśītināgasahasrāṇy upoṣathanāgarājapramukhāni pūrvavat ||",
    "sf245:1117": "tena bhoḥ puruṣa dhārmasya prāsādasyādhastād sauvarṇaṁ bhadrāsanaṁ prajñāpaya yatrāhaṁ niṣadya mahājanakāyaṁ nirīkṣeya ||",
    "sf245:1118": "evaṁ deveti sa puruṣo rājño mahāsudarśanasya pratiśrutya dhārmasya prāsādasyādhastāt sauvarṇaṁ bhadrāsanaṁ prajñapya yena rājā mahāsudarśanas tenopajagāma || upetya rājānaṁ mahāsudarśanam idam avocat ||",
    "sf245:1119": "prajñaptaṁ deva dhārmasya prāsādasyādhastāt sauvarṇaṁ bhadrāsanam || yasyedānīṁ devaḥ kālaṁ manyate ||",
    "sf245:1120": "adrākṣīd rājā mahāsudarśano dhārmaprāsādādhastāt sarvās tāḥ striyaḥ pītavastramālyābhāraṇāḥ pītānulepanāḥ ||",
    "sf245:1121": "dṛṣṭvā ca punar asyaitad abhavat || atirañjanīyo bata mātṛgrāma iti viditvendriyāṇy utkṣipati ||",
    "sf245:1122": "adrākṣīt strīratnaṁ rājānaṁ mahāsudarśanam indriyāṇy utkṣipantam || dṛṣṭvā ca punar asyā etad abhavat ||",
    "sf245:1123": "yathā khalu devo ’smān dṛṣṭvendriyāṇy utkṣipati mā haiva devo ’smābhiḥ saṅgamyāpakāraṁ kariṣyati ||",
    "sf245:1124": "atha rājā mahāsudarśano dhārmāt prāsādād avatīrya sauvarṇe prajñaptabhadrāsane nyaṣīdat ||",
    "sf245:1125": "atha strīratnaṁ yena rājā mahāsudarśanas tenopajagāma || upetya rājānaṁ mahāsudarśanam idam avocat ||",
    "sf245:1126": "imāni devasya caturaśītistrīsahasrāṇi || atra devaś chandaṁ janayatv avekṣāṁ devaḥ karotu jīvite ||",
    "sf245:1127": "caturaśītikoṭṭarājasahasrāṇi pariṇāyakaratnapramukhāni || atra devaś chandaṁ janayatv avekṣāṁ devaḥ karotu jīvite ||",
    "sf245:1128": "caturaśītināgasahasrāṇy upoṣathanāgarājapramukhāni || atra devaś chandaṁ janayatv avekṣāṁ devaḥ karotu jīvite ||",
    "sf245:1129": "caturaśītyaśvasahasrāṇi vālāhāśvarājapramukhāni || atra devaś chandaṁ janayatv avekṣāṁ devaḥ karotu jīvite ||",
    "sf245:1130": "caturaśītirathasahasrāṇi nandighoṣarathapramukhāni || atra devaś chandaṁ janayatv avekṣāṁ devaḥ karotu jīvite ||",
    "sf245:1131": "caturaśītinagarasahasrāṇi kuśāvatīrājadhānīpramukhāni || atra devaś chandaṁ janayatv avekṣāṁ devaḥ karotu jīvite ||",
    "sf245:1132": "pūrve ca tvaṁ bhagini māṁ mitravat samudācarasi sā tvaṁ tarhi sapatnavat ||",
    "sf245:1133": "atha strīratnaṁ bhaginīvādena rājñā mahāsudarśanena samudācīrṇaṁ prārodīd aśrūṇi vartayamānam ||",
    "sf245:1134": "atha strīratnaṁ cīvarakarṇakenāśrūṇy utstīrya rājānaṁ mahāsudarśanam idam avocat ||",
    "sf245:1135": "kathaṁ tarhi vayaṁ devaṁ mitravat samudācarāmo na sapatnavat ||",
    "sf245:1136": "ehi tvaṁ bhagini || evaṁ vada ||",
    "sf245:1137": "alpaṁ jīvitaṁ manuṣyāṇām || gamanīyaḥ sāṁparāyaḥ || kartavyaṁ kuśalam || caritavyaṁ brahmacaryam || na prāptajātasyāmaraṇam || so ’pi deva kṣaṇo lavo muhūrto na prajñāyate yatrāsya kāyasya sarveṇa sarvaṁ nikṣepo bhaviṣyati ||",
    "sf245:1138": "yad devasya caturaśītiṣu strīsahasreṣu strīratnapramukheṣu cchando vā janito rāgo vā janita iṣṭakāntamanāpatvaṁ vā janitaṁ tad devaḥ prajahātu niravekṣo devo bhavatu jīvite ||",
    "sf245:1139": "yad devasya caturaśītiṣu koṭṭarājasahasreṣu pariṇāyakaratnapramukheṣu cchando vā pūrvavad yāvan niravekṣo devo bhavatu jīvite ||",
    "sf245:1140": "yad devasya caturaśītiṣu nāgasahasreṣv upoṣathanāgarājapramukheṣu cchando vā pūrvavad yāvan niravekṣo devo bhavatu jīvite ||",
    "sf245:1141": "yad devasya caturaśītiṣv aśvasahasreṣu vālāhāśvarājapramukheṣu cchando vā pūrvavad yāvan niravekṣo devo bhavatu jīvite ||",
    "sf245:1142": "yad devasya caturaśītiṣu rathasahasreṣu nandighoṣarathapramukheṣu cchando vā pūrvavad yāvan niravekṣo devo bhavatu jīvite ||",
    "sf245:1143": "yad devasya caturaśītiṣu nagarasahasreṣu kuśāvatīrājadhānīpramukheṣu cchando vā pūrvavad yāvan niravekṣo devo bhavatu jīvite ||",
    "sf245:1144": "tā idam avocan || tathā hi vayaṁ samudācarāmo devaṁ mitravat ||",
    "sf245:1145": "alpaṁ deva jīvitaṁ manuṣyāṇāṁ gamanīyaḥ sāṁparāyaḥ kartavyaṁ kuśalaṁ caritavyaṁ brahmacaryam || na prāptajātasyāmaraṇam || so ’pi deva kṣaṇo lavo muhūrto na prajñāyate yatrāsya kāyasya sarveṇa sarvaṁ nikṣepo bhaviṣyati ||",
    "sf245:1146": "yad devasya caturaśītiṣu strīsahasreṣu strīratnapramukheṣu cchando vā janito rāgo vā janita iṣṭakāntamanāpatvaṁ vā janitaṁ tad devaḥ prajahātu niravekṣo devo bhavatu jīvite ||",
    "sf245:1147": "yad devasya caturaśītiṣu koṭṭarājasahasreṣu pariṇāyakaratnapramukheṣu cchando vā pūrvavad yāvan niravekṣo devo bhavatu jīvite ||",
    "sf245:1148": "yad devasya caturaśītiṣu nāgasahasreṣv upoṣathanāgarājapramukheṣu cchando vā pūrvavat ||",
    "sf245:1149": "yad devasya caturaśītiṣv aśvasahasreṣu cchando vā pūrvavat ||",
    "sf245:1150": "yad devasya caturaśītiṣu rathasahasreṣu cchando vā pūrvavat ||",
    "sf245:1151": "yad devasya caturaśītiṣu nagarasahasreṣu cchando vā pūrvavad yāvan niravekṣo devo bhavatu jīvite ||",
    "sf245:1152": "atha rājā mahāsudarśanaḥ strīratnam anenāvavādenānuśāsya dhārmaṁ prāsādam adhiruhya sauvarṇaṁ kūṭāgāraṁ praviśya rājate paryaṅke niṣadya maitrāsahagatena cittenāvaireṇāsapatnenāvyāvadhyena vipulena mahadgatenāpramāṇenādvayena subhāvitenaikāṁ diśam adhimucya spharitvopasaṁpadya vyahārṣīt ||",
    "sf245:1153": "tathā dvitīyāṁ tathā tṛtīyāṁ tathā caturthīm ity ūrdhvam adhas tiryak sarvaśaḥ sarvāvantam imaṁ lokaṁ maitrāsahagatena cittenāvaireṇāsapatnenāvyāvadhyena vipulena mahadgatenāpramāṇenādvayena subhāvitenaikāṁ diśam adhimucya spharitvopasaṁpadya vyahārṣīt ||",
    "sf245:1154": "sauvarṇāt kūṭāgārān niṣkramya rājataṁ kūṭāgāraṁ praviśya sauvarṇaparyaṅke niṣadya karuṇāsahagatena cittenāvaireṇa pūrvavat ||",
    "sf245:1155": "Im Tib. Wiederholung von 157",
    "sf245:1156": "atha rājatāt kūṭāgārān niṣkramya vaiḍūryamayaṁ kūṭāgāraṁ praviśya sphaṭikamayaparyaṅke niṣadya muditāsahagatena cittenāvaireṇa pūrvavat ||",
    "sf245:1157": "Im Tib. Wiederholung von 157",
    "sf245:1158": "atha vaiḍūryamayāt kūṭāgārān niṣkramya sphaṭikamayaṁ kūṭāgāraṁ praviśya vaiḍūryamaye paryaṅke niṣadyopekṣāsahagatena cittenāvaireṇa pūrvavat ||",
    "sf245:1159": "Im Tib. Wiederholung von 157",
    "sf245:1160": "atha rājā mahāsudarśanaś caturo brahmavihārān bhāvayitvā kāmeṣu kāmacchandaṁ prahāya tadbahulavihārī brahmalokasya svabhāvatāyām upagataḥ ||",
    "sf245:1161": "rajña ānanda mahāsudarśanasya paścimā māraṇāntikā vedanā babhūva tadyathā balavataḥ puruṣasya subhojanaṁ bhuktavato muhūrte syād bhaktaklamaḥ ||",
    "sf245:1162": "syāt khalu te ānandānyaḥ sa tena kālena tena samayena rājābhūn mahāsudarśano nāma || na khalv evaṁ draṣṭavyam || tat kasmād dhetoḥ || aham eva sa tena kālena tena samayena rājā mahāsudarśano ’bhūvam ||",
    "sf245:1163": "ṣaṭkṛtvaḥ khalv ānanda kuśinagarī yāvan nadī hiraṇyavatī yāvad yamakaśālavanaṁ yāvan mallānāṁ makuṭabandhanaṁ caityam atrāntarā dvādaśa yojanāni sāmantakena bhūyo ’pi tathāgatasya śarīranikṣepo babhūva tac ca rājñaḥ kṣatriyasya mūrdhābhiṣiktasya || idaṁ saptamaṁ vāram ||",
    "sf245:1164": "tac cānandārhataḥ samyaksaṁbuddhasya nāhaṁ taṁ loke pṛthivīpradeśaṁ samanupaśyāmi naiva pūrvasyān diśi dakṣiṇasyāṁ paścimasyām uttarasyāṁ diśi yatra tathāgatasyāṣṭamaḥ śarīranikṣepaḥ ||",
    "sf245:1165": "",
    "sf245:1166": "tat kasmād dhetoḥ ||",
    "sf245:1167": "+ + + + + + + +",
    "sf245:1168": "samucchinnā bhavanetrī ||",
    "sf245:1169": "vikṣīṇo jātisaṁsāro",
    "sf245:1170": "nāstīdānīṁ punarbhavaḥ |",
    "sf245:1171": "",
    "sf245:1172": "",
    "sf245:1173": "tena khalu samayenāyuṣmān upamāno bhagavataḥ purastāt sthito ’bhūd bhagavantaṁ vījayan ||",
    "sf245:1174": "atha bhagavān āyuṣmantam upamānam āmantrayate || bhikṣo mā me purastāt tiṣṭha ||",
    "sf245:1175": "athāyuṣmān ānando bhagavantam idam avocat ||",
    "sf245:1176": "viṁśatiṁ varṣāṇi samadhikāni bhadanta mayā bhagavān upasthitaḥ || nāśrauṣaṁ pūrve evaṁvidhāṁ paruṣāṁ vācaṁ yathāyuṣmata upamānasyāvasāde ||",
    "sf245:1177": "tathā hy anekakalpaśatāyuṣo devatā avadhyāyanti kṣipanti vivācayanti ||",
    "sf245:1178": "kadācit karhicit tathāgatā arhantaḥ samyaksaṁbuddhā loka utpadyante tadyathoduṁbare puṣpam ||",
    "sf245:1179": "tasya cādya bhagavato rātryā madhyame yāme ’nupadhiśeṣe nirvāṇadhātau parnirvāṇaṁ bhaviṣyati || ayaṁ ca mahāśakyamahāśakyo bhikṣur bhagavataḥ purastāt sthito ’smābhiḥ pṛṣṭhena dṛṣṭaḥ || tena na śaknumo bhagavato darśanāya pūjādhikārikāyai samupakramitum ||",
    "sf245:1180": "kiyata bhadanta bhagavān devatāḥ sañjānāti ||",
    "sf245:1181": "yāvad ānanda kuśinagarī yāvan nadī hiraṇyavatī yāvad yamakaśālavanaṁ yāvan mallānāṁ makuṭabandhanaṁ caityam atrāntarā dvādaśa yojanāni sāmantakena nāsti kiñcin mahāśakyamahāśakyābhir devatābhir asphuṭaṁ spharaṇīyam antato daṇḍakoṭiviṣṭaṁbhanamātram api ||",
    "sf245:1182": "",
    "sf245:1183": "athāyuṣmān ānando bhagavantam idam avocat ||",
    "sf245:1184": "kathaṁ vayaṁ bhadanta parinirvṛte bhagavati bhagavataḥ śarīrapūjāyām autsukyam āpadyemahi ||",
    "sf245:1185": "alpotsukas tvam ānanda bhava śarīrapūjāyāḥ || prasannā brāhmaṇagṛhapataya etad āpādayiṣyanti ||",
    "sf245:1186": "kathaṁ bhadanta brāhmaṇagṛhapataya etad āpādayiṣyanti ||",
    "sf245:1187": "tadyāthānanda rājñaś cakravartino yathā ||",
    "sf245:1188": "kathaṁ bhadanta rājñaś cakravartinaḥ ||",
    "sf245:1189": "rājñaś cakravartinaḥ kāyo vihataiḥ karpāsair veṣṭyate || vihataiḥ karpāsair veṣṭayitvā pañcabhir yugaśatair veṣṭyate || pañcabhir yugaśatair veṣṭayitvā tailapūrṇāyām ayodroṇyāṁ prakṣipyānyayāyodroṇyā pracchādya gandhakāṣṭhaiś citāṁ citvā dhyāpyate govatā kṣīreṇa nirvāpyate || tāny asthīni sauvarṇe kumbhe prakṣipya sauvarṇyāṁ śivikāyām āropya caturmahāpathe śarīrastūpaḥ pratiṣṭhāpyate cchatradhvajapatākā āropyante mahaś ca prasthāpyate gandhair mālyaiḥ puṣpair dhūpair vādyaiḥ satkriyate gurukriyate mānyate pūjyate ||",
    "sf245:1190": "evam evānanda rājñaś cakravartinaḥ || ata uttare tathāgatasyārhataḥ samyaksaṁbuddhasya ||",
    "sf245:1191": "",
    "sf245:1192": "ST.III, Hs.101.5–104.5 S 360, Bl.225–226",
    "sf245:1193": "/// + gavāṁ kuśinagaryāṁ viha",
    "sf245:1194": "/// + + + parinirvṛtasya me",
    "sf245:1195": "/// + + + + + .y.+ + śvaryā",
    "sf245:1196": "/// + + n. kṣetrakuśalā sa pra",
    "sf245:1197": "/// + rabahulā bhaviṣyaṁti pra",
    "sf245:1198": "/// kāś ca pariṣatsu lābhasatkā",
    "sf245:1199": "/// asuragaruḍakinnaramahoragā",
    "sf245:1200": "/// + ṣyaṁti satkṛtvā gurukṛtvā",
    "sf245:1201": "+ + + + + + + + + + + + + + riṣyaṁti śrāvakāś ca lābhasatkārabahulā bhaviṣyaṁti || ṣaṣṭhamavarṣaśataparinirvṛtasya me ānanda + + sārakaṁ śāsanaṁ",
    "sf245:1202": "+ + + + + + + + + kalahajātā bhaṇḍanajātā vigṛhītā vivādam āpannā bhaviṣyaṁti || saptamavarṣaśataparinirvṛtasya me ānanda pratipattisārakaṁ śāsanaṁ bhaviṣyati",
    "sf245:1203": "+ + + + + + + + + + paṇḍitā bhaviṣyaṁti te ca abhidharma avalokayiṣyaṁti anyatīrthikānāṁ nigrahāya || aṣṭamavarṣaśataparinirvṛta",
    "sf245:1204": "sya me ānanda + + + + sārakaṁ śāsanaṁ bhaviṣyati śrāvakāś cānyonyāghātacittā bhaviṣyaṁti sakhilacittā aprasannacittā muṣṭasmṛtaya amaitrī",
    "sf245:1205": "+ + + + + + + + + + + viṣyaṁti || navamavarṣaśataparinirvṛtasya me ānanda kṛṣisārakaṁ śāsanaṁ bhaviṣyati śrāvakāś ca kṛṣikarmāntāni kariṣyaṁti nā",
    "sf245:1206": "+ + + + + + + + + + + + .y. + tena ca jīvikāṁ kalpayiṣyaṁti kṣipratarāś ca bhaviṣyaṁti yad uta āmiṣapratisaṁyuktāḥ daśamavarṣaśataparinirvṛta",
    "sf245:1207": "+ + + + + + + + + + + + + ṣyati ya ime sūtrāntā gaṁbhīrā gaṁbhīrārthā lokottarā buddhabhāṣitāḥ śunyatāśunyatāpratisaṁyuktā tadyathā sūtraṁ geyaṁ",
    "sf245:1208": "+ + + + + + + + + + + + itivṛttakajātakavaipulyādbhutadharmapadeśāḥ riñcitvānyakathārāmānuyogam anuyuktā vihariṣyaṁti tadyathā rājaka",
    "sf245:1209": "+ + + + + + yuddhakathāyām annakathāyāṁ pānakathāyāṁ vastrakathāyāṁ vīthīkathāyāṁ vaiśyakathāyāṁ lokākhyānakathāyāṁ kurmākhyānakathā",
    "sf245:1210": "+ + + + + + + + + janapadamahāmātrākhyānakathāyām ity evaṁrūpāsu kathāsu rātrindivaṁś cittam abhiramisyaṁti riñciṣyaṁti pratisaṁlayanaṁ",
    "sf245:1211": "+ + + + + + + + + + + anuyogam anuyuktaṁ tasmāt tarhy ānanda evaṁ śikṣitavyam |",
    "sf245:1212": "",
    "sf245:1213": "gacchānanda kauśināgarāṇāṁ mallānām ārocaya ||",
    "sf245:1214": "adya vo vāsiṣṭhāḥ śāstū rātryā madhyame yāme ’nupadhiśeṣe nirvāṇadhātau parinirvāṇaṁ bhaviṣyati ||",
    "sf245:1215": "yad vaḥ kṛtyaṁ vā karaṇīyaṁ vā tat kurudhvaṁ mā vaḥ paścād vipratisāro bhaviṣyati katham idānīm asmākaṁ grāmakṣetre śāstā parinirvṛto yasya vayaṁ darśanāya pūjādhikārikāyai nopasaṁkrāntāḥ ||",
    "sf245:1216": "evaṁ bhadantety āyuṣmān ānando bhagavato pratiśrutya saṁghāṭim ādāyānyatamena bhikṣuṇā paścācchramaṇena yena kauśināgarāṇāṁ mallānāṁ saṁsthāgāras tenopajagāma ||",
    "sf245:1217": "tena khalu samayena kauśināgarā mallāḥ saṁsthāgāre sanniṣaṇṇāḥ sannipatitā yadbhūyasā tenaiva karaṇīyena ||",
    "sf245:1218": "athāyuṣmān ānandaḥ kauśināgarān mallān idam avocat ||",
    "sf245:1219": "śṛṇvantu bhavantaḥ kauśināgarā mallāḥ saṁghā vā gaṇā vā pūgā va pariṣado vā || adya vo vāsiṣṭhāḥ śāstū rātryā madhyame yāme ’nupadhiśeṣe nirvāṇadhātau parinirvāṇaṁ bhaviṣyati ||",
    "sf245:1220": "yad vaḥ kṛtyaṁ vā karaṇīyaṁ vā tat kurudhvaṁ mā vaḥ paścād vipratisāro bhaviṣyati katham idānīm asmākaṁ grāmakṣetre śāstā parinirvṛto yasya vayaṁ darśanāya pūjādhikārikāyai na samupakrāntāḥ ||",
    "sf245:1221": "",
    "sf245:1222": "evam iti kauśināgarā mallā āyuṣmantam ānandaṁ pratiśrutya saputradārāḥ sadāsīdāsakarmakarapauruṣeyāḥ samitrāmātyajñātisālohitāḥ kuśinagaryā niṣkramya yena yamakaśālavanaṁ tenopajagmuḥ || upetya bhagavatpādau śirasā vanditvaikānte nyaṣīdan ||",
    "sf245:1223": "ekāntaniṣaṇṇān kauśināgarān mallān bhagavān dhārmyā kathayā sandarśayati samādapayati samuttejayati saṁpraharṣayati ||",
    "sf245:1224": "atha kauśināgarā mallā utthāyāsanād ekāṁsam uttarāsaṅgaṁ kṛtvā yena bhagavāṁs tenāñjaliṁ praṇamya bhagavantam idam avocan ||",
    "sf245:1225": "ete vayaṁ bhadanta kauśināgarā mallā buddhaṁ śaraṇaṁ gacchāmo dharmaṁ ca bhikṣusaṁghaṁ ca || adyāgreṇa yāvajjīvaṁ śikṣāpadāni pratigrahīṣyāmaḥ ||",
    "sf245:1226": "athāyuṣmata ānandasyaitad abhavat ||",
    "sf245:1227": "saced ahaṁ kauśināgarān mallān ekaikaṁ bhagavato ’ntike upāsakaśikṣāpadāni pratigrāhayiṣyāmy ardharātry agṛhītaśikṣāpadā prasariṣyati || yannv ahaṁ kauśināgarān mallān bhagavato ’ntika upāsakaśikṣāpadāni yugapat pratigrāhayeyam || evaṁnāmā kauśināgaro mallaḥ saputradāraḥ sadāsīdāsakarmakarapauruṣeyaḥ samitrāmātyajñātisālohito buddhaṁ śaraṇaṁ gacchati dharmaṁ saṁghañ ca ||",
    "sf245:1228": "athāyuṣmān ānando bhagavantam idam avocat ||",
    "sf245:1229": "evaṁnāmā bhadanta kauśināgaro mallaḥ saputradāraḥ sadāsīdāsakarmakarapauruṣeyaḥ samitrāmātyajñātisālohito buddhaṁ śaraṇaṁ gacchati dharmaṁ ca saṁghaṁ ca || śikṣāpadāni pratigrahītum icchati || evam eva rātryāḥ prathamo yāmaḥ ||",
    "sf245:1230": "atha ca punar āyuṣmān ānando ’natikrānte madhyame yāme tāṁs tāṅ kauśināgarān mallān bhagavato ’ntike śikṣāpadāni pratyajigrahat ||",
    "sf245:1231": "atha kauśināgarā mallā bhagavato bhāṣitam abhinandyānumodya bhagavatpādau śirasā vanditvā bhagavato ’ntikāt prakrāntāḥ ||",
    "sf245:1232": "",
    "sf245:1233": "Tibetischchinesischer Sondertext",
    "sf245:1234": "",
    "sf245:1235": "tena khalu samayena kuśinagaryāṁ subhadraḥ parivrājakaḥ prativasati jīrṇo vṛddho mahallakaḥ ||",
    "sf245:1236": "sa viṁśatiśatavayaskaḥ kauśināgarāṇāṁ mallānāṁ satkṛto gurukṛto mānitaḥ pūjito ’rhan saṁmataḥ ||",
    "sf245:1237": "aśrauṣīt subhadraḥ parivrājakaḥ || adya śramaṇasya gautamasya rātryā madhyame yāme ’nupadhiśeṣe nirvāṇadhātau parinirvāṇaṁ bhaviṣyati ||",
    "sf245:1238": "asti ca me dharmeṣu kāṅkṣitatvam āśā ca me santiṣṭhate pratibalaś ca me sa bhavāṅ gautamas tat kāṅkṣitatvaṁ prativinodayitum ||",
    "sf245:1239": "saced yena bhagavāṅ gautamas tenopasaṅkrameyam upasaṅkramya pṛccheyaṁ kañcid eva pradeśam || saced avakāśaṁ kuryāt praśnasya vyākaraṇāya ||",
    "sf245:1240": "śrutvā ca punaḥ kuśinagaryā niṣkramya yena yamakaśālavanaṁ tenopasaṅkrāntaḥ ||",
    "sf245:1241": "tena khalu samayenāyuṣmān ānanda ārāmadvāre ’bhyavakāśe caṅkrame caṅkramyate ||",
    "sf245:1242": "adrākṣīt subhadraḥ parivrājaka āyuṣmantam ānandaṁ dūrād eva || dṛṣṭvā ca punar yenāyuṣmān ānandas tenopajagāma || upetyāyuṣmantam ānandam idam avocat ||",
    "sf245:1243": "śrutaṁ me bho ānandādya śramaṇasya gautamasya rātryā madhyame yāme ’nupadhiśeṣe nirvāṇadhātau parinirvāṇaṁ bhaviṣyati ||",
    "sf245:1244": "asti ca me dharmeṣu kāṅkṣitatvam āśā ca me santiṣṭhate pratibalaś ca me sa bhavāṅ gautamas tat kāṅkṣitatvaṁ prativinodayitum ||",
    "sf245:1245": "saced yena bhagavāṅ gautamas tenopasaṅkrameyam upasaṅkramya pṛccheyaṁ kañcid eva pradeśaṁ saced avakāśaṁ kuryāt praśnasya vyākaraṇāya ||",
    "sf245:1246": "ānandāha || alaṁ subhadra mā bhagavantaṁ viheṭhaya śrāntakāyo bhagavāṅ klāntakāyaḥ sugataḥ ||",
    "sf245:1247": "dvir api trir api subhadraḥ parivrājaka āyuṣmantam ānandam idam avocat ||",
    "sf245:1248": "śrutaṁ bho ānanda purāṇānāṁ parivrājakānām antikāj jīrṇānāṁ vṛddhānāṁ mahatāṁ caraṇācāryāṇāṁ kadācit karhicit tathāgatā arhantaḥ samyaksaṁbuddhā loka utpadyante tadyathodumbaraṁ puṣpaṁ ||",
    "sf245:1249": "tasya cādya bhagavato gautamasya rātryā madhyame yāme ’nupadhiśeṣe nirvāṇadhātau parinirvāṇaṁ bhaviṣyati ||",
    "sf245:1250": "asti ca me dharmeṣu kāṅkṣitatvam āśā ca me santiṣṭhate pratibalaś ca me sa bhavāṅ gautamas tat kāṅkṣitatvaṁ prativinodayitum ||",
    "sf245:1251": "saced yena bhagavāṅ gautamas tenopasaṅkrameyam upasaṅkramya pṛccheyaṁ kañcid eva pradeśam || saced avakāśaṁ kuryāt praśnasya vyākaraṇāya ||",
    "sf245:1252": "punar apy āyuṣmān ānandaḥ subhadraṁ parivrājakam idam avocat ||",
    "sf245:1253": "alaṁ subhadra mā tathāgataṁ viheṭhaya śrāntakāyo bhagavāṅ klāntakāyaḥ sugataḥ ||",
    "sf245:1254": "imaṁ ca punar āyuṣmata ānandasya subhadreṇa parivrājakena sārdham antarākathāṁ viprakṛtām aśrauṣīd bhagavān divyena śrotreṇa viśuddhenātikrāntamānuṣeṇa || śrutvā ca punar āyuṣmantam ānandam āmantrayate ||",
    "sf245:1255": "alam ānanda mā subhadraṁ parivrājakaṁ vāraya praviśatu pṛcchatu yad yad evākāṅkṣate || tat kasmād dhetoḥ || ayaṁ me paścimo ’nyatīrthikaparivrājakaiḥ sārdham antarākathāsamudāhāraḥ || ayaṁ ca me paścimo bhaviṣyati sākṣācchrāvakāṇām ehibhikṣukapravrajitānāṁ yad uta subhadraḥ parivrājakaḥ ||",
    "sf245:1256": "atha subhadraḥ parivrājako bhagavatā kṛtāvakāśo hṛṣṭatuṣṭapramudita udagraḥ prītisaumanasyajāto yena bhagavāṁs tenopasaṁkrāntaḥ ||",
    "sf245:1257": "upasaṁkramya bhagavatā sārdhaṁ saṁmukhaṁ saṁmodanīṁ saṁrañjanīṁ kathāṁ vividhām upasaṁhṛtyaikānte nyaṣīdat ||",
    "sf245:1258": "ekāntaniṣaṇṇaḥ subhadraḥ parivrājako bhagavantam idam avocat ||",
    "sf245:1259": "pṛccheyam ahaṁ bho gautama kañcid eva pradeśam || saced avakāśaṁ kuryāt praśnasya vyākaraṇāya ||",
    "sf245:1260": "Nur Tib. und Chin.",
    "sf245:1261": "yānīmāni bho gautama pṛthag loke tīrthyāyatanāni tadyathā pūraṇaḥ kāśyapo maskarī gośālīputraḥ saṁjayī vairuṭīputro ’jitaḥ keśakambalaḥ kakudaḥ kātyāyano nirgrantho jñātiputraḥ pratyajñāsiṣur ime svāṁ svāṁ pratijñām ||",
    "sf245:1262": "atha bhagavāṁs tasyāṁ velāyāṁ gāthe babhāṣe ||",
    "sf245:1263": "",
    "sf245:1264": "ekonatriṁśo vayasā subhadra",
    "sf245:1265": "yat prāvrajaṁ kiṁ kuśalaṁ gaveṣī ||",
    "sf245:1266": "pañcāśad varṣāṇi samādhikāni",
    "sf245:1267": "yataś cāhaṁ pravrajitaḥ subhadra |",
    "sf245:1268": "śīlaṁ samādhiś caraṇaṁ ca vidyā",
    "sf245:1269": "caikāgratā cetaso bhāvitā me ||",
    "sf245:1270": "āryasya dharmasya pradeśavaktā",
    "sf245:1271": "ito bahirdhā śramaṇo hi nāsti |",
    "sf245:1272": "",
    "sf245:1273": "yasmin subhadra dharmavinaya āryāṣṭāṅgo mārgo nopalabhyate prathamaḥ śramaṇas tatra nopalabhyate dvitīyas tṛtīyaś caturthaḥ śramaṇas tatra nopalabhyate ||",
    "sf245:1274": "yasmiṁs tu subhadra dharmavinaya āryāṣṭāṅgo mārga upalabhyate prathamaḥ śramaṇas tatropalabhyate dvitīyas tṛtīyaś caturthaḥ śramaṇas tatropalabhyate ||",
    "sf245:1275": "asmin subhadrārye dharmavinaye āryāṣṭāṅgo mārga upalabhyate tadyathā samyagdṛṣṭiḥ samyaksaṅkalpaḥ samyagvāk samyakkarmāntaḥ samyagājīvaḥ samyagvyāyāmaḥ samyaksmṛtiḥ samyaksamādhiḥ || iha prathamaḥ śramaṇa upalabhyata iha dvitīya iha tṛtīya iha caturtho na santīto bahiḥ śramaṇā vā brāhmaṇā vā ||",
    "sf245:1276": "śūnyāḥ parapravacanāḥ śramaṇair vā brāhmaṇair vā || evam atra parṣadi samyaksiṁhanādaṁ nadāmi ||",
    "sf245:1277": "asmin khalu dharmaparyāye bhāṣyamāṇe subhadrasya parivrājakasya virajo vigatamalaṁ dharmeṣu dharmacakṣur utpannam ||",
    "sf245:1278": "atha subhadraḥ parivrājako dṛṣṭadharmā prāptadharmā paryavagāḍhadharmā tīrṇakāṅkṣas tīrṇavicikitso ’parapratyayo ’nanyaneyaḥ śāstuḥ śāsane dharmeṣu vaiśāradyaprāpta utthāyāsanād ekāṁsam uttarāsaṅgaṁ kṛtvā yenāyuṣmān ānandas tenāñjaliṁ praṇamyāyuṣmantam ānandam idam avocat ||",
    "sf245:1279": "lābhā bhadantānandena sulabdhā yad bhagavatānando mahācāryeṇa mahācāryāntevāsyabhiṣekeṇābhiṣiktaḥ || asmākam api syur lābhāḥ sulabdhā yad vayaṁ labhemahi svākhyāte dharmavinaye pravrajyām upasaṁpadaṁ bhikṣubhāvam ||",
    "sf245:1280": "athāyuṣmān ānando bhagavantam idam avocat ||",
    "sf245:1281": "ayaṁ bhadanta subhadraḥ parivrājaka ākāṅkṣate svākhyāte dharmavinaye pravrajyām upasaṁpadaṁ bhikṣubhāvam ||",
    "sf245:1282": "tatra bhagavān subhadraṁ parivrājakam āmantrayate ||",
    "sf245:1283": "ehi bhikṣo cara brahmacaryam ||",
    "sf245:1284": "saiva tasyāyuṣmataḥ pravrajyābhūt saivopasaṁpat sa eva bhikṣubhāvaḥ ||",
    "sf245:1285": "evaṁ pravrajitaḥ sa āyuṣmān eko vyapakṛṣṭo ’pramatta ātāpī prahitātmā vyahārṣīt || eko vyapakṛṣṭo ’pramatta ātāpī prahitātmā viharan",
    "sf245:1286": "yasyārthaṁ kulaputrāḥ keśaśmaśrūṇy avatārya kāṣāyāṇi vastrāṇy ācchādya samyag eva śraddhayāgārād anagārikāṁ pravrajanti tad anuttaraṁ brahmacaryaparyavasānaṁ dṛṣṭa eva dharme svayam abhijñāya sākṣātkṛtyopasaṁpadya pravedayati ||",
    "sf245:1287": "kṣīṇā me jātir uṣitaṁ brahmacaryaṁ kṛtaṁ karaṇīyaṁ nāparam asmād bhavaṁ prajānāmi ||",
    "sf245:1288": "ājñātavān sa āyuṣmān arhan babhūva suvimuktaḥ ||",
    "sf245:1289": "punar athāyuṣmataḥ subhadrasyaitad abhavat ||",
    "sf245:1290": "na mama pratirūpaṁ syād yad ahaṁ śāstāraṁ parinirvāyantaṁ paśyeyaṁ yannv ahaṁ prathamataraṁ parinirvāyeyam iti ||",
    "sf245:1291": "tatrāyuṣmān subhadraḥ prathamataraḥ parinirvṛtaḥ ||",
    "sf245:1292": "tatra bhagavān bhikṣūn āmantrayate ||",
    "sf245:1293": "tasmāt tarhi bhikṣavo ’dyāgreṇānyatīrthikā na pravrājayitavyā nopasaṁpādayitavyāḥ sthāpayitvā jñātiśākyaṁ vāgneyaṁ vā jaṭilam ||",
    "sf245:1294": "jñātiśākya āgacchet tīrthikadhvajena yady ākāṅkṣeta dharmavinaye pravrajyām upasaṁpadaṁ bhikṣubhāvaṁ tam evākāṅkṣamāṇaṁ bhikṣavaḥ pravrājayeyur upasaṁpādayeyuḥ ||",
    "sf245:1295": "tat kasmād dhetoḥ || dadāmy ahaṁ jñātīnāṁ jñātyabhyanujñānam ||",
    "sf245:1296": "anyatīrthikaparivrājakā āgaccheyur yady ākāṅkṣeyuḥ svākhyāte dharmavinaye pravrajyām upasaṁpadaṁ bhikṣubhāvaṁ tata enāṁ bhikṣavaś caturo māsān upādhyāyenākālakaiś cīvaraiḥ parivāsayitavyaṁ manyeyuḥ ||",
    "sf245:1297": "caturṇāṁ māsānām atyayāt parivāsinaḥ paryupāsya bhikṣusaṁghasyārādhitacittās tata enān ākāṅkṣamāṇān pravrājayeyur upasaṁpādayeyuḥ ||",
    "sf245:1298": "pravrājayata bhikṣava āgneyāñ jaṭilān || upasaṁpādayata bhikṣava āgneyāñ jaṭilān || tat kasmād dhetoḥ ||",
    "sf245:1299": "karmavādino hi bhikṣava āgneyā jaṭilāḥ kriyāvādino hetuvādino vīryavādinaḥ ||",
    "sf245:1300": "tasmāt tarhi bhikṣava evaṁ śikṣitavyam ||",
    "sf245:1301": "yat karmavādinaś ca bhaviṣyāmaḥ kriyāvādinaś ca hetuvādinaś ca vīryavādinaś ca || evaṁ vo bhikṣavaḥ śikṣitavyam ||",
    "sf245:1302": "tasmāt tarhi bhikṣavo ye te dharmā dṛṣṭadharmahitāya saṁvartante dṛṣṭadharmasukhāya sāṁparāyahitāya sāṁparāyasukhāya te bhikṣubhir udgṛhya paryavāpya tathā tathā dhārayitavyā grāhayitavyā vācayitavyā yathedaṁ brahmacaryaṁ cirasthitikaṁ bhaviṣyati bahujanahitāya bahujanasukhāya lokānukaṁpāyārthāya hitāya sukhāya devamanuṣyāṇām ||",
    "sf245:1303": "katame te dharmā dṛṣṭadharmahitāya saṁvartante pūrvavad yāvad devamanuṣyāṇām ||",
    "sf245:1304": "tadyathā sūtraṁ geyaṁ vyākaraṇaṁ gāthodānanidānāvadānetivṛttakajātakavaipulyādbhutadharmopadeśāḥ || ime te dharmā dṛṣṭadharmahitāya saṁvartante pūrvavad yāvad devamanuṣyāṇām ||",
    "sf245:1305": "",
    "sf245:1306": "syāt khalu yuṣmākaṁ bhikṣavo mamātyayāt || parinirvṛto ’smākaṁ śāstā || nāsty etarhy asmākaṁ śāstā niḥsaraṇaṁ vā ||",
    "sf245:1307": "na khalv evaṁ draṣṭavyam || yo vo mayānvardhamāsaṁ prātimokṣa uddeśitaḥ sa vo ’dyāgreṇa śāstā sa ca vo niḥsaraṇam ||",
    "sf245:1308": "yāni bhikṣavaḥ kṣudrānukṣudrāṇi śikṣāpadāni tāni kālena saṁghaḥ samagrībhūtaḥ samuddharatu tat sukhasparśavihārāya saṁvartate ||",
    "sf245:1309": "tasmāt tarhi cādyāgreṇa navatarakeṇa bhikṣuṇā vṛddhatarako bhikṣur na nāmavādena na gotravādena samudācaritavyo ’nyatra bhadanteti vāyuṣmad vā ||",
    "sf245:1310": "tena ca vṛddhatarakeṇa bhikṣuṇā navatarako bhikṣur upasthāpayitavya upalāḍayitavyaḥ pātreṇa cīvareṇa śikyena sarakeṇa kāyabandhanena prakaraṇikayā paripṛcchanikayoddeśena yogena manasikāreṇa ||",
    "sf245:1311": "catvāra ime bhikṣavaḥ pṛthivīpradeśāḥ śrāddhasya kulaputrasya kuladuhitur vā yāvajjīvam anusmaraṇīyā bhavanti ||",
    "sf245:1312": "katame catvāraḥ || iha bhagavāñ jātaḥ || iha bhagavān anuttarāṁ samyaksaṁbodhim abhisaṁbuddhaḥ || iha bhagavatā triparivartaṁ dvādaśākāraṁ dhārmyaṁ dharmacakraṁ pravartitam || iha bhagavān anupadhiśeṣe nirvāṇadhātau parinirvṛtaḥ ||",
    "sf245:1313": "āgamiṣyanti bhikṣavo mamātyayāc caityaparicārakāś caityavandakās ta evaṁ vakṣyanti ||",
    "sf245:1314": "iha bhagavāñ jātaḥ || iha bhagavān anuttarāṁ samyaksaṁbodhim abhisaṁbuddhaḥ || iha bhagavatā triparivartaṁ dvādaśākāraṁ dhārmyaṁ dharmacakraṁ pravartitam || iha bhagavān anupadhiśeṣe nirvāṇadhātau parinirvṛtaḥ ||",
    "sf245:1315": "atrāntarā ye kecit prasannacittā mamāntike kālaṁ kariṣyanti te sarve svargopagā ye kecit sopadhiśeṣāḥ ||",
    "sf245:1316": "aparaṁ catvāraḥ pṛthivīpradeśāḥ śrāddhasya kulaputrasya kuladuhitur vā yāvajjīvam abhigamanīyā bhavanti ||",
    "sf245:1317": "katame catvāraḥ || iha bhagavāñ jātaḥ || iha bhagavān anuttarāṁ samyaksaṁbodhim abhisaṁbuddhaḥ || iha bhagavatā triparivartaṁ dvādaśākāraṁ dhārmyaṁ dharmacakraṁ pravartitam || iha bhagavān anupadhiśeṣe nirvāṇadhātau parinirvṛtaḥ ||",
    "sf245:1318": "āgamiṣyanti bhikṣavo mamātyayāc caityaparicārakāś caityavandakās ta evaṁ vakṣyanti ||",
    "sf245:1319": "iha bhagavāñ jātaḥ || iha bhagavān anuttarāṁ samyaksaṁbodhim abhisaṁbuddhaḥ || iha bhagavatā triparivartaṁ dvādaśākāraṁ dhārmyaṁ dharmacakraṁ pravartitam || iha bhagavān anupadhiśeṣe nirvāṇadhātau parinirvṛtaḥ ||",
    "sf245:1320": "atrāntarā ye kecit prasannacittā mamāntike kālaṁ kariṣyanti sarve te svargopagā ye kecit sopadhiśeṣāḥ ||",
    "sf245:1321": "",
    "sf245:1322": "tatra bhagavān bhikṣūn āmantrayate ||",
    "sf245:1323": "pṛcchata bhikṣavo mā vidhārayata || yasya syāt kāṅkṣā vā vimatir vā buddhe vā dharme vā saṅghe vā duḥkhe vā samudaye vā nirodhe vā mārge vā sa praśnenāhaṁ vyākaraṇena ||",
    "sf245:1324": "syāt khalu yuṣmākam evam || kathaṁ vayaṁ śāstāram āsādyāsādya pratimantrayiṣyāmaḥ || na khalv evaṁ draṣṭavyam || bhikṣur bhikṣor ārocayatāṁ sahāyakaḥ sahāyakasya sa praśnenāhaṁ vyākaraṇena ||",
    "sf245:1325": "athāyuṣmān ānando bhagavantam idam avocat ||",
    "sf245:1326": "yathā khalv ahaṁ bhadanta bhagavato bhāṣitasyārtham ājānāmi nāsti kaścid asyāṁ pariṣady ekabhikṣur api yasya syāt kāṅkṣā vā vimatir vā pūrvavad yāvan mārge vā ||",
    "sf245:1327": "sādhu sādhv ānanda prasādena tvam evaṁ vadasi || tathāgatasya tv anuttare jñānadarśanaṁ pravartate ||",
    "sf245:1328": "yāvantaḥ khalu bhikṣavo ’syāṁ pariṣadi sanniṣaṇṇāḥ sannipatitā nāsti kaścid atra ekabhikṣur api yasya syāt kāṅkṣā vā vimatir vā pūrvavad yāvan mārge vā ||",
    "sf245:1329": "api tu karaṇīyam etat tathāgatena yathāpi tat paścimāṁ janatām anukaṁpamānaḥ ||",
    "sf245:1330": "atha bhagavān svakāyād uttarāsaṅgam ekānte vivṛtya bhikṣūn āmantrayate ||",
    "sf245:1331": "avalokayata bhikṣavas tathāgatasya kāyam || vyavalokayata bhikṣavas tathāgatasya kāyam || tat kasmād dhetoḥ || durlabhadarśanā yasmāt tathāgatā arhantaḥ samyaksaṁbuddhās tadyathoduṁbare puṣpam ||",
    "sf245:1332": "aṅga bhikṣavas tūṣṇīṁ bhavata vyayadharmāḥ sarvasaṁskārāḥ ||",
    "sf245:1333": "iyaṁ tatra tathāgatasya paścimā vācā ||",
    "sf245:1334": "tad uktvā bhagavān prathamaṁ dhyānaṁ samāpannaḥ || prathamād dhyānād vyutthāya dvitīyaṁ dhyānaṁ samāpannaḥ || dvitīyād dhyānād vyutthāya tṛtīyaṁ dhyānaṁ samāpannaḥ || tṛtīyād dhyānād vyutthāya caturthaṁ dhyānaṁ samāpannaḥ || caturthād dhyānād vyutthāyākāśānantyāyatanaṁ samāpannaḥ || ākāśānantyāyatanād vyutthāya vijñānānantyāyatanaṁ samāpannaḥ || vijñānānantyāyatanād vyutthāyākiñcanyāyatanaṁ samāpannaḥ || ākiñcanyāyatanād vyutthāya naivasañjñānāsañjñāyatanaṁ samāpannaḥ || naivasañjñānāsañjñāyatanād vyutthāya sañjñāvedayitanirodhaṁ samāpannaḥ ||",
    "sf245:1335": "athāyuṣmān ānanda āyuṣmantam aniruddham idam avocat ||",
    "sf245:1336": "parinirvṛta āyuṣmann aniruddha bhagavān ||",
    "sf245:1337": "naivam āyuṣmann ānanda || sañjñāvedayitanirodhaṁ samāpanno buddho bhagavān ||",
    "sf245:1338": "saṁmukhaṁ ma āyuṣmann aniruddha bhagavato ’ntikāc chrutaṁ saṁmukham udgṛhītam || caturthaṁ dhyānaṁ samāpya cakṣuṣmanta āniñjyaṁ śāntiṁ samāpannā buddhā bhagavantaḥ parinirvānti ||",
    "sf245:1339": "atha bhagavān sañjñāvedayitanirodhād vyutthāya naivasañjñānāsañjñāyatanaṁ samāpannaḥ || naivasañjñānasañjñāyatanād vyutthāyākiñcanyāyatanaṁ samāpannaḥ || ākiñcanyāyatanāḍ vyutthāya vijñānānantyāyatanaṁ samāpannaḥ || vijñānānantyāyatanād vyutthāyākāśānantyāyatanaṁ samāpannaḥ || ākāśānantyāyatanād vyutthāya caturthaṁ dhyānaṁ samāpannaḥ || caturthād dhyānād vyutthāya tṛtīyaṁ dhyānaṁ samāpannaḥ || tṛtīyād dhyānād vyutthāya dvitīyaṁ dhyānaṁ samāpannaḥ || dvitīyād dhyānād vyutthāya prathamaṁ dhyānaṁ samāpannaḥ || prathamād dhyānād vyutthāya dvitīyaṁ dhyānaṁ samāpannaḥ || dvitīyād dhyānād vyutthāya tṛtīyaṁ dhyānaṁ samāpannaḥ || tṛtīyād dhyānād vyutthāya caturthaṁ dhyānaṁ samāpannaḥ || caturthaṁ dhyānaṁ samāpya cakṣuṣmān āniñjyaṁ śāntiṁ samāpanno buddho bhagavān parinirvṛtaḥ ||",
    "sf245:1340": "samanantaraparinirvṛte buddhe bhagavaty atyarthaṁ tasmin samaye mahāpṛthivīcālo ’bhūd ulkāpātā diśodāhā antarīkṣe devadundubhayo nadanti ||",
    "sf245:1341": "",
    "sf245:1342": "Vorg. 43 ist ein in der Sanskritversion nicht üeberlieferter tibetisch-chinesischer Sondertext Nr. VI, in dem berichtet wird, wie König Ajātaśatru von Magadha mit Hilfe eines Gemäldes vom Tode des Buddha in Kenntnis gesetzt wird. Siehe unten S. 490–494.",
    "sf245:1343": "",
    "sf245:1344": "samanantaraparinirvṛte buddhe bhagavaty ubhau yamakaśālavanasya drumottamau tathāgatasya siṁhaśayyāṁ śālapuṣpair avākiratām ||",
    "sf245:1345": "athānyataro bhikṣus tasyāṁ velāyāṁ gāthāṁ babhāṣe ||",
    "sf245:1346": "",
    "sf245:1347": "sundarau khalv imau",
    "sf245:1348": "śālavanasyāsya drumottamau ||",
    "sf245:1349": "yad avākiratāṁ puṣpaiḥ",
    "sf245:1350": "śāstāraṁ parinirvṛtam |",
    "sf245:1351": "",
    "sf245:1352": "samanantaraparinirvṛte buddhe bhagavati śakro devendras tasyāṁ velāyāṁ gāthāṁ babhāṣe ||",
    "sf245:1353": "",
    "sf245:1354": "anityā vata saṁskārā",
    "sf245:1355": "utpādavyayadharmiṇaḥ ||",
    "sf245:1356": "utpadya hi nirudhyante",
    "sf245:1357": "teṣāṁ vyupaśamas sukham |",
    "sf245:1358": "",
    "sf245:1359": "samanantaraparinirvṛte buddhe bhagavati brahmā sahāṁpatir gāthāṁ babhāṣe ||",
    "sf245:1360": "",
    "sf245:1361": "sarvabhūtāni loke ’smin",
    "sf245:1362": "nikṣepsyanti samucchrayam ||",
    "sf245:1363": "evaṁvidho yatra śāstā",
    "sf245:1364": "lokeṣv apratipudgalaḥ ||",
    "sf245:1365": "tathāgatabalaprāptaḥ",
    "sf245:1366": "cakṣuṣmān parinirvṛtaḥ |",
    "sf245:1367": "",
    "sf245:1368": "samanantaraparinirvṛte buddhe bhagavaty āyuṣmān aniruddhas tasyāṁ velāyāṁ gāthā babhāṣe ||",
    "sf245:1369": "",
    "sf245:1370": "sthitā āśvāsapraśvāsā",
    "sf245:1371": "sthiracittasya tāyinaḥ ||",
    "sf245:1372": "āniñjyaṁ śāntim āgamya",
    "sf245:1373": "cakṣuṣmān parinirvṛtaḥ ||",
    "sf245:1374": "tadābhavad bhīṣaṇakaṁ",
    "sf245:1375": "tadābhūd romaharṣaṇam ||",
    "sf245:1376": "sarvākārabalopetaḥ",
    "sf245:1377": "śāstā kālaṁ yadākarot |",
    "sf245:1378": "asaṁlīnena cittena",
    "sf245:1379": "vedanā adhivāsayan ||",
    "sf245:1380": "pradyotasyeva nirvāṇaṁ",
    "sf245:1381": "vimokṣas tasya cetasaḥ |",
    "sf245:1382": "",
    "sf245:1383": "tatraikatyā bhikṣavaḥ pṛthivyām āvartante parivartante || ekatyā bāhūn pragṛhya prakrośanti || evaṁ cāhuḥ || atikṣipraṁ bhagavān parinirvṛtaḥ || atikṣipraṁ sugataḥ parinirvṛtaḥ || atikṣipraṁ cakṣur lokasyāntarhitaḥ ||",
    "sf245:1384": "ekatyāś cetoduḥkhasamarpitās tiṣṭhanti || ekatyā dharmatām eva pratismaranti || prāg evāsmākaṁ bhagavatākhyātaṁ sarvair iṣṭaiḥ kāntaiḥ priyair manāpair nānābhāvo bhaviṣyati vinābhāvo viprayogo visaṁyogaḥ || kuta etal labhyaṁ yat taj jātaṁ bhūtaṁ kṛtaṁ saṁskṛtaṁ vedayitaṁ pratītyasamutpannaṁ kṣayadharmaṁ vyayadharmaṁ vibhavadharmaṁ virāgadharmaṁ nirodhadharmaṁ pralokadharmaṁ na prarujyate nedaṁ sthānaṁ vidyate ||",
    "sf245:1385": "athāyuṣmān aniruddha āyuṣmantam ānandam āmantrayate ||",
    "sf245:1386": "mandaṁ mandaṁ tāvad āyuṣmann ānanda bhikṣavaḥ parākramantu ||",
    "sf245:1387": "tathā hy anekakalpaśatāyuṣo devatā avadhyāyanti kṣipanti vivācayanti ||",
    "sf245:1388": "katham idānīṁ bhikṣavaḥ svyākhyāte dharmavinaye pravrajitā apratisaṅkhyānabahulā viharanti ||",
    "sf245:1389": "kiyata āyuṣmān aniruddho devatāḥ saṁjānāti ||",
    "sf245:1390": "yāvad āyuṣmann ānanda kuśinagarī yāvan nadī hiraṇyavatī yāvad yamakaśālavanaṁ yāvan mallānāṁ makuṭabandhanaṁ caityam atrāntarā dvādaśa yojanāni sāmantakena nāsti kiñcin mahāśakyamahāśakyābhir devatābhir asphuṭaṁ spharaṇīyam antato daṇḍakoṭiviṣṭambhanamātram api ||",
    "sf245:1391": "tata ekatyā devatāḥ pṛthivyām āvartante parivartante || ekatyā bāhūn pragṛhya prakrośanti pūrvavad yāvan nedaṁ sthānaṁ vidyate ||",
    "sf245:1392": "tāṁ khalu rātrim āyuṣmān aniruddha āyuṣmāṁś cānando yadbhūyasā dhārmyā viniścayakathayātināmitavantau ||",
    "sf245:1393": "",
    "sf245:1394": "athāyuṣmān aniruddha āyuṣmantam ānandam āmantrayate ||",
    "sf245:1395": "gacchānanda kauśināgarāṇāṁ mallānām ārocaya || parinirvṛto vo vāsiṣṭhāḥ śāstā yad vaḥ kṛtyaṁ vā karaṇīyaṁ vā tat kurudhvaṁ || mā vaḥ paścād vipratisāro bhaviṣyati || katham idānīm asmākaṁ grāmakṣetre śāstā parinirvṛto yasya vayaṁ pūjādhikārikām autsukyaṁ na samāpannāḥ ||",
    "sf245:1396": "evam ity āyuṣmān ānanda āyuṣmato ’niruddhasya pratiśrutya saṁghāṭim ādāyānyatamena bhikṣuṇā paścācchramaṇena yena kauśināgarāṇāṁ mallānāṁ saṁsthāgāras tenopajagāma ||",
    "sf245:1397": "tena khalu samayena kauśināgarā mallāḥ saṁsthāgāre sanniṣaṇṇāḥ sannipatitā yadbhūyasā tenaiva karaṇīyena ||",
    "sf245:1398": "athāyuṣmān ānandaḥ kauśināgarān mallān idam avocat ||",
    "sf245:1399": "śṛṇvantu bhavantaḥ kauśināgarā mallāḥ saṁghā vā gaṇā vā pūgā vā pariṣado vā || parinirvṛto vo vāsiṣṭhāḥ śāstā yad vaḥ kṛtyaṁ vā karaṇīyaṁ vā tat kurudhvam || mā vaḥ paścād vipratisāro bhaviṣyati || katham idānīm asmākaṁ grāmakṣetre śāstā parinirvṛto yasya vayaṁ pūjādhikārikām autsukyaṁ na samāpannāḥ ||",
    "sf245:1400": "śrutvā ca punas tata ekatyāḥ kauśināgarā mallāḥ pṛthivyām āvartante parivartante || ekatyā bāhūn pragṛhya prakrośanti || evam āhuḥ || atikṣipraṁ bhagavān parinirvṛtaḥ || atikṣipraṁ sugataḥ parinirvṛtaḥ || atikṣipraṁ cakṣur lokasyāntarhitaḥ ||",
    "sf245:1401": "ekatyāś cetoduḥkhasamarpitās tiṣṭhanti || ekatyā dharmatām eva pratisaranti || prāg evāsmākaṁ bhagavatākhyātaṁ sarvair iṣṭaiḥ kāntaiḥ priyair manāpair nānābhāvo bhaviṣyati vinābhāvo viprayogo visaṁyogaḥ || kuta etal labhyaṁ yat taj jātaṁ bhūtaṁ kṛtaṁ saṁskṛtaṁ vedayitaṁ pratītyasamutpannaṁ kṣayadharmaṁ vyayadharmaṁ vibhavadharmaṁ virāgadharmaṁ nirodhadharmaṁ pralokadharmaṁ na prarujyate nedaṁ sthānaṁ vidyate ||",
    "sf245:1402": "",
    "sf245:1403": "atha kauśināgarā mallā yāvat kuśinagaryāṁ gandhaṁ mālyaṁ puṣpaṁ dhūpaṁ vādyaṁ tat sarvaṁ samudānīya saputradārāḥ sadāsīdāsapauruṣeyāḥ samitrāmātyajñātisālohitāḥ kuśinagaryā niṣkramya yena yamakaśālavanaṁ tenopajagmuḥ ||",
    "sf245:1404": "upetya bhagavataḥ siṁhaśayyāṁ gandhair mālyaiḥ puṣpair dhūpair vādyaiḥ satkurvanti gurukurvanti mānayanti pūjayanti ||",
    "sf245:1405": "athānyatra utsadaḥ kauśināgaro malla āyuṣmantam ānandam idam avocat ||",
    "sf245:1406": "kathaṁ bhadantānanda punar bhagavataḥ śarīrapūjāyām autsukyam āpadyemahi ||",
    "sf245:1407": "tadyathā vāsiṣṭhā rājñaś cakravartino yathā ||",
    "sf245:1408": "kathaṁ bhadantānanda rājñaś cakravartinaḥ ||",
    "sf245:1409": "vāsiṣṭhā rājñaś cakravartinaḥ kāyo vihataiḥ karpāsair veṣṭyate || vihataiḥ karpāsair veṣṭayitvā pañcabhir yugaśatair veṣṭyate || pañcabhir yugaśatair veṣṭayitvā tailapūrṇāyām ayodroṇyāṁ nikṣipyānyayāyodroṇyā pracchādya gandhakāṣṭhaiś citāṁ citvā dhyāpyate govatā kṣīreṇa nirvāpyate || tāny asthīni sauvarṇe kuṁbhe prakṣipya sauvarṇyāṁ śivikāyām āropya caturmahāpathe śarīrastūpaḥ pratiṣṭhāpyate cchatradhvajapatākāś cāropyante mahaś ca prasthāpyate gandhair mālyaiḥ puṣpair dhūpair vādyaiḥ satkriyate gurukriyate mānyate pūjyate ||",
    "sf245:1410": "evam eva vāsiṣṭhā rājñaś cakravartinaḥ || ata uttare tathāgatasyārhataḥ samyaksaṁbuddhasya ||",
    "sf245:1411": "",
    "sf245:1412": "athānyataraḥ kauśināgaro malla āyuṣmantam ānandam idam avocat ||",
    "sf245:1413": "yathā khalu vayaṁ bhadantānandasya bhāṣitasyārtham ājānīmas tad idam ahāntaram athavā dvitryahāntaraṁ na samudānayāmaḥ || saptāhāntaraṁ samudānayitvā siṁhaśayyāyāṁ vayaṁ bhagavataḥ śarīrapūjāṁ kariṣyāmaḥ ||",
    "sf245:1414": "evam evety āyuṣmata ānandāc chrutvā",
    "sf245:1415": "tasmin saptāhe bhagavataḥ siṁhaśayyāyāṁ kauśināgarā mallā yāvat kuśinagarī yāvan nadī hiraṇyavatī yāvad yamakaśālavanaṁ yāvan mallānāṁ makuṭabandhanaṁ caityam atrāntarā dvādaśa yojanāni sāmantakena yad gandhaṁ mālyaṁ puṣpaṁ dhūpaṁ vādyaṁ tat sarvaṁ samudānayanti || vihatāni karpāsāny ayodroṇīṁ sarvagandhakāṣṭhaṁ sauvarṇakuṁbhaṁ sauvarṇaśivikāṁ tac ca samudānayanti || bhagavataḥ śarīraṁ satkurvanti gurukurvanti mānayanti pūjayanti ||",
    "sf245:1416": "athānyataraḥ kauśināgaro mallaḥ kauśināgarān mallān idam avocat ||",
    "sf245:1417": "śṛṇvantu bhavantaḥ kauśināgarā mallā gaṇā vā pūgā vā pariṣado vā || mallikāś ca mallakumārikāś ca bhagavataś cailavitānaṁ vitanvantu || mallāś ca mallakumārāś ca bhagavataḥ śivikāṁ pragṛhṇantu || gandhair mālyaiḥ puṣpair dhūpair vādyair bhagavataḥ śarīraṁ satkurvanto gurukurvanto mānayantaḥ pūjayantaḥ paścimena nagaradvāreṇa kuśinagarīṁ praveśayitvā madhyamadhyenānvāhiṇḍayitvā pūrveṇa nagaradvāreṇa niṣkāsayitvā mallānāṁ makuṭabandhane caitye dhyāpayantv iti ||",
    "sf245:1418": "tathā bhavatu kauśināgarā mallāḥ pratyaśrauṣuḥ ||",
    "sf245:1419": "atha mallikāś ca mallakumārikāś ca bhagavataś cailavitānaṁ vitanvanti || mallāś ca mallakumārāś ca śivikāṁ pragrahītukāmā na śaknuvanti pragrahītum ||",
    "sf245:1420": "athāyuṣmān aniruddha āyuṣmantam ānandam idam avocat ||",
    "sf245:1421": "na śakṣyanty āyuṣmann ānanda kauśināgarā mallā bhagavataḥ śivikāṁ pragrahītum || tat kasmād dhetoḥ || devatānām abhiprāyaḥ ||",
    "sf245:1422": "kaś ca bhadantāniruddha devatānām abhiprāyaḥ ||",
    "sf245:1423": "devatānām abhiprāyaḥ || mallikāś ca mallakumārikāś ca bhagavataś cailavitānaṁ vitanvantu || mallāś ca mallakumārāś ca bhagavataḥ śivikāṁ pragṛhṇantu || te vayaṁ gandhair mālyaiḥ puṣpair dhūpair vādyair bhagavataḥ śarīraṁ satkurvanto gurukurvanto mānayantaḥ pūjayantaḥ paścimena nagaradvāreṇa kuśinagarīṁ praveśayitvā madhyamadhyenānvāhiṇḍayitvā pūrveṇa nagaradvāreṇa niṣkāsayitvā mallānāṁ makuṭabandhane caitye dhyāpayiṣyāmaḥ ||",
    "sf245:1424": "tathā bhavatu bhadantāniruddha yathā devatānām abhiprāyaḥ ||",
    "sf245:1425": "athāyuṣmān ānandaḥ kauśināgarān mallān idam avocat ||",
    "sf245:1426": "na śakṣyatha vāsiṣṭhā bhagavataḥ śivikāṁ pratigrahītum || tat kasmād dhetoḥ || devatānām abhiprāyaḥ ||",
    "sf245:1427": "kaś ca bhadantānanda devatānām abhiprāyaḥ ||",
    "sf245:1428": "devatānām abhiprāyaḥ || mallikāś ca mallakumārikāś ca bhagavataś cailavitānaṁ vitanvantu mallāś ca mallakumārāś ca bhagavataḥ śivikāṁ pragṛhṇantu || te vayaṁ gandhair mālyaiḥ puṣpair dhūpair vādyair bhagavataḥ śarīraṁ satkurvanto gurukurvanto mānayantaḥ pūjayantaḥ paścimena nagaradvāreṇa kuśinagarīṁ praveśayitvā madhyamadhyenānvāhiṇḍayitvā pūrveṇa nagaradvāreṇa niṣkāsayitvā mallānāṁ makuṭabandhane caitye dhyāpayiṣyāmaḥ ||",
    "sf245:1429": "tathā bhavatu bhadantānanda yathā devatānām abhiprāyaḥ ||",
    "sf245:1430": "atha mallikāś ca mallakumārikāś ca bhagavataś cailavitānaṁ vitanvanti || mallāś ca mallakumārāś ca bhagavataḥ śivikāṁ pragṛhṇanti ||",
    "sf245:1431": "samanantarapragṛhītāyāṁ śivikāyāṁ devatā antarīkṣād divyāny utpalāni padmāni kumudāni puṇḍarīkāny agarucūrṇāni tagaracūrṇāni candanacūrṇāni divyāni mandārakapuṣpāṇi kṣipanti divyāni ca vādyāni saṁpravādayanti cailavikṣepaṁ cākārṣuḥ ||",
    "sf245:1432": "athānyataraḥ kauśināgaro mallaḥ kauśināgarān mallān idam avocat ||",
    "sf245:1433": "pratikṣipāmo vayaṁ mānuṣyakāṇi vādyāni divyair vādyair bhagavataḥ śarīrapūjāṁ kariṣyāmaḥ ||",
    "sf245:1434": "pratikṣipanti kauśināgarā mallā mānuṣyakāṇi vādyāni divyair gandhair mālyaiḥ puṣpair dhūpair vādyair bhagavataḥ śarīraṁ satkurvanto gurukurvanto mānayantaḥ pūjayantaḥ paścimena nagaradvāreṇa kuśinagarīṁ praveśayitvā madhyamadhyenānvāhiṇḍayitvā pūrveṇa nagaradvāreṇa niṣkāsayitvā mallānāṁ makuṭabandhane caitye upanikṣipanti ||",
    "sf245:1435": "",
    "sf245:1436": "tena khalu samayena kuśinagarī divyair mandārakaiḥ puṣpair jānumātreṇaughena sphuṭā babhūva ||",
    "sf245:1437": "athānyatara ājīvikas tato divyāni mandārakāṇi puṣpāṇy ādāya pāpāṁ prakrāntaḥ kenacid eva karaṇīyena ||",
    "sf245:1438": "tena khalu samayenāyuṣmān mahākāśyapaḥ pañcaśataparivāro ’ntarā ca pāpām antarā ca kuśinagarīm atrāntarādhvapratipanno bhagavato śarīram avigopitaṁ vanditukāmaḥ ||",
    "sf245:1439": "adrākṣīd āyuṣmān mahākāśyapas tam ājīvikaṁ pratimārgam || dṛṣṭvā ca punar evam āha ||",
    "sf245:1440": "kutas tvam ājīvikaitarhy āgacchasi || kutra tvaṁ gamiṣyasi ||",
    "sf245:1441": "kuśinagaryā aham etarhy āgacchāmi || pāpāṁ gamiṣyāmi ||",
    "sf245:1442": "jānīṣe tvam ājīvika mama śāstāram ||",
    "sf245:1443": "jāne || śramaṇo gautamaḥ || parinirvṛtas te āyuṣmañ chāstā || adya gate saptāhe vartate śarīre śarīrapūjā || imāni ca me tasmān mandārakapuṣpāṇy ānītāni ||",
    "sf245:1444": "athānyataro mahallakas tasyāṁ velāyām idam evaṁrūpam akālabhāṣyaṁ utsṛṣṭavān ||",
    "sf245:1445": "muktāḥ smas tataḥ kaukṛtikān mahallāt || ya evam āha || idaṁ vo bhikṣavaḥ karaṇīyam idam akaraṇīyam || idānīṁ vayaṁ yad eṣiṣyāmas tat kariṣyāmaḥ || yan naiṣiṣyāmas tan na kariṣyāmaḥ ||",
    "sf245:1446": "tat khalv akālabhāṣyaṁ devatā antardhāpayanti yathā tasyāṁ pariṣady ekabhikṣur api nāśrauṣīt sthāpayitvāyuṣmantaṁ mahākāśyapam ||",
    "sf245:1447": "tatraikatyā bhikṣavaḥ pṛthivyām āvartante parivartante || ekatyā bāhūn pragṛhya prakrośanti || evam cāhuḥ || atikṣipraṁ bhagavān parinirvṛtaḥ || atikṣipraṁ sugataḥ parinirvṛtaḥ || atikṣipraṁ cakṣur lokasyāntarhitaḥ ||",
    "sf245:1448": "athāyuṣmān mahākāśyapas tasyā vācāyā evamasaṁyatāyā vinodanāya mārgād avakramya bhikṣusaṁghasya madhye prajñapta evāsane nyaṣīdat || niṣadyāyuṣmān mahākāśyapo bhikṣūn āmantrayate ||",
    "sf245:1449": "anityā āyuṣmantaḥ sarvasaṁskārā adhruvā anāśvasikā vipariṇāmadharmāṇaḥ sarvasaṁskārā yāvad alam eva sarvasaṁskārebhyo nirvettum alaṁ viraktum alaṁ vimoktum ||",
    "sf245:1450": "tvaritaṁ tvaritam āyuṣmanto bhikṣavaḥ parākramantu || bhagavataḥ śarīram avigopitaṁ draṣṭuṁ gacchāmaḥ ||",
    "sf245:1451": "",
    "sf245:1452": "atha kauśināgarā mallā bhagavataḥ śarīraṁ vihataiḥ karpāsair veṣṭayitvā pañcabhir yugaśatair veṣṭayitvā tailapūrṇāyām ayodroṇyāṁ prakṣipyānyayāyodroṇyā pracchādya sarvagandhakāṣṭhaiś citāṁ citvā prajvālayitukāmā na śaknuvanti prajvālayitum ||",
    "sf245:1453": "athāyuṣmān aniruddha āyuṣmantam ānandam idam avocat ||",
    "sf245:1454": "na śakṣyanti kauśināgarā mallā bhagavataś citāṁ prajvālayitum || tat kasmād dhetoḥ || devatānām abhiprāyaḥ ||",
    "sf245:1455": "kaś ca bhadantāniruddha devatānām abhiprāyaḥ ||",
    "sf245:1456": "devatānām abhiprāyaḥ || āyuṣmān mahākāśyapaḥ pañcaśataparivāro ’ntarā ca pāpām antarā ca kuśinagarīm atrāntarādhvapratipanno bhagavato śarīram avigopitaṁ vanditukāmaḥ ||",
    "sf245:1457": "tathā bhavatu bhadantāniruddha yathā devatānām abhiprāyaḥ ||",
    "sf245:1458": "athāyuṣmān ānandaḥ kauśināgarān mallān idam avocat ||",
    "sf245:1459": "na śakṣyatha vāsiṣṭhā bhagavataś citāṁ prajvālayitum || tad kasmād dhetoḥ || devatānām abhiprāyaḥ ||",
    "sf245:1460": "kaś ca bhadantānanda devatānām abhiprāyaḥ ||",
    "sf245:1461": "devatānām abhiprāyaḥ || āyuṣmān mahākāśyapaḥ pañcaśataparivāro ’ntarā ca pāpām antarā ca kuśinagarīm atrāntarādhvapratipanno bhagavato śarīram avigopitaṁ vanditukāmaḥ ||",
    "sf245:1462": "tathā bhavatu bhadantānanda yathā devatānām abhiprāyaḥ ||",
    "sf245:1463": "athāyuṣmān mahākāśyapo ’nukrameṇa prāpya kuśinagarīṁ yena bhagavataś citā tenopajagāma ||",
    "sf245:1464": "adrākṣīt pariṣad āyuṣmantaṁ mahākāśyapaṁ dūrata eva ||",
    "sf245:1465": "dṛṣṭvā ca punar yenāyuṣmān mahākāśyapas tenopasaṅkrāntā || upetyāyuṣmantaṁ mahākāśyapaṁ pṛṣṭhataḥ pṛṣṭhataḥ samanubaddhā ||",
    "sf245:1466": "athāyuṣmān mahākāśyapo yena bhagavataś citā tenopajagāma ||",
    "sf245:1467": "upetya tailapūrṇām ayodroṇiṁ vigopayati pañcayugaśatāni vigopayati vihatāni karpāsāni vigopayati vihatāni karpāsāni vigopayitvā bhagavataḥ śarīram avigopitaṁ vandate ||",
    "sf245:1468": "tena khalu samayena pṛthivyāṁ catvāro mahāsthavirā abhūvan tadyathāyuṣmān ājñātakauṇḍiṇya āyuṣmān mahācunda āyuṣmān daśabalakāśyapa āyuṣmān mahākāśyapaḥ ||",
    "sf245:1469": "teṣām āyuṣmān mahākāśyapo jñāto mahāpuṇyo lābhī cīvarapiṇḍapātaśayanāsanaglānapratyayabhaiṣajyapariṣkārāṇām ||",
    "sf245:1470": "athāyuṣmato mahākāśyapasyaitad abhavat ||",
    "sf245:1471": "yannv ahaṁ svayam eva bhagavataḥ śarīrapūjāyām autsukyam āpedyeya ||",
    "sf245:1472": "athāyuṣmān mahākāśyapo ’nyāni vihatāni karpāsāny anyāni pañcayugaśatāni samudānīya bhagavataḥ śarīraṁ vihataiḥ karpāsair veṣṭayitvā pañcabhir yugaśatair veṣṭayitvā tailapūrṇāyām ayodroṇyāṁ prakṣipyānyayāyodroṇyā pracchādya sarvagandhakāṣṭhaiś citāṁ citvaikānte ’pakrāntaḥ ||",
    "sf245:1473": "atha sā citā svayam eva prajvalitā yathāpi tad buddhasya buddhānubhāvena devatānāṁ ca devatānubhāvena ||",
    "sf245:1474": "athāyuṣmān ānandas tasyāṁ velāyāṁ citām anukramaṅ gāthe babhāṣe ||",
    "sf245:1475": "",
    "sf245:1476": "yena kāyaratnena nāyako",
    "sf245:1477": "brahmalokam agaman maharddhikaḥ ||",
    "sf245:1478": "dīpyate svatanujena tejasā",
    "sf245:1479": "pañcabhir yugaśataiḥ sa veṣṭitaḥ |",
    "sf245:1480": "sahasramātreṇa hi cīvarāṇāṁ",
    "sf245:1481": "buddhasya kāyaḥ pariveṣṭito ’bhūt ||",
    "sf245:1482": "dve cīvare tatra tu naiva dagdhe",
    "sf245:1483": "abhyantaraṁ bāhyam atha dvitīyam |",
    "sf245:1484": "",
    "sf245:1485": "atha kauśināgarā mallā govatā kṣīreṇa nirvāpayanti || tatra catvāro vṛkṣāḥ prādurbhūtāḥ kāñcanaḥ kapittho ’śvattha udumbaraḥ ||",
    "sf245:1486": "atha kauśināgarā mallās tāny asthīni sauvarṇe kuṁbhe prakṣipya sauvarṇyāṁ śivikāyām āropya gandhair mālyaiḥ puṣpair dhūpair vādyaiḥ satkurvanto gurukurvanto mānayanto pūjayanto nagaraṁ praveśya tasmin agrāgāre mahāmaṇḍala upanikṣipya gandhair mālyaiḥ puṣpair dhūpair vādyaiḥ satkurvanti gurukurvanti mānayanti pūjayanti ||",
    "sf245:1487": "",
    "sf245:1488": "aśrauṣuḥ pāpīyakā mallāḥ || parinirvṛtaḥ kuśinagaryāṁ buddho bhagavān || adya gate saptāhe vartate śarīre śarīrapūjā ||",
    "sf245:1489": "śrutvā ca caturaṅgaṁ balakāyaṁ sannāhya hastikāyam aśvakāyaṁ rathakāyaṁ pattikāyaṁ yena kauśināgarā mallās tenopajagmuḥ ||",
    "sf245:1490": "upetya kauśināgarān mallān idam avocan ||",
    "sf245:1491": "śṛṇvantu bhadantaḥ kauśināgarā mallāḥ saṁghā vā gaṇā vā pūgā vā pariṣado vā || dīrgharātraṁ sa bhagavān asmākaṁ priyaś cābhūn manāpaś ca || bhavatāṁ grāmakṣetre parinirvṛtaḥ ||",
    "sf245:1492": "arhāmo vayaṁ tasya bhagavataḥ śarīreṣu śarīrabhāgaṁ yena pāpāyāṁ bhavataḥ śarīrastūpaṁ pratiṣṭhāpayiṣyāmaś chatradhvajapatākāṁś cāropayiṣyāmo mahāṁś ca prasthāpayiṣyāmo gandhair mālyaiḥ puṣpair dhūpair vādyaiḥ satkariṣyāmo gurukariṣyāmo mānayiṣyāmaḥ pūjayiṣyāmaḥ ||",
    "sf245:1493": "yat khalu vāsiṣṭhā jānīyāta || asmākam api sa bhagavān priyaś cābhūn manāpaś ca || asmākaṁ grāmakṣetre parinirvṛtaḥ || nārhāmo vayaṁ pradātuṁ bhagavataḥ śarīreṣu bhāgam ||",
    "sf245:1494": "saced dattam evaṁ sādhu || yadi vā na dāsyatha senayāpahariṣyāmaḥ ||",
    "sf245:1495": "tathā bhavatu kauśināgarā mallāḥ pratyaśrauṣuḥ ||",
    "sf245:1496": "aśrauṣuś ca calakalpakā bulakā viṣṇudvīpīyakā brāhmaṇā rāmagrāmīyakāḥ krauḍyā vaiśālakā licchavayaḥ kāpilavāstavyāḥ śākyāḥ ||",
    "sf245:1497": "aśrauṣīc ca rājā māgadho ’jātaśatrur vaidehīputraḥ || parinirvṛtaḥ kuśinagaryāṁ buddho bhagavān || pāpīyakā mallāś calakalpakā bulakā viṣṇudvīpīyakā brāhmaṇā rāmagrāmīyakāḥ krauḍyā vaiśālakā licchavayaḥ kāpilavāstavyāḥ śākyāḥ kuśinagarīm upasaṁkrāntā yena śarīrapūjā śarīrabhāgasyāharaṇāya ||",
    "sf245:1498": "śrutvā ca punar varṣākāraṁ brāhmaṇamagadhamahāmātram idaṁ avocat ||",
    "sf245:1499": "jānīṣe tvaṁ varṣākāra || aśrauṣam ahaṁ || parinirvṛtaḥ kuśinagaryāṁ buddho bhagavān || pāpīyakā mallāś calakalpakā bulakā viṣṇudvīpīyakā brāhmaṇā rāmagrāmīyakāḥ krauḍyā vaiśālakā licchavayaḥ kāpilavāstavyāḥ śākyāś caturaṅgaṁ balakāyaṁ sannāhya kuśinagarīm upasaṁkrāntā yena śarīrapūjā śarīrabhāgasyāharaṇāya || tasmād vayam api caturaṅgaṁ balakāyaṁ sannāhya bhagavataḥ śarīrabhāgam āhariṣyāmaḥ ||",
    "sf245:1500": "sannāhayāmi deveti varṣākāraḥ pratiśrutya caturaṅgaṁ balakāyaṁ sannāhayati ||",
    "sf245:1501": "rājājātaśatrur hastyārūḍho bhagavato guṇam anusmaran mūrchitaḥ || hastino ’varopyāśvam āropya tatrāpi mūrchitaḥ || sa idam avocat ||",
    "sf245:1502": "ahaṁ gantum asamarthaḥ || gaccha tvaṁ varṣākāra caturaṅgaṁ balakāyaṁ sannāhya yena kauśināgarā mallās tenopasaṁkrama || upetyāsmākaṁ vacanena kauśināgarān mallān alpābādhatāṁ ca pṛcchālpātaṅkatāṁ ca laghūtthānatāṁ ca yātrāñ ca balaṁ ca sukhaṁ cānavadyatāṁ ca sparśavihāratāṁ ca || evaṁ ca vada ||",
    "sf245:1503": "dīrgharātraṁ sa bhagavān asmākaṁ priyaś cābhūn manāpaś ca || bhavatāṁ grāmakṣetre parinirvṛtaḥ || arhāmo vayaṁ tasya bhagavataḥ śarīreṣu śarīrabhāgaṁ yena rājagṛhe bhagavataḥ śarīrastūpaṁ pratiṣṭhāpayiṣyāmaś chatradhvajapatākāṁś cāropayiṣyāmo mahāṁś ca prasthāpayiṣyāmo gandhair mālyaiḥ puṣpair dhūpair vādyaiḥ satkariṣyāmo gurukariṣyāmo mānayiṣyāmaḥ pūjayiṣyāmaḥ ||",
    "sf245:1504": "evaṁ deveti varṣākāro brāhmaṇamagadhamahāmātro rājño māgadhasyājātaśatror vaidehīputrasya pratiśrutya caturaṅgaṁ balakāyaṁ sannāhya hastikāyam aśvakāyaṁ rathakāyaṁ pattikāyaṁ yena kauśināgarā mallās tenopajāgama ||",
    "sf245:1505": "upetya kauśināgarān mallān idam avocat ||",
    "sf245:1506": "śṛṇvantu bhadantaḥ kauśināgarā mallāḥ saṁghā vā gaṇā vā pūgā vā pariṣado vā || rājā māgadho ’jātaśatrur vaidehīputro bhavatāṁ alpābādhatāṁ ca pṛcchaty alpātaṅkatāṁ ca laghūtthānatāṁ ca yātrāñ ca balaṁ ca sukhaṁ cānavadyatāṁ ca sparśavihāratāṁ ca || evaṁ ca vadati ||",
    "sf245:1507": "dīrgharātraṁ sa bhagavān asmākaṁ priyaś cābhūn manāpaś ca || bhavatāṁ grāmakṣetre parinirvṛtaḥ || arhāmo vayaṁ tasya bhagavataḥ śarīreṣu śarīrabhāgaṁ yena rājagṛhe bhagavataḥ śarīrastūpaṁ pratiṣṭhāpayiṣyāmaś chatradhvajapatākāṁś cāropayiṣyāmo mahāṁś ca prasthāpayiṣyāmo gandhair mālyaiḥ puṣpair dhūpair vādyaiḥ satkariṣyāmo gurukariṣyāmo mānayiṣyāmaḥ pūjayiṣyāmaḥ ||",
    "sf245:1508": "yat khalu bhavān varṣākāro jānīyāt || asmākam api sa bhagavān priyaś cābhūn manāpaś ca || asmākaṁ grāmakṣetre parinirvṛtaḥ || nārhāmo vayaṁ pradātuṁ bhagavataḥ śarīreṣu śarīrabhāgam ||",
    "sf245:1509": "atha varṣākāro brāhmaṇamagadhamahāmātraḥ kauśināgarān mallān idam avocat ||",
    "sf245:1510": "saced dattam evaṁ sādhu || yadi vā na dāsyatha senayāpahariṣyāmaḥ ||",
    "sf245:1511": "tathā bhavatu kauśināgarā mallāḥ pratiśrutya rājñāṁ saṁghaṁ gaṇaṁ pariṣadam avalokya mallikā mallakumārāṁś ca dhanurvidyām upadiśanti ||",
    "sf245:1512": "yāvat pāpīyakā mallāś calakalpakā bulakā viṣṇudvīpīyakā brāhmaṇā rāmagrāmīyakāḥ krauḍyā vaiśālakā licchavayaḥ kāpilavāstavyāḥ śākyā varṣākāraś ca magadhamahāmātraś caturaṅgaṁ balakāyaṁ sannāhya hastikāyam aśvakāyaṁ rathakāyaṁ pattikāyaṁ kauśināgarāṇāṁ mallānāṁ purastāt saṁgrāmāya vyūḍhās",
    "sf245:1513": "tāvat kauśināgarā mallā malllikā mallakumārāś ca caturaṅgaṁ balakāyaṁ sannāhya hastikāyam aśvakāyaṁ rathakāyaṁ pattikāyaṁ bahir nagaryāḥ śatroḥ saptakabalakāyasya purastāt saṁgrāmāyāpi vyūḍhāḥ ||",
    "sf245:1514": "",
    "sf245:1515": "tena khalu samayena dhūmrasagotro brāhmaṇas tasyāṁ ca pariṣadi sanniṣaṇṇo ’bhūt sannipatitaḥ || atha dhūmrasagotro brāhmaṇa ubhayato vyūhageṣu saṁgrāmānīkeṣv aciram anyonyavipraghātikāṁ kariṣyantīti viditvājinaṁ daṇḍake ropayamāṇo yena kauśināgarā mallās tenopajagāma || upetya kauśināgarān mallān idam avocat ||",
    "sf245:1516": "śṛṇvantu bhavantaḥ kauśināgarā mallāḥ saṁghā vā gaṇā vā pūgā vā pariṣado vā ||",
    "sf245:1517": "dīrgharātraṁ sa bhagavān vītarāgaḥ kṣemaś cābhūt kṣāntipraśaṁsī kṣāntivādī || yad vītarāgasya kṣemasya kṣāntipraśaṁsinaḥ kṣāntivādino vācaṁ vikurvanto bhavantas tasya bhavato gautamasya śarīrakāraṇād anyonyavipraghātikāṁ kartum udyuktā apratirūpam || ahaṁ bhavato gautamasya śarīrāṇy aṣṭadhā vibhaktum autsukyam āpatsye || yasmiṁs tu kuṁbhe tāny asthīni prakṣiptāni bhavanti sa kuṁbho ’smākam anupradātuṁ yena vayaṁ droṇagrāmake bhagavataḥ kuṁbhastūpaṁ pratiṣṭhāpayiṣyāmaś chatradhvajapatākāṁś cāropayiṣyāmo mahāṁś ca prasthāpayiṣyāmo gandhair mālyaiḥ puṣpair dhūmair vādyaiḥ satkariṣyāmo gurukariṣyāmo mānayiṣyāmaḥ pūjayiṣyāmaḥ ||",
    "sf245:1518": "tathā bhavatu kauśināgarā mallā dhūmrasagotrasya brāhmaṇasya pratyaśrauṣuḥ ||",
    "sf245:1519": "atha dhūmrasagotro brāhmaṇo yena pāpīyakā mallāś calakalpakā bulakā viṣṇudvīpīyakā brāhmaṇā rāmagrāmīyakāḥ krauḍyā vaiśālakā licchavayaḥ kāpilavāstavyāḥ śākyā varṣākāro brāhmaṇamagadhamahāmātras tenopajagāma ||",
    "sf245:1520": "upetya varṣākāraṁ brāhmaṇamagadhamahāmātram idam avocat ||",
    "sf245:1521": "yat khalu varṣākāra jānīyāḥ || dīrgharātraṁ sa bhagavān vītarāgaḥ kṣemaś cābhūt kṣāntipraśaṁsī kṣāntivādī || yad vītarāgasya kṣemasya kṣāntipraśaṁsinaḥ kṣāntivādino vācaṁ vikurvanto bhavantas tasya bhavato gautamasya śarīrakāraṇād anyonyavipraghātikāṁ kartum udyuktā apratirūpam || ahaṁ bhavato gautamasya śarīrāṇy aṣṭadhā vibhaktum autsukyam āpatsye || yasmiṁs tu kuṁbhe tāny asthīni prakṣiptāni bhavanti sa kuṁbho ’smākam anupradātuṁ yena vayaṁ droṇagrāmake bhagavataḥ kuṁbhastūpaṁ pratiṣṭhāpayiṣyāmaś chatradhvajapatākāṁś cāropayiṣyāmo mahāṁś ca prasthāpayiṣyāmo gandhair mālyaiḥ puṣpair? dhūmair vādyaiḥ satkariṣyāmo gurukariṣyāmo mānayiṣyāmaḥ pūjayiṣyāmaḥ ||",
    "sf245:1522": "tathā bhavatu varṣākāro brāhmaṇamagadhamahāmātro dhūmrasagotrasya brāhmaṇasya pratyaśrauṣīt ||",
    "sf245:1523": "atha dhūmrasagotro brāhmaṇo bhagavataḥ śarīrāṇy aṣṭadhā bheje ||",
    "sf245:1524": "atha dhūmrasagotro brāhmaṇa ekaṁ bhāgaṁ kauśināgarāṇāṁ mallānām anuprayacchati yena kauśināgarā mallā kuśinagaryāṁ bhagavataḥ śarīrastūpaṁ pratiṣṭhāpayanti cchatradhvajapatākāṁś cāropayanti mahāṁś ca prasthāpayanti gandhair mālyaiḥ puṣpair dhūpair vādyaiḥ satkurvanti gurukurvanti mānayanti pūjayanti ||",
    "sf245:1525": "dvitīyaṁ bhāgaṁ pāpīyakānāṁ mallānām anuprayacchati yena pāpīyakā mallāḥ pāpāyāṁ bhagavataḥ śarīrastūpaṁ pratiṣṭhāpayanti pūrvavad yāvat pūjayanti ||",
    "sf245:1526": "tṛitīyaṁ bhāgaṁ calakalpakānāṁ bulakānām anuprayacchati yena calakalpakā bulakāś calakalpāyāṁ bhagavataḥ śarīrastūpaṁ pratiṣṭhāpayanti pūrvavad yāvat pūjayanti ||",
    "sf245:1527": "caturthaṁ bhāgaṁ viṣṇudvīpīyakānāṁ brāhmaṇānām anuprayacchati yena viṣṇudvīpīyakā brāhmaṇā viṣṇudvīpe bhagavataḥ śarīrastūpaṁ pratiṣṭhāpayanti pūrvavad yāvat pūjayanti ||",
    "sf245:1528": "pañcamaṁ bhāgaṁ rāmagrāmīyakāṇāṁ krauḍyānām anuprayacchati yena rāmagrāmīyakāḥ krauḍyā rāmagrāmake bhagavataḥ śarīrastūpaṁ pratiṣṭhāpayanti pūrvavad yāvat pūjayanti ||",
    "sf245:1529": "ṣaṣṭhaṁ bhāgaṁ vaiśālakānāṁ licchavīnām anuprayacchati yena vaiśālakā licchavayo vaiśālyāṁ bhagavataḥ śarīrastūpaṁ pratiṣṭhāpayanti pūrvavad yāvat pūjayanti ||",
    "sf245:1530": "saptamaṁ bhāgaṁ kāpilavāstavyānāṁ śākyānām anuprayacchati yena kāpilavāstavyāḥ śākyāḥ kapilavastuni bhagavataḥ śarīrastūpaṁ pratiṣṭhāpayanti pūrvavad yāvat pūjayanti ||",
    "sf245:1531": "aṣṭamaṁ bhāgaṁ varṣākārasya brāhmaṇamagadhamahāmātrasyānuprayacchati yena rājā māgadho ’jātaśatrur vaidehīputro rājagṛhe bhagavataḥ śarīrastūpaṁ pratiṣṭhāpayati cchatradhvajapatākāṁś cāropayati mahāṁś ca prasthāpayati gandhair mālyaiḥ puṣpair dhūpair vādyaiḥ satkaroti gurukaroti mānayati pūjayati ||",
    "sf245:1532": "yasmiṁs tu kuṁbhe tāny asthīni prakṣiptāni bhavanti taṁ kuṁbhaṁ dhūmrasagotrāya brāhmaṇāyānuprayacchanti yena dhūmrasagotro brāhmaṇo droṇagrāmake kuṁbhastūpaṁ pratiṣṭhāpayati pūrvavad yāvat pūjayati ||",
    "sf245:1533": "tena khalu samayena pippalāyano māṇavas tasyāṁ ca pariṣadi sanniṣaṇṇo ’hūt sannipatitaḥ ||",
    "sf245:1534": "atha pippalāyano māṇavaḥ kauśināgarān mallān idam avocat ||",
    "sf245:1535": "śṛṇvantu bhavantaḥ kauśināgarā mallāḥ saṁghā vā gaṇā vā pūgā vā pariṣado vā || dīrgharātraṁ sa bhavāṅ gautamo ’smākaṁ priyaś cābhūn manāpaś ca || bhavatāṁ grāmakṣetre parinirvṛtaḥ || arhāmo vayaṁ tasya bhagavataḥ śarīreṣu śarīrabhāgam || idānīṁ vibhakteṣu śarīreṣu ye jvalanasyāṅgārās te ’smākam anupradātuṁ yair aṅgārastūpaṁ bhavato gautamasya pippalavatyāṁ pratiṣṭhāpayiṣyāmi cchatradhvajapatākāṁś cāropayiṣyāmi mahāṁś ca prasthāpayiṣyāmi gandhair mālyaiḥ puṣpair dhūpair vādyaiḥ satkariṣyāmi gurukariṣyāmi mānayiṣyāmi pūjayiṣyāmi ||",
    "sf245:1536": "anuprayacchanti kauśināgarā mallāḥ pippalāyanāya māṇavāya śarīrāṇām aṅgārān yaiḥ pippalāyano māṇavaḥ pippalavatyāṁ aṅgarastūpaṁ pratiṣṭhāpayati cchatradhvajapatākāṁś cāropayati mahāṁś ca prasthāpayati gandhair mālyaiḥ puṣpair dhūpair vādyaiḥ satkaroti gurukaroti mānayati pūjayiṣyati ||",
    "sf245:1537": "tena khalu samayena jambudvīpe bhagavato ’ṣṭau śarīrastūpā abhūvan navamaś ca kumbhastūpo daśamaś cāṅgārastūpaḥ ||",
    "sf245:1538": "",
    "sf245:1539": "iyaṁ atra dharmatā || tasmād idam ucyate",
    "sf245:1540": "cakṣuṣmato ’ṣṭau droṇāḥ śarirāṇāṁ",
    "sf245:1541": "jambudvīpe sapta pūjāṁ labhante ||",
    "sf245:1542": "droṇam ekaṁ ca puruṣottamasya",
    "sf245:1543": "rāmagrāme pūjyate nāgarājñā |",
    "sf245:1544": "daṁṣṭrācatuṣkaṁ puruṣottamasya",
    "sf245:1545": "ekā daṁṣṭrā pūjyate tridaśaloke ||",
    "sf245:1546": "dvitīyā gandhārapure manorame",
    "sf245:1547": "kaliṅgarājño vijite tṛtīyā ||",
    "sf245:1548": "daṁṣṭrā caturthī puruṣottamasya",
    "sf245:1549": "rāmagrāme pūjyate nāgarājñā |",
    "sf245:1550": "",
    "sf245:1551": "Nur Tib. und Chin.; Pāli; cf. Divy 379.19f.",
    "sf245:1552": "Nur Tib. und Chin.; Pāli",
    "sf245:1553": "Nur Tib."
}