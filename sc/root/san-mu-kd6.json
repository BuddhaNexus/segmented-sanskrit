{
    "san-mu-kd6:0": "Sanskrit Mūlasarvāstivāda Vinaya",
    "san-mu-kd6:1": "Khandhaka",
    "san-mu-kd6:2": "Bhaiṣajyavastu",
    "san-mu-kd6:3": "bhaiṣajyavastuni piṇḍoddānam |",
    "san-mu-kd6:4": "bhaiṣajyaṁ mahāseno rājagṛhaṁ veṇuvanaṣaṇḍaḥ |",
    "san-mu-kd6:5": "icchānaṅgalā ca kampilla ādirājyaṁ kumāravardhanam |",
    "san-mu-kd6:6": "glānakāś ca kaineyo vargo bhavati samudyataḥ ||",
    "san-mu-kd6:7": "uddānam |",
    "san-mu-kd6:8": "bhaiṣajyam anujñātaṁ vasā kacchuś ca añjanam |",
    "san-mu-kd6:9": "unmattakaḥ pilindaś ca revataḥ sauvīrakeṇa ca ||",
    "san-mu-kd6:10": "buddho bhagavān śrāvastyāṁ viharati jetavane anāthapiṇḍadasyārāme | tena khalu samayena bhikṣavaḥ śāradakena rogeṇa bādhyante | te śāradakena rogeṇa bādhyamānā utpāṇḍūtpāṇḍukā bhavanti kṛṣālukā durbalakā mlānā aprāptakāyāḥ |",
    "san-mu-kd6:11": "jānakāḥ pṛcchakā buddhā bhagavantaḥ | MS adds jānantaḥ pṛcchanti ajānanto na pṛcchanti | yāvat pṛcchati buddho bhagavān āyuṣmantam ānandam | kasmād ānanda etarhi bhikṣavaḥ utpāṇḍūtpāṇḍukāḥ kṛṣālukā durbalakā mlānā aprāptakāyā iti | āyuṣmān ānandaḥ kathayati | etarhi bhadanta bhikṣavaḥ śāradakena rogeṇa bādhyante | etarhi śāradakena rogeṇa bādhyamānā utpāṇḍūtpāṇḍukā bhavanti kṛṣālukā durbalakā mlānā aprāptakāyāḥ | bhagavān āha | tasmād ānanda anujānāmi bhikṣubhir bhaiṣajyaṁ sevitavyam iti |",
    "san-mu-kd6:12": "uktaṁ bhagavatā bhikṣubhir bhaiṣajyaṁ pratisevitavyam iti | bhikṣavaḥ kāle sevanti kālātikrāntaṁ na sevanti | te bhavanti utpāṇḍūtpāṇḍukāḥ kṛṣālukā durbalakā mlānā aprāptakāyāḥ | jānakāḥ pṛcchakā buddhā bhagavantaḥ | pṛcchati buddho bhagavān āyuṣmantam ānandam | uktaṁ mayā bhikṣubhir bhaiṣajyaṁ sevitavyam iti | atha ca punar bhikṣavaḥ utpāṇḍūtpāṇḍukāḥ kṛṣālukā durbalakā mlānā aprāptakāyāḥ | uktaṁ bhadanta bhagavatā bhikṣubhir bhaiṣajyaṁ pratisevitavyam iti | ta ete kālabhojino vayam iti kāle sevante kālātikrāntaṁ na sevante | tenotpāṇḍūtpāṇḍukāḥ kṛṣālukā durbalakā mlānā aprāptakāyāḥ | tasmāt tarhy ānanda anujānāmi bhikṣubhiś caturvidhāni bhaiṣajyāni pratisevitavyāni | kālikāni yāmikāni sāptāhikāni yāvajjīvikāni | tatra kālikāni maṇḍaḥ odanaṁ kulmāṣo māṁsam apūpāś ca | yāmikam aṣṭau pānāni | cocapānaṁ mocapānaṁ kolapānam aśvatthapānam udumbarapānaṁ pāruṣikapānaṁ mṛdvīkāpānaṁ kharjūrapānaṁ ca |",
    "san-mu-kd6:13": "antaroddānam |",
    "san-mu-kd6:14": "cocaṁ mocaṁ ca kolaṁ ca aśvatthodumbareṇa ca |",
    "san-mu-kd6:15": "pāruṣikaṁ ca mṛdvīkā kharjūraṁ cāṣṭamaṁ matam ||",
    "san-mu-kd6:16": "sāptāhikaṁ sarpis tathā tailaṁ phāṇitaṁ madhu śarkarā | yāvajjīvikaṁ mūlabhaiṣajyaṁ gaṇḍabhaiṣajyaṁ patrabhaiṣajyaṁ puṣpabhaiṣajyaṁ phalabhaiṣajyaṁ paṁca jatūni pañca kṣārāḥ pañca lavaṇāni pañca kaṣāyāḥ |",
    "san-mu-kd6:17": "tatra mūlabhaiṣajyaṁ mustaṁ vaco haridrārdrakam ativiṣā iti | yad vā punar anyad api mūlabhaiṣajyārthāya spharati nāmiṣārthāya | gaṇḍabhaiṣajyam | candanaṁ cavikā padmakā devadāru guḍūcī dāruharidrā iti | yad vā punar anyad api gaṇḍabhaiṣajyārthāya spharati nāmiṣārthāya | patrabhaiṣajyam | paṭolapatraṁ vāśikapatraṁ nimbapatraṁ kośātakīpatraṁ saptaparṇapatram iti | yad vā punar anyad api patrabhaiṣajyārthāya spharati nāmiṣārthāya | puṣpabhaiṣajyam | pañca puṣpāṇi | vāśikapuṣpaṁ nimbapuṣpaṁ dhātukīpuṣpaṁ śaṭipuṣpaṁ | padmakesaram iti | yad vā punar anyad api puṣpabhaiṣajyārthāya spharati nāmiṣārthāya | phalabhaiṣajyam | harītakīm āmalakaṁ vibhītakaṁ maricaṁ pippalī iti | yad vā punar anyad api phalabhaiṣajyārthāya spharati nāmiṣārthāya | pañca jatūni | hiṅguḥ sarjarasaḥ takas takakarṇī tadāgataś ca | tatra hiṅguḥ hiṅguvṛkṣasya niryāsaḥ | sarjarasaḥ sālavṛkṣasya niryāsaḥ | tako lākṣās takakarṇī sikthaṁ tad āgatas tad anyeṣāṁ vṛkṣāṇāṁ niryāsaḥ | pañca kṣārāḥ katame | yavakṣāraḥ yāvaśūkakṣāraḥ sarjikākṣāras tilakṣāro vāsakākṣāraś ca | pañca lavaṇāni katamāni | saindhavaṁ viḍaṁ sauvarcalaṁ romakaṁ sāmudrakam | pañca kaṣāyāḥ katame | āmrakaṣāyo nimbakaṣāyo jambūkaṣāyaḥ śirīṣakaṣāyaḥ kośambakaṣāyaś ca |",
    "san-mu-kd6:18": "tatra yac ca kālikaṁ yac ca yāmikaṁ yac ca sāptāhikaṁ yac ca yāvajjīvikaṁ tac cet kālikaṁ saṁsṛṣṭaṁ bhavati kāle paribhoktavyaṁ kālātikrāntaṁ na paribhoktavyam | yac ca yāmikaṁ yac ca sāptāhikaṁ yac ca yāvajjīvikaṁ tac ced yāmikaṁ saṁsṛṣṭaṁ bhavati yāme paribhoktavaṁ yāmātikrāntaṁ na paribhoktavyam | yac ca sāptāhikaṁ yac ca yāvajjīvikaṁ tac cet sāptāhikaṁ saṁsṛṣṭaṁ bhavati saptāhe paribhoktavyaṁ saptāhātikrāntaṁ na paribhoktavyam | yāvajjīvikaṁ yāvajjīvikam adhiṣṭhāya paribhoktavyam | evaṁ ca punar adhiṣṭheyam | hastau prakṣālya pratigrāhayitvā bhikṣūṇāṁ purataḥ sthitvā idaṁ syād vacanīyam | samanvāharāyuṣman | aham evaṁnāmā idaṁ bhaiṣajyaṁ yāvajjīvikam adhitiṣṭhāmi | teṣām arthāya sabrahmacāriṇāṁ ca evaṁ dvir api trir api | yathā yāvajjīvikam adhiṣṭhitam evaṁ yāmikaṁ sāptāhikaṁ vādhiṣṭheyam |",
    "san-mu-kd6:19": "śrāvastyāṁ nidānam | athānyatamasya bhikṣor vāyvābādhikaṁ glānyam utpannam | sa vaidyasakāśam upasaṁkrāntaḥ | upasaṁkramya kathayati | vāyvābādhikaṁ glānyam utpannaṁ bhaiṣajyaṁ vyapadiśeti | sa kathayati | ārya vasāṁ sevasva svāsthyaṁ te bhaviṣyatīti | bhikṣur āha | bhadramukha kim ahaṁ puruṣādaḥ | sa kathayati | bhikṣo | idaṁ te bhaiṣajyaṁ na śakyam anyathā svasthena bhavitum iti | etat prakaraṇaṁ bhikṣavo bhagavata ārocayanti | bhagavān āha | yadi vaidyaḥ kathayati | idaṁ te bhikṣor bhaiṣajyaṁ na śakyam anyathā svasthena bhavitum iti sevitavyā vaseti | bhikṣavo na jānate | tair vaidyaḥ pṛṣṭaḥ | sa kathayati | ārya yuṣmākam eva śāstā sarvajñas tam eva gatvā pṛccheti | etat prakaraṇaṁ bhikṣavo bhagavata ārocayanti | bhagavān āha | pañca vasāḥ prasevitavyāḥ | katamāḥ pañca | matsyavasā śuśukāvasā śuśumāravasā rikṣavasā sūkaravasā ca | itīmāḥ pañca vasāḥ | akāle pakvā akāle parisrutā akāle pratigrāhitā akāle ’dhiṣṭhitā na paribhoktavyāḥ | kāle pakvā akāle parisrutā akāle pratigrāhitā akāle ’dhiṣṭhitā na paribhoktavyāḥ | kāle pakvāḥ kāle parisrutā akāle pratigrāhitā akāle ’dhiṣṭhitā na paribhoktavyāḥ | kāle pakvāḥ kāle parisrutāḥ kāle pratigrāhitāḥ kāle ’dhiṣṭhitās tailaparibhogena saptāhaṁ paribhoktavyā iti | tatas tena bhikṣuṇā vasā paribhuktā | svasthaḥ saṁvṛttaḥ | tena svasthībhūto ’smīty anyāvaśiṣṭā vasā choritā | yāvad aparasya bhikṣos tādṛśam eva glānyam utpannam | so ’pi vaidyasakāśaṁ gatvā kathayati | bhadramukha mamaivaṁvidhaṁ glānyam utpannaṁ bhaiṣajyaṁ vyapadiśeti | tasyāpi tena vasā samādiṣṭā | sa tasya bhikṣoḥ sakāśaṁ gataḥ | sa kathayati | āyuṣmaṁs tvayā vasopayuktā mamāpi vaidyena vasā vyapadiṣṭā | asti kācid avaśiṣṭā vaseti | sa kathayati | āsīt sā tu mayā choritā | na śobhanaṁ kṛtam | etat prakaraṇaṁ bhikṣavo bhagavata ārocayanti | bhagavān āha | na hi bhikṣuṇopayuktaśeṣā vasā chorayitavyā | vasādhārakasyāhaṁ bhikṣor āsamudācārikān dharmān prajñapayiṣyāmi | vasādhārakeṇa bhikṣuṇopayuktaśeṣā vasā yācitāny asya bhikṣor dātavyā | noced glānakalpikaśālāyāṁ sthāpayitavyā | yo ’rthī bhaviṣyati sa grahīṣyatīti | vasādhārako bhikṣur yathāprajñaptān āsamudācārikān dharmān na samādāya vartate sātisāro bhavati |",
    "san-mu-kd6:20": "bhagavān śrāvastyāṁ viharati jetavane ’nāthapiṇḍadasyārāme | tena khalu samayenānyatamasya bhikṣoḥ kacchūrogaḥ samutpannaḥ | sa vaidyasakāśam upasaṁkrāntaḥ | bhadramukha me kacchūrogaḥ samutpanno bhaiṣajyaṁ vyapadiśeti | sa kathayati | ārya kaṣāyaṁ sevasva | svāsthyaṁ te bhaviṣyati | bhadramukha kim ahaṁ kāmabhogī | sa kathayati | idaṁ te bhikṣor bhaiṣajyam | na śakyam anyathā svasthena bhavitum | etat prakaraṇaṁ bhikṣavo bhagavata ārocayanti | pūrvavad yāvac chāstā te sarvajñaḥ | tam eva gatvā pṛccheti | etat prakaraṇaṁ bhikṣavo bhagavata ārocayanti | bhagavān āha | pañca kaṣāyāḥ | āmrakaṣāyāḥ pūrvavat | tena bhikṣuṇā kaṣāyaṁ kalpīkṛtya gātraṁ ghṛṣṭam | ekadhanībhūtam | bhagavān āha | cūrṇaḥ kartavyaḥ | bhikṣavaḥ ārdram eva cūrṇayanti | piṇḍībhūtaḥ | bhagavān āha | śoṣayitavyaḥ | te ātape śoṣayanti | nirvīryaṁ bhavati | bhagavān āha | nātape śoṣayitavyaḥ | te chāyāyāṁ śoṣayanti | tathāpi pūyyati | bhagavān āha | chāyātape śoṣayitavya iti | bhikṣavaḥ kaṣāyeṇa gātraṁ mrakṣayitvā snānti | kaṣāyakṛtyaṁ na kurvanti | bhagavān āha | yāvad hastaparāmarśaṁ śodhayitavyam | atha kaṣāyaṁ datvā snātavyam | kaṣāyakṛtyaṁ karotīti | bhikṣoḥ kaṣāyeṇa rogo vyupaśāntaḥ | tenāvaśiṣṭaḥ kaṣāyaḥ choritaḥ | yāvad aparasya bhikṣos tādṛśa eva rogaḥ prādurbhūtaḥ | sa vaidyasakāśaṁ gataḥ | pūrvavat | sa mayā choritaḥ | na śobhanaṁ kṛtam | etat prakaraṇaṁ bhikṣavo bhagavata ārocayanti | bhagavān āha | kaṣāyadhārakasyāhaṁ bhikṣor āsamudācārikān dharmān prajñapayiṣyāmi | kaṣāyadhārakeṇa bhikṣuṇā  upayuktaśeṣaḥ kaṣāyo yo bhikṣur arthī tasya dātavyaḥ | glānakalpikaśālāyāṁ vā sthāpayitavyaḥ | kaṣāyadhārako bhikṣur yathāprajñaptān āsamudācārikān dharmān na samādāya vartate sātisāro bhavati |",
    "san-mu-kd6:21": "śrāvastyāṁ nidānam | tena khalu samayenānyatamasya bhikṣor akṣirogaḥ prādurbhūtaḥ | sa vaidyasakāśam upasaṁkrāntaḥ | bhadramukha akṣirogo me prādurbhūtaḥ | bhaiṣajyaṁ vyapadiśeti | sa kathayati | ārya añjanaṁ pratisevasva | svāsthyaṁ te bhaviṣyati | bhadramukha kiṁ vayaṁ kāmabhoginaḥ | ārya idaṁ te bhaiṣajyam | na śakyam anyathā svasthena bhavitum | etat prakaraṇaṁ bhikṣavo bhagavata ārocayanti | bhagavān āha | vaidyopadeśenāñjanaṁ sevitavyam | te na jānanti | tair vaidyaḥ pṛṣṭaḥ | sa kathayati | ārya śāstā te sarvajñaḥ | tam eva gatvā pṛccheti | etat prakaraṇaṁ bhikṣavo bhagavata ārocayanti | bhagavān āha | pañcāñjanāni | puṣpāñjanaṁ rasāñjanaṁ cūrṇāñjanaṁ guṭikāñjanaṁ sauvīrakāñjanam | tena sevitam | svasthībhūtaḥ | tenāvaśiṣṭam añjanaṁ yatra tatra vā sthāpitaṁ vinaṣṭam | yāvad aparasya bhikṣor akṣirogaḥ prādurbhūtaḥ | sa tatsakāśam upasaṁkrāntaḥ | āyuṣman mamāpy akṣirogaḥ prādurbhūtaḥ | asti tava kiñcid añjanam avaśiṣṭam | sa samanveṣayati | na labhate | sa kathayati | āyuṣman añjanam āsīt | idānīṁ tu na labhyate | etat prakaraṇaṁ bhikṣavo bhagavata ārocayanti | bhagavān āha | na bhikṣuṇā añjanaṁ yatra vā tatra vā sthāpayitavyam | añjanadhārakasyāhaṁ bhikṣor āsamudācārikān dharmān prajñapayiṣyāmi | añjanadhārakair bhikṣubhir añjanāni evam evaṁ sthāpayitavyāni | puṣpāñjanaṁ pātre rasāñjanaṁ samudgake sthāpayitavyam | cūrṇāñjanaṁ guṭikāñjanaṁ sauvīrakaṁ ca puṭikāṁ baddhvā nāgadantake sthāpayitavyam | añjanadhārakasya bhikṣor āsamudācārikā dharmā mayā prajñaptāḥ | etān na samādāya sthāpayati sātisāro bhavati |",
    "san-mu-kd6:22": "śrāvastyāṁ nidānam | āyuṣmān saikata unmattaḥ kṣiptacittas tena tenāhiṇḍate | sa brāhmaṇagṛhapatis taṁ dṛṣṭvā āha | eṣa āyuṣmān kasya putraḥ | apare āhuḥ | amukasya gṛhapateḥ | te kathayanti | śākyaputrīyaśramaṇā anāthā apy apravrajitāḥ | yadi na pravrajito ’bhaviṣyat jñātibhir asya cikitsā kṛtābhaviṣyat | etat prakaraṇaṁ bhikṣavo bhagavata ārocayanti | bhagavān āha | evaṁ sati bhikṣavaḥ saikatasya bhikṣor glānyanirūpaṇāya praṣṭavyam | atha te vaidyasakāśam upasaṁkrāntāḥ | bhadramukha asyaivam evaṁ ca glānyam | bhaiṣajyaṁ vyapadiśa | ārya āmamāṁsaṁ paribhuñjatu | svastho bhaviṣyati | bhadramukha kim asau puruṣādaḥ | ārya na śakyam anyathā svasthena bhavitum | etat prakaraṇaṁ bhikṣavo bhagavata ārocayanti | bhagavān āha | yady evaṁ bhaiṣajyaṁ sevitavyam | na śakyam anyathā svasthena bhavitum | māṁsaṁ dātavyam | bhikṣavas tathā evānuprayacchanti | na khādati | bhagavān āha | akṣiṇī paṭṭakena baddhvā dātavyam | tair dattam | atiśīghraṁ paṭṭako muktaḥ | tena hastau liptau dṛṣṭau | tena vāntam | bhagavān āha | sadyo na moktavyaḥ | atha cet sadyo moktavyas tadā tasya hastau tadagrataḥ suśuddhe pānīye sthāpayitvā paścāt paṭṭako moktavyaḥ | sa svasthībhūtaḥ | tasya sa eva dohadaḥ saṁvṛttaḥ | etat prakaraṇaṁ bhikṣavo bhagavata ārocayanti | bhagavān āha | yadā svasthībhūtas tadā evaṁ śikṣāṁ samādāya tat samavasthānam ācaritavyam | adhyācarati sātisāro bhavati |",
    "san-mu-kd6:23": "rājagṛhe nidānam | āyuṣmān pilindavatso yataḥ pravrajito bahvābādhaḥ | sa bhikṣubhir ucyate | sthavira evaṁ te ābādhaḥ | sa kathayati | āyuṣmantaḥ satatam ahaṁ bahvābādhaḥ | niryāṇaprakaraṇaṁ nāsti | te kathayanti | sthavira purā kiṁ dhṛtam | sa kathayati | bhaiṣajyaṁ kacchapuṭam | idānīṁ kiṁ na dhārayasi | bhagavatā nānujñātam | etat prakaraṇaṁ bhikṣavo bhagavata ārocayanti | bhagavān āha | evaṁ saty anujñātam | bhikṣūṇāṁ bhaiṣajyaṁ kacchapuṭaṁ dhārayitavyam | bhikṣūṇāṁ mūlapuṣpagaṇḍaphalabhaiṣajyāni dhārayitavyāni | te sarvatra bhaiṣajyāni kacchapuṭe na dāpayanti | bhagavān āha | phalabhaiṣajyāni kacchapuṭe sthāpayitavyāni | mūlapuṣpagaṇḍabhaiṣajyāni varaṇḍikāṁ baddhvā nāgadantake sthāpayitavyāni | bhagavān āha | kāle kāle śoṣayitavyāni | te ātape śoṣayanti | nirvīryaṁ bhavati | bhagavān āha | nātape śoṣayitavyam | chāyāyāṁ śoṣayanti | tathāpi pūyyati | bhagavān āha | chāyātape śoṣayitavyam | the following first two lines of fol. 94r have not been transliterated by Dutt te praviṣajitvā gacchanti | vātavarṣam āgacchati na praveśayanti | bhagavān āha || praveśayitavyaṁ | uktaṁ bhagavatā praveśayitavyam iti | te na jānanti kena praveśayitavyam iti | bhagavān āha | ā .. .. .. .. .. .. .. .. .. + + + + + + + + na bhavati | śrāmaṇerakena | śrāmaṇerako na bhavati svayam eva praveśayitavyaṁ | miśrībhavanti | bhikṣavaḥ saṁpṛṣṭā iti kṛtvā na paribhuṁjanti | bhagavān āha | vicīya vicīya paribhoktavyaṁ nātra kaukṛtyaṁ karaṇīyam ||",
    "san-mu-kd6:24": "śrāvastyāṁ nidānam | yasmād āyuṣmān revato yatra kvacana kāṁkṣī tasya kāṁkṣārevataḥ kāṁkṣārevata iti saṁjñā saṁvṛttā | sa pūrvāhṇe nivāsya pātracīvaram ādāya śrāvastīṁ piṇḍāya praviṣṭaḥ | so ’nupūrveṇa guḍaśālāṁ gato yāvat paśyati kaṇena guḍaṁ badhyamānam | sa kathayati | bhavanto mā kaṇena guḍaṁ bandhata | ārya asti kiṁcid anyaṁ bandhaṁ jānāsi | nāham anyaṁ bandhaṁ jānāmi | api tu vayam akāle paribhuṁjāmaḥ | ārya kāle vākāle vā paribhuñja | eṣo ’sya bandho ’nyathā bandhaṁ na gacchati | apareṇa samayena saṁghasya guḍakhādanīyaṁ saṁpannam | sa na khādati | tasya sārdhaṁvihāryantevāsikāḥ kathayanti | ārya saṁghasya guḍakhādanīyaṁ saṁpannaṁ paribhuñja | sa kathayati | bhadramukhāḥ sāmiṣam etat | te ’pi na bhuñjate | anyair bhikṣubhir ucyante | āyuṣmantaḥ saṁghasya guḍakhādanīyaṁ saṁpannaṁ kiṁ na paribhuñjata | te kathayanti | upādhyāyaḥ kathayati sāmiṣam etat | tair api na paribhuktam | mahāparivāraḥ saḥ | tair na paribhuktam iti yadbhūyasā sarvasaṁghena na paribhuktam | etat prakaraṇaṁ bhikṣavo bhagavata ārocayanti bhagavān āha | na labhyante nāmiṣeṇāmiṣakṛtyaṁ kartum | āgārapariśuddham iti kṛtvā paribhoktavyaṁ nātra kaukṛtyaṁ karaṇīyam |",
    "san-mu-kd6:25": "śrāvastyāṁ nidānam | athāyuṣmān revataḥ pūrvāhṇe nivāsya pātracīvaram ādāya śrāvastyāṁ piṇḍāya praviṣṭaḥ | so ’nupūrveṇa vīthīṁ gataḥ | tena gāṁdhiko dṛṣṭaḥ saktuṁ spṛṣṭvā guḍaṁ spṛśati | sa kathayati | bhadramukha mā saktuṁ spṛṣṭvā guḍaṁ spṛśa | asmābhir akāle paribhoktavyam | sa kathayati | ārya ko mama muhur muhur hastaśaucaṁ dadāti | apareṇa samayena saṁghasya guḍakhādanīyaṁ saṁpannam | sa na paribhuñjati | sārdhaṁvihāryantevāsinaḥ kathayanti | ārya saṁghasya guḍakhādanīyaṁ saṁpannaṁ kiṁ na khādasi | sa kathayati | bhadramukhāḥ sāmiṣam etat | tair api na paribhuktam | te bhikṣubhir ucyante | āyuṣmantaḥ saṁghasya guḍakhādanīyaṁ saṁpannam | kiṁ na paribhuñjata | te kathayanti | upādhyāyaḥ kathayati sāmiṣam etat | tair api na paribhuktam | mahāparivāraḥ saḥ | tair na paribhuktam iti yadbhūyasā sarvasaṁghena na paribhuktam | etat prakaraṇaṁ bhikṣavo bhagavata ārocayanti | bhagavān āha | na labhyante nāmiṣeṇāmiṣakṛtyaṁ kartum | āgārapariśuddham iti kṛtvā paribhoktavyam | nātra kaukṛtyaṁ karaṇīyam |",
    "san-mu-kd6:26": "śrāvastyāṁ nidānam | āyuṣmataḥ śāriputrasya vāyvābādhikaṁ glānyam utpannam | āyuṣmān mahāmaudgalyāyanaḥ saṁlakṣayati | bahuśo mayā āyuṣmataḥ śāriputrasya paricaryā kṛtā na tu kadācid vaidyaḥ pṛṣṭaḥ | yanv aham idānīṁ vaidyaṁ pṛccheyam | sa vaidyasakāśam upasaṁkrāntaḥ | bhadramukha āyuṣmataḥ śāriputrasyedaṁ cedaṁ ca glānyam utpannaṁ tasyānulomikabhaiṣajyam upadiśeti | sa kathayati | ārya lavaṇaṁ sauvīrakaṁ bhaiṣajyaṁ bhaviṣyatīti | tena sauvīrakaṁ samudānītam | lavaṇaṁ nāsti | sa lavaṇaṁ paryeṣitum ārabdhaḥ | āyuṣmatā pilindavatsenoktaḥ | asti āyuṣman mama śṛṅgāpuṭaṁ lavaṇaṁ yāvajjīvam adhiṣṭhitam | yadi bhagavān anujānīte dadāmīti śāriputreṇa śrutam | sa kathayati | mama mānasa āyuṣmān mahāmaudgalyāyana evaṁ bhavati | na labhyaṁ kālikena yāvajjīvikaṁ paribhoktum | etat prakaraṇam āyuṣmān mahāmaudgalyāyano bhagavata ārocayati | bhagavān āha | na labhyaṁ maudgalyāyana yac ca kālikaṁ yac ca yāmikaṁ yac ca sāptāhikaṁ yac ca yāvajjīvikam adhiṣṭhitam | tatra maudgalyāyana yac ca yāmikaṁ yac ca sāptāhikaṁ yac ca yāvajjīvikaṁ tac cet kālikena saṁsṛṣṭaṁ bhavati kālikasaṁsṛṣṭam iti kṛtvā kāle paribhoktavyaṁ kālātikrāntaṁ na paribhoktavyam | yac ca yāmikaṁ yac ca sāptāhikaṁ yac ca yāvajjīvikaṁ tac ca yāmikena saṁsṛṣṭam iti kṛtvā yāmaṁ paribhoktavyaṁ yāmātikrāntaṁ na paribhoktavyam | yac ca sāptāhikaṁ yac ca yāvajjīvikaṁ tac cet sāptāhikena saṁsṛṣṭaṁ bhavati sāptāhikasaṁsṛṣṭam iti kṛtvā sāptāhaṁ paribhoktavyaṁ saptāhātikrāntaṁ na paribhoktavyam MS adds saptāhasyātyayān na paribhoktavyam | yan nu yāvajjīvikaṁ tad yāvajjīvikaṁ paribhoktavyam | anyathā paribhuñjati sātisāro bhavati |",
    "san-mu-kd6:27": "uddānam |",
    "san-mu-kd6:28": "mahāseno māṁsamarśo vātavyādhiś ca pūrṇakaḥ |",
    "san-mu-kd6:29": "..... ||",
    "san-mu-kd6:30": "buddho bhagavān kāśīṣu janapadeṣu cārikāṁ caran vārāṇasīm anuprāptaḥ | vārāṇasyāṁ viharati ṛṣivadane mṛgadāve | vārāṇasyāṁ mahāseno nāma gṛhapatiḥ prativasati āḍhyo mahādhano mahābhogaḥ | tasya patnī mahāsenā nāma | sa sapatnīkaḥ śrāddho bhadraḥ kalyāṇāśayaḥ | tena srutam | bhagavān kāśīṣu janapadeṣu cārikāṁ caran vārāṇasīm anuprāptaḥ | vārāṇasyāṁ viharati ṛṣivadane mṛgadāve iti | śrutvā ca punar apy etad abhavat | bahuśo mayā bhagavān antargṛhe upanimantrito na tv eva sarvopakaraṇaiḥ pravāritaḥ | yanv aham etarhi bhagavantaṁ traimāsīṁ sarvopakaraṇaiḥ pravārayeyam iti viditvā yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvā ekānte niṣaṇṇaḥ |",
    "san-mu-kd6:31": "[folios 95 to 140 are missing]",
    "san-mu-kd6:32": "adrākṣīd bhagavān dūrād eva nīlanīlāṁ vanarājim | dṛṣṭvā ca punar vajrapāṇiṁ yakṣam āmantrayate | paśyasi tvaṁ vajrapāṇe nīlanīlām etāṁ vanarājim | paśyāmi bhadanta | eṣa vajrapāṇe kāśmīramaṇḍalam | mama varṣaśataparinirvṛtasya mādhyandino nāma bhikṣur bhaviṣyaty ānandasya bhikṣoḥ sārdhaṁvihārī | sa huluṭaṁ duṣṭanāgaṁ vineṣyati | atha paryaṅkaṁ baddhvā samagre kāśmīramaṇḍale śāsanaṁ praveśayiṣyati | vipaśyanānukūlānāṁ śayanāsanaṁ yaduta kāśmīramaṇḍalam |",
    "san-mu-kd6:33": "ṣaṣṭigrāmasahasrāṇi ṣaṣṭigrāmaśatāni ca |",
    "san-mu-kd6:34": "ṣaṣṭir grāmās trayo grāmā hy etat kāśmīramaṇḍalam |",
    "san-mu-kd6:35": "bhraṣṭālāyām ṛṣir vinītaḥ āpannakaś ca yakṣaḥ saparivāraḥ | kanthāyāṁ yakṣiṇī saparivārā vinītā | dhānyapuram anuprāptaḥ | dhānyapure senarājaḥ paramasatyeṣu pratiṣṭhāpitaḥ | naitarīm anuprāptaḥ | naitaryām anyatamaḥ kumbhakāraḥ | so ’tīva śilpamadamattaḥ | śuṣkāṇi bhājanāni cakrād avatārayati | bhagavāṁs tasya vinayakālaṁ jñātvā kumbhakāraveṣaṁ gṛhītvā tena sārdhaṁ jalpaṁ kartum ārabdhaḥ | tvaṁ kīdṛśāni bhājanāni cakrād avatārayasi | sa kathayati | śuṣkāṇi | aham api śuṣkāṇy avatārayāmi | samas tvaṁ mayā | kim etad bhaṅgureṇa | ahaṁ dantamayāny api avatārayāmi | tvaṁ mattaḥ kuśalataro ’si | na kevalaṁ dantamayāni suvarṇaraupyavaiḍūryasphaṭikamayāny api | so ’bhiprasannaḥ | tato bhagavatā kumbhakāraveṣam antardhāpya svaveṣeṇa sthitvā saparijanaḥ satyeṣu pratiṣṭhāpitaḥ | śādvalām anuprāptaḥ | śādvalāyāṁ mahāyakṣaparivāraḥ śaraṇagamanaśikṣāpadeṣu pratiṣṭhāpitaḥ pālitakoṭo nāgapālakaś ca | nandivardhanam anuprāptaḥ | nandivardhane bhavadevo rājā saparivāraḥ satyeṣu pratiṣṭhāpitaḥ sasaptamātaṅgaputro bhūpayakṣaś ca | tatrāśvakapunarvasukau nāgayonāv upapannau | dvādaśānāṁ varṣāṇām atyayāt kṣubdhau | tāv evam āhatuḥ | nāvayor bhagavatā dharmo deśito yenāvāṁ vinipatitau nāgayonau jātau | kathaṁ vayam asya deśanāṁ jñāsyāmaḥ | bhagavata etad abhavat | tayor mahānubhāvaḥ | sthānam etad vidyate yat parinirvṛtasya me śāsanaṁ bhasma kariṣyata iti viditvā yenāśvakapunarvasukayor bhavanaṁ tenopasaṁkrāntaḥ | upasaṁkramyāśvakapunarvasukābhyāṁ catuṣpadiko dharmaparyāyo deśitaḥ | etasya vyākhyāṁ jñāsyatha | ke vayaṁ saddharmasya jñātāra iti viditvā tatraiva nimagnau | tayor etad abhavat | deśito ’smākaṁ bhagavatā dharmaḥ | asmābhis tu na vijñāta iti | bhagavatā tasminn eva pradeśo pratimaikā dattā | aśvakapunarvasukau tatra punar nimajjataḥ | adyāpi bhagavāṁs tiṣṭhatīti tasminn eva pradeśe | bhagavatā nālī udaryā ca yakṣiṇī vinītā | kuntīnagaram anuprāptaḥ | kuntīnagare kuntī yakṣiṇī iti khyātā krodhānvitā caṇḍā ca prativasati | kuntīnagarasya brāhmaṇagṛhapatīnāṁ jātāni jātāny apatyāni bhakṣayati | aśrauṣuḥ kauntīnāgarā brāhmaṇagṛhapatayo bhagavān kuntīnagaram anuprāptaḥ | tasmin pradeśe tiṣṭhatīti śrutvā te sannipatitāḥ kuntīnagarān nirgatāḥ |  yena bhagavāṁs tenopasaṁkrāntāḥ | upasaṁkramya bhagavataḥ pādau śirasā vanditvaikānte niṣaṇṇāḥ | ekāntaniṣaṇṇānāṁ kauntīnāgarāṇāṁ brāhmaṇagṛhapatīnāṁ bhagavān dharmyayā kathayā pūrvavad yāvat saṁpraharṣya tūṣṇīm | atha śrāddhā brāhmaṇagṛhapataya utthāyāsanād ekāṁsam uttarāsaṁgaṁ kṛtvā yena bhagavāṁs tenāñjaliṁ praṇamya bhagavantam idam avocan | adhivāsayatv asmākaṁ bhagavān śvo ’ntargṛhe bhaktena sārdhaṁ bhikṣusaṁgheneti | atha bhagavantaṁ bhuktavantaṁ dhautahastam apanītapātraṁ niṣaṇṇaṁ viditvā sauvarṇaṁ bhṛṅgāraṁ gṛhītvā bhagavataḥ purataḥ sthitvā yācamāna evaṁ cāha | bhagavatā te te duṣṭanāgā duṣṭayakṣā vinītāḥ | iyaṁ bhadanta kuntī yakṣiṇī asmākaṁ dīrgharātram asapatnānāṁ sapatnī adrugdhānāṁ drogdhrī jātāni jātāny apatyāni harati | aho vata bhagavān kuntīṁ yakṣiṇīṁ vinayed anukampām upādāyeti | tena khalu samayena kuntī yakṣiṇī tasyām eva parṣadi sanniṣaṇṇābhūt sannipatitā | tatra bhagavān yakṣīṇīm āmantrayate | śrutaṁ te kunti | śrutaṁ me bhagavan | śrutaṁ te kunti | śrutaṁ me sugata | virama tvam asmāt pāpakād asaddharmāt | samayenāhaṁ bhadanta viraṁsyāmi yady ete mamārthāya vihāraṁ kārayanti | tatra bhagavān kauntīnāgarān brāhmaṇagṛhapatīn āmantrayate | śrutaṁ vo brāḥmaṇagṛhapatayaḥ | śrutaṁ bhagavan | kathaṁ vo ’tra bhavati | kariṣyāmo bhagavan | atha bhagavān kuntīṁ yakṣīṇīṁ saparivārāṁ vinīya prakrāntaḥ | bhagavān kharjūrikām anuprāptaḥ | khajūrikāyāṁ bāladārakān pāṁsustūpakaiḥ krīḍato ’drākṣīt | bhagavān bāladārakān pāṁsustūpakaiḥ krīḍato dṛṣṭvā ca punar vajrapāṇiṁ yakṣam āmantrayate | paśyasi tvaṁ vajrapāṇe bāladārakān pāṁsustūpakaiḥ krīḍataḥ | evaṁ bhadanta | eṣa caturvarṣaśataparinirvṛtasya mama vajrapāṇe kuśanavaṁśyaḥ kaniṣko nāma rājā bhaviṣyati | so ’smin pradeśe stūpaṁ pratiṣṭhāpayati | tasya kaniṣkastūpa iti saṁjñā bhaviṣyati | mayi ca parinirvṛte buddhakāryaṁ kariṣyati |",
    "san-mu-kd6:36": "tato bhagavān yāvac cāpalālasya bhavanaṁ yāvac ca rohitakam atrāntare saptasaptatiprāṇiśatasahasrāṇi vinīya rohitakam āgatya vihāraṁ praviśya pratisaṁlīnaḥ | bhagavān sāyāhne pratisaṁlayanād vyutthāyāyuṣmantam ānandam āmantrayate | āgamayānanda yenādirājyam iti |",
    "san-mu-kd6:37": "athāyuṣmān ānando bhagavantam idam avocat | pūrvaṁ bhadanta bhagavān evam āha | uttarāpathe nāgarājam apalālaṁ vineṣyāmaḥ | pañcānuśaṁsā uttarāpatheneti | atha ca punar bhagavān āha | āgamayānanda yenādirājyam iti | tat katham | bhagavān āha | gato ’ham ānanda vajrapāṇisahīya uttarāpatham | vyākṛtaṁ tamasāvanaṁ yāvad | vyākṛtaṁ vālukāstūpam | gato ’ham ānanda yāvac ca rohitakaṁ yāvac cāpalālasya nāgarājasya bhuvanam | atrāntare tathāgatena rājñā saptasaptatiprāṇiśatasahasrāṇi vinītāni | pañcādīnavā uttarāpathe sthāṇukaṇṭakadrumapāṣāṇaśarkaraś caṇḍakukkuro duṣṭhulasamudācāro mātṛgrāmaḥ |",
    "san-mu-kd6:38": "uddānam |",
    "san-mu-kd6:39": "ādirājyaṁ ca bhadrāśvo mathurā otalā ca |",
    "san-mu-kd6:40": "ārāmavairaṁbhya ayodhyā ca nadī gaṅgā pretā velāmo bhavati paścimaḥ ||",
    "san-mu-kd6:41": "atha bhagavāñ chūraseneṣu janapadeṣu cārikāṁ carann ādirājyam anuprāptaḥ | tatra bhagavān āyuṣmantam ānandam āmantrayate | asminn ānanda pradeśe mahāsammato rājā prathamato rājyābhiṣekenābhiṣiktaḥ | abhiṣikto ’yaṁ ca rājñām ādirato ’syādirājyaḥ ādirājya iti saṁjñā saṁvṛttā |",
    "san-mu-kd6:42": "bhadrāśvam anuprāptaḥ | tatra bhagavān āyuṣmantam ānandam āmantrayate | asminn ānanda pradeśe rājño mahāsammatasya bhadram aśvaratnaṁ prādurbhūtaṁ yato ’sya bhadrāśvo bhadrāśva iti saṁjñā saṁvṛttā |",
    "san-mu-kd6:43": "tatra bhagavān āyuṣmantam ānandam āmantrayate | āgamayānanda yena mathurā iti | evaṁ bhadanta ity āyuṣmān ānando bhagavataḥ pratyaśrauṣīt | atha bhagavān mathurāṁ saṁprasthitaḥ | dūrād eva nīlanīlāṁ bhagavān vanarājiṁ dṛṣṭvā punar āyuṣmantam ānandam āmantrayate | paśyasi tvam ānanda etāṁ nīlanīlāṁ vanarājim | evam bhadanta | eṣa ānanda uramuṇḍo nāma parvataḥ | atra mathurāyāṁ naṭo bhaṭaś ca dvau bhrātarau mama varṣaśataparinirvṛtasya vihāraṁ pratiṣṭhāpayataḥ | tatas tasya naṭabhaṭika iti saṁjñā bhaviṣyati | agraṁ ca bhaviṣyati śamathavipaśyanānukūlānāṁ śayanāsanānām | adyānanda mathurāyāṁ gupto nāma gāndhikadārako bhaviṣyati | tasya putraḥ upagupto nāma bhaviṣyati alakṣaṇako buddhaḥ | sa mama varṣoṣitasya parinirvṛtasya śāsane pravrajya buddhakāryaṁ kariṣyati | mādhyandino nāmnā ānandasya bhikṣoḥ sārdhaṁvihārī | sa upaguptaṁ pravrājayiṣyati | upaguptaḥ paścimako bhaviṣyati avavādakānām | vṛkṣavāṭikāyāṁ guhā bhaviṣyati | dairghyeṇāṣṭādaśahastā | vistāreṇa dvādaśa | ucchrāyeṇa sapta | ye ye tasyāvavāde arhatvaṁ sākṣātkariṣyanti te te caturaṅgulamātrāṁ kaṭikāṁ tasyāṁ guhāyāṁ prakṣepsyante | yadā sā guhā purṇā bhaviṣyati arhatkaṭikābhis tadā upaguptaḥ parinirvāsyati | parinirvṛtaṁ cainaṁ tābhir evārhatkaṭikābhiḥ sametya te dhmāpayiṣyanti | bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ paripapracchuḥ | bhadanta bhagavatā āyuṣmān upagupto ’nāgata eva bahujanānukampī vyākṛta iti | bhagavān āha | na bhikṣava etarhi yathāsāv atīte ’py adhvani bahujanahitāya pratipannas tac chṛṇuta sādhu ca suṣṭhu ca manasi kuruta bhāṣiṣye |",
    "san-mu-kd6:44": "bhūtapūrvaṁ bhikṣavaḥ asyaiva urumuṇḍasya parvatasya triṣu pārśveṣu pratyekabuddhā ṛṣayo markaṭāś ca prativasanti | ekasmin pārśve pañca pratyekabuddhaśatāni dvitīye pañca ṛṣiśatāni tṛtīye pañca markaṭaśatāni | ācaritaṁ markaṭayūthapater jātaṁ jātaṁ markaṭaśāvakaṁ praghātayati | tatas tā markaṭyaḥ śāvakaśokābhibhūtāḥ parasparaṁ saṁjalpaṁ kartum ārabdhāḥ | śṛṇvantu bhavantyo markaṭyaḥ | ayam asmākaṁ yūthapatir jātaṁ jātaṁ śāvakaṁ praghātayati | tad upāyasaṁvidhānaṁ kartavyam | yā asmākaṁ markaṭī āpannasatvā bhavati tayā yūthapater nārocayitavyam iti | yāvad apareṇa samayenānyatamā markaṭī āpannasatvā saṁvṛttā | sā tābhiḥ pratigupte pradeśe gopāyitvā mūlaphalair upasthāpitā | markaṭaśāvako jātaḥ | so ’pi tābhiḥ pratigupte pradeśe sthāpitaḥ poṣitaḥ saṁvardhitaḥ | sa yadā mahān saṁvṛttas tadā tenāsau yūthapatiḥ svayūthāt pracyāvitaḥ | urumuṇḍaparvate itaś cāmutaś ca paribhramitum ārabdhaḥ | tena paribhramatā pratyekabuddhānāṁ śabdaḥ śrutaḥ | sa teṣāṁ sakāśaṁ gataḥ | yadā viśvastasaṁvāsaḥ saṁvṛttas tadā teṣāṁ mūlapatrapuṣpaphaladantakāṣṭhair upasaṁhāraṁ karoti | te ’pi tasya pātraśeṣaṁ chorayanti | ācaritaṁ teṣāṁ pratyekabuddhānāṁ bhuktvā bhuktvā paryaṅke niṣīdanti | so ’pi markaṭas teṣām īryāpathaṁ dṛṣṭvā paryaṅkena niṣīdati | yāvad apareṇa samayena teṣāṁ pratyekabuddhānām etad abhavat | yad asmābhir anena kvāthakāyena prāptavyam | prāptaṁ tad yan nu vayaṁ śāntaṁ nirvāṇadhātuṁ praviśema iti | tatas te jvalanatapanavarṣaṇavidyotanaprātihāryāṇi kṛtvā nirupadhiśeṣe nirvāṇadhātau parinirvṛtāḥ | teṣāṁ vyutthānakālaḥ | tasmin nottiṣṭhanti iti | sa markaṭas tān apaśyan dhṛtiṁ na labhate | yāvad asau markaṭo guhāṁ praviśya teṣāṁ pratyekabuddhānāṁ cīvarāṇi vikopayitum ārabdhaḥ | yā devatā tasyāṁ guhāyām adhyuṣitā tasyā etad abhavat | mā haivāyaṁ śākhāmṛgaḥ pratyekabuddhacīvarāṇi vikopayiṣyatīti dvāraṁ mahatyā śilayā pidhāyāvasthitā | tato ’sau markaṭaḥ śocitvā klamitvā paridevitvā prakrāntaḥ | urumuṇḍaparvate samantāt parikrāmati | anabhiratitvād dhṛtiṁ na labhamāno ’vahitaśrotro manuṣyaśabdam ākāṁkṣati | tena teṣām ṛṣīṇāṁ vākpravyāhāraśabdaḥ śrutaḥ | sa mārgapranaṣṭa ivādhvagas tvaritatvaritaṁ teṣāṁ sakāśam upasaṁkrāntaḥ | tena ṛṣayaḥ kaṣṭāni tapāṁsi tapyante | kecid ūrdhvahastakās tiṣṭhanti | kecid ekena pādena | kecit pañcatapas tapyante | yadāsau markaṭas taiḥ sārdhaṁ viśvastasaṁvāsaḥ saṁvṛttas tadā teṣām ṛṣīṇāṁ mūlapatrapuṣpaphaladantakāṣṭhair upasaṁhāraṁ karoti | te ’pi tasya bhaikṣaśeṣaṁ chorayanti | sa teṣām īryāpathaṁ vyākopya pratyekabuddheryāpathaṁ deśayati | tatra ye ūrdhvahastakās teṣāṁ hastān adhaḥ kṛtvā ricchaṭāśabdaṁ ca kṛtvā purastāt paryaṅkaṁ baddhvāvatiṣṭhate | ye pañcatapas tapyante teṣām agniṁ nirvāpya ricchaṭāśabdaṁ kṛtvā purastāt paryaṅkenāvatiṣṭhate | tatas taiḥ ṛṣibhir avavādakasyārocitam | upādhyāya eṣa śākhāmṛgo ’smākaṁ tapovighnaṁ karoti | tais tasya vistareṇārocitam | sa kathayati | bhavantaḥ smṛtimanto hy ete śākhāmṛgā bhavanti | nūnam anena īryāpathena ke ṛṣayo ’nena dṛṣṭā bhaviṣyanti | yūyam api yathāsthāpitaṁ paryaṅkaṁ baddhvā niṣīdatha | te tathaiva paryaṅkaṁ baddhvā niṣaṇṇāḥ | teṣāṁ pūrvakāni kuśalamūlāny āmukhībhūtāni | tair anācāryakair anupādhyāyakair jñānena saptatriṁśadbodhipakṣadharmān utpādya pratyekabodhiḥ sākṣātkṛtas teṣāṁ markaṭasyāntike dharmānvayaḥ prasāda utpannaḥ | te yāni navaśasyāni navaphalāni navartukāni janapadāt piṇḍapātaṁ pratilabhate tāni tasmai prathamato datvā tata ātmanaḥ paribhuñjate | tāvad apareṇa samayena sa markaṭaḥ kālagataḥ | tatas taiḥ pratyekabuddhair nānādigdeśādhiṣṭhāneṣu gandhakāṣṭhāni samādāpya sarvagandhakāṣṭhaiś citāṁ citvā dhmāpitaḥ |",
    "san-mu-kd6:45": "kiṁ manyadhve bhikṣavaḥ | yo ’sau pratyekabuddhaiḥ saṁpoṣito markaṭaḥ sa evāsāv upaguptaḥ | tadāpy asau bahujanahitāya pratipannaḥ etarhy apy asau mayā bahujanahitānukampī vyākṛta iti |",
    "san-mu-kd6:46": "atha bhagavāñ chūraseneṣu janapadeṣu cārikāṁ caran mathurām anuprāptaḥ | aśrauṣur māthurā brāhmaṇāḥ śramaṇo gautamo mathurām anuprāptaḥ | so ’tyarthaṁ cāturvarṇaviśuddhiṁ rocayati dīpayati prajñapayati prasthāpayati virujati vivṛṇoti uttānīkaroti deśayati | yady asau mathurāṁ pravekṣyati asmākaṁ lābhāntarāyo bhaviṣyati | sa cāsatkārabhītaḥ śrūyate | yadi tasya kaścid asatkāraṁ kuryād evam asau mathurāṁ na praviśet iti cāsya nīcapuruṣo ’satkāraṁ kuryāt pravekṣyati na citrīkariṣyati | yady asya pradhānapuruṣaḥ kaścid asatkāraṁ kuryāc chobhanaṁ syāt | tat ko ’smākaṁ pradhānapuruṣaḥ | tena khalu samayena mathurāyāṁ nīlabhūtir nāma brāhmaṇo vedavedāṅgapāragaḥ svavādoddyotakaḥ paravādanigrahasamarthaḥ | tasya vāk satyānuparivartinī | tato māthurā brāhmaṇāḥ saṅgamya samāgamya nīlabhūteḥ sakāśam upasaṁkrāntāḥ | upādhyāya śrūyate śramaṇo gautamo ihāgata iti | so ’tyarthaṁ cāturvarṇaviśuddhiṁ pūrvavad yāvat saṁprakāśayati | sa cāsatkārabhītaḥ śrūyate | yadi tasya kaścid asatkāraṁ kuryād evam asau mathurāṁ na pravekṣyati | yadi cāsya nīcapuruṣo ’satkāraṁ kariṣyati na citrīkariṣyati | yady asya pradhānapuruṣaḥ kaścid asatkāraṁ kuryāc chobhanaṁ syāt | tato ’smākaṁ kaḥ pradhānapuruṣaḥ ṛte upādhyāyāt | tvam asyāsatkāraṁ kuru vāgdaṇḍair ākrośaya | nīlabhūtiḥ kathayati | bhavanto mameyaṁ jihvā satyānupravartinī | yady ākrośārho bhaviṣyati ākrokṣyāmi | atha stavārhas toṣyāmīti | tato nīlabhūtir brāhmaṇo vṛddhavṛddhair mathurānivāsibhir brāhmaṇaiḥ saṁpuraskṛto yena bhagavāṁs tenopasaṁkrāntaḥ | adrākṣīn nīlabhūtir brāhmaṇo bhagavantaṁ dūrād eva dvātriṁśatā mahāpuruṣalakṣaṇaiḥ samalaṁkṛtam aśītyā cānuvyañjanair virājitagātraṁ vyomaprabhālaṅkṛtaṁ sūryasahasrātirekaprabhaṁ jaṁgamam iva ratnaparvataṁ samantato bhadrakam anyataraṁ vṛkṣamūlaṁ niśritya śāntena īryāpathena niṣaṇṇam | dṛṣṭvā ca vismayotphulladṛṣṭiḥ stotum ārabdhaḥ |",
    "san-mu-kd6:47": "praṇidhāya manaḥ sahendriyair vidhivad vāk ca śarīram eva ca |",
    "san-mu-kd6:48": "guṇabhūta mahāguṇodadhes tava vakṣyāmi guṇaikadeśatām || 1",
    "san-mu-kd6:49": "paramapravaro ’si vādinām anavadyaḥ susamāhitendriyaḥ |",
    "san-mu-kd6:50": "paramārthavid aprakampitaḥ prayataiḥ sarvaparapravādibhiḥ || 2",
    "san-mu-kd6:51": "caraṇaṁ susamāptam eva te susamāptavrata sādhitavrataḥ |",
    "san-mu-kd6:52": "balavāṁś ca samādhir avyayas tava nārāyaṇaśailarājavat || 3",
    "san-mu-kd6:53": "puruṣarṣabha nāsti te vyathā na viṣādo na bhayaṁ na ca klamaḥ |",
    "san-mu-kd6:54": "na ca te vyasanaṁ kutaḥ kalir na ca bhūteṣu kadācid akṣamā || 4",
    "san-mu-kd6:55": "na ca dhāvasi nātilīyase na ca santapyasi nāpi hṛṣyase |",
    "san-mu-kd6:56": "satataṁ śubham eva te manaḥ satataṁ merur ivācalādhipaḥ || 5",
    "san-mu-kd6:57": "munipuṅgava sarvadhātubhir vipulaṁ jñānam apāvṛtaṁ tava |",
    "san-mu-kd6:58": "aparāhatam akṣayavyayaṁ vividheṣv āyataneṣu vartase || 6",
    "san-mu-kd6:59": "na ca te ’sti mune kathaṁkathā vimatir nāsti na saṁśayaḥ kvacit |",
    "san-mu-kd6:60": "svayam eva na te parāparaṁ viditaṁ sarvam avedi vidyayā || 7",
    "san-mu-kd6:61": "priyadarśanasādhudarśanapriyasādhupriyapaṇḍitapriyaḥ |",
    "san-mu-kd6:62": "samam eva hi te priyāpriyaṁ satataṁ prītikaras tatheryase || 8",
    "san-mu-kd6:63": "madhurapratibhānavānasi smitavākyaḥ smṛtimān viśāradaḥ |",
    "san-mu-kd6:64": "vividānumataṁ prabhāṣase triṣu lokeṣu ca te stṛtaṁ yaśaḥ | 9",
    "san-mu-kd6:65": "nṛsurāsurayakṣarākṣasā bahavas tvām ihalokapaṇḍitāḥ |",
    "san-mu-kd6:66": "upagamya mune punaḥ punaḥ paripṛcchanti na cābhiṣūyase || 10",
    "san-mu-kd6:67": "svavacaḥparitoṣitās tvayā naradevāḥ surayakṣarākṣasāḥ |",
    "san-mu-kd6:68": "pratiyānti vinītasaṁśayāś caraṇau vandya ca te mahāmune || 11",
    "san-mu-kd6:69": "sthitam āsitam āgataṁ gataṁ śayitaṁ maunam athābhyudīritam |",
    "san-mu-kd6:70": "atha cīvarapātradhāraṇaṁ ruciraṁ gautama sarvam eva te || 12",
    "san-mu-kd6:71": "avilambitam adrutaṁ samaṁ svaramādhuryaguṇaiḥ samanvitam |",
    "san-mu-kd6:72": "vacanaṁ punar uktavarjitaṁ samaye vyāharase narottama || 13",
    "san-mu-kd6:73": "balavān asi lokaviśrutaḥ puruṣajñaḥ puruṣarṣabhaḥ prabhuḥ |",
    "san-mu-kd6:74": "na ca manyasi nāvamanyase sakalaṁ lokam imaṁ sadaivatam || 14",
    "san-mu-kd6:75": "na ca vismayase kadācana prakṛtistheṣu calācaleṣu ca |",
    "san-mu-kd6:76": "suhṛdeṣu ca durhṛdeṣu ca pratikūleṣv anulomavatsu ca || 15",
    "san-mu-kd6:77": "paridevyam adīnanisvanaṁ srutalālārpitasannināditam |",
    "san-mu-kd6:78": "paridāhavidāhasaṁyutaṁ bhayarogajvaraśokakarṣitam || 16",
    "san-mu-kd6:79": "prasamīkṣya jagat samākulaṁ vividhair duḥkhaśatair upadrutam |",
    "san-mu-kd6:80": "cirarātram anātham utsukaṁ bhavatṛṣṇāprasṛtaṁ tamovṛtam || 17",
    "san-mu-kd6:81": "avatārya muner mahākṛpāṁ vividhāṁ cātmagatāṁ prabhāvatām |",
    "san-mu-kd6:82": "svayam eva hi śākyapuṅgava vyathitān mocayituṁ tvam udyataḥ || 18",
    "san-mu-kd6:83": "bhavaduḥkham idaṁ sahetukaṁ bhavaduḥkhasya ca yaḥ parikṣayaḥ |",
    "san-mu-kd6:84": "bhavaduḥkhanirodhagāminī pratipaccāpratimaṁ tvayocyate || 19",
    "san-mu-kd6:85": "ativīrya mahāvināyakapravarāṇām anuvādināṁ vara |",
    "san-mu-kd6:86": "na ca te sadṛśaḥ kuto ’dhikas triṣu lokeṣv api naiva vidyate || 20",
    "san-mu-kd6:87": "pratighānunayā na santi te na ca te santi mune parisravāḥ |",
    "san-mu-kd6:88": "anurodhavirodhavigrahāḥ satataṁ suvrata naiva naiva te || 21",
    "san-mu-kd6:89": "apahāya mune priyāpriye sukhaduḥkhe viṣamaṁ samaṁ tathā |",
    "san-mu-kd6:90": "aratiṁ ca ratiṁ viparyayann upaśāntaś carasīha saṁyataḥ || 22",
    "san-mu-kd6:91": "vyasane na ca nāma nirmanā na ca nāmonnamase praśaṁsayā |",
    "san-mu-kd6:92": "ayaśaś ca yaśaś ca te samaṁ samam ākruṣṭam athāpi vanditam || 23",
    "san-mu-kd6:93": "ativākyam atho titikṣase puruṣaṁ pāpajanair udīritam |",
    "san-mu-kd6:94": "samarāgragato viṣāṇavān bhṛśamuktān iva kuñjaraḥ śarān || 24",
    "san-mu-kd6:95": "suvacas tvam ṛṣe vacaḥkṣamaḥ sudurukteṣv api nābhiṣūyase |",
    "san-mu-kd6:96": "samam eva ca vartase mune paribhāṣāsu śubhāsu vākṣu ca || 25",
    "san-mu-kd6:97": "satataṁ ca varārha pūjyase naradevāsurayakṣarākṣasaiḥ |",
    "san-mu-kd6:98": "ṛṣibhiś ca sadā mahātmabhir na ca te vikriyate sthiraṁ manaḥ || 26",
    "san-mu-kd6:99": "pravaro ’ham ito na manyase ’tyavaro ’ham ito na manyase |",
    "san-mu-kd6:100": "sadṛśo ’ham ito na manyase trividhā mānavidhā na santi te || 27",
    "san-mu-kd6:101": "dhṛtimān samaloṣṭakāñcanaḥ samavaiḍūryakaṭhallaśarkaraḥ |",
    "san-mu-kd6:102": "tṛṇakāṣṭhasamaṁ mahāmune carasīdaṁ hi sadevakaṁ jagat || 28",
    "san-mu-kd6:103": "himabhāskararaśmisaṁgamāc chiśiroṣṇaṁ pavanaṁ samudvahan |",
    "san-mu-kd6:104": "adhivāsayase nagendravan na ca te pravyathate sthiraṁ manaḥ || 29",
    "san-mu-kd6:105": "śayanāsanapānabhojanaṁ vividhaṁ cīvaram uttarādharam |",
    "san-mu-kd6:106": "idam arthikato nideśase pratisaṁkhyāya mune nirāsravam || 30",
    "san-mu-kd6:107": "na ca śocasi nātha nāsti me na ca te santi mune parigrahāḥ |",
    "san-mu-kd6:108": "asito ’si suvākyanirmamaḥ parimukto vividhair upadravaiḥ || 31",
    "san-mu-kd6:109": "na ca lābham avāpya hṛṣyase tadalābhāc ca layaṁ na gacchasi |",
    "san-mu-kd6:110": "avamānam atho titikṣase na ca saṁmānam ihābhinandasi || 32",
    "san-mu-kd6:111": "kṣatajopamam agracandanaṁ surabhūmandarasānusambhavam |",
    "san-mu-kd6:112": "asayo niśitāḥ śarāś ca te na vikurvanti manaḥ kadācana || 33",
    "san-mu-kd6:113": "na kathāṁ kathayasy anarthikāṁ na ca yā durjanasevitā kathā |",
    "san-mu-kd6:114": "na ca lābhakathā na sāmiṣā na ca yā nānumatā mahātmabhiḥ || 34",
    "san-mu-kd6:115": "pravivekakathāḥ sukhāvahāḥ praśamaṁ yāḥ pravadanti kevalam |",
    "san-mu-kd6:116": "kathayasy atidevatāḥ kathāḥ kathitā yā vinayanti kilviṣam || 35",
    "san-mu-kd6:117": "madhurāṇi ca saṅgatāni ca svabhinītāni ca sāravanti ca |",
    "san-mu-kd6:118": "vacanāni mune prabhāṣase jagadarthāya viniścitāni ca || 36",
    "san-mu-kd6:119": "abudhā viparītadarśanāś capalāḥ sāhasikāḥ priyānvitāḥ |",
    "san-mu-kd6:120": "piśunāḥ paruṣāḥ śaṭhāś ca ye bhagavaṁs taiḥ saha saṅgataṁ na te || 37",
    "san-mu-kd6:121": "aśaṭhā ṛjavaś ca ye narāḥ śucayaḥ satyaratā jitendriyāḥ |",
    "san-mu-kd6:122": "satataṁ ca samīkṣyakāriṇo bhagavaṁs taiḥ saha saṅgataṁ tava || 38",
    "san-mu-kd6:123": "dharmajña nayajña pudgalajña tvāṁ vande ṣaḍabhijña sarvadaiva |",
    "san-mu-kd6:124": "kṣetrajña mune parāparajña tvāṁ vande śirasā nayānayajña || 39",
    "san-mu-kd6:125": "pṛthum api samīkṣate guṇaṁ tava parikathito hi mayā guṇaikadeśaḥ |",
    "san-mu-kd6:126": "na tava guṇamahārṇavasya pāraṁ jagati pumān adhigantum ārya śaktaḥ || 40",
    "san-mu-kd6:127": "ity evamādibhiḥ pañcabhiḥ stotraśatair bhagavān abhiṣṭutaḥ | tathābhiprasannasya ca bhagavatā nīlabhūter dharmo deśitaḥ | yathā yathā tasminn evāsane niṣaṇṇena satyadarśanaṁ kṛtam | atha nīlabhūtir brāhmaṇo bhagavantaṁ stutvā prakrāntaḥ | so ’dhvapratipanno māthuryair brāhmaṇaiḥ saṁcamparīkṛtaḥ | upādhyāya tvam asmābhir abhihitaḥ | śramaṇasya gautamasyāsatkāraṁ kuruṣveti | sa tvam etarhi stutvā āgataḥ | bhavanto na tv ahaṁ pūrvam avocam | mama jihvā satyābhidhāyinī | yady ākrośārho bhaviṣyati | ākrośe | stavārho bhaviṣyati | stoṣya iti | stavārhaḥ śramaṇo gautamo mayā stutaḥ |",
    "san-mu-kd6:128": "atha bhagavān pūrvāhṇe nivāsya pātracīvaram ādāya mathurāṁ piṇḍāya prāvikṣat | tena khalu samayena mathurāyāṁ nakṣatrarātraḥ pratyupasthitaḥ | atha yā devatā mathurāyām adhyuṣitā tasyā etad abhavat | yadi śramaṇo gautamo mathurāṁ pravekṣyati | mama nakṣatrarātrer antarāyaṁ kariṣyatīti viditvā bhagavataḥ purastād vinagno ’sthāt | bhagavān āha | apraticchannas tāvad devate mātṛgrāmo na śobhate prāg eva vinagna iti | atha sā devatā jihrīya nagnarūpā ekānte ’pakrāntā | tato bhagavān mārgād apakramya purastād bhikṣusaṁghasya prajñapta evāsane niṣaṇṇaḥ | niṣadya bhagavān bhikṣūn āmantrayate sma | pañceme bhikṣava ādīnavā mathurāyām | katame pañca | utkūlanikūlāḥ sthāṇukaṇṭakapradhānā bahupāṣāṇaśarkarakaṭhallā uccandrabhaktāḥ pracuramātṛgrāmā iti |",
    "san-mu-kd6:129": "atha bahagavān na praviśann eva mathurāṁ yena gardabhasya yakṣasya bhavanaṁ tenopasaṁkrāntaḥ | upasaṁkramya gardabhasya yakṣasya bhavanam abhyavagāhyānyatarad vṛkṣamūlaṁ niśritya niṣaṇṇo divāvihārāya | aśrauṣur māthurā brāhmaṇagṛhapatayo bhagavān piṇḍāya prāviśat devatayā viheṭhitaḥ | apraviśann eva mathurāṁ gardabhasya yakṣasya bhavanaṁ gata iti śrutvā ca punaḥ śucinaḥ praṇītasya khādanīyabhojanīyasya pratyekaṁ pratyekaṁ sthālīpākaṁ samudānīya śakaṭe āropya yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvaikānte niṣaṇṇaḥ | ekāntaniṣaṇṇān śrāddhān māthurān brāhmaṇagṛhapatīn bhagavān dharmyayā kathayā pūrvavad yāvat saṁpraharṣya tūṣṇīm | atha śrāddhā brāhmaṇagṛhapataya utthāyāsanād ekāṁsam uttarāsaṅgaṁ kṛtvā yena bhagavāṁs tenāñjaliṁ praṇamya bhagavantam idam avocat | ihāsmābhir bhadanta bhagavantam uddiśya śucinaḥ praṇītasya khādanīyabhojanīyasya śakaṭaṁ pūrṇam ānītam | tad bhagavān pratigṛhṇātu anukampām upādāya iti | tatra bhagavān ānandam āyuṣmantam āmantrayate | gacchānanda yāvanto bhikṣavo gardabhasya yakṣasya bhavanam upaniśritya viharanti tān sarvān upasthānaśālāyāṁ sannipātaya | paribhokṣyante piṇḍapātam iti | evaṁ bhadanta ity āyuṣmān ānando bhagavataḥ pratiśrutya yāvanto bhikṣavo gardabhasya yakṣasya bhavanam upaniśritya viharanti tān sarvān upasthānaśālāyāṁ sannipātya yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvaikānte ’sthāt | ekāntasthita āyuṣmān ānando bhagavantam idam avocat | yāvanto bhadanta bhikṣavo gardabhasya yakṣasya bhavanam upaniśritya viharanti sarve te upasthānaśālāyāṁ sanniṣaṇṇāḥ sannipatitāḥ | yasyedānīṁ bhagavān kālaṁ manyata iti | atha bhagavān yenopasthānaśālā tenopasaṁkrāntaḥ | upasaṁkramya purastād bhikṣusaṁghasya prajñapta evāsane niṣaṇṇaḥ | atha māthurāḥ śrāddhā brāhmaṇagṛhapatayaḥ sukhopaniṣaṇṇaṁ buddhapramukhaṁ bhikṣusaṁghaṁ viditvā pūrvavad yāvad dhautahastam apanītapātraṁ bhagavataḥ purastāt tasthur āyācamānaṁ cāhuḥ | bhagavatā bhadanta te te duṣṭanāgā duṣṭayakṣāś ca vinītāḥ | ayaṁ bhadanta gardabhako yakṣo ’smākaṁ dīrgharātram avairiṇāṁ vairī | asapatnānāṁ sapatnaḥ | adrugdhānāṁ drogdhā | jātāni jātāny apatyāny apaharati | aho vata bhagavān gardabhakaṁ yakṣaṁ vinayed anukampām upādāyeti | tena khalu samayena gardabhako yakṣas tasyām eva parṣadi sanniṣaṇṇo ’bhūt sannipatitaḥ | tatra bhagavān gardabhakaṁ yakṣam āmantrayate | śrutaṁ te gardabhaka | śrutaṁ me bhagavan | śrutaṁ te gardabhaka | śrutaṁ me sugata | viramāsmāt pāpakād asaddharmāt | bhagavan samayato ’haṁ viramāmi | yadi mām uddiśya cāturdiśāya bhikṣusaṁghāya vihāraṁ kārayantīti | tatra bhagavān māthurān śrāddhān brahmaṇagṛhapatīn āmantrayate | śrutaṁ vo brāhmaṇagṛhapatayaḥ | śrutaṁ bhagavan | kārayiṣyāmaḥ | tatra bhagavatā gardabhako yakṣaḥ pañcaśataparivāro vinītaḥ | śrāddhair brāhmaṇagṛhapatibhis tān uddiśya pañca vihāraśatāni kāritāni | evaṁ śaro yakṣo vano yakṣaḥ ālikāvendā maghā yakṣiṇī vinītā | atha bhagavatā ṛddhyā mathurāṁ praviśya timisikā yakṣiṇī pañcaśataparivārā vinītā | tām apy uddiśya pañcavihāraśatāni kāritānīti | tatra bhagavatā sāntarbahir mathurāyām ardhatṛtīyāni yakṣasahasrāṇi vinītāni | tāny uddiśya śrāddhair brāhmaṇagṛhapatibhir ardhatṛtīyāni vihārasahasrāṇi kāritāni |",
    "san-mu-kd6:130": "atha bhagavān otalām anuprāptaḥ | otalāyāṁ viharati | otalīye vanaṣaṇḍe | tatra otalāyano nāma brāhmaṇamahāśālaḥ prativasati āḍhyo mahādhano mahābhoga iti vistaraḥ |",
    "san-mu-kd6:131": "atha bhagavān pūrvāhṇe nivāsya pātracīvaram ādāya otalāyāṁ piṇḍāya prāvikṣat | anyatamasmin pradeśe pañcamātrāṇi kārṣikaśatāni udrajaḥśiraskāni śaṇaśāṭīnivastāni halaṁ vāhayanti | adrākṣus te kārṣikā buddhaṁ bhagavantaṁ dvātriṁśan mahāpuruṣalakṣaṇālaṁkṛtaṁ dyotitamūrtim iti vistaraḥ | bhagavatā teṣāṁ dharmo deśitaḥ | yāvan mānyāś cābhivādyāś ca saṁvṛttāḥ |",
    "san-mu-kd6:132": "atha tad balīvardasahasraṁ yoktrāṇi varatrāṇi cchitvā yena bhagavāṁs tenopasaṁkrāntam | upasaṁkramya bhagavataḥ pādau śirasā vanditvā saṁparivāryāvatasthuḥ | bhagavatā teṣāṁ tribhiḥ padair dharmo deśito yāvac cāturmahārājikeṣu deveṣūpapannāḥ | yāvad dṛṣṭasatyāḥ svabhavanaṁ gatāḥ |",
    "san-mu-kd6:133": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta ebhiḥ pañcabhiḥ kārṣikaśatair ebhiś ca balīvardaiḥ karma kṛtaṁ yasya karmaṇo vipākena kārṣikāḥ saṁvṛttā daridragṛheṣūpapannāḥ | ime ca balīvardāḥ saṁvṛttāḥ | bhagavān āha | ebhir evaṁ bhikṣavaḥ karmāṇi kṛtānīti vistaraḥ |",
    "san-mu-kd6:134": "ete kāśyapasya samyaksaṁbuddhasya śāsane pravrajitāḥ | ebhis tatra kausīdyenābhināmitam | tasya karmaṇo vipākena kārṣikāḥ saṁvṛttāḥ | ebhiś ca balīvardais tatraiva pravrajitaiḥ kṣudrānukṣudraiḥ śikṣāpadair anādaraṁ kṛtam | tasya karmaṇo vipākena tiryakṣūpapannāḥ | yat te kāśyapasya samyaksaṁbuddhasya śāsane pravrajitās tasya karmaṇo vipākena mamāntikāt satyadarśanaṁ kṛtam iti hi bhikṣavaḥ ekāntakṛṣṇānām iti vistaraḥ |",
    "san-mu-kd6:135": "aśrauṣīd otalāyano brāhmaṇaḥ śramaṇo gautamo otalām anuprāptaḥ | otalāyāṁ viharati otalīyake vanaṣaṇḍa iti |",
    "san-mu-kd6:136": "otalāyanasūtraṁ vistareṇa saṁyuktāgame mārgavarganipāte |",
    "san-mu-kd6:137": "atha otalāyanasya brāhmaṇasyaitad abhavat | kiṁ punar asyānarthaṁ kariṣyāmaḥ | tena ca pūrvaṁ śrutaṁ śramaṇo gautamaḥ saśrāvakaṁ saṁghaṁ bhojayitvā praṇidhānaṁ karoti | sa yac cintayati yat prārthayate tat sarvaṁ pratilabhate iti | atha otalāyano brāhmaṇaḥ utthāyāsanād ekāṁsam uttarāsaṁgaṁ kṛtvā yena bhagavāṁs tenāñjaliṁ praṇamya bhagavantam idam avocat | adhivāsayatu me bhagavan gautama śvo ’ntargṛhe bhaktena sārdhaṁ bhikṣusaṁghena | pūrvavad yāvad bhuktavantaṁ viditvā dhautahastam apanītapātraṁ nīcataram āsanaṁ gṛhītvā bhagavataḥ purastān mithyāpraṇidhānaṁ cintayitum ārabdhaḥ | yāvanta ime śramaṇāḥ śākyaputrīyā mayā bhojitāḥ sarva ete mama balīvardāḥ syur iti | atha bhagavān otalāyanasya brāhmaṇasya cetasā cittam ājñāya otalāyanaṁ brāhmaṇam idam avocat | apratirūpaṁ te brāhmaṇa cittam utpāditam | naitat samṛdhyati | tathā hy ete sarve bhikṣavaḥ kṣīṇapunarbhavāḥ | anyac cittam utpādayety uktvā bhagavān dakṣiṇādeśanāṁ kṛtvā prakrāntaḥ | atha bhagavān vihāraṁ gataḥ purastād bhikṣusaṁghasya prajñapta evāsane niṣaṇṇaḥ | niṣadya bhagavān bhikṣūn āmantrayate sma | otalāyanena bhikṣavo brāhmaṇena mithyāpraṇidhānasamutthaṁ pāpakaṁ cittam utpāditam | yuṣmābhir bhuktvā ārṣā gāthā vaktavyā | mithyāpraṇidhānaṁ na samarddhiṣyati |",
    "san-mu-kd6:138": "atha bhagavāṁs tasyā eva rātrer atyayād otalāṁ piṇḍāya prāvikṣad āyuṣmatā ānandena paścācchramaṇena | tadā otalāyāṁ kacaṁgalā nāma vṛddhā | sā udakārthinī kūlam apasṛtā | bhagavāṁs tasya vinayakālam avekṣyāyuṣmantam ānandam āmantrayate | gacchānanda etasyā vṛddhāyāḥ kathaya | bhagavāṁs tṛṣitaḥ pānīyam anuprayaccheti | evaṁ bhadantety āyuṣmān ānando bhagavataḥ pratiśrutya yena kacaṁgalā vṛddhā tenopasaṁkrāntaḥ | upasaṁkramya kacaṁgalāṁ vṛddhām idam avocat | kacaṁgale bhagavāṁs tṛṣitaḥ pānīyam anuprayaccheti | sā kathayati | ārya ahaṁ svayam evāneṣyāmīti | tataḥ kacaṁgalā udakaghaṭaṁ pūrayitvā tvaritatvaritā yena bhagavāṁs tenopasaṁkrāntā | dadarśa kacaṁgalā buddhaṁ bhagavantaṁ dvātriṁśatā mahāpuruṣalakṣaṇaiḥ samalaṁkṛtam aśītyā cānuvyaṁjanair virājitagātraṁ vyomaprabhālaṁkṛtaṁ sūryasahasrātirekaprabhaṁ jaṅgamam iva ratnaparvataṁ samantato bhadrakam | kacaṁgalāsahadarśanād asyāḥ putrasneham utpannam | sā ūrdhvabāhuḥ putra putreti bhagavantaṁ pariṣvaṅktum ārabdhā | bhikṣavas tāṁ vārayanti | bhagavān āha | mā yūyaṁ bhikṣavaḥ etāṁ vṛddhāṁ vārayata | tat kasya hetoḥ |",
    "san-mu-kd6:139": "pañca janmaśatāny eṣā me mātābhūn nirantaram |",
    "san-mu-kd6:140": "sā ced eṣā nivāritā mama gātrasya śleṣaṇāt ||",
    "san-mu-kd6:141": "",
    "san-mu-kd6:142": "idānīṁ rudhiraṁ hy uṣṇaṁ kaṇṭhād eṣā vamet kṣaṇāt |",
    "san-mu-kd6:143": "kṛtajñatām anusmṛtya dṛṣṭvemāṁ putralālasām |",
    "san-mu-kd6:144": "kāruṇyād gātrasaṁśleṣaṁ pradadāmy anukampayā || iti ||",
    "san-mu-kd6:145": "bhagavatā tasyāḥ kaṇṭhāśleṣo dattaḥ | putrasnehaṁ vinodya bhagavataḥ purastān niṣaṇṇā dharmaśravaṇāya | tato bhagavatā tasyā āśayānuśayaṁ dhātuṁ prakṛtiṁ ca jñatvā tādṛśī cāturāryasatyasaṁprativedhikī dharmadeśanā kṛtā yāṁ śrutvā kacaṁgalayā viṁśatiśikharasamudgataṁ satkāyadṛṣṭiśailaṁ jñānavajreṇa bhitvā srotāpattiphalaṁ sākṣātkṛtam | sā dṛṣṭasatyā trir udānam udānayati | idam asmākaṁ bhadanta na mātrā kṛtaṁ na pitrā | pūrvavad yāvat | anādyakālopacitaṁ satkāyadṛṣṭiśailaṁ jñānavajreṇa bhitvā srotāpattiphalaṁ sākṣātkṛtam | gāthāṁ ca bhāṣate |",
    "san-mu-kd6:146": "yat kartavyaṁ suputreṇa mātānugrahakāriṇā |",
    "san-mu-kd6:147": "tat kṛtaṁ bhavatā me ’dya cittaṁ mokṣaparāyaṇam ||",
    "san-mu-kd6:148": "durgatibhyaḥ samuddhṛtya svarge mokṣe ca te aham |",
    "san-mu-kd6:149": "sthāpitā suprayatnena sādhu te duṣkaraṁ kṛtam ||",
    "san-mu-kd6:150": "ity uktvā bhagavataḥ pādau śirasā vanditvā bhagavato ’ntikāt prakrāntā | atha kacaṁgalā apareṇa samayena svāminam anujñāpya yena bhagavāṁs tenopasaṁkrāntā | upasaṁkramya bhagavataḥ pādau śirasā vanditvā ekānte niṣaṇṇā | ekāntaniṣaṇṇā kacaṁgalā bhagavantam idam avocat | labheyāhaṁ bhadanta svākhyāte dharmavinaye pravrajyām upasaṁpadaṁ bhikṣuṇībhāvaṁ careyam ahaṁ bhagavato ’ntike brahmacaryam iti | bhagavatā mahāprajāpatye saṁnyastā | tatas tayā pravrājitā upasaṁpāditā avavādo dattaḥ | tayā yujyamānayā ghaṭamānayā vyāyacchamānayā sarvakleśaprahāṇād arhatvaṁ sākṣātkṛtam | arhantinī ca babhūva | traidhātukavītarāgā pūrvavan mānyā ca saṁvṛttā |",
    "san-mu-kd6:151": "yadā bhagavān bhikṣuṇīnāṁ saṁkṣepeṇoddiśya vihāraṁ praviśati pratisaṁlayanāya tadā taṁ kacaṁgalā vistareṇa vyākaroti | tatra bhagavān bhikṣūn āmantrayate sma | eṣāgrā me bhikṣavo bhikṣuṇīnāṁ mama śrāvikāṇāṁ sūtrāntavibhāgakartrīṇāṁ yaduta kacaṁgalā bhikṣuṇī iti |",
    "san-mu-kd6:152": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta kacaṁgalāyāḥ karma kṛtaṁ yena vṛddhā pravrajitā | kiṁ ca karma kṛtaṁ yena daridrā dāsī ca saṁvṛttā bhagavāṁś ca paścimena garbhavāsena dhāritaḥ | pravrajyārhatvaṁ ca sākṣātkṛtam | bhagavatā ca sūtrāntavibhāgakartrīṇām agrā nirdiṣṭeti | bhagavān āha | kacaṁgalayaiva bhikṣavo bhikṣuṇyā karmāṇi kṛtāny upacitāni labdhasaṁbhārāṇi pūrvavad yāvat phalanti khalu dehinām |",
    "san-mu-kd6:153": "bhūtapūrvaṁ bhikṣavo bodhisatvacaryāyāṁ vartamānasya eṣā mama mātā babhūva | yadāhaṁ pravrajitum icchāmi tadā mām eva vārayati | tasya karmaṇo vipākena vṛddhā pravrajitā | dānaṁ dadato me ’nayā dānāntarāyaḥ kṛtaḥ | tena daridrā saṁvṛttā | na cānayā puṇyamaheśākhyasaṁvartanīyāni karmāṇi kṛtāni yathā mahāmāyayā yenāham anayā paścime garbhavāsena dhāritaḥ | kāśyape ca samyaksaṁbuddhe pravrajitā yāḥ śaikṣāśaikṣā bhikṣuṇyo dāsīvādena samudācaritāḥ | tena dāsī saṁvṛttā | yat tatrānayā paṭhitaṁ svādhyāyitaṁ skandhakauśalaṁ dhātukauśalam āyatanakauśalaṁ pratītyasamutpādakauśalaṁ sthānāsthānakauśalaṁ ca kṛtaṁ tena mama śāsane pravrajya sarvakleśaprahāṇād arhatvaṁ sākṣātkṛtam | yasyāś copādhyāyikāyāḥ sakāśe pravrajitā sā bhagavatā kāśyapena samyaksaṁbuddhena sūtrāntavibhāgakartrīṇām agrā nirdiṣṭā | tatrānayā maraṇakālasamaye praṇidhānaṁ kṛtaṁ yan mayā bhagavati kāśyape samyaksaṁbuddhe anuttare dakṣiṇīye yāvad āyur brahmacaryaṁ caritaṁ na ca kaścid guṇagaṇo ’dhigataḥ | anena kuśalamūlena yo ’sau bhagavatā kāśyapenottaro nāma māṇavo vyākṛto bhaviṣyati | tvaṁ māṇava varṣaśatāyuṣi prajāyāṁ śākyamunir nāma tathāgato ’rhat samyaksaṁbuddha iti | tasyāhaṁ śāsane pravrajeyam | yathaiṣā me upādhyāyikā bhagavatā kāśyapena samyaksaṁbuddhena sūtrāntavibhāgakartrīṇām agrā nirdiṣṭā | evaṁ mām apy asau bhagavān śākyamuniḥ sūtravibhāgakartrīṇām agrāṁ nirdiśed iti | tat praṇidhānavaśād etarhi mayā sūtrāntavibhāgakartrīṇām agrā nirdiṣṭā | iti hi bhikṣava ekāntakṛṣṇānāṁ karmaṇām ekāntakṛṣṇo vipākaḥ | pūrvavad yāvat | ābhogaḥ karaṇīyaḥ | ity evaṁ vo bhikṣavaḥ śikṣitavyam idam avocat |",
    "san-mu-kd6:154": "tatra bhagavān āyuṣmantam ānandam āmantrayate | āgamayānanda yena vairaṁbhyam iti | evaṁ bhadantety āyuṣmān ānando bhagavataḥ pratyaśrauṣīt | atha bhagavān saṁprasthito yāvad anyatamasminn ārāme | brāhmaṇaḥ kūpāt pānīyam uddharati | ārāmaṁ sektum ārabdhaḥ | adrākṣīt sa brāhmaṇo bhagavantaṁ dūrād eva | dṛṣṭvā ca punaḥ saṁlakṣayati | yadi śramaṇo gautama ārāmaṁ pravekṣyati | ārāmām udapānaṁ sa dūṣayatīti | tato rajjuṁ tipyakaṁ ca gopāyitvā sthitaḥ | atha bhagavān ṛddhyārāmaṁ praviṣṭaḥ | pāṁcikena ca mahāyakṣasenāpatinā tad udapānaṁ plāvīkṛtam | sarvo ’sāv ārāma udakena plāvitaḥ | tato ’sau brāhmaṇo mahardhiko ’yaṁ śramaṇo gautamo mahānubhāva iti viditvātiprasannaḥ kathayati | āgacchatu bhagavan gautama | iyaṁ rajjur idaṁ tipyakam | gṛhṇātu pānīyaṁ yathāsukham iti |",
    "san-mu-kd6:155": "atha bhagavāṁs tasyāṁ velāyāṁ gāthāṁ bhāṣate |",
    "san-mu-kd6:156": "kiṁ kuryād udapānena āpaś cet sarvato yadi |",
    "san-mu-kd6:157": "chitveha mūlaṁ tṛṣṇāyāḥ kasya paryeṣaṇāṁ caret || iti ||",
    "san-mu-kd6:158": "athāsau brāhmaṇo bhagavantam idam avocat | labheyāhaṁ bhadanta svākhyāte dharmavinaye pravrajyām upasaṁpadaṁ bhikṣubhāvaṁ pūrvavad yāvat | ehibhikṣukayā pravrājitaḥ |",
    "san-mu-kd6:159": "ehīti coktaḥ sa tathāgatena muṇḍaś ca saṁghāṭīparītadehaḥ |",
    "san-mu-kd6:160": "sadyaḥ praśāntendriya eva tasthau naiva sthito buddhamanorathena || MS: tasthur nepacchitā; cf. nepacchitā, Pravr-v III, fol.47r6",
    "san-mu-kd6:161": "tenodyacchamānena ghaṭamānena vyāyacchamānena sarvakleśaprahāṇād arhatvaṁ sākṣātkṛtam | arhan saṁvṛttaḥ | traidhātukavītarāgaḥ pūrvavad yāvad abhivādyaś ca saṁvṛttaḥ |",
    "san-mu-kd6:162": "atha bhagavāñ chūraseneṣu janapadeṣu cārikāṁ caran vairaṁbhyam anuprāpto vairaṁbhye viharati naḍerapicumandamūle | tena khalu samayena vairaṁbhyeṣv agnidatto nāma brāhmaṇarājo rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca | aśrauṣīd agnidatto brāhmaṇarājaḥ śramaṇo gautamaḥ śūraseneṣu janapadeṣu cārikāṁ caran vairaṁbhyam anuprāpto vairaṁbhye viharati naḍerapicumandamūle iti | śrutvā ca punar asyaitad abhavat | śramaṇo gautamaḥ sarvasāmantarājānāṁ satkṛto gurukṛto mānitaḥ pūjito ’rhatsaṁmataḥ | saced ahaṁ śramanaṁ gautamaṁ na satkariṣyāmi prātisīmānāṁ koṭṭarājānāṁ garhyo bhaviṣyāmi | bālo vata bhavanto ’gnidatto brāhmaṇarājo yasya grāmakṣetram upaniśritya śramaṇo gautamo viharati na ca satkaroti | yanv ahaṁ śramaṇaṁ gautamaṁ saśrāvakasaṁghaṁ sarvopakaraṇaiḥ pravārayeyam iti viditvā mahatyā rājarddhyā mahatā rājānubhāvena vairaṁbhyān niṣkramya yena bhagavāṁs tenopasaṁkrāntaḥ | upasaṁkramya bhagavatā sārdhaṁ saṁmukhaṁ saṁmodanīṁ saṁrañjanīṁ vividhāṁ kathāṁ vyatisārya ekānte niṣaṇṇaḥ | ekāntaniṣaṇṇam agnidattaṁ brāhmaṇarājaṁ bhagavān dharmyayā kathayā saṁdarśayati samādāpayati pūrvavad yāvat saṁpraharṣya tūṣṇīm |",
    "san-mu-kd6:163": "athāgnidatto brāhmaṇarāja utthāyāsanād ekāṁsam uttarāsaṁgaṁ kṛtvā yena bhagavāṁs tenāñjaliṁ praṇamya bhagavantam idam avocat | adhivāsayatu me bhagavān gautamas traimāsīṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁghena iti | adhivāsayati bhagavān agnidattasya brāhmaṇarājasya tūṣṇīṁbhāvena | athāgnidatto brāhmaṇarājo bhagavatas tūṣṇīṁbhāvenādhivāsanāṁ viditvā bhagavato bhāṣitam abhinandyānumodya bhagavato ’ntikāt prakrāntaḥ | tena niveśanaṁ gatvā amātyānām ājñā dattā | pratidivasam aṣṭādaśaprakāraṁ khādyakaṁ pacata nānāsūpikarasavyaṁjanopetaṁ ca prabhūtaṁ bhaktam | vairaṁbhye ca ghaṇṭāvaghoṣaṇaṁ kāritam | nānyena śramaṇo gautamas traimāsīṁ bhojayitavyaḥ | yo bhojayati tasya vadho daṇḍa iti | sa evaṁ ghaṇṭāvaghoṣaṇaṁ kṛtvā rātrau śayitaḥ svapnam adrākṣīt | ātmīyair antraiḥ sarvaṁ vairaṁbhyaṁ nagaraṁ veṣṭitam | dṛṣṭvā ca punar bhītaḥ saṁtaptaḥ āhṛṣṭaromakūpo laghu laghv eva mahārhaśayanād utthāya kare kapolaṁ datvā cintāparo vyavasthitaḥ | mā haiva me atonidānaṁ rājyāc cyutir bhaviṣyati jīvitasya vāntarāya iti | sa prabhātāyāṁ rajanyāṁ brāhmaṇāya purohitāya nivedayāmāsa | upādhyāya mayā īdṛśaḥ svapno dṛṣṭaḥ | katham atra pratipattavyam iti | brāhmaṇaḥ purohitaḥ saṁlakṣayati | kiṁ cāpi devenāśobhanaḥ svapno dṛṣṭaḥ | yady aham enam anusaṁvarṇayeyaṁ bhūyasyā mātrayā śramaṇo gautamaḥ prasādam utpādayiṣyati | yanv aham enaṁ vivarṇayeyeam iti viditvā kathayati | devena śobhanaḥ svapno na dṛṣṭaḥ | upādhyāya kiṁvipāko ’yaṁ bhaviṣyati | niyataṁ devasya rājyacyutir bhaviṣyati jīvitasya vāntarāyaḥ | rājā saṁlakṣayati | aho vata me na rājyacyutiḥ syād vā jīvitasyāntarāya iti viditvā brāhmaṇaṁ purohitam idam avocat | upādhyāya ko ’sāv upāyaḥ syād yena me na rājyacyutir bhaven nāpi jīvitasyāntarāya iti | sa kathayati | yadi devas traimāsīm adarśanapathe tiṣṭhati evaṁ devasya na rājyacyutir bhavati nāpi jīvitasyāntarāyaḥ | agnidatto brāhmaṇarājaḥ saṁlakṣayati | yady evaṁ sukaram | evaṁ kārayāmi ghaṇṭāvaghoṣaṇam iti | tena sarvavijite ghaṇṭāvaghoṣaṇaṁ kāritam | na mama kenacit traimāsīṁ darśanāyopasaṁkramitavyam | ya upasaṁkrāmati tasya vadho daṇḍa iti | sa ghaṇṭāvaghoṣaṇaṁ kṛtvā traimāsīm adarśanapathe sthitaḥ | āyuṣmān ānandaḥ kālyam evotthāya yenāgnidattasya brāhmaṇarājasya niveśanaṁ tenopasaṁkrāntaḥ | yāvat paśyaty agnidattasya brāhmaṇarājasya pauruṣeyā alpotsukān kṛtvā tiṣṭhanti | dṛṣṭvā ca punaḥ kathayati | bhavantaḥ kim alpotsukās tiṣṭhatha | te kathayanti | ārya kiṁ kurmaḥ | na tv agnidattena brāhmaṇarājena buddhapramukho bhikṣusaṁghas traimāsīṁ sarvopakaraṇaiḥ pravāritaḥ | te yūyam alpotsukās tiṣṭhatha nāhāraṁ sajjīkurutha nāsanaprajñaptim | kiṁ buddhapramukho bhikṣusaṁgho bhaktacchedaṁ kariṣyatīti | te kathayanti | āryānanda devenājñā dattā | paṁcānāṁ śatānām āhāraṁ sajjīkuruta praṇītaṁ prabhūtaṁ ceti | na tūktam amukasyārthāyeti | bhavanto gatvā ārocayata | ārya devena ghaṇṭāvaghoṣaṇaṁ kāritam | na mama kenacid darśanāyopasaṁkramitavyam | ya upasaṁkrāmati tasya vadho daṇḍa iti | tat kim asmākaṁ śirodvayam | na vayam ārocayāma iti | athāyuṣmān ānando yena bhagavāṁs tenopasaṁkrāntaḥ | upasaṁkramya etat prakaraṇaṁ bhagavato vistareṇārocayati | tatra bhagavān āyuṣmantam ānandam āmantrayate | gacchānanda saṁghāṭīm ādāya paścācchramaṇaṁ ca vairaṁbhye rathyāvīthīcatvaraśṛṅgāṭakeṣv ārocaya | yo yuṣmākaṁ bhavantaḥ utsahate buddhapramukhaṁ bhikṣusaṁghaṁ ca traimāsīṁ bhojayituṁ bhojayatv iti | evaṁ bhadantety āyuṣmān ānando bhagavataḥ pratiśrutya saṁghāṭīm ādāya paścācchramaṇaṁ ca rathyāvīthīcatvaraśṛṅgāṭakeṣv ārocayati | yo yuṣmākaṁ bhavantaḥ utsahate buddhapramukhaṁ bhikṣusaṁghaṁ traimāsīṁ bhojayituṁ sa bhojayatv iti | vairaṁbhyā brāhmaṇagṛhapatayaḥ kathayanti | āryānanda ekaiko ’smākam utsahate traimāsīṁ bhojayitum | api tu anena kalirājena ghaṇṭāvaghoṣaṇaṁ kāritam | nānyena kenacit traimāsīm upanimaṁtrya buddhapramuko bhikṣusaṁgho bhojayitavyam | yo bhojayati tasya vadho daṇḍa iti |",
    "san-mu-kd6:164": "yāvad uttarāpathāt sārthavāhaḥ paṁcāśvaśatāni paṇyam ādāya vairaṁbhyam anuprāptaḥ | sa saṁlakṣayati | yad idānīṁ gamiṣyāmi aśvānāṁ khuraḥ kledam āpatsyate | aparṇā bhaviṣyanti | ihaiva tiṣṭhāmīti | sa tatraivāvasthitaḥ | tenāśvājāneyasya dvau yavaprasthau prajñaptau | avaśiṣṭānām aśvānām ekaikaḥ | śrutaṁ cānena rājñā ayaṁ cāyaṁ ca kriyākāraḥ kṛtaḥ | āyuṣmatānandena evam ārocitam iti | sa saṁlakṣayati | nāham asya rājño viṣaye nivāsī | kiṁ mama rājā kariṣyati | iti viditvāyuṣmantam ānandam idam avocat | āryānanda mayā aśvājāneyasya dvau yavaprasthau prajñaptau | avaśiṣṭānām aśvānām ekaikaḥ | yadi bhagavān utsahate yavān paribhoktum ahaṁ bhagavataḥ prasthadvayam anuprayacchāmi | anyeṣāṁ ca bhikṣūṇām ekaikam iti |",
    "san-mu-kd6:165": "athāyuṣmān ānando yena bhagavāṁs tenopasaṁkrāntaḥ | upasaṁkramya etat prakaraṇaṁ bhagavato vistareṇārocayati | atha bhagavata etad abhavat | mayaivaitāni karmāṇi kṛtāny upacitāni labdhasaṁbhārāṇi pariṇatapratyayāni oghavat pratyupasthitāni | avaśyaṁbhāvīni mayaivaitāni karmāṇi kṛtāny upacitāni ko ’nyaḥ pratyanubhaviṣyati | na hi karmāṇi kṛtāny upacitāni bāhye pṛthivīdhātau vipacyante | nābdhātau | na tejodhātau | na vāyudhātāv api | pūrvavad yāvat phalanti khalu dehinām iti |",
    "san-mu-kd6:166": "āyuṣmantam ānandam āmantrayate | gacchānanda bhikṣūṇāṁ śalākāṁ cāraya | yo yuṣmākam utsahate tathāgatena sārdhaṁ vairaṁbhye traimāsīṁ yavān paribhoktuṁ sa śalākāṁ gṛhṇātv iti | evaṁ bhadantety āyuṣmān ānando bhagavataḥ pratiśrutya śalākāṁ cārayitum ārabdhaḥ | yāvad bhagavatā śalākāṁ gṛhītvā bhikṣudvayonaiś ca pāṁcabhir bhikṣuśataiḥ | āyuṣmāṁs tu śāriputraḥ kathayati | bhagavann ahaṁ vāyvābādhiko notsahe traimāsīṁ yavān paribhoktum iti | āyuṣmān mahāmaudgalyāyanaḥ kathayati | aham asyopasthāyika iti | tato bhagavān bhikṣudvayaunaiḥ paṁcabhir bhikṣuśataiḥ sārdhaṁ vairaṁbhye varṣā upagataḥ | āyuṣmantau śāriputramaudgalyāyanau triśaṅkuṁ parvataṁ gatvā varṣā upagatau | tataḥ śakreṇa devendreṇa divyayā sudhayā pravāritau | tataḥ sārthavāho bhagavato dvau yavaprasthāv anuprayacchati | anyeṣāṁ ca bhikṣūṇām ekaikam |",
    "san-mu-kd6:167": "tatra bhagavān āyuṣmantam ānandam idam avocat | gacchānanda tathāgatasyārthāya yavān parikarmayeti | evaṁ bhadanteti āyuṣmān ānando bhagavataḥ pratyaṁśam ādāya yenānyatamā vṛddhā strī tenopasaṁkrāntaḥ | upasaṁkramya tāṁ striyam idam avocat | bhagini tathāgatasyārthāya yavān parikarmīkuru | sā kathayati | ārya ahaṁ vṛddhā na śaknomi | api tv eṣā taruṇikā dārikā | asyā anuprayaccha | eṣā parikarmayatīti | āyuṣmān ānandas tasyāḥ sakāśam upasaṁkrāntaḥ | bhagini śakṣyasi tvaṁ tathāgatasyārthāya yavān parikarmīkartum iti | sā kathayati | ārya samayenāhaṁ parikarmayāmi | yadi me ālāpam anupracchasīti | sa kathayati | parikarmaya dāsyāmīti | sā parikarmayitum ārabdhā | pṛcchati ca | āryaka eṣa buddho nāma iti | āyuṣmān ānandaḥ saṁlakṣayati | yady aham asyā buddhavarṇodāharaṇaṁ kariṣye gambhīrā buddhadharmāḥ sthānam etad vidyate yad asau na vijñāsyatīti yanv aham asyāś cakraratnavarṇodāharaṇam udāhareyam iti viditvā kathayati |",
    "san-mu-kd6:168": "rājño bhagini cakravartino loke prādurbhāvāt saptānāṁ ratnānāṁ loke prādurbhāvo bhavati | katameṣāṁ saptānām | tadyathā | cakraratnasya hastiratnasyāśvaratnasya maṇiratnasya strīratnasya gṛhapatiratnasya pariṇāyakaratnasya saptamasya |",
    "san-mu-kd6:169": "rājño bhagini cakravartino loke prādurbhāvāt kathaṁrūpasya cakraratnasya loke prādurbhāvo bhavati | iha bhagini rājñaḥ kṣatriyasya mūrdhābhiṣiktasya tad eva poṣadhe paṁcadaśyāṁ śiraḥsnātopavāsair alaṁkṛtasya upari prāsādatalagatasyāmātyagaṇaparivṛtasya pūrvasyāṁ diśi cakraratnaṁ prādurbhavati sahasrāraṁ sanābhikaṁ sanemikaṁ sarvākāraparipūrṇaṁ śubham akarmārakṛtaṁ divyaṁ sarvasauvarṇam | śubhaṁ cānena bhavati | yasya rājñaḥ kṣatriyasya mūrdhābhiṣiktasya tad eva poṣadhe paṁcadaśyāṁ pūrvavad yāvat sarvasauvarṇam | bhavati sa rājā cakravartīti | addhāham asmi rājā cakravartīti cakraratnaṁ mīmāṁsitukāma utthāyāsanād ekāṁsam uttarāsaṁgaṁ kṛtvā dakṣiṇaṁ jānumaṇḍalaṁ pṛthivyāṁ pratiṣṭhāpya tac cakraratnam ubhābhyāṁ pāṇibhyāṁ pratigṛhya vāme pāṇau pratiṣṭhāpya dakṣiṇena pāṇinā anuvartayati | jayasva bho cakraratna yenāryaḥ purāṇaś cakravartipatha iti |",
    "san-mu-kd6:170": "atha cakraratnaṁ rājñā cakravartinā anupravartitam uparivihāyasam abhyudgamya pūrveṇa prāyāsīdyenāryaḥ purāṇaś cakravartipathaḥ | anveti rājā cakravartī tac cakraratnaṁ sārdhaṁ caturaṅgeṇa balakāyena | yasmiṁś ca pradeśe tac cakraratnaṁ pratitiṣṭhati tatra rājā cakravartī vāsaṁ kalpayati sārdhaṁ caturaṅgeṇa balakāyena | ye khalu pūrvasyāṁ diśi koṭṭarājānas te yena rājā cakravartī tenopasaṁkrāmanti | upasaṁkramya rājānaṁ cakravartinam evaṁ vadanti | etu devaḥ | svāgataṁ devasya | ime devasya janapadā ṛddhāś ca sphītāś ca kṣemāś ca subhikṣāś cākīrṇabahujanamanuṣyāś ca tān devaḥ samanuśāstu | vayaṁ devasyānuyātrikā bhaviṣyāmaḥ | tena hi yūyaṁ grāmaṇyaḥ svakasvakāni vijitāni samanuśāsatha dharmeṇa mādharmeṇa | mā ca vaḥ kasyacid adharmacāriṇo vipaccāriṇo rāṣṭre vāso rocatām | etat prakāram ānuyātrikā bhaviṣyatha | atha tac cakraratnaṁ pūrvāṁ diśam abhinirjitya pūrvavan mahāsamudraṁ pratyuttīrya dakṣiṇena paścimenottareṇa prāyāsīd yenāryaḥ purāṇaś cakravartipathaḥ | atha cakraratnaṁ rājñā cakravartinānupravartitam upari vihāyasam abhyudgamya uttareṇānvāvṛtaṁ yenāryaḥ purāṇaś cakravartipathaḥ | anveti rājā cakravartī tac cakraratnaṁ sārdhaṁ caturaṅgeṇa balakāyena | yasmin pradeśe tac cakraratnaṁ pratitiṣṭhati tatra rājā cakravartī vāsaṁ kalpayati sārdhaṁ caturaṅgeṇa balakāyena | ye khalūttarasyāṁ diśi koṭṭarājānaḥ te yena rājā cakravartī tenopasaṁkrāmanti | upasaṁkramya rājānaṁ cakravartinam evaṁ vadanti | ehi deva | svāgataṁ devasya | ime devasya janapadā ṛddhāś ca sphītāś ca kṣemāś ca subhikṣāś cākīrṇabahujanamanuṣyāś ca | tān devaḥ samanuśāstu | vayaṁ devasyānuyātrikā bhaviṣyāmaḥ | tena hi yūyaṁ grāmaṇyaḥ svakasvakāni vijitāni samanuśāsatha dharmeṇa mādharmeṇa | mā ca vaḥ kasyacid adharmacāriṇo rāṣṭre vāso rocatām iti | atha cakraratnam uttarāṁ diśam abhinirjityottaramahāsamudraṁ pratyuttīrya tām eva rājadhānīm āgatyoparyasyādhikaraṇasyocchrāpitam ivāsthāt | rājño bhagini cakravartino loke prādurbhāvād asyaivaṁrūpasya cakraratnasya loke prādurbhāvo bhavati |",
    "san-mu-kd6:171": "rājño bhagini cakravartino loke prādurbhāvāt kathaṁrūpasya hastiratnasya loke prādurbhāvo bhavati | iha bhagini rājñaś cakravartino hastī bhavati sarvaśvetaḥ kumudavarṇaḥ saptāṅgaḥ supratiṣṭhito ’bhirūpo darśanīyaḥ prāsādikaḥ | yaṁ dṛṣṭvā rājñaś cakravartinaś cittam abhiprasīdati | bhadrakaṁ varahastiratnaṁ sakṛd damatham eṣyatīti | atha rājā cakravartī saṁkhyātaṁ hastidamakaṁ dūtena prakroṣyedam avocat | idaṁ tvayā saumya saṁkhyātaṁ hastiratnaṁ kṣipram eva sudāntaṁ kṛtvāsmākam upanayitavyam iti | evaṁ deva iti saṁkhyāto hastidamako rājñaś cakravartinaḥ pratiśrutya hastiratnam ekāhnā sarvacāraṇebhir upasaṁkrāmati | tadekāhnā sarvacāraṇebhir upasaṁkramyamānam ekāhnā sarvacāraṇaiḥ pratigṛhṇāti | tadyathānye hastino ’nekavārṣikā anekavarṣagaṇadāntāḥ sarvacāraṇebhir upasaṁkramyamānaṁ pratigṛhṇanti | evam etad dhastiratnam ekāhnā sarvacāraṇaiḥ pratigṛhṇāti | dāntaṁ cainaṁ viditvā rājñaś cakravartinaḥ upanāmayati | dāntaṁ deva bhadraṁ hastiratnam | yasyedānīṁ devaḥ kālaṁ manyata iti | atha rājā cakravartī tad dhastiratnaṁ mīmāṁsitukāmaḥ sūryasyābhyudgamanakālasamaye tad dhi hastiratnam abhiruhyemām eva samudraparyantāṁ mahāpṛthivīm anvāhiṇḍya tām eva rājadhānīm āgatya prātarāśikam akārṣīt | rājño bhagini cakravartino loke prādurbhāvād asyaivaṁrūpasya hastiratnasya prādurbhāvo bhavati |",
    "san-mu-kd6:172": "rājño bhagini cakravartino loke prādurbhāvāt kathaṁrūpasyāśvaratnasya loke prādurbhāvo bhavati | iha bhagini rājñaś cakravartinaḥ aśvo bhavati sarvanīlaḥ kṛṣṇaśirā manojño javano ’bhirūpo darśanīyaḥ prāsādikaḥ | yaṁ dṛṣṭvā rājñaś cakravartinaś cittam abhiprasīdati | bhadrakaṁ vatāśvaratnaṁ sakṛd damatham eṣyatīti | atha rājā cakravartī saṁkhyātam aśvadamakaṁ dūtena prakroṣyedam avocat | idaṁ tvayā saumya saṁkhyātam aśvaratnaṁ kṣipram eva sudāntaṁ kṛtvāsmākam upanayitavyam iti | evaṁ deveti saṁkhyāto ’śvadamako rājñaś cakravartinaḥ pratiśrutya tad aśvaratnam ekāhnā sarvacāraṇair upasaṁkrāmati | tadekāhnā sarvacāraṇebhir upasaṁkramyamānam ekāhnā sarvacāraṇaiḥ pratigṛhṇāti | tadyathānye aśvā anekavārṣikā anekavarṣagaṇadāntāḥ sarvacāraṇebhir upasaṁkramyamānāḥ sarvacāraṇaiḥ pratigṛhṇanti | evam eva tad aśvaratnam ekāhnā sarvacāraṇebhir upasaṁkramyamānam ekāhnā sarvacāraṇaiḥ pratigṛhṇāti | dāntaṁ cainaṁ viditvā rājñaś cakravartina upanāmayati | dāntaṁ deva bhadram aśvaratnaṁ yasyedānīṁ devaḥ kālaṁ manyate | atha rājā cakravartī aśvaratnaṁ mīmāṁsitukāmaḥ sūryasyābhyudgamanakālasamaye tad aśvaratnam abhiruhyemām eva samudraparyantāṁ mahāpṛthivīm anvāhiṇḍya tām eva rājadhānīm āgatya prātarāśam akārṣīt | rājño bhagini cakravartino loke prādurbhāvād asyaivaṁrūpasyāśvaratnasya loke prādurbhāvo bhavati |",
    "san-mu-kd6:173": "rājño bhagini cakravartino loke prādurbhāvāt kathaṁrūpasya maṇiratnasya loke prādurbhāvo bhavati | iha bhagini rājñaś cakravartino maṇir bhavati aṣṭāṁśo vaiḍūryaḥ śubho jātimānaccho viprasannaḥ anāvilaḥ | yāvad rājñaś cakravartino ’ntaḥpure dīpakṛtyaṁ sarvaṁ tanmaṇer ābhayā | atha rājā cakravartī tan maṇiratnaṁ mīmāṁsitukāmo ’ndhakāratamisrāyāṁ rātryāṁ śanair mandaṁ mandaṁ deve vṛṣṭāyamāne vidyutsu niścarantīṣu maṇiratnaṁ dhvajāgre āropyodyānabhūmiṁ niryāti sārdhaṁ caturaṅgeṇa balakāyena | yāvat khalu rājñaś cakravartino caturaṅgo balakāyaḥ sarvaḥ sphuṭo maṇer ābhayā | ardhayojanaṁ ca sāmantakena | rājño bhagini cakravartino loke prādurbhāvād asyaivaṁrūpasya maṇiratnasya loke prādurbhāvo bhavati |",
    "san-mu-kd6:174": "rājño bhagini cakravartino loke prādurbhāvāt kathaṁrūpasya strīratnasya loke prādurbhāvo bhavati | iha bhagini rājñaś cakravartinaḥ strī bhavati abhirūpā darśanīyā prāsādikī nātigaurī nātiśyāmā madgurucchavir nātidīrghā nātihrasvā supratiṣṭhitā nātikṛśā nātisthūlā nātyutsadamāṁsā tanugātrī | tasyāḥ khalu bhagini śīte uṣṇasaṁsparśāni gātrāṇi uṣṇe śītasaṁsparśāni gātrāṇi kāliṅgaprāvāramṛdusaṁsparśāni | tasyāḥ khalu bhagini sarvaromakūpebhyaś candanagandho vāti mukhāc ca utpalagandhaḥ |",
    "san-mu-kd6:175": "yāvad āyuṣmān ānandaḥ strīratnaṁ vibhajati tāvat tayā dārikayā te yāvaḥ parikarmitāḥ | sā pādayor nipatya praṇidhānaṁ kartum ārabdhā | ārya anenāhaṁ kuśalamūlena rājñaś cakravartinaḥ strīratnaṁ syām iti | athāyuṣmān ānando yavān parikarmitān ādāya yena bhagavāṁs tenopasaṁkrāntaḥ | upasaṁkramya bhagavato yavān upanāmayati | jānakāḥ pṛcchakā buddhā bhagavantaḥ | pṛcchati buddho bhagavān āyuṣmantam ānandam | kenaite ānanda yavāḥ parikarmitāḥ | amukayā bhadanta brāhmaṇadārikayā | kim abhūt te ānanda tayā brāhmaṇadārikayā sārdham antarākathāsamudāhāraḥ | tena hy ānanda yāvāṁs te ’bhūt tayā brāhmaṇadārikayā sārdham antarākathāsamudāhāras tat sarvam asmākaṁ vistareṇārocaya | athāyuṣmān ānando yat tasyābhūt tayā brāhmaṇadārikayā sārdham antarākathāsamudāhāras tat sarvaṁ bhagavato vistareṇārocayati | evam ukte bhagavān āyuṣmantam ānandam idam avocat | kasmāt tvayānanda tayā dārikayā buddhavarṇodāharaṇaṁ na kṛtam | mama bhadanta evaṁ bhavati | gambhīrā buddhadharmāḥ sthānam etad vidyate yad asau dārikā na vijñāsyatīti | mayā tasyāś cakravartivarṇodāharaṇaṁ kṛtam | kṣīṇas tvam ānanda | sacet tvayā tasyā buddhavarṇodāharaṇaṁ kṛtam abhaviṣyat sthānam etad vidyate yat tu yām anuttarāyāṁ samyaksaṁbodhau avaivartikaṁ cittam utpāditam abhaviṣyat | api tv ānanda bhaviṣyaty asau dārikā rājñaś cakravartinaḥ strīratnam | MS (GBM 970.5f.) adds bhagavān saṁlakṣayati | yaḥ kaścid ādīnavo bhikṣavaḥ paṭaplotikaṁ prāvṛtyāntargṛhaṁ gacchati | tasmān na bhikṣuṇā paṭaplotiṁ prāvṛtyāntargṛhaṁ gantavyam | gacchati sātisāro bhavati |",
    "san-mu-kd6:176": "sāmantakena śabdo vistṛtaḥ | amukayā brāhmaṇadārikayā bhagavato ’rthāya yavāḥ parikarmitāḥ | sā bhagavatā rājñaś cakravartinaḥ strīratnaṁ vyākṛtā | iti śrutvā yaiḥ paṁcabhir dārikāśatair dvyūnair bhikṣudvayonānāṁ paṁcānāṁ bhikṣuśatānāṁ yavāḥ parikarmitāḥ | tābhir api praṇidhānaṁ kṛtam | vayam asyāḥ parivārāḥ syāma iti |",
    "san-mu-kd6:177": "yāvad bhagavān yavān paribhoktum ārabdhāḥ āyuṣmān ānando viklavaḥ aśrūṇi pramoktum ārabdhaḥ | bhagavatā teṣu janmaparivarteṣu karacaraṇaśiraśchedādīni dānāni datvā tribhiḥ kalpāsaṁkhyeyaiḥ sarvajñatvam avāpya idānīṁ koṭarayavān bhakṣayatīti | tatra bhagavān āyuṣmantam ānandam āmantrayate | kasmāt tvam ānanda viklavaḥ aśrūṇi pramuṁcasi | bhagavān bhadanta cakravartikule jāto rājyam apahāya pravrajitaḥ karacaraṇaśirādīni dānāni datvā tribhiḥ kalpāsaṁkhyeyaiḥ sarvajñatvam avāpya idānīṁ koṭarayavān bhakṣayatīti | bhagavān āha | ākāṁkṣasi tvam ānanda tathāgatasya daṁṣṭrāntaravinirgatān yavān paribhoktum | ākāṁkṣāmi bhagavan | tato bhagavatā āyuṣmata ānandāya daṁṣṭrāntaravinirgatānāṁ yavānām eko dattaḥ | tathā hy ānanda tathāgatasya rasāgragatānāṁ rasaharaṇī supariśuddhā | yadi tathāgataḥ prākṛtam apy āhāraṁ paribhuṁkte tad api tathāgatasyānnaśatarasaṁ saṁparivartate |",
    "san-mu-kd6:178": "taiḥ sāmantakaiḥ śabdo vistṛtaḥ | agnidatto brāhmaṇarājo buddhapramukhaṁ bhikṣusaṁgham upanimaṁtryādarśanapathe sthito bhagavān vairaṁbhye yavān paribhuṁkte iti | sāmantarājair api śrutaṁ tair agnidattasya brāhmaṇarājasya dūtasaṁpreṣaṇaṁ kṛtam | te praveśaṁ na labhante dvāri sthitāḥ | anāthapiṇḍadena gṛhapatinā śrutaṁ tena paṁcamātrāṇi śakaṭaśatāni parṇopagūṭhasya śāleḥ preṣitāni | atha mārasya pāpīyasa etad abhavat | bahuśo mayā śramaṇo gautamo viheṭhito na kadācid avatāro labdhaḥ | atrāpi tāvad asya praharāmi iti viditvā āyuṣmantam ānandam ātmānaṁ vinirmāya teṣāṁ paṁcānāṁ śakaṭaśatānāṁ purataḥ sthitvā kathayati | bhavantaḥ kutra gamyate | te kathayanti | ārya ānanda agnidatto brāhmaṇarājo bhagavantaṁ saśrāvakasaṁgham upanimaṁtryādarśanapathe sthito bhagavān vairaṁbhye yavān paribhuṁkte iti | anāthapiṇḍadena gṛhapatinā śrutvaitāni parṇopagūṭhasya śāler bhagavato ’rthāya paṁca śakaṭaśatāni preṣitāni iti | sa kathayati | bhavanto devo abhiprasannā nāgā yakṣāḥ | yadi bhagavān ākāśe pātraṁ prasārayati tad api devās trayastriṁśā divyāyāḥ sudhāyāḥ pūrayanti | kimarthaṁ bhagavān yavān paribhuṁkte | nivartayatha iti | te kathayanti | āryānanda saṁprasthitā vayaṁ kim idānīṁ nivartāmaḥ | gacchāma iti | māraḥ saṁlakṣayati | na śakyam ete nivartayitum | upāyasaṁvidhānaṁ kartavyam iti | sa uparivihāyasam abhyudgamya akṣamātrābhir vāridhārābhir varṣitum ārabdhaḥ | tena tāvad dṛṣṭaṁ yāvat tāni śakaṭāni nābhiṁ yāvan nimagnāni | tatas te śākaṭikā balīvardān muktvā prakrāntā iti | tatra bhagavatā vairaṁbhye yavāḥ paribhuktāḥ sārdhaṁ dvayonaiḥ paṁcabhir bhikṣuśataiḥ | āyuṣmadbhyāṁ śāriputramaudgalyāyanābhyāṁ triśaṁkuke parvate varṣopagatābhyāṁ divyā sudhā paribhuktā |",
    "san-mu-kd6:179": "tatas tena sārthavāhena traimāsasyātyayād bhagavān saśrāvakasaṁgho bhaktenopanimaṁtritaḥ | adhivāsitaṁ ca bhagavatā tūṣṇīṁbhāvena | sa sārthavāhas tām eva rātriṁ śuciṁ praṇītaṁ khādanīyabhojanīyaṁ samudānīya pūrvavad yāvad bhagavantaṁ bhuktavantaṁ viditvā dhautahastam apanītapātraṁ bhagavataḥ pādayor nipatya praṇidhānaṁ kartum ārabdhaḥ | anenāhaṁ kuśalamūlena rājā bhaveyaṁ cakravartī aśvājāneyaḥ putro yuvarājas tāny api paṁcāśvaśatāni paṁca putraśatāni | yā sā dārikā bhagavatā strīratnaṁ yāni paṁca dārikāśatāni tasyāḥ paricārikā iti | tato bhagavāṁs tasya sārthavāhasya cetasā cittam ājñāya taṁ sārthavāham idam avocat | bhaviṣyasi tvaṁ sārthavāha rājā cakravartī aśvājāneyas te putro yuvarājas tāny api paṁcāśvaśatāni paṁca putraśatāni | sā dārikā strīratnam | tāny api dvyūnāni paṁca dārikāśatāni tasyāḥ paricārikā iti |",
    "san-mu-kd6:180": "atha bhagavān traimāsasyātyayāt kṛtacīvaro niṣṭhitacīvaraḥ āyuṣmantam ānandam āmantrayate | gacchānanda agnidattaṁ brāhmaṇarājam ārocaya | evaṁ ca vada | uṣitāḥ smo mahārāja tava vijite | avalokito bhava | gacchāma iti | evaṁ bhadanta iti | āyuṣmān ānando bhagavataḥ pratiśrutya yenāgnidattasya brāhmaṇarājasya niveśanaṁ tenopasaṁkrāntaḥ | tena khalu samayenāgnidatto brāhmaṇarājaḥ puṇyāham āgamayaṁs tiṣṭhati | athāyuṣmān ānando dauvārikaṁ puruṣam āmantrayate | ehi tvaṁ bhoḥ puruṣa yenāgnidatto brāhmaṇarājas tenopasaṁkrama | upasaṁkramyāgnidattaṁ brāhmaṇarājam evaṁ vada | ānando bhikṣur dvāre tiṣṭhati devaṁ draṣṭukāma iti | evam ārya iti dauvārikapuruṣaḥ āyuṣmata ānandasya pratiśrutya yenāgnidatto brāhmaṇarājas tenopasaṁkrāntaḥ | upasaṁkramyāgnidattaṁ brāhmaṇarājam idam avocat | devāryānando bhikṣur dvāre tiṣṭhati devaṁ draṣṭukāmaḥ | sa kathayati | ahaṁ bhoḥ puruṣa puṇyāham āgamayaṁs tiṣṭhāmi | ānando bhikṣuḥ puṇyamaheśākhyaḥ | sa eva puṇyāho bhavatu |",
    "san-mu-kd6:181": "paṁcakalyāṇaś cāyam | nāmakalyāṇo rūpakalyāṇo varṇakalyāṇaḥ pratibhānakalyāṇaḥ pratipattikalyāṇaś ca |",
    "san-mu-kd6:182": "praviśatu | ko bhavantam ānandaṁ vārayatīti | dauvārikeṇāyuṣmata ānandāyaivam ārocitam āyuṣmān ānandaḥ praviṣṭaḥ | te ’pi sāmantarājānāṁ dūtās tenaiva sārdhaṁ praviṣṭāḥ |",
    "san-mu-kd6:183": "athāyuṣmān ānando ’gnidattaṁ brāhamaṇarājam ārogyayitvā ekānte niṣaṇṇaḥ | ekāntaniṣaṇṇaḥ āyuṣmān ānando ’gnidattaṁ brāhmaṇarājam idam avocat | bhagavāṁs te mahārāja ārogyayati kathayati ca | uṣitāḥ smo mahārāja tava vijite traimāsīm | avalokito bhava | gacchāma iti | vande āryānanda buddhaṁ bhagavantam | kaccid āryānanda bhagavān vairaṁbhyeṣu janapadeṣu sukhaṁ varṣoṣitaḥ | na ca piṇḍakena klānta iti | taiḥ sāmantarājadūtair uktaḥ | devo ’pratyakṣitarājyas tvaṁ yo bhagavantaṁ saśrāvakasaṁghaṁ traimāsīm upanimaṁtryādarśanapathe vyavasthitaḥ | traimāsīṁ koṭarayavāḥ paribhuktā iti | sa kathayati | satyam āryānanda bhagavatā traimāsīṁ yavāḥ paribhuktāḥ | satyaṁ mahārāja | sa saṁmūrchitaḥ pṛthivyāṁ nipatito mahatā jalapariṣekeṇa pratyāgataprāṇaḥ amātyān āhūya pṛcchati | bhavanto na mayā yuṣmākam ājñā dattā | pratidivasaṁ paṁcānāṁ śatānām āhāraṁ sajjīkuru | praṇītaṁ prabhūtaṁ ceti | te kathayanti | asti devenaivam ājñaptam | na tv ājñā dattā amukasya dātavyam iti | api tu adyāpy āhāraḥ sajjīkṛta eva | athāgnidatto brāhmaṇarājo yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvā ekānte niṣaṇṇaḥ | ekāntaniṣaṇṇam agnidattaṁ brāhmaṇarājaṁ bhagavān dharmyayā kathayā saṁdarśayati pūrvavad yāvat saṁpraharṣya tūṣṇīm | athāgnidatto brāhmaṇarājo bhagavataḥ pādayor nipatya bhagavantam idam avocat | atyayo bhagavann atyayaḥ sugata yathā bālo yathā mūḍho yathāvyakto yathākuśalo yo ’haṁ bhagavantaṁ saśrāvakasaṁghaṁ traimāsīm upanimaṁtryādarśanapathe vyavasthitaḥ | tasya mama bhagavann atyayaṁ jānato ’tyayaṁ paśyataḥ atyayam atyayataḥ pratigṛhṇīṣvānukampām upādāya | tathyaṁ te mahārāja atyayam atyayata āgamā yathā bālo yathā mūḍho yathāvyakto yathākuśalo yas tvaṁ tathāgataṁ traimāsīm upanimaṁtryādarśanapathe vyavasthitaḥ | yatas tvaṁ mahārāja atyayaṁ jānāsy atyayaṁ paśyasi taṁ ca dṛṣṭvādeśayasi vṛddhir eva te pratikāṁkṣitavyā kuśalānāṁ dharmāṇāṁ na hāniḥ |",
    "san-mu-kd6:184": "athāgnidatto brāhmaṇarājo bhagavantam idam avocat | adhivāsayatu me bhagavān yāvajjīvaṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁgheneti | bhagavān āha | tathāgato mahārāja alpāyuṣke kāle jātaḥ prabhūtaṁ ca kāryaṁ karaṇīyam | nirvāṇakālasamayaś ceti | nādhivāsayati | yady evam adhivāsayatu me bhagavān saptavarṣāṇi saptamāsān saptadivasān | tathāpi bhagavān nādhivāsayati | agnidatto brāhmaṇarājo bhagavantam idam avocat | adhivāsayatu me bhagavān śvo ’ntargṛhe bhaktena sārdhaṁ bhikṣusaṁgheneti | bhagavān saṁlakṣayati | yady aham asyaikabhaktakam api nādhivāsayāmi sthānam etad vidyate yady agnidatto brāhmaṇarāja uṣṇaṁ śoṇitaṁ chardayitvā kālaṁ kariṣyatīti viditvā adhivāsitaṁ bhagavatā tūṣṇīṁbhāvena | athāgnidatto brāhmaṇarājo bhagavatas tūṣṇīṁbhāvenādhivāsanāṁ viditvā bhagavato ’ntikāt prakrānto yena svaṁ niveśanaṁ tenopasaṁkrāntaḥ | upasaṁkramyāmātyān āmaṁtrayate bhavantaḥ ko ’sau upāyaḥ syād yena sarvo ’yam āhāro buddhapramukhena bhikṣusaṁghena paribhukto bhaved iti | te kathayanti | deva sarvo ’yaṁ pṛthivyām āhāras tīryatām | bhikṣavaḥ padbhyām ākramiṣyanti | evaṁ paribhukto bhaviṣyatīti | tena pauruṣeyāṇām ājñā dattā | bhavanto yāvān ayam āhāraḥ sarvam etat samantāt pṛthivyām ākirata iti | taiḥ sarvaṁ samantād ākīrṇam | athāgnidatto brāhmaṇarājas tām eva rātriṁ śuci praṇītaṁ khādanīyabhojanīyaṁ samudānīya pūrvavad yāvad bhagavān purastād bhikṣusaṁghasya prajñapta evāsane niṣaṇṇaḥ | yāvad anyatamena mahallena saṁjātāmarṣeṇāsmābhis traimāsīṁ koṭarayavāḥ paribhuktāḥ | idānīm ayaṁ kalirājo vibhavaṁ darśayatīti viditvā khādanīyabhojanīyasya pṛthivyām ākīrṇasyopari pārṣṇiprahāro dattaḥ | brāhmaṇagṛhapatayo ’vadhyāyanti kṣipanti vivācayanti | ārya khādanīyabhojanīyaṁ mukhābhyavahāryaṁ pādena spṛśanti | etat prakaraṇaṁ bhikṣavo bhagavata ārocayanti | bhagavān saṁlakṣayati | yaḥ kaścid ādīnavo bhikṣavaḥ khādanīyabhojanīyaṁ mukhābhyavahāryaṁ pādena spṛśantīti viditvā bhikṣūn āmantrayate sma | amukena bhikṣavo mahallabhikṣuṇā saṁjātāmarṣeṇa khādanīyabhojanīyasya mukhābhyavahāryasya pṛthivyām ākīrṇasyopari pārṣṇiprahāro datta iti | brāhmaṇagṛhapatayo ’vadhyāyanti kṣipanti vivācayanti | tasmān na bhikṣuṇā khādanīyabhojanīyaṁ mukhābhyavahāryaṁ pādenākramitavyam | ākrāmati sātisāro bhavatīti |",
    "san-mu-kd6:185": "athāgnidatto brāhmaṇarājaḥ sukhopaniṣaṇṇaṁ buddhapramukhaṁ bhikṣusaṁghaṁ viditvā śucinā praṇītena khādanīyabhojanīyena svahastaṁ santarpayati pūrvavad yāvad dhautahastam apanītapātraṁ nīcataram āsanaṁ gṛhītvā bhagavataḥ purastān niṣaṇṇo dharmaśravaṇāya | atha bhagavān agnidattaṁ brāhmaṇarājaṁ dharmyayā kathayā saṁdarśayati samādāpayati samuttejayati saṁpraharṣayati | anekaparyāyeṇa dharmyayā kathayā saṁdarśya samādāpya samuttejya saṁpraharṣya utthāyāsanāt prakrāntaḥ | atha saṁbahulā bhikṣavas trayāṇāṁ vārṣikāṇāṁ māsānām atyayāt kṛtacīvarā niṣṭhitacīvarāḥ samādāya pātracīvaraṁ yena bhagavāṁs tenopasaṁkrāntāḥ | upasaṁkramya bhagavataḥ pādau śirasā vanditvā ekānte ’sthur | ekāntasthitāḥ saṁbahulā bhikṣavo bhagavantam idam avocan | uṣitāḥ smo bhadanta vairaṁbhye traimāsīm | Tib. inserts the whole Vairambhasūtra; cf. AN II 54–57",
    "san-mu-kd6:186": "vistareṇa vairaṁbhyasūtram ekottarikāgame catuṣkanipāte |",
    "san-mu-kd6:187": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta bhagavatā karma kṛtaṁ yena karacaraṇaśiraśchedādinā dānasaṁbhāreṇa yāvad dīnajanaṁ saṁtarpya kalpāsaṁkhyeyaṁ yat trayaṁ satvārthe ātmānaṁ parikhedyāpagatasarvakāryo vairaṁbhye koṭarayavān paribhuktavān sārdhaṁ bhikṣudvyūnaiḥ paṁcabhir bhikṣuśataiḥ | āyuṣmantau śāriputramaudgalyāyanau divyāṁ sudhām iti | bhagavān āha | tathāgatenaiva etāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṁbhārāṇi pūrvavad yāvat phalanti khalu dehinām |",
    "san-mu-kd6:188": "bhūtapūrvaṁ bhikṣavaḥ aśītivarṣasahasrāyuṣi prajāyāṁ vipaśyī nāma samyaksaṁbuddho loka udapādi vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān | saḥ aśītibhikṣusahasraparivāro bandhumatīṁ rājadhānīm upaniśritya viharati | tena khalu samayena bandhumatyāṁ rājadhānyām anyatamo gaṇavācako brāhmaṇaḥ pāñcaśatikaṁ gaṇaṁ brāhmaṇakān maṁtrān pāṭhayati | sarvalokasya cātyarthaṁ satkṛto gurukṛto mānitaḥ pūjito ’rhat saṁmataḥ | yata eva vipaśyī samyaksaṁbuddho bandhumatīṁ rājadhānīm anuprāptas tata eva taṁ na kaścit satkaroti na gurukaroti na mānayati na pūjayati | sa vipaśyati | tathāgate saśrāvakasaṁghe ’tyartham īrṣyāvān saṁvṛttaḥ | yāvat saṁbahulāḥ śaikṣāśaikṣā bhikṣavaḥ pūrvāhṇe nivāsya pātracīvaram ādāya bandhumatīṁ rājadhānīm anuprāptāḥ | tato nānāsūpikarasopetasya bhaktasya pātrāṇi pūrayitvā nirgacchanti | tena ca brāhmaṇena dṛṣṭāḥ pṛṣṭāś ca | bho bhikṣavaḥ paśyāmi kīdṛśaḥ piṇḍapāto labdha iti | taiḥ ṛjuko ’yaṁ darśitaḥ | tata īrṣyāprakṛtyā saṁjātāmarṣeṇa māṇavakā abhihitāḥ | nārhantīme muṇḍakāḥ śramaṇakā nānāsūpikarasavyaṁjanopetaṁ śālyodanaṁ paribhoktum | arhanti tu koṭarayavān paribhoktum iti | tair apy anusaṁvarṇitam | evam etad upādhyāya evam etat | nārhanty eva ime muṇḍakāḥ śramaṇakā nānāsūpikarasavyaṁjanopetaṁ śālyodanaṁ paribhoktum | arhanti tu koṭarayavān paribhoktum iti | tatra ca dvau māṇavakau śrāddhau bhadrau kalyāṇāśayau | tau kathayataḥ | upādhyāya maivaṁ vocuḥ | mahātmāna ete ’rhanty eva divyāṁ sudhāṁ paribhoktuṁ na koṭarayavān iti |",
    "san-mu-kd6:189": "kiṁ manyadhve bhikṣavaḥ | yo ’sau vipaśyitathāgatena gaṇavācako brāhmaṇaḥ aham eva sa tena kālena tena samayena | yāni tāni dvyūnāni paṁca māṇavakaśatāni etāny eva paṁca bhikṣuśatāni | yau tau dvau māṇavakau śrāddhau bhadrau kalyāṇāśayau etāv eva tau śāriputramaudgalyāyanau bhikṣū | yan mayā vipaśyinaḥ samyaksaṁbuddhasya śaikṣāśaikṣāṇāṁ śrāvakāṇām antike cittaṁ pradūṣya kharaṁ vākkarma niścāritaṁ dvyūnaiś ca paṁcabhir māṇavakaśatair anumoditaṁ dvābhyāṁ tu nānumoditaṁ tasya karmaṇo vipākenaitarhi tathāgatena vairaṁbhye koṭarayavāḥ paribhuktāḥ sārdhaṁ bhikṣudvyūnaiḥ paṁcabhir bhikṣuśataiḥ | śāriputramaudgalyāyanābhyāṁ tu divyā sudhā paribhuktā | iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad ekāntaśukleṣv eva karmasv ābhogaḥ karaṇīyaḥ | ity evaṁ vo bhikṣavaḥ śikṣitavyam |",
    "san-mu-kd6:190": "Mark Allon 2003: Parallel see SN IV 179–181 tatra bhagavān āyuṣmantam ānandam āmaṁtrayate sma | āgamayānanda yenāyodhyeti | evaṁ bhadantety āyuṣmān ānando bhagavataḥ pratyaśrauṣīt | atha bhagavān dakṣiṇapaṁcāle janapadacārikāṁ carann ayodhyām anuprāptaḥ ayodhyāyāṁ viharati nadyā gaṁgāyās tīre | athānyatamo bhikṣur yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvaikānte ’sthāt | ekāntasthitaḥ sa bhikṣur bhagavantam idam avocat | sādhu me bhagavaṁs tathā saṁkṣiptena dharmaṁ deśayatu yathāhaṁ bhagavato ’ntike saṁkṣiptena dharmaṁ śrutvā eko vyapakṛṣṭo ’pramattaḥ ātāpī prahitātmā vihareyam | eko vyapakṛṣṭo ’pramattaḥ ātāpī prahitātmā viharan yad arthaṁ kulaputrāḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajanti tad anuttaraṁ brahmacaryaparyavasānaṁ dṛṣṭa eva dharme svayam abhijñāya sākṣātkṛtvopasaṁpadya pravedayeyam | kṣīṇā me jātir uṣitaṁ brahmacaryaṁ kṛtaṁ karaṇīyaṁ nāparam asmād bhavaṁ prajānāmīti | evam ukte bhagavān yena gaṁgā nadī tena vyavalokayan vyavalokayati | adrākṣīd bhagavān nadyā gaṁgāyāḥ srotasā mahāntaṁ dāruskandham uhyamānam | dṛṣṭvā ca punas taṁ bhikṣum āmantrayate | paśyasi tvaṁ bhikṣo nadyā gaṁgāyāḥ srotasā mahāntaṁ dāruskandham uhyamānam | evaṁ bhadanta saced eṣa na pārime tīre saṁsrakṣyati | nāpārime tīre saṁsrakṣyati | na madhye saṁsrakṣyati | na sthale utpatsyati | na manuṣyagrāhyo bhaviṣyati | nāmanuṣyagrāhyaḥ | nāvartagrāhyaḥ | nāntaḥpūtībhāvaṁ gamiṣyati | evam eṣa bhikṣo dāruskandho ’nupūrveṇa samudranimno bhaviṣyati samudrapravaṇaḥ samudraprāgbhāraḥ | evam eva sacet tvaṁ bhikṣo na pārime tīre saṁsrakṣyasi | pūrvavad yāvat | nāntaḥpūtībhāvaṁ gamiṣyasi | evaṁ hi tvaṁ bhikṣo anupūrveṇa nirvāṇanimno bhaviṣyasi nirvāṇapravaṇo nirvāṇaprāgbhāraḥ | nāhaṁ bhadanta jāne kim apārimaṁ tīraṁ kiṁ pārimaṁ tīram | kiṁ madhye saṁsadanam | kiṁ sthale utsadanam | ko manuṣyagrāhaḥ | kaḥ amanuṣyagrāhaḥ | kaḥ āvartagrāhaḥ | ko ’ntaḥpūtībhāva iti | sādhu me bhagavāṁs tathā saṁkṣiptena dharmaṁ deśayatu yathāhaṁ bhagavato ’ntikāt saṁkṣiptena dharmaṁ śrutvā pūrvavad yāvan nāparam asmād bhavaṁ prajānāmīti |",
    "san-mu-kd6:191": "apārimaṁ tīram iti bhikṣo ṣaṇṇām ādhyātmikānām āyatanānām etad adhivacanam | pārimaṁ tīram iti ṣaṇṇāṁ bāhyānām āyatanānām etad adhivacanam | madhye saṁsadanam iti nandīrāgasyaitad adhivacanam | sthale utsadanam iti asmimānasyaitad adhivacanam | manuṣyagrāha iti yathāpīhaikaḥ saṁsṛṣṭo viharati gṛhasthapravrajitaiḥ sahanandī sahaśokaḥ | sa sukhiteṣu sukhito duḥkhiteṣu dukhitaḥ utpannotpanneṣu kiṁ karaṇīyeṣu samādāya paryavasānānuvartī bhaviṣyati | amanuṣyagrāha iti yathāpīhaika iti praṇidhāya brahmacaryaṁ caratīty anenāhaṁ śīlena vā vratena vā tapena vā brahmacaryavāsena vā syāṁ devo devānyatamo veti | āvartagrāha iti yathāpīhaikaḥ śikṣāṁ pratyākhyāya hānāyāvartate | antaḥpūtībhāva iti yathāpīhaiko duḥśīlo bhavati pāpadharmā antaḥpūtir avasrutaḥ kaṣaṁvakajātaḥ śaṁkhasvarasamācāraḥ | aśramaṇaḥ śramaṇapratijño ’brahmacārī brahmacāripratijñaḥ | evaṁ hi sacet tvaṁ bhikṣo nāpārime tīre saṁsrakṣyasi pūrvavad yāvan nirvāṇaprāgbhāraḥ |",
    "san-mu-kd6:192": "atha sa bhikṣur bhagavato bhāṣitam abhinandyānumodya bhagavataḥ pādau śirasā vanditvā bhagavato ’ntikāt prakrāntaḥ | atha sa bhikṣur bhagavatā anena dāruskandhopamenāvavādenāvavāditaḥ | eko vyapakṛṣṭo ’pramattaḥ ātāpī prahitātmā viharan yad arthaṁ kulaputrāḥ keśaśmaśrūṇy avatārya kāṣāyāṇi vastrāṇy ācchadya samyag eva śraddhayā agārād anagārikāṁ pravrajanti tad anuttaraṁ brahmacaryaparyavasānaṁ dṛṣṭa eva dharme svayam abhijñāya sākṣātkṛtvopasaṁpadya pravedayate kṣīṇā me jātir uṣitaṁ brahmacaryaṁ kṛtaṁ karaṇīyaṁ nāparam asmād bhavaṁ prajānāmīty ājñātavān | sa āyuṣmān arhan babhūva suvimuktacittaḥ |",
    "san-mu-kd6:193": "tena khalu samayena nando gopālako bhagavato nātidūre sthito ’bhūt | daṇḍam avaṣṭabhya gāś cārayati | tena daṇḍenāvaṣṭabdho maṇḍūkaḥ saṁchidyamāneṣu carmasu mucyamāneṣu sandhiṣu cittam utpādayati yady ahaṁ kāyaṁ vā cālayeyaṁ vācaṁ vā niścārayeyaṁ syād atonidānaṁ nandasya gopālasya kathāvyākṣepam iti viditvā bhagavato ’ntike cittam abhiprasādya kālagataś cāturmahārājikeṣu deveṣūpapannaḥ |",
    "san-mu-kd6:194": "atha nando gopālako daṇḍam ekānte upanikṣipya yena bhagavāṁs tenopasaṁkrāntaḥ | upsasaṁkramya bhagavataḥ pādau śirasā vanditvaikānte ’sthāt | ekāntasthito nando gopālako bhagavantam idam avocat | ahaṁ bhadanta nāpārime tīre saṁsrakṣyāmi | na pārime tīre saṁsrakṣyāmi | na madhye saṁsrakṣyāmi | na sthale utsrakṣyāmi | na manuṣyagrāho bhaviṣyāmi | nāmanuṣyagrāho nāvartagrāho nāntaḥpūtībhāvaṁ gamiṣyāmi | labheyāhaṁ bhadanta svākhyāte dharmavinaye pravrajyām upasaṁpadaṁ bhikṣubhāvaṁ careyam ahaṁ bhagavato ’ntike brahmacaryam iti | tena hi nandena svāmināṁ gāvo dattāḥ | no bhadanta | tat kasya hetoḥ | bhadanta gāvas taruṇavatsā jñāsyanti svakasvakāni gokulāni | gamiṣyanti svakasvakāni niveśanāni | labheyāhaṁ bhadanta svākhyāte dharmavinaye pravrajyām upasaṁpadaṁ bhikṣubhāvaṁ careyam ahaṁ bhagavato ’ntike brahmacaryaṁ | kiṁ cāpi nanda daharā gāvas taruṇavatsā jñāsyanti svakasvakāni gokulāni | gamiṣyanti svakasvakāni niveśanāni | api tu karaṇīyam etad gopālakena yathāpi tat svāminā bhaktācchādanaṁ svīkurvatā |",
    "san-mu-kd6:195": "atha nando gopālako bhagavataḥ pādau śirasā vanditvā bhagavato ’ntikāt prakrāntaḥ | tato bhayaṁ bhayam ity uccaiḥ śabdaṁ kurvāṇaḥ pradhāvitum ārabdhaḥ | antarmārge ātmīyaiḥ paṁcabhir gopālakaśatair dṛṣṭaḥ | te kathayanti | kasya bhayam iti | jātibhayaṁ jarābhayaṁ vyādhibhayaṁ maraṇabhayam iti | te ’pi tasya pṛṣṭhataḥ pradhāvitum ārabdhāḥ | tān dṛṣṭvā anye ’pi gopālakā aśvapālakās tṛṇahārakāḥ kāṣṭḥahārakāḥ pathājīvā utpathājīvāś ca manuṣyāḥ pradhāvitum ārabdhāḥ | ānupathikair dṛṣṭās tathā vikrośantaḥ pṛṣṭāḥ | kim etad bhavantaḥ | te kathayanti | bhayam | kasya bhayam | jātibhayaṁ jarābhayaṁ vyādhibhayaṁ maraṇabhayam | śrutvā te ’pi nivṛttāḥ | yāvat karvaṭakasamīpaṁ saṁprāptāḥ | tataś cāsau karvaṭakanivāsī janakāyas taṁ mahāntaṁ janakāyaṁ dṛṣṭvā itaś cāmutaś ca santrastāḥ | kecin niṣpalāyitāḥ | kecid bhāṇḍaṁ gopāyanti | kecit sannahyāvasthitāḥ | apare vīrapuruṣās taiḥ pratyudgamya pṛṣṭāḥ | bhavantaḥ kim etad iti | te kathayanti | bhayam | kasya bhayam | jātibhayaṁ jarābhayaṁ vyādhibhayaṁ maraṇabhayam iti | tato ’sau karvaṭakanivāsī janakāyaḥ samāśvastaḥ |",
    "san-mu-kd6:196": "tena khalu samayenāyuṣmān śāriputras tasyām eva parṣadi sanniṣaṇṇo ’bhūt sannipatitaḥ | athāyuṣmān śāriputraś ciraprakrāntaṁ nandaṁ gopālakaṁ viditvā bhagavantam idam avocat | kasmād bhadanta bhagavatā nando gopālakaḥ svākhyāte dharmavinaye pravrajitukāmaḥ punar apy agārāyodyojitaḥ | asthānam etac chāriputrānavakāśo yan nando gopālakaḥ punar api gṛhī agāram adhyāvatsyati sannidhikāraparibhoge kāmān paribhokṣyate | nedaṁ sthānaṁ vidyate | idānīṁ nando gopālakaḥ svāmināṁ gā arpayitvā āgamiṣyati | sa yad arthaṁ kulaputrāḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajanti tad anuttaraṁ brahmacaryaparyavasānaṁ dṛṣṭa eva dharme svayam abhijñāya sākṣātkṛtvopasaṁpadya pravedayiṣyate kṣīṇā me jātir uṣitaṁ brahmacaryaṁ kṛtaṁ karaṇīyaṁ nāparam asmād bhavaṁ prajānāmīti |",
    "san-mu-kd6:197": "athāpareṇa samayena nando gopālakaḥ svāmināṁ gā arpayitvā paṁcaśataparivāro yena bhagavāṁs tenopasaṁkrāntaḥ | upsaṁkramya bhagavantam idam avocat | arpitā me bhadanta svāmināṁ gāvaḥ | labheyāhaṁ bhadanta svākhyāte dharmavinaye pravrajyām upasaṁpadaṁ bhikṣubhāvaṁ careyam ahaṁ bhagavato ’ntike brahmacaryam iti | labdhavān nando gopālakaḥ paṁcaśataparivāraḥ svākhyāte dharmavinaye pravrajyām upasaṁpadaṁ bhikṣubhāvam | evaṁ pravrajitaḥ sa āyuṣmān pūrvavad yāvat suvimuktacittaḥ |",
    "san-mu-kd6:198": "dharmatā aciropapannasya devaputrasya devakanyāyā vā trīṇi cittāny utpadyante | kutaś cyutaḥ | kutropapannaḥ | kena karmaṇeti | maṇḍūkapūrvī devaputraḥ paśyati | tiryagbhyaś cyutaś cāturmahārājikeṣu deveṣūpapanno bhagavato ’ntike cittam abhiprasādyeti | tasyaitad abhavat | na mama pratirūpaṁ syād yad ahaṁ paryuṣitaparivāso bhagavantaṁ darśanāyopasaṁkrameyam | yanv aham aparyuṣitaparivāsa eva bhagavantaṁ darśanāyopasaṁkrameyam iti | atha maṇḍūkapūrvī devaputraś calavimalakuṇḍaladharaḥ pūrvavad yāvat sarvaṁ gaṁgātīram udāreṇāvabhāsenāvabhāsya bhagavantaṁ puṣpair avakīrya bhagavataḥ purastān niṣaṇṇo dharmaśravaṇāya | atha bhagavān maṇḍūkapūrviṇo devaputrasyāśayānuśayaṁ dhātuṁ prakṛtiṁ ca jñātvā tādṛśīṁ caturāryasatyasaṁprativedhikīṁ dharmadeśanāṁ kṛtavān | yāṁ śrutvā pūrvavad yāvad anādikālopacitaṁ satkāyadṛṣṭiśailaṁ jñānavajreṇa bhitvā srotāpattiphalaṁ sākṣātkṛtam | abhikrānto ’haṁ bhadantābhikrāntaḥ | eṣo ’haṁ bhagavantaṁ śaraṇaṁ gacchāmi dharmaṁ ca bhikṣusaṁghaṁ ca | upāsakaṁ ca māṁ dhārayādyāgreṇa yāvajjīvaṁ prāṇopetaṁ śaraṇagatam abhiprasannam | atha maṇḍūkapūrvī devaputro vaṇig iva labdhalābhaḥ śasyasampanna iva kārṣakaḥ śūra iva vijitasaṁgrāmaḥ sarvarogaparimukta ivāturo yayā vibhūtyā bhagavatsakāśam āgatas tayaiva vibhūtyā svabhavanaṁ gataḥ |",
    "san-mu-kd6:199": "bhikṣavaḥ pūrvāpararātraṁ jāgarikāyogam anuyuktā viharanti | tair dṛṣṭo bhagavato ’ntike udāro ’vabhāsaḥ | yaṁ dṛṣṭvā saṁdigdhā bhagavantaṁ papracchuḥ | kiṁ bhagavann imāṁ rātriṁ bhagavantaṁ darśanāya brahmā sahāṁpatiḥ śakro devendraś catvāro lokapālā upasaṁkrāntāḥ | na bhikṣavo brahmā sahāṁpatir na śakro devendro na catvāro lokapālā māṁ darśanāyopasaṁkrāntāḥ | api tu nandena gopālena daṇḍena vāvaṣṭabdho maṇḍūkaḥ sa cchidyamāneṣu carmasu mucyamāneṣu sandhiṣu mā nandasya gopālakasya dharmavikṣepo bhaviṣyatīti niścalas tūṣṇīm avasthito mamāntike cittam abhiprasādya kālagataś cāturmahārājikeṣu deveṣūpapannaḥ | sa imāṁ rātriṁ matsakāśam upasaṁkrāntaḥ | tasya mayā dharmo deśitaḥ | dṛṣṭasatyaś ca svabhavanaṁ gata iti |",
    "san-mu-kd6:200": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta nandena gopālena paṁcaśataparivāreṇa karma kṛtaṁ yena gopālakeṣūpapanno bhagavataś ca śāsane pravrajya sarvakleśaprahāṇād arhatvaṁ sākṣātkṛtam | maṇḍūkapūrviṇā devaputreṇa kiṁ karma kṛtaṁ yena maṇḍūkeṣūpapannaḥ satyadarśanaṁ ca kṛtam iti | bhagavān āha | tenaiva bhikṣavaḥ karmāṇi kṛtāny upacitāni labdhasaṁbhārāṇi pūrvavad yāvat phalanti khalu dehinām |",
    "san-mu-kd6:201": "bhūtapūrvaṁ bhikṣavaḥ asminn eva bhadrake kalpe viṁśativarṣasahasrāyuṣi prajāyāṁ kāśyapo nāma samyaksaṁbuddho loke udapādi | pūrvavad yāvat sa vārāṇasīṁ nagarīm upanisṛtya viharati ṛṣivadane mṛgadāve | tasya pravacane nando gopālakaḥ pravrajitaḥ | tripiṭo dhārmakathiko yuktamuktapratibhānaḥ paṁcaśataparivāraḥ adhikaraṇakuśalaḥ | sa utpannotpannāni saṁghasyādhikaraṇāni vyupaśamayati | tatra dvau bhikṣū stabdhau māninau | na kadācit tasya sakāśam upasaṁkrāmataḥ | tayor apareṇa samayena parasparam adhikaraṇam utpannam | tāv arthārthinau tasya sakāśam upasaṁkrāntau pādābhivandanaṁ kṛtvā kathayataḥ | idaṁ cedaṁ cāvayor adhikaraṇam utpannaṁ vyupaśamayeti | sa saṁlakṣayati | yady aham anayor adyaivādhikaraṇaṁ vyupaśamayiṣyāmi arthārthināv etau na bhūya upasaṁkramiṣyataḥ | tena sarvasaṁghaṁ saṁnipātya tad adhikaraṇaṁ saṁghamadhye upanikṣipya na ekāntīkṛtam | ataḥ parasminn api divase tasya karvaṭake karaṇīyam utpannam | sa tatra gataḥ | tatas tābhyāṁ cirayatīti saṁghaṁ saṁnipātya tad adhikaraṇam upanikṣiptam | tataḥ saṁghena vyupaśamitam | yāvad asau tripiṭo bhikṣus tasmāt karvaṭakād āgataḥ | mārgaśrame prativinodite sārdhaṁvihāryantevāsikān pṛcchati | na tāv arthapratyarthikāv āgacchata iti | te kathayanti | upādhyāya vyupaśāntaṁ tayos tad adhikaraṇam | kena vyupaśamitam | saṁghena | yathākathaṁ tair vistareṇa samākhyātam | tena kharaṁ vākkarma niścāritam | jñāyate āyuṣmanto gopālakair yathā tad adhikaraṇaṁ vyupaśamitam iti | tair apy anusaṁvarṇitam eva me tad upādhyāya gopālakair yathā tad adhikaraṇaṁ vyupaśamitam iti |",
    "san-mu-kd6:202": "kiṁ manyadhve bhikṣavo yo ’sau tripiṭo bhikṣur eṣa evāsau nando gopālakas tena kālena tena samayena | yāny asya tāni paṁca sārdhaṁvihāryantevāsikānāṁ śatāni etāny eva paṁca gopālakaśatāni | yad anena kāśyapasya samyaksaṁbuddhasya śrāvakasaṁgho gopālakavādena samudācaritaḥ sārdhaṁvihāryantevāsikaiś cānusaṁvarṇitaṁ tasya karmaṇo vipākena paṁca janmaśatāni paṁcaśataparivāro gopālakeṣūpapannaḥ | yāvad etarhy api paṁcaśataparivāro gopālakeṣv evopapannaḥ | yad anena paṭhitaṁ svādhyāyitaṁ skandhakauśalaṁ dhātukauśalam āyatanakauśalaṁ sthānāsthānakauśalaṁ ca kṛtaṁ tenaitarhi paṁcaśataparivāreṇa mama śāsane pravrajya sarvakleśaprahāṇād arhatvaṁ sākṣātkṛtam |",
    "san-mu-kd6:203": "maṇḍūkapūrvy api devaputraḥ kāśyapasya samyaksaṁbuddhasya pravacane bhikṣur āsīt | prāhāṇikaḥ sa janapadacārikāṁ caran anyatamasmin karvaṭake vihāram anuprāptaḥ | sa rātryāḥ prathame yāme paryaṅkaṁ baddhvā manasikāraṁ vāhayitum ārabdhaḥ | yāvat svādhyāyakārakā bhikṣavaḥ svādhyāyanti | śabdakaṇṭakāni dhyānāni | sa śabdena cittaikāgratāṁ nāsādayati | sa saṁlakṣayati svādhyāyanti ete | madhyame yāme niṣatsyāmīti | sa madhyame yāme utthāya niṣaṇṇo yāvad anye bhikṣavaḥ svādhyāyaṁ kurvanti | sa saṁlakṣayati paścime yāme niṣatsyāmīti | sa paścime yāme utthāya niṣaṇṇo yāvad apare svādhyāyaṁ kurvanti | tasyāvītarāgatvāt tīvraṁ paryavasthānam utpannam | sa kathayati | ime śramaṇāḥ kāśyapīyā maṇḍūkā iva kṛtsnāṁ rātriṁ raṭitā iti |",
    "san-mu-kd6:204": "kiṁ manyadhve bhikṣavo yo ’sau prāhāṇiko bhikṣur eṣa evāsau maṇḍūkapūrvī devaputraḥ | yad anena kāśyapasya samyaksaṁbuddhasya śrāvakā maṇḍūkavādena samudācaritāḥ | tasya karmaṇo vipākena paṁca janmaśatāni maṇḍūkeṣūpapanno yāvad etarhy api maṇḍūkeṣv evopapannaḥ | yan mamāntike cittaṁ prasāditaṁ tena cāturmahārājikeṣu deveṣūpapannaḥ | yat kāśyape samyaksaṁbuddhe brahmacaryaṁ caritaṁ tenedānīṁ satyadarśanaṁ kṛtam | iti hi bhikṣava ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad ābhogaḥ karaṇīyaḥ | ity evaṁ vo bhikṣavaḥ śikṣitavyam idam avocat |",
    "san-mu-kd6:205": "atha bhagavān nadīṁ gaṁgām avatīrṇas tatra paṁcabhir haṁsamatsyakūrmaśataiḥ parivṛtaḥ pradakṣiṇīkṛtaś ca | teṣāṁ bhagavatā tribhiḥ padair dharmaḥ deśitaḥ | iti hi bhadramukhāḥ sarvasaṁskārā anityāḥ | sarvadharmā anātmānaḥ | śāntaṁ nirvāṇam | mamāntike cittam abhiprasādayata | apy evaṁ tiryagyoniṁ virāgayiṣyatheti | teṣām etad abhavat | nāsmākaṁ pratirūpaṁ syād yad vayaṁ bhagavato ’ntikāt tribhiḥ padair dharmaṁ śrutvā āhāram āharema iti | te nāharaṇāṁ pratipannāḥ | tīkṣṇas tiryayonigatānām agniś cyutaḥ | kālagatāś cāturmahārājikeṣu deveṣūpapannāḥ | dharmatā khalv aciropapannasya devaputrasya vā devakanyāyā vā trīṇi cittāny utpadyante | kutaś cyutaḥ | kutropapannaḥ | kena karmaṇā iti | te paśyanti | tiryagbhyaś cyutāḥ | cāturmahārājikeṣu deveṣūpapannāḥ | pūrvavad yāvan mandārakāṇāṁ puṣpāṇām utsaṁgaṁ pūrayitvā bhagavatsāmantakena nadīṁ gaṁgām avabhāsya bhagavantaṁ puṣpair ākīrya bhagavatsāmantakenānuparivāryāvasthitāḥ | bhagavatā teṣām āśayānuśayaṁ dhātuṁ prakṛtiṁ ca jñātvā tādṛśī caturāryasatyasaṁprativedhikī dharmadeśanā kṛtā pūrvavad yāvad anādikālopacitaṁ satkāyadṛṣṭiśailaṁ jñānavajreṇa bhitvā srotāpattiphalaṁ sākṣātkṛtam | te dṛṣṭasatyāḥ kathayanti | abhikrāntā vayaṁ bhadantābhikrāntāḥ | ete vayaṁ buddhaṁ śaraṇam gacchāmo dharmaṁ ca bhikṣusaṁghaṁ ca | upāsakāṁś cāsmān dhāraya | adyāgreṇa yāvajjīvaṁ prāṇopetaṁ śaraṇagatān abhiprasannān | atha te matsyakacchapahaṁsapūrviṇo devaputrā vaṇija iva labdhalābhāḥ pūrvavad yāvat svabhavanaṁ gatāḥ |",
    "san-mu-kd6:206": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta ebhir haṁsakacchapamatsyaiḥ karma kṛtaṁ yena haṁsakacchapamatsyeṣūpapannāḥ satyadarśanaṁ ca kṛtam iti | bhagavān āha | ebhir eva bhikṣavo haṁsamatsyakacchapaiḥ karmāṇi kṛtāny upacitāni labdhasaṁbhārāṇi pariṇatapratyayāni pūrvavad yāvat phalanti khalu dehinām |",
    "san-mu-kd6:207": "bhūtapūrvaṁ bhikṣavaḥ asminn eva bhadrake kalpe viṁśativarṣasahasrāyuṣi prajāyāṁ kaśyapo nāma śāstā loke udapādi pūrvavad yāvat sa vārāṇasīṁ nagarīm upaniśṛtya viharati ṛṣivadane mṛgadāve | tasyaite śāsane pravrajitā abhūvan | tatraitebhir bhikṣubhiḥ kṣudrānukṣudrāṇi śikṣāpadāni khaṇḍitāni | tasya karmaṇo vipākena haṁsamatsyakūrmeṣūpapannāḥ | yan mamāntike cittam abhiprasāditaṁ tena deveṣūpapannāḥ | yat kāśyape samyaksaṁbuddhe brahmacaryaṁ caritaṁ tena satyadarśanaṁ kṛtam | iti hi bhikṣavaḥ ekāṇtakṛṣṇānāṁ karmaṇām ekāntakṛṣṇo vipākaḥ pūrvavad yāvad ābhogaḥ karaṇīyaḥ | ity evaṁ vo bhikṣavaḥ śikṣitavyam idam avocat |",
    "san-mu-kd6:208": "atha bhagavān nadīṁ gaṁgām uttīrṇaḥ paṁcamātraiḥ pretaśataiḥ parivṛto dagdhasthūṇākṛtibhir asthiyantravaducchritaiḥ svakeśasaṁchannaiḥ parvatopamakukṣibhiḥ sūcīcchidropamamukhair ādīptaiḥ pradīptaiḥ saṁprajvalitaiḥ ekajvālībhūtaiḥ | te kṛtakarapuṭā bhagavantam ūcuḥ | vayaṁ bhadanta pretā vinipatitaśarīrāḥ pūrvakarmāpabādhena pānīyaṁ nāsādayāmaḥ | kuto bhaktasya darśanam | tvaṁ mahākāruṇiko ’smabhyaṁ pānīyam anuprayaccheti | bhagavatā teṣāṁ gaṁgopadarśitā |",
    "san-mu-kd6:209": "eṣā hi śītalajalā susamṛddhatoyā bhāgīrathī vahati sarvajanopabhogyā |",
    "san-mu-kd6:210": "grāmāṁś ca rāṣṭranagarāṇi ca tarpayantī kedāraśālikumudotpalapaṁkajāni ||",
    "san-mu-kd6:211": "pretā kathayanti |",
    "san-mu-kd6:212": "eṣāsmākaṁ vahati hi śuṣkatoyā bhāgīrathī vahati sarvajanopabhogyā |",
    "san-mu-kd6:213": "paśyāma etāṁ rudhiramalena pūrnāṁ rakṣanti caināṁ saparaśudaṇḍahastāḥ || iti |",
    "san-mu-kd6:214": "bhagavān gaṁgādevatām āha |",
    "san-mu-kd6:215": "tvaṁ grāmarāṣṭranagarāṇy anutarpayantī kedāraśālikumudotpalapaṁkajāni |",
    "san-mu-kd6:216": "kasmān na tarpayasi tīvratṛṣābhibhūtān kṛpā na tava bālajanasya duḥkhaiḥ || iti |",
    "san-mu-kd6:217": "gaṁgādevatā prāha |",
    "san-mu-kd6:218": "nāhaṁ bhayān na puruṣād api vā janasya",
    "san-mu-kd6:219": "śāṭhyena vāpi viṣayaṁ jalam utsṛjāmi |",
    "san-mu-kd6:220": "eṣā tu duṣkṛtamahāvaraṇāvṛtānāṁ",
    "san-mu-kd6:221": "śoṣaṁ jalaṁ vrajati ko ’tra mamāparādhaḥ || iti |",
    "san-mu-kd6:222": "tatra bhagavān āyuṣmantaṁ mahāmaudgalyāyanam āmaṁtrayate | saṁtarpaya maudgalyāyana pretān iti | evaṁ bhadanta iti āyuṣmān mahāmaudgalyāyano bhagavataḥ pratiśrutya pretān santarpayitum ārabdhaḥ | tatra pretāḥ sūcīmukhatvān na śaknuvanti mukhaṁ vivartayitum | tato bhagavatā teṣām ṛddhyā mukhaṁ vivṛtam | āyuṣmatā mahāmaudgalyāyanena pānīyaṁ dattam | tais tṛṣāturaiḥ prabhūtaṁ pītam | udarāṇi sphuṭitāni | tato bhagavato ’ntike cittam abhiprasādya kālagatāḥ | pūrvavad dṛṣṭasatyāḥ svabhavanaṁ gatāḥ |",
    "san-mu-kd6:223": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta ebhiḥ pretaiḥ karma kṛtaṁ yena preteṣūpapannāḥ | kiṁ karma kṛtaṁ yena deveṣūpapannāḥ | satyadarśanaṁ ca kṛtam iti | bhagavān āha | ebhir eva bhikṣavaḥ karmāṇi kṛtāny upacitāni labdhasaṁbhārāṇi pūrvavad yāvat phalanti dehināṁ |",
    "san-mu-kd6:224": "bhūtapūrvaṁ bhikṣavaḥ asminn eva bhadrake kalpe viṁśativarṣasahasrāyuṣi prajāyāṁ kaśyapo nāma śāstā loke udapādi pūrvavad yāvat sa vārāṇasīṁ nagarīm upaniśṛtya viharati ṛṣivadane mṛgadāve | tasya śrāvakāc chandakabhikṣaṇaṁ kṛtvā buddhadharmasaṁgheṣu kārān kurvanti | yadā bhagavataḥ kāśyapasya samyaksaṁbuddhasya śāsanaṁ na vaistārikaṁ tadālpāś chandayācakā bhikṣavaḥ | yadā tu vaistārikaṁ tadā bahavaś chandayācakā bhikṣavaḥ saṁvṛttāḥ | yāvad anyatamasmin saṁsthāgāre paṁcopāsakaśatāni saṁniṣaṇṇāni saṁnipatitāni kenacid eva karaṇīyena | saṁbahulāś ca bhikṣavaś chandayācakās teṣāṁ sakāśam upasaṁkrāntāḥ samādāpayitukāmāḥ | te tīvreṇa paryavasthānena kharaṁ vākkarma niṣcāritam | ime śramaṇāḥ kāśyapīyāḥ pretopapannā iva nityaṁ prasāritakarā iti |",
    "san-mu-kd6:225": "kiṁ manyadhve bhikṣavo yāni tāni paṁcopāsakaśatāni etāny eva tāni paṁca pretaśatāni | yad ebhiḥ kāśyapasya samyaksaṁbuddhasya śrāvakāḥ pretavādena samudācaritās tasya karmaṇo vipākena paṁca janmaśatāni preteṣūpapannāḥ | yāvad etarhy api preteṣv evopapannāḥ | yan mamāntike cittaṁ prasāditaṁ tena deveṣūpapannāḥ | yat kāśyape samyaksaṁbuddhe śaraṇāgamanaśikṣāpadāni gṛhītāni tena satyadarśanaṁ kṛtam | iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad ābhogaḥ karaṇīyaḥ | ity evaṁ vo bhikṣavaḥ śikṣitavyam idam avocat |",
    "san-mu-kd6:226": "atha bhagavān nadīṁ gaṁgām uttīrya dakṣiṇena nāgāvalokitena nadīṁ gaṁgāṁ nirīkṣate | bhikṣavo buddhaṁ bhagavantaṁ papracchuḥ | kimarthaṁ bhadanta bhagavān parāvṛtya nadīṁ gaṁgāṁ nirīkṣata iti | bhagavān āha | icchatha bhikṣavo nadyā gaṁgāyā utpattiṁ śrotum | etasya bhagavan kāla etasya sugata samayo yad bhagavān nadyā gaṁgāyā utpattiṁ deśayed bhikṣavaḥ śroṣyanti |",
    "san-mu-kd6:227": "bhūtapūrvaṁ bhikṣavaḥ piṇḍavaṁśo nāma rājā babhūva | dhārmiko dharmarājo dharmeṇa rājyaṁ kārayati | tasya janapadā ṛddhāś ca sphītāś ca kṣemāś ca subhikṣāś cākīrṇabahujanamanuṣyāś ca sadā puṣpaphalavṛkṣāḥ devaḥ kālavarṣī | śasyavatī vasumatī praśāntakalikalahaḍimbaḍamarataskararogāpagatā | manuṣyā nityaṁ dharmaparāyaṇāḥ | yāvad asau rājā saṁprāpte vasantakālasamaye saṁpuṣpiteṣu pādapeṣu haṁsakrauṁcamayūraśukaśārikākokilajīvaṁjīvakanirghoṣite vanaṣaṇḍe antaḥpuraparivṛta udyānabhūmiṁ saṁprasthitaḥ | yāvad anyatamaḥ puruṣo valīpalitottamāṁgaḥ parijīrṇaśarīrāvayavaḥ pariṇatendriyaḥ kṛśo ’lpasthāmo mandamandacāratayā daṇḍam avaṣṭabhya gacchati | tatas tena rājñā amātyāḥ pṛṣṭāḥ | ka eṣa bhavantaḥ puruṣo valīpalitottamāṅgaḥ pūrvavad yāvad daṇḍam avaṣṭabhya gacchatīti | taiḥ samākhyātam | deva saṁskāraparikṣayād eṣa jīrṇo vṛddha ity ucyata iti | rājā kathayati | aham api bhavanta evaṁdharmo bhaviṣyāmīti | te kathayanti | deva sādhāraṇa eṣa dharma iti | tato rājā durmanāḥ saṁprasthitaḥ | punar api puruṣaṁ paśyaty utpāṇḍotpāṇḍukaṁ sphuṭitaparuṣagātraṁ parvatopamakukṣiṁ vraṇapūyotkīrṇair aṅgapratyaṅgāvadhāribhiḥ paṭṭakopanibaddhaiḥ dīrghadīrghaiḥ praśvasantan daṇḍam avaṣṭabhya khaṁjamānagatiṁ saṁprasthitaṁ dṛṣṭvā ca punar amātyān āmaṁtrayate | ka eṣa bhavantaḥ puruṣa utpāṇḍotpāṇḍukaḥ pūrvavad yāvat khaṁjamāno ’bhisaṁprasthita iti | te kathayanti | deva eṣa vyādhito nāma | rājā kathayati | aham api bhavantaḥ evaṁdharmo bhaviṣyāmīti | amātyāḥ kathayanti | deva sādhāraṇa eṣa eva dharmo duṣkṛtakarmakāriṇāṁ pūrvakarmāparādhād bhavatīti | rājā saṁlakṣayati | sarvathā pāpaṁ na kartavyam iti viditvā saṁprasthitaḥ | punar api paśyati | nīlapītalohitāvadātair vastraiḥ śivikām alaṁkṛtāṁ chatradhvajapatākāśaṁkhapaṭahastrīpuruṣadārakadārikābhir ākīrṇāṁ caturbhiḥ puruṣair utkṣiptām ulkāṁ ca purastān nīyamānāṁ kāṣṭhavyagrahastaiḥ puruṣaiḥ pṛṣṭhato ’nubaddhāṁ hā tāta hā bhrātaḥ hā pitaḥ hā svāminn iti ca samantād ārodanaśabdaṁ śrutvā ca punar amātyān āmaṁtrayate | kim eṣā bhavantaḥ śivikā nīlapītalohitāvadātair vastraiḥ pūrvavad yāvad ārodanaśabda iti | amātyāḥ kathayanti | eṣa deva mṛto nāma iti | rājā kathayati | aham api bhavantaḥ evaṁdharmo bhaviṣyāmīti | te kathayanti deva eṣo ’pi sādhāraṇo dharma iti | tato jīrṇāturamṛtasaṁdarśanāt saṁvignamanā evaṁrūpābhogāḥ parityaktavyā iti pratinivṛtya śokāgāraṁ praviśyāvasthita iti |",
    "san-mu-kd6:228": "tasya vijite velāmo nāma brāhmaṇa āḍhyo mahādhano mahābhogo vedavedāṁgapāragaḥ | tena śrutaṁ yathā rājā jīrṇāturamṛtasaṁdarśanād udvignaḥ śokāgāraṁ praviśyāvasthita iti | śrutvā ca punar anekair brāhmaṇaśatasahasraiḥ parivṛtaḥ sarvaśvetaṁ vaḍavāratham abhiruhya sauvarṇena daṇḍakamaṇḍalunā dhāryamāṇena yena rājā piṇḍavaṁśas tenopasaṁkrāntaḥ | amātyaiḥ rājñe niveditam | deva velāmo brāhmaṇo dvāre tiṣṭhati | tato rājā nirgatya athādhikaraṇe niṣaṇṇaḥ | brāhmaṇo velāmo jayenāyuṣā ca vardhayitvā niṣaṇṇaḥ kathayati | kimarthaṁ devaḥ śokāgāre praviśyāvasthita iti | rājñā yathāvṛttaṁ sarvaṁ velāmāya brāhmaṇāya vistareṇārocitam | sa kathayati | devaḥ svakarmaphalabhogī | nātra śokaḥ karaṇīyaḥ | santi satvāḥ sukṛtakarmakāriṇaḥ santi duṣkṛtakarmakāriṇaḥ santi cobhayakarmakāriṇaḥ | cakravartinas tu nityaṁ sukṛtakarmakāriṇaḥ santo deveṣūpapadyante | devo ’pi cakravartī | manuṣyaprativiṣiṣṭaṁ sukham anubhūya divyaṁ sukham anubhaviṣyatīti | api tu deva yajña iṣṭavyaḥ svargasopānabhūta iti | tato rājñā amātyānām ājñā dattā | bhavantaḥ sarvavijite ghaṇṭāvaghoṣaṇaṁ kārayata | rājā nirargalaṁ yajñaṁ yajati | bhavadbhir āgatya paribhoktavyam iti | tato dānaśālā prajñaptā | annam annārthibhyo dīyatāṁ pānaṁ pānārthibhyaḥ | tatrācāmena parisravamāṇena gartaḥ kṛtaḥ | yatrāsau taptaḥ śītībhavati | anavataptaḥ anavatapta iti sajñā saṁvṛttā | tasyācāmena taṇḍulāmbunā ca dvādaśavārṣikeṇa saṁpūryamāṇasya vṛddhiḥ saṁvṛttā | tata iyaṁ mukhena nadī prasṛtā | ācāmanadīti saṁjñā saṁvṛttā iti |",
    "san-mu-kd6:229": "uddānam |",
    "san-mu-kd6:230": "kumāravardhanaṁ krauṁcānam aṅgadikā maṇivatī |",
    "san-mu-kd6:231": "sālabalā sālibalā suvarṇaprasthaś ca sāketā ||",
    "san-mu-kd6:232": "peyā toyikā ca śrāvastī anavataptaḥ |",
    "san-mu-kd6:233": "nagarabinduś ca vaiśālī bhavati paścimā ||",
    "san-mu-kd6:234": "atha bhagavān kumāravardhanam anuprāptaḥ | kumāravardhane āyuṣmantam ānandam āmantrayate | asminn evānanda pradeśe upoṣadho nāma rājā jātaḥ | atraiva cābhivṛddhaḥ | tenāsya nagarasya kumāravardhanaṁ kumāravardhanam iti saṁjñā saṁvṛttā |",
    "san-mu-kd6:235": "krauṁcānam anuprāptaḥ | tatra bhagavān āyuṣmantam ānandam āmaṁtrayate | asminn ānanda krauṁcāne upoṣadhasya rājño hastināgena krauṁcayatā śabdhaḥ kṛtaḥ krauṁcānaṁ krauṁcānam iti saṁjñā saṁvṛttā |",
    "san-mu-kd6:236": "aṅgadikām anuprāptaḥ | aṅgadikāyām anyatamasmin pradeśe smitam akārṣīt | vistareṇa caturbuddhāsanaṁ pūrvavat |",
    "san-mu-kd6:237": "maṇivatīm anuprāptaḥ | maṇivatyām āyuṣmantam ānandam āmaṁtrayate | asyām ānanda maṇivatyāṁ bodhisatvena bahubhir maṇibhir yajño yaṣṭaḥ | maṇivatī maṇivatīti saṁjñā saṁvṛttā |",
    "san-mu-kd6:238": "sālabalām anuprāptaḥ | sālabalāyām anyatamasmin pradeśe smitam akārṣīt | vistareṇa caturbuddhāsanaṁ pūrvavat |",
    "san-mu-kd6:239": "sālibalām anuprāptaḥ | sālibalāyām anyatamasmin pradeśe smitam akārṣīt | vistareṇa caturbuddhāsanaṁ pūrvavat |",
    "san-mu-kd6:240": "suvarṇaprastham anuprāptaḥ | asminn ānanda suvarṇaprasthe bodhisatvena bahusuvarṇako yajño yaṣṭaḥ | apīdānīṁ brāhmanaiḥ prasthena suvarṇo bhājitaḥ | suvarṇaprasthaḥ suvarnaprastha iti saṁjñā saṁvṛttā |",
    "san-mu-kd6:241": "sāketām anuprāptaḥ | sāketāyām āyuṣmantam ānandam āmaṁtrayate | asyām ānanda sāketāyām upoṣadho nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca | tasyāpareṇa samayena mūrdhni piṭako jāto mṛduḥ sumṛduḥ tadyathā tūlapicur vā karpāsapicur vā na ca kiṁcid ābādhaṁ janayati | sa paripākatvāt sphuṭitaḥ | kumāro jātaḥ | abhirūpo darśanīyaḥ prāsādiko gauraḥ kanakavarṇaḥ pūrvavat yāvat sarvāṅgapratyaṅgopetaḥ | mūrdhni jāto mūrdhni jāta iti mūrdhāto mūrdhāta iti saṁjñā saṁvṛttā | upoṣadhasya rājñaḥ ṣāṣṭiḥ strīsahasrāṇi | jātaḥ kumāro ’ntaḥpuraṁ praveśitaḥ | sahadarśanād eva sarvāsāṁ strīṇāṁ stanāḥ prasrutāḥ | ekaikā kathayati māṁ dhāyatu māṁ dhāyatv iti māndhātā māndhāteti ca saṁjñā saṁvṛttā | tatra kecin mūrdhāta iti saṁjānate kecin māndhāteti |",
    "san-mu-kd6:242": "māndhātuḥ kumārasya janapadagatasya upoṣadho rājā glānaḥ saṁvṛttaḥ | sa mūlagaṇḍapatrapuṣpaphalabhaiṣajyair upasthīyate | tathāpy asau hīyata eva | tenāmātyānām ājñā dattā | bhavantaḥ śīghraṁ kumāraṁ rājyābhiṣekeṇābhiṣiṁcata | evaṁ deva iti amātyair dūtasaṁpreṣaṇaṁ kṛtam | upoṣadho rājā glānaḥ | tenājñā dattā kumāraṁ śabdayata rājyābhiṣekaṁ pratyanubhavatv iti | tad arhati kumāraḥ śīghram āgantum iti | sa saṁprasthita upoṣadhaś ca rājā kālagataḥ | tato ’mātyaiḥ punar api tasya dūtasaṁpreṣaṇaṁ kṛtam | kumāra pitā te kālagataḥ | āgaccha rājyaṁ pratīccheti | māndhātā kumāraḥ saṁlakṣayati | yadi mama pitā kālagataḥ kiṁ tatra gacchāmīti viditvā tatraivāvasthitaḥ | amātyaiḥ punar api saṁbhūya agrāmātyaḥ preṣitaḥ | tena gatvābhihitaḥ | kumāra āgaccha rājyaṁ pratīccha iti | sa kathayati | mama dharmeṇa rājyaṁ prāptam | ihaiva rājyābhiṣeka āgacchatv iti | amātyaiḥ saṁdiṣṭam | deva rājyābhiṣeke prabhūtena prayojanam | ratnaśilayā siṁhāsanena cchatreṇa paṭṭena mukuṭena | adhiṣṭhānamadhye ca rājyābhiṣekaḥ kriyate | tad arhati kumāraḥ ihaivāgantum iti | sa kathayati | yadi mama dharmeṇa rājyaṁ prāptam | ihaiva sarvam āgacchatv iti | māndhātuḥ kumārasya divaukaso nāma yakṣa purojavaḥ | tena ratnaśilā siṁhāsanaṁ tatraivānītam | ādhiṣṭhānikāś ca cchatraṁ paṭṭaṁ mukuṭaṁ cādāya svayam evāgatāḥ | adhiṣṭhānaṁ svayam āgataṁ svayam āgatam iti sāketā sāketā iti saṁjñā saṁvṛttā |",
    "san-mu-kd6:243": "tatra bhagavān āyuṣmantam ānandam āmaṁtrayate | āgamayānanda yena śrāvastī iti | evaṁ bhadanta iti āyuṣmān ānando bhagavataḥ pratyaśrauṣīt | atha bhagavān yena śrāvastī tena cārikāṁ caran prakrānto yāvad anyatamasmin pradeśe brāhmaṇaś chinnabhaktako halaṁ vāhayati | tasyārthāya dārikā peyām ādāyāgatā | bhagavāṁś ca taṁ pradeśam anuprāptaḥ | dadarśa sa brāhmaṇo buddhaṁ bhagavantaṁ dvātriṁśatā mahāpuruṣalakṣaṇaiḥ samalaṁkṛtam aśītyā cānuvyañjanair virājitagātraṁ vyāmaprabhālaṁkṛtaṁ sūryasahasrātirekaprabhaṁ jaṁgamam iva ratnaparvataṁ samantato bhadrakam | sahadarśanāt tasya bhagavati prasāda utpannaḥ | na tathā dvādaśavarṣābhyas taḥ śamathaś cittasya kalpatāṁ janayati | aputrasya vā putrapratilābho daridrasya vā nidhidarśanaṁ rājyābhinandino vā rājyābhiṣeko yathopacitakuśalamūlasya satvasya tatprathamato buddhadarśanam | sa tāṁ peyām ādāya laghu laghv eva yena bhagavāṁs tenopasaṁkrāntaḥ | upasaṁkramya bhagavantam idam avocat |",
    "san-mu-kd6:244": "iyaṁ bho gautama peyā iyam asti mamāntike | anukampaṁ piba etad bhagavan gautamaḥ peyām || iti",
    "san-mu-kd6:245": "tato bhagavatā tasya brāhmaṇasya kūpo darśitaḥ | sacet te brāhmaṇa parityājyāḥ asmin jīrṇakūpo prakṣipa iti | tena tasmin jīrṇakūpe prakṣiptāḥ | sa jīrṇakūpo vāṣpāyamānaḥ peyāpūrṇo yathāpi tad buddhānāṁ buddhānubhāvena devatānāṁ ca devatānubhāvena | tato bhagavatā sa brāhmaṇo ’bhihitaḥ | cāraya brāhmaṇa peyām iti | sa cārayitum ārabdhaḥ | bhagavatā tathādhiṣṭhitā yathā sarvasaṁghena peyā | jīrṇakūpo vāṣpāyamānas tathaiva peyāpūrṇo ’vasthitaḥ | tato ’sau brāhmaṇo bhūyasyā mātrayābhiprasanno bhagavataḥ pādābhivandanaṁ kṛtvā purastān niṣaṇṇo dharmaśravaṇāya | tasya bhagavatā āśayānuśayaṁ dhātuṁ prakṛtiṁ ca jñātvā tādṛśī cāturāryāsatyasaṁprativedhikī dharmadeśanā kṛtā pūrvavad yāvad anādyakālopacitaṁ satkāyadṛṣṭiśailaṁ jñānavajreṇa bhitvā srotāpattiphalaṁ sākṣātkṛtam | abhikrānto ’haṁ bhadantābhikrāntaḥ | eṣo ’haṁ bhagavantaṁ śaraṇaṁ gacchāmi dharmaṁ ca bhikṣusaṁghaṁ ca | upāsakaṁ ca māṁ dhāraya adyāgreṇa yāvajjīvaṁ prāṇopetaṁ śaraṇagatam abhiprasannam | athāsau brāhmaṇo vaṇig iva labdhalābhaḥ śasyasaṁpanna iva kārṣikaḥ śūra iva vijitasaṁgrāmaḥ sarvarogaparimukta ivāturo bhagavato bhāṣitam abhinandyānumodya bhagavataḥ pādau śirasā vanditvā bhagavato ’ntikāt prakrānto yāvat kṣetraṁ gataḥ | paśyati tasmin kṣetre sauvarṇān yavān saṁpannān | dṛṣṭvā ca punar vismayotphullalocano gāthāṁ bhāṣate |",
    "san-mu-kd6:246": "aho guṇamayaṁ kṣetraṁ sarvadoṣavivarjitam |",
    "san-mu-kd6:247": "adyaivoptaṁ mayā bījam adyaiva phaladāyikam || iti |",
    "san-mu-kd6:248": "tato ’sau brāhmaṇas tvaritaṁ rājñaḥ sakāśam upasaṁkrāntaḥ | upasaṁkramya jayenāyuṣā ca vardhayitvā rājānam uvāca | deva mayā yavāḥ prakīrṇās te sauvarṇāḥ saṁvṛttāḥ | tatrādhiṣṭhāyikena prasādaḥ kriyatām iti | rājñā adhiṣṭhāyiko ’nupreṣitaḥ | brāhmaṇena rāśīkṛtvā bhājitāḥ | rājabhāgaḥ svābhāvikā yavāḥ saṁvṛttāḥ | adhiṣṭhāyikena rājñe niveditam | rājñā samādiṣṭam | punar bhājayata iti | punar bhājitam | tathaiva rājabhāgaḥ svābhāvikā yavāḥ saṁvṛttāḥ | evaṁ yāvat saptakṛtvo bhājitam | tathaiva rājā kutūhalajātaḥ svayam eva gataḥ paśyati | tathaiva tenāsau brāhmaṇo ’bhihitaḥ | brāhmaṇa tavaitat puṇyanirjātam | alaṁ rājabhāgena | yat tavābhipretaṁ tan mamānuprayaccheti | tatas tena brāhmaṇena parituṣṭena yad dattaṁ te sauvarṇayavāḥ saṁvṛttāḥ |",
    "san-mu-kd6:249": "tato bhagavān saṁprasthito yāvad anyatamasmin pradeśe paṁca kārṣikaśatāny utpāṇḍotpāṇḍukāni sphuṭitapāṇipādāni śaṇaśāṭīnivāsitāni lāṅgalāni vāhayanti | te ’pi balīvardā vraṇapūyotkīrṇaiḥ pratodayaṣṭibhiḥ kṣatavikṣatagātrā muhurmurhur viśvasanto vahanti | dadṛśus te kārṣikā buddhaṁ bhagavantaṁ dvātriṁśatā mahāpuruṣalakṣaṇaiḥ pūrvavad yāvad upacitakuśalamūlaya satvasya tatprathamato buddhadarśanam | tato yena bhagavāṁs tenopasaṁkrāntāḥ | adrākṣīd bhagavāṁs tān kārṣikān | dūrād eva dṛṣṭvā ca punar vinayāpekṣayā mārgād apakramya purastād bhikṣusaṁghasya prajñapta evāsane niṣaṇṇaḥ | atha te kārṣikā bhagavataḥ pādau śirasā vanditvaikānte niṣaṇṇāḥ | tato bhagavatā teṣāṁ kārṣikāṇām āśayānuśayaṁ dhātuṁ prakṛtiṁ ca jñātvā tādṛśī cāturāryāsatyasaṁprativedhikī dharmadeśanā kṛtā pūrvavad yāvad anādyakālopacitaṁ satkāyadṛṣṭiśailaṁ jñānavajreṇa bhitvā srotāpattiphalaṁ sākṣātkṛtam | te dṛṣṭisatyā yena bhagavāṁs tenāñjaliṁ praṇamya bhagavantam idam avocat | labhema vayaṁ bhadanta svākhyāte dharmavinaye pravrajyām upasaṁpadaṁ bhikṣubhāvaṁ carema vayaṁ bhagavato ’ntike brahmacaryam iti | te bhagavatā ehibhikṣukayā pravrājitāḥ pūrvavad yāvan naiva sthitā cf. nepacchitā, Pravr-v III, fol. 47r6 buddhamanorathena | teṣāṁ bhagavatā avavādo dattaḥ | te vyāyacchamānaiḥ pūrvavad yāvad abhivādyāś ca saṁvṛttāḥ |",
    "san-mu-kd6:250": "te balīvardā yoktrāṇi varatrāṇi cchitvā yena bhagavāṁs tenopasaṁkrāntāḥ | upasaṁkramya bhagavataḥ pādau śirasā vanditvā samantakena parivāryāvasthitāḥ | teṣāṁ bhagavatā tribhiḥ padair dharmo deśitaḥ | pūrvavad yāvad yathā gaṁgāvatāre haṁsamatsyakūrmāṇāṁ yāvad dṛṣṭasatyāḥ svabhavanaṁ gatāḥ |",
    "san-mu-kd6:251": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta ebhiḥ kārṣikapūrvakaiḥ bhikṣubhiḥ karma kṛtaṁ yena kārṣikāḥ saṁvṛttā bhagavataś ca śāsane pravrajya sarvakleśaprahāṇād arhatvaṁ sākṣātkṛtam | tair balīvardapūrvakair devaputraiḥ kiṁ karma kṛtaṁ yena balīvardeṣūpapannāḥ satyadarśanaṁ ca kṛtam iti | bhagavān āha | ebhir eva bhikṣavaḥ karmāṇi kṛtāny upacitāni labdhasaṁbhārāṇi pūrvavad yāvat phalanti dehināṁ |",
    "san-mu-kd6:252": "bhūtapūrvaṁ bhikṣavo ’sminn eva bhadrake kalpe viṁśativarṣasahasrāyuṣi prajāyāṁ kaśyapo nāma śāstā loke udapādi | pūrvavad yāvat sa vārāṇasīṁ nagarīm upaniśṛtya viharati ṛṣivadane mṛgadāve | tasya śāsane etāni paṁca kārṣikaśatāni pravrajitāny abhūvan | tatra ebhir na paṭhitaṁ na svādhyāyitaṁ na manasikāro vāhitaḥ kin tu śraddhādeyaṁ bhuktvā bhuktvā saṁgaṇikābhirataiḥ kausīdyenātināmitam |",
    "san-mu-kd6:253": "kiṁ manyadhve bhikṣavo yāni tāni paṁca bhikṣuśatāni etāni paṁca kārṣikaśatāni | yo ’sau vihārasvāmī sa evāsau gṛhapatiḥ | yad ete kārṣikā yad ebhir vihārasvāmisantakaṁ śraddhādeyaṁ paribhujya na paṭhitaṁ na svādhyāyitaṁ nāpi manasikāro vāhitaḥ kin tu saṁgaṇikābhirataiḥ kausīdyenātināmitaṁ tena karmaṇā paṁca janmaśatāni tasya vihārasvāminaḥ kārṣikāḥ saṁvṛttāḥ | yāvad etarhy api tasyaiva kārṣikā jātāḥ | yad ebhiḥ kāśyapasya samyaksaṁbuddhasya śāsane pravrajya brahmacaryaṁ caritaṁ tenaitarhi mama śāsane pravrajya sarvakleśaprahāṇād arhatvaṁ sākṣātkṛtam |",
    "san-mu-kd6:254": "te ’pi balīvardapūrviṇo devaputrāḥ kāśyapasyaiva samyaksaṁbuddhasya śāsane pravrajitā āsaṁs tatraiva kṣudrānukṣudrāṇi śikṣāpadāni khaṇḍitāni | tena karmaṇo vipākena balīvardeṣūpapannāḥ | yan mamāntike cittam abhiprasāditaṁ tena deveṣūpapannāḥ | yat kāsyape samyaksaṁbudde brahmacaryaṁ cīrṇaṁ pratipālitaṁ tenedānīṁ devaputrabhūtaiḥ satyadarśanaṁ kṛtam | iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad ābhogaḥ karaṇīyaḥ | ity evaṁ vo bhikṣavaḥ śikṣitavyam idam avocat |",
    "san-mu-kd6:255": "tatra bhagavān āyuṣmantam ānandam āmaṁtrayate | āgamayānanda yena toyikā | evaṁ bhadantety āyuṣmān ānando bhagavataḥ pratyaśrauṣīt | atha bhagavāṁs toyikām anuprāptaḥ | tasmiṁś ca pradeśe brāhmaṇo lāṅgalaṁ vāhayati | athāsau dadarśa buddhaṁ bhagavantaṁ dvātriṁśatā puruṣalakṣaṇaiḥ samalaṁkṛtam aśītyā cānuvyaṁjanair virājitagātraṁ vyāmaprabhālaṁkṛtaṁ sūryasahasrātirekaprabhaṁ jaṁgamam iva ratnaparvataṁ samantato bhadrakam | sa saṁlakṣayati | yadi bhagavantaṁ gautamam upetyābhivādayiṣyāmi karmaparihānir me bhaviṣyati | atha nopetyābhivādayiṣyāmi puṇyaparihānir me bhaviṣyati | ko ’sāv upāyaḥ syād yena me na karmaparihāniḥ syān nāpi puṇyaparihānir iti | tasya buddhir utpannā | atrastha evābhivādanaṁ karomi | evaṁ na karmaparihānir bhaviṣyati nāpi puṇyaparihānir iti | tena yathāgṛhītayaiva pratodayaṣṭyā tatrasthenaivābhivādanaṁ kṛtam | abhivādaye buddhaṁ bhagavantam iti |",
    "san-mu-kd6:256": "tatra bhagavān āyuṣmantam ānandam āmantrayate | kṣūṇa ānanda eṣa brāhmaṇaḥ | anenopakramyāsmin pradeśe abhivādane kṛte sati pratyātmaṁ jñānadarśanaṁ pravartate | etasmiṇ pradeśe kāśyapasya samyaksaṁbuddhasyāvikopito ’sthisaṁghātas tiṣṭhatīti | aham anenopakramya vandito bhaveyam | evam anena dvābhyāṁ samyaksaṁbuddhābhyāṁ vandanā kṛtā bhavet | tat kasya hetoḥ | asminn ānanda pradeśe kāśyapasya samyaksaṁbuddhasyāvikopito ’sthisaṁghātas tiṣṭhati | athāyuṣmān ānando laghu laghv eva caturguṇam uttarāsaṁgaṁ prajñapya bhagavantam idam avocat | niṣīdatu bhagavān prajñapta evāsane | evam ayaṁ pṛthivīpradeśo dvābhyāṁ samyaksaṁbuddhābhyāṁ paribhukto bhaviṣyati yac ca kāśyapena samyaksaṁbuddhena yac caitarhi bhagavateti | niṣaṇṇo bhagavān prajñapta evāsane | niṣadya bhagavān bhikṣūn āmantrayate sma | icchatha yūyaṁ bhikṣavaḥ kāśyapasya samyaksaṁbuddhasya śarīrasaṁghātam avikopitaṁ draṣṭum | etasya bhagavan kāla etasya sugata samayo yad bhagavān bhikṣūṇāṁ kāśyapasya samyaksaṁbuddhasyāvikopitaṁ śarīrasaṁghātam upadarśayet | dṛṣṭvā bhikṣavaś cittam abhiprasādayiṣyanti | bhagavatā laukikaṁ cittam utpāditam iti | paśyanti bhagavataḥ kāśyapasya samyaksaṁbuddhasya śarīrasaṁghātam avikopitaṁ draṣṭukāmāḥ Tib. adds dharmatā khalu etc., cf. Divy 63.11. | tatas tena kāśyapasya samyaksaṁbuddhasyāvikopitaḥ śarīrasaṁghāta ucchrāpitaḥ | tatra bhagavān bhikṣūn āmantrayate sma | udgṛhṇīta bhikṣavo nimittam | antardhāsyatīty antarhitam |",
    "san-mu-kd6:257": "rājñā prasenajitā śrutam | bhagavatā śrāvakāṇāṁ darśanāyāvikopitaḥ kāśyapasya samyaksaṁbuddhasya śarīrasaṁghāta ucchrāpita iti | śrutvā ca punaḥ kutūhalajātaḥ sārdham antaḥpurakumārair amātyair bhaṭabalāgreṇa naigamajānapadaiś ca saṁprasthitaḥ | evaṁ virūḍhako ’nāthapiṇḍado gṛhapatiḥ uṣidattaḥ purāṇasthapatir viśākhā mṛgāramātā anekāni prāṇiśatasahasrāṇi kutūhalajātāni saṁprasthitāni kaiścit pūrvakaiḥ kuśalamūlaiḥ saṁcodyamānāni | yāvad asāv antarhitaḥ | taiḥ śrutam antarhito ’sau bhagavataḥ kāśyapasya samyaksaṁbuddhasya śarīrasaṁghāta iti | śrutvā ca punas teṣāṁ duḥkhadaurmanasyam utpannaṁ vṛthāsmākam āgamanam iti |",
    "san-mu-kd6:258": "anyatamena copāsakena sa pradeśaḥ pradakṣiṇīkṛtaḥ | evaṁ ca cetasā cittam abhisaṁskṛtam | asmān me padāvihārāt kiyat puṇyaṁ bhaviṣyatīti | atha bhagavāṁs tasya mahājanakāyasyāvipratisārasaṁjananārthaṁ tasya copāsakasya cetasā cittam ājñāya gāthāṁ bhāṣate |",
    "san-mu-kd6:259": "śataṁ sahasrāṇi suvarṇaniṣkā jāmbūnadā nāsya samā bhavanti |",
    "san-mu-kd6:260": "yo buddhacaityeṣu prasannacittaḥ padāvihāraṁ prakaroti vidvān || iti |",
    "san-mu-kd6:261": "anyatamenāpy upāsakena tasmin pradeśe mṛttikāpiṇḍo dattaḥ | evaṁ cittam abhisaṁskṛtam | padāvihārasya tāvad iyat puṇyam ākhyātaṁ bhagavatā | asya tu mṛttikāpiṇḍasya kiyat puṇyaṁ bhaviṣyatīti | atha bhagavāṁs tasya cetasā cittam ājñāya gāthāṁ bhāṣate |",
    "san-mu-kd6:262": "śataṁ sahasrāṇi suvarṇapiṇḍā jāmbūnadā nāsya samā bhavanti |",
    "san-mu-kd6:263": "yo buddhacaityeṣu prasannacittaḥ āropayen mṛttikāpiṇḍam ekam || iti |",
    "san-mu-kd6:264": "tac chrutvānekaiḥ prāṇiśatasahasrair mṛttikāpiṇḍasamāropaṇaṁ kṛtam | aparais tatra muktapuṣpāṇy abhikṣiptāni | evaṁ ca cittam abhisaṁskṛtam | padāvihārasya ca mṛttikāpiṇḍasya ca iyat puṇyam uktaṁ bhagavatā | asmākaṁ tu muktapuṣpāṇāṁ kiyat puṇyaṁ bhaviṣyatīti | atha bhagavāṁs teṣām api cetasā cittam ājñāya gāthāṁ bhāṣate |",
    "san-mu-kd6:265": "śataṁ sahasrāṇi suvarṇapeṭā jāmbūnadā nāsya samā bhavanti |",
    "san-mu-kd6:266": "yo buddhacaityeṣu prasannacitta āropayen muktapuṣpasya rāśim || iti |",
    "san-mu-kd6:267": "aparais tatra mālāvihāraḥ kṛtaḥ | cittaṁ cābhisaṁskṛtam | muktapuṣpāṇāṁ bhagavatā iyat puṇyam uktam | asmākaṁ mālāvihārasya kiyat puṇyaṁ bhaviṣyatīti | atha bhagavāṁs teṣām api cetasā cittam ājñāya gāthāṁ bhāṣate |",
    "san-mu-kd6:268": "śataṁ sahasrāṇi suvarṇavāhā jāmbūnadā nāsya samā bhavanti |",
    "san-mu-kd6:269": "yo buddhacaityeṣu prasannacitto mālāvihāraṁ prakaroti vidvān || iti |",
    "san-mu-kd6:270": "aparais tatra dīpamālā dattā | cittaṁ cābhisaṁskṛtam | mālāvihārasya bhagavatā iyat puṇyam uktam | asmākaṁ dīpadānasya kiyat puṇyaṁ bhaviṣyatīti | atha bhagavāṁs teṣām api cetasā cittam ājñāya gāthāṁ bhāṣate |",
    "san-mu-kd6:271": "śataṁ sahasrāṇi suvarṇavāhā jāmbūnadā nāsya samā bhavanti |",
    "san-mu-kd6:272": "yo buddhacaityeṣu prasannacittaḥ pradīpadānaṁ prakaroti vidvān || iti |",
    "san-mu-kd6:273": "aparais tatra gandhābhiṣeko dattaḥ | cittaṁ cābhisaṁskṛtam | pradīpadānasya bhagavatā iyat puṇyam uktam | asmākaṁ gandhābhiṣekasya kiyat puṇyaṁ bhaviṣyatīti | atha bhagavāṁs teṣām api cetasā cittam ājñāya gāthāṁ bhāṣate |",
    "san-mu-kd6:274": "śataṁ sahasrāṇi suvarṇarāśayo jāmbūnadā nāsya samā bhavanti |",
    "san-mu-kd6:275": "yo buddhacaityeṣu prasannacitto gandhābhiṣekaṁ prakaroti vidvān || iti |",
    "san-mu-kd6:276": "aparais tatra cchatradhvajapatākāropaṇaṁ dattaḥ | cittaṁ cābhisaṁskṛtam | padāvihārasya mṛtpiṇḍadānasya muktapuṣpāṇāṁ mālāvihārasya pradīpadānasya gandhābhiṣekasya ceyat puṇyam uktaṁ bhagavatā | asmākaṁ chatradhvajapatākāropaṇe kiyat puṇyaṁ bhaviṣyatīti | atha bhagavāṁs teṣām api cetasā cittam ājñāya gāthāṁ bhāṣate |",
    "san-mu-kd6:277": "śataṁ sahasrāṇi suvarṇaparvatā meroḥ samā nāsya samā bhavanti |",
    "san-mu-kd6:278": "yo buddhacaityeṣu prasannacitta āropayec chatradhvajāpatākāḥ ||",
    "san-mu-kd6:279": "eṣā hi dakṣiṇā proktā aprameye tathāgate |",
    "san-mu-kd6:280": "samudrakalpe saṁbodhau sārthavāhe anuttare || iti |",
    "san-mu-kd6:281": "teṣām etad abhavat parinirvṛtasya tāvad bhagavataḥ kāraṇam iyat puṇyam uktaṁ bhagavatā | tiṣṭhataḥ kiyat puṇyaṁ bhaviṣyatīti | atha bhagavāṁs teṣām api cetasā cittam ājñāya gāthāṁ bhāṣate |",
    "san-mu-kd6:282": "tiṣṭhantaṁ pūjayed yaś ca yaś cāpi parinirvṛtam |",
    "san-mu-kd6:283": "samaṁ cittaṁ prasādyeha nāsti puṇyaviśeṣatā ||",
    "san-mu-kd6:284": "evaṁ hy acintiyā buddhā buddhadharmo ’py acintiyaḥ |",
    "san-mu-kd6:285": "acintiye prasannānāṁ vipāko ’pi acintiyaḥ ||",
    "san-mu-kd6:286": "teṣām acintiyānām apratihatadharmacakravartinām |",
    "san-mu-kd6:287": "samyaksaṁbuddhānāṁ nālaṁ guṇapāram adhigantum || iti |",
    "san-mu-kd6:288": "tato bhagavatā tasya mahājanakāyasya tathāvidhā dharmadeśanā kṛtā yāṁ śrutvā anekaiḥ prāṇiśatasahasrair mahān viśeṣo ’dhigataḥ | kaiścic chrāvakabodhau cittāny utpāditāni kaiścit pratyekāyāṁ bodhau kaiścid anuttarāyāṁ samyaksaṁbodhau | kaiścid uṣmagatāni pratilabdhāni kaiścin mūrdhānaḥ kaiścit satyānuloma kaiścit kṣāntayaḥ | kaiścit srotāpattiphalaṁ sākṣātkṛtaṁ kaiścit sakṛdāgāmiphalaṁ kaiścid anāgāmiphalam | kaiścit pravrajya sarvakleśaprahāṇād arhatvaṁ sākṣātkṛtam | yadbhūyasā sā parṣad buddhanimnā dharmapravaṇā saṁghaprāgbhārā vyavasthāpitā | tatra śrāddhair brāhmaṇagṛhapatibhis tasmin pradeśe mahaḥ sthāpitaḥ | toyikāmahas toyikāmaha iti saṁjñā saṁvṛttā |",
    "san-mu-kd6:289": "atha bhagavān kosaleṣu janapadeṣu cārikāṁ caran śrāvastīm anuprāptaḥ | śrāvastyāṁ viharati jetavane anāthapiṇḍadasyārāme | aśrauṣīd anāthapiṇḍado gṛhapatiḥ bhagavān kosaleṣu janapadeṣu cārikāṁ caran śrāvastīm anuprāptaḥ śrāvastyāṁ viharati jetavane asmākam evārāme iti | śrutvā ca punar yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvaikānte niṣaṇṇaḥ | ekāntaniṣaṇṇam anāthapiṇḍadaṁ gṛhapatiṁ bhagavān dharmyayā kathayā saṁdarśayati samādāpayati samuttejayati pūrvavad yāvat saṁpraharṣya tūṣṇīm | athānāthapiṇḍado gṛhapatir utthāyāsanāt pūrvavad yena bhagavāṁs tenāṁjaliṁ praṇamya bhagavantam idam avocat | adhivāsayatu me bhagavān śvo ’ntargṛhe bhaktena sārdhaṁ bhikṣusaṁghena iti | pūrvavat śuci praṇītaṁ khādanīyabhojanīyaṁ samudānīya kālyam evotthāyāsanakāni prajñapyodakamaṇīn pratiṣṭhāpya bhagavato dūtena kālam ārocayati | samayo bhadanta sajjaṁ bhaktaṁ yasyedānīṁ bhagavān kālaṁ manyate iti | dauvārikapuruṣam āmaṁtrayate | na tāvad bhoḥ puruṣānyatīrthyakānāṁ praveśo deyo yāvad buddhapramukhena bhikṣusaṁghena na bhuktam | tataḥ paścāt tīrthyakebhyo dāsyāmīti | evam ārya iti dauvārikaḥ puruṣa anāthapiṇḍadasya gṛhapateḥ pratyaśrauṣīt | atha bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṁghapuraskṛtaḥ pūrvavad yāvad dhautahastam apanītapātraṁ nīcataram āsanaṁ gṛhītvā bhagavataḥ purastān niṣaṇṇo dharmaśravaṇāya |",
    "san-mu-kd6:290": "athāyuṣmān mahākāśyapo ’nyatamasmād āraṇyakāc chayanāsanād dīrghakeśaśmaśrulūhacīvaro jetavanaṁ gataḥ | sa paśyati jetavanaṁ śūnyam | tenopadhivārikaḥ pṛṣṭaḥ | kutra buddhapramukho bhikṣusaṁgha iti | tena samākhyātam | anāthapiṇḍadena gṛhapatinopanimaṁtrita iti | sa saṁlakṣayati | tatraiva piṇḍapātaṁ paribhokṣyāmi buddhapramukhaṁ bhikṣusaṁghaṁ ca paryupāsiṣye iti | saḥ anāthapiṇḍadasya gṛhapater niveśanaṁ gataḥ | dauvārikeṇoktaḥ | ārya mā pravekṣyasi | kasyārthāya | anāthapiṇḍadena gṛhapatinā ājñā dattā | mā tāvat tīrthyānāṁ praveśaṁ dāsyasi yāvad buddhapramukhena bhikṣusaṁghena paribhuktam | tataḥ paścāt tīrthyānāṁ dāsyāmīti | āyuṣmān mahākāśyapaḥ saṁlakṣayati tasya me lābhāḥ sulabdhā ye māṁ brāhmaṇagṛhapatayaḥ śramaṇaśākyaputrīya iti na jānate | gacchāmi kṛpaṇajanasyānukampāṁ karomīti viditvā udyānaṁ gataḥ | sa saṁlakṣayati | adya mayā kasyānugrahaḥ kartavyaḥ | yāvad anyatarā nagarāvalambikā kuṣṭhābhibhūtā sarujārtā pakvagātrā bhikṣām aṭati | sa tasyāḥ sakāśam upasaṁkrāntaḥ | tasyāś ca bhikṣāyām ācāmaḥ saṁpannaḥ | tayā āyuṣmān mahākāśyapo dṛṣṭaḥ kāyaprāsādikaś cittaprāsādikaś ca śānteneryāpathena | sā saṁlakṣayati | nūnaṁ mayaivaṁvidhe dakṣiṇīye kārā na kṛtā yena me iyaṁ samavasthā | yady āryo mahākāśyapo mamāntikād anukampām upādāyācāmaṁ pratigṛhṇīyād aham asmai dadyām iti | tata āyuṣmatā mahākāśyapena tasyāś cetasā cittam ājñāya pātram upanāmitam | yadi te bhagini parityaktaṁ tad dīyatām asmin pātre iti | tatas tayā cittam abhiprasādya tasmin pātre dattaṁ makṣikā ca patitā | sā tām apanetum ārabdhā | tasyās tasminn ācāme aṁguliḥ patitā | sā saṁlakṣayati | kiṁ cāpy āryeṇa mama cittānurakṣaṇayā na cchoritam | api tu na paribhokṣyatīti | āyuṣmatā mahākāśyapena tasyāś cetasā cittam ājñāya tasyā eva samakṣam anyatamaṁ kuḍyamūlaṁ niśritya paribhuktam | sā saṁlakṣayati | kiṁ cāpy āryeṇa mama cittānurakṣaṇayā paribhuktaṁ nānenāhāreṇāhārakṛtyaṁ kariṣyatīti | athāyuṣmān mahākāśyapas tasyāś cetasā cittam ājñāya tāṁ nagarāvalambikām idam avocat | bhagini prāmodyam utpādayāmy ahaṁ tvadīyenāhāreṇa rātriṁdivasam atināmayiṣyāmīti | tasyā atīvaudvilyam utpannam | mamāryeṇa mahākāśyapena piṇḍapātaḥ pratipāditaḥ pragṛhīta iti āyuṣmati mahākāśyape cittam abhiprasādya kālagatā | tuṣite devanikāye upapannā | sā śakreṇa devendreṇa dṛṣṭā ācāmaṁ pratipādayantī kālaṁ ca kurvāṇā no tu dṛṣṭā kutropapannā iti | sa nagarān vyavalokayitum ārabdho na paśyati tiraścaḥ pretān manuṣyāṁś ca cāturmahārājikān devān trayastriṁśān na paśyati | tathā hy adhastād devānāṁ jñānadarśanaṁ pravartate nopariṣṭāt | atha śakro devānām indro yena bhagavāṁs tenopasaṁkrāntaḥ | upasaṁkramya bhagavantaṁ gāthābhigītena praśnaṁ papraccha |",
    "san-mu-kd6:291": "carataḥ piṇḍapātaṁ hi kāśyapasya mahātmanaḥ |",
    "san-mu-kd6:292": "kutrāsau modate nārī kāśyapasyācāmadāyikā ||",
    "san-mu-kd6:293": "bhagavān āha |",
    "san-mu-kd6:294": "tuṣitā nāma te devāḥ sarvakāmasamṛddhayaḥ |",
    "san-mu-kd6:295": "tatrāsau modate nārī kāśyapasyācāmadāyikā || iti |",
    "san-mu-kd6:296": "atha śakrasya devendrasyaitad abhavat | ime tāvan manuṣyāḥ puṇyānām apratyakṣadarśino dānāni dadati puṇyāni kurvanti ahaṁ pratyakṣadarśyeva puṇyānāṁ sve puṇyaphale vyavasthitaḥ | tasmād dānāni vā dadāmi puṇyāni vā karomi | ayam āryo mahākāśyapo dīnānāthakṛpaṇavanīpakānukampī | yanv aham enaṁ piṇḍakena pratipādayeyam iti viditvā kṛpaṇavīthyāṁ gṛhaṁ nirmitavān | cīracīracīvarakaṁ kākābhinilīnakaṁ nātiparamarūpaṁ kuvindaṁ cātmānam abhinirmāya uddhūtaśiraskaḥ śaṇaśāṭīnivāsitaḥ sphuṭitapāṇipādo vastraṁ vayitum ārabdhaḥ | śacy api devakanyā kuvindabhāvaveṣadhāriṇī tasarikāṁ kartum ārabdhā | pārśve cāsya divyā sudhā sajjīkṛtā tiṣṭhati | athāyuṣmān mahākāśyapaḥ kṛpaṇānāthavanīpakajanānukaṁpako ’nupūrveṇa tad gṛham anuprāptaḥ | duḥkhitako ’yam iti kṛtvā dvāre sthitena pātraṁ prasāritam | śakreṇa devendreṇa divyāyāḥ sudhāyāḥ pātraṁ pūritam | athāyuṣmato mahākāśyapasyaitad abhavat |",
    "san-mu-kd6:297": "divyaṁ cāsya sudhābhaktam ayaṁ ca gṛhavistaraḥ |",
    "san-mu-kd6:298": "suviruddham iti jñātvā jāto me hradi saṁśayaḥ || iti |",
    "san-mu-kd6:299": "dharmatā hy eṣā | asamanvāhṛtyārhatāṁ jñānadarśanaṁ na pravartate | sa samanvāhartuṁ pravṛtto yāvat paśyati śakraṁ devendram | sa kathayati | kauśika kiṁ duḥkhitajanasyāntarāyaṁ karoṣi | yasya bhagavatā dīrgharātrānugato vicikitsākathaṁkathāśalyaḥ samūla āvṛḍho yathāpi tat tathāgatenārhatā samyaksaṁbuddhena | ārya mahākāśyapa kiṁ duḥkhitajanasyāntarāyaṁ karomi | ime tāvan manuṣyā apratyakṣadarśinaḥ puṇyānāṁ dānāni dadati puṇyāni kurvanti | ahaṁ pratyakṣadarśyeva puṇyāni kathaṁ dānāni na dadāmi puṇyāni vā na karomi | nanu coktaṁ bhagavatā |",
    "san-mu-kd6:300": "karaṇīyāni puṇyāni duḥkhaṁ hy akṛtapuṇyataḥ |",
    "san-mu-kd6:301": "kṛtapuṇyā hi modante asmiṁl loke paratra ca || iti |",
    "san-mu-kd6:302": "tataḥ prabhṛti āyuṣmān mahākāśyapaḥ samanvāhṛtya kulāni piṇḍapātaṁ praveṣṭum ārabdhaḥ | atha śakro devendro ākāśastha evāyuṣmato mahākāśyapasya divyāyāḥ sudhāyāḥ pātraṁ pūrayati | āyuṣmān api mahākāśyapaḥ pātram avāṅmukhaṁ karoty annaṁ pānaṁ choryate | etat prakaraṇaṁ bhikṣavo bhagavata ārocayanti | bhagavān āha | tasmād anujānāmi piṇḍopadhānaṁ dhārayitavyam iti |",
    "san-mu-kd6:303": "sāmantakena śabdo visṛtaḥ | amukayā nagarāvalambikayā āryo mahākāśyapaḥ ācāmena pratipāditaḥ | sā ca tuṣite devanikāye upapannā | iti rājñā prasenajitā kosalena śrutam | śrutvā ca punar yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvaikānte niṣaṇṇaḥ | sa ekāntaniṣaṇṇaṁ rājānaṁ prasenajitaṁ kosalaṁ bhagavān dharmyayā kathayā saṁdarśayati | pūrvavad yāvat saṁpraharṣya tūṣṇīm |",
    "san-mu-kd6:304": "atha rājā prasenajit kosalaḥ utthāyāsanād ekāṁsam uttarāsaṁgaṁ kṛtvā yena bhagavāṁs tenāñjaliṁ praṇamya bhagavantam idam avocat | adhivāsayatu me bhagavān āryamahākāśyapam uddiśya bhaktaṁ saptāheneti | adhivāsayati bhagavān rājñaḥ prasenajitaḥ kosalasya tūṣṇīṁbhāvena | atha rājā prasenajit kosalo bhagavatas tūṣṇīṁbhāvenādhivāsanāṁ viditvā bhagavataḥ pādau śirasā vanditvā bhagavato ’ntikāt prakrāntaḥ | atha rājā prasenajit kosalas tām eva rātriṁ śuci praṇītaṁ khādanīyabhojanīyaṁ samudānīya kālyam evotthāyāsanakāni prajñapyodakamaṇīn pratiṣṭhāpya bhagavato dūtena kālam ārocayati | pūrvavad yāvat svahastaṁ santarpayati saṁpravārayati | anyatamaś ca koṭṭamallako vṛddhānte cittam abhiprasādayaṁs tiṣṭhati | ayaṁ rājā pratyakṣadarśyeva puṇyānāṁ sve puṇyaphale pratitiṣṭho ’tṛpta eva puṇyair dānāni dadānti puṇyāni karoti |",
    "san-mu-kd6:305": "atha rājā prasenajit kosalo ’nekaparyāyeṇa buddhapramukhaṁ bhikṣusaṁghaṁ śucinā praṇītena khādanīyabhojanīyena svahastaṁ santarpya saṁpravārya bhagavantaṁ bhuktavantaṁ viditvā dhautahastam apanītapātraṁ nīcataram āsanaṁ gṛhītvā bhagavataḥ purastān niṣaṇṇo dharmaśravaṇāya | tato bhagavatābhihitaḥ | rājan kasya nāmnā dakṣiṇām ādiśāmi | kiṁ tavāhosvid yena tavāntikāt prabhūtataraṁ puṇyaṁ prasūtam iti | rājā saṁlakṣayati | mama bhagavān piṇḍapātaṁ paribhuṁkte | ko ’nyo mamāntikāt prabhūtataraṁ puṇyaṁ prasaviṣyatīti viditvā kathayati | bhagavan yena mamāntikāt prabhūtataraṁ puṇyaṁ prasūtaṁ tasya bhagavān nāmnā dakṣiṇāṁ ādiśatv iti | tato bhagavatā koṭṭamallakasya nāmnā dakśiṇā ādiṣṭā | evaṁ yāvat ṣaḍdivasān | ṣaṣṭhe divase rājā kare kapolaṁ datvā cintāparo vyavasthitaḥ | mama bhagavān piṇḍapātaṁ paribhuṁkte | koṭṭamallasya nāmnā dakṣiṇām ādiśatīti | so ’mātyair dṛṣṭaḥ | te kathayanti | kimarthaṁ deva kare kapolaṁ datvā cintāparo vyvasthita iti | rājā kathayati | bhavantaḥ kathaṁ na cintāparas tiṣṭhāmi | yatredānīṁ bhagavān mama piṇḍapātaṁ paribhuṁkte koṭṭamallasya nāmnā dakṣiṇām ādiśatīti | tatraiko vṛddhāmātyaḥ kathayati | alpotsukho deva bhavatu | vayaṁ tathā kariṣyāmo yathā śvo bhagavān devasyaiva nāmnā dakṣiṇām ādiśatīti | tena pauruṣeyāṇām ājñā dattā | śvo bhavadbhiḥ praṇītatara āhāraḥ kartavyaḥ prabhūtaś ca | evaṁ cārayitavyaḥ | upārdho bhikṣūṇāṁ pātre pataty ardho bhūmāv iti | amātyair aparasmin divase prabhūtaḥ āhāraḥ sajjitaḥ praṇītaś ca | tataḥ sukhopaniṣaṇṇaṁ buddhapramukhaṁ bhikṣusaṁghaṁ pariveṣitum ārabdhāḥ | upārdhaṁ bhikṣūṇāṁ pātre pātayanty upārdhaṁ bhūmau | tataḥ koṭṭamallakāḥ pradhāvitā bhūmau nipatitaṁ gṛhṇīma iti | te pariveṣakair nivāritāḥ | tataḥ sa koṭṭamallakaḥ kathayati | yady asya rājñaḥ prabhūtaṁ saṁpatsvāpateyam asti | santy anye ’py asmadvidhā duḥkhitakā ye ākāṁkṣante | teṣāṁ kimarthaṁ na dīyate | kim anenāparibhogaṁ choriteneti | tasya koṭṭamallakasya cittavikṣepo jātaḥ | na śaktaṁ tena tathā cittaṁ prasādayituṁ yathā pūrvam | tato rājā buddhapramukhaṁ bhikṣusaṁghaṁ bhojayitvā na mama bhagavān nāmnā dakṣiṇām ādisatīti viditvā dakṣiṇām aśrutvaiva pradiṣṭaḥ | tato bhagavatā rājñaḥ prasenajitaḥ kosalasya nāmnā evaṁ dakṣiṇādiṣṭā |",
    "san-mu-kd6:306": "hastyaśvarathapattiyāyino bhuṁjānasya puraṁ sanaigamaṁ paśyasi |",
    "san-mu-kd6:307": "balaṁ hi rūkṣikāyā alavaṇikāyāḥ kulmāsapiṇḍikāyāḥ || iti |",
    "san-mu-kd6:308": "athāyuṣmān ānando bhagavantam avocat | bahuśo bhadanta bhagavatā rājñaḥ prasenajitaḥ kosalasya niveśane bhuktvā nāmnā dakṣiṇā ādiṣṭā | nābhijānāmi kadācid evaṁvidhāṁ dakṣiṇām ādiṣṭapūrvām | bhagavān āha | icchasi tvam ānanda rājñaḥ prasenajitkosalasyālavaṇikāṁ kulmāsapiṇḍikām ārabhya karmaplotiṁ śrotum | etasya bhagavan kālaḥ etasya sugata samayo yad bhagavān rājñaḥ prasenajitaḥ kosalasyālavaṇikāṁ kulmāsapiṇḍikām ārabhya karmaplotiṁ varṇayet | bhagavataḥ śrutvā bhikṣavo dhārayiṣyantīti | tatra bhagavān bhikṣūn āmantrayate sma |",
    "san-mu-kd6:309": "bhūtapūrvaṁ bhikṣavo ’nyatasmin karvaṭake gṛhapatiḥ prativasati | tena sadṛśāt kulāt kalatram ānītam | sa tayā sārdhaṁ krīḍati ramate paricārayati | tasya krīḍato ramamāṇasya paricārayataḥ putro jātaḥ | pūrvavad yāvad unnīto vardhito mahān saṁvṛttaḥ | yāvad asau gṛhapatiḥ patnīm āmantrayate | bhadre jāto ’smākam ṛṇaharo dhanaharaś ceti | gacchāmi paṇyam ādāya deśāntaram iti | sā kathayaty ārya evaṁ kuruṣveti | sa paṇyam ādāya deśāntaraṁ gataḥ | tatraiva cānayena vyasanam āpanno ’lpaparicchedaḥ saḥ | tasya gṛhe dhanajātaṁ parikṣīṇam | so ’sya putro duḥkhito jātaḥ | tasya gṛhapater vayasyakaḥ | sa tenoktaḥ | mamāpi tvaṁ putraḥ | mama kṣetraṁ pratipālaya | ahaṁ tava bhaktena yogodvahanaṁ karomīti | sa tasya kṣetravyāpāraṁ kartum ārabdhaḥ | so ’pya asya bhaktena yogodvahanaṁ karoti | yāvad apareṇa samayena parva pratyupasthitam | tasya dārakasya mātā saṁlakṣayati | adya gṛhapatipatnī suhṛtsaṁbandhibāndhavaśramaṇabhojane vyagrā bhaviṣyati | gacchāmi sānukālaṁ tasya dārakasya bhaktaṁ nayāmīti | sā sānukālaṁ gatvā gṛhapatipatnyā etam arthaṁ nivedayati | sā ruṣitā kathayati | na tāvac chramaṇabrāhmaṇebhyo dadāmi | jñātīnāṁ vā tāvat preṣyasya dadāmi | adya tāvat tiṣṭhatu | śvo dviguṇaṁ dāsyāmīti | tatas tasya dārakasya mātā saṁlakṣayati | mā dārako bubhukṣito bhaviṣyati | etām ātmīyām alavaṇikāṁ kulmāsapiṇḍikāṁ nayāmīti | sā tām ādāya kṣetraṁ gatā | putrasya vistareṇa yad gṛhapatnyābhihitaṁ tat sarvam ākhyāya kathayati | iyaṁ mayā ātmīyā alavaṇikā kulmāsapiṇḍikā ānītā | etāṁ paribhuṁkṣveti | sa kathayati | sthāpayitvā gaccheti | sā sthāpitvā prakrāntā | asati buddhānām utpāde pratyekabuddhā loke utpadyante hīnadīnānukaṁpakāḥ prāntaśayanāsanabhaktā ekadakṣiṇīyā lokasya | yāvad anyatamaḥ pratyekabuddhas taṁ pradeśam anuprāptaḥ | sa tena dṛṣṭaḥ | kāyaprāsādikaś cittaprāsādikaś ca śānteryāpathavartī | sa saṁlakṣayati | nūnaṁ mayaivaṁvidhe sadbhūtadakṣiṇīye kārā na kṛtā | yena me īdṛśī samavasthā | yady ayaṁ mamāntikād alavaṇikāṁ kulmāsapiṇḍikāṁ gṛhṇīyād aham asmai dadyām iti | tataḥ pratyekabuddhas tasya daridrapuruṣasya cetasā cittam ājñāya pātraṁ prasāritavān | sacet tava parityaktaṁ dīyatām asmin pātre iti | tatas tīvreṇa prasādena sā alavaṇikā kulmāsapiṇḍikā pratyekabuddhāya pratipāditā |",
    "san-mu-kd6:310": "kiṁ manyadhve bhikṣavo yo ’sau daridrapuruṣaḥ eṣa evāsau rājā prasenajit kosalas tena kālena tena samayena | yad anena pratyekabuddhāyālavaṇikā kulmāsapiṇḍikā pratipāditā | tena karmaṇā ṣaṭkṛtvo deveṣu trayastriṁśeṣu rājaiśvaryādhipatyaṁ kāritavān | ṣaṭkṛtvo ’syām eva śrāvastyāṁ rājā kṣatriyo mūrdhābhiṣiktas tenaiva karmāvaśeṣeṇa | etarhy api rājā kṣatriyo mūrdhābhiṣiktaḥ saṁvṛttaḥ | so ’sya piṇḍako vipakvaḥ | vipākaṁ tam ahaṁ sandhāya kathayāmi |",
    "san-mu-kd6:311": "hastyaśvarathapattiyāyino bhuñjānasya puraṁ sanaigamaṁ paśyasi |",
    "san-mu-kd6:312": "balaṁ hi rūkṣikāyā alavaṇikāyāḥ kulmāsapiṇḍikāyāḥ || iti |",
    "san-mu-kd6:313": "sāmantakena śabdo visṛtaḥ | bhagavatā rājñaḥ prasenajitaḥ kosalasyālavaṇikā kulmāsapiṇḍikām ārabhya karmaplotir vyākṛteti rājñā prasenajitkosalena śrutam | sa yena bhagavāṁs tenopasaṁkrāntaḥ | upsaṁkramya bhagavataḥ pādau śirasā vanditvaikānte niṣaṇṇaḥ | ekāntaniṣaṇṇaṁ rājānaṁ prasenajitaṁ kosalaṁ bhagavān dharmyayā kathayā pūrvavad yāvat saṁpraharṣya tūṣṇīm | atha rājā prasenajit kosala utthāyāsanād ekāṁsam uttarāsaṁgaṁ kṛtvā bhagavantam idam avocat | adhivāsayatu me bhagavāṁs traimāsīṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁgheneti | adhivāsayati bhagavān rājñaḥ prasenajitkosalasya tūṣṇīṁbhāvena | tato rājñā prasenajitā kosalena buddhapramukhāya bhikṣusaṁghāya traimāsīṁ śatarasaṁ bhojanaṁ dattam | ekaikaś ca bhikṣuḥ śatasāhasrakeṇa vastreṇācchāditaḥ | tailasya ca kumbhakoṭiṁ samudānīya dīpamālām abhyudyato dātum | tatra bhakte pūjāyāṁ ca mahākolāhalo jātaḥ | yāvad anyatamā nagarāvalambikā atīva duḥkhitā | tayā khaṇḍamallakena bhikṣām aṭantyā sa uccaśabdo mahāśabdaḥ śrutaḥ | śrutvā ca punaḥ pṛcchati | bhavantaḥ kim eṣa uccaśabdo mahāśabda iti | aparaiḥ samākhyātam | rājñā prasenajitā kosalena buddhapramukho bhikṣusaṁghas traimāsīṁ bhojitaḥ | ekaikaś ca bhikṣuḥ śatasahasramūlyena vastreṇācchāditaḥ | tailakumbhakoṭiṁ ca samudānīya dīpamālām abhyudyato dātum iti |",
    "san-mu-kd6:314": "tatas tasyā nagarāvalambikāyā etad abhavat | ayaṁ rājā prasenajit kosalaḥ puṇyair atṛptaḥ adyatvena dānāni dadāti puṇyāni karoti | yanv aham api kutaścit samudānīya bhagavataḥ pradīpaṁ dadyām iti tayā khaṇḍamallakena tailasya stokaṁ yācitvā pradīpaḥ prajvālya bhagavataś caṁkrame dattaḥ | pādayoś ca nipatya praṇidhānaṁ kṛtam | anenāhaṁ kuśalamūlena yathāyaṁ bhagavān śākyamunir varṣaśatāyuṣi prajāyāṁ śāstā loke utpannaḥ evam aham api varṣaśatāyuṣi śākyamunir eva śāstā bhaveyam | yathā cāsya śāriputramaudgalyāyanāv agrayugaṁ bhadrayugam ānando bhikṣur upasthāyikaḥ śuddhodanaḥ pitā mahāmāyā mātā kapilavastu nagaraṁ rāhulabhadraḥ kumāraḥ evaṁ mamāpi śāriputramaudgalyāyanāv agrayugaṁ bhadrayugaṁ syād ānando bhikṣur upasthāyikaḥ śuddhodanaḥ pitā mātā mahāmāyā kapilavastu nagaraṁ rāhulabhadraḥ kumāraḥ putraḥ | yathā cāyaṁ bhagavān dhātuvibhāgaṁ kṛtvā parinirvāsyati evam aham api dhātuvibhāgaṁ kṛtvā parinirvāpayeyam iti |",
    "san-mu-kd6:315": "yāvat sarve te dīpāḥ parinirvāṇāḥ sa tayā prajvālito dīpo jvalaty eva | dharmatā khalu buddhānāṁ bhagavatāṁ na tāvad upasthāpakaḥ pratisaṁlīyati yāvan na buddhā bhagavantaḥ pratisaṁlīnā iti | āyuṣmān ānandaḥ saṁlakṣayati | asthānam anavakāśo yad buddhā bhagavantaḥ ālokaśayyāṁ kalpayiṣyanti yanv ahaṁ pradīpaṁ nirvāpayeyam ti | sa hastena nirvāpayitum ārabdho na śaknoti tataś cīvarakarṇikena tato vyajanena tathāpi na śaknotīti | bhagavān āha | mā khedam ānandāpatsyase | yadi vairaṁbhā api vāyavo vāyeyus te ’pi na śaknuyur nirvāpayituṁ prāg eva hastacīvarakarṇiko vyajanaṁ vā | tathā hy ayaṁ pradīpas tayā dārikayā mahatā cittābhisaṁskāreṇa prajvālitaḥ | api tv ānanda bhaviṣyaty asau dārikā varṣaśatāyuṣi prajāyāṁ śākyamunir nāma tathāgato ’rhatsamyaksaṁbuddhaḥ | śāriputramaudgalyāyanau tasyāgrayugaṁ bhadrayugam ānando bhikṣur upasthāyikaḥ śuddhodanaḥ pitā mātā mahāmāyā kapilavastu nagaraṁ rāhulabhadraḥ kumāraḥ putraḥ | sāpi dhātuvibhāgaṁ kṛtvā parinirvāsyatīti |",
    "san-mu-kd6:316": "sāmantakena śabdo visṛtaḥ | amukayā nagarāvalambikayā bhagavataś caṁkrame śirasā pradīpo dattaḥ | sā bhagavatānuttarāyāṁ samyaksaṁbodhau vyākṛtā | iti śrutvā śrāddhair brāhmaṇagṛhapatibhir asāv anāgataguṇāpekṣayā sarvopakaraṇaiḥ pravāritā |",
    "san-mu-kd6:317": "tathā rajñā prasenajitā kosalena śrutam | tato vismayajātas tailakumbhasahasram ādāya citrāṁ pradīpamālāṁ kṛtavān | catūratnamayaṁ ca pradīpaṁ caṁkramaśirasi pratiṣṭhitavān | tato bhagavataḥ sakāśaṁ gatvā bhagavantam idam avocat | mayā ca bhadanta bhagavān āryamahākāśyapasya pūjādhikāreṇa bhaktasaptāhenopanimaṁtritaḥ | tasya mama bhagavatā alavaṇikāṁ kulmāsapiṇḍikām ārabhya pūrvikā karmaplotir vyākṛtā | punaś ca mayā bhagavāṁs traimāsīṁ saśrāvakasaṁgho bhojitaḥ | ekaikaś ca bhikṣuḥ śatasahasreṇa mūlyena vastrayugenācchāditas tailakumbhakoṭiṁ ca samudānīya pradīpamālā dattā | na cāhaṁ bhagavatānuttarāyāṁ samyaksaṁbodhau vyākṛtaḥ | sādhu bhagavān mamāpy anuttarāyāṁ samyaksaṁbodhau vyākuryāt | kadāsvid ahaṁ lokajyeṣṭhaḥ syāṁ vināyaka iti | bhagavān āha | gambhīrā mahārāja anuttarā samyaksaṁbodhiḥ | gambhīrāvabhāsā durdṛśā duravabodhā atarkyā atarkyāvacarā sūkṣmā nipuṇā paṇḍitavijñavedanīyā | sā na sukarā tvayaikena dānena samupadānetuṁ na dānaśatena na dānasahasreṇa na dānaśatasahasreṇāpi tu mahārāja tvayā anuttarāṁ samyaksaṁbodhim abhiprārthayitā dātavyāny eva dānāni kartavyāny eva puṇyāni sevitavyāni kalyāṇamitrāṇi bhajitavyāni paryupāsitavyāni | evaṁ tvaṁ bhaviṣyasi kadācil lokajyeṣṭho vināyaka iti | evam ukto rājā prasenajit kosalaḥ prārodīd aśrūṇi varṣayan | atha rājā prasenajit kośalaś cīvarakarṇakenāśrūṇy unmṛjya bhagavantam idam avocat | anuttarāṁ bhadanta bhagavatā samyaksaṁbodhiṁ prārhayitā kiyanti dānāni dattāni puṇyāni vā kṛtānīti | bhagavān āha | tiṣṭhantu tāvan mahārāja ye ’tītāḥ kalpāḥ | yan mayāsminn eva bhadrake kalpe anuttarāṁ samyaksaṁbodhiṁ prārthayitā dānāni dattāni puṇyāni cānekaprakārāṇi kṛtāni tac chṛṇuta sādhu ca suṣṭhu ca manasikuruta bhāṣiṣye |",
    "san-mu-kd6:318": "bhūtapurvaṁ mahārājāmitāyuṣi prajāyām upoṣadho nāma rāja babhūva | tasya mūrdhni piṭako jātaḥ | mṛduḥ sumṛdus tadyathā tūlapicur vā karpāsapicur vā paripākatvāt sphuṭitaḥ | kumāro jātaḥ | abhirūpo darśanīyaḥ prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭaḥ uccaghoṣaḥ saṁgatabhrus tuṅganāso dvātriṁśatā mahāpuruṣalakṣaṇaiḥ samalaṁkṛtagātraḥ | jātamātraḥ kumāro ’ntaḥpuraṁ praveśitaḥ | upoṣadhasya rājño ’śītiḥ strīsahasrāṇi kumāraṁ dṛṣṭvā prasrutāni | ekaikā strī kathayati māndhāya māndhāya iti | tasya māndhātā māndhāteti saṁjñā saṁvṛttā | anye kathayanti | mūrdhnā jātas tasmād bhavatu kumārasya mūrdhāta iti nāma | tatra kecin māndhāteti jānate kecin mūrdhāta iti |",
    "san-mu-kd6:319": "vistareṇa māndhātṛsūtraṁ madhyamāgame rājasaṁyuktakanipāte |",
    "san-mu-kd6:320": "māndhātuḥ kumārasya kumārakrīḍāyāṁ krīḍataḥ ṣaṭ śakrāś cyutāḥ | evaṁ yauvarājyaṁ kārayataḥ ṣaḍ mahārājyaṁ kārayataḥ ṣaḍ jāmbūdvīpakān janapadān samanuśāsataḥ ṣaṭ | sahacittotpādāc cāsya ratnavarṣaṁ patitaṁ vastravarṣam | antaḥpure hiraṇyavarṣam |",
    "san-mu-kd6:321": "tena khalu samayena vaiśālyāṁ durmukho nāma ṛṣiḥ paṁcābhijñaḥ | tasyāśramapade nityaṁ pakṣiṇo ’bhinikūjanti | śabdakaṇṭakāni dhyānāni | sa cittaikāgratāṁ nāsādayati | iti tena pakṣiṇāṁ śāpo dattaḥ | śīryantām eṣāṁ pakṣā iti | tato rājñā māndhātrā śrutam | śrutvā niṣkāruṇiko ’yam ṛṣir iti kṛtvā uktaḥ | na tena madviṣaye vastavyam iti | sa saṁlakṣayati | ayaṁ rājā caturdvīpeśvaraḥ kva mayā gantavyam iti | sa sumerupariṣaṇḍaṁ gatvāvasthitaḥ |",
    "san-mu-kd6:322": "evam avaragodānīyaṁ samanuśāsataḥ ṣaṭ śakrāś cyutāḥ | pūrvavidehe ṣaṭ | uttarakurau ṣaṭ | nimindharagirau sthitasya ṣaṭ | evaṁ vinatake ’śvakarṇe sudarśane khadirake īṣādhāre yugandhare ca |",
    "san-mu-kd6:323": "antaroddānam |",
    "san-mu-kd6:324": "nimiṁdhara iti vinatakaḥ aśvakarṇagiris tathā |",
    "san-mu-kd6:325": "sudarśanaḥ khadirakaḥ īṣādhāro yugandharaḥ ||",
    "san-mu-kd6:326": "tataḥ sumerumūrdhany abhirohatā tena ṛśīṇā bhaṭabalāgraṁ stambhitam | divaukaso yakṣaḥ purojavo dṛṣṭvā gāthāṁ bhāṣate |",
    "san-mu-kd6:327": "niyaccha brāhmaṇa krodhaṁ naitat sarvatra sidhyati |",
    "san-mu-kd6:328": "māndhātā nṛpatir hy evaṁ naite vaiśālakā vakāḥ || iti |",
    "san-mu-kd6:329": "rājā māndhātā pṛcchati | kenaitad bhaṭabalāgraṁ stambhitam | devarṣiṇā | rājā pṛcchati | kiṁ teṣām ṛṣīṇāṁ priyam | deva jaṭāḥ | śīryantām eṣāṁ jaṭāḥ | mama ca purojavāḥ santu | tatas teṣāṁ jaṭāḥ śīrṇāḥ | dhanurbāṇapāṇayaś cāgrato dhāvitum ārabdhāḥ | strīratnenābhihitam | deva ṛṣayaḥ ete tapasvinaḥ | kim ebhiḥ | mucyantām iti |",
    "san-mu-kd6:330": "rājñā muktāḥ | taiḥ punar api vīryam āsthāya paṁcābhijñāḥ sākṣātkṛtāḥ |",
    "san-mu-kd6:331": "tathā nandopanando nāgarājo māndhātṛbalaṁ dṛṣṭvā asurā hy ete iti caturaṅgena balakāyena pratyudgataḥ | sainyadarśanād eva bhagnaḥ | deva karoṭapāṇayo yakṣā māyādharāḥ sadāmattāś ca | sarve ca nandopanandādayo bhagnā yena cāturmahārājikā devās tenopasaṁkrāntāḥ | upasaṁkramya cāturmahārājikān devān idam avocat | yat khalu mārṣā jānīdhvaṁ mahāsainyaṁ pratyupasthitam | sannahyatāṁ caturaṁgo balakāyaḥ | vayaṁ sarve bhagnā iti | taiḥ parijñātam | te kathayanti | bhavantaḥ ayaṁ māndhātā rājā cakravartī śakraṁ devendraṁ darśanāya gacchati | puṇyamaheśākhyaś cāyam | kā śaktir asmākam anena sārdhaṁ saṁgrāmayitum | kin tu ardhaṁ pādyaṁ ca gṛhītvā pratyudgantavyam iti | tataś cāturmahārājikā devā ardhaṁ pādyaṁ ca gṛhītvā cchatradhvajapatākābhir vividhaiś ca vādyaiḥ pratyudgatāḥ | tato rājā māndhātā cāturmahārājikān devān pratisaṁmodya devaiḥ parivṛto devāṁs trayastriṁśān gataḥ | śakreṇa ca devendreṇārdhāsanenopanimantritaḥ | tato ’surāś caturaṅgaṁ balakāyaṁ sannahya śakraṁ devendram abhigatāḥ | yakṣaiḥ śakrasya devendrasyārocitam | yat khalu kauśika jānīyā asurāḥ paṁca gulmakān bhaṅktvā pratyupasthitāḥ | yat te kṛtyaṁ karaṇīyaṁ vā tat kuruṣveti | tataḥ śakro devendraḥ saṁprasthitaḥ | rājñā māndhātrābhihitaḥ | tiṣṭha aham eva gacchāmīti | śakraḥ kathayati | evaṁ kuruṣveti | tato rājā māndhātā aṣṭādaśabhir bhaṭabalāgrakoṭībhir upari vihāyasam abhyudgamya guṇāsphālanaṁ kṛtavān | asurā aṣṭādaśa bhaṭabalāgrakoṭībhir dṛṣṭvā ativibhīṣaṇaṁ ca śabdaṁ śrutvā karṇau pidhāya niṣpalāyitāḥ |",
    "san-mu-kd6:332": "tato rājño māndhātur etad abhavat | asti me jambudvīpe dvīpaḥ ṛddhaś ca sphītaś ca kṣemaś ca subhikṣaś cākīrṇabahujanamanuṣyaś ca pūrvavidehaḥ avaragodānīyaḥ uttarakuruś ca | yanv ahaṁ devānāṁ ca manuṣyāṇāṁ ca rājyaiśvaryādhipatyaṁ kārayeyam iti | sahacittopādād rājā māndhātā tasya ṛddhe parihīne jambudvīpam āgatya kharam ābādhitaṁ praveditavān gāthāṁ ca bhāṣate |",
    "san-mu-kd6:333": "na kārṣāpaṇavarṣeṇa tṛptiḥ kāmeṣu vidyate |",
    "san-mu-kd6:334": "alpāsvādān bahuduḥkhān kāmān vijñāya paṇḍitaḥ |",
    "san-mu-kd6:335": "api divyeṣu kāmeṣu ratiṁ naivādhigacchati ||",
    "san-mu-kd6:336": "tṛṣṇākṣaye rato bhavati samyaksaṁbuddhaśrāvakaḥ |",
    "san-mu-kd6:337": "parvato ’pi suvarṇasya samo himavatā bhavet |",
    "san-mu-kd6:338": "nālam ekasya tad vittam iti vidvān samācaret ||",
    "san-mu-kd6:339": "yaḥ prekṣate duḥkham ito nidānaṁ kāmeṣu jātu sa kathaṁ rameta |",
    "san-mu-kd6:340": "loke hi śalyam upadhiṁ viditvā tasyaiva dhīro vinayāya śikṣate ||",
    "san-mu-kd6:341": "tataḥ sa rājā māndhātā nirargalaṁ yajñam iṣṭvā gāthāṁ bhāṣate |",
    "san-mu-kd6:342": "",
    "san-mu-kd6:343": "alpakaṁ jīvitaṁ jñātvā sukṛcchraṁ sāṁparāyikam |",
    "san-mu-kd6:344": "karaṇīyāni puṇyāni duḥkhaṁ hy akṛtapuṇyataḥ ||",
    "san-mu-kd6:345": "tasmād dhi puṇyakāmena deyaṁ dānaṁ yathāvidhi |",
    "san-mu-kd6:346": "kṛtapuṇyā hi modante loke ’smiṁś ca paratra ca || iti |",
    "san-mu-kd6:347": "bagavān āha | kiṁ manyase mahārāja yo ’sau rājā māndhātā aham eva sa tena kālena tena samayena | yan mayā itthaṁ satvahitaṁ kṛtaṁ tena nānuttaraṁ jñānam adhigatam | kiṁ tv etad dānam anuttarāyāḥ samyaksaṁbodher hetumātrakaṁ saṁbhāramātrakam |",
    "san-mu-kd6:348": "punar api mahārāja yan mayā anuttarāṁ samyaksaṁbodhiṁ prārthayitā sarvahitaṁ kṛtaṁ tac chrūyatām |",
    "san-mu-kd6:349": "bhūtapūrvaṁ mahārāja mahāsudarśano nāma rājābhūc cakravartī saptatiratnaiḥ samanvāgataś catasṛbhiś ca mānuṣikābhi riddhibhiḥ |",
    "san-mu-kd6:350": "vistareṇa mahāsudarśanasūtre dīrghāgame ṣaṭsūtrikanipāte |",
    "san-mu-kd6:351": "atha mahāsudarśano rājā dharmaprāsāde pañca pratyekabuddhaśatāni bhojayitvā pratyekaṁ ca dūṣyayugenācchādayitvā gāthāṁ bhāṣate |",
    "san-mu-kd6:352": "labdhvā hi vipulaṁ bhogaṁ na pramādyed vicakṣaṇaḥ |",
    "san-mu-kd6:353": "dadyāt saṁpannaśīlebhyo yatra ridhyanti dakṣiṇāḥ ||",
    "san-mu-kd6:354": "evaṁ datveha medhāvī śrāddho muktena cetasā |",
    "san-mu-kd6:355": "avyāvādasukhe loke upapadyeta paṇḍitaḥ || iti |",
    "san-mu-kd6:356": "syāt khalu te mahārāja anyaḥ sa tena kālena tena samayena mahāsudarśano nāma rājā cakravartī caturdvīpeśvaraḥ saptatiratnaiḥ samanvāgataś catasṛbhiś ca mānuṣikābhi riddhibhir iti na khalv evaṁ draṣṭavyam | api tv aham eva sa tena kālena tena samayena mahāsudarśano nāma rājā cakravartī caturdvīpeśvaraḥ saptatiratnaiḥ samanvāgataś catasṛbhiś ca mānuṣikābhi riddhibhiḥ | syāt khalu te mahārāja tena mayā dānena vā dānasaṁvibhāgenānuttarā samyaksaṁbodhir adhigatā iti na khalv evaṁ draṣṭavyam | api tu tad dānam anuttarāyāḥ samyaksaṁbodher hetumātrakaṁ pratyayamātrakaṁ saṁbhāramātrakam |",
    "san-mu-kd6:357": "punar api mahārāja yan mayā anuttarāṁ samyaksaṁbodhiṁ prārthayatā dānāni dattāni puṇyāni ca kṛtāni tac chrūyatām |",
    "san-mu-kd6:358": "bhūtapūrvaṁ mahārāja velāmo nāma brāhmaṇamahāsālo ’bhūt | sa idam evaṁrūpaṁ brāhmaṇebhyo dānam adāc caturaśītināgasahasrāṇāṁ suvarṇālaṁkārāṇāṁ suvarṇadhvajānāṁ hemajālapraticchannānām |",
    "san-mu-kd6:359": "vistareṇa velāmasūtre madhyamāgame brāhmaṇanipāte |",
    "san-mu-kd6:360": "sa evaṁ dānāni datvā gāthāṁ bhāṣate |",
    "san-mu-kd6:361": "dānaṁ datvā sukhī hi syād dānaṁ datvā viśāradaḥ |",
    "san-mu-kd6:362": "dānena pūjyate sādhu deveṣu manujeṣu ca ||",
    "san-mu-kd6:363": "tasmāt saṁpattikāmena dānaṁ deyaṁ viśāradaiḥ |",
    "san-mu-kd6:364": "mokṣam ākāṁkṣatā nityam aiśvaryaṁ ca surālayam ||",
    "san-mu-kd6:365": "syāt khalu te mahārāja anyaḥ sa tena kālena tena samayena velāmo nāma brāhmaṇamahāsālo ’bhūt | na khalv evaṁ draṣṭavyam | aham eva sa tena kālena tena samayena velāmo nāma brāhmaṇamahāsālo ’bhūvam | mayā tad evaṁvidhaṁ brāhmaṇebhyo dānaṁ dattam | syāt khalu te mahārāja tena mayā dānena vā dānasaṁvibhāgenānuttarā samyaksaṁbodhir adhigateti na khalv evaṁ draṣṭavyam | api tu tad dānam anuttarāyāḥ samyaksaṁbodher hetumātrakaṁ pratyayamātrakaṁ saṁbhāramātrakam |",
    "san-mu-kd6:366": "punar api mahārāja yan mayā anuttarāṁ samyaksaṁbodhiṁ prārthayatā dānāni dattāni puṇyāni ca kṛtāni tac chrūyatām |",
    "san-mu-kd6:367": "bhūtapūrvaṁ mahārāja śakuno nāma rājābhūc cakravartī caturdvīpeśvaraḥ saptatiratnaiḥ samanvāgataś catasṛbhiś ca mānuṣikābhi riddhibhiḥ | śakrasya devendrasya suhṛd vayasyakaḥ | tasya rājñī na putro na duhitā | sa kare kapolaṁ datvā cintāparo vyavasthitaḥ | īdṛśe mama bhogaiśvarye na putro na duhitā | mamātyayād uddāyādaṁ kulaṁ bhaviṣyati | sa śakreṇa devendreṇa dṛṣṭaḥ | sa kathayati | mārṣa kasmāt tvaṁ kare kapolaṁ datvā cintāparas tiṣṭhati | sa kathayati | kauśika īdṛśe mama mahābhogaiśvarye na putro na duhitā | mamātyayād uddāyādaṁ kulaṁ bhaviṣyati | sa kathayati | mārṣa ahaṁ te oṣadhiṁ preṣayiṣyāmi | devyaḥ pāsyanti | tatas te putrā bhaviṣyanti duhitaraś ca | śakreṇa gandhamādanāt parvatād oṣadhir ādāya tasya rājñaḥ preṣitā | rājñā antaḥpurasyārpitā | imām oṣadhīṁ pāsyatha | tasya rājñaḥ agramahiṣī śayitikā | tābhis tām anutthāpyauṣadhiḥ pītā | sarvās tā āpannasatvāḥ saṁvṛttāḥ | tataḥ paścāt sā agramahiṣī vyutthitā | tayā tā dṛṣṭā āpannasatvāḥ | sā kathayati | kiṁ yuṣmābhiḥ kṛtaṁ yenāpannasatvāḥ saṁvṛttāḥ | tāḥ kathayanti | devenāsmabhyam oṣadhyaḥ pānāya dattāḥ | kimarthaṁ yuṣmābhir ahaṁ notthāpitā | api tu katareṇa bhājanena oṣadhyaḥ pītāḥ | kuśamoṭakaṁ baddhvā | kutra te kuśāḥ | ime tiṣṭhanti | tayā kuśāḥ prakṣyālya pītāḥ | sāpy āpannasatvā saṁvṛttā | tā aṣṭānāṁ vā navānāṁ vā māsānām atyayāt prasūtāḥ | sarvāsāṁ putrā jātāḥ | tasyā apy agramahiṣyāḥ putro jāto ’ṣṭādaśabhir avalakṣaṇaiḥ samanvāgataḥ | siṁhavaktrākṛtimukho mahānagnabalaḥ | tasya vistareṇa jātasya jātimahaṁ kṛtvā kuśa iti nāmadheyaṁ vyavasthāpitam | sa rājā taṁ dṛṣṭvā vikopaṁ janayate tān anyāṁś ca putrān dṛṣṭvā prasādaṁ pravedayate | prātisīmakoṭṭarājānaḥ kathayanti | bhavanto vayam anena mahāśakunirājñā sarve abhibhūtā gacchāmaḥ | taṁ rājyāt cyavayāmaḥ | te āgatya caturaṁgabalakāyena tasya nagaraṁ veṣṭayitvāvasthitāḥ | rājā mahāśakunir na śaknoti taiḥ sārdhaṁ saṁgrāmayitum | sa dvārāṇi baddhvā prākārāṇi māpayitvāvasthitaḥ | kuśo mātuḥ sakāśaṁ gatvā kathayati | amba kasyārthe dvārāṇi baddhāni | eṣa tava pitā koṭṭarājabhiḥ sārdhaṁ na śaknoti saṁgrāmayitum | sa eṣa dvārāṇi baddhvāvasthitaḥ | amba aham ebhiḥ sārdhaṁ saṁgrāmaṁ saṁgrāmayāmi | mama rājā ratham anuprayacchatu | putra tvam asyāniṣṭo dveṣyaś ca | sa eṣa tava kiṁ rathaṁ dāsyati | amba gaccha | gatvā kathaya | kuśaḥ kumāra ebhiḥ sārdhaṁ saṁgrāmayiṣyati | ratham anuprayaccha | tayā gatvā rājābhihitaḥ | deva kumāraḥ kathayati | aham ebhiḥ sārdhaṁ saṁgrāmayāmi | ratham anuprayaccha | tena tasya ratho ’nupradattaḥ | sa dvau tūṇau baddhvā ratham adhiruhya nirgantum ārabdhaḥ | śakro devendraḥ saṁlakṣayati | ime koṭṭarājāno balavantaḥ | ko ’yaṁ kuśaḥ kumāro bhadrakalpīyo bodhisatvaḥ khedam āpatsyate | sāhāyyam asya kalpayitavyam | tena tasya śaṁkhacakragadānupradattā | bodhisatva ebhis tvaṁ jīvikāṁ kalpaya | sa dvārāṇy uddhāṭya nirgataḥ | sa śaṁkham āpūrayati | tadā śaṁkhaśabdena senā vidrāvayati | kecit tena śabdena badhirībhūtāḥ | niṣpalāyanti kecit karṇau pidhāya | yadi cakraṁ gadāṁ kṣipanti tad rasātalaṁ praviśati | tena raṇamadhyaṁ gatvā śaṁkham āpūritam | sarveṣāṁ karṇāni sphuṭitāni | te puruṣarākṣaso ’yam iti kṛtvā niṣpalāyitāḥ | sa sarvasāmantavijayaṁ kṛtvā pituḥ sakāśam āgataḥ | deva mayā deśaḥ prasādhitaḥ | sarvarājāno nirjitāḥ | iti śrutvā rājā mahāśakunis tuṣṭaḥ | sa saṁlakṣayati | kuśaḥ kumāro balavān vīryasaṁpannaḥ | katham aham asyāntike aprasādaṁ pravedayāmi | sa tasyāntike prasādaṁ pravedayitum ārabdhaḥ | tena te putrā niveśitāḥ | kuśasyāpi dārikāṁ yācitum ārabdhaḥ | sarve te kathayanti | dāsyāmo dārikāṁ kuśavarjam | anyatamena rājñānyatamasya rājño duhitā yācitā | na tāvad udvāhaḥ kriyate | yāvan mahāśakunirājñānyasya putrasyārthe vyājāntareṇa sā dārikā kuśasyānupradattā | nakṣatradivasamuhūrtadivasaṁ dṛṣṭvā ca kuśaḥ kumāro niveśitaḥ | rājā kathayati | bhavanto na kenacit kuśasyādarśaḥ samarpayitavyo nāpy abhiṣekapātreṇa snāpayitavyaḥ | na ca divāntaḥpure praveśe dātavyaḥ | kuśaḥ kumāro mātṛbhiḥ sārdhaṁ krīḍati | tayā patnyā dṛṣṭaḥ | sā kathayati | ka eṣa piśācaḥ kumārāṇāṁ madhye krīḍati | eṣa tava svāmī bhaviṣyati | bhūyo ’pi tayā kumāraiḥ sārdhaṁ jalakrīḍanayā krīḍan dṛṣṭaḥ | yāvat tavaiva svāmī | kīdṛśo mama svāmī bhaviṣyati | sā saṁlakṣayati | pratyakṣīkariṣyāmi | tayā pradīpaṁ prajvālya kuṇḍīrakeṇa pracchādya sthāpitaḥ | sa cāntaḥpuraṁ praviṣṭaḥ | tayā ca pradīpaḥ pradarśitaḥ | yāvat paśyati aṣṭādaśabhir avalakṣaṇaiḥ samanvāgato siṁhavaktrākṛtimukhaś ca | sā kathayati piśācaḥ piśāca iti kṛtvā niṣpalāyitā | rājño mahāśakunino ’nyatamaṁ kārvaṭikaṁ vyutthitam | tena kuśaḥ kumāraḥ preṣitaḥ | gaccha kārvaṭikaṁ sannāmaya | sa tatra gataḥ | kuśapatnyā mātāpitroḥ saṁdiṣṭam | kiṁ yuṣmākaṁ pṛthivyāṁ puruṣā na santi yāhaṁ yuṣmābhiḥ piśācasyānupradattā | yadi mama nayatheti evaṁ kuśalam | noced aham ātmānaṁ praghātayiṣye | sā tair nītā | kuśo ’pi kumāras taṁ kārvaṭikaṁ nirjityāgataḥ | sa mātaraṁ pṛcchati | amba kutra sā mama patnī | sā kathayati | mātāpitṛbhyāṁ nītā | kasyārtham | tvaṁ piśāca iti kṛtvā | amba gacchāmi tām ānayāmi | putraivaṁ kuruṣva | sa śaṁkhacakragadām ādāya saṁprasthitaḥ | yāvad anyatamasmin karvaṭake siṁhabhayena mahājanakāyā dvārāṇi baddhvā diśo ’nuvyavalokayantas tiṣṭhanti | kuśaḥ kumāraḥ kathayati | kim eva tiṣṭhatha | siṁhabhayāt | kiṁ nā praghātayatha | na śaknumaḥ | yady ahaṁ praghātayāmi kiṁ mamānuprayacchatha | caturaṁgasya balakāyasyārdham | kuśena kumāreṇa siṁhasamīpaṁ gatvā śaṁkhaḥ āpūritaḥ | tasya karṇau sphuṭitau | kālaṁ gataḥ | sa taṁ gṛhītvā karvaṭakaṁ gataḥ | bhavantaḥ ayaṁ sa siṁhaḥ | gṛhṇantu caturaṁgasya balakāyasyārdham | sa kathayati | yuṣmākam eva haste tiṣṭhatu | pratinivṛttato dāsyatha | tasya yasmin karvaṭake sā patnī taṁ ca karvaṭakaṁ gataḥ | mālākārasakāśam upasaṁkrāntaḥ | kas tvam īdṛśaḥ | sa kathayati | mālikaputraḥ | kiṁ tava nāma | vṛjika iti | kuśalā bhavanti bodhisatvās teṣu teṣu śilpasthānakarmasthāneṣu | sa śobhanāṁ mālāṁ grathnāti | sa mālikas tasyā dārikāyās tāṁ mālāmanuprayacchati | sā kathayati | na tvaṁ kadācid īdṛśīṁ mālāṁ grathitapūrvaḥ | kim atra kāraṇam | mamāntevāsinā grathitam | paśyāmi tavāntevāsinam | tena sa tatra nītas tayā dṛṣṭaḥ | sā saṁlakṣayati | ko ’yaṁ piśāca āgataḥ | tayā śābdaḥ kṛtaḥ | piśācaḥ piśāca iti niṣkāsitaḥ | sūpakārasakāśaṁ gataḥ | sa kathayati | kas tvam iti | ahaṁ sūpakāraputraḥ | kiṁnāmā tvam | sthālīsugandho nāma | sa śobhanaṁ sādhanapacanaṁ karoti | sa sūpakāras tasyā dārikāyās taṁ sādhanapacanaṁ samarpayati | sā dārikā kathayati | bhoḥ puruṣa śobhanasādhanapacanasya ko yogaḥ | mamāntevāsinā sādhitam | paśyāmi tavāntevāsinam | yāvat tatrāpi sa niṣkāsitaḥ | vadyasakāśaṁ gataḥ | sa kathayati | kas tvam | vaidyaputraḥ | kiṁnāmā tvam | ātreyo nāma | tasyā dārikāyāḥ śirortiḥ prādurbhūtā | tāṁ vaidyā na śaknuvanti svasthīkartum | sa vaidyaś cintāparo vyavasthitaḥ | sa kathayati | upādhyāya kiṁ cintāparo bhavasi | rājaduhitryā śirortiḥ | na śaknumaḥ svasthīkartum | gacchāmy ahaṁ svasthīkaromi | sa gatas tayā dṛṣṭaḥ | sā saṁlakṣayati | ko ’yaṁ piśāca āgataḥ | bhūyaḥ saṁlakṣayati | yadi kiṁcid vakṣyāmi na me svasthīkariṣyati | yadāhaṁ svasthībhaveyaṁ tadā niṣkāsayiṣye | sā tena svasthīkṛtā | tadā śabdaḥ kṛtaḥ piśācaḥ piśāca iti | sa tayā niṣkāsitaḥ | amātyasakāśaṁ gataḥ | kas tvam | ahaṁ sahasrayodhī | tais tasya saṁgrahaḥ kṛtaḥ | sā rājaduhitā yena labdhapūrvā tena śrutam | yā sā mama rājaduhitā labdhapūrvā sā kuśaṁ kumāraṁ parityajya svagṛhaṁ gatā | tena tasya rājñaḥ saṁdiṣṭam | yadi tāvan me dārikām anuprayacchasīti evaṁ kuśalam | no ced rājyāc cyāvayiṣye | sa kathayati | eṣā mama duhitā rājño mahāśakuneḥ putrasya kuśasya kumārasya pradattikā | kim idānīm anyasmai dāsye | sa caturaṁgeṇa balakāyenāgatya tasya rājadhānīṁ veṣṭayitvāvasthitaḥ | sa rājā tena sārdhaṁ na śaknoti saṁgrāmaṁ saṁgrāmayitum | sa dvārāṇi baddhvāvasthitaḥ | kuśaḥ kumāro ’mātyān āmaṁtrayate | kasmād bhavanto dvārāṇi baddhāni | tais tasya vistareṇārocitam | kuśaḥ kumāraḥ kathayati | yadi mama rājā duhitaram anuprayacchati ahaṁ tena sārdhaṁ saṁgrāmaṁ saṁgrāmayiṣye | taiḥ rājña ārocitam | sa kathayati | eṣā mayā duhitā mahāśakuneḥ putrasya dattikā | katham aham asya dāsye | api ca dārikārthe ’yaṁ saṁrambhaḥ | amātyāḥ kathayanti | deva eṣa tāvad anena sārdhaṁ saṁgrāmaṁ saṁgrāmayatu | na jñāyate kasya jayo bhaviṣyati | tatra vayaṁ kālajñā bhaviṣyāmaḥ | kuśaḥ kumāraḥ paṁcaśatike dvau tūṇau baddhvā śaṁkhacakragadāṁ ca gṛhītvā nirgataḥ | tena śaṁkham āpūritam | teṣāṁ karṇāni sphuṭitāni | niṣpalāyitāḥ | sā rājaduhitā saṁlakṣayati | ayaṁ kuśaḥ kumāro mahāvīryaparākramaḥ | katham aham asyāntike aprasādaṁ pravedayiṣye | sā tasya prasādaṁ praveditavatī | rājānam idam avocat | yathā pratijñātaṁ tat kuru | putri tvaṁ mayā kuśasyānupradattikā | tāta sa evāyaṁ kuśaḥ kumāraḥ | putri yady evaṁ gaccha | tena tasya caturaṁgo balakāyo ’nupradatto mahatā satkāreṇa sānupreṣitā |",
    "san-mu-kd6:368": "sa taṁ karvaṭakaṁ gataḥ | sa teṣāṁ kathayati | bhavantaḥ anuprayacchata asmākaṁ caturaṁgasya balakāyasyārdham | te kathayanti | kumāra caturaṁgo balakāyaḥ udakasyaughasadṛśaṁ gataḥ | yena caturaṁgo balakāya ūḍhas tatra nātidūre eḍhakāś caranti | kuśaḥ kumāro gāthāṁ bhāṣate |",
    "san-mu-kd6:369": "hastino yatra uhyante kuṁjarāḥ ṣaṣṭihāyanāḥ |",
    "san-mu-kd6:370": "upamānena vijñeyā ūḍhās tatra gaveḍakāḥ ||",
    "san-mu-kd6:371": "yadi tāvad anuprayacchatha ity evaṁ kuśalam | no ced anuprayacchatha mahāmaryādābandhaṁ kariṣyāmi | tais tasyānupradattam |",
    "san-mu-kd6:372": "sa nadyās tīre vāsam upagataḥ | sa śrāntakāyo nadīm avatīrṇaḥ snānāya | tatra svamukhabimbo dṛṣṭaḥ | sa saṁlakṣayati | aṣṭādaśābhir avalakṣaṇaiḥ samanvāgataḥ siṁhavaktrākṛtimukhaś ca | ata eva iyaṁ rājaduhitā mamāntike aprasādaṁ pravedayati | kim īdṛśena mama jīvitena prayojanam | gacchāmy ātmānaṁ praghātayāmi | so ’nyatamaṁ gahanaṁ praviśyātmānam udbandhitum ārabdhaḥ | śakro devendraḥ saṁlakṣayati | ayaṁ bhadrakalpīyo bodhisatvo rūpaśobhāvirahād ātmānaṁ praghātayati | pūrayitavyo ’sya manorathaḥ | śakra kathayti | kumāra mā khedam āpatsyase mā ātmānaṁ praghātaya | imaṁ cūḍāmaṇiṁ śirasi dhāraya pūrṇamanoratho bhaviṣyasi | ity uktvā prakrāntaḥ | kuśaḥ kumāro ’ntaḥpuraṁ praviśitum ārabdhaḥ | dauvārikeṇa puruṣeṇa nivāryate | kuśakumārasyāyam antaḥpuraṁ mā praviśa | sa kathayati | sa evāhaṁ kuśaḥ | te na śraddhadhati | tena cūḍāmaṇir apanītaḥ | yathā paurāṇaḥ saṁvṛttaḥ | te śraddhitāḥ | kuśaḥ kumāraḥ saṁlakṣayati | ihaiva tiṣṭhāmi | tena pituḥ saṁdiṣṭam | tāta anujāniṣva mām | ihaiva tiṣṭhāmi | śakreṇa devendreṇāsya catvāro dhātugotrāḥ pradarśitāḥ | tena sā purī catūratnamayīṁ kṛtvā pratiṣṭhāpitā | kuśena kumāreṇa vāsitam iti kuśāvatī kuśāvatīti saṁjñā saṁvṛttā | sa rājā saṁvṛttaḥ | kuśo nāma balacakravartī teṣu ṣaṣṭiṣu nagarasahasreṣu yajñavāṭāni māpayitvā bahūni varṣāṇi bahūni varṣaśatāni bahūni varṣasahasrāṇi bahūni varṣaśatasahasrāṇi brāhmaṇebhyo dānam adāt | sa ātmano yajñasaṁpadaṁ dṛṣṭvā gāthāṁ bhāṣate |",
    "san-mu-kd6:373": "samṛddhim ātmano dṛṣṭvā deveṣu manujeṣu ca |",
    "san-mu-kd6:374": "ko dānaṁ na prayaccheta saṁpattir yena labhyate ||",
    "san-mu-kd6:375": "pratyūhya yo ’yaṁ śatāni puṁsāṁ mātsaryam ākramya sapatnabhūtam |",
    "san-mu-kd6:376": "dadāti dānaṁ paralokabhīruḥ śūreṣv asau śūrataro mato me ||",
    "san-mu-kd6:377": "na taṁ hi śūraṁ munayo vadanti yaḥ śastrapāṇir vicaraty anīke |",
    "san-mu-kd6:378": "dānaṁ prayacchanti viśāradā ye śūrāṁs tu tān sarvavido vadanti ||",
    "san-mu-kd6:379": "syāt khalu te mahārājānyaḥ sa tena kālena tena samayena kuśo nāma rājā babhūva balacakravartī yena tatṣaṣṭiṣu nagarasahasreṣu dānāni dattāni puṇyāni kṛtāni | na khalv evaṁ draṣṭavyam | api tv aham eva tena kālena tena samayena kuśo nāma rājābhūvaṁ balacakravartī | mayaiva tatṣaṣṭiṣu nagarasahasreṣu yajñavāṭāni māpayitvā dānāni dattāni puṇyāni kṛtāni | syāt khalu te mahārāja tena mayā dānena vā dānasaṁvibhāgena vānuttarā samyaksaṁbodhir abhisaṁbuddheti | na khalv evaṁ draṣṭavyam | api tv abhūn me taddānam anuttarāyāṁ samyaksaṁbodhau hetumātrakaṁ pratyayamātrakaṁ vā saṁbhāramātrakaṁ vā |",
    "san-mu-kd6:380": "bhikṣavo buddhaṁ bhagavantaṁ pṛcchanti | kiṁ bhadanta kuśena rājñā karma kṛtaṁ yasya karmaṇo vipākenāṣṭādaśabhir avalakṣaṇaiḥ samanvāgataḥ āḍhye mahādhane mahābhoge kule jātaḥ | bhagavān āha | kuśenaiva bhikṣavaḥ karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāni avaśyaṁbhāvīni | kuśenaiva bhikṣavaḥ karmāṇi kṛtāny upacitāni ko ’nyaḥ pratyanubhaviṣyati | na bhikṣavaḥ karmāṇi kṛtāny upacitāni bāhye pṛthivīdhātau vipacyante nābdhātau na tejodhātau na vāyudhātau | api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca |",
    "san-mu-kd6:381": "na praṇaśyanti karmāṇi api kalpaśatair api |",
    "san-mu-kd6:382": "sāmagrīṁ prāpya kālaṁ ca phalanti khalu dehinām ||",
    "san-mu-kd6:383": "bhūtapūrvaṁ bhikṣavo ’nyatamasmin karvaṭake gṛhapatiḥ prativasati | sa prabhūtaṁ khādanīyabhojanīyaṁ gṛhītvodyānaṁ gataḥ | asati buddhānāṁ bhagavatām utpāde pratyekabuddhā loke utpadyante hīnadīnānukaṁpakāḥ prāntaśayanāsanabhaktā ekadakṣiṇīyā lokasya |",
    "san-mu-kd6:384": "athānyatamaḥ pratyekabuddho janapadacārikāṁ caraṁs tad udyānam anuprāptaḥ | tena gṛhapatinā dṛṣṭaḥ | tena pauruṣeyāṇām ājñā dattā | bhavanto niṣkāsayatainaṁ pravrajitam | te notsahante niṣkāsayitum | tena gṛhapatinā svayam evotthāya gṛhītvā niṣkāsitaḥ uktaś ca | siṁhamukhāṣṭādaśabhir avalakṣaṇaiḥ samanvāgataḥ kutra tvaṁ praviśasi | pratyekabuddhaḥ saṁlakṣayati | mā haivāyaṁ tapyeta atyantakṣataś copahataś ceti viditvopari vihāyasam iti vistaraḥ |",
    "san-mu-kd6:385": "yāvat tena satkṛto yāvat pādayor nipatya praṇidhānaṁ kartum ārabdhaḥ | yan mayā evaṁvidhe sadbhūtadakṣiṇīye kharaṁ vākkarma niścāritaṁ nāham asya karmaṇo bhāgī syām | yat tu kārāḥ kṛtā anenāhaṁ kuśalamūlenāḍhye mahādhane mahābhoge kule jāyeya | kiṁ manyadhve bhikṣavo yo ’sau gṛhapatir eṣa evāsau kuśaḥ | yad anena pratyekabuddhasyāntike kharaṁ vākkarma niścāritaṁ tasya karmaṇo vipākenāṣṭādaśabhir avalakṣaṇaiḥ samanvāgataḥ siṁhavaktrākṛtimukhaś ca saṁvṛttaḥ | yat tu kārāḥ kṛtās tasya karmaṇo vipākena rājā saṁvṛtto balacakravartī | iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ | vyatimiśrāṇāṁ vyatimiśraḥ | ekāntaśuklānām ekāntaśuklaḥ | tasmāt tarhi bhikṣava evaṁ śikṣitavyam | ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogāḥ karaṇīyaḥ |",
    "san-mu-kd6:386": "punar api mahārāja yan mayānuttarāṁ samyaksaṁbodhiṁ prārthayatā dānāni dattāni puṇyāni ca kṛtāni tac chrūyatām | bhūtapūrvaṁ mahārāja kaliṁgeṣu triśaṁkur nāma mataṁgarājo ’bhūt | anekamataṁgaśataparivāro ’nekamataṁgasahasraparivāro ’nekamataṁgaśatasahasraparivāro maitryātmakaḥ kāruṇikaḥ sarvasatvahitānukaṁpī | tasya viṣaye yadā durbhikṣaṁ bhavati tadā satyopayācanena devo vaṛṣati | na kadācid durbhikṣaṁ bhavati | sa ṛṣimadhye pravrajitaḥ | tena paṁcābhijñāḥ sākṣātkṛtāḥ | tena khalu samayena vārāṇasyāṁ brahmadatto nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca | yāvad apareṇa samayena naimittikair dvādaśavārṣikī anāvṛṣṭir vyākṛtā | tato rājñā brahmadattena vārāṇasyāṁ nagaryāṁ ghaṇṭāvaghoṣaṇaṁ kāritam | śṛṇvantu bhavanto vārāṇasīnivāsinaḥ paurāḥ | naimittikair dvādaśavārṣikī anāvṛṣṭir vyākṛtā | yasya yuṣmākam iyantaṁ kālam annam asti sa tiṣṭhatu | yasya nāsti sa gacchatv iti | tataḥ sa janakāyo durbhikṣakālamṛtyubhayabhītaḥ saṁjalpaṁ kartum ārabdhaḥ | bhavanto rājñā evaṁ vijite ’yaṁ ghaṇṭāvaghoṣaṇaṁ kāritam | kathaṁ pratipattavyaṁ kutra gacchāma iti | taiḥ śrutaṁ mataṁgaviṣaye mataṁgajātīyaḥ ṛṣiḥ | asya satyopayācanena devo varṣatīti | tato yeṣāṁ dvādaśavārṣikaṁ bhaktaṁ nāsti te mataṁgaviṣayaṁ gatāḥ | mataṁgajātīyaḥ ṛṣeḥ putro mataṁgarājaḥ | tena tasya janakāyasya dvādaśavarṣāṇy annapānena yogodvahanaṁ kṛtam | samanubaddha eva durbhikṣaḥ prādurbhūtaḥ | rājñā brahmadattena amātyāḥ pṛṣṭāḥ | kutrāsau janakāyo gata iti | amātyāḥ kathayanti | deva kaliṁgaviṣaye triśaṁkur nāma mataṁgarājo maitryātmakaḥ kāruṇiko mahātmā sarvasatvahitavatsalaḥ | tasya satyopayācanena devo varṣati | tatra mahājanakāyo gataḥ | rājā kathayati | bhavanto mahādurbhikṣo ’yaṁ durbhikṣāntarakalpasadṛśaḥ | katham atra pratipattavyam iti | te kathayanti | deva śrūyate yo ’sau mataṁgaviṣaye rājā ṛṣiṣu pravrajitaḥ so ’dhyeṣitavya iti | tato rājā brahmadatto mataṁgaviṣayaṁ gatvā tam ṛṣim adhyeṣitum ārabdhaḥ | maharṣe mama vijite mahādurbhikṣaṁ durbhikṣāntarakalpasadṛśam | tad arhasi satyopayācanaṁ kartum iti | sa satyopayācanaṁ kartum ārabdhaḥ |",
    "san-mu-kd6:387": "śvapākānāṁ kule jāto mataṁgo duṣṭahiṁsakaḥ |",
    "san-mu-kd6:388": "triśaṁkur iti vikhyāto deveṣu manujeṣu ca ||",
    "san-mu-kd6:389": "yena me satyavākyena maitraṁ cittaṁ subhāvitam |",
    "san-mu-kd6:390": "akhilaṁ sarvasatveṣu nāgemās tarpaya prajāḥ |",
    "san-mu-kd6:391": "janmaprabhṛti yasmān me maitraṁ cittaṁ subhāvitam |",
    "san-mu-kd6:392": "anena satyavākyena nāgemās tarpaya prajāḥ ||",
    "san-mu-kd6:393": "tataḥ satyopayācanena vārāṇasyāṁ devo vṛṣṭaḥ | durbhikṣaṁ nivṛttaṁ subhikṣaṁ prādurbhūtam | tato vārāṇasīnivāsī janakāyo mataṁgaviṣayād vārāṇasīm āgataḥ | syāt khalu te mahārājānyaḥ sa tena kālena tena samayena triśaṁkur nāma mataṁgarājo ’bhūt maitryātmakaḥ kāruṇikaḥ sarvasatvahitānukaṁpī yasya satyopayācanena devo vṛṣṭaḥ durbhikṣaṁ nivṛttaṁ subhikṣaṁ prādurbhūtam iti | na khalv evaṁ draṣṭavyam | api tv aham eva sa tena kālena tena samayena triśaṁkur nāma mataṁgarājo babhūva maitryātmakaḥ kāruṇikaḥ sarvasatvahitānukaṁpī yasya satyopayācanena devo vṛṣṭaḥ | syāt khalu te mahārāja mayā dānena vā dānasaṁvibhāgena vā anuttarā samyaksaṁbodhir adhigatā | na khalv evaṁ draṣṭavyam | api tv abhūt tad dānam anuttarāyāṁ samyaksaṁbodhau hetumātrakaṁ vā saṁbhāramātrakaṁ vā |",
    "san-mu-kd6:394": "punar api mahārāja yan mayā anuttarāṁ samyakasaṁbodhiṁ prārthayitā dānāni dattāni puṇyāni kṛtāni tac chrūyatām | bhūtapūrvaṁ mahārāja mithilāyāṁ mahādevo nāma rājābhūc cakravartī |",
    "san-mu-kd6:395": "vistareṇa mahādevasūtre madhyamāgame rājasaṁyuktakanipāte |",
    "san-mu-kd6:396": "sa ātmano yajñasaṁpadaṁ drṣṭvā gāthāṁ bhāṣate ca |",
    "san-mu-kd6:397": "aiśvaryaṁ prārthamānena deveṣu manujeṣu vā |",
    "san-mu-kd6:398": "dānaṁ deyaṁ yathāśaktyā dāridryabhayabhīruṇā ||",
    "san-mu-kd6:399": "loke saṁpūjyate dātā dātā deveṣu pūjyate |",
    "san-mu-kd6:400": "śaraṇyaḥ sarvabhūtānāṁ pakṣiṇāṁ vā phaladrumaḥ || iti |",
    "san-mu-kd6:401": "syāt khalu te mahārājānyaḥ sa tena kālena tena samayena mahādevo nāma rājā cakravartī yena taṁ niyataṁ kalyāṇaṁ dharmaṁ pravartitam | yan niyataṁ kalyāṇaṁ vartma pravṛttam āgamya caturaśītir mahādevasahasrāṇi rājarṣayo brahmacaryam acārṣur iti | na khalv evaṁ draṣṭavyam | aham eva tena kālena tena samayena mahādevo nāma rājābhūvaṁ cakravartī | mayaiva tan niyataṁ kalyāṇaṁ dharmaṁ pravartitam | yan niyataṁ kalyāṇaṁ vartma pravṛttam āgamya caturaśītir mahādevasahasrāṇi rājarṣayo brahmacaryam acārṣuḥ | syāt khalu te mahārāja tena mayā dānena vā dānasaṁvibhāgena vā anuttarā samyaksaṁbodhir adhigateti | na khalv evaṁ draṣṭavyam | api tu tad dānam anuttarāyāḥ samyaksaṁbodher hetumātrakaṁ pratyayamātrakaṁ saṁbhāramātrakam |",
    "san-mu-kd6:402": "punar aparaṁ mahārāja yan mayānuttarāṁ samyaksaṁbodhim abhiprārthayitā dānāni dattāni puṇyāni kṛtāni tac chrūyatām | bhūtapūrvaṁ mahārāja asyām eva mithilāyāṁ teṣām apaścimako nimir nāma rājābhūc cakravartī |",
    "san-mu-kd6:403": "vistareṇa nimisūtre madhyamāgame rājasaṁyuktakanipāte |",
    "san-mu-kd6:404": "so ’py ātmano yajñasaṁpadaṁ dṛṣṭvā bhāṣate ca |",
    "san-mu-kd6:405": "śubhakarmakṛto dṛṣṭvā tathāpy aśubhakarmaṇaḥ |",
    "san-mu-kd6:406": "ye pramādyanti manujāḥ śocyās te puruṣādhamāḥ || iti |",
    "san-mu-kd6:407": "atha śakro devānām indro nimiṁ rājānam idam avocat | vasa nime ramasva nime ihaiva paṁcabhiḥ kāmaguṇaiḥ samanvitaḥ samanvaṅgībhūtaḥ krīḍa rama paricārayeti | sa gāthāṁ bhāṣate |",
    "san-mu-kd6:408": "yathā yācitakaṁ bhāṇḍaṁ tāvat kālaṁ rathī yathā |",
    "san-mu-kd6:409": "tathopamam idaṁ sthānaṁ pareṣāṁ vaśavarti yat ||",
    "san-mu-kd6:410": "yato ’haṁ mithilāṁ gatvā kariṣye kuśalaṁ bahu |",
    "san-mu-kd6:411": "āgamiṣye tataḥ svargaṁ kṛtapuṇyaḥ kṛtodayaḥ || iti |",
    "san-mu-kd6:412": "sa mithilām āgatya dānāni datvā puṇyāni kṛtvā gāthāṁ bhāṣate |",
    "san-mu-kd6:413": "santo dānaṁ praśaṁsanti yadāpatsu pradīyate |",
    "san-mu-kd6:414": "kṣatriye brāhmaṇe vaiśye śūdre caṇḍālapukkase ||",
    "san-mu-kd6:415": "dānaṁ datvā ca durbhikṣe tarpayitvā ca sajjanān |",
    "san-mu-kd6:416": "apāyān varjayitveha svargaloke mahīyate ||",
    "san-mu-kd6:417": "ānuśaṁsam imaṁ jñātvā dānaṁ deyaṁ manīṣibhiḥ |",
    "san-mu-kd6:418": "dānāt saṁpadyate mokṣaś caiśvaryaṁ ca śurālayaḥ || iti |",
    "san-mu-kd6:419": "syāt kalu te mahārājānyaḥ sa tena kālena tena samayena nimir nāma rājābhūc cakravartī yo devāṁs trayastriṁśān gataḥ śakreṇa devendreṇārdhāsanenopanimantrito divyaiś ca paṁcabhiḥ kāmaguṇaiḥ samanvitaḥ samanvaṅgībhūtaḥ krīḍitavān | na khalv evaṁ draṣṭavyam | aham eva sa tena kālena tena samayena | mayaiva tāni mithilām āgatya caturṣu nagaradvāreṣu yajñavāṭāni māpayitvā dānāni dattāni puṇyāni kṛtāni | syāt khalu te mahārāja tena dānena vā dānasaṁvibhāgena vānuttarā samyaksaṁbodhir adhigateti | na khalv evaṁ draṣṭavyam | api tu tad dānam anuttarāyāḥ samyaksaṁbodhir hetumātrakaṁ pratyayamātrakaṁ saṁbhāramātrakam |",
    "san-mu-kd6:420": "tato ’rvāg ānando nāma rājābhūt prābhāvyaḥ | vistareṇa yāvat tasyaiko dvau yāvat paṁca putrā jātāḥ | yo ’sau tasya paścimakaḥ putras tasyādarśaprakhyaṁ mukham | tasyādarśamukha iti saṁjñā saṁvṛttā | sa unnīto vardhito mahān saṁvṛttaḥ | ādarśamukhaḥ kumāraḥ surataḥ sudāntaḥ | tad anye te caṇḍā rabhasāḥ karkaśāḥ | sarve te pitur arthakaraṇe niṣaṇṇā na kiṁcit prajñayā pratividhyanti | ādarśamukhaḥ kumāro gambhīragambhīrān praśnān svaprajñayā nitīrayati | ānando rājā glānaḥ saṁvṛttaḥ | sa saṁlakṣayati | kaṁ rājatve pratiṣṭhāpayāmi | saced ahaṁ pūrvakāṇāṁ caturṇāṁ bhrātṝṇām anyatamānyatamaṁ rājatve pratiṣṭhāpayiṣyāmi ete caṇḍā rabhasāḥ kakarśā janapadān anayena vyasanam āpādayiṣyanti | saced ādarśamukhaṁ kumāraṁ rājye pratiṣṭhāpayiṣyāmi jñātīnāṁ garhyo bhaviṣyāmi | katham idānīm ayaṁ rājā jyeṣṭhaputrān apāsya kanīyāṁsaṁ rājye pratiṣṭhāpayatīti | api tūpāyasaṁvidhānaṁ kartavyam | so ’mātyān āmantrayate | haṁta grāmaṇyo mamātyayād yuṣmābhir ekaikaḥ kumāraḥ parīkṣitavyaḥ | yasya maṇipādukāyugaṁ prāvṛtaṁ tulyaṁ bhavati | siṁhāsanaṁ niṣaṇṇasya niṣkampaṁ tiṣṭhate | mukuṭaṁ ca mūrdhni upanibaddhaṁ niścalaṁ bhavati | antaḥpuraś cābhyutthānaṁ kurute | ṣaṭ prajñāprativedanīyāni jñātavyāni antar nidhir bahir nidhir antarbahir nidhiḥ vṛkṣāgre nidhiḥ parvatāgre nidhir udakānte nidhiḥ | yasya sarvāṇy etāni samābhavanti sa yuṣmābhir mamātyayād rājye pratiṣṭhāpayitavya ity uktvā sarvakṣayāntā nicayāḥ patanāntāḥ samucchrayā iti yāvat kālagataḥ | tair amātyair jyeṣṭhasya kumārasya maṇipādukāyugaṁ samarpitam | samatvaṁ na kārayati | niṣaṇṇasya siṁhāsanaṁ prakampitam | mukuṭam ābaddhaṁ calati | antaḥpureṇāpy asyābhyutthānaṁ na kṛtam | ṣaṭ prajñāpratisaṁvedanīyāny ārocitāni | na jānāti na vijānāti | evaṁ trayāṇāṁ bhrātṝṇām | ādarśamukhasya kumārasya maṇipādukāyugaṁ samarpitam | samaṁ sthitam | niṣaṇṇasya ca siṁhāsanaṁ niṣkampaṁ vyavasthitam | mukuṭam ābaddhaṁ mūrdhni pūrayitvā sthitam | antaḥpureṇa cāsyābhyutthānaṁ kṛtam | amātyāḥ kathayanti | asyāpi ṣaṭ prajñāprativedanīyāni jñātavyāni antar nidhir bahir nidhir antarbahir nidhir vṛkṣāgre nidhiḥ parvatāgre nidhir udakānte nidhiḥ | ādarśamukhaḥ saṁlakṣayati | antar nidhir iti kim | antar nidhir dehalyā abhyantaranidhiḥ | bahir nidhir iti kim | bahir nidhir dehalyā bahir nidhiḥ | antarbahir nidhir iti kim | antarbahir nidhir dehalyā madhye nidhiḥ | vṛkṣāgre nidhir iti kim | vṛkṣasyāgre nidhiḥ | tasya rājñaḥ saṁsthānavṛkṣas tasya madhyāhne yatra chāyā sphuritvā tiṣṭhati tatra nidhiḥ | parvatāgre nidhiḥ | tasya rājñaḥ krīḍāpuṣkariṇī tatra snānaśilā tasyādhastān nidhiḥ | udakasyānte nidhir iti | yatra gṛhasyodakaṁ nirgacchati grāmānte nidhiḥ | tair amātyaiḥ sarvāṇi pratyavekṣyāhṛtāni | sa tai rājye ’bhiṣiktaḥ | rājā saṁvṛttaḥ | ādarśamukho nāma rājā prābhāvyaḥ |",
    "san-mu-kd6:421": "anyatamasmin karvaṭake daṇḍī nāma brāhmaṇaḥ prativasati | tena gṛhapatisakāśād balīvardān yācitvā divā vāhayitvā tān balīvardān ādāya tasya gṛhapater niveśanaṁ gataḥ | yāvat sa gṛhapatir bhuṁkte | daṇḍinā te balīvardāḥ praveśitāḥ | anyena dvāreṇa prakrāntāḥ | sa gṛhapatir bhuktvā vyutthitaḥ | yāvad balīvardān na paśyati | tena daṇḍī gṛhītaḥ | kutra balīvardāḥ | sa kathayati | gṛhaṁ praveśitāḥ | tvayā mama balīvardā hāritāḥ | anuprayaccha me balīvardān | sa kathayati nāhaṁ hārayiṣye | sa kathayati | ayam ādarśamukho rājā prājñas tasya sakāśaṁ gacchāvaḥ | sa etam arthaṁ nitīrayitvā asmākaṁ yuktam ayuktaṁ vakṣyati | tau saṁprasthitau |",
    "san-mu-kd6:422": "anyatamasya puruṣasya niṣpalāyate baḍavā | tena daṇḍī ucyate dhāraya me etāṁ baḍavām | kathaṁ dhārayāmi | yathā śaknoṣi | tena pāṣāṇaṁ gṛhītvā śirasi prahāro dattaḥ | sā kālagatā | sa puruṣaḥ kathayati | tvayā me baḍavā praghātitā | prayaccha māṁ baḍavām | kasyārthaṁ baḍavāṁ dadāmi | sa kathayati | āgacchādarśamukhasya rājñaḥ sakāśaṁ gacchāvaḥ | so ’smākaṁ vyavahāraṁ gopayiṣyati | te tatra saṁprasthitāḥ |",
    "san-mu-kd6:423": "sa daṇḍī niṣpalāyitum ārabdhaḥ | tena prākārasyopariṣṭād ātmā muktaḥ | tasyādhastāt kuvindo vastraṁ sūyamānas tasyopari patitaḥ | kuvindaḥ praghātitaḥ | daṇḍī kuvindapatnyā gṛhītaḥ | tvayā mama svāmī praghātitaḥ | anuprayaccha me svāminam | kuto ’haṁ tava svāminaṁ dadāmi | āgacchādarśamukhasya rājñaḥ sakāśaṁ gacchāmaḥ | so ’smākaṁ saṁśayaṁ chetsyate | te saṁprasthitāḥ |",
    "san-mu-kd6:424": "antarmārge nadī gambhīrā | tatra takṣāṇo mukhena vāsīm ādāya pārāt pāram āgacchati | sa daṇḍinā ucyate | kiyat prabhūtaṁ pānīyam | sa vāsīṁ muktvā kathayati | gambhīram udakam | vāsī udake nipatitā | tena sa daṇḍī gṛhītaḥ | tvayā mama vāsī udake parihāritā | nāhaṁ hārayiṣye | āgacchādarśamukhasya sakāśaṁ gacchāmaḥ | so ’smākaṁ saṁśayaṁ chetsyati |",
    "san-mu-kd6:425": "te śrāntakāyāḥ kallapālyāpaṇaṁ daṇḍinam ādāya praviṣṭāḥ | tasyāḥ kallapālyāḥ putro jātaḥ | sa tayā dārako vastreṇa pracchādya śāyāpitako ’bhūt | daṇḍī tatra niṣaṇṇaḥ | sa kathayati | dārako dāraka iti | yāvat paśyati praghātitaḥ | sa tayā daṇḍī gṛhītaḥ | tvayā mama putraḥ praghātitaḥ | anuprayaccha me putram | sa kathayati | kuto ’haṁ tava putraṁ dāsye | nāhaṁ praghātayiṣye | sā kathayati | āgacchādarśamukhasya rājñaḥ sakāśaṁ gacchāmaḥ | te saṁprasthitāḥ |",
    "san-mu-kd6:426": "yāvad anyatasmin pradeśe śākhoṭakavṛkṣe vāyasas tiṣṭhati | tena daṇḍī dṛṣṭa uktaś ca | kva yāsyasi | nāhaṁ yāsye | ete māṁ nayanti | kutra | ādarśamukhasya sakāśam | madīyam api sandeśaṁ naya | vaktavyas te ādarśamukho rājā | amuṣmin pradeśe śākhoṭakavṛkṣaḥ | tatra vāyasas tiṣṭhati | sa kathayati | santy anye vṛkṣā haritasnigdhapalāśāḥ | tatrāhaṁ dhṛtiṁ na labhe | atra sthitasya me svāsthyam | ko yogaḥ | te saṁprasthitāḥ |",
    "san-mu-kd6:427": "adrākṣīn mṛgo daṇḍinam | sa kathayati | daṇḍin kva gacchasi | nāhaṁ gacchāmi | ete māṁ nayanti ādarśamukhasakāśam | madīyam api sandeśaṁ naya | santy anyeṣu sthāneṣu haritaśādvalāni tṛṇāni | te mama na rocante | kiṁ kāraṇam | te saṁprasthitāḥ |",
    "san-mu-kd6:428": "yāvat tittireṇa dṛṣṭa uktaś ca | kva yāsyasi | pūrvavat | madīyam api sandeśaṁ naya | aham ekasmin pradeśe tittireti vāśitaṁ karomi | aparasmin utittireti | kim atra kāraṇam |",
    "san-mu-kd6:429": "aparasmin pradeśe sarpeṇa dṛṣṭaḥ | pūrvavan mamāpi sandeśaṁ naya | aham āśayāt sukhena nirgacchāmi duḥkhena praviśāmi | kim atra kāraṇam |",
    "san-mu-kd6:430": "anyasmin pradeśe ahinakulau parasparaviruddhau kaliṁ kurvataḥ | pūrvavad yāvad asmākam api sandeśaṁ naya | āvāṁ divānyonyaṁ kaliṁ kurvāṇau dhṛtiṁ na labhāvaḥ | kim atra kāraṇam |",
    "san-mu-kd6:431": "anyatamā vadhūkumārī pūrvavad yāvat sā kathayati | mamāpi sandeśaṁ naya | yadāhaṁ paitṛke gṛhe tiṣṭhāmi tadāhaṁ śvaśuragṛhasyārthe utkaṇṭhāmi | yadā śvaśuragṛhe tiṣṭhāmi tadā paitṛgṛhe utkaṇṭhāmi | kim atra kāraṇam | te saṁprasthitāḥ |",
    "san-mu-kd6:432": "jayena yenādarśamukho rājā tenopasaṁkrāntāḥ | upasaṁkramya daṇḍī rājānaṁ jayenāyuṣā ca vardhayitvā ekānte niṣaṇṇaḥ | te ’py amī pādau śirasā vanditvaikānte niṣaṇṇāḥ | rājā daṇḍinaṁ pṛcchati | kim āgato ’si | devānīto ’smīti | kena kāraṇena | daṇḍinā gṛhapatinā saha vivādas tat sarvam ārocitam |",
    "san-mu-kd6:433": "rājā gṛhapatiṁ pṛcchati | dṛṣṭas tvayā balīvadaḥ | dṛṣṭaḥ | daṇḍin tvayā balīvardā praveśitāḥ | deva praveśitāḥ | rājā kathayati | asya daṇḍino jihvāṁ chindata yena nārocitam | asyāpi netroddharaṇaṁ kuruta yena balīvardā nopanibaddhāḥ | gṛhapatiḥ kathayati | ekadā me balīvardā hṛtā aparaṁ netroddharaṇaṁ kriyate | daṇḍinā jitaṁ bhavatu |",
    "san-mu-kd6:434": "sa puruṣaḥ kathayati | deva anena daṇḍinā mama baḍavā praghātitā | yathākathaṁ tena vistareṇārocitam | rājā kathayati | asya puruṣasya jihvāṁ chindata yenoktaṁ yathā śaknoṣi tathā vārayeti | asyāpi daṇḍino hastau ardhāpayata yenānyena śakyaṁ tāṁ dhārayituṁ nānyatra śilāprahārayā | sa puruṣaḥ kathayati | ekadā me baḍavā praghātitā dvitīyaṁ ye jihvācchedaḥ | daṇḍinā jitaṁ bhavatu |",
    "san-mu-kd6:435": "kuvindapatnyā vistareṇārocitam | rājā kathayati | gaccha eṣa eva te bhartā bhavatu | sā kathayati | ekadā anena mama bhartā praghātito ’para eṣa me svāmī bhaviṣyati | daṇḍinā jitaṁ bhavatu |",
    "san-mu-kd6:436": "vardhakinā vistareṇārocitam | rājā kathayati | asya takṣāṇasya jihvāṁ chindata yo vāsīṁ muktvodakamadhye vācaṁ niścārayati | asyāpi daṇḍino netroddharaṇaṁ kuruta paśyann api gambhīram udakaṁ takṣāṇaṁ pṛcchati | takṣāṇaḥ kathayati | ekadā me vāsy apahṛtā dvitīyo me jihvācchedaḥ | daṇḍinā jitaṁ bhavatu |",
    "san-mu-kd6:437": "kalyapālyā vistareṇārocitam | rājā kathayati | asyāḥ kalyapālyā hastāv ardhāpayata yad anyā dārakaḥ sarveṇa sarvaṁ pracchādya śāyitaḥ | daṇḍino ’pi netroddharaṇaṁ kuruta yo ’pratyavekṣya parakīye āsane niṣetsyati | sā kathayati | ekadā me putraḥ praghātito dvitīyo me hastacchedaḥ | daṇḍinā jitaṁ bhavatu |",
    "san-mu-kd6:438": "daṇḍinā kākasandeśam ārocitam | rājā kathayati | daṇḍin sa kāko vaktavyaḥ | tvam āsīr grāmarāṭ | atra pradeśe śākhoṭaka āsīt | asmiṁś ca śākhoṭakavṛkṣe nidhānas tiṣṭhati | taṁ kasyacid datvā gacchā | svastho bhaviṣyasi |",
    "san-mu-kd6:439": "mṛgasandeśam ārocitam | sa kathayati | mṛgas tvayā vaktavyaḥ | atra vṛkṣasyopariṣṭān madhubindyā nipataṁtyā tṛṇaśādvalāni madhurīkṛtāni tāni tvayā bhakṣitāni | sa ca madhu prakrāntaḥ | rasagṛdhyāṁ tyaja | mānayena vyasanam āpatsyase iti |",
    "san-mu-kd6:440": "tittirisandeśam ārocitam | rājā kathayati | yatra sa tittiri tittiri vāśitaṁ karoti sa pradeśo niṣkāṁcanaḥ | yatrotittireti tatra nidhānas tiṣṭhati | sa taṁ nidhānaṁ kasyacid ārocayitvānyatra gaccha | mānayena vyasanam āpatsyasi |",
    "san-mu-kd6:441": "ahinakulasandeśam ārocitam | rājā kathayati | tau vaktavyau | yuvāṁ manuṣyabhūtau dvau bhrātarau | tatraikaḥ kathayati svāpateyaṁ bhājayāvaḥ | dvitīyena mātsaryābhibhūtena na bhājitam | tatraiko ’dhyavasānaṁ kṛtvā āśīviṣeṣūpapannaḥ | dvitīyo ’pi svāpateyam avaṣṭabhyādhyavasānaṁ kṛtvā nakulaḥ saṁvṛttaḥ | tena yūyam etat svāpateyaṁ śramaṇabrāhmaṇebhyo datvā tasmāt sthānād apakramata | svasthā bhaviṣyatha |",
    "san-mu-kd6:442": "sarpasya sandeśam ārocitam | rājā kathayati | vaktavyas te sa sarpaḥ | tvaṁ jighatsādaurbalyaparīta āśayān nirgacchasi | mukhena prabhūtam āhāraṁ bhuktvā duḥkhenāśayaṁ praviśasi | sa tvam āhāre mātrāṁ jānīyāḥ | yatheṣṭacārī sukhaṁ vihariṣyasi |",
    "san-mu-kd6:443": "vadhūkumāryāḥ sandeśam ārocitam | rājā kathayati | vaktavyā vadhūkumārī tvayā | tava paitṛke gṛhe sapremakas tiṣṭhati | sā tvaṁ yadā śvaśuragṛhe tiṣṭhasi tadā sapremakasyārthe utkaṇṭhayasi | yadā paitṛkagṛhe tiṣṭhasi tadā svāmino ’rthe utkaṇṭhayasi | sā tvam ekaṁ sthānaṁ parityajya ekaṁ sugṛhītaṁ kuru | mānayena vyasanam āpatsyase |",
    "san-mu-kd6:444": "vadhūkumārī āśīviṣaś ca yathānuśiṣṭaḥ pratipannaḥ | ahinakulau daṇḍinaḥ svāpateyam anupradattaḥ | kākenāpi avaśiṣṭā yathānuśiṣṭāḥ pratipannāḥ |",
    "san-mu-kd6:445": "amātyāḥ kathayanti | aho devasya īdṛśo ’pi pratibhānaḥ | rājā āttamanasā caturṣu nagaradvāreṣu dānaśālā māpitā | dānādhiṣṭhāyikāḥ puruṣāḥ sthāpitāḥ |",
    "san-mu-kd6:446": "tena khalu samayena durbhikṣam atra dvādaśavārṣikam | tena dvādaśavārṣike durbhikṣe vartamāne anekeṣāṁ prāṇiśatasahasrāṇāṁ piṇḍakena yogodvahanaṁ kṛtam | sa ātmano yajñasampadaṁ dṛṣṭvā gāthāṁ bhāṣate |",
    "san-mu-kd6:447": "dhanaṁ hi labdhvā dharmeṇa na kuryāt saṁcayaṁ budhaḥ |",
    "san-mu-kd6:448": "dadyāt saṁpannaśīleṣu dakṣiṇīyeṣu dakṣiṇām ||",
    "san-mu-kd6:449": "śramaṇān brāhmaṇān sādhūn tarpayitvā vanīpakān |",
    "san-mu-kd6:450": "kāyasya bhedāt sa tadā prājño deveṣūpapadyate ||",
    "san-mu-kd6:451": "evaṁ jñātvā tu medhāvī śrāddho muktena cetasā |",
    "san-mu-kd6:452": "dānaśūrān praśaṁsanti dakṣiṇīyeṣv amatsarāḥ ||",
    "san-mu-kd6:453": "syāt khalu te mahārājānyaḥ sa tena kālena tena samayenādarśamukho nāma rājā prābhāvyaḥ | yena taddvādaśavārṣike durbhikṣe vartamāne anekeṣāṁ prāṇiśatasahasrāṇāṁ piṇḍakena yogodvahanaṁ kṛtam | na khalv evaṁ draṣṭavyam | api tv aham eva tena kālena tena samayenādarśamukho nāma rājābhūvaṁ prābhāvyaḥ | mayaiva dvādaśavārṣike durbhikṣe vartamāne anekeṣāṁ prāṇiśatasahasrāṇāṁ piṇḍakena yogodvahanaṁ kṛtam | syāt khalu te mahārāja tena mayā dānena vā dānasaṁvibhāgena vānuttarā samyaksaṁbodhir abhisaṁbuddheti | na khalv evaṁ draṣṭavyam | api tu me tad dānaṁ hetumātrakaṁ pratyayamātrakaṁ saṁbhāramātrakam |",
    "san-mu-kd6:454": "punar api mahārāja yan mayānuttarāṁ samyaksaṁbodhiṁ prārthayitā dānāni dattāni puṇyāni kṛtāni tac chrūyatām | bhūtapūrvaṁ mahārāja sudhano nāma rājābhuc cakravartī | tena caturaśītiṣu nagarasahasreṣu yajñavāṭāni māpayitvā bahūni varṣāṇi bahūni varṣaśatāni bahūni varṣasahasrāṇi bahūni varṣaśatasahasrāṇi dānāni dattāni puṇyāni kṛtāni | sa ātmano yajñasampadaṁ dṛṣṭvā gāthāṁ bhāṣate |",
    "san-mu-kd6:455": "samṛddhim ātmano dṛṣṭvā deveṣu manujeṣu ca |",
    "san-mu-kd6:456": "na prayacched dhi ko dānaṁ saṁpattir yena labhyate ||",
    "san-mu-kd6:457": "pratyūhya yo ’yaṁ śatāni puṁsāṁ mātsaryam ākramya sapatnabhūtam |",
    "san-mu-kd6:458": "dadāti dānaṁ paralokabhīruḥ śūreṣv asau śūrataro mato me ||",
    "san-mu-kd6:459": "na taṁ hi śūraṁ munayo vadanti yaḥ śastrapāṇir vicaraty anīke |",
    "san-mu-kd6:460": "dānaṁ prayacchanti viśāradā ye śūrāṁs tu tān sarvavido vadanti ||",
    "san-mu-kd6:461": "syāt khalu te mahārājānyaḥ sa tena kālena tena samayena rājābhūc cakravartī yena tac caturaśītiṣu nagarasahasreṣu yajñavāṭaṁ māpayitvā bahūni varṣāṇi bahūni varṣaśatāni bahūni varṣaśatasahasrāṇi dānāni dattāni puṇyāni kṛtāni | na khalv evaṁ draṣṭavyam | api tu tad dānaṁ saṁbodher hetumātrakaṁ pratyayamātrakaṁ saṁbhāramātrakam |",
    "san-mu-kd6:462": "punar api mahārāja yan mayānuttarāṁ samyaksaṁbodhiṁ prārthayitā dānāni dattāni puṇyāni kṛtāni vīryapāramitā ca paripūritā na cānuttarā samyaksaṁbodhir adhigateti tac chrūyatām | bhūtapūrvaṁ mahārāja paṁcālaviṣaye dvau rājānau babhūvatuḥ | uttarapaṁcālo dakṣiṇapaṁcālaś ca |",
    "san-mu-kd6:463": "tatrottarapaṁcālo dhano nāmnā hastināpure nagare rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca | praśāntakalikalahaḍimbaḍamaraṁ taskararogāpagataṁ śālīkṣugomahiṣīsaṁpannam | dhārmiko dharmarājā dharmeṇa rājyaṁ kārayati | tasmiṁś ca nagare mahān hrada utpalapadmakumudapuṇḍarīkasaṁcchanno haṁsakāraṇḍavacakravākopaśobhito ramaṇīyaḥ | tatra hrade janmacitro nāma nāgapotaḥ prativasati | sa kālena kālaṁ samyagvāridhārām anuprayacchatīti atīva śasyasaṁpattir bhavati | śasyavatī vasumatī subhikṣānnapāno deśaḥ | dānamānasatkāravāṁś ca lokaḥ śramaṇabrāhmaṇakṛpaṇavanīpakopabhojyaḥ |",
    "san-mu-kd6:464": "dakṣiṇapaṁcālas tu rājā adharmabhūyiṣṭhaś caṇḍo rabhasaḥ karkaśaḥ adharmeṇa rājyaṁ kārayati | nityaṁ daṇḍanatāḍanaghātanadhāraṇabandhanahaḍinigaḍoparodhaiḥ rāṣṭranivāsinaṁ trāsayati | adharmabhūyiṣṭhatayā cāsya devo na kālena kālaṁ samyagvāridhārām anuprayacchati | tato ’sau janakāyaḥ saṁtrastaḥ saṁvegam āpannaḥ svajīvitāpekṣayā rāṣṭraparityāgaṁ kṛtvottarapaṁcālasya rājño viṣayaṁ gatvā prativasati | yāvad apareṇa samayena dakṣiṇapaṁcālo rājā mṛgayāvyapadeśena janapadān vyavalokanāya nirgato yāvat paśyati grāmanagarāṇi śūnyāni udyānadevakulāni bhinnaprabhagnāni | dṛṣṭvā ca punar amātyān āmantrayate | kasmād bhavanta imāni grāmanagarāṇi śūnyāni udyānadevakulāni ca bhinnaprabhagnāni | sa janakāyaḥ kva gata iti | amātyāḥ kathayanti | deva uttarapaṁcālasya rājño dhanasya viṣayaṁ gatāḥ | kimartham | devābhayaṁ prayaccha kathayāmaḥ | dattaṁ bhavatu | tatas te kathayanti | deva uttarapaṁcālo rājā dharmeṇa rājyaṁ kārayati | tasya janapadā ṛddhāś ca sphītāś ca kṣemāś ca subhikṣāś cākīrṇabahujanamanuṣyāś ca praśāntakalikalahaḍimbaḍamarās taskararogāpagatāḥ | śālīkṣugomahiṣīsaṁpanno dānamānasatkāravāṁś ca lokaḥ | śramaṇabrāhmaṇakṛpaṇavanīpakopabhojyaḥ | devas tu caṇḍo rabhasaḥ karkaśo nityaṁ daṇḍanatāḍanaghātanadhāraṇabandhanahaḍinigaḍoparodhaiḥ rāṣṭraṁ trāsayati yato ’sau janakāyaḥ saṁtrastaḥ saṁvegam āpannaḥ uttarapaṁcālasya rājño viṣayaṁ gataḥ | dakṣiṇapaṁcālo rāja kathayati | bhavantaḥ ko ’sāv upāyaḥ syād yenāsau janakāyaḥ punar āgatyaiṣu grāmanagareṣu prativaset | amātyāḥ kathayanti | yadi devaḥ uttarapaṁcālarājavad dharmeṇa rājyaṁ kārayati maitracitto hitacitto ’nukaṁpācittaḥ svarāṣṭraṁ pālayati nacirād asau janakāyaḥ punar āgatyaiṣu grāmanagareṣu prativaset | dakṣiṇapaṁcālo rājā kathayati | bhavanto yady evam aham apy uttarapaṁcālavad dharmeṇa rājyaṁ kārayāmi maitracitto hitacitto ’nukampācittaḥ rāṣṭraṁ paripālayāmi | yūyaṁ tathā kuruta yathāsau janakāyaḥ punar āgatyaiṣu grāmanagareṣu prativasatīti | devāparo ’pi tatrānuśaṁso ’sti | tasmin nagare mahān hradaḥ utpalakumudapuṇḍarīkasaṁcchanno haṁsakāraṇḍavacakravākopaśobhitaḥ | tatra janmacitro nāgapotaḥ prativasati | sa kalena kālaṁ samyagvāridhārām anuprayacchati | atīva śasyasaṁpattir bhavati | tena tatra śasyavatī vasumatī subhikṣānnapānaś ca deśaḥ | ko ’sāv upāyaḥ syād yenāsau nāgapota ihānīyeta | deva vidyāmantradhāriṇas tam ānayanti | te samanviṣyantām | tato rājñā suvarṇapiṭakaṁ dhvajāgre baddhvā sarvavijite ghaṇṭāvaghoṣaṇaṁ kāritam | ya uttarapaṁcālaviṣayāj janmacitraṁ nāgapotam ānayet tasyemaṁ suvarṇapiṭakaṁ dāsyāmi mahatā ca satkāreṇa satkariṣyāmīti | yāvad anyatama āhituṇḍikaḥ amātyānāṁ sakāśaṁ gatvā kathayati | mamaitat suvarṇapiṭakam anuprayacchata ahaṁ janmacitraṁ nāgapotam apahṛtyānayāmīti | amātyāḥ kathayanti | eṣa gṛhāṇa | sa kathayati | yo yuṣmākaṁ śraddhitaḥ pratyayitaś ca tasya haste tiṣṭhatu | ānīte janmacitre nāgapote grahīṣyāmīti | evaṁ kuruṣveti | tato ’sāv āhituṇḍikaḥ pratyayitasya puruṣasya haste suvarṇapiṭakaṁ sthāpayitvā hastināpuraṁ nagaraṁ gataḥ | tatas tenāsau hradaḥ samantato vyavalokitaḥ | nimittīkṛtaṁ cāsau janmacitro nāgapota etasmin deśe pratiṣṭhatīti | tato balyupahāranimittaṁ tataḥ punaḥ pratyāgataḥ | amātyānāṁ kathayati balyupahāraṁ me prayacchata saptame divase taṁ nāgapotam apahṛtyānayāmīti | sa cāhituṇḍikas tena saṁlakṣito mamāsāv apaharaṇāyāgataḥ | saptame divase mām apahariṣyati | mātāpitṛviyogajaṁ mahad duḥkhaṁ bhaviṣyati | kiṁ karomi kaṁ śaraṇaṁ prapadye iti | tasya ca hradasya nātidūre dvau lubdhakau prativasataḥ sārakaḥ phalakaś ca | tau taṁ hradam āśritya jīvikāṁ kalpayataḥ | yaḥ sthalagataḥ prāṇino mṛgaśaśaśarabhasūkarādayas tad hradam upasarpanti tān praghātayati ye ’pi jalagatā matsyakacchapamaṇḍūkādayaḥ | tatra ca sārakaḥ kālagataḥ | phalako jīvati | janmacitro nāgapotaḥ saṁlakṣayati | nānyo ’sti mama śaraṇamṛte phalakāl lubdhakāt | tato manuṣyaveśam āsthāya phalakasya sakāśaṁ gataḥ | gatvā kathayati | bhoḥ puruṣa kiṁ tvaṁ jānīṣe kasyānubhāvād dhanasya rājño janapadā ṛddhāś ca sphītāś ca kṣemāś ca subhikṣāś cākīrṇabahujanamanuṣyāś ca pūrvavad yāvac chālīkṣugomahiṣīsaṁpannā iti | sa kathayati | jāne | sa rājā dhārmiko dharmeṇa rājyaṁ kārayati maitracitto hitacitto ’nukampācittaś ca rāṣṭraṁ pālayatīti | sa kathayati | kim etad evāsti | anyad apīti | lubdhakaḥ kathayati | asty anyo ’py anuśaṁsaḥ | yaḥ asmin hrade janmacitro nāma nāgapotaḥ prativasati sa kālena kālaṁ samyagvāridhārām anuprayacchati | atīva śasyasaṁpattir bhavati śasyavatī vasumatī subhikṣānnapānaś ca deśaḥ iti | janmacitraḥ kathayati | yadi kaścit taṁ nāgapotam ito viṣayād apaharet tasya nāgapotasya kiṁ syān mātāpitṛviyogajam asya duḥkhaṁ syād rājño rāṣṭrasya ca | yo ’paharati tasya tvaṁ kiṁ kuryāḥ | jīvitād vyavaropayeyam | jānīṣe tvaṁ kataro ’sau nāgapota iti | na jāne | aham asau dakṣiṇapaṁcālaviṣayikenāpahriye | sa balyupahāravidhānārthaṁ gataḥ saptame divase āgamiṣyati | āgatyāsya hradasya catasṛṣu dikṣu khadirakīlakān nikhanya nānāraṁgaiḥ sūtrair veṣṭayitvā mantrān āvartayiṣyati | tatra tvayā pracchannaṁ saṁnikṛṣṭe sthāne sthātavyam | yadā tenāyam evaṁrūpaḥ prayogaḥ kṛto bhavati tadā hradamadhyāt kvathamānaṁ pānīyam utthāsyati | ahaṁ cotthāsyāmi | tadā tvayāsāv āhituṇḍikaḥ śareṇa marmaṇi tāḍayitavyaḥ | āśu copasaṁkramya vaktavyo mantrān upasaṁhara | mā te utkṛttamūlaṁ śiraḥ kṛtvā pṛthivyāṁ nipātayiṣyāmīti | yady asau mantrān anupasaṁhṛtya prāṇair viyokṣyate mṛte ’haṁ yāvajjīvam eva mantrapāśabaddhaḥ syām iti | lubdhakaḥ prāha | yadi tavaikasyaivaṁ guṇaḥ syāt tathāpy aham evaṁ kuryāṁ prāg eva sakalasya rāṣṭrasya | gacchāmy ahaṁ tatra sthāna iti | tatas tena nāgapotena tasyaikapārśve guptaṁ sthānam upadarśitam | yāvad asau lubdhakaḥ saptame divase pratigupte pradeśe ātmānaṁ gopayitvāvasthitaḥ | sa cāhituṇḍika āgatya balyupahāraṁ kartum ārabdhaḥ | tena catasṛṣu dikṣu catvāraḥ khadirakīlakāḥ nikhātāḥ | nānāraṁgaiḥ sūtrakair veṣṭayitvā mantrair āvartitaḥ | tatas tat pānīyam utkvathitum ārabdham | lubdhakena śareṇa marmaṇi tāḍito niṣkośaṁ cāsiṁ kṛtvābhihitaḥ | tvam asmin viṣayanivāsinaṁ nāgapotakaṁ mantreṇāpaharasi | mantrān upasaṁhara | mā te utkṛttamūlaṁ śiraḥ kṛtvā pṛthivyāṁ nipātayiṣyāmīti | tata ahituṇḍikena duḥkhavedanābhibhūtena mantrā vyāvartitāḥ | tena ca samanantaraṁ lubdhakena jīvitād vyavaropitaḥ | tato nāgapoto mantrapāśabandhanād vinirmukto hradād abhyudgatya taṁ lubdhakaṁ pariṣvaktavān evaṁ cāha | tvaṁ me mātā tvaṁ pitā yan mama tvam āgamya mātāpitṛviyogajaṁ duḥkhaṁ notpannam | āgaccha bhuvanaṁ gacchāvaḥ | tenāsau svabhuvanaṁ nīto nānāvidhena cānnapānena saṁtarpito ratnāni copadarśitāni | mātāpitroś ca niveditam | amba tāta eṣa me suhṛccharaṇyaṁ bāndhavo ’syānubhāvān mama yuṣmābhiḥ saha viyogo na jāta iti | tābhyām apy asau vareṇa pravārito vividhāni ratnāni dattāni | sa tāny ādāya tasmād hradād vyutthitaḥ |",
    "san-mu-kd6:465": "tasya hradasya nātidūre puṣpaphalasampannaṁ nānāśakunibhir nikūjitam āśramapadam | tatra ṛṣiḥ prativasati maitryātmakaḥ kāruṇikaḥ satvavatsalaḥ | tato ’sau lubdhakas tasya ṛṣes triṣkālam upasaṁkramitum ārabdhaḥ | yac cāsya janmacitreṇa nāgapotena sārdhaṁ vṛttaṁ tat sarvaṁ vistareṇa samākhyātam | tato ’sāv ṛṣiḥ kathayati | kiṁ ratnaiḥ kiṁ vā te suvarṇena tasya bhuvane amogho nāma pāśas tiṣṭhati taṁ yācasveti | tato lubdhako ’moghapāśe jātatṛṣṇaḥ ṛṣivacanam upaśrutya punar api nāgabhuvanaṁ gato yāvat paśyati nāgabhuvanadvāre tam amoghaṁ pāśam | tasyaitad abhavat | eṣa sa pāśo yo mayā prārthanīya iti viditvā nāgabhuvanaṁ praviṣṭaḥ | tato janmacitreṇa nāgapotenānyaiś ca nāgapotaiḥ sasaṁbhramaṁ pratisaṁmodito ratnaiś ca pravāritaḥ kathayati | alaṁ me ratnaiḥ kiṁ tv etad amoghaṁ pāśaṁ mamānuprayaccheti | janmacitraḥ kathayati | tavānena kiṁ prayojanam | asmākaṁ tu mahat prayojanam | yadā garuḍabhayopadrutā bhavāmas tadānenātmānaṁ rakṣāmaḥ | lubdhakaḥ kathayati | yuṣmākam eṣa garuḍabhayopadrutānām upayogaṁ gacchati mama tv anena satatam eva prayojanam | yady asti kṛtam upakṛtaṁ vā prayaccheti | janmacitrasya nāgapotasyaitad abhavat | mamānena bahūpakṛtaṁ mātāpitarāv avalokya dadāmīti | tena mātāpitarāv avalokya sa pāśo dattaḥ | tato ’sau lubdhakaḥ pṛthivīlabdhaprakhyena sukhasaumanasyenāpyāyitamanā amoghaṁ pāśam ādāya nāgabhuvanād abhyudgamya svagṛhaṁ gataḥ |",
    "san-mu-kd6:466": "yāvad apareṇa samayena dhano rājā devyā sārdhaṁ krīḍati ramate paricāryati | tasya krīḍato ramamāṇasya paricārayato na putro na duhitā | sa kare kapolaṁ datvā cintāparo vyavasthitaḥ | anekadhanasamuditaṁ me gṛhaṁ na me putro na duhitā | mamātyayāt svakulavaṁśacchede rāṣṭrāpahāraḥ | sarvaṁ ca svāpateyam aputrakam iti kṛtvā rājavidheyaṁ bhaviṣyatīti | sa śramaṇabrāhmaṇasuhṛtsaṁbandhibāndhavair ucyate | deva kim asi cintāpara iti | sa etat prakaraṇaṁ teṣāṁ vistareṇārocayati | te kathayanti | devatārādhanaṁ kuru putras te bhaviṣyatīti | so ’putraḥ putrābhinandī śivavaruṇakuberaśakrabrahmādīn anyāṁś ca devatāviśeṣān āyācate tadyathā ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ sahajāḥ sahadharmikā nityānubaddhā api devatā āyācate | asti caiṣa loke pravādo yadāyācanahetoḥ putrā jāyante duhitaraś ca | tac ca naivam | yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ | api tu trayāṇāṁ sthānānāṁ saṁmukhībhāvāt putrā jāyante duhitaraś ca | katameṣāṁ trayāṇām | mātāpitarau raktau bhavataḥ | saṁnipatitau | mātā ca kalyā bhavati ritumatī | gandharvaś ca pratyupasthito bhavati | eṣāṁ trayāṇāṁ sthānānāṁ saṁmukhībhāvāt putrā jāyante duhitaraś ca | sa caivam āyācanaparas tiṣṭhati | anyatamaś ca bhadrakalpiko bodhisatvas tasyā agramahiṣyāḥ kukṣim avakrāntaḥ | paṁcāveṇikā dharmāḥ ekataḥ paṇḍitajātīye mātṛgrāme | katame paṁca | raktaṁ puruṣaṁ jānāti | kālaṁ jānāti | ṛtuṁ jānāti | garbham avakrāntaṁ jānāti | yasya sakāśād garbho ’vakrāmati taṁ jānāti | dārakaṁ jānāti | dārikāṁ jānāti | saced dārako bhavati dakṣiṇaṁ kukṣiṁ niśritya tiṣṭhati | saced dārikā bhavati vāmaṁ kukṣiṁ niśritya tiṣṭhati | sā āttamanāttamanāḥ svāminārocayati | diṣṭyā āryaputra vardhase | āpannasatvāsmi saṁvṛttā | yathā ca me dakṣiṇakukṣiṁ niśritya tiṣṭhati niyataṁ dārako bhaviṣyatīti | so ’py āttamanāttamanāḥ pūrvaṁ kāyam abhyunnamayya dakṣiṇabāhum abhiprasāryodānam udānayati |",
    "san-mu-kd6:467": "apy evāhaṁ cirakālābhilaṣitaṁ putramukhaṁ paśyeyam | samajāto me syān nāvajātaḥ | kṛtyāni me kurvīta | bhṛtaḥ pratibibhṛyāt | dāyādyaṁ pratipadyeta | kulavaṁśo me cirasthitikaḥ syāt | asmākaṁ cāpy atītakālagatānām alpaṁ vā prabhūtaṁ vā dānāni datvā puṇyāni kṛtvā asmākaṁ nāmnā dakṣiṇām ādekṣyate | idaṁ tayor yatra tatropapannayor gacchator anugacchatv iti |",
    "san-mu-kd6:468": "āpannasatvāṁ caināṁ viditvā upari prāsādatalagatām ayantritāṁ dhārayati śīte śītopakaraṇair uṣṇe uṣṇopakaraṇair vaidyaprajñaptair āhārair nātitiktair nātyamlair nātilavaṇair nātimadhurakair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair āhārair hārārdhahāravibhūṣitagātrīm apsarasam iva nandanavanavihāriṇīṁ mañcān mañcaṁ pīṭhāt pīṭham avatarantīm adharimāṁ bhūmim | na cāsyāḥ kiṁcid amanojñaśabdaśravaṇaṁ yāvad eva garbhasya paripākāya | sā aṣṭānāṁ vā navānāṁ vā māsānām atyayāt prasūtā | dārako jātaḥ | abhirūpo darśanīyaḥ prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭaḥ uccaghoṣaḥ saṁgatabrūs tuṅganāsaḥ sarvāṅgapratyaṅgopetaḥ | tasya jātāv ānandabheryas tāḍitāḥ | śrutvā rājā kathayati | kim etad iti | antaḥpurikābhiḥ rājñe niveditam | deva diṣṭyā vardhase putras te jāta iti | tato rājñā sarvaṁ tan nagaram apagatapāṣāṇaśarkarakaṭhallaṁ vyavasthāpitam | candanavāripariṣiktam ucchritadhvajapatākaṁ surabhidhūpaghaṭikopanibaddhaṁ nānāpuṣpāvakīrṇaṁ ramaṇīyam | ājñā ca dattā | śramaṇabrāhmaṇakṛpaṇavanīpakebhyo dānaṁ prayacchata | sarvabandhanamokṣaṁ kuruteti | tasyaivaṁ trīṇi saptakāny ekaviṁśatidivasān vistareṇa jātasya jātimahaṁ kṛtvā nāmadheyaṁ vyavasthāpyate | kiṁ bhavatu dārakasya nāmeti | amātyāḥ kathayanti | ayaṁ dārako dhanasya rājñaḥ putraḥ | bhavatu dārakasya sudhana iti nāmeti | tasya sudhana iti nāmadheyaṁ vyavasthāpitam | sudhano dārakaḥ aṣṭābhyo dhātrībhyo ’nupradattaḥ | dvābhyām aṁsadhātrībhyāṁ dvābhyāṁ kṣīradhātrībhyāṁ dvābhyāṁ maladhātrībhyāṁ dvābhyāṁ krīḍanikābhyāṁ dhātrībhyām | so ’ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpirmaṇḍenānyaiś cottaptair upakaraṇaviśeṣair āśu vardhate hradastham iva paṅkajam | sa yadā mahān saṁvṛttas tadā lipyām upanyastaḥ | pūrvavad yāvad aṣṭāsu parīkṣāsūddhāṭako vācakaḥ paṇḍitaḥ paṭupracāraḥ saṁvṛttaḥ | sa yāni tāni bhavanti mūrdhābhiṣiktānāṁ janapadaiśvaryasthāmavīryam anuprāptānāṁ mahāntaṁ pṛthivīmaṇḍalam abhinirjityādhyāvasatāṁ pūrvavad yāvat paṁcasu sthāneṣu kṛtāvī saṁvṛttaḥ | tasya pitrā trīṇy antaḥpurāṇi vyavasthāpitāni jyeṣṭhaṁ madhyaṁ kanīyaḥ | trīṇi vāsagṛhāṇi māpitāni haimantikaṁ graiṣmikaṁ vārṣikam | trīṇy udyānāni māpitāni haimantikaṁ graiṣmikaṁ vārṣikam | tataḥ sudhanaḥ kumāraḥ upari prāsādatalagato niṣpuruṣeṇa tūryeṇa krīḍati ramate paricārayati |",
    "san-mu-kd6:469": "yāvad apareṇa samayena phalako lubdhako mṛgān anveṣamāṇas tena tenānuvicarann anyatamaṁ parvatam anuprāptaḥ | tasya ca parvatasyādhastād riṣer āśramapadaṁ paśyati puṣpaphalasaṁpannaṁ nānāpakṣigaṇavicaritam | mahāntaṁ ca hradam utpalakumudapuṇḍarīkasaṁchannaṁ haṁsakāraṇḍavacakravākopaśobhitam | tadāśramapadaṁ paribhramitum ārabdhaḥ | yāvat tam ṛṣiṁ paśyati dīrghakeśaśmaśrunakharomāṇaṁ vātātapakarṣitaśarīraṁ cīvaravalkaladhāriṇam anyatamad vṛkṣamūlāśrayaṁ tṛṇakuṭikākṛtanilayam | dṛṣṭvā ca punaḥ pādābhivandanaṁ kṛtvā kṛtāṁjalipuṭaḥ papraccha | bhagavan kiyac ciram asmin pradeśe tava prativasataḥ | catvāriṁśadvarṣāṇi | asti tvayā iyatā kālenāsmin pradeśe kaścid āścaryādbhuto dharmo dṛṣṭaḥ śruto vā kasyacit sakāśāt | sa ṛṣir mandamandam uvāca | bhadramukha dṛṣṭas te ayaṁ hradaḥ | dṛṣṭo bhagavan | eṣā brahmasabhā nāma puṣkariṇī utpalapadmakumudapuṇḍarīkasaṁchannā nānāpakṣigaṇaniṣevitā himarajatatuṣāragaurāmbupūrṇā surabhikusumaparivāsitatoyā | asyāṁ puṣkariṇyāṁ paṁcadaśyāṁ paṁcadaśyāṁ manoharā nāma drumakinnararājasya duhitā paṁcakinnarīśataparivṛtā nānāvidhaśiraḥsnānodvartanair āgatya snāti | snānakāle cāsya madhuranṛtyagītavāditaśabdena mṛgapakṣiṇo ’pahriyante | aham api taṁ śabdaṁ śrutvā mahatā prītisaumanasyena saptāham adhināmayāmi | etad āścaryaṁ bhadramukha mayā dṛṣṭam iti |",
    "san-mu-kd6:470": "atha phalakasya lubdhakasyaitad abhavat | śobhano mayā amoghaḥ pāśo nāgāl labdhaḥ | taṁ manoharāyā kinnaryāḥ kṣepsyāmīti | so ’pareṇa samayena pūrṇapaṁcadaśyāṁ pāśam ādāya hradatīrthasamīpe puṣpaphalaviṭapavṛkṣagahanam āśrityāvadhānatatparo ’vasthitaḥ | yāvan manoharā kinnarī paṁcakinnarīśataparivṛtā mahatyā vibhūtyā brahmasabhāṁ puṣkariṇīm avatīrṇā snātuṁ tatsamanantaraṁ ca phalakena lubdhakenāmoghaḥ pāśaḥ kṣipto yena manoharā kinnarī baddhā | tayā amoghapāśapāśitayā hrade mahānupamardaḥ kṛto vibhīṣaṇaś ca śabdo niścāritaḥ | yaṁ śrutvā pariśiṣṭaḥ kinnarīgaṇaḥ itaś cāmutaś ca saṁbhrānto manoharāṁ kinnarīṁ nirīkṣitum ārabdhaḥ | paśyati baddhām | dṛṣṭvā ca punar bhīto niṣpalāyitaḥ | adrākṣīt sa ludhakas tāṁ paramarūpadarśanīyām | dṛṣṭvā ca punar upaśliṣṭo grahīṣyāmīti | sā kathayati |",
    "san-mu-kd6:471": "mā naiṣīs tvaṁ hi mā sprākṣīr naitat tava suceṣṭitam |",
    "san-mu-kd6:472": "rājabhogyā surūpāhaṁ na sādhu grahaṇaṁ tava || iti |",
    "san-mu-kd6:473": "lubdhakaḥ prāha | yadi tvāṁ nā gṛhṇāmi niṣpalāyase | sā kathayati | nāhaṁ niṣpalāye | yadi na śraddadhāsi ayaṁ cūḍāmaṇiṁ gṛhṇa | asyānubhāvenāham upari vihāyasā gacchāmīti | lubdhakaḥ kathayati | kathaṁ jāne | tayā śiras taś cūḍāmaṇir dattaḥ uktaś ca | etac cūḍāmaṇir yasya hastasthas tasyāhaṁ vaśā bhavāmi | tato lubdhakenāsau maṇir gṛhītaḥ | pāśabaddhāṁ caināṁ gṛhītvā saṁprasthitaḥ |",
    "san-mu-kd6:474": "tena khalu samayena sudhanaḥ kumāro mṛgayānirgataḥ | adrākṣīt sa lubdhakaḥ sudhanaṁ kumāram abhirūpaṁ darśanīyaṁ prāsādikam | dṛṣṭvā ca punar asyaitad abhavat | ayaṁ ca rājakumāra iyaṁ ca paramarūpadarśanīyā | yady etāṁ drakṣyati balād grahīṣyatīti | yanv aham etāṁ prābhṛtanyāyena svayam evopanayeyam | tatas taṁ pāśam ādāya yena sudhano rājakumāras tenopasaṁkrāntaḥ | upasaṁkramya pādayor nipatya kathayati | idaṁ mayā devasya strīratnaṁ prābhṛtam ānītaṁ pratigṛhyatām iti | adrākṣīt sudhano rājakumārīṁ manoharāṁ kinnarīm abhirūpāṁ darśanīyāṁ prāsādikāṁ paramayā varṇapuṣkalatayā samanvāgatāṁ sarvaguṇasamuditām aṣṭādaśabhiḥ strīlakṣaṇaiḥ samalaṁkṛtāṁ janapadakalyāṇīṁ kāṁcanakalaśakūrmapīnonnatakaṭhinasaṁhatasujātavṛttapragalamānastanīm abhinīlaraktāṁśukavisṛtāyatanavakamalasadṛśanayanāṁ subhruvamāyatatuṁganāsāṁ vidrumamaṇiratnabimbaphalasaṁsthānasadṛśādharoṣṭhīm ādṛḍhaparipūrṇagaṇḍapārśvām atyartharatikaraviśoṣakarakapolatilakām anupūrvaracitasaṁhatabhruvamaravindavikacasadṛśaparipūrṇavimalaśaśivapuṣīṁ pralambabāhuṁ gambhīratrivalīkasannatamadhyāṁs tanabhārāvanāmyamānapūrvārdhaṁ rathāṁgasaṁsthitasujātajaghanāṁ kadalīgarbhasadṛśakarāṁ pūrvānuvartitasaṁhatasujātakarabhoruṁ sunigūḍhasuracitasarvāṁgasundarasirāṁ saṁhitamaṇicūḍām āraktakaratalāṁ praharṣanūpuravalayahārārdhahāranirghoṣavilasitagatimāyatanīlasūkṣmakeśīṁ śacīm iva bhraṣṭakāṁcīṁ nūpurāvacchāditapādāṁ chātodarīṁ tāṁ prakīrṇahārām uttaptajāmbūnadacāruvarṇāṁ dṛṣṭvā kumāraḥ sahasā papāta baddho dṛḍhaṁ rāgapāśena | tatra sa rāgavahṇau dahanapataṁgasadṛśena jalacaṁcalacandravimalojjvalasvabhāvena durgrāhyatareṇa nadītaraṁgajhaṣamakaraduradhigamena garuḍapavanajavasamagatinā tulaparivartanalaghuvānarāvasthitacapalodbhrāntatareṇa satatābhyāsakleśaśaniṣevaṇarāgasukhāsvādalolena sarvakleśaviṣamadurgaprapātaniḥsaṁgena paramalīnena cittena sadbhūtānurāgatayā ayoniśomanaskāradhanurvisṛtena saṁyogābhilaṣitaparamarahasyaśabdena kāmaśareṇa hṛdaye viddhaḥ āha ca |",
    "san-mu-kd6:475": "dṛṣṭvātha tāṁ sa sudhana indusamānavaktrāṁ",
    "san-mu-kd6:476": "prāvṛṅghanāntaraviniścaratīva vidyut |",
    "san-mu-kd6:477": "tatsnehamanmathavilāsasamudbhavena",
    "san-mu-kd6:478": "sadyaḥ sa cetasi tu rāgaśareṇa viddhaḥ ||",
    "san-mu-kd6:479": "sa tām atimanoharāṁ manoharāṁ gṛhītvā hastināpuraṁ gataḥ | sa ca lubdhako grāmavareṇācchāditaḥ | tataḥ sudhanaḥ kumāro manoharayā sārdham upari prāsādatalagataḥ krīḍati ramate paricārayati | manoharayā rūpayauvanaguṇena sudhanaḥ kumāro ’nekaiś copacāraśatais tathāpahṛto yathā sudhanaḥ kumāro muhūrtam api tāṁ na jahāti |",
    "san-mu-kd6:480": "yāvad apareṇa samayena janapadād dvau brāhmaṇāv abhyāgatau | tatraiko rājānaṁ saṁśrito dvitīyaḥ sudhanaṁ kumāram | yo rājānaṁ saṁśritaḥ sa rājñā purohitaḥ sthāpito bhogaiś ca saṁvibhaktaḥ | yas tu sudhanaṁ kumāraṁ sa bhogamātreṇa saṁvibhaktaḥ | sa kathayati | kumāra yadā tvaṁ pitur atyayād rājye pratiṣṭhāsyasi tadā me kiṁ kariṣyasīti | sudhanaḥ kumāraḥ kathayati | yathā tava sahāyo brāhmaṇo mama pitrā paurohitye sthāpitaḥ evam ahaṁ tvām api paurohitye sthāpayāmīti | eṣa ca vṛttāntas tena brāhmaṇena karṇaparaṁparayā śrutaḥ | tasyaitad abhavat | ahaṁ tathā kariṣyāmi yathā kumāro rājyam eva nāsādayiṣyati | kutas taṁ purohitaṁ sthāpayiṣyatīti |",
    "san-mu-kd6:481": "yāvad apareṇa samayena tasya rājño vijite anyatamaḥ kārvaṭiko viruddhaḥ | tasya samucchittaye rājñā eko daṇḍaḥ preṣitaḥ | sa hatavihatavidhvastaḥ pratyāgataḥ | evaṁ yāvat sapta daṇḍāḥ preṣitāḥ | te ’pi hatavihatavidhvastāḥ pratyāgatāḥ | amātyaiḥ rājā vijñaptaḥ | deva kimarthaṁ svabalaṁ hāpyate parabalaṁ vardhyate | yāvat kaścid devavijite śastrabalopajīvī sarvo ’sāv āhūyatām iti | brāhmaṇaḥ purohitaḥ saṁlakṣayati | ayaṁ kumārasya vadhopāyakāla iti | tena rājā vijñaptaḥ | deva naivam asau śakyaḥ sannāmayitum | rājā kathayati | kiṁ mayā svayaṁ gantavyam | purohitaḥ kathayati | kimarthaṁ devaḥ svayaṁ gacchati | ayaṁ sudhanaḥ kumāro baladarpayuktaḥ | eṣa daṇḍasahīyaḥ preṣyatām iti | rājā kathayati | evam astv iti | tato rājā kumāram āhūya kathayati | gaccha kumāra daṇḍasahīyaḥ kārvaṭikaṁ sannāmaya | evaṁ deveti sudhanaḥ kumāro rājñaḥ pratiśrutyāntaḥpuraṁ praviṣṭaḥ | manoharādarśanāc cāsya sarvaṁ vismṛtam | punar api rājñābhihitaḥ | punar api taddarśanāt sarvaṁ vismṛtam | tataḥ purohitena rājābhihitaḥ | deva sudhanaḥ kumāro manoharayā atīva sakto na śakyate preṣayitum | sādhanaṁ sajjīkriyatām | nirgataḥ kumāro ’ntaḥpurāt preṣayitavyo yayā manoharāyāḥ sakāśaṁ na praviśatīti | rājñā amātyānām ājñā dattā | bhavantaḥ evaṁ kurudhvam iti | amātyaiḥ rājñaḥ pratiśrutya balaugho hastyaśvarathapadātisaṁpanno ’nekapraharaṇopakaraṇayuktaḥ sajjīkṛtaḥ | tataḥ kumāro nirgataḥ ukto gaccha kumāra sajjo balaugha iti | sa kathayati | deva gamiṣyāmīti manoharāṁ dṛṣṭvā | rājā kathayati | kumāra na draṣṭavyā kālo ’tivartate | tāta yady evaṁ mātāraṁ dṛṣṭvā gacchāmi | gaccha kumārāvalokaya jananīm | sa manoharāsantakaṁ cūḍāmaṇim ādāya mātuḥ sakāśam upasaṁkrāntaḥ pādayor nipatya kathayati | amba ahaṁ kārvaṭikaṁ sannāmanāya gacchāmi | ayaṁ cūḍāmaṇiḥ suguptaḥ sthāpayitavyo na kathaṁcin manoharāyā deyo ’nyatra prāṇaviyogād iti | sa evaṁ mātaraṁ sandiśyābhivādya ca nānāyodhabalaudhatūryaninādaiḥ saṁprasthitaḥ | anupūrveṇa janapadān atikramya tasya karvaṭakasya nātidūre ’nyatamad vṛkṣamūkaṁ niśritya vāsam upagataḥ |",
    "san-mu-kd6:482": "tena khalu samayena vaiśravaṇo mahārājo ’nekayakṣaparivāro ’nekayakṣaśataparivāro ’nekayakṣasahasraparivāro ’nekayakṣaśatasahasraparivāras tena pathā yakṣāṇāṁ yakṣasamitaṁ saṁprasthitaḥ | tena tasya pathā gacchatha khagapathe yānam avasthitam | tasyaitad abhavat | bahuśo ’ham anena pathā samatikrānto na ca me kadācid yānaṁ pratihatam | ko ’tra hetur yena yānaṁ pratihatam iti | sa paśyati sudhanaṁ kumāram | tasyaitad abhavat | ayaṁ bhadrakalpiko bodhisatvaḥ khedam āpadyate yuddhāyābhisaṁprasthitaḥ | sāhāyyam asya karaṇīyam | ayaṁ karvaṭakaḥ sannāmayitavyaḥ | na ca kasyacit prāṇinaḥ pīḍā kartavyeti viditvā pāṁcikaṁ mahāyakṣasenāpatim āmantrayate | ehi tvaṁ pāṁcika sudhanasya kumārasya karvaṭakam ayuddhena sannāmaya | na ca te kasyacit prāṇinaḥ pīḍā kartavyeti | tatheti pāṁcikena mahāyakṣasenāpatinā vaiśravaṇasya mahārājasya pratiśrutya divyaś caturaṁgo balakāyo nirmitaḥ | tālamātrapramāṇāḥ puruṣāḥ parvatapramāṇā hastino hastipramāṇā aśvāḥ | tato nānākhaḍgamusalatomaraprāsacakraśaktiśaraparaśvadhaḥ śastraviśeṣeṇa nānāvāditrasaṁkṣobheṇa ca mahābhayam upadarśayan mahatā balaughena pāṁcikaḥ karvaṭakam anuprāptaḥ |",
    "san-mu-kd6:483": "hastyaśvarathanirghoṣanānāvāditranisvanāt |",
    "san-mu-kd6:484": "yakṣāṇāṁ svaprabhāvāc ca prākāraḥ prapapāta vai ||",
    "san-mu-kd6:485": "tatas tena karvaṭakanivāsinaṁ balaughaṁ dṛṣṭvā tac ca prākārapatanaṁ paraṁ viṣādam āpannāḥ papracchuḥ | kuta eṣa balaugha āgacchatīti | te kathayanti | śīghraṁ dvārāṇi muṁcata | eṣa pṛṣṭhataḥ sudhanaḥ kumāra āgacchati | tasyaiṣa balaughaḥ | yadi ciraṁ dhārayiṣyatha | sarvathā svasthā na bhaviṣyatheti | te kathayanti |",
    "san-mu-kd6:486": "vyutpannā na vayaṁ rājño na kumārasya dhīmataḥ |",
    "san-mu-kd6:487": "nṛpapauruṣakebhyo ’smi bhītāḥ santrāsam āgatāḥ ||",
    "san-mu-kd6:488": "tair dvārāṇi muktāni | tataḥ ucchritadhvajapatākāḥ pūrṇakalaśair nānāvidhatūryaninādaiḥ sudhanaṁ kumāraṁ pratyudgatāḥ | tena ca samāśvāsitās tad abhiprāyāś ca rājabhaṭāḥ sthāpitā nipakāś ca gṛhītāḥ karapratyayāś ca nibaddhāḥ | tatas taṁ karvaṭakaṁ sphītīkṛtya sudhanaḥ kumāro nivṛttaḥ |",
    "san-mu-kd6:489": "dhanena ca rājñā tām eva rātriṁ svapno dṛṣṭaḥ | gṛdhreṇāgatya rājña udaraṁ sphoṭayitvā antrāṇy ākṛṣya sarvaṁ tan nagaram antrair veṣṭitaṁ sapta ca ratnāni gṛhaṁ praveśyamānāni dṛṣṭāni | tato rājā bhītas trastaḥ āhṛṣṭaromakūpo laghu laghv evotthāya mahārhaśayane niṣadya kare kapolaṁ datvā cintāparo vyavasthitaḥ | mā haiva me atonidānaṁ rājyāc cyutir bhaviṣyati jīvitasya vā antarāya iti | sa prabhātāyāṁ rajanyāṁ taṁ svapnaṁ brāhmaṇāya purohitāya nivedayāmāsa | sa saṁlakṣayati | yādṛśo devena svapno dṛṣṭo niyataṁ kumāreṇa karvaṭako nirjitaḥ | vitathanirdeśaḥ karaṇīya iti viditvā kathayati | deva na śobhanaḥ svapnaḥ | niyatam atonidānaṁ devasya rājyāc cyutir bhaviṣyati jīvitasya vāntarāyaḥ | kevalaṁ tv atrāsti pratīkāraḥ | sa ca brāhmaṇakeṣu mantreṣu dṛṣṭaḥ | ko ’sau pratīkāraḥ | deva udyāne puṣkariṇī surūpā prāmāṇikā kartavyā | tataḥ sudhayā praleptavyā | susaṁmṛṣṭāṁ kṛtvā kṣudramṛgāṇāṁ rudhireṇa pūrayitavyā | tato devena snānaprayatena tāṁ puṣkariṇīm ekena sopānenāvataritavyam | ekenāvatīrya dvitīyenottaritavyam | dvitīyenottīrya tṛtīyenāvataritavyam | tṛtīyenāvatīrya caturthenottaritavyam | tataś caturbhir brāhmaṇair vedavedāṅgapāragair devasya pādau jihvayā nirleḍhavyau | kinnaramedasā sa dhūpo deyaḥ | evaṁ devo vidhūtapāpaś ciraṁ rājyaṁ pālayiṣyatīti | rājā kathayati | sarvam etac chakyam | yad idaṁ kinnaramedam atīva durlabham | purohitaḥ kathayati | deva yad eva sulabhaṁ tad eva durlabham | rājā kathayati | yathā katham | purohitaḥ kathayati | deva nanv iyaṁ manoharā kinnarī | rājā kathayati | purohita maiva vada | kumārasyātra prāṇāḥ pratiṣṭhitāḥ | sa kathayati | nanu devena śrutam |",
    "san-mu-kd6:490": "tyajed ekaṁ kulasyārthe grāmasyātha kulaṁ tyajet |",
    "san-mu-kd6:491": "grāmaṁ janapadasyārthe ātmārthe pṛthivīṁ tyajet ||",
    "san-mu-kd6:492": "dṛḍhena hy ātmanā rājan kumārasyāsya dhīmataḥ |",
    "san-mu-kd6:493": "śakyasi hy aparāṁ kartuṁ dhātayaināṁ manoharām || iti |",
    "san-mu-kd6:494": "ātmābhinandino na kiṁcin na pratipadyante | iti tenādhivāsitam | tato yathādiṣṭaṁ purohitena kārayitum ārabdham | puṣkariṇī snātā sudhayā liptā saṁmṛṣṭā kṣudramṛgāṇāṁ ca rudhiram upāvartitam | sudhanasyāntaḥpurajanenopalabdham | tāḥ prītamanasaḥ saṁvṛttāḥ | vayaṁ rūpayauvanasaṁpannā idānīm asmākaṁ sudhanaḥ kumāraḥ paricārayiṣyatīti | tāḥ pramuditā dṛṣṭvā manoharā pṛcchati | kiṁ yūyam atīva praharṣitā iti | yāvad aparayā sa vṛttānto manoharāyai niveditaḥ | tato manoharā sañjātaduḥkhadaurmanasyā yena sudhanasya kumārasya jananī tenopasaṁkrāntā | pādayor nipatya karuṇadīnavilambitair akṣarair etam arthaṁ nivedayāmāsa | sā kathayati | yady evaṁ svāgamitaṁ kuru | vicārayiṣyāmīti | manoharayā āgamayya punar api samākhyātam | tayāpi vicāritam | paśyati bhūtam | tatas tayā sa cūḍāmaṇir vastrāṇi ca manoharāyai dattāni uktā ca | putrike prāpte te kāle āgantavyam eva mamopālambho na bhaviṣyatīti | tato rājā yathānirdiṣṭena krameṇa snānaprayato rudhirapūrṇāṁ puṣkariṇīm avatīrṇottīrṇaḥ | tato ’sya brāhmaṇair jihvayā pādau līḍhau | aciram ānīyatāṁ kinnarīti ca samādiṣṭaḥ | tatsamanantaram eva manoharā gaganatalam utplutya gāthāṁ bhāṣate |",
    "san-mu-kd6:495": "sparśasaṁgamane mahyaṁ hasitaṁ ramitaṁ ca me |",
    "san-mu-kd6:496": "nāgīva bandhanān muktā eṣā gacchāmi sāṁpratam || iti |",
    "san-mu-kd6:497": "rājñā ca dṛṣṭā vāyupathena gacchantī | sa bhītaḥ purohitam āmantrayate | yad arthaṁ kṛto yatnaḥ sa na saṁpanno manoharā kinnarī palāyata iti | purohitaḥ kathayati | deva siddho ’rthaḥ apagatapāpo devaḥ sāṁpratam iti |",
    "san-mu-kd6:498": "tato manoharāyāḥ khagapathena gacchantyā etad abhavat | yad aham etām avasthāṁ prāptā tat tasya ṛṣer vyapadeśāt | yadi tena nākhyātam abhaviṣyan nāhaṁ grahaṇaṁ gatābhaviṣyam | tena hi yāsyāmi tāvat tasya ṛṣeḥ sakāśam iti | sā tasyāśramapadaṁ gatā | pādābhivandanaṁ kṛtvā tam ṛṣim uvāca | maharṣe tvadvyapadeśād ahaṁ grahaṇaṁ gatā manuṣyasaṁsparśañ ca saṁprāptā | jīvitāntarāyaś ca me saṁvṛttaḥ | tad vijñāpayāmi | yadi kadācit sudhanaḥ kumāra āgacchen māṁ samanveṣamāṇas tasyemām aṅgulimudrāṁ dātum arhasi | evaṁ ca vaktum | kumāra viṣamāḥ panthāno durgamāḥ | khedam āpatsyase nivartasveti | yadi ca nivāryamāṇo no tiṣṭhet tasya mārgaṁ vyapadeṣṭum arhasi | kumāra manoharayā samākhyātam | uttare digbhāge trayaḥ kālaparvatās tān atikramya apare trayas tān atikramya apare trayas tān atikramya apare trayas tān atikramya himavān parvatarājaḥ | tasyottareṇotkīlakaparvataḥ | tataḥ kūjako jalapathaḥ khadiraka ekadhārako vajrakaḥ kāmarūpī utkīlakaḥ airāvatakaḥ adhunānaḥ pramokṣaṇaḥ | ete te parvatāḥ samatikramaṇīyāḥ | tatra khadirake parvate guhāpraveśaḥ ekadhārake ca utkīlake | vajrake tu pakṣirājena praveśaḥ | ebhir upāyais te parvatā atikramaṇīyāḥ | yantrāṇi ca bhaṁktavyāni | ajavaktro meṇḍhakaḥ puruṣo rākṣasarūpī piṅgalo hantavyaḥ | guhāyāṁ lālāsrotasā mahatā ajagaro vegena pradhāvati | sa te vikrameṇa hantavyaḥ |",
    "san-mu-kd6:499": "ardhāntaragataṁ nāgaṁ yatra paśyet kirīṭakam |",
    "san-mu-kd6:500": "cāpamuktena bāṇena hantavyo mama kāraṇāt ||",
    "san-mu-kd6:501": "yatra paśyeta dvau meṣau saṁghaṭṭantu parasparam |",
    "san-mu-kd6:502": "tayoḥ śṛṅgam ekaṁ bhaṁktvā mārgaṁ pratilapsyase ||",
    "san-mu-kd6:503": "āyasau puruṣau dṛṣṭvā śastrapāṇī mahābhayau |",
    "san-mu-kd6:504": "tayor ekaṁ tāḍayitvā mārgaṁ pratilapsyase ||",
    "san-mu-kd6:505": "saṁkocayantīṁ prasārayantīṁ rākṣasīm āyasaṁ mukham |",
    "san-mu-kd6:506": "yadā paśyet tadā kīlaṁ lalāṭe tasyā nikhānayet ||",
    "san-mu-kd6:507": "śilāvartas tathā kūpo vilaṁghyas te ṣaṣṭihastakaḥ |",
    "san-mu-kd6:508": "haripiṅgalakeśākṣo dāruṇo yakṣarākasaḥ ||",
    "san-mu-kd6:509": "kārmukaṁ maṇḍalaṁ kṛtvā hantavyaś ca durāsadaḥ |",
    "san-mu-kd6:510": "nadyaś ca balatastāryā nakragrāhasamākulāḥ ||",
    "san-mu-kd6:511": "naṅgā pataṅgā tapanī citrā rudanī hasanī āśīviṣā vetravatī ca |",
    "san-mu-kd6:512": "naṅgāyāṁ rākṣasīkopā pataṅgāyām amanuṣyakāḥ |",
    "san-mu-kd6:513": "tapanyāṁ grāhabahulatvaṁ citrāyāṁ kāmarūpiṇaḥ ||",
    "san-mu-kd6:514": "rudanyāṁ kinnarīceṭyo hasanyāṁ kinnarīsnuṣā |",
    "san-mu-kd6:515": "āśīviṣāyāṁ nānāvidhāḥ sarpā vetranadyāṁ tu śālmaliḥ ||",
    "san-mu-kd6:516": "naṅgāyāṁ dhairyakaraṇaṁ pataṅgāyāṁ parākramaḥ |",
    "san-mu-kd6:517": "tapanyāṁ grāhamukhabandhaś citrāyāṁ vividhaṁ gītam ||",
    "san-mu-kd6:518": "rudanyāṁ saumanasyena samuttāraḥ | hasanyāṁ tūṣṇīṁbhāvayogena | āśīviṣāyāṁ sarpaviṣamaṁtraprayogena | vetravatyāṁ tīkṣṇaśastrasaṁpātayogena samuttāraḥ | nadīḥ samatikramya paṁcayakṣaśatānāṁ gulmakasthānam | tad dhairyam āsthāya vidrāvyam | tataḥ kinnararājasya bhavanam iti | tato manoharā tam ṛṣim evam uktvā pādābhivandanaṁ kṛtvā prakrāntā |",
    "san-mu-kd6:519": "yāvat sudhanaḥ kumāras taṁ karvaṭakaṁ sannāmya gṛhītaprābhṛto hastināpuram anuprāptaḥ | śrutvā rājā parāṁ prītim upagataḥ | tataḥ kumāro mārgaśramaṁ prativinodya pituḥ sakāśaṁ gataḥ | praṇāmaṁ kṛtvā purastān niṣaṇṇaḥ | rājñā parayā saṁbhāṣaṇayā saṁbhāṣitaḥ | uktaś ca | kumāra śivena tvam āgataḥ | deva tava prasādāt karvaṭakaḥ saṁnāmitaḥ | nīpakā gṛhītāḥ | citrakaḥ sthāpitaḥ | ime tu karapratyayāḥ | paṇyāgāraś ca sthāpita iti | rājā kathayati | putra śobhanaṁ pratigṛhītam | tataḥ pituḥ praṇāmaṁ kṛtvā saṁprasthitaḥ | rājā kathayati | kumāra tiṣṭha prābhṛtaṁ sahitāv eva bhokṣyāmaḥ | deva gacchāmi ciradṛṣṭā me manoharā | alaṁ kumāra adya gamanena | tiṣṭha śvo gamiṣyasīti | so ’nurudhyamāna evam āha | tāta adyaiva mayāvaśyaṁ gantavyam | rājā tūṣṇīm avasthitaḥ | tataḥ kumāraḥ svagṛhaṁ gataḥ | paśyati śrīvivarjitam antaḥpuradvāram | sa cintāparaḥ praviṣṭo manoharāṁ na paśyati | itaś cāmutaś ca saṁbhrāntaḥ śūnyahṛdayaḥ śabdaṁ kartum ārabdhaḥ manoharā manohareti | yāvad antaḥpuraṁ sannipatitam | bhoḥ striyaḥ kṣepaṁ kartum ārabdhaḥ | viddho ’sau hṛdayaśalyena sutarāṁ praṣṭum ārabdhaḥ | tābhir yathābhūtaṁ samākhyātam | sa śokena saṁmuhyate | tā striyaḥ kathayanti | deva antaḥpure tatprativiśiṣṭatarāḥ striyaḥ santi | kimarthaṁ śokaḥ kriyate | sa pitur nairguṇyam upaśrutya kṛtaghnatāṁ ca mātuḥ sakāśam upasaṁkrāntaḥ | pādayor nipatya kathayati | amba",
    "san-mu-kd6:520": "manoharāṁ na paśyāmi manorathaguṇair yutām |",
    "san-mu-kd6:521": "sādhurūpasamāyuktā kva gatā me manoharā ||",
    "san-mu-kd6:522": "manasā saṁpradhāvāmi mano me saṁpramuhyati |",
    "san-mu-kd6:523": "hṛdayaṁ dahyate caiva rahitasya tayā bhṛśam ||",
    "san-mu-kd6:524": "mano ’bhirāmā ca manoharā ca sā mano ’nukūlā ca manoratiś ca me |",
    "san-mu-kd6:525": "santaptadeho ’smi manoharāṁ vinā kuto mamedaṁ vyasanaṁ samāgatam || iti |",
    "san-mu-kd6:526": "sā kathayati | putra kṛcchrasaṁkaṭasaṁbādhaprāptā manoharā iti mayā pramuktā | amba yathākatham | tayā yathāvṛttaṁ sarvaṁ vistareṇa samākhyātam | sa pitur nairguṇyam akṛtajñatāṁ coktā kathayati | amba kutra gatā katareṇa patheneti | sā kathayati | putra",
    "san-mu-kd6:527": "eṣaḥ asau pathā śaila ṛṣisaṁghaniṣevitaḥ |",
    "san-mu-kd6:528": "uṣito dharmarājena yatra yātā manoharā || iti |",
    "san-mu-kd6:529": "sa manoharāviyogaduḥkhārtaḥ kṛcchraṁ vilalāpa karuṇaṁ paridevamānaḥ |",
    "san-mu-kd6:530": "manoharāṁ na paśyāmi manorathaguṇair yutām | pūrvavad yāvat |",
    "san-mu-kd6:531": "kuto mamedaṁ vyasanaṁ samāgatam || iti |",
    "san-mu-kd6:532": "tato mātrābhihitaḥ | putra santy asminn antaḥpure tatprativiśiṣṭatarāḥ striyaḥ | kimarthaṁ śokaḥ kriyate iti | kumāraḥ kathayati | amba kuto me ratiḥ prāpyatām iti | sa tayā samāśvāsyamāno ’pi śokasantaptas tasyāḥ pravṛttiṁ samanveṣamāṇa itaś cāmutaś ca paribhramitum ārabdhaḥ | tasya buddhir utpannā | yata eva labdhā tam eva tāvat pṛcchāmīti | sa phalakasya lubdhakasya sakāśaṁ gataḥ | pṛcchati | manoharā kutas tvayā labdhā iti | amuṣmin parvatapārśve ṛṣiḥ prativasati | tasyāśramapade brahmasabhā nāma puṣkariṇī | tasyāṁ snātum avatīrṇā | ṛṣivyapadeśena labdhā iti | sa saṁlakṣyati | ṛṣir idānīm abhigantavyaḥ | tasmāt pravṛttir bhaviṣyatīti | eṣa ca vṛttānto rājñā śrutaḥ | manoharāviyogāt kumāro ’tīva viklava iti | tato rājñābhihitaḥ | kumāra kim asi viklavaḥ | idānīṁ tatprativiśiṣṭam antaḥpuraṁ vyavasthāpayāmīti | sa kathayati | tāta na śakyaṁ mayā tām anānīyāntaḥpurasthena bhavitum | sa rājñā bahv apy ucyamāno",
    "san-mu-kd6:533": "[folios 181–198 are missing; the remaining portion has been taken from Divy 453–461]",
    "san-mu-kd6:534": "na nivartate | tato rājñā nagaraprākāraśṛṅgāṭakeṣv ārakṣakāḥ puruṣāḥ sthāpitā yathā kumāro na niṣkāsatīti | kumāraḥ kṛtsnāṁ rātriṁ jāgartukāmaḥ | uktaṁ ca | paṁceme rātryām alpaṁ svapanti bahu jāgrati | katame paṁca | puruṣāḥ striyam apekṣamāṇāḥ | pratibaddhacittaḥ strīpuruṣaḥ | utkruśaprāṇī | caurasenāpatiḥ | bhikṣuś cālabdhavīrya iti | atha kumārasyaitad abhavat | yadi dvāreṇa yāsyāmi rājā dvārapālakān rakṣakāṁś ca daṇḍenotsādayiṣyati yanv aham arakṣitena pathā gaccheyam iti | sa rātryāṁ vyutthāya nīlotpalamālābaddhaśirā yena rakṣiṇaḥ puruṣā na santi tena tāṁ mālāṁ dhvaje baddhvāvatīrṇaḥ | candraś ca coditaḥ |",
    "san-mu-kd6:535": "tato ’sau candram avekṣya manoharāvirahita evaṁ vilalāpa |",
    "san-mu-kd6:536": "bhoḥ pūrṇacandra rajanīkara tārarāja tvaṁ rohiṇīnayanakānta susārthavāha |",
    "san-mu-kd6:537": "kaccit priyā mama manoharaṇaikadakṣā dṛṣṭā tvayā bhuvi manoharanāmadheyā || iti |",
    "san-mu-kd6:538": "anubhūtapūrvaratim anusmaran jagāma | dadarśa mṛgīm | tām apy uvācā |",
    "san-mu-kd6:539": "he tvaṁ kuraṅgi tṛṇavāripalāśabhakṣe svasty astu te cara sukhaṁ na mṛgārir asmi |",
    "san-mu-kd6:540": "dīrghekṣaṇā mṛgavadhūkamanīyarūpā dṛṣṭā tvayā mama manoharanāmadheyā ||",
    "san-mu-kd6:541": "sa tām atikramyānyatamaṁ pradeśaṁ gato dadarśa vanaṁ nānāpuṣpaphalopaśobhitaṁ bhramarair upabhujyamānasāram | tato ’nyatamaṁ bhramaram uvāca |",
    "san-mu-kd6:542": "nīlāñjanācalasuvarṇa madhudvirepha vaṁśāntarāmburuhamadhyakṛtādhivāsa |",
    "san-mu-kd6:543": "varṇādhimātrasadṛśāyatakeśahastā dṛṣṭā tvayā mama manoharanāmadheyā ||",
    "san-mu-kd6:544": "tasmād api pradeśād atikrāntaḥ paśyaty āśīviṣam | dṛṣṭvā cāha ||",
    "san-mu-kd6:545": "bhoḥ kṛṣṇasarpa tanupallavalolajihvā vaktrāntarotpatitadhūmakalāpavaktra |",
    "san-mu-kd6:546": "rāgāgninā tava samo na viṣāgnir ugro drṣṭā tvayā mama manoharanāmadheyā ||",
    "san-mu-kd6:547": "tam api pradeśaṁ samatikrānto dadarśāparaṁ kokilābhināditam | drṣṭvā ca punas taṁ kokilam uvāca |",
    "san-mu-kd6:548": "bhoḥ kokilottama vanāntaravṛkṣavāsin nārīmanohara patat trigaṇasya rājan |",
    "san-mu-kd6:549": "nīlotpalāmalasamāyatacārūnetrā dṛṣṭā tvayā mama manoharanāmadheyā ||",
    "san-mu-kd6:550": "tam api pradeśaṁ samatikrānto dadarśāśokavṛkṣaṁ sarvapariphullam |",
    "san-mu-kd6:551": "maṅgalyanāmāntaranāmayuktaḥ sarvadrumāṇām adhirājatulyaḥ |",
    "san-mu-kd6:552": "manoharāśokavimūrcchitaṁ mām eṣo ’ñjalis te kuru vītaśokam ||",
    "san-mu-kd6:553": "sa evaṁ viklavo ’nupūrveṇa tasya ṛṣer āśramapadam anuprāptaḥ | sa tam ṛṣiṁ savinayaṁ praṇipatyovāca |",
    "san-mu-kd6:554": "cīrājināmbaradhara kṣamayā viśiṣṭa mūlāṅkurāmalakavilvakapitthabhaktaḥ |",
    "san-mu-kd6:555": "vande ṛṣe nataśirā vada me laghu tvaṁ dṛṣṭā tvayā mama manoharanāmadheyā ||",
    "san-mu-kd6:556": "tataḥ sa ṛṣiḥ sudhanaṁ kumāraṁ svāgatavacanāsanadānakriyādipuraḥsaraḥ pratisaṁmodyovāca |",
    "san-mu-kd6:557": "dṛṣṭā sā paripūrṇacandravadanā nīlotpalābhāsvarā",
    "san-mu-kd6:558": "rūpeṇa priyadarśanā suvadanā nīlāñcitabhrūlatā |",
    "san-mu-kd6:559": "tvaṁ svastho bhuvi bhujyatāṁ hi vividhaṁ mūlaṁ phalaṁ ca prabho",
    "san-mu-kd6:560": "paścāt svasti gamiṣyasīti manasā nātrāsti me saṁśayaḥ ||",
    "san-mu-kd6:561": "idaṁ hy avocad vacanaṁ ca subhrūḥ kumāra tṛṣṇā tvayi bādhate me |",
    "san-mu-kd6:562": "mahac ca duḥkhaṁ vasatāṁ vaneṣu yātāṁ ca māṁ drakṣyasi niścayena || iti |",
    "san-mu-kd6:563": "iyaṁ ca tayāṁgulimudrikā dattā | kathayati ca | kumāra viṣamāḥ panthāno durgamāḥ khedam āpatsyase nivartasveti | yadi ca nivāryamāṇo na tiṣṭhet tasya mārgam upadeṣṭum arhasi | kumāra idaṁ ca tayā samākhyātam | uttare digbhāge trayaḥ kālaparvatās tān atikramyāpare trayas tān apy atikramya himavān parvatarājaḥ | tatpraveśena tvayā imāni bhaiṣajyāni samudānetavyāni | tadyathā sudhā nāmauṣadhis tayā ghṛtaṁ paktvā pātavyaṁ tena ca te na tṛṣā na bubhukṣā smṛtibalaṁ ca vardhayati | vānaraḥ samudānetavyo mantram adhyetavyaṁ saśaraṁ dhanur grahītavyaṁ maṇayo ’vabhāsātmakāḥ agado viṣaghātako ’yaskīlās trayo vīṇā ca | himavataḥ parvatarājasyottareṇotkīlakaḥ parvataḥ | tataḥ kūjako jalapathaḥ khadirakaḥ ekadhārako vajrakaḥ kāmarūpī utkīlaka airāvatako ’dhunānaḥ pramokṣaṇa Divy: -ka ete parvatāḥ | sarve te samatikramaṇīyāḥ | tatra khadirake parvate guhāpraveśa ekadhārake ca utkīlake | vajrake tu pakṣirājena praveśaḥ | ebhir upāyais te sarve parvatāḥ samatikramaṇīyāḥ | yantrāṇi ca bhaṁktavyāni | ajavaktro meṇḍhakaḥ puruṣo rākṣasarūpī piṅgalo hantavyaḥ | guhāyāṁ lālāsrotasā mahatājagaro vegena pradhāvati | sa te vikrameṇa hantavyaḥ |",
    "san-mu-kd6:564": "ardhāntaragataṁ nāgaṁ yatra paśyet kirīṭakam |Divy: kiṭibhakaś ca",
    "san-mu-kd6:565": "cāpamuktena bāṇena hantavyo mama kāraṇāt ||",
    "san-mu-kd6:566": "yatra paśyeta dvau meṣau saṁghaṭṭantau parasparam |",
    "san-mu-kd6:567": "tayoḥ śṛṅgam ekaṁ bhaṁktvā mārgaṁ pratilapsyase ||",
    "san-mu-kd6:568": "āyasau puruṣau dṛṣṭvā śastrapāṇī mahābhayau |",
    "san-mu-kd6:569": "tayor ekaṁ tāḍayitvā mārgaṁ pratilapsyase ||",
    "san-mu-kd6:570": "saṅkocayantīṁ prasārayantīṁ rākṣasīm āyasaṁ mukham |",
    "san-mu-kd6:571": "yadā paśyet tadā kīlaṁ lalāṭe tasyā nikhānayet ||",
    "san-mu-kd6:572": "śilāvartas tathā kūpo vilaṁghyas te ṣaṣṭihastakaḥ |",
    "san-mu-kd6:573": "haripiṅgalakeśākṣo dāruṇo yakṣarākṣasaḥ ||",
    "san-mu-kd6:574": "kārmukaṁ maṇḍalaṁ kṛtvā hantavyaś ca durāsadaḥ |",
    "san-mu-kd6:575": "nadyaś ca balatas tāryā nakragrāhasamākulāḥ ||",
    "san-mu-kd6:576": "naṅgā pataṅgā tapanī citrā rudanī hasanī āśīviṣā vetravatī ca |",
    "san-mu-kd6:577": "nāngāyāṁ rākṣasīkopaḥ pataṅgāyām amanuṣyakāḥ |",
    "san-mu-kd6:578": "tapanyāṁ grāhabahulatvaṁ citrāyāṁ kāmarūpiṇaḥ ||",
    "san-mu-kd6:579": "rudanyāṁ kinnarīceṭyo hasanyāṁ kinnarīsnuṣā |",
    "san-mu-kd6:580": "āśīviṣāyāṁ nānāvidhāḥ sarpā vetranadyāṁ tu śālmaliḥ |",
    "san-mu-kd6:581": "naṅgāyāṁ dhairyakaraṇaṁ pataṅgāyāṁ parākramaḥ |",
    "san-mu-kd6:582": "tapanyāṁ grāhamukhabandhaś citrāyāṁ vividhaṁ gītam ||",
    "san-mu-kd6:583": "rudanyāṁ saumanasyena samuttāraḥ | hasanyāṁ tūṣṇīṁbhāvena | āśīviṣāyāṁ sarpaviṣamantraprayogena samuttāro vetranadyāṁ tīkṣṇaśastrasaṁpātayogena samuttāraḥ | nadīm atikramya pañcayakṣaśatānāṁ gulmakasthānam | tad dhairyam āsthāya vidrāvyam | tato drumasya kinnararājasya bhavanam iti |",
    "san-mu-kd6:584": "tataḥ sudhanaḥ kumāro yathopadiṣṭān oṣadhamantrāgadaprayogān samudānīya tasya ṛṣeḥ pādābhivandanaṁ kṛtvā prakrāntaḥ | tatas tena yathopadiṣṭāḥ sarve samudānītāḥ sthāpayitvā vānaram | tatas tān ādāya punar api tasya ṛṣeḥ sakāśam upasaṁkrāntaḥ | uktaś ca | alaṁ kumāra kim anena vyavasāyena kiṁ manoharayā | tvam ekākī asahāyaḥ śārīrasaṁśayam avāpsyasīti | kumāraḥ prāha | maharṣe ’vaśyam evāhaṁ prayāsyāmīti | kutaḥ",
    "san-mu-kd6:585": "candrasya khe vicarataḥ kva sahāyabhāvaḥ daṁṣṭrābalena balinaś ca mṛgādhipasya |",
    "san-mu-kd6:586": "agneś ca dāvadahena kva sahāyabhāvaḥ asmadvidhasya ca sahāyabalena kiṁ syāt ||",
    "san-mu-kd6:587": "kiṁ bho mahārṇavajalaṁ na vigāhitavyaṁ kiṁ sarpaduṣṭa iti naiva cikitsanīyaḥ |",
    "san-mu-kd6:588": "vīryaṁ bhajeta sumahadūrjitasatvadṛṣṭaṁ yatne kṛto yadi na sidhyati ko ’tra doṣaḥ || iti |",
    "san-mu-kd6:589": "tataḥ sudhanaḥ kumāro manoharopadiṣṭena vidhinā saṁprasthito ’nupūrveṇa parvatanadīguhāprapātādīni bhaiṣajyamantrāgadaprayogena vinirjitya drumasya kinnararājasya bhavanasamīpaṁ gataḥ | kumāro ’pasyat",
    "san-mu-kd6:590": "tan nagaram adūraṁ śrīmadudyānopaśobhitam |",
    "san-mu-kd6:591": "nānāpuṣpaphalopetaṁ nānāvihagasevitam ||",
    "san-mu-kd6:592": "taḍāgadīrghikāvāpīkinnaraiḥ samupāvṛtam |",
    "san-mu-kd6:593": "kinnarīs tatra cāpaśyat pānīyārtham upāgatāḥ ||",
    "san-mu-kd6:594": "tatas tāḥ sudhanakumāreṇābhihitāḥ | kim anena bahunā pānīyena kriyata iti | tāḥ kathayati | asti drumasya kinnararājasya duhitā manoharā nāma | sā manuṣyahastagatā babhūva | tasyāḥ sa manuṣyagandho naśyati | sudhanaḥ kumāraḥ pṛcchati | kim ete ghaṭāḥ samastāḥ sarve tasyā upari nipātyante āhosvid ānupūrveṇeti | tāḥ kathayanti | ānupūrvyā | sa saṁlakṣayati | śobhano ’yam upāya imām aṁgulimudrām ekasmin ghaṭe prakṣipāmīti | tenaikasyāḥ kinnaryā ghaṭe ’nālakṣitaṁ prakṣiptā | sā ca kinnarī abhihitā | anena tvayā ghaṭena manoharā tatprathamataraṁ snāpayitavyā | sā saṁlakṣayati | nūnam atra kāryeṇa bhavitavyam | tatas tayāsau ghaṭaḥ prathamataraṁ manoharāyā mūrdhni nipātito yāvad aṁgulimudrā utsaṅge nipatitā | sā manoharayā pratyabhijñātā | tataḥ kinnarīṁ pṛcchati | mā tatra kaścin manuṣyo ’bhyāgataḥ | sāha | abhyāgataḥ | gacchainaṁ pracchannaṁ praveśaya | tayā praveśitaḥ sugupte pradeśe sthāpitaḥ |",
    "san-mu-kd6:595": "tato manoharā pituḥ pādayor nipatya kathayati | tāta yady asau sudhanaḥ kumāra āgacched yenāhaṁ hṛtā tasya tvaṁ kiṁ kuryāḥ | sa kathayati | tam ahaṁ khaṇḍaśataṁ kṛtvā catasṛṣu dikṣu kṣipeyaṁ manuṣyaḥ asau kiṁ teneti | manoharā kathayati | tāta manuṣyabhūtasya kuta ihāgamanam | aham eva bravīmīti | tato drumasya kinnararājasya paryavasthāno vigataḥ | tato vigataparyavasthānaḥ kathayati | yady asau kumāra āgacchet tasya hi tvāṁ sarvālaṅkāravibhūṣitāṁ prabhūtacittopakaraṇaiḥ kinnarīsahasraparivṛtāṁ bhāryāratnaṁ dadyām iti | tato manoharayā hṛṣṭatuṣṭapramuditayā sudhanaḥ kumāro divyālaṅkāravibhūṣito drumasya kinnararājasyopadarśitaḥ | tato drumaḥ kinnararājaḥ sudhanaṁ kumāraṁ dadarśābhirūpaṁ darśanīyaṁ prāsādikaṁ paramayā śubhavarṇapuṣkalatayā samanvāgatam | dṛṣṭvā ca punaḥ paraṁ vismayam upagataḥ | tatas tasya vijñāsāṁ kartukāmena sauvarṇāstambhā ucchritāḥ sapta tālāḥ sapta bheryaḥ sapta śūkarāḥ | āha ca |",
    "san-mu-kd6:596": "tvayā kāntyā jitās tāvad ete kinnaradārakāḥ |",
    "san-mu-kd6:597": "saṁdarśitaprabhāvas tu divyasaṁbandham arhasi ||",
    "san-mu-kd6:598": "atyāyataṁ śaravaṇaṁ kṛtvoddhṛtya śaraṁ kṣaṇāt |",
    "san-mu-kd6:599": "vyuptam anyūnam uccitya punar dehi tilāḍhakam |",
    "san-mu-kd6:600": "saṁdarśaya dhanurvede dṛḍhalakṣyādikauśalam |",
    "san-mu-kd6:601": "tataḥ kīrtipatākeyaṁ tavāyattā manoharā ||",
    "san-mu-kd6:602": "sudhanaḥ kumāro bodhisatvaḥ | kuśalāś ca bhavanti bodhisatvās teṣu teṣu śilpasthānakarmasthāneṣu devatāś caiṣām autsukyam āpatsyante avighnabhāvāya | tato bodhisatvo nṛtyagītavīṇāpaṇavasughoṣakavallarīmṛdaṅgādinānāvidhena daivatyopasaṁhatena vāditraviśeṣeṇa samantād āpūryamāṇo ’nekaiḥ kinnarasahasraiḥ parivṛtāḥ |",
    "san-mu-kd6:603": "śatakratusamādiṣṭair yakṣaiḥ śūkararūpibhiḥ |",
    "san-mu-kd6:604": "utpāṭite śaravaṇe same vyuptaṁ tilāḍhakam ||",
    "san-mu-kd6:605": "ekīkṛtaṁ samuccitya śakrasṛṣṭaiḥ pipīlakaiḥ |",
    "san-mu-kd6:606": "kumāraḥ kinnarendrāya vismitāya nyavedayat ||",
    "san-mu-kd6:607": "nīlotpaladalābhenāsinā gṛhītena paśyato drumasya kinnararājasya sauvarṇastambhasamīpaṁ gatvā tān stambhān kadalīcchedena khaṇḍakhaṇḍaṁ chettum ārabdhaḥ | tatas tān tilaśo ’vakīrya sapta tālān sapta bherīḥ sapta ca śūkarān bāṇena vidhya sumeruvad akampyo ’vasthitaḥ | tato gaganatalasthābhir devatābhiś ca kinnaraśatasahasrair hāhākārakilikilāprakṣveḍoccair nādo mukto yaṁ dṛṣṭvā ca kinnararājaḥ paraṁ vismayam upagataḥ | tataḥ kinnarīsahasrasya manoharāsamānarūpasya madhye manoharāṁ sthāpayitvā sudhanaḥ kumāro ’bhihitaḥ | ehi kumāra pratyabhijānāsi manoharām iti | tataḥ sudhanaḥ kumāras tāṁ pratyabhijñāya gāthābhigītenoktavān |",
    "san-mu-kd6:608": "yathā drumasya duhitā mameha tvaṁ manoharā |",
    "san-mu-kd6:609": "śīghram etena satyena padaṁ vraja manohare ||",
    "san-mu-kd6:610": "tataḥ sā drutapadam abhikrāntā | kinnarāḥ kathayanti | devāyaṁ sudhanaḥ kumāro balavīryaparākramasamanvito manoharāyāḥ pratirūpaḥ | kimarthaṁ vipralabhya | dīyatām asya manohareti | tato drumaḥ kinnararājaḥ kinnaragaṇena saṁvarṇitaḥ sudhanaṁ kinnarābhimatena mahatā satkāreṇa puraskṛtya manoharāṁ divyālaṅkāravibhūṣitāṁ vāmena pāṇinā gṛhītvā dakṣiṇena sauvarṇabhṛṅgāraṁ sudhanaḥ kumāro ’bhihitaḥ | kumāra eṣā te manoharā kinnarīparivṛtā bhāryārthāya dattā | aparicitā mānuṣāḥ | yathaināṁ na parityakṣyasīti | paraṁ tāteti sudhanaḥ kumāro drumasya kinnararājasya pratiśrutya kinnarabhavanastho manoharayā sārdhaṁ niṣpuruṣeṇa tūryeṇa kṛīḍate ramate paricārayati |",
    "san-mu-kd6:611": "so ’pareṇa samayena svadeśam anusmṛtya mātāpitṛviyogajena duḥkhenātyāhato manoharāyā nivedayati | mātāpitṛviyogajaṁ me duḥkhaṁ bādhata iti | tato manoharayā eṣa vṛttānto vistareṇa pitur niveditaḥ | sa kathayati | gaccha kumāreṇa sārdham apakrāntayā te bhavitavyaṁ vipralambhakā manuṣyāḥ | tato drumeṇa kinnararājena prabhūtaṁ maṇimuktāsuvarṇādīn datvānupreṣitaḥ | sa manoharayā sārdham uparivihāyasā kinnarakhagapathena saṁprasthito ’nupūrveṇa hastināpuranagaram anuprāptaḥ | tato hastināpuraṁ nagaraṁ nānāmanohareṇa surabhiṇā gandhaviśeṣeṇa sarvadig āmoditam | śrutvā dhanena rājñānandabheryaś ca tāḍitāḥ | sarvaṁ ca tan nagaram apagatapāṣāṇaśarkarakaṭhallaṁ kāritaṁ candanavārisiktam āmuktapaṭṭadāmakalāpasamucchritadhvajapatākaṁ surabhidhūpaghaṭikopanibaddhaṁ nānāpuṣpāvakīrṇaramaṇīyam | tataḥ kumāro ’nekanaravarasahasraparivṛto manoharayā sārdhaṁ hastināpuraṁ nagaraṁ praviṣṭaḥ | tato mārgaśramaṁ prativinodya vividhāni ratnāny ādāya pituḥ sakāśam upasaṁkrāntaḥ | pitrā kaṇṭhe pariṣvaktaḥ pārśve rājāsane niṣaṇṇaḥ | kinnaranagaragamanāgamanaṁ ca vistareṇa samākhyātam |",
    "san-mu-kd6:612": "tato dhanena rājñātibalavīryaparākrama iti viditvā rājyābhiṣekeṇābhiṣiktaḥ | sudhanaḥ kumāraḥ saṁlakṣayati | yan mama manoharayā sārdhaṁ samāgamaḥ saṁvṛtto rājyābhiṣekaś cānuprāptas tat pūrvakṛtahetuviśeṣād yanv aham idānīṁ dānāni dadyāṁ puṇyāni kuryām iti | tena hastināpure nagare dvādaśavarṣāṇi nirargalo yajña iṣṭaḥ |",
    "san-mu-kd6:613": "syāt kalu te mahārājānyaḥ sa tena kālena tena samayena sudhanaḥ kumāro veti | na khalv evaṁ draṣṭavyam | api tv aham eva tena kālena tena samayena bodhisatvacaryāyāṁ vartamānaḥ sudhano nāma rājā babhūva | yan mayā manoharānimittaṁ balavīryaparākramo darśito dvādaśavarṣāṇi nirargalo yajña iṣṭo na tena mayānuttarā samyaksaṁbodhir adhigatā kin tu tad dānaṁ tac ca vīryam anuttarāyāḥ samyaksaṁbodher hetumātrakaṁ pratyayamātrakaṁ saṁbhāramātrakam |",
    "san-mu-kd6:614": "[folios 181–198 are missing]",
    "san-mu-kd6:615": "darśanīyā prāsādikā | caṁcā māṇavikā | tāṁ protsāhayāmaḥ sā tair dūtair āhūyoktā | yat khalu bhagini pūrvaṁ no lābhasatkāra evam evāsīt idānīṁ lokāḥ śramaṇasya gautamasya sakāśaṁ gacchanti | tasya satkāraṁ kurvanti | asmākaṁ lābhasatkāraḥ sarveṇa sarvaṁ samucchinnaḥ sā tvam adhyupekṣase | caṁcā māṇavikā kathayati | āryakā mayā kiṁ karaṇīyam bhagini tava jñātīnāṁ kṛte śramaṇena gautamena saha abrahmacaryaṁ caritavyam | apavādaś ca tasya dātavyaḥ | etena naḥ pūrvavat lābhasatkāro bhaved ity evam ukte caṁcā māṇavikā parivrājikā saṁbahulānām anyatīrthikaparivrājakānām evam āha | āryakāḥ śramaṇasya gautamasyāpavādam ahaṁ na utsahe | bhagini yāvat tvaṁ śramaṇasya gautamasyāpavādaṁ notsahase tāvad vayaṁ tvayā saha nālapiṣyāmo na saṁlapiṣyāmo nālokayiṣyāmo na vyavalokayiṣyāmo na ca te sarvāvāseṣu prajñapayiṣyasi āsanāni | athānuśocantī tvaṁ narakagatim avāpsyasi | alpaprajñāḥ striyaḥ | sā bhītā kathayaty eṣāham āryakā yan mayā karaṇīyam ehi tvaṁ bhagini jetavanam abhīkṣṇaṁ gaccha kaṁcit kālaṁ gatvā śramaṇasya gautamasya apavādaṁ dāpaya | sā pratyaham utthāya jetavanaṁ gatā | yāvat sā bhājanam ekaṁ baddhvā yena bhagavāṁs tenopasaṁkrāntā | tena khalu samayena bhagavān anekaśatānāṁ purastān niṣaṇṇo dharmaṁ deśayati | adrakṣīḍ bhagavān dūrataś caṁcā māṇavikām | dṛṣṭvā tasyaitad abhavat | adya mama karmāṇi kṛtāny upacitāni labdhasaṁbhārāṇī pariṇatapratyayāny oghavat pratyupasthitāny avaśyabhāvīni ko ’nyaḥ pratyanubhaviṣyatīti | tataś caṁcā māṇavikā parivrājikā bhagavataḥ purataḥ sthitvāha |",
    "san-mu-kd6:616": "aham āpannasatvāsmi tvayā kāmopasevanāt |",
    "san-mu-kd6:617": "ratir labdhā yaśo ghuṣṭaṁ dharmaṁ vadasi sāmpratam iti |",
    "san-mu-kd6:618": "bhagavān āha || abhūtavādī narakān upaiti | caṁcā māṇavikā prāha | yaś cāpi kṛtvā na karomīti cāha || bhagavān āha |",
    "san-mu-kd6:619": "hīno hi dharmair ubhayatra loke",
    "san-mu-kd6:620": "tulyām avasthāṁ samupaiti martyaḥ ||",
    "san-mu-kd6:621": "atha śakro devendraḥ aho vateyaṁ caṁcā māṇavikā bhagavantaṁ viheṭhayiṣyati | bhikṣusaṁghaṁ ceti viditvā tad bhājanam ṛddhyā pṛthivyāṁ nipātitavān || tataś caṁcā māṇavikā lajjitā dūram apasṛtā | atha sthavirasthavirā bhikṣavo bhagavantam evam āhuḥ | kṛtā bhadanta rājñaḥ prasenajitasya dharmādhikārikī kathā vyākṛtaṁ taṁ ca yatrānuttarāyāṁ samyaksaṁbodhau tatprathamataraṁ cittam utpāditaṁ yāvat samyaksaṁbuddhānāṁ lābhasatkārakathā | vayam anavatapte mahāsarasi bhagavataḥ purastāt svakasvakānāṁ karmaṇāṁ plotiṁ vyākuryāma ity adhivāsayati bhagavāṁ sthavirasthavirāṇāṁ bhikṣūṇāṁ tūṣṇīṁbhāvena |",
    "san-mu-kd6:622": "dharmatā khalu buddhānāṁ bhagavatāṁ jīvatāṁ tiṣṭhatāṁ dhriyamāṇānāṁ yāpayatāṁ yaduta daśāvaśyakaraṇīyāni bhavanti | na tāvad buddhā bhagavantaḥ parinirvānti yāvad buddho na vyākṛto bhavati | satvenāvaivartyam anuttarāyāṁ samyaksaṁbodhau cittam utpāditaṁ bhavati sarvabuddhavineyā vinītā bhavanti | tribhāga āyuṣaḥ utsṛṣṭo bhavati | sīmābandhaḥ kṛto bhavati | śrāvakayugam agratāyām utsṛṣṭo bhavati | śrāvastyāṁ mahāprātihāryaṁ vidarśitaṁ bhavati | sāṁkāśye nagare devāvatāraṇaṁ vidarśitaṁ bhavati | mātāpitarau satyeṣu pratiṣṭhāpitau bhavataḥ | anavatapte mahāsarasi śrāvakasaṁghena sārdhaṁ pūrvikā karmaplotideśanā vyākṛtā bhavati |",
    "san-mu-kd6:623": "atha buddho bhagavāṁ śrāvakasaṁghena sārdhaṁ anavatapte mahāsarasi pūrvikāṁ karmaplotiṁ vyākartukāmo bhikṣūn āmantrayate sma | āgamayata bhikṣavo yenānavataptaṁ mahāsaras tena svakasvakānāṁ pūrvikāṁ karmaplotiṁ vyākuryāma | bhikṣavaḥ evaṁ bhadanta iti bhagavataḥ pratyaśrauṣuḥ atha bhagavān ekonaiḥ pañcabhir arhacchataiḥ sārdhaṁ śrāvastyām antarhitaḥ anavatapte mahāsarasi caṇḍayakṣarākṣasaniṣevite nānāpuṣpavṛkṣopaśobhite prādurbhūtaḥ |",
    "san-mu-kd6:624": "yaṁ vyāḍayakṣācaritaṁ manoramaṁ vicitrapuṣpais tarubhiḥ suśobhitam |",
    "san-mu-kd6:625": "ito yato jalavahasāgaraṁgamā nadyaś catasraḥ prasṛtāś caturdiśaṁ ||",
    "san-mu-kd6:626": "",
    "san-mu-kd6:627": "gaṅgā ca sindhuś ca tathaiva vakṣuḥ sītā ca yan na prataranti mānuṣāḥ",
    "san-mu-kd6:628": "nānyatra ye riddhibalasya lābhī hanteha gacchāmi saro mahodadhim ||",
    "san-mu-kd6:629": "dharmatā khalu yasmin samaye buddhā bhagavanto laukikaṁ cittam utpādayanti tasmin samaye kuntapipīlakādayo ’pi prāṇino bhagavataś cetasā cittam ājānanti | atha nandopanandayor nāgarājayor etad abhavat | kimarthaṁ bhagavatā laukikaṁ cittam utpāditam | paśyato ’navatapte mahāsarasi karmaplotiṁ vyākartukāmaḥ tatas tasyānavataptasya mahāsaraso madhye sarvasuvarṇakhacitaratnamayakāṇḍakiñjalkakarmakṛtarathacakropamasahasradalakamalaparivṛto bhagavān bhikṣusaṁghena saha padmakarṇikāyāṁ niṣaṇṇaḥ sthavirasthavirā api bhikṣavo ’nyāsu padmakarṇikāsu niṣaṇṇāḥ tena khalu samayena śāriputro gṛdhrakūṭaparvate saṁghāṭikāṁ sīvyati sma | atha bhagavān āyuṣmantaṁ mahāmaudgalyāyanam āha | gaccha maudgalyāyana pravrajyāsahāyakam ānayety evaṁ bhadantety āyuṣmāṁ mahāmaudgalyāyanaḥ anavatapte mahāsarasy antarhito gṛdhrakūṭe parvate āyuṣmataḥ śāriputrasya purataḥ sthitvā evam āha | āyuṣman śāriputra pañcaśatārhadbhiḥ saha śāstā ekaikaśaḥ pūrvikāṁ karmaplotiṁ vyākartukāmas tvatpratīkṣaṇaparaḥ āgaccha gacchāmaḥ sa kathayaty āyuṣman mahāmaudgalyāyana saṁghāṭī tāvat sīvyāmi | paścād āgamiṣyāmīti | sa kathayati | tathāstu sahāya | atha  mahāmaudgalyāyana ṛddhyā pañcabhir aṅgulībhiḥ sīvitum ārabdhaḥ āyuṣmāñ cchāriputraḥ kathayati āyuṣmaṁ mahāmaudgalyāyana syūtā bhavatu | sa kathayaty āyuṣmañ cchāriputra sacet tvaṁ na gaccher balāt tvāṁ grahīṣyāmi | athāyuṣmān śāriputras tasya kāñcīm ākṛṣya kathayati | mahāmaudgalyāyana nanu tvaṁ bhagavatā ṛddhimatāṁ agro nirdiṣṭaḥ sa tvam etat tāvan naya paścān māṁ neṣyasīti | tata āyuṣmatā mahāmaudgalyāyanena te tatra nītāḥ | atha āyuṣmān śāriputraḥ saṁlakṣayati | ayaṁ maharddhikaḥ | sacet sthānam idaṁ sarvaṁ neṣyatīti | sa tena gṛdhrakūṭe parvate upanibaddha āyuṣmatā mahāmaudgalyāyanenākṛṣṭo gṛdhrakūtaḥ parvataḥ kampitum ārabdhaḥ | athāyuṣmān śāriputraḥ saṁlakṣayati | anena gṛdhrakūṭaparvataś cālita iti ... yanv ahaṁ sumerau upanibadhnīyām iti sa tena sumerau parvatarāje upanibaddhaḥ punar āyuṣmatā mahāmaudgalyāyanenākṛṣṭaḥ sumeruḥ parvato nandopanandau nāgarājau ca cālitau | anavataptaṁ mahāsaraś ca | sarvaṁ kṣubdham | atha sthavirasthavirā bhikṣavaś calitum ārabdhāḥ padmakarṇikeṣu niṣaṇṇās te bhagavantaṁ papracchuḥ kimarthaṁ bhagavaṁ nandopanandau nāgarājau cālitau | bhagavān āha | bhikṣavaḥ nandopanandayor nāgarājayor nāsti kampanam iti śrutvā tau ṛddhivikurvitaṁ kuruta iti āyuṣmāñ cchāriputraḥ saṁlakṣayati yanv ahaṁ bhagavataḥ padmanāḍe upanibaddhnīyām iti | tena bhagavataḥ padmanāḍe upanibaddho niṣkampaṁ sthitaḥ | yadā tasya ṛddhi ṛddhyā parābhūtā tadā  āyuṣmantaṁ śāriputram evam āha | gaccha āyuṣmañ cchāriputra riddhivikurvitam āgaccha gacchāvaḥ gacchāyuṣman mahāmaudgalyāyana eṣo ’ham āgata eva yāvad āyuṣmān mahāmaudgalyāyano na pratyāgatas tāvad āryāyuṣmān śāriputro gataḥ | bhagavataḥ pādau śirasā vanditvā ekānte padmakarṇikāyāṁ niṣaṇṇaḥ tataḥ paścād āyuṣmān mahamaudgalyāyano gataḥ paśyaty āyuṣmantaṁ śāriputraṁ sa kathayaty āgato ’si āyuṣmaṁ śāriputra āvām āgatau |",
    "san-mu-kd6:630": "saṁśayajātā bhikṣavaḥ sarvasaṁśayacchettāraṁ bhagavantaṁ papracchuḥ | bhadanta bhagavatā āyuṣmāṁ mahāmaudgalyāyanaḥ riddhimatām agro nirdiṣṭo ’tha ca punar āyuṣmatā śāriputreṇa riddhyā parājita iti | bhagavān āha || na bhikṣava etarhi atīte ’dhvany api śilpakuśalena parājitaḥ |",
    "san-mu-kd6:631": "bhūtapūrvaṁ  madhyadeśe ’nyataraś citrakarācāryo ’bhūt sa kenacid arthakaraṇīyena madhyadeśād yavanaviṣayaṁ gataḥ sa tatra yantrācāryasya niveśane ’vatīrṇaḥ tena tasya yantrapuṭṭalikāṁ kṛtvā praveśitā | sā tasya pādau dhāvitvā sthitā | atha sa tasyā gamanasamaye kathayati | sā tūṣṇīm avasthitā | sa saṁlakṣayati nūnaṁ mamaiṣā paricārikā preṣitā sa tāṁ haste gṛhītvā ākraṣṭum ārabdhaḥ yāvac chaṅkalikāpuṁjo vyavasthitaḥ | sa lajjitaḥ saṁlakṣayati | aham anena lajjāpitaḥ | aham apy enaṁ sarājaparijanaṁ  lajjayiṣyāmīti tena dvārābhimukham ātmapratibimbakam udbandhakaṁ likhitaṁ kavāṭasandhau ca nilīyāvasthitaḥ tasya yo vyutthānakālaḥ so ’tikrāntaḥ | atha yantrācāryaḥ saṁlakṣayati | dūrāgata eṣaḥ | kasmād dvāram idam anavaruddham | sa praviśya paśyati yāvad udbadhya mṛtaṁ sa saṁlakṣayati kiṁkāraṇaṁ anenātmā jīvitād vyavaropitaḥ paśyati tāṁ dāruputrikāṁ śaṁkalikāṁ puñjībhūtām | sa saṁlakṣayati | eṣa lajjāpitaḥ | samayocitam ācāram anuṣṭhāya  atithiḥ kālaṁ karoti sa taṁ tāvan na satkaroti yāvad rajñe niveditam iti | tatas tena rājñaḥ sakāśaṁ gatvā niveditam deva āsīd yavanaviṣaye citrācāryaḥ | sa matsakāśam āgataḥ | tasya paricaryārthāya mayā dāruputrikā praveśitā | tena tasyā hastau gṛhītvā ākṛṣṭā śaṁkalikāpuñjo ’vasthitaḥ tena prabhinnenātmā udbaddhaḥ tad arhati devas taṁ pratyavekṣituṁ tato ’haṁ satkaromi | atha rājñā rājapuruṣāḥ preṣitāḥ | bhavanto yūyam adya prāk pratyavekṣadhvam | atha te tatra gatvā pratyavekṣante | teṣām etad abhavat | asmābhiḥ katham asmān nāgadantakād avatārayitavyam iti | apare kathayanti pāśaś chettavya iti te kuṭhāraṁ gṛhītvā chettum ārabdhāḥ | yāvat paśyanti citrācāryam | atha citrakalācāryaḥ kavāṭāntarikāyā nirgatya kathayati | bhoḥ puruṣa tvayāham ekākī prabhinnas tvaṁ punaḥ sarājikāyāṁ parṣado madhye mayā prabhedita | kiṁ manyadhve bhikṣavas tena kālena tena samayena yo ’sau yantrakalācārya eṣa evāsau maudgalyāyano bhikṣus tena kālena tena samayena yo ’sau citrakarācārya eṣa evāsau śāriputro bhikṣus tena kālena tena samayena tadāpy anenaiṣa śilpena parājitaḥ etarhy apy anenaiṣa ṛddhyā parājitaḥ |",
    "san-mu-kd6:632": "bhūyo ’pi yo ’nena śilpakuśalena parājitas tac chrūyatām | bhūtapūrvaṁ bhikṣavo dvayoś citrakalācāryayor vivādo ’bhūt ekaḥ kathayaty ahaṁ śobhanaṁ śilpaṁ jānāmīti dvitīyo ’pi kathayaty ahaṁ śobhanataraṁ jānāmīti parasparaṁ spardhayā rājasakāśaṁ gatau | tasya pādayor nipatitau | ekaḥ kathayati | ahaṁ śobhanaṁ śilpaṁ darśayiṣyāmi | dvitīyo ’pi kathayati | ahaṁ śobhanataraṁ śilpaṁ darśayiṣyāmi | atha rājñā tayor dvārakoṣṭhako darśitaḥ bhavanto nāhaṁ jāne ko yuvayoḥ śobhanataraṁ śilpaṁ jānīta ity api tv eka ekāṁ bhittiṁ citrayatu dvitīyo aparāṁ | + + + + + + + + + + + + + + + + + + + + + + + citrayitum ārabdhau | tatraikena ṣaḍbhir māsaiś citrakarma kṛtaṁ dvitīyena ṣaḍbhir māsair bhittiḥ parikarmitā | yasya citrakarma parisamāptaṁ sa rājñaḥ sakāśam upasaṁkrāntaḥ upasaṁkramya kathayati deva mama citrakarma parisamāptaṁ draṣṭum arhasi | atha  rājā sahāyena nirgatya dṛṣṭaṁ parituṣṭaḥ śobhanaṁ citrakarmeti | dvitīyaḥ pādayor nipatya kathayati idānīṁ madīyaṁ citrakarma draṣṭum arhasi | tena yavanikāpanītā cchāyā tatra nipatitā rājñā tad dṛṣṭvā vismayam āpanna idaṁ śobhanataraṁ citrakarmeti yavanikām ākṛṣya pādayor nipatya kathayati deva naitac citrakarmāpi tu bhittīparikarmaivam iti | tato rājñā bhūyasyā mātrayā paraṁ vismayam āpannaḥ kathayati ayaṁ śobhanataraḥ śilpika iti | kiṁ manyadhve bhikṣavo yenā + + ṣaḍbhir māsair bhittiparikarma kṛtaṁ eṣa evāsau śāriputro bhikṣuḥ yena tu ṣaḍbhir māsaiś citrakarma kṛtaṁ eṣa evāsau maudgalyāyano bhikṣus tena kālena tena samayena tadāpy eṣo ’nena śilpena parājitaḥ etarhy apy anenaiṣa riddhyā parājitaḥ ||",
    "san-mu-kd6:633": "bhūyo ’py. + + + ṛddhyā parājitaḥ tac chrūyatāṁ | bhūtapūrvaṁ bhikṣavo vārāṇasīṁ nagaraṁ upaniśṛtya dvau ṛṣī prativasataḥ śaṁkhāś ca likhitaś ca | yāvad apareṇa samayena devo vṛṣṭaḥ kardamo jātaḥ śaṁkhaḥ skhalitaḥ kardame patitaḥ kuṇḍikā bhagnā tatas tena śāpo dattaḥ tasmāt tvayā durācāra na varṣitavyam iti | rājñā brahmadattena vārāṇasīnivāsinā ca janakāyena śrutaṁ tatas tair asau gatvā vijñaptaḥ maharṣe maivaṁ kriyatām iti | sa kathayati na śakyaṁ mayā durācārasya kṣamituṁ dvādaśa varṣāṇy anena parābhūtena na varṣitavyam iti | tato rājñā brahmadattena tena ca janakāyena likhito vijñaptas tenāyācanaṁ kṛtaṁ devo vṛṣṭaḥ kiṁ manyadhve bhikṣavo yo ’sau tena kālena tena samayena ṛṣiḥ śaṁkhaḥ eṣa evāsau maudgalyāyano yas tv asau likhita eṣa evāsau śāriputro bhikṣus tena kālena tena samayena tadāpy anena riddhyā parājitaḥ ||",
    "san-mu-kd6:634": "punar api yathaiṣo ’nena riddhyā parājitas tac chrūyatāṁ | likhitaḥ śaṁkhasya kasmiṁścit prayojane pādayor nipatitaḥ śaṁkhena padbhyāṁ jaṭā + .. likhitenābhihitaḥ sūryasyābhyudgamanakālasamaye tava mūrdhā sphaliṣyatīti | śaṁkhaḥ kathayati | tasmāt sūryo nābhyudeṣyatīti | andhakāraṁ loke prādurbhūtaṁ | tato rājñā brāhmaṇagṛhapatibhiś ca śaṁkho vijñaptaḥ maharṣe maivaṁ kriyatāṁ iti | sa kathayati sūryo ’bhyudeṣyati niyataṁ mama śiraḥ sphaliṣyati | sa likhitenābhihitaḥ yady evaṁ mṛnmayaṁ śiraḥ kriyatāṁ | yā + + + + mṛnmayaṁ śiraḥ kṛtaṁ sūryasyābhyudayena sphuṭitam kiṁ manyadhve bhikṣavo yo ’sau śaṁkhaḥ eṣa evāsau maudgalyāyano bhikṣuḥ yo ’sau likhita eṣa evāsau śāriputro bhikṣuḥ ||",
    "san-mu-kd6:635": "yathā punar apy anena śilpena parājitas tac chrūyatāṁ | madhyadeśād dantakalācāryo dantataṇḍulānāṁ prastham ādāya yavanaviṣayaṁ gataḥ sa citrakarācāryagṛhe ’vatīrṇaḥ sa ca śūnyaḥ sa tasya bhāryām uvāca | vayasyabhārye taṇḍulaprasthā .. sādhayitvānuprayaccheti | sa sthāpayitvā prakrāntaḥ sā sādhayitum ārabdhā | kāṣṭhakṣayaḥ saṁvṛtto na ca siddhās tato ’syāḥ svāmī āgataḥ kathayati bhadre kim etat tayā vistareṇa samākhyātaṁ sa vyavalokayitum ārabdhaḥ | paśyati dantataṇḍulāṁ sa tāṁ vipralaṁbhayaṁ kathayati bhadre kṣāram etat pānīyaṁ anyad ghaṭam ānaya tenaite taṇḍulāḥ sādhayiṣyantīti | tayāsau dantakalācāryo ’bhihitaḥ mṛṣṭaṁ pānīyam ānayeti | tena tām uktvā anyatamasmin pradeśe vāpī likhitā tasyāṁ ca kukkuro vyādhmātako likhitaḥ | tato dantakarācāryo ghaṭaṁ gṛhītvā taṁ pradeśam anuprāptaḥ | paśyati kukkuraṁ mṛtaṁ vyādhmātakaṁ | sa ghrāṇaṁ pidhāya nirīkṣitum ārabdho yāvat tasya tad udakabhājanaṁ bhagnaṁ + dantakarācāryaḥ pratibhinnaḥ | kiṁ manyadhve bhikṣavo yo ’sau dantakarācārya eṣa evāsau maudgalyāyano bhikṣuḥ yo ’sau citrakarācārya eṣa evāsau śāriputro bhikṣuḥ | api tu yāsāṁ dhyānavimokṣasamādhisamāpattīnāṁ lābhī tathāgatas tāsāṁ pratyekabuddhā nāmāpi na jānanti | yāsāṁ pratyekabuddhā lābhinas tāsāṁ śāriputro bhikṣur nāmāpi na jānīte | yāsāṁ lābhī śāriputro bhikṣus tāsāṁ maudgalyāyano bhikṣur nāmāpi na jānīte | yāsāṁ maudgalyāyano bhikṣur lābhī tāsāṁ tadanye śrāvakā nāmāpi na jānate | maharddhikaḥ śāriputro mahāmaudgalyāyanāt kin tu tadbahulavihāritāṁ sandhāya mayā ṛddhimatām agro nirdiṣṭaḥ || || śāriputramaudgalyāyanavargaḥ || ||",
    "san-mu-kd6:636": "athāyuṣmān mahākāśyapaḥ svāṁ karmaplotiṁ vyākaroti | kathayati",
    "san-mu-kd6:637": "sa tatra gatvā giram abhyudīray. pūrvaṁnivāsācaritānulomikām |",
    "san-mu-kd6:638": "tad drutam ekaṁ smarati parīttaṁ yat kṛtvānubhavati phalaṁ mahat 1",
    "san-mu-kd6:639": "siṁho yathā parvataśailadhārī viśārado gacchati gocarāya |",
    "san-mu-kd6:640": "sa kāśyapo .. + + + + + kaḥ pūrvenivā + + + + + + + 2",
    "san-mu-kd6:641": "śyāmākaprastha + + + + + + + + + + + + + + + + dakṣiṇam",
    "san-mu-kd6:642": "vimuktacitte akhile anāsrave ’raṇe vihāriṇy anavadyamānase | 3",
    "san-mu-kd6:643": "tasmiṁś ca saṁbhāvayed dharmam uttamaṁ tasmin dharme praṇidhāya mānasam",
    "san-mu-kd6:644": "+ + + + + .. ś ca samāga .. + + + + + + + + + + + + 4",
    "san-mu-kd6:645": "+ + + + + + + + + + + + sahasrakṛtvaḥ kuruṣūpapannavāṁ",
    "san-mu-kd6:646": "dīrghāyuṣkeṣv amameṣu + + + viśeṣagāmiṣv anihīnavṛttiṣu 5",
    "san-mu-kd6:647": "tasyaiva caikasya phalena karmaṇaḥ sahasrakṛtvas tridaśān upāgamam",
    "san-mu-kd6:648": "vicitramālyābharaṇānulepanaḥ praṇītakāyo .. .. + + + + + 6",
    "san-mu-kd6:649": "+ + + + + + + + + + + . punaś ca deveṣu śubheṣu nandane",
    "san-mu-kd6:650": "punar manuṣyeṣu śubheṣv ahaṁ punaḥ upasaṁpannaś cetasaḥ praṇidhānakāraṇāt 7",
    "san-mu-kd6:651": "tasyaiva caikasya phalena karmaṇo jāto mahāśālakule dvijo hy aham",
    "san-mu-kd6:652": "prabhūtavitto naranārisaṁmataḥ + + + + + + + + + + + + 8",
    "san-mu-kd6:653": "+ + + + + + mayā kadācin naivāpaśyaṁ hy apratimanyaśrāvakān",
    "san-mu-kd6:654": "kṛtvā paṭaplotikakanthikām ahaṁ loke ’rhadbhyaḥ praṇipatya prāvrajam 9",
    "san-mu-kd6:655": "so ’haṁ tathā pravrajito hy apaśyaṁ jinaṁ niṣaṇṇaṁ bahuputracaitye |",
    "san-mu-kd6:656": "praṇamya pādau ca muner avocaṁ śāstā me bhagavāṁ śrāvakas te ’haṁ 10",
    "san-mu-kd6:657": "+ + + + + + + + + + .. śāstā te ’haṁ tvaṁ punaḥ śrāvako me |",
    "san-mu-kd6:658": "śṛṇutvaṁ dharmaṁ madhuraṁ praṇītaṁ yadīcchase sarvaduḥkhād vimoktuṁ | 11",
    "san-mu-kd6:659": "ye cāpi me puruṣavareṇa tāyinā dharmā mahākāruṇikena deśitāḥ",
    "san-mu-kd6:660": "dhyānāni catvāri balendriyāṇy a + + + + + + + + + + 12",
    "san-mu-kd6:661": "+ + + .ā dharmanikāmalābhī kṣīṇāsravo hy antimadehadhārī",
    "san-mu-kd6:662": "ebhiś ca me paścimadehadhāribhiḥ samāgamo ’yaṁ rijubhir nīrajaskaiḥ 13",
    "san-mu-kd6:663": "saṁpannavādī hi jinas tathāgataḥ saṁpadyate śīlavato yadīcchasi |",
    "san-mu-kd6:664": "yathā yathā me manasā + + + + + + + + + + + . antimo bhavaḥ 14",
    "san-mu-kd6:665": "kṣīṇā ca me jātir athāpi tṛṣṇā + + + tā bandhanam eva cchinnaṁ |",
    "san-mu-kd6:666": "putro ’ham asmy oraso dharmarājño nirvāsyāmi kleśagaṇakṣayāc ca | 15",
    "san-mu-kd6:667": "dhūtavāsānām aham agro nirdiṣṭaḥ sarvadarśinā |",
    "san-mu-kd6:668": "kṣīṇāsravo vāntadoṣaḥ prāpto + + + + padam 16",
    "san-mu-kd6:669": "evaṁ hi kāśyapaḥ sthaviro bhikṣusaṁghāgratasthitaḥ",
    "san-mu-kd6:670": "vyākaroti svakaṁ karma anavatapte mahāhrade || ||",
    "san-mu-kd6:671": "kāśyapavargaḥ prathamaḥ || ||",
    "san-mu-kd6:672": "atha sthavirasthavirā bhikṣavaḥ āyuṣmantaṁ śāriputram idam avocan kim āyuṣmatā śāriputreṇa karma kṛtaṁ yasya karmaṇo vipākena mahāprajño mahāpratibhānaś ca saṁvṛttaḥ | sa kathayaty",
    "san-mu-kd6:673": "araṇye ’ham ṛṣiṁ śāntam apaśyaṁ śramaṇaṁ tadā |",
    "san-mu-kd6:674": "pratyekabuddhaṁ bhagavantaṁ lūhacīvaradhāriṇam 18",
    "san-mu-kd6:675": "tasmiṁś cittaṁ prasādyāhaṁ dhāvayitvā ca cīvaram",
    "san-mu-kd6:676": "syūtvā raṁktvā ca tathā vandya cainaṁ punaḥ punaḥ 19",
    "san-mu-kd6:677": "tato mamānukaṁpārthaṁ so ’ntarikṣaṁ samudgataḥ",
    "san-mu-kd6:678": "prajvalaṁs tejasā svena tato vaihāyasaṁ + + 20",
    "san-mu-kd6:679": "añjaliṁ saṁpragṛhyāham akārṣaṁ praṇidhiṁ tataḥ",
    "san-mu-kd6:680": "tīkṣṇendriyo mahāprajña īdṛśaḥ syām ahaṁ yathā | 21",
    "san-mu-kd6:681": "nāḍhye kule ’bhijāyeyaṁ mā cāhaṁ nīcavṛttiṣu |",
    "san-mu-kd6:682": "madhye kule ’bhijāyeyaṁ pravrajyābahulaḥ sadā | 22",
    "san-mu-kd6:683": "tenāhaṁ kuśalamūlena paṁca jātiśatāny ahaṁ |",
    "san-mu-kd6:684": "manuṣyalābhaṁ labdhvā ca prāvrajaṁ cānagārikām 23",
    "san-mu-kd6:685": "iyaṁ me paścimā jātir labdho me mānuṣo bhavaḥ",
    "san-mu-kd6:686": "ārādhitaḥ sārthavāhaḥ saṁbuddho ’yam anuttaraḥ 24",
    "san-mu-kd6:687": "pravrajyā ca mayā labdhā śākyasiṁhasya śāsane |",
    "san-mu-kd6:688": "arhatvaṁ ca mayā prāptaṁ śītībhūto ’smi nirvṛtaḥ",
    "san-mu-kd6:689": "ardhamāsād bhadantāhaṁ gatipāramitāṁ gataḥ 25",
    "san-mu-kd6:690": "saṁmukhaṁ caiva śāstā māṁ bhikṣusaṁgh. + + + +",
    "san-mu-kd6:691": "vyākaroti prajñayā śreṣṭhaṁ dharmacakrānuvartakam 26",
    "san-mu-kd6:692": "śāriputro mahāprajño bhikṣusaṁghāgrataḥ sthitaḥ",
    "san-mu-kd6:693": "vyākaroti svakaṁ karma anavatapte mahāhrade || || 27",
    "san-mu-kd6:694": "śāriputravargo dvitīyaḥ || ||",
    "san-mu-kd6:695": "atha sthavirasthavirā bhikṣavaḥ āyuṣmantaṁ mahāmaudgalyāyanam idam avocan vyākṛtā āyuṣmaṁ mahāmaudgalyāyana āyuṣmatā śāriputreṇa svakakarmaplotir idānīṁ tvam api svakāṁ karmaplotiṁ vyākuru | evam ukta āyuṣmān mahāmaudgalyāyanaḥ sthavirasthavirān bhikṣūn idam avocat",
    "san-mu-kd6:696": ".. .. .. ham ṛṣiḥ pūrvaṁ vanaprastham upāśṛtaḥ",
    "san-mu-kd6:697": "puruṣas tatra cāgamya pravrajyāṁ mām ayācata | 28",
    "san-mu-kd6:698": "keśāṁs tasyāvaropyāhaṁ dhāvayitvā ca cīvaram",
    "san-mu-kd6:699": "rañjayitvā tataḥ prādāt so ’bhūd āttamanāḥ tadā | 29",
    "san-mu-kd6:700": "ekāntam upasaṁkramya paryaṅkena niṣaṇṇavān",
    "san-mu-kd6:701": "pratyekabodhiṁ spṛṣṭvā sa sta .. + + + saṁgataḥ 30",
    "san-mu-kd6:702": "prāmodyam upagamyāhaṁ saṁpragṛhyāñjaliṁ tataḥ",
    "san-mu-kd6:703": "akārṣaṁ praṇidhiṁ tatra prārthayaṁ riddhim uttamāṁ |",
    "san-mu-kd6:704": "īdṛśā mama riddhiḥ syād yathaivāsya mahāṛṣeḥ 31",
    "san-mu-kd6:705": "tenāhaṁ kuśalamūlena yatra yatropapannavān",
    "san-mu-kd6:706": "devabhūto manuṣyaś ca kṛtapuṇyo vyarocayam 32",
    "san-mu-kd6:707": "iyaṁ me paścimā jātir labdho me mānuṣo bhavaḥ",
    "san-mu-kd6:708": "ārādhitaḥ sārthavāhaḥ saṁbuddho ’yam anuttaraḥ 33",
    "san-mu-kd6:709": "pravrajyā ca mayā labdhā śākyasiṁhasya śāsane |",
    "san-mu-kd6:710": "arhatvaṁ ca mayā prāptaṁ śītībhūto ’smi nirvṛtaḥ 34",
    "san-mu-kd6:711": "aham ṛddhimatām agryo nirdiṣṭaḥ sarvadarśinā",
    "san-mu-kd6:712": ".. + parīttaṁ kuśalam anubhūtaṁ sukhaṁ bahu | 35",
    "san-mu-kd6:713": "yac cāpy akuśalaṁ karma śṛṇuta vyākaromy aham",
    "san-mu-kd6:714": "purottame rājagṛhe cābhūvaṁ śreṣṭhidārakaḥ 36",
    "san-mu-kd6:715": "bahir gṛhasya krīḍitvā praviśaṁ bhaktakarāṇāt",
    "san-mu-kd6:716": "+ + + mātāpitarāv ubhau tatra rahogatau | 37",
    "san-mu-kd6:717": "dṛṣṭvā t. .. .. .. + + ’vadhyāyante ca lajjitāḥ",
    "san-mu-kd6:718": "manaḥpradoṣaṁ cākārṣaṁ pitur mātur athāntike |",
    "san-mu-kd6:719": "yadā pumāṁ bhaviṣyāmi haṁmy evaṁ naḍaghātyayā | 38",
    "san-mu-kd6:720": "manaḥpradoṣaṁ kṛtvāhaṁ kāyena na parākṛtaṁ",
    "san-mu-kd6:721": "+ + + + + + + + + + + duḥkham uttamam 39",
    "san-mu-kd6:722": "tataḥ karmāvaśeṣeṇa .. .. + paścime bhave |",
    "san-mu-kd6:723": "naḍaghātyayā haniṣyanti śramaṇā anyatīrthikāḥ 40",
    "san-mu-kd6:724": "sa eva hi mamābādho bhavitā maraṇāntikaḥ",
    "san-mu-kd6:725": "karmāvaśeṣaṁ caramaṁ tataḥ kṣīṇaṁ bhaviṣyati | 41",
    "san-mu-kd6:726": "tasmāt prasādya + + + + + + + + + + +",
    "san-mu-kd6:727": "+ + + + + hetor hi satvā gacchanti sadgatim 42",
    "san-mu-kd6:728": "ity evaṁ kolitaḥ sthaviro bhikṣusaṁghāgratasthitaḥ",
    "san-mu-kd6:729": "vyākaroti svakaṁ karma anavatapte mahāhrade || || 43",
    "san-mu-kd6:730": "kolitavargas tṛtīyaḥ || ||",
    "san-mu-kd6:731": "atha sthavirasthavirā bhikṣavaḥ āyuṣmantaṁ śobhitam + + + + + + + + + + + + .. kolitena svakā karmaplotir idānīm āyuṣmān api śobhitaḥ svakāṁ karmaplotiṁ vyākarotu | athāyuṣmāñ cchobhitaḥ bhikṣusaṁghasya purastāt svakāṁ karmaplotiṁ vyākarotu |",
    "san-mu-kd6:732": "saṁghārāmam ahaṁ gatvā dṛṣṭvācokṣaṁ tad aṅgaṇaṁ",
    "san-mu-kd6:733": "+ + + + + + + + + + + + + + + + 44",
    "san-mu-kd6:734": "tataś cittaṁ prasādyāhaṁ cokṣaṁ dṛṣṭvā tad aṅgaṇam",
    "san-mu-kd6:735": "niṣkleśaḥ syām ity avocaṁ yathedaṁ cokṣam aṅgaṇaṁ | 45",
    "san-mu-kd6:736": "tena kuśalamūlena yatra yatropapannavān",
    "san-mu-kd6:737": "prāsādiko darśanīyaś cābhirūpo bhavāmy aham 46",
    "san-mu-kd6:738": "tataḥ karmāvaśeṣeṇa + + + + + + + +",
    "san-mu-kd6:739": "+ + + + + + + + + + śobhitam eva me | 47",
    "san-mu-kd6:740": "śobhamāno hy ahaṁ jāto jñātisaṁghāgratas tadā |",
    "san-mu-kd6:741": "priyo manāpaḥ sarveṣāṁ jñātīnāṁ satkṛtaḥ sadā | 48",
    "san-mu-kd6:742": "ārādhitaḥ sārthavāhaḥ saṁbuddho ’yam anuttaraḥ |",
    "san-mu-kd6:743": "arhatvaṁ ca mayā prāptaṁ śītībhūto ’smi nirvṛtaḥ 49",
    "san-mu-kd6:744": "yo me ca praṇidhiḥ + + + + + + + + +",
    "san-mu-kd6:745": "+ + + + + + + + kṛtakṛtyo nirāsravaḥ 50",
    "san-mu-kd6:746": "sarvaṁ jambudvīpam api kāśivastreṇa śodhayet",
    "san-mu-kd6:747": "vītarāgasya yaś caikaṁ caṁkramaṁ śodhayed ṛṣeḥ 51",
    "san-mu-kd6:748": "jambudvīpe ca sarvasmiṁ śodhayed ṛṣicaṁkramāṁ |",
    "san-mu-kd6:749": "yaś ca cāturdiśe saṁghe kaṭāmātraṁ viśodhayet 52",
    "san-mu-kd6:750": "jambudvīpe + + + + + + + + + + +",
    "san-mu-kd6:751": "yaś cāpy ekaṁ pāṇimātraṁ jina .. .. .. + + + 53",
    "san-mu-kd6:752": "etāṁ viśeṣitaṁ jñātvā yā mayā veditā svayaṁ |",
    "san-mu-kd6:753": "saṁmārjya sugatastūpaṁ prasādayata mānasaṁ | 54",
    "san-mu-kd6:754": "tasmāt prajānatāṁ samyak saṁbuddhasya guṇān bahūn",
    "san-mu-kd6:755": "kāryaḥ stūpeṣu satkāro + + + + + + + + 55",
    "san-mu-kd6:756": "etad bhadantāḥ smarāmi yan mayā kuśalaṁ kṛtam",
    "san-mu-kd6:757": ".. .. + + phalaṁ tasya kāntam iṣṭaṁ manoramam 56",
    "san-mu-kd6:758": "tasmāj jinasya stūpeṣu pūjāṁ kurvīta śobhanām",
    "san-mu-kd6:759": "etad bhadantāḥ paramaṁ puṇyakṣetram anuttamam 57",
    "san-mu-kd6:760": "na hi cittaprasādasya bhavaty alpā + + + +",
    "san-mu-kd6:761": "+ + + + + saṁbuddhe buddhānāṁ śrāvakeṣu vā | 58",
    "san-mu-kd6:762": "śobhitaḥ sthaviraś + bhikṣusaṁghāgrataḥ sthitaḥ",
    "san-mu-kd6:763": "vyākaroti svakaṁ karma anavatapte mahāhrade || || 59",
    "san-mu-kd6:764": "śobhitavargaś caturthaḥ || ||",
    "san-mu-kd6:765": "atha sthavirasthavirā bhikṣavaḥ āyuṣmantaṁ sumanasam idam avocan vyākṛtam āyuṣmaṁ sumana āyuṣmatā śobhitena + + + + idānīm āyuṣmān api svakaṁ karma vyākarotu ||",
    "san-mu-kd6:766": "karṇe sumanasaṁ kṛtvā kṛtvā mālāṁ ca mūrdhani |",
    "san-mu-kd6:767": "udyānabhūmiṁ niryāmi vayasyaiḥ parivāritaḥ 60",
    "san-mu-kd6:768": "vipaśyinaḥ stūpam ahaṁ tatrāpaśyaṁ mahāmuneḥ",
    "san-mu-kd6:769": "saṁpūjyamānaṁ mahatā janakāyena sarvataḥ 61",
    "san-mu-kd6:770": "vayasyakā gṛhītvā + + + mālāṁ svakāṁ svakāṁ |",
    "san-mu-kd6:771": "tasminn āropayaṁ stūpe suprasannena cetasā | 62",
    "san-mu-kd6:772": "tān ahaṁ tatra dṛṣṭvātha janam anyaṁ tathā bahu |",
    "san-mu-kd6:773": "karṇād gṛhītvā kusumaṁ stūpe āropaye tadā | 63",
    "san-mu-kd6:774": "tenāhaṁ kuśalamūlena yatra yatropapannavān",
    "san-mu-kd6:775": "devabhūto manuṣyaś ca kṛtapuṇyo virocitaḥ 64",
    "san-mu-kd6:776": "ārādhitaḥ sārthavāhaḥ saṁbuddho ’yam anuttaraḥ",
    "san-mu-kd6:777": "arhatvaṁ ca mayā prāptaṁ śītībhūto ’smi nirvṛtaḥ 65",
    "san-mu-kd6:778": "ekapuṣpaṁ parityajya varṣakoṭiśatāny aham",
    "san-mu-kd6:779": "deveṣu paricary’ eva śeṣeṇa parinirvṛtaḥ 66",
    "san-mu-kd6:780": "saced bhadanta ājñāsye saṁbuddhasya guṇān bahūn",
    "san-mu-kd6:781": "bhūyo ’kariṣye satkārāṁ suprasannena cetasā | 67",
    "san-mu-kd6:782": "tasmāt prajānatām asya + + + + guṇān bahūn",
    "san-mu-kd6:783": "kāryaḥ stūpeṣu satkāro bhaviṣyati mahāphalaḥ 68",
    "san-mu-kd6:784": "na hi cittaprasādasya svalpā bhavati dakṣiṇā",
    "san-mu-kd6:785": "tathāgate vā saṁbuddhe buddhānāṁ śrāvakeṣu vā | 69",
    "san-mu-kd6:786": "etad bhadantāḥ smarāmi yan mayā kuśalaṁ kṛtaṁ",
    "san-mu-kd6:787": "anubhūtaṁ phalaṁ tasya kāntam iṣṭaṁ manoramaṁ 70",
    "san-mu-kd6:788": "tena karm. + + + + + + jātiḥ punarbhavaḥ",
    "san-mu-kd6:789": "arhann asmi hatakleśaḥ śītībhūto ’smi nirvṛtaḥ 71",
    "san-mu-kd6:790": "nāhaṁ punarbhavaśayyāṁ saṁsāre śayitaḥ kvacit",
    "san-mu-kd6:791": "iyaṁ me bhavitā jātir anupādāya paścimā : 72",
    "san-mu-kd6:792": "tenaiva hetunā cedaṁ nāma me sumanā iti |",
    "san-mu-kd6:793": "mukto ’smi sarvaduḥkhebhya uttīrṇo bhavasāgarāt 73",
    "san-mu-kd6:794": "ity evaṁ sumanā sthaviro bhikṣusaṁghāgrataḥ sthitaḥ",
    "san-mu-kd6:795": "vyākaroti svakaṁ karma anavatapte mahāhrade || || 74",
    "san-mu-kd6:796": "sumanovargaḥ pañcamaḥ || ||",
    "san-mu-kd6:797": "atha sthavirasthavirā bhikṣavaḥ āyuṣmantaṁ koṭīviṁśam idam avocan vyākṛtam āyuṣmaṁ koṭīviṁsa āyuṣmatā sumanasā svakā karmaplotir idānīm āyuṣmān api svakāṁ karmaplotiṁ vyākarotu kim āyuṣmatā koṭīviṁśena karma kṛtaṁ yasya karmaṇo vipākena bhagavatā ārabdhavīryāṇām agro nirdiṣṭaḥ sa kathayati",
    "san-mu-kd6:798": "cāturdiśasya saṁghasya mayaikaṁ layanaṁ kṛtam",
    "san-mu-kd6:799": "bandhumatyāṁ pravacane rājadhānyāṁ vipaśyinaḥ 75",
    "san-mu-kd6:800": "saṁstīrya layanasyāhaṁ dūṣyair bhuvam avāsṛjam",
    "san-mu-kd6:801": "prahṛṣṭacittaḥ sumanā akārṣaṁ praṇidhiṁ tadā 76",
    "san-mu-kd6:802": "ārādhayeyaṁ saṁbuddhaṁ labheyaṁ upasampadam",
    "san-mu-kd6:803": "parāṁ śāntiṁ ca nirvāṇaṁ + + + ajaraṁ padam 77",
    "san-mu-kd6:804": "aham etena puṇyena kalpāṁ navati saṁsṛtaḥ",
    "san-mu-kd6:805": "devabhūto manuṣyaś ca kṛtapuṇyo virocitaḥ 78",
    "san-mu-kd6:806": "tataḥ karmāvaśeṣeṇa paścime ’smiṁ samucchraye |",
    "san-mu-kd6:807": "śreṣṭhino ’grasya + + + + + + + .. putrakaḥ 79",
    "san-mu-kd6:808": "jātamātraṁ ca māṁ śrutvā chandaḥ pitur abhūd ayam",
    "san-mu-kd6:809": "+ + ahaṁ kumārasya koṭīdravyasya viṁśatiṁ 80",
    "san-mu-kd6:810": "romābhūt pādatalayor jātābhūc caturaṅgulāḥ",
    "san-mu-kd6:811": "susūkṣmā mṛdusaṁsparśāḥ śubhās tūlapicūpamāḥ 81",
    "san-mu-kd6:812": "atītā navatiḥ kalpāḥ kalpo caik. + + + +",
    "san-mu-kd6:813": "+ + + + asaṁstīrṇe pādaṁ nyastaṁ mahītale | 82",
    "san-mu-kd6:814": "ārādhitaḥ sārthavāhaḥ saṁbuddho ’yam anuttaraḥ",
    "san-mu-kd6:815": "arhatvaṁ ca mayā prāptaṁ śītībhūto ’smi nirvṛtaḥ 83",
    "san-mu-kd6:816": "agryo ’smy ārabdhavīryāṇāṁ nirdiṣṭaḥ sarvadarśinā |",
    "san-mu-kd6:817": "kṣīṇāsravo vāntadoṣaḥ prāpto ’ham acalaṁ + + 84",
    "san-mu-kd6:818": "+ + + + + + + + bhikṣusaṁghāgratasthitaḥ",
    "san-mu-kd6:819": "vyākaroti svakaṁ karma anavatapte mahāhrade || || 85",
    "san-mu-kd6:820": "koṭīviṁśavargaṣ ṣaṣṭhaḥ || ||",
    "san-mu-kd6:821": "atha sthavirasthavirā bhikṣavaḥ āyuṣmantaṁ vāgīśam idam avocan vyākṛtā āyuṣmaṁ vāgīśa āyuṣmatā + + + + + + + + + + + idānīm āyuṣmān api vyākarotu svakāṁ karmaplotiṁ | sa kathayati",
    "san-mu-kd6:822": "navaty atītāḥ kalpā me nābhijānāmi durgatim",
    "san-mu-kd6:823": "devabhūto manuṣyaś ca kṛtapuṇyo virocitaḥ 86",
    "san-mu-kd6:824": "ajānānaḥ kuśalam ahaṁ kevalānyonyadarśanāt",
    "san-mu-kd6:825": "tato vipaśyinaḥ + + + + + + + + + + 87",
    "san-mu-kd6:826": "+ + + kākinīnāṁ vai gandhamālyavilepanaiḥ",
    "san-mu-kd6:827": ".. + + tvā stūpe ca na vinipātam ahaṁ gataḥ 88",
    "san-mu-kd6:828": "kṛtvālpakaṁ tu kuśalam anubhūtaṁ sukhaṁ bahu |",
    "san-mu-kd6:829": "arhatvaṁ ca mayā + + śītībhuto ’smi nirvṛtaḥ 89",
    "san-mu-kd6:830": "saced dhi nāma sambuddhaṁ jñatvā mā .. + + + +",
    "san-mu-kd6:831": "+ + + + + + + + + + + + + + bhavet 90",
    "san-mu-kd6:832": "tasmāt prajānatāṁ samyak saṁbuddhasya .. + + +",
    "san-mu-kd6:833": "stūpeṣu kāryaḥ satkāro bhaviṣyati mahāphalaḥ 91",
    "san-mu-kd6:834": "agro ’smi gāthākārāṇāṁ nirdiṣṭaḥ sarvadarśinā |",
    "san-mu-kd6:835": "bahuśrutaś ca vāgīśaḥ kalyāṇapratibhānavān 92",
    "san-mu-kd6:836": "+ + + + + + + + + + + + + + + +",
    "san-mu-kd6:837": "+ + + + + + + + + + + + + mahāhrade || || 93",
    "san-mu-kd6:838": "vāgīśavargaḥ saptamaḥ || ||",
    "san-mu-kd6:839": "atha sthavirasthavirā bhikṣavaḥ āyuṣmantaṁ piṇḍolabharadvājam idam avocan vyākṛtam āyuṣman bharadvāja āyuṣmatā vāgīśena svakā karmaplotir + + + + + + + + + + + + + + + + + piṇḍolabharadvājaḥ kathayati",
    "san-mu-kd6:840": "abhūvaṁ śreṣṭhiputro ’ham īśvaraḥ paitṛke gṛhe |",
    "san-mu-kd6:841": "anurakṣayā pitur ahaṁ mithyā mātary avarttiṣam 94",
    "san-mu-kd6:842": "pitaraṁ bhaginīṁ bhrātṝṁ dāsakarmakarān api |",
    "san-mu-kd6:843": "tarpayāmy annapānena mātaraṁ paryabhāṣiṣam 95",
    "san-mu-kd6:844": "mātsaryenā + + + + + + + + + + + +",
    "san-mu-kd6:845": "+ + + uktavāṁ vācam upalāṁ bhuṁkṣva bhojanam 96",
    "san-mu-kd6:846": "tena karmavipākena narake kṣepitaṁ bahu |",
    "san-mu-kd6:847": "pratāpane kālasūtre duḥkhaṁ prāptam analpakam 97",
    "san-mu-kd6:848": "narakebhyas tataś cyutvā labdhvā vai mānuṣaṁ bhavam",
    "san-mu-kd6:849": "tena karmavipākena pāṣāṇaṁ bhu .. + + + 98",
    "san-mu-kd6:850": "+ + + + + + + + tāsu tasūpapattiṣu |",
    "san-mu-kd6:851": "tathā ca kṣutpipāsābhyāṁ + + kālaṁ karomy aham 99",
    "san-mu-kd6:852": "iyaṁ me paścimā jātir labdho me mānuṣo bhavaḥ",
    "san-mu-kd6:853": "ārādhitaḥ sārthavāhaḥ saṁbuddho ’yam anuttaraḥ 100",
    "san-mu-kd6:854": "pravrajyā ca mayā labdhā śākyasiṁhasya śāsane |",
    "san-mu-kd6:855": "arhatvaṁ + + + + + + + + + ’smi nirvṛtaḥ 101",
    "san-mu-kd6:856": "siṁhanādinām agraś ca nirdiṣṭaḥ sarvadarśinā |",
    "san-mu-kd6:857": "sarve me vāhitāḥ kleśā vītakleśo ’smy anāsravaḥ 102",
    "san-mu-kd6:858": "idānīm api bhadantāham evam ṛddhimataḥ sataḥ",
    "san-mu-kd6:859": "bhaviṣyanty upalā eva guhāyāṁ mama bhojanam 103",
    "san-mu-kd6:860": "etad bhadantāḥ + + + + + + + + kṛtaṁ mayā |",
    "san-mu-kd6:861": "anubhūtaṁ phalaṁ tasya na hi karma praṇaśyati 104",
    "san-mu-kd6:862": "piṇḍolabharadvājaḥ sthaviro bhikṣusaṁghāgratasthitaḥ",
    "san-mu-kd6:863": "vyākaroti svakaṁ karma anavatapte mahāhrade || || 105",
    "san-mu-kd6:864": "piṇḍolabharadvājavargo ’ṣṭamaḥ || ||",
    "san-mu-kd6:865": "atha sthavirasthavirā bhikṣavaḥ āyuṣmantaṁ svāgatam idam avocan vyākṛtam āyuṣmaṁ svāgata āyuṣmatā piṇḍolabharadvājena svakā karmaplotir idānīm āyuṣmān api svāgataḥ svakāṁ karmaplotiṁ vyākarotu | athāyuṣmāṁ svāgatas tasyāṁ velāyāṁ svakāṁ karmaplotiṁ vyākaroti |",
    "san-mu-kd6:866": "bandhumatyāṁ rājadhānyām abhūvaṁ śreṣṭhidārakaḥ",
    "san-mu-kd6:867": "prabhūtadhanadhānyo ’haṁ janakāyasya saṁmataḥ 106",
    "san-mu-kd6:868": "+ + + satkṛto ’bhūvam atha naigamamantriṇām",
    "san-mu-kd6:869": ".. + + + darśanīyo rūpadarśanamūrcchitaḥ 107",
    "san-mu-kd6:870": "rūpayauvanamūrcchitaḥ: J.W. de Jong; IIJ 7 (1964), pp. 232–235",
    "san-mu-kd6:871": "tato ’haṁ ratham āruhya janakāyapuraskṛtaḥ",
    "san-mu-kd6:872": "udyānabhūmiṁ niryāmi sarvakāmasamarpitaḥ 108",
    "san-mu-kd6:873": "tatra cāpaśyam udyāne śramaṇaṁ saṁvṛtendriyam",
    "san-mu-kd6:874": "śāntendriyasamācāraṁ lūhacīvaradhāriṇam 109",
    "san-mu-kd6:875": "taṁ cāhaṁ śramaṇaṁ dṛṣṭvā daurmanasya + + + +",
    "san-mu-kd6:876": "nirdoṣakaṁ vāṅmanas taṁ jugupsann avasādaye : 110",
    "san-mu-kd6:877": "ayaṁ pravrajitaḥ kasya durvarṇo ghoradarśanaḥ",
    "san-mu-kd6:878": "kuṣṭhī gātreṣv arurgātraḥ kṛśo dhamanisantataḥ 111",
    "san-mu-kd6:879": "tena karmavipākena vacoduścaritena ca |",
    "san-mu-kd6:880": "tataś cyutaḥ kālagato narakeṣūpapannavān 112",
    "san-mu-kd6:881": "durvarṇo duḥkhito ’haṁ ca bhavāmi narak. + +",
    "san-mu-kd6:882": "+ + gātreṣv arurgātraḥ kṛśo dhamanisantataḥ 113",
    "san-mu-kd6:883": "kapālapāṇir vyāhāraṁ śaṇaśāṭīnivāsitaḥ",
    "san-mu-kd6:884": "saṁkārakūṭaśayano ’layano ’thāparāyaṇaḥ 114",
    "san-mu-kd6:885": "yena yena ca gacchāmi bhikṣām āhārakāraṇāt",
    "san-mu-kd6:886": "daṇḍino vārayante māṁ bhavāmi ca jugupsitaḥ 115",
    "san-mu-kd6:887": "paṁca jātiśatāny evaṁ yatra yatropapannavān",
    "san-mu-kd6:888": "tatraiva ca kṣutpipāsābhyāṁ duḥkhī kālaṁ karomy aham 116",
    "san-mu-kd6:889": "durāgataś ca me nāma sarvanāmajugupsitaḥ",
    "san-mu-kd6:890": "amanāpaś ca sarveṣāṁ tadaivāsaṁ jugupsitaḥ 117",
    "san-mu-kd6:891": "so ’haṁ saṁbuddhaṁ adrākṣaṁ bhikṣusaṁghapuraskṛtam",
    "san-mu-kd6:892": "mahato janakāyasya deśayantaṁ paraṁ padam 118",
    "san-mu-kd6:893": "dṛṣṭvā ca janakāyaṁ taṁ pradhāvaṁ tvaritaṁ gataḥ",
    "san-mu-kd6:894": "apy evānnasya pānasya labheyaṁ yāvadarthikaṁ | 119",
    "san-mu-kd6:895": "dṛṣṭvā ca janakāyaṁ taṁ dharmārthāya niṣaṇṇakam",
    "san-mu-kd6:896": "nirāśaḥ pratyapakrāmaṁ nāsti bhaktasya dāyakaḥ 120",
    "san-mu-kd6:897": "pratyabhāṣe tato nātho mahākāruṇiko muniḥ",
    "san-mu-kd6:898": "+ + svāgata bhadraṁ te niṣīdedaṁ tavāsanam 121",
    "san-mu-kd6:899": "so ’haṁ prāmodyam āgamya saṁpragṛhyāñjaliṁ tataḥ",
    "san-mu-kd6:900": "śāstuḥ pādau namasyāham ekānte sanniṣaṇṇavān 122",
    "san-mu-kd6:901": "tataḥ kāruṇikaḥ śāstā gautamo hy anukampayā |",
    "san-mu-kd6:902": "katha + + ānupūrvā so ’haṁ satyāni dṛṣṭavān 123",
    "san-mu-kd6:903": "yācet tato ’haṁ pravrajyāṁ dṛṣṭasatyo mahāmunim",
    "san-mu-kd6:904": "pravrājayat kāruṇiko gautamo me ’nukaṁpayā 124",
    "san-mu-kd6:905": "svāgataś ceti me nāma kṛtavān lokanāyakaḥ",
    "san-mu-kd6:906": "tejodhātusamāpattyām agryaṁ mām abhyanirdiśet 125",
    "san-mu-kd6:907": "ity evaṁ svāgatasthaviro bhikṣusaṁghāgratasthitaḥ",
    "san-mu-kd6:908": "vyākaroti svakaṁ karma anavatapte mahāhrade || || 126",
    "san-mu-kd6:909": "svāgatavargo navamaḥ || ||",
    "san-mu-kd6:910": "atha sthavirasthavirā bhikṣava āyuṣmantaṁ nandikam idam avocan vyākṛtam āyuṣman nandika āyuṣmatā svāgatena svakā karmaplotir idānīṁ tvam api nandika svakāṁ karmaplotiṁ vyākarotu athāyuṣmān nandikas tasyāṁ velāyāṁ svakāṁ karmaplotiṁ vyākaroti",
    "san-mu-kd6:911": "purottame rājagṛhe śreṣṭhy abhūvaṁ mahādhanaḥ",
    "san-mu-kd6:912": "durbhikṣe vartamāne ca ṛṣayas tatra bhojitāḥ 127",
    "san-mu-kd6:913": "+ + + + + + + + + + + ṛṣir āgataḥ",
    "san-mu-kd6:914": "pratyekabuddho bhagavāṁ vaśībhūto + + sravaḥ 128",
    "san-mu-kd6:915": "cintāmātsaryadoṣeṇa pāpikāṁ cintayāmy aham",
    "san-mu-kd6:916": "ko ’dhunemaṁ śramaṇakaṁ sapta varṣāṇi bhojayet 129",
    "san-mu-kd6:917": "kvāthayitvāśvamūtreṇa tato bhaktam apācayet",
    "san-mu-kd6:918": "abhojayaṁ ṛṣiṁ ta .. + + + + + + + 130",
    "san-mu-kd6:919": "+ + + + + + + + narakapakvavāṁś ciram",
    "san-mu-kd6:920": "saṁghāte raurave + + tapane ’tha pratāpane | 131",
    "san-mu-kd6:921": "narakāt pracyutaś cāhaṁ labdhvā vai mānuṣaṁ bhavam",
    "san-mu-kd6:922": "glānakaḥ paravaśyaś ca duḥkhī kālaṁ karomy aham 132",
    "san-mu-kd6:923": "pañca jātiśatāny evaṁ + + + + + + + +",
    "san-mu-kd6:924": "+ + + + + + + + + + + + + + + + 133",
    "san-mu-kd6:925": "iyaṁ me paścimā jātir labdho me mānuṣo bhavaḥ",
    "san-mu-kd6:926": "ārādhitaḥ sārthavāhaḥ saṁbuddho ’yam anuttaraḥ 134",
    "san-mu-kd6:927": "pravrajyā ca mayā labdhā śākyasiṁhasya śāsane",
    "san-mu-kd6:928": "arhatvaṁ ca mayā prāptaṁ śītībhūto ’smi nirvṛtaḥ 135",
    "san-mu-kd6:929": "+ + + + + + + + + + + + + + + +",
    "san-mu-kd6:930": "+ + + + + + + + glānakaḥ parivartakaḥ 136",
    "san-mu-kd6:931": "ity evaṁ nandikaḥ sthaviro bhikṣusaṁghāgratasthitaḥ",
    "san-mu-kd6:932": "vyākaroti svakaṁ karma anavatapte mahāhrade || || 137",
    "san-mu-kd6:933": "nandikasyāniruddha + + vargo daśamaḥ || ||",
    "san-mu-kd6:934": "uddānam || + (27 akṣaras lost) piṇḍolasvāgatanandikāḥ || ||",
    "san-mu-kd6:935": "atha sthavirasthavirā bhikṣavaḥ āyuṣmantaṁ yaśasam idam avocan vyākṛtam āyuṣmaṁ yaśa āyuṣmatā nandikena svakā karmaplotir idānīm āyuṣmān + svakāṁ karmaplotiṁ + + + + + + + + + + + + + + + + + karmaplotiṁ vyākaroti |",
    "san-mu-kd6:936": "purāraṇye muni + + grāmaṁ piṇḍārtham āvrajam",
    "san-mu-kd6:937": "nārīkuṇapam adrākṣaṁ vyādhmātakavinīlakam 138",
    "san-mu-kd6:938": "yoniśaḥ pratyavekṣyāhaṁ paryaṅkena niṣaṇṇavān",
    "san-mu-kd6:939": "aśubhāṁ tatra bhāvayāmy ekāgraḥ susamāhitaḥ 139",
    "san-mu-kd6:940": "+ + + + + + + + + + + + + + + +",
    "san-mu-kd6:941": "+ + + bhīṣaṇaṁ śabdaṁ samādher aham utthitaḥ 140",
    "san-mu-kd6:942": "tasyāḥ kukṣistham adrākṣaṁ purīṣam atha śoṇitaṁ |",
    "san-mu-kd6:943": "taṁ pūtigandham aśuciṁ pragharantaṁ samantataḥ 141",
    "san-mu-kd6:944": "āntram antraguṇā vṛkkā hṛdayaṁ klomakaṁ tathā |",
    "san-mu-kd6:945": "khādyamānaṁ kṛmiśataiḥ punaś + + + + + 142",
    "san-mu-kd6:946": "+ + + + + + dṛṣṭvā sve śarīre nibaddhavān",
    "san-mu-kd6:947": "yathaivedaṁ + + + + yathaivaitad idaṁ tathā 143",
    "san-mu-kd6:948": "tataḥ samādher vyutthāya prakrānto ’smy āśramaṁ prati |",
    "san-mu-kd6:949": "na piṇḍāya tadācārṣaṁ bhuktavān naiva bhojanam 144",
    "san-mu-kd6:950": "yadā cāhaṁ punar grāmaṁ praviṣaṁ bhojanārthikaḥ",
    "san-mu-kd6:951": "+ + + + + + + + + + + tatra bhāvayam 145",
    "san-mu-kd6:952": "sarvam idaṁ rūpagataṁ ya + + kuṇapaṁ tathā |",
    "san-mu-kd6:953": "antaḥ pūrṇam amedhyasya sarvam eva jugupsitam 146",
    "san-mu-kd6:954": "evaṁ bhāvayato ’bhīkṣṇaṁ prāpta me vītarāgatā |",
    "san-mu-kd6:955": "brāhmān vihārāṁś catvāra apramāṇāḥ subhāvitāḥ 147 brāhmā vihārāś",
    "san-mu-kd6:956": "ta + + + + + + + brahmalokaparāyaṇaḥ",
    "san-mu-kd6:957": "brahmalokād ahaṁ cyutvā jāto vārāṇasīpure || 148",
    "san-mu-kd6:958": "jāto ’graśreṣṭhinaḥ śrīmāṁ ahaṁ tatraikaputrakaḥ",
    "san-mu-kd6:959": "priyo manāpaḥ sarveṣāṁ niṣṭhāprāptaś ca sampadām 149",
    "san-mu-kd6:960": "divā samparicaryāhaṁ rātrau śayyām akalpayam",
    "san-mu-kd6:961": "laghv eva tata utthāya tatrāpaśyaṁ bahūḥ striyaḥ 150",
    "san-mu-kd6:962": "kṛtvā mrdaṅgāṁ śirasi bherīpaṇavavallarīḥ",
    "san-mu-kd6:963": "+ + + pralapantīs tāḥ suptā vikṣiptabāhavaḥ 151",
    "san-mu-kd6:964": "tato me purvako hetur udapādi mahārthikaḥ",
    "san-mu-kd6:965": "śmaśānasaṁjñāśubhatā āsīd antaḥpure mama | 152",
    "san-mu-kd6:966": "tataḥ saṁvegam āpanno visvaraṁ kṛtavān aham",
    "san-mu-kd6:967": "upadruto ’smi mārṣā upasṛṣṭaḥ samantataḥ 153 māriṣā",
    "san-mu-kd6:968": "śayanāt tata utthāya prāsādāt + + + +",
    "san-mu-kd6:969": "vivṛṇvanti mama dvāraṁ devatā anukampayā 154",
    "san-mu-kd6:970": "nagarād abhiniṣkramya nadītīram upāgataḥ",
    "san-mu-kd6:971": "apaśyaṁ pārime tīre śramaṇaṁ saṁvṛtendriyam 155",
    "san-mu-kd6:972": "taṁ cāhaṁ śramaṇaṁ dṛṣṭvā śabdam uccam udīrayan",
    "san-mu-kd6:973": "upadruto ’smi śramaṇa upasṛṣṭo ’smi mārṣa | 156 māriṣa",
    "san-mu-kd6:974": "ālapta + + + + .. māṁ vācāmṛtayā tadā |",
    "san-mu-kd6:975": "ehi kumāra nirbhītam idaṁ te nirupadrutam 157",
    "san-mu-kd6:976": "nadīpāram ahaṁ tīrṇa utsṛjya maṇipāduke |",
    "san-mu-kd6:977": "upasaṁkrāntaḥ kāruṇikaṁ buddham apratipudgalam 158",
    "san-mu-kd6:978": "tato māṁ tṛṣitaṁ jñātvā sa śāstāpratipudgalaḥ",
    "san-mu-kd6:979": "dharmaṁ madhuraṁ ācaṣṭe taṁ cāhaṁ pratibuddhavān 159",
    "san-mu-kd6:980": "yacet tato ’haṁ pravrajyāṁ dṛṣṭasatyo mahāmuniṁ",
    "san-mu-kd6:981": "prāvrājayat kāruṇiko gautamo me ’nukampayā | 160",
    "san-mu-kd6:982": "rātrīnivāsena tata udite ’smin divākare |",
    "san-mu-kd6:983": "sarve mamāśravāḥ kṣīnāḥ śītībhūto ’smi nirvṛtaḥ",
    "san-mu-kd6:984": "ity evaṁ yaśāḥsthaviro bhikṣusaṁghāgrataḥ sthitaḥ |",
    "san-mu-kd6:985": "vyākaroti svakaṁ karmaṁ anavatapte mahāhrade || || 162",
    "san-mu-kd6:986": "yaśāḥsthavirasya varga ekādaśaḥ || ||",
    "san-mu-kd6:987": "atha sthavirasthavirā bhikṣavaḥ āyuṣmantaṁ śaivalam idam avocan vyākṛtam āyuṣmaṁ śaivala āyuṣmatā yaśasā svakā karmaplotir idānīm āyuṣmāṁ śaivalo vyākarotu svakāṁ karmaplotiṁ | athāyuṣmān śaivalas tasyāṁ velāyāṁ svakāṁ karmaplotiṁ vyākaroti",
    "san-mu-kd6:988": "vārāṇasyāṁ nagaryāṁ vai nirvṛte kāśyape jine |",
    "san-mu-kd6:989": "mahatstūpaṁ kāritavāṁ rājā ratnamayaṁ kṛkiḥ 163 mahāstūpaṁ",
    "san-mu-kd6:990": "abhūvaṁ jyeṣṭhaputro ’haṁ kṛke rājño yaśasvinaḥ",
    "san-mu-kd6:991": "prathamaṁ ca mayā cchatraṁ jinastūpe pratiṣṭhitam 164",
    "san-mu-kd6:992": "tat karma kuśalaṁ kṛtvā yatra yatropapannavān",
    "san-mu-kd6:993": "devabhūto manuṣyaś ca kṛtapuṇyo virocitaḥ 165",
    "san-mu-kd6:994": "bhavāmy āḍhyo mahābhogas tāsu tāsūpapattiṣu |",
    "san-mu-kd6:995": "mahādānapatiś cāhaṁ bhavāmi dhanadhānyavān 166",
    "san-mu-kd6:996": "dattaṁ dānaṁ analpaṁ ca paṁca jātiśatāni me |",
    "san-mu-kd6:997": "santarpitā yācanakāḥ śramaṇabrāhmaṇāḥ pṛthak 167",
    "san-mu-kd6:998": "pratyekabuddhā akhilā + + + anāsravāḥ",
    "san-mu-kd6:999": "santarpitāḥ pañcaśatāḥ suprasannena cetasā | 168",
    "san-mu-kd6:1000": "tat karma kṛtvā kuśalam iha paścimake bhave |",
    "san-mu-kd6:1001": "āḍhye śākyakule jātamātro vācam abhāṣi yat 169",
    "san-mu-kd6:1002": "kaccid dhanaṁ vā dhānyaṁ + + + + + + .i .. maḥ",
    "san-mu-kd6:1003": "dānaṁ yato ’haṁ dāsyāmi tarpayiṣye vanīpakān 170",
    "san-mu-kd6:1004": "+ + tṛptiṁ na gacchāmi tarpayiṣye vanīpakān",
    "san-mu-kd6:1005": "sādhu me kṣipram ākhyātuṁ kaccid astīha vo dhanam 171",
    "san-mu-kd6:1006": "saṁvignamanaso ’bhūvaṁs te śrutvā mama bhāṣitam",
    "san-mu-kd6:1007": "diśo diśaṁ vidhāvanti sthāpayitvā ca + + + 172",
    "san-mu-kd6:1008": "+ + + + + + + + lapanam ālapate tadā |",
    "san-mu-kd6:1009": "devo manuṣyo yakṣo + + + tvaṁ brūhi me laghu | 173",
    "san-mu-kd6:1010": "tava putro ’ham asmy amba mānuṣo ’smi na rākṣasaḥ",
    "san-mu-kd6:1011": "jātismaro dānapatir dānaṁ dātuṁ sadotsahe | 174",
    "san-mu-kd6:1012": "abhūd āttamanā mātā śrutvā tad vacanaṁ mama |",
    "san-mu-kd6:1013": "sā smāśv + + + + + + + + + + + + 175",
    "san-mu-kd6:1014": "parivāreṇa janetrī mām apoṣayat + +",
    "san-mu-kd6:1015": "+ + manāpaḥ sarveṣāṁ nātṛpyaṁ darśanena me | 176",
    "san-mu-kd6:1016": "jātamātrasya me nityam abhyavardhata tat kulam",
    "san-mu-kd6:1017": "dhanadhānyasuvarṇena dāsakarmakarair api | 177",
    "san-mu-kd6:1018": "śaivalo dārako jāto jātamātro ’bhyabhāṣata |",
    "san-mu-kd6:1019": "śaivalo + + + + + + + + + + + + + 178",
    "san-mu-kd6:1020": "+ + tato ’haṁ dānāni tarpayitvā vanīpakān",
    "san-mu-kd6:1021": "ārādhayitvā sambuddhaṁ pravrajitvānagārikām 179",
    "san-mu-kd6:1022": "nāham ṛṇāt pravrajito nāpi cājīvikābhayāt",
    "san-mu-kd6:1023": "ṣaḍ abhijñā mayā prāptāḥ pravrajya śraddhayā tadā | 180",
    "san-mu-kd6:1024": ".. .. .. rājabhiś cā .. .. + + + + + + +",
    "san-mu-kd6:1025": "+ + + + + + + + + + + + + nasya ca | 181",
    "san-mu-kd6:1026": "ity evaṁ śaivalaḥ sthaviro bhikṣusaṁghāgratasthitaḥ",
    "san-mu-kd6:1027": "vyākaroti svakaṁ karma anavatapte mahāhrade || || 182",
    "san-mu-kd6:1028": "śaivalavargo dvādaśaḥ || ||",
    "san-mu-kd6:1029": "atha sthavirasthavirā bhikṣavaḥ āyuṣmantaṁ bakkulam idam avocan vyākṛtam āyuṣmaṁ bakkula āyuṣmatā śaivalena svakā karmaplotir idānīm āyuṣmān api bakkulaḥ svakāṁ karmaplotiṁ vyākarotu | athāyuṣmān bakkulas tasyāṁ velāyāṁ svakāṁ karmaplotiṁ vyākaroti",
    "san-mu-kd6:1030": "bandhumatyāṁ rājadhānyāṁ gāndhiko ’haṁ purābhavam",
    "san-mu-kd6:1031": "vipaśyinaḥ pravacane bhikṣusaṁghaṁ nyamantrayam 183",
    "san-mu-kd6:1032": "dadāmi glānabhaiṣajyaṁ + + + + + + + +",
    "san-mu-kd6:1033": "+ + + + + + + + + + + + + + + + 184",
    "san-mu-kd6:1034": "+ + nimantritaḥ saṁgho na ca kaścid ayācata |",
    "san-mu-kd6:1035": "+ + + śramaṇo tv eka ekām eva harītakīṁ | 185",
    "san-mu-kd6:1036": "kalpāni tv ekanavatiṁ vinipāto na me ’bhavat",
    "san-mu-kd6:1037": "paśya bhaiṣajyadānasya vipāko ’yaṁ mahārthikaḥ 186",
    "san-mu-kd6:1038": "anubhūtaṁ + + + + + + + + + + + +",
    "san-mu-kd6:1039": "+ + + + + + + + + + + + + moditam 187",
    "san-mu-kd6:1040": "tataḥ karmāvaśeṣeṇa labdho me mānuṣo bhavaḥ",
    "san-mu-kd6:1041": "nābhijānāmy aśaikṣo hi grahituṁ rāṣṭrapiṇḍakam 188",
    "san-mu-kd6:1042": "trirātreṇaiva tisro ’pi vidyāḥ sākṣātkṛtā mayā |",
    "san-mu-kd6:1043": "yāpayel lūhalūhena pāṁsukūlaṁ ca cīvaram 189",
    "san-mu-kd6:1044": "asaṁkīrṇo + + + + + + + + + + + +",
    "san-mu-kd6:1045": "+ + + + varṣaśatam āyur asmiṁ bhave mama | 190",
    "san-mu-kd6:1046": "na glānam abhijānāmi tāvatkālikam apy aham",
    "san-mu-kd6:1047": "etad bhadantāḥ smarāmi parīttaṁ kuśalaṁ kṛtam",
    "san-mu-kd6:1048": "anubhūtaṁ phalan tasya kāntam iṣṭaṁ sukhodayam 191",
    "san-mu-kd6:1049": "ity evaṁ bakkulaḥ sthaviro bhikṣusaṁghāgratasthitaḥ",
    "san-mu-kd6:1050": "vyākaroti svakaṁ karma anavatapte mahāhrade || || 192",
    "san-mu-kd6:1051": "bakkulavargas trayodaśaḥ || ||",
    "san-mu-kd6:1052": "atha sthavirasthavirā bhikṣavaḥ āyuṣmantaṁ sthaviraṁ sthaviranāmānaṁ idam avocan vyākṛtam āyuṣmaṁ sthavira āyuṣmatā bakkulena svakā karmaplotir idānīm āyuṣmān api sthaviro vyākarotu svakāṁ karmaplotiṁ | atha sthaviraḥ sthaviranāmā tasyāṁ velāyāṁ svakāṁ karmaplotiṁ vyākaroti |",
    "san-mu-kd6:1053": "carmakāro ’ham abhavaṁ pūrvam anyāsu jātiṣu |",
    "san-mu-kd6:1054": "durbhikṣe carmakhaṇḍāni tataḥ sve + + + + + 193",
    "san-mu-kd6:1055": "+ + + + + + + + āhārasyaiva kāraṇāt",
    "san-mu-kd6:1056": "piṇḍāya śramaṇaś cānya + + + bhojanārthikaḥ 194",
    "san-mu-kd6:1057": "tasmai cittaṁ prasādyāhaṁ dattavāṁś carmamiśrikām",
    "san-mu-kd6:1058": "śramaṇaḥ paribhujyāsau tata ākāśam utthitaḥ 195",
    "san-mu-kd6:1059": "prāmodyam upagamyāhaṁ saṁpragṛhyāñjaliṁ tataḥ",
    "san-mu-kd6:1060": ".. + + + + + + + + + + + + + + .. .. | 196",
    "san-mu-kd6:1061": "prītiṁ ca labdhvā vipulāṁ akārṣaṁ praṇidhiṁ + +",
    "san-mu-kd6:1062": "sthavirair īdṛśair eva bhaven mama samāgamaḥ 197",
    "san-mu-kd6:1063": "bhikṣuṇānena yo dharmaḥ spṛṣṭaḥ kāyena nirmalaḥ",
    "san-mu-kd6:1064": "spṛśeyaṁ tam ahaṁ dharmaṁ praṇidhir me tadābhavat 198",
    "san-mu-kd6:1065": "anupetaṁ ca varṇena gandhena ca + + + +",
    "san-mu-kd6:1066": "+ + + + rasāpannaṁ dattaṁ dānaṁ tadā mayā | 199",
    "san-mu-kd6:1067": "anubhūtaṁ bahu sukhaṁ kṛtvā kuśalam + +",
    "san-mu-kd6:1068": "devabhūto manuṣyaś ca kṛtapuṇyo virocitaḥ 200",
    "san-mu-kd6:1069": "iyaṁ me paścimā jātir labdho me mānuṣo bhavaḥ",
    "san-mu-kd6:1070": "ārādhitaḥ sārthavāhaḥ saṁbuddho ’yam anuttaraḥ 201",
    "san-mu-kd6:1071": "yaś ca praṇidhir uttamā sa + + + + + + +",
    "san-mu-kd6:1072": "+ + + + + + + + śītībhūto ’smi nirvṛtaḥ 202",
    "san-mu-kd6:1073": "iti tatra mahāsthaviraḥ sthaviranāmā + + + +",
    "san-mu-kd6:1074": "vyākaroti svakaṁ karma anavatapte mahāhrade || || 203",
    "san-mu-kd6:1075": "sthaviranāmā sthaviravargaś caturdaśamaḥ || ||",
    "san-mu-kd6:1076": "atha sthavirasthavirā bhikṣavaḥ āyuṣmantaṁ uruvilvākāśyapam idam avocan vyākṛtam āyuṣman kāśyapa sthavireṇa sthaviranāmnā svakā karmaplotir idānīṁ āyuṣmanto ’pi vyākurvantu svakāṁ karmaplotiṁ + + + vyākartum ārabdhāḥ",
    "san-mu-kd6:1077": "āsaṁs trayaḥ sārthavāhā bhrātaraḥ sahitā vayam",
    "san-mu-kd6:1078": "dṛṣṭvā stūpaṁ kāśyapasya vibhagnaṁ śakalīkṛtam 204",
    "san-mu-kd6:1079": "sārtha .. + + + + + tatrākārṣīt punar navam",
    "san-mu-kd6:1080": "bhrātaraḥ sahitās trīṇi cchatrāṇy āropayāmahe 205",
    "san-mu-kd6:1081": "tat karma kuśalaṁ kṛtvā ciraṁ svargeṣu moditāḥ",
    "san-mu-kd6:1082": "mānuṣyaṁ + + āgamya āḍhye jātā mahākule | 206",
    "san-mu-kd6:1083": "apaśyantaś ca sambuddhaṁ pravrajāmo ’nyatīrthikāḥ",
    "san-mu-kd6:1084": "akārṣīt prātihāryāṇi nadīṁ nairañjanāṁ prati 207",
    "san-mu-kd6:1085": "+ + + + + + + .. muniṁ yācāmahe vayam",
    "san-mu-kd6:1086": "pravrājaye kāruṇikas tato ’smān anukampayā 208",
    "san-mu-kd6:1087": "gayaśīrṣaṁ vayaṁ gatvā gautamaṁ śāsanaṁ tataḥ",
    "san-mu-kd6:1088": "ārabdhavīryair asmābhiḥ prāptaṁ nirvāṇam uttamam 209",
    "san-mu-kd6:1089": "kṛtveha śāstuḥ satkāraṁ stūpaṁ tad abhivandya ca |",
    "san-mu-kd6:1090": "sarve vayaṁ pravrajitāḥ śītibhūtāś ca nirvṛtāḥ 210",
    "san-mu-kd6:1091": "uruvilvānadīgayākāśyapāḥ sthavirās trayaḥ",
    "san-mu-kd6:1092": "vyākurvaṁti svakaṁ karma anavatapte mahāhrade || || 211",
    "san-mu-kd6:1093": "uruvilvānadīgayākāśyapānāṁ vargaḥ paṁcadaśamaḥ || ||",
    "san-mu-kd6:1094": "atha sthavirasthavirā bhikṣavaḥ āyuṣmantaṁ yaśasam idam avocan vyākṛtam āyuṣman + + + + + + + uruvilvānadīgayākāśyapaiḥ svakā karmaplotir idānīm āyuṣmān api yaśāḥ svakāṁ karmaplotiṁ vyākarotu |",
    "san-mu-kd6:1095": "gāndhiko ’haṁ purābhūvaṁ gandhapaṇyeṣu kovidaḥ",
    "san-mu-kd6:1096": "kumāryaś ca striyas tatra tadā paṇyārtham āgatāḥ 212",
    "san-mu-kd6:1097": "dṛṣṭvā ca rūpadhāriṇyaḥ striyas tatrā .. + + +",
    "san-mu-kd6:1098": "+ + + + + + + + rāgacittāś ca dṛṣṭavān 213",
    "san-mu-kd6:1099": "na cotsahe vitarituṁ saṁhasaṁ saṁ .. + + +",
    "san-mu-kd6:1100": "kṛtavān pāṇisaṁsparśaṁ parastrīṣv aparīkṣakaḥ 214",
    "san-mu-kd6:1101": "tena karmavipākena narakeṣūpapannavān",
    "san-mu-kd6:1102": "mānuṣyaṁ punar āgamya pāṇiḥ śuṣyati dakṣiṇaḥ 215",
    "san-mu-kd6:1103": "paṁca jātiśatāny + + + + + + + + +",
    "san-mu-kd6:1104": "+ + + + + + pāṇiḥ saṁmlāyati viśuṣyati | 216",
    "san-mu-kd6:1105": "ārādhito + + + + prāvrajaṁ cānagārikām",
    "san-mu-kd6:1106": "arhatvaṁ ca mayā prāptaṁ śītībhūto ’smi nirvṛtaḥ 217",
    "san-mu-kd6:1107": "etad bhadantāḥ smarāmi yan mayākuśalaṁ kṛtam",
    "san-mu-kd6:1108": "anubhūtaṁ phalaṁ tasya na hi karma praṇaśyati 218",
    "san-mu-kd6:1109": "+ + + + + + + + + + + + + + + +",
    "san-mu-kd6:1110": "+ + dakṣiṇakaḥ pāṇir na yathā vāmakas tathā 219",
    "san-mu-kd6:1111": "+ + + + + + + + + + + + + + + +",
    "san-mu-kd6:1112": "+ + + puruṣo vāpi duḥkhāṁ vindati vedanām 220",
    "san-mu-kd6:1113": "visarjayet pāradāram agniṁ prajvalitaṁ yathā |",
    "san-mu-kd6:1114": "sveṣu dāreṣu santuṣyed buddhimān paṇḍito naraḥ 221",
    "san-mu-kd6:1115": "paśyataḥ paradāreṣu yaḥ pumān + + + +",
    "san-mu-kd6:1116": "+ + + + + + + + + + + + + + + + 222",
    "san-mu-kd6:1117": "+ + kṛtaṁ mayā pāpaṁ pūrvam anyāsu jātiṣu",
    "san-mu-kd6:1118": "anubhūtaṁ phalaṁ tasya analpaṁ narake ciram 223",
    "san-mu-kd6:1119": "iyaṁ me paścimā jātiḥ prāptaṁ padam anuttaram",
    "san-mu-kd6:1120": "mukto ’smi sarvaduḥkhebhyaḥ śītībhūto ’smi nirvṛtaḥ 224",
    "san-mu-kd6:1121": "tasmād vimukhak. .. .. .. ..ṁ .ī .. .. .i + +",
    "san-mu-kd6:1122": "+ + + + + + + + + + + + + + + + 225",
    "san-mu-kd6:1123": "+ + + + yathā sthaviro bhikṣusaṁghāgratasthitaḥ",
    "san-mu-kd6:1124": "vyākaroti svakaṁ karma anavatapte mahāhrade || || 226",
    "san-mu-kd6:1125": "sthavirayaśaso vargaḥ ṣoḍaśaḥ || ||",
    "san-mu-kd6:1126": "atha sthavirasthavirā bhikṣavaḥ āyuṣmantaṁ jyotiṣkam idam avocan vyākṛtam āyuṣmaṁ jyotiṣka āyuṣmatā yaśasā svakā karmaplotir idānīm āyuṣmān api jyotiṣkaḥ vyākarotu svakāṁ karmaplotiṁ | athāyuṣmān jyotiṣkas tasyāṁ velāyāṁ svakāṁ karmaplotiṁ vyākaroti",
    "san-mu-kd6:1127": "bandhumatyāṁ rājadhānyāṁ + + + + + + + +",
    "san-mu-kd6:1128": "+ + + + + + + + + + + + + + + + 227",
    "san-mu-kd6:1129": "+ + + + mahīpālo nararṣabham ahaṁ tadā |",
    "san-mu-kd6:1130": "uttarottarabhaktena sagaṇaṁ tarpayāmahe | 228",
    "san-mu-kd6:1131": "traimāsyaṁ bhojito buddho + + + + + + + +",
    "san-mu-kd6:1132": "+ + + + + + + + + + + + + + + + 229",
    "san-mu-kd6:1133": "+ + + + + sahasraṁ bhojanācchādanaṁ tathā |",
    "san-mu-kd6:1134": "ekaikasya tadā bhikṣor dānaṁ dattam analpakam 230",
    "san-mu-kd6:1135": "hemajālapraticchannā hastinaś ca svalaṁkṛtāḥ",
    "san-mu-kd6:1136": "+ + + + + + + + + + + + .. .. + + /// 231",
    "san-mu-kd6:1137": "+ + + + + + + + + + + + + + + +",
    "san-mu-kd6:1138": "+ + + + + + + + + + + ḥ paścimaḥ kṛtaḥ 233",
    "san-mu-kd6:1139": "saṁtarpito mahārājñā ṛṣiśreṣṭho vināyakaḥ",
    "san-mu-kd6:1140": "tato ’smi cintām āpanno dṛṣṭvā āsanasaṁpadaḥ 234",
    "san-mu-kd6:1141": "syān me khādyaṁ ca bhojyaṁ ca na tv etādṛśam āsanam",
    "san-mu-kd6:1142": "+ + + + + + + + + + + + + + + + 235",
    "san-mu-kd6:1143": "+ + + + + + + + + + + + + + + +",
    "san-mu-kd6:1144": "+ + mām abravīc chakraḥ sahāyas te bhavāmy aham 236",
    "san-mu-kd6:1145": "tena nirmitam udyānaṁ śubhaṁ divyaṁ manoramam",
    "san-mu-kd6:1146": "prajñaptam āsanaṁ divyaṁ divyāny ācchādanāni ca | 237",
    "san-mu-kd6:1147": "tato vipaśyī .. myā + + + + + + + +",
    "san-mu-kd6:1148": "+ + + + + + + + + + + + + + + + 238",
    "san-mu-kd6:1149": "+ + + + + + + + + + + + svalaṁkṛtāḥ",
    "san-mu-kd6:1150": "bhikṣoś chatraṁ dhārayanti tadaikaikasya mūrdhnani | 239",
    "san-mu-kd6:1151": "tato divyena bhaktena tarpitaḥ sa vināyakaḥ",
    "san-mu-kd6:1152": "divyair ācchādito vastrair muniḥ saśrāvako + + /// 240",
    "san-mu-kd6:1153": "kṛtapuṇyo viroceyaṁ deveṣu manujeṣu ca | 241",
    "san-mu-kd6:1154": "kṛtvā maharṣeḥ satkāraṁ śrīmato vai vipaśyinaḥ 242",
    "san-mu-kd6:1155": "iyaṁ me paścimā jātir jātā rājagṛhe vayam",
    "san-mu-kd6:1156": "biṁbisārasya + + + + + + + + + + + 243",
    "san-mu-kd6:1157": "+ + + + + + + + + + + + + + + +",
    "san-mu-kd6:1158": "+ + + + amātyānāṁ naigamānāṁ ca sarvaśaḥ 244",
    "san-mu-kd6:1159": "divyaiḥ kāmair ahaṁ nityam asmiṁ saṁtarpito ’bhavat",
    "san-mu-kd6:1160": "manuṣyabhūto ’nvabhavaṁ divyān kāmān manoramān 245",
    "san-mu-kd6:1161": "anuttaraḥ sārthavāhas tato buddho mahāmuniḥ",
    "san-mu-kd6:1162": "vināyakaḥ + + + + + + + + + + + + 246",
    "san-mu-kd6:1163": "+ + + + + + + + + + + + + + + +",
    "san-mu-kd6:1164": "+ + + + + saḥ prāyāṁ yenāsau bhagavān muniḥ 247",
    "san-mu-kd6:1165": "+ + + + + + dyotam ulkādhāraṁ prabhākaram",
    "san-mu-kd6:1166": "avatīrya rathāt padbhyāṁ upasaṁkrāntavān munim 248",
    "san-mu-kd6:1167": "vanditvā śirasā pādau mudito ’haṁ mahāmuneḥ",
    "san-mu-kd6:1168": "+ + + + + + + + + + + + + + + + 249",
    "san-mu-kd6:1169": "+ + + + + + + + + + + + + + + +",
    "san-mu-kd6:1170": "sārthavāhaṁ narādityaṁ chinnaṁ mārasya bandhanam 250",
    "san-mu-kd6:1171": "lokasyānuttaraḥ śāstā mamāsāv anukampayā |",
    "san-mu-kd6:1172": "āryasatyāny upadiśe pratyavidhyam ahaṁ tadā | 251",
    "san-mu-kd6:1173": "ahaṁ tadā kāruṇikaṁ saṁbuddham + + + +",
    "san-mu-kd6:1174": "+ + + + + + + + + + + + + + + + 252",
    "san-mu-kd6:1175": "+ + + + + + + + + + ’pratipudgalaḥ",
    "san-mu-kd6:1176": "ehi bhikṣo ity avad. + + + upasaṁpadā | 253",
    "san-mu-kd6:1177": "tenāpramattamanasā dṛḍhavīryasamādhinā |",
    "san-mu-kd6:1178": "śivaṁ nirvāṇam amṛtaṁ spṛṣṭaṁ sthānam anuttaram 254",
    "san-mu-kd6:1179": "ārādhitaḥ + + + + + + + + + + + +",
    "san-mu-kd6:1180": "+ + + + + + + + + + + + + + + + 255",
    "san-mu-kd6:1181": "+ + + + + + + rāj jātyā ca maraṇena ca |",
    "san-mu-kd6:1182": "śokai .. + + + + + + + mukto ’smi sarvataḥ 256",
    "san-mu-kd6:1183": "jyotiṣka evaṁ sthaviraḥ bhikṣusaṁghāgratasthitaḥ",
    "san-mu-kd6:1184": "vyākaroti svakaṁ karma anavatapte mahāhrade || || 257",
    "san-mu-kd6:1185": "/// idam avocan vyākṛtam āyuṣmaṁ rāṣṭrapāla āyuṣmatā jyotiṣkeṇa svakā karmaplotir idānīm āyuṣmān api rāṣṭrapālo vyākarotu svakāṁ karmaplotiṁ | athāyuṣmān rāṣṭrapālas tasyāṁ velāyāṁ svakāṁ karmaplotiṁ vyākaroti",
    "san-mu-kd6:1186": "+ + + + + + + + + + + + + vardhanaḥ",
    "san-mu-kd6:1187": "rājñaḥ kṛker ahaṁ putraḥ kanīyān abhavaṁ tadā | 258",
    "san-mu-kd6:1188": "akārayan mahatstūpaṁ śrīmataḥ kāśyapasya vai |",
    "san-mu-kd6:1189": "tasyaiva ca pituś chatraṁ khuḍḍākam anurakṣ. + /// 259",
    "san-mu-kd6:1190": "tat karma kṛtvā kuśalaṁ yatra yatropapannavān",
    "san-mu-kd6:1191": "devabhūto manuṣyaś ca kṛtapuṇyo virociṣam | 261",
    "san-mu-kd6:1192": "iyaṁ me paścimā jātir jāto ’haṁ sthūlakoṣṭhake |",
    "san-mu-kd6:1193": "śreṣṭhi + + + + + + + + + + + + + + 262",
    "san-mu-kd6:1194": "+ + + + + + + + + + + + + + + +",
    "san-mu-kd6:1195": "+ + + + + pakṣo ’haṁ tathā janapadeṣv api | 263",
    "san-mu-kd6:1196": "prasādiko darśanīyaḥ svabhirūpaḥ susaṁsthitaḥ",
    "san-mu-kd6:1197": "mānuṣyakābhī riddhībhiḥ sarvakāmasamarpitaḥ 264",
    "san-mu-kd6:1198": "priyaṁ manāpaḥ śāstā sa + + + + + + + +",
    "san-mu-kd6:1199": "+ + + + + + + + + + + + + + + + 265",
    "san-mu-kd6:1200": "sarvāśayānāṁ kuśalaḥ śāstā me ’pratipudgalaḥ",
    "san-mu-kd6:1201": "pratyakṣipaṁ me pravrajyāṁ sa viditvāśayaṁ mama | 266",
    "san-mu-kd6:1202": "na buddhā ananujñātaṁ mātrā pitrā ca + + +",
    "san-mu-kd6:1203": "+ + + + + + + + + + + + + + + + 267",
    "san-mu-kd6:1204": "+ + + + + + + + mātāpitror athābruvaṁ",
    "san-mu-kd6:1205": "tātāmbāv anujānīta pravrajiṣye ’nagārikām 268",
    "san-mu-kd6:1206": "mātā pitā ca me śrutvā jātau .. .. .. .au .. +",
    "san-mu-kd6:1207": "+ + +ṁ + + + + .. maraṇ. + + + + + 269",
    "san-mu-kd6:1208": "+ + + + + + + + + + + + + + + +",
    "san-mu-kd6:1209": "+ + + + + + + + nānujñāsyatha māṁ yadi | 270",
    "san-mu-kd6:1210": "ṣaḍrātraṁ muktim ākāṁkṣaṁ anāhāraḥ sthito ’bhavan",
    "san-mu-kd6:1211": ".. + + + + + + + + + + + + + + + 271",
    "san-mu-kd6:1212": "+ + + + + + + + + + + + + + + +",
    "san-mu-kd6:1213": "+ + + + + + + + + mṛtena kariṣyatha | 272",
    "san-mu-kd6:1214": "saced abhirametāyaṁ pravrajyāyāṁ hi vaḥ sutaḥ",
    "san-mu-kd6:1215": "evaṁ drakṣyatha jīvitaṁ + + + + + + + + 273",
    "san-mu-kd6:1216": "+ + + + + + + + + + + + + + + +",
    "san-mu-kd6:1217": "nānyatra mātāpitarau kānyasyānyā gatir bhavet 274",
    "san-mu-kd6:1218": "mātā pitā ca me prāha vayasyāḥ priya + + +",
    "san-mu-kd6:1219": "+ + + + + + + + + + + + + + + + /// 275",
    "san-mu-kd6:1220": "mātā pitā ca me prāha sacet pravrajito bhavān",
    "san-mu-kd6:1221": "karoti darśanaṁ bhūyo gaccha pravraja putraka : 277",
    "san-mu-kd6:1222": "sādhv ity ahaṁ + + + + + + + + + + + +",
    "san-mu-kd6:1223": "+ + + + + + + + + + + + + + + + /// 278",
    "san-mu-kd6:1224": "tato ’haṁ pravrajitveha vyāhāraṁ śāstṛśāsane |",
    "san-mu-kd6:1225": "sarvasaṁyojanaṁ kṣīṇam āsravā nihatā hi me 280",
    "san-mu-kd6:1226": "+ + + + + + + + + + anubhūtaṁ + +",
    "san-mu-kd6:1227": "+ + + + + + + + + + + + + + + + 281",
    "san-mu-kd6:1228": "+ + + + + + + + + + + + + + + +",
    "san-mu-kd6:1229": "+ + + + + + prāptaṁ śītībhūto ’smi nirvṛtaḥ 282",
    "san-mu-kd6:1230": "prasādya mānasaṁ tasmān mahākāruṇike jine |",
    "san-mu-kd6:1231": "stūpe kuruta satkāraṁ vimokṣyatha mahābhayaṁ /// 283",
    "san-mu-kd6:1232": "rāṣṭrapālavargo ’ṣṭādaśamaḥ | || ||",
    "san-mu-kd6:1233": "atha sthavirasthavirā bhikṣavaḥ āyuṣmantaṁ svātim idam avocan vyākṛtam āyuṣman /// āyuṣmatā rāṣṭrapālena svakā karmaplotir idānīm āyuṣmān api svātir vyākarotu svakāṁ karmaplotiṁ athāyuṣmān svātis tasyāṁ velāyāṁ svakāṁ karmaplotiṁ vyākaroti",
    "san-mu-kd6:1234": "ahaṁ rājagṛhe ’bhūvaṁ agraḥ śreṣṭhī mahādhanaḥ",
    "san-mu-kd6:1235": "+ + + + + + + + + + + + + + + + 285",
    "san-mu-kd6:1236": "+ + + + + + + + + + + + + + + +",
    "san-mu-kd6:1237": "ṛṣīn abhojayan sarve hy ekaikaṁ ca kule kule | 286",
    "san-mu-kd6:1238": "yādṛśaṁ ca svayaṁ bhaktam ātmārthe pacyate sadā |",
    "san-mu-kd6:1239": "deyan tādṛśam evaiṣām ekaikasya + + + + 287",
    "san-mu-kd6:1240": "+ + + + + + + + + + + + + + + +",
    "san-mu-kd6:1241": "+ + + + + + + + + + + pratirūpakam | 288",
    "san-mu-kd6:1242": "bhaktapaṁcaśataṁ yādṛk karaṇḍān mama sādhyate |",
    "san-mu-kd6:1243": "bhaktaṁ tādṛśam evāhaṁ tasya bhikṣoḥ pradattavāṁ 289",
    "san-mu-kd6:1244": "tato me tatra mātsaryam udapādi sudāruṇam",
    "san-mu-kd6:1245": "+ + + + + + + + + + + + + + + + /// 290",
    "san-mu-kd6:1246": "kutaḥ punar bhikṣum imaṁ traimās. + + + + +m",
    "san-mu-kd6:1247": "bhaviṣyaty atimātro ’yaṁ vyayaḥ paṁca śatāni me 292",
    "san-mu-kd6:1248": "yanv ahaṁ śramaṇasyāsya maraṇāya parākramam",
    "san-mu-kd6:1249": "ku + + + + + + + + + + + + + + + 293",
    "san-mu-kd6:1250": "+ + + + + + + + + + + + + + + +",
    "san-mu-kd6:1251": "bhojanena saha prādām ā .. + + + + + + 294",
    "san-mu-kd6:1252": "tasmiṁś ca bhuktamātre ’sya vyādhir dāruṇam utthitaḥ",
    "san-mu-kd6:1253": "antrāṇy āntraguṇā vṛkkā adhobhāgena nirgataḥ 295",
    "san-mu-kd6:1254": "k. + + + + + + + + + + + + + + +",
    "san-mu-kd6:1255": "+ + + + + + + + + + + + + + + + 296",
    "san-mu-kd6:1256": "+ + + + + + śreṣṭhī avadhīd ya imaṁ muniṁ",
    "san-mu-kd6:1257": "pratyekabuddham + + śītībhūtam anāsravaṁ | 297",
    "san-mu-kd6:1258": "samantāj jñātayaḥ kruddhā avadhyāyanti māṁ tataḥ",
    "san-mu-kd6:1259": "bahv apuṇyaṁ prasūtaṁ te yad ayaṁ ghātito + + 298",
    "san-mu-kd6:1260": "+ + + + + + + + + + + + + + + +",
    "san-mu-kd6:1261": "+ + + + + + + + prakāśito ’tyayaṁ tataḥ 299",
    "san-mu-kd6:1262": "kṣamayitvā punaḥ sarvaṁ pratideśyātyayaṁ tataḥ",
    "san-mu-kd6:1263": "sahasrārdhena bhaktena tarpayāmi sabhaktitaṁ 300",
    "san-mu-kd6:1264": "tat pāpaṁ deśayitvāhaṁ kṣamayitvā ca tān ṛṣīn",
    "san-mu-kd6:1265": "+ + + + + + + + + + + + + + + + 301",
    "san-mu-kd6:1266": "+ + + + + + + + + + + + + + + +",
    "san-mu-kd6:1267": "yathā muktā ime sarve tathā mucyeya bandhanāt 302",
    "san-mu-kd6:1268": "mā daridreṣu geheṣu janma me ’bhūt kadācana :",
    "san-mu-kd6:1269": "mā bhūt kadācin mātsaryaṁ samutpadyeta cetasi | 303",
    "san-mu-kd6:1270": "pratyekabuddhaṁ hatavān + + + + + + + +",
    "san-mu-kd6:1271": "+ + + + + + + + + + + + + + + + 304",
    "san-mu-kd6:1272": "+ + + + + + + + vedaye duḥkhavedanāṁ |",
    "san-mu-kd6:1273": "mānuṣyaṁ punar āgamya kṣipraṁ kālaṁ karomy ahaṁ | 305",
    "san-mu-kd6:1274": "mahādhano bhavāmy āḍhyo lokasatkṛtapūjitaḥ",
    "san-mu-kd6:1275": "patadbhir āṁtrai + + + + + + + + + + + 306",
    "san-mu-kd6:1276": "+ + + + + + + + + + + + + + + +",
    "san-mu-kd6:1277": "+ + + + + + + na rāgaḥ sarvasamuddhṛtaḥ 307",
    "san-mu-kd6:1278": "yadā cāpy anupādāya nirvāṇaṁ me bhaviṣyati |",
    "san-mu-kd6:1279": "antrāṇy antraguṇā vṛkkā caikaṁ ca nipatiṣyati | 308",
    "san-mu-kd6:1280": "ya .. + + + + + + + + + + + + + +",
    "san-mu-kd6:1281": "+ + + + + + + + + + + + + + + + 309",
    "san-mu-kd6:1282": "+ + + + + śrāvastyāṁ svātir bhikṣur maharddhikaḥ",
    "san-mu-kd6:1283": "vyākaroti svakaṁ karma anavatapte mahāhrade || || 310",
    "san-mu-kd6:1284": "svātivarga ekonaviṁśatimaḥ || || ///",
    "san-mu-kd6:1285": "jaṅghākāśyapa svātinā bhikṣuṇā svakā karmaplotir idānīm āyuṣmān api jaṅghākāśyapo vyākarotu svakāṁ karmaplotiṁ | athāyuṣmāñ jaṅghākāśyapaḥ tasyāṁ velāyāṁ svakāṁ karmaplotiṁ vyākaroti",
    "san-mu-kd6:1286": "",
    "san-mu-kd6:1287": "+ + + + + + + + + + + + + + + kaṁ |",
    "san-mu-kd6:1288": "grāmeṇa vai samastena durbhikṣe vartamānake | 311",
    "san-mu-kd6:1289": "āgato mama bhāgena tatraikaḥ śītalo + +",
    "san-mu-kd6:1290": "+ + + + + bhagavāṁ śītībhūto nirāsravaḥ /// 312",
    "san-mu-kd6:1291": "evaṁ vicintayitvāham akārṣaṁ pāpakāṁ matiṁ |",
    "san-mu-kd6:1292": "kim asyāhaṁ pradāsyāmi bhikṣor bhaktam akarmaṇaḥ 314",
    "san-mu-kd6:1293": "+ + + + + + + + + + + + + + + +",
    "san-mu-kd6:1294": "+ + + + + + + + + + + + + + + + 315",
    "san-mu-kd6:1295": "+ + + + + + + + + + + + + + + +",
    "san-mu-kd6:1296": "saṁghāte tapane caiva duḥkhāṁ vindāmi vedanāṁ 316",
    "san-mu-kd6:1297": "narakāt pracyutaś cāhaṁ yatra yatropapannavān",
    "san-mu-kd6:1298": "kṛ + + + + + + + + + + + + + + + /// 317",
    "san-mu-kd6:1299": "pravrajya śraddhayā caivam āsravā nihatā mayā :",
    "san-mu-kd6:1300": "abhijñāḥ ṣaṇ mayā spṛṣṭāḥ prāptam arhatvam + + /// 319",
    "san-mu-kd6:1301": "+ + + + + + + + + + + + + + + +",
    "san-mu-kd6:1302": "+ + + + + + + + + + + nto bhavāmy aham 321",
    "san-mu-kd6:1303": "jaṁghā kāśyapagotreṇa karmanāmā maharddhikaḥ",
    "san-mu-kd6:1304": "vyākaroti svakaṁ karma anavatapte mahāhrade /// 322",
    "san-mu-kd6:1305": "bhikṣavaḥ āyuṣmantaṁ cūḍapanthakam idam avocan vyākṛtam āyuṣmaṁ cūḍapanthaka āyuṣmatā jaṁghākāśyapena svakā karmaplotir idānīm āyuṣmān api cūḍapanthako vyākarotu svakāṁ karmaplotiṁ | athāyuṣmān cūḍapanthakas tasyāṁ velāyāṁ svakāṁ karmaplotiṁ vyākaroti",
    "san-mu-kd6:1306": "+ + sūkariko ’bhūvaṁ pūrvam anyāsu jātiṣu :",
    "san-mu-kd6:1307": "baddhvā mukhe sūkarakān nadītīram atārayam 323",
    "san-mu-kd6:1308": "nadīmadhyam ahaṁ prāp. + + + + + + + +",
    "san-mu-kd6:1309": "+ + + + + + + + + + + + + + + + 324",
    "san-mu-kd6:1310": "+ + + + + + + + + + + + + + + +",
    "san-mu-kd6:1311": "+ + + + + sma ṛṣayo mamāgatyānukampayā : 325",
    "san-mu-kd6:1312": "te mām amocayaṁs tatra tataḥ pravrājayanti māṁ",
    "san-mu-kd6:1313": "āsaṁjñike vāva .. .. + yā .. + + + + + /// 326",
    "san-mu-kd6:1314": "",
    "san-mu-kd6:1315": "ārādhitaś ca saṁbuddhaḥ prāvrajaṁ cānagārikāṁ |",
    "san-mu-kd6:1316": "saṁmohavāṁś ca dhandhagatir uddeśaṁ nādhyagām aham 328",
    "san-mu-kd6:1317": "tṛbhir māsair bhadantaikā mayā + + + + + +",
    "san-mu-kd6:1318": "+ + + + + + + + + + + + + + + + 329",
    "san-mu-kd6:1319": "+ + + + + + + + + + + + + + + +",
    "san-mu-kd6:1320": "sandhāvatemaṁ saṁsāraṁ dīrghaṁ kalpam analpakam 330",
    "san-mu-kd6:1321": "saṁmukhaṁ lokanāthasya vyākaroc cūḍapanthakaḥ",
    "san-mu-kd6:1322": "kṛṣṇaśuklāni karmāṇy anavatapte + + + + /// 331",
    "san-mu-kd6:1323": "idam avocan vyākṛtam āyuṣmaṁ sarpadāsa āyuṣmatā cūḍapanthakena svakā karmaplotir idānīm āyuṣmān api vyākarotu svakāṁ karmaplotiṁ | athāyuṣmān cūḍapanthakas tasyāṁ velāyāṁ svakāṁ karmaplotiṁ vyākaroti",
    "san-mu-kd6:1324": "+ + + + + + + + + + śramaṇako ’bhavam",
    "san-mu-kd6:1325": "bahuśrutas tṛpiṭakaś cābhūvaṁ .. + + + + 332",
    "san-mu-kd6:1326": ".. vācayāmy ahaṁ bhikṣūṁ na dharmaṁ deśayāmi ca |",
    "san-mu-kd6:1327": "jānīyur bhikṣavo mānye mā bhūvaṁ + + + + + 333",
    "san-mu-kd6:1328": "+ + + + + + + + + + + + + + + +",
    "san-mu-kd6:1329": "+ + + + + + + + + + + + + + + + 334",
    "san-mu-kd6:1330": "+ + + + + + + + + + + + + + + ..",
    "san-mu-kd6:1331": "na prakāśayase dharmaṁ na hy etat tava śobhanaṁ | 335",
    "san-mu-kd6:1332": "tato maraṇakālo .. + + + + + + + +",
    "san-mu-kd6:1333": "+ + + + + + + + + + + + + + + + 336",
    "san-mu-kd6:1334": "+ + + + + + + + + + + + + + + +",
    "san-mu-kd6:1335": "+ + + + + + + + + + + + + + + + 337",
    "san-mu-kd6:1336": "+ + + deśayitvāhaṁ mātsaryaṁ ca vinodya taṁ |",
    "san-mu-kd6:1337": "parṣatsv adeśayaṁ dharmaṁ saptarātram ahaṁ tadā /// 338",
    "san-mu-kd6:1338": "+ + + + + + + + saptarātram ahaṁ tadā |",
    "san-mu-kd6:1339": "devaloke pramoditvā sarvakāmasamarpitaḥ 340",
    "san-mu-kd6:1340": "devalokāt tataś cyutvā labdho me mānuṣo bhavaḥ",
    "san-mu-kd6:1341": "śākyarājakule jāto + + + + + + + + 341",
    "san-mu-kd6:1342": "+ + + + + + + + + + + + + + + +",
    "san-mu-kd6:1343": "priyo manāpaḥ sarveṣāṁ niṣṭhāprāptaś ca saṁpadān 342",
    "san-mu-kd6:1344": "kulāt kulāc ca puruṣaḥ prāvrajad + + + +",
    "san-mu-kd6:1345": "necchāmy ahaṁ tu pravrajyāṁ kāmabhogasamarpitaḥ 343",
    "san-mu-kd6:1346": "mamaiva cānukaṁpārthaṁ saṁbuddho ’pratipudgalaḥ",
    "san-mu-kd6:1347": "+ + + + + + + + + + + + + + + + 344",
    "san-mu-kd6:1348": "+ + + + + + + + + + + + + + + +",
    "san-mu-kd6:1349": "+ + varṣāṇy ahaṁ tāvad dānaṁ dāsyāmy analpakaṁ 345",
    "san-mu-kd6:1350": "dānāni datvā saptāhaṁ varṣāṇām aham atyayāt",
    "san-mu-kd6:1351": "tataś ca pravrajiṣyāmi varaprajña + + + + /// 346",
    "san-mu-kd6:1352": "buddhasya gauraveṇāhaṁ vacanaṁ na pratikṣipet",
    "san-mu-kd6:1353": "saptāhena bhadantāhaṁ pravrajiṣye ’nukaṁpaka : 348",
    "san-mu-kd6:1354": "datvā ca dānaṁ saptāhaṁ + + + + + + + +",
    "san-mu-kd6:1355": "+ + + + + + + + + + + + + + + + 349",
    "san-mu-kd6:1356": "+ + + + + + + + + + + + + uttamam",
    "san-mu-kd6:1357": "acintayitvā janatāṁ pravrajyām abhiniṣkramet 350",
    "san-mu-kd6:1358": "śraddhayā pravrajitvā ca yukto ’haṁ jinaśāsane |",
    "san-mu-kd6:1359": "varṣai .. + + + + + + + + + + + + + 351",
    "san-mu-kd6:1360": "+ + + + + + + + + + + + + + + +",
    "san-mu-kd6:1361": "+ + + + + + + + + + gacchāmi nāmṛtam 352",
    "san-mu-kd6:1362": "tato me hrīvyapatrāpyam udapādi maharddhikam",
    "san-mu-kd6:1363": "garhyo ’haṁ jñātisaṁghasya bhavi + + .. .. + + /// 353",
    "san-mu-kd6:1364": "+ + + + gṛhītvāhaṁ paryaṅkena niṣaṇṇavān",
    "san-mu-kd6:1365": "grīvāyāṁ sthāpitaṁ śastraṁ atha cittaṁ vyamucyata | 355",
    "san-mu-kd6:1366": "akhil. .. .. .i .o ..ṁ .. .. + + + + + +",
    "san-mu-kd6:1367": "+ + + + + + + + + + + + + + + + 356",
    "san-mu-kd6:1368": "+ + + + + + + + + + + + + + + +",
    "san-mu-kd6:1369": "+ + + + kṣeṇa mayā prāptā śāntir anuttamā : 357",
    "san-mu-kd6:1370": "yataḥ purāham abhavaṁ klīvī saddharmamatsaraḥ",
    "san-mu-kd6:1371": "phalaṁ ta .. + + + + + + + + + + + + /// 358",
    "san-mu-kd6:1372": "+ + + + + + + +|ḥ sarpadāso maharddhikaḥ",
    "san-mu-kd6:1373": "vyākaroti svakaṁ karma anavatapte mahāhrade | || || 360",
    "san-mu-kd6:1374": "sarpadāsavargo ///",
    "san-mu-kd6:1375": ": akārṣaṁ praṇidhin tadā 403 etādṛśebhi sthavirair bhave mama",
    "san-mu-kd6:1376": "ahaṁ | susaṁsthito mayā bhogo yatra yatropapannavān 406",
    "san-mu-kd6:1377": "tat karma kṛtvā kuśalaṁ jāto vārāṇasīṁ pure",
    "san-mu-kd6:1378": "jentākasya ca snānena tālavilepanena ca | āropaṇena cchatrasya anubhūtaṁ sukhaṁ bahu 411",
    "san-mu-kd6:1379": ".ikā samās triṁśad avarakāḥ 413 pravrajyā ca mayā labdhā",
    "san-mu-kd6:1380": ": .. pr. gṛ .y. + + + .. .. .. .. y. .u t. dh. tt. ..",
    "san-mu-kd6:1381": "svayaṁ 439 maitreṇa kāyakarmaṇā vacasā manasā tathā",
    "san-mu-kd6:1382": "śayyāsanaṁ prajñāpaya prātihāryaṁ vidarśayaṁ | mame",
    "san-mu-kd6:1383": "cintitam abhūd yaś cāsīt praṇidhir mama | taṁ ṣiddham e",
    "san-mu-kd6:1384": "saptāviṁśaḥ || || atha sthavirasthavirā bhikṣava ayuṣmantam upasenam idam avocan vyākṛtāyuṣman upasena āyuṣmatā dravyamallaputreṇa svakā karmaplotir idānīm āyuṣmān api",
    "san-mu-kd6:1385": ": svakāṁ karmaplotiṁ vyākaroti | athāyuṣmān upasenas",
    "san-mu-kd6:1386": "durgeṣu tatra tatra carāmy aham 448 samupasthāpaye",
    "san-mu-kd6:1387": "tadā | ahiṁsakasyātha muneḥ śaraṁ kāye ’nupātayaṁ 451",
    "san-mu-kd6:1388": "narakebhyas tataś cyutvā tiryagyonim upāgataḥ",
    "san-mu-kd6:1389": ": prārthaya | coccaku",
    "san-mu-kd6:1390": "kṛtapuṇyo virocitaḥ 485 anubhūtaṁ mayā rājyaṁ divyamānuṣa",
    "san-mu-kd6:1391": "mānuṣo bhavaḥ | ārādhitaḥ śākyasiṁhaḥ saṁbuddho ’yam anuttaraḥ 488",
    "san-mu-kd6:1392": "’smi nirvṛtaḥ 490 rājñāṁ kulāt pravrajito jñātir buddhasya bhadrikaḥ",
    "san-mu-kd6:1393": ": āyuṣmaṁ lavaṇabhadrika āyuṣmatā bhadrikeṇa śākyarājena",
    "san-mu-kd6:1394": "tāyinaḥ | abhūvaṁ karmakāro ’haṁ bhṛtakaḥ puruṣas tadā 492",
    "san-mu-kd6:1395": "karmavipākena vacoduścaritena ca | tataś cyutaḥ kālagato",
    "san-mu-kd6:1396": "mārge vanaṣaṇḍanivāsitaḥ 497 tatrāsmi lokapradyotaṁ",
    "san-mu-kd6:1397": ": cyutvā spṛṣṭavān amṛtaṁ padaṁ 523cd",
    "san-mu-kd6:1398": "ity evaṁ madhuvāsiṣṭho bhikṣusaṁghāgrataḥ",
    "san-mu-kd6:1399": "vipaśyinaṁ buddham adrākṣaṁ praviśantaṁ purottamam 527 dṛṣṭvā mahākāruṇikam",
    "san-mu-kd6:1400": "na cāhaṁ dharmam aśrauṣaṁ na cainaṁ śaraṇaṁ gataḥ | cittam eva prasādya",
    "san-mu-kd6:1401": "ṣvenodyacchamānena ghaṭamānena vyāyacchamānena sarvakleśaprahāṇād arhatvaṁ sākṣātkṛtam | kiṁ bhadanta bhagavatā karma kṛtam |",
    "san-mu-kd6:1402": "bharadvājenāpi paṭhatā svādhyāyavatā trīṇi piṭakāny adhītāni | tripiṭaḥ saṁvṛtto dhārmakathiko yuktam uktapratibhānaḥ | yāvat tenānyatamo gṛhapatir anvāvartitaḥ | tena tam uddiśya sarvopakaraṇasaṁpanno vihāraḥ kāritaḥ | tatas tena bhrātur vasiṣṭhasya saṁdiṣṭam | āgaccha ekadhye prativasāmaḥ | sa śrutvā āgataḥ | tatas tena gṛhapatinā dṛṣṭaḥ śānteryāpathaḥ kāyaprāsādikaś cittaprāsādikaś ca | sa taṁ dṛṣṭvābhiprasannaḥ | tataḥ prasādajātena praṇītenāhāreṇa saṁtarpya mahārheṇa vastrayugenācchāditaḥ | tato bharadvājasya īrṣyā samutpannā | aham asya sarvatra pūrvaṁgamo nāham anena kadācid vastreṇācchāditaḥ | eṣa tv acirābhyāgata eṣa vastreṇācchādita iti sa bhrātur vasiṣṭhasya randhrānveṣī saṁvṛttaḥ | tenāsau saṁlakṣitaś cintayati | īrṣyāprakṛtir iyam | yady asmai etad vastrayugaṁ na dāsyāmi bhūyasyā mātrayā aprasādaṁ pravedayiṣyatīti | tena tasmai dattam | tathāpy asau randhrānveṣaṇaparas tiṣṭhaty eva | yāvat tasya gṛhapateḥ preṣyadārikā taṁ vihāram āgaty āgatya karma karoti sā bharadvājenocyate | dārike ahaṁ tavaitad vastrayugam anuprayacchāmi | tvayā mama vacanaṁ kartavyam iti | sā kathayati | ārya kiṁ mayā karaṇīyam | tvam etad vastrayugaṁ prāvṛtya gṛhe parikarma kuru | yadi gṛhapatiḥ pṛcchet kutas tavaitad vastrayugam iti | vaktavyaḥ ārya vasiṣṭhena me dattam iti | yadi pṛcchet kimartham iti | vaktavyaḥ ārya etad api praṣṭavyam | kimarthaṁ puruṣāḥ strīṇāṁ prayacchantīti | tatas tayā yathāsaṁdiṣṭaṁ sarvam anuṣṭhitam | tatas tena gṛhapatinā vasiṣṭhasyāntike aprasādaḥ praveditaḥ | asatkārabhīravas te mahātmānaḥ | sa utthāya prakrāntaḥ | kiṁ manyadhve bhikṣavaḥ | yo ’sau bharadvājaḥ aham eva sa tena kālena tena samayena | yan mayārhann asatkṛto ’bhyākhyānenābhyākhyātaḥ tatas tasya karmaṇo vipākena bahūni varṣāṇi pūrvavan narakeṣu pakvaḥ yāvad etarhy apy aham abhisaṁbodhiḥ sundarikayā pravrājikayā abhūtenābhyākhyātaḥ |",
    "san-mu-kd6:1403": "kiṁ bhadanta bhagavatā karma kṛtam | yasya karmaṇo vipākena caṁcāmāṇavikayābhūtenābhyākhyātaḥ | bhagavān āha | tathāgatenaivaitāni bhikṣavaḥ pūrvam anyāsu jātiṣu karmāṇi kṛtāni upacitāni sādhāraṇāny asādhāraṇāni ca labdhasaṁbhārāṇi | pūrvavad yāvat phalanti khalu dehinām | katamāni sādhāraṇāni |",
    "san-mu-kd6:1404": "bhūtapūrvaṁ bhikṣavo vārāṇasyām anyatamo brāhmaṇo vedavedāṅgapāragaḥ pañcānāṁ māṇavakaśatānāṁ brāhmaṇānāṁ mantrān vācayati vārāṇasīnivāsino janakāyasyātīva satkṛto gurukṛto mānitaḥ pūjito ’rhan saṁmataḥ | yāvad anyatamaḥ paṁcābhijña ṛṣir janapadacārikāṁ caran vārāṇasīm anuprāptaḥ | vārāṇasīnivāsinā janakāyena dṛṣṭaḥ prāsādikaś ca | dṛṣṭvā ca punaḥ sarvajanakāyo ’bhiprasannaḥ | yasya yad dātavyaṁ kartavyaṁ vā pāralaukikaṁ sa tasmai anuprayacchati | tatas tasya lābhasatkāro ’ntarhitaḥ | tasya ṛṣer antike īrṣyābhiniviṣṭabuddhir māṇavakān āmantrayate | māṇavakā api tu kāmabhogy eṣa iti | te ’pi kathayanti | evam etad upādhyāya kāmabhogy evaiṣa nāyam ṛṣir iti | tataḥ sa rathyāvīthīcatvaraśṛṅgāṭakeṣu brāhmaṇagṛhapatikuleṣu cārocayanti | kin tarhi | kāmabhogīti śrutvā mahājanakāyena aprasādaḥ praveditaḥ | asatkārabhīrur asau vārāṇasyāḥ prakrāntaḥ | kiṁ manyadhve bhikṣavo yo ’sau brāhmaṇo ’ham sa tena kālena tena samayena | yāni tāni paṁcamāṇavakaśatāni evaitāni paṁcabhikṣuśatāni | yan mayābhyākhyātas tasya karmaṇo vipākena pūrvavad yāvan narakeṣu pakvaḥ | tenaiva karmāvaśeṣeṇa etarhy apy saṁbuddhabodhiś caṁcāmāṇavikayā abhūtenābhyākhyātaḥ sārdhaṁ paṁcabhir bhikṣuśataiḥ | idaṁ sādhāranaṁ karma |",
    "san-mu-kd6:1405": "katarad asādhāraṇam | bhūtapūrvaṁ bhikṣavo vārāṇasyāṁ brahmadatto nāma rājā rājyaṁ kārayati ṛddhaṁ ceti vistareṇa | tena khalu samayena bhadrā nāma rūpājīvinī prativasati | mṛṇālaś ca nāma dhūrtapuruṣaḥ | tena tasyā vastrālaṁkāram anupreṣitaṁ paricāraṇāya | sā tad vastrālaṁkāraṁ prāvṛtā | anyatamaś ca puruṣa paṁcakārṣāpaṇaśatāny ādāya upasthitaḥ | kathayati | bhadre āgaccha paricārayāva iti | sā saṁlakṣayati | yadi gamiṣyāmi paṁca kārṣāpaṇaśatāni na lapsye | adakṣiṇyaṁ caitat gṛhāgataṁ pratyākhyāya anyatra gamanam iti | tayā preṣyadārikā uktā | gaccha mṛṇālasya kathaya āryā kathayati na tāvad ahaṁ sajjā paścād āgamiṣyāmīti | tayā tasmai gatvā ārocitam | so ’pi puruṣo bahukaraṇīyas tāṁ paricārya prathama eva yāme prakrāntaḥ | sā saṁlakṣayati | mahatī velā vartate | śakṣyāmy ahaṁ tasyāpi cittagrāhaṁ kartum iti | tayā punar apy asau dārikābhihitā | gaccha mṛṇālasyārocaya | āryā sajjā saṁvṛttā | kathaya katarad udyānam āgacchatv iti | tayā tasmai gatvā ārocitam | sa kathayati | kṣaṇena tavāryā sajjā kṣaṇena na sajjeti | sā dārikā tasyāḥ sāntarā | tayā samākhyātam | āryaputra nāsau sajjā | kin tarhi | tvadīyena vastrālaṁkāreṇa anyena puruṣeṇa sārdhaṁ paricāritam iti | tasya yat kāmarāgaparyavasthānaṁ tad vigatam | vyāpādaparyavasthānaṁ samutpannam | saṁjātāmarṣaḥ kathayati | dārike bhadrāyā gatvā kathaya amukam udyānaṁ gaccheti | tayā gatvā bhadrāyā ārocitam | sā tad udyānaṁ gatā | mṛṇālena dhūrtakapuruṣeṇoktā | yuktaṁ nāma tava madīyena vastrālaṁkāreṇa anyena puruṣeṇa sārdhaṁ paricaritum iti | sā kathayati | āryaputra asti eva mamāparādhaḥ | kin tu nityāparādho mātṛgrāmaḥ kṣamasveti | tatas tena saṁjātāmarṣeṇa niṣkoṣam asiṁ kṛtvā jīvitād vyaparopitā | tatas tayā preṣyadārikayā mahān kolāhalaśabdaḥ kṛtaḥ | āryā praghātitā āryā praghātitena śrutvā mahājanakāyaḥ pradhāvito yāvat tasminn udyāne surucir nāma pratyekabuddho dhyāyati | tato ’sau mṛṇālo dhūrtapuruṣaḥ saṁtrasto rudhiramrakṣitam asiṁ suruceḥ pratyekabuddhasya purastāc chorayitvā tasyaiva mahājanakāyasya madhyaṁ praviṣṭaḥ | mahājanakāyaś ca rudhiramrakṣitam asiṁ dṛṣṭvā anena pravrajitena bhadrā jīvitād vyaparopitā | tatas taṁ pratyekabuddhaṁ saṁjātāryāḥ kathayanti | bhoḥ pravrajita ṛṣidhvajaṁ dhārayasi | īdṛśaṁ nāma karoṣīti | sa kathayati | kiṁ kṛtam | te kathayanti | bhadrayā te sārdhaṁ paricāritam | sā jīvitād vyaparopiteti | sa kathayati | śāntaṁ nāham asya karmaṇaḥ kārīti | sa śāntavādy api tena mahājanakāyena paścādbāhugāḍhabandhanabaddho rājña upanāmitaḥ | devānena pravrajitena bhadrayā sārdhaṁ paricaritam | sā jīvitād vyaparopiteti | aparīkṣakā hi rājānaḥ | kathayati | yady evaṁ gacchata ghātayata | parityakto ’yaṁ mayā pravrajita iti | tato ’sau karavīramālāvasaktakaṇṭhaguṇo nīlāmbaravasanaiḥ puruṣair udyataśastraiḥ saṁparivārito rathyāvīthicatvaraśṛṅgāṭakeṣv anuśrāvyamāno nagarād udyānābhimukho nīyate | tato mṛṇālasya dhūrtapuruṣasya buddhir utpannā ayaṁ tapasvī pravrajita adūṣyanapakārī abhūtenābhyākhyātaḥ | so ’yam idānīṁ praghātyate | na mama pratirūpaṁ syāt | yad aham apy upekṣeya | iti viditvā parāvṛtya rājñaḥ sakāśam upasaṁkrāntaḥ pādayor nipatya kathayati | deva nāyaṁ pravrajito ’sya karmaṇaḥ kārī mayaitat pāpakaṁ karma kṛtam | mucyatām ayaṁ pravrajita iti | kiṁ manyadhve bhikṣavaḥ | yo ’sau mṛṇālo nāma dhūrtaḥ ahaṁ sa tena kālena tena samayena | yan mayā pratyekabuddho ’bhūtenābhyākhyātas tasyāhaṁ karmaṇo vipākena bahūni varṣāṇi pūrvavad yāvan narakeṣu pakvaḥ | tena ca karmāvaśeṣeṇa caṁcāmāṇavikayā abhūtenākhyātaḥ | idam asādhāraṇam |",
    "san-mu-kd6:1406": "kiṁ bhadanta bhagavatā karma kṛtaṁ yasya karmaṇo vipākena vairaṁbheṣu yavān paribhuktavān sārdhaṁ bhikṣudvayonaiḥ pañcabhir bhikṣuśatair āyuṣman śāriputramaudgalyāyanābhyāṁ divyā sudhā paribhukteti | bhagavān āha | tathāgatenaiva bhikṣavaḥ pūrvam anyāsu jātiṣu karmāṇi kṛtāni upacitāni | pūrvavad yāvat phalanti khalu dehinām | yo ’śītivarṣasahasrāyuṣi prajāyāṁ vipaśyī nāma śāstā loka utpannaḥ | pūrvavad yāvad buddho bhagavān | sa janapadacārikāṁ caran bandhumatīrājadhānīm anuprāptaḥ | tasyāṁ bandhumatyām anyatamo brāhmaṇaḥ paṇcamāṇavakaśatāni brāhmaṇānāṁ mantrān vācayati |",
    "san-mu-kd6:1407": "tena vipaśyī samyaksaṁbuddhaḥ pañcaśataparivāro dṛṣṭaḥ | sa māṇavakān āmantrayate | nārhanti bhavanto ’mī muṇḍakāḥ śramaṇakā divyāṁ sudhām arhanti tu koṭarayavān paribhoktum iti | tair abhyanumoditam | evam evaitad upādhyāya nārhanty evāmī muṇḍakāḥ śramaṇakā divyāṁ sudhāṁ bhoktum arhanti tu koṭarayavān paribhoktum iti | tatra dvau māṇavakau śuklau | tau kathayataḥ | upādhyāya na śobhanam uktam | arhanty evāmī mahātmāno divyāṁ sudhāṁ paribhoktum iti | kiṁ manyadhve bhikṣavaḥ | yo ’sau pañcaśataparivāro brāhmaṇaḥ aham eva sa tena kālena tena samayena | yan mayā vipaśyinaḥ samyaksaṁbuddhasya saśrāvakasaṁghasyāntike kharaṁ vākkarma niścāritaṁ tasya karmaṇo vipākena mayā bahūni varṣāṇi bahūni varṣaśatāni bahūni varṣasahasrāṇi bahūni varṣaśatasahasrāṇi koṭarayavāḥ paribhuktāḥ | tenaiva karmāvaśeṣeṇaitarhy apy abhisaṁbuddhabodhinā vairambheṣu koṭarayavāḥ paribhuktāḥ sārdhaṁ bhikṣudvayonaiḥ paṁcabhikṣuśataiḥ | yau tau dvau māṇavakau etau śāriputramaudgalyāyanau bhikṣū |",
    "san-mu-kd6:1408": "kiṁ bhadanta bhagavatā karma kṛtaṁ yasya karmaṇo vipākena duṣkaraṁ caritam iti | bhagavān āha tathāgatenaiva tāni bhikṣavaḥ pūrvam anyāsu jātiṣu karmāṇi kṛtāni upacitāni pūrvavad yāvat phalanti khalu dehinām |",
    "san-mu-kd6:1409": "bhūtapūrvaṁ bhikṣavo vaibhiḍiṁgyāṁ grāmanigame nandīpālo ghaṭīkāro ’bhūt | nandīpālasūtraṁ vistareṇa yathā madhyamāgame rājasaṁyuktanikāye Cf. SBV II 22ff. | kiṁ manyadhve bhikṣavaḥ | yo ’sāv uttaro nāmo māṇavo ’ham eva sa tena kālena tena samayena | yan mayā pudgalo ’pavādo dattasya | karmaṇo vipākena bodhimūle ṣaḍvarṣaṁ duṣkaraṁ caritam | yan mayā bodhir abodhitābhaviṣyat punar api mayā parāvṛtya trīṇi kalpāsaṁkhyeyāni bodhinimittam ātmā parikhedito ’bhaviṣyat |",
    "san-mu-kd6:1410": "kiṁ bhadanta bhagavatā karma kṛtaṁ yasya karmaṇo vipākenābhisaṁbuddhabodhir api bhagavān mandāgninā vyādhinā spṛṣṭa iti | bhagavān āha tathāgatenaiva tāni bhikṣavaḥ pūrvam anyāsu jātiṣu karmāṇi kṛtāni upacitāni pūrvavad yāvat phalanti khalu dehinām |",
    "san-mu-kd6:1411": "bhūtapurvaṁ bhikṣavo ’nytamasmin karvaṭake vaidyo babhūva | tato ’nyatamasya gṛhapateḥ putraḥ glānaḥ saṁvṛttaḥ | tenāsau vaidya āhūya pṛṣṭaḥ | tena tasya bhaiṣajyaṁ dattam | sa svasthaḥ saṁvṛttaḥ | tena gṛhapatinā tasyābhisāro na dattaḥ | yāvat trir apy asau gṛhapatiputro glānaḥ saṁvṛttaḥ yāvat trir api tena svasthīkṛtaḥ | na ca tena tasyābhisāro dattaḥ | tataḥ sa vaidyas tīvreṇa paryavasthānenāmarṣitaḥ saṁlakṣayati | asya gṛhapatiputrasya mayā yāvat trir api cikitsā kṛtā | na cānena kiṁcid apy upakṛtam | idānīṁ yadi bhūyo glānyaṁ patati tādṛśam asya bhaiṣajyaṁ dadāmi yenāsyāntrāṇi khaṇḍakhaṇḍaṁ śīryante iti | yāvad asau gṛhapatiputro daivayogāt punar glānyaṁ patitaḥ | tena vaidyena saṁjātāmarṣeṇā tādṛśaṁ tasya bhaiṣajyaṁ dattaṁ yenāntrāṇi khaṇḍa ...",
    "san-mu-kd6:1412": "[folios 220–221 are missing in the MS]",
    "san-mu-kd6:1413": "m ādiśed anukaṁpām anupādāyeti | bhagavān āha | samayenāhaṁ yuṣmāka nāmnā dakṣiṇām ādiśāmi | yadi yūyam anenaiva varṣeṇa dakṣiṇādeśanākāla upasaṁkrāmateti | te kathayanti | jihrīmaḥ katham āgacchāma iti | atha bhagavāṁs tasyāṁ velāyāṁ gāthāṁ bhāṣate |",
    "san-mu-kd6:1414": "alajjitavye lajjino lajjitavye alajjinaḥ |",
    "san-mu-kd6:1415": "abhaye bhayadarśino bhaye cābhayadarśinaḥ |",
    "san-mu-kd6:1416": "mithyādṛṣṭisamādānāt satvā gacchanti durgatim ||",
    "san-mu-kd6:1417": "alajjitavye ’lajjino lajjitavye ca lajjinaḥ |",
    "san-mu-kd6:1418": "abhaye ’bhayadarśino bhaye ca bhayadarśinaḥ |",
    "san-mu-kd6:1419": "samyagdṛṣṭisamādānāt satvā gacchanti sadgatim || iti |",
    "san-mu-kd6:1420": "te kathayanti | bhagavann adyaivāgamiṣyāma iti |",
    "san-mu-kd6:1421": "atha nāgarabindavā brāhmaṇagṛhapatayas tām eva rātriṁ śuci praṇītaṁ khādanīyabhojanīyaṁ pūrvavad yāvan nīcataram āsanaṁ gṛhītvā bhagavataḥ purastān niṣaṇṇo dharmaśravaṇāya | tāni ca pañca pretaśatāny upasaṁkrāntāni | tato nāgarabindavā brāhmaṇagṛhapatayaḥ pretān dṛṣṭvā niṣpalāyitum ārabdhāḥ | bhagavatābhihitāḥ | bhavantaḥ kimarthaṁ niṣpalāyanti | te kathayanti | bhagavan ete pretā āgacchanti | bhagavān āha | āgacchantu yuṣmākam evaite jñātayaḥ | yadi yūyam anujānīdhve aham eṣāṁ nāmnā dakṣiṇām ādiśeyam iti | te kathayanti | bhagavann anujānīmahe | tato bhagavān pañcāṅgena svareṇa teṣāṁ nāmnā dakṣiṇām ādeṣṭuṁ pravṛttaḥ |",
    "san-mu-kd6:1422": "ito dānād dhi yad puṇyaṁ tat pretānupagacchatu |",
    "san-mu-kd6:1423": "vyuttiṣṭhantāṁ kṣipram ime pretalokāt sudāruṇāt || iti",
    "san-mu-kd6:1424": "tato ’ bhinivṛttaṁ teṣāṁ cīvaraṁ pānabhojanam |",
    "san-mu-kd6:1425": "śayanaṁ vāpi vividham akṣayaṁ sārvakālikam ||",
    "san-mu-kd6:1426": "tato nāgarabindavān brāhmaṇagṛhapatīn dharmyayā kathayā saṁdarśya samādāpya samuttejya saṁpraharṣyotthāyāsanāt prakrāntaḥ |",
    "san-mu-kd6:1427": "tato nāgarabindavānāṁ brāhmaṇagṛhapatīnāṁ kutūhalaśālāyāṁ saṁniṣaṇṇānāṁ saṁnipatitānām ayam evaṁrūpo ’bhūd antasamudāhāraḥ | maheccho vata bhavantaḥ śramaṇo gautamo mahecchā vāsya śrāvakā iti | apare kathayanti | alpeccho bhavantaḥ śramaṇo gautamo alpecchā vāsya śrāvakā na yathā tīrthyā iti | tena khalu samayena vairaṭṭasiṁho nāma brāhmaṇas tasyām eva parṣadi sanniṣaṇṇo ’bhūt sannipatitaḥ | atha vairaṭṭasiṁho brāhmaṇo nāgarabindavān brāhmaṇagṛhapatīn idam avocat | ahaṁ bhavatāṁ pratyakṣīkariṣyāmi | alpeccho vā śramaṇo gautamo maheccho vā alpecchā vāsya śrāvakā mahecchā veti | atha vairaṭṭasiṁho brāhmaṇo yena bhagavāṁs tenopasaṁkrāntaḥ | upasaṁkramya bhagavantam idam avocat | adhivāsayatu me bhagavān gautamo guḍakhādanikayā sārdhaṁ bhikṣusaṁgheneti | adhivāsayati bhagavān vairaṭṭasiṁhasya tūṣṇīṁbhāvena | atha vairaṭṭasiṁho brāhmaṇo bhagavatas tūṣṇīṁbhāvena adhivāsanaṁ viditvā bhagavato ’ntikāt prakrāntaḥ | tatra bhagavān bhikṣūn āmantrayate sma | avatāraprekṣiṇā bhikṣavo vairaṭṭasiṁhena brāhmaṇena buddhapramukho bhikṣusaṁgho guḍakhādanikayā upanimantritaḥ | tad yuṣmākaṁ yo yāvat paribhuṁkte tena tāvad grahītavyam iti | vairaṭṭasiṁhabrāhmaṇasya pañcaguḍasthālīśatāni bhavanti | sa pratyekaṁ guḍaśālāyā guḍasthālīṁ gṛhītvā paṁcaguḍasthālīśatāny ādāya yena bhagavāṁs tenopasaṁkrāntaḥ | upasaṁkramya bhagavantam idam avocat | niṣīdatu bhagavān gautamaḥ saśrāvakasaṁghaḥ | sajjo guḍaḥ | paribhuṁkṣva | atha bhagavān niṣpāditapāṇipātraḥ purastād bhikṣusaṁghasya prajñapta evāsane niṣaṇṇaḥ | tato vairaṭṭasiṁho brāhmaṇaḥ ekāṁ guḍasthālīṁ gṛhītvā cārayitum ārabdhaḥ | yāvad bhagavatā tathādhiṣṭhitā yathā bhikṣusaṁghasya cāritā | avaśiṣṭā pūrṇāvasthitā | tato vairaṭṭasiṁho brāhmaṇo ’bhiprasannaḥ | tatas tena prasādajātena sāmantakena śabdo niścāritaḥ | alpeccho bhavantaḥ śramaṇo gautamaḥ | alpecchāś cāsya śrāvakā iti | tatas tena tīrthyā upanimantritāḥ | guḍaṁ paribhuktam | tair amātrayā guḍo gṛhītaḥ | kaiścit khorakāṁ pūrayitvā tato gṛhītvā ca saṁprasthitam | tato vairaṭṭasiṁhena brāhmaṇenābhihitāḥ | yūyam eva mohapuruṣā mahecchāḥ | śramaṇas tu gautamaḥ alpecchaḥ | alpecchā vāsya śrāvakāḥ | ity uktvā sa bhūyasyā mātrayā bhagavaty abhiprasanno yena bhagavāṁs tenopasaṁkrāntaḥ | upasaṁkramya bhagavatā sārdhaṁ saṁmodanīṁ saṁraṁjanīṁ vividhāṁ kathāṁ vyatisāryaikānte nyaṣīdat | atha vairaṭṭasiṁho brāhmaṇo yena bhagavāṁs tenāṁjaliṁ praṇamayya bhagavantam idam avocat | labheyāhaṁ bhadanta svākhyāte dharmavinaye pravrajyām upasaṁpadaṁ bhikṣubhāvaṁ careyam ahaṁ bhagavato ’ntike brahmacaryam iti | tato bhagavatā ehibhikṣukayā ābhāṣitaḥ | ehi bhikṣo cara brahmacaryam iti | pūrvavad yāvan nopasthito buddhamanorathena | MS: nopacchito; read nepa; cf. nepacchitā, Pravr-v III, fol.47r6",
    "san-mu-kd6:1428": "tatra bhagavān bhikṣūn āmantrayate sma | tasmād anujānāmi kālena vākalena vā glānena vāglānena vā guḍaḥ paribhoktavyaḥ | nātra kaukṛtyaṁ karaṇīyam iti |",
    "san-mu-kd6:1429": "āyuṣmān vairaṭṭasiṁhaḥ kuṇapadaurgandhyena cittaikāgratāṁ nārāgayati | bhagavān saṁlakṣayati | vairaṭṭasiṁho bhikṣuś caramabhavikaḥ kimarthaṁ satyāni na paśyatīti | saṁlakṣayati | kuṇapadaurgandhyavihāram | pūrvavad yāvat | tatra bhagavān āyuṣmantam ānandam āmantrayate sma | gacchānanda vairaṭṭasiṁhasya bhikṣor vihāraṁ gandhair mālyair dhūpaiś cūrṇaiḥ saṁskuru | śayanāsanaṁ ca dhūpaya | surabhikusumopacitaṁ ca puṣpavitānaṁ vitanv iti | evaṁ bhadantety āyuṣmān ānando bhagavataḥ pratiśrutya yāvad asau piṇḍapātaṁ gatas tāvat tasya vihāraṁ gatvā bhagavatopadiṣṭena vidhinā sarvam anuṣṭhitavān |",
    "san-mu-kd6:1430": "athāyuṣmān vairaṭṭasiṁhaḥ piṇḍapātam aṭitvā vihāram āgataḥ | paśyati divyāṁ vibhūtim | tataḥ prītamanāḥ piṇḍapātaṁ paribhujya kṛtabhaktakṛtyo bahir vihārasya pādau prakṣālya vihāraṁ prāviśat | praviśya niṣaṇṇaḥ paryaṅkam ābhujya ṛjuṁ kāyaṁ praṇidhāya pratimukhāṁ smṛtim upasthāpya tasya sugandhaṁ ghrātvā cittasamādhānam utpannam | tatas tena sarvakleśaprahāṇād arhatvaṁ sākṣātkṛtam | pūrvavad yāvad abhivādyaś ca saṁvṛttaḥ | tatra bhagavān bhikṣūn āmantrayate sma | eṣo ’gro me bhikṣavo bhikṣūṇāṁ mama śrāvakāṇāṁ śubhādhimuktānāṁ yaduta vairaṭṭasiṁho bhikṣuḥ | bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | paśya bhadanta anye bhikṣavaḥ śubhayādhimuktāḥ | āyuṣmāṁs tu vairaṭṭasiṁhaḥ śubhayādhimukta iti | bhagavān āha |",
    "san-mu-kd6:1431": "eṣa bhikṣavaḥ paṁca janmaśatāni nirantaraṁ trayastriṁśebhyo devebhyaś cyutvā teṣv evopapannaḥ | idānīṁ carame bhave manuṣyeṣūpapannaḥ | kuṇapagandhaṁ ghrātvā cittaikāgratāṁ nāsāditavān | sugandhaṁ tu ghrātvā cittasamādhānaṁ pratilabhya śubhayādhimuktaḥ | yady asyāyam upacāro na kṛto ’bhaviṣyad ūṣmagatam apy anena notpāditam abhaviṣyad iti | tasmād anujānāmi yo ’py anya evaṁ śubhādhimuktas tasyāpy evaṁrūpānupūrvī kartavyā | nātra kaukṛtyaṁ karaṇīyam |",
    "san-mu-kd6:1432": "atha bhagavān vṛjiṣu janapadeṣu cārikāṁ caran vaiśālīm anuprāpto vaiśālyāṁ viharati markaṭahradatīre kūṭāgāraśālāyām | aśrauṣur vaiśālakā brāhmaṇagṛhapatayo bhagavān vṛjiṣu janapadeṣu cārikāṁ caran vaiśālīm anuprāpto vaiśālyāṁ viharati markaṭahradatīre kūṭāgāraśālāyām iti | śrutvā ca punar ekadhye sannipatya kathayati | bhavantaḥ śrūyate bhagavān vṛjiṣu janapadeṣu cārikāṁ caran vaiśālīm anuprāpto vaiśālyāṁ viharati markaṭahradatīre kūṭāgāraśālāyām iti | yady asmākam ekaiko bhagavantam upanimantrya bhojayiṣyati bhagavān viprakramiṣyati | anye ’vakāśaṁ na lapsyante | tat kriyākāraṁ vyavasthāpayāmo yathā gaṇa eva sambhūya bhagavantaṁ bhojayati na tv ekapuruṣa iti | te kriyākāraṁ kṛtvā vyavasthitāḥ |",
    "san-mu-kd6:1433": "tena khalu samayena vaiśālyāṁ catvāro mahāpuṇyāḥ prativasanti | dhaniko dhanikapatnī dhanikaputro dhanikasnuṣā ca | teṣāṁ divyamānuṣyaśrīr gṛhe prādurbhūtā | tair asau kriyākāro na śrutaḥ | aśrauṣīd dhaniko gṛhapatir bhagavān vṛjiṣu janapadeṣu cārikāṁ caran vaiśālīm anuprāpto vaiśālyāṁ viharati markaṭahradatīre kūṭāgāraśālāyām iti | śrutvā ca punar vaiśālyā niṣkramya yena bhagavāṁs tenopasaṁkrāntaḥ | pūrvavad yāvat saṁpraharṣya tūṣṇīm | atha dhaniko gṛhapatir utthāyāsanād ekāṁsam uttarāsaṁgaṁ kṛtvā yena bhagavāṁs tenāṁjaliṁ praṇamayya bhagavantam idam avocat | adhivāsayatu bhagavān me śvo ’ntargṛhe bhaktena sārdhaṁ bhikṣusaṁgheneti | adhivāsayati bhagavān dhanikasya gṛhe tūṣṇīṁbhāvena | atha dhaniko gṛhapatir bhagavatas tūṣṇīṁbhāvenādhivāsanāṁ viditvā bhagavataḥ pādau śirasā vanditvā bhagavato ’ntikāt prakrāntaḥ |",
    "san-mu-kd6:1434": "atha vaiśālakā brāhmaṇagṛhapatayo yena bhagavāṁs tenopasaṁkrāntāḥ | pūrvavad yāvad adhivāsayatu asmākaṁ bhagavān śvo ’ntargṛhe bhaktena sārdhaṁ bhikṣusaṁgheneti | bhagavān āha | nimantrito ’smi vāsiṣṭhās tatprathamataraṁ dhanikena gṛhapatineti | te kathayanti | bhavanto dhanikena gṛhapatinā gaṇasya kriyākāro ’tikrānta ity apare kathayanti | kim asau vyatikramiṣyati | na tena kriyākāraḥ śrutaḥ | puruṣaḥ śvo bhojayatu | vayaṁ paraśvo bhojayiṣyāma iti |",
    "san-mu-kd6:1435": "athāyuṣmān ānandaḥ kālyam evotthāya pātracīvaram ādāya yena dhanikasya gṛhapater niveśanaṁ tenopasaṁkrāntaḥ | upasaṁkramya pūrveṇa nagaradvāreṇa praviṣṭaḥ | yāvat paśyati nāsanaprajñaptiṁ na bhaktaṁ sajjīkṛtam | tato dhanikaṁ gṛhapatim idam avocat | gṛhapate tvaṁ buddhapramukhaṁ bhikṣusaṁgham upanimantryālpotsukaḥ sthita iti | sa kathayati | kim āryānandaiva kathayasi gṛhapate nāsanaprajñaptiṁ paśyāmi nāpy āhāraṁ sajjīkṛtam | ārya katareṇa tvaṁ dvāreṇa praviṣṭaḥ | gṛhapate pūrveṇa nagaradvāreṇa | ārya dakṣiṇena praviśa | sa dakṣiṇena praviṣṭo yāvat paśyati divyām āsanaprajñaptiṁ kṛtāṁ divyaṁ cāhāram upanvāhṛtam | dṛṣṭvā ca punaḥ paraṁ vismayam āpannaḥ | atha dhaniko gṛhapatir bhagavato dūtena kālam ārocayati | samayo bhadanta sajjaṁ bhaktam | apīdānīṁ pūrvavad bhagavantaṁ bhuktavantaṁ viditvā dhautahastam apanītapātraṁ nīcataram āsanaṁ gṛhītvā bhagavataḥ purastān niṣaṇṇo dharmaśravaṇāya |",
    "san-mu-kd6:1436": "atha dhanikapatnī utthāyāsanād yena bhagavāṁs tenāṁjaliṁ praṇamayya bhagavantam idam avocat | adhivāsayatu me bhagavān śvo ’ntargṛhe bhaktena sārdhaṁ bhikṣusaṁgheneti | adhivāsayati bhagavān dhanikapatnyā tūṣṇīṁbhāvena | adhivāsya ca dhanikasya gṛhapater dharmadeśanāṁ kṛtvotthāyāsanāt prakrāntaḥ | dhanikapatnyāpi bhojanaṁ sajjīkṛtam | athāyuṣmān ānandaḥ kālyam evotthāya pātracīvaram ādāya yena dhanikasya gṛhapater niveśanaṁ tenopasaṁkrāntaḥ | upasaṁkramya dakṣiṇena dvāreṇa praviṣṭaḥ | nāsanaprajñaptiṁ paśyati nāpy āhāraṁ sajjīkṛtam | dṛṣṭvā ca punar dhanikapatnīm idam avocat | gṛhapatipatni buddhapramukhaṁ bhikṣusaṁgham upanimantrya kimartham ity alpotsukā tiṣṭhasīti nāsanaprajñaptiṁ nāpy āhāraṁ sajjīkṛtam | ārya katareṇa tvaṁ dvāreṇa praviṣṭaḥ | dakṣiṇena | ārya pūrveṇa dvāreṇa praviśa | sa pūrveṇa praviṣṭaḥ | yāvat paśyati śobhanām āsanaprajñaptiṁ praṇītaṁ cāhāram upanvāhṛtam | dṛṣṭvā ca punaḥ paraṁ vismayam āpannaḥ | tato dhanikapatnī bhagavato dūtena kālam ārocayati | samayo bhadanta sajjaṁ bhaktaṁ yasyedānīṁ bhagavān kālaṁ manyata iti | pūrvavad yāvad dhautahastam apanītapātraṁ nīcataram āsanaṁ gṛhītvā purastān niṣaṇṇo dharmaśravaṇāya |",
    "san-mu-kd6:1437": "atha dhanikaputraḥ utthāyāsanād ekāṁsam uttarāsaṁgaṁ kṛtvā yena bhagavāṁs tenāṁjaliṁ praṇamayya bhagavantam idam avocat | adhivāsayatu bhagavān śvo ’ntargṛhe bhaktena sārdhaṁ bhikṣusaṁgheneti | adhivāsayati bhagavān dhanikaputrasya tūṣṇīṁbhāvena | atha bhagavān dhanikapatnyā dharmadeśanāṁ kṛtvā prakrāntaḥ | dhanikaputreṇāpi śucinā praṇītaṁ khādaniyabhojanīyaṁ samudānītam | athāyuṣmān ānandaḥ kālyam evotthāya pātracīvaram ādāya yena dhanikasya gṛhapater niveśanaṁ tenopasaṁkrāntaḥ | upasaṁkramya dakṣiṇena dvāreṇa praviṣṭaḥ | nāsanaprajñaptiṁ paśyati nāpy āhāraṁ sajjīkṛtam | dṛṣṭvā ca punar dhanikaputram idam avocat | gṛhapatiputra tvaṁ buddhapramukhaṁ bhikṣusaṁgham upanimantrya kim alpotsukas tiṣṭhasīti | sa kathayati | ārya kim eva kathayasi | na paśyāmy āsanaprajñaptiṁ nāpy āhāraṁ sajjīkṛtam | ārya katareṇa tvaṁ dvāreṇa praviṣṭaḥ | dakṣiṇena | ārya paścimena praviśa | yāvad asau praviṣṭaḥ | yāvat paśyati śobhanām āsanaprajñaptiṁ praṇītaṁ cāhāram upanvāhṛtam | dṛṣṭvā ca punaḥ paraṁ vismayam āpannaḥ | tato dhanikaputro bhagavato dūtena kālam ārocayati | samayo bhadanta sajjaṁ bhaktaṁ yasyedānīṁ bhagavān kālaṁ manyata iti pūrvavad yāvad dhautahastam apanītapātraṁ nīcataram āsanaṁ gṛhītvā bhagavataḥ purastān niṣaṇṇo dharmaśravaṇāya |",
    "san-mu-kd6:1438": "atha dhanikasnuṣā utthāyāsanād yena bhagavāṁs tenāṁjaliṁ praṇamayya bhagavantam idam avocat | adhivāsayatu me bhagavān śvo ’ntargṛhe bhaktena sārdhaṁ bhikṣusaṁgheneti | adhivāsayati bhagavān | dhanikaputrasya dharmadeśanāṁ kṛtvā prakrāntaḥ |",
    "san-mu-kd6:1439": "atha vaiśālakā brāhmaṇagṛhapatayo yena bhagavāṁs tenopasaṁkrāntāḥ | upasaṁkramya bhagavataḥ pādau śirasā vanditvaikānte niṣaṇṇaḥ | ekāntaniṣaṇṇān vaiśālakān brāhmaṇagṛhapatīn dharmyayā kathayā yāvat samādāpya samuttejya saṁpraharṣya tūṣṇīm | atha vaiśālakā brāhmaṇagṛhapatayaḥ utthāyāsanād ekāṁsam uttarāsaṁgaṁ kṛtvā yena bhagavāṁs tenāṁjaliṁ praṇamayya bhagavantam idam avocan | adhivāsayatu bhagavān tv asmākaṁ śvo ’ntargṛhe bhaktena sārdhaṁ bhikṣusaṁgheneti | bhagavān āha | nimintrito ’smi vāsiṣṭhās tatprathamataraṁ dhanikasnuṣayeti | tato vaiśālikā brāhmaṇagṛhapatayaḥ kṣubdhāḥ kathayanti | bhavantaḥ kiṁ dhanikasyaikasya dhanam asti yena buddhapramukhaṁ bhikṣusaṁghaṁ pratidinaṁ bhojayati vayam avakāśaṁ na labhāmahe | katham atra pratipattavyam iti | apare kathayanti | yadā buddhapramukho bhikṣusaṁgho bhuktvā prakrāmati tadāsya gṛhād ekaikāṁ śilām udveṣṭayāma iti |",
    "san-mu-kd6:1440": "athāyuṣmān ānandaḥ kālyam evotthāya pātracīvaram ādāya yena gṛhapater niveśanaṁ tenopasaṁkrāntaḥ | upasaṁkramya paścimena dvāreṇa praviṣṭaḥ | paśyati nāsanaprajñaptiṁ nāpy āhāraṁ upanvāhṛtam | dṛṣṭvā ca punar dhanikasnuṣām idam avocat | dhanikasnuṣe buddhapramukhaṁ bhikṣusaṁgham upanimantrya kim tvam alpotsukā tiṣṭhasīti | sā kathayati | maiva kathayasi | na paśyāmy āsanaprajñaptiṁ nāpy āhāraṁ sajjīkṛtam | ārya katareṇa tvaṁ dvāreṇa praviṣṭaḥ | paścimena | ārya uttareṇa praviśa | sa uttareṇa dvāreṇa praviṣṭaḥ | yāvat paśyati divyām āsanaprajñaptiṁ kṛtāṁ divyaṁ cāhāram upanvāhṛtam | dṛṣṭvā ca punaḥ paraṁ vismayam āpannaḥ | tato dhanikasnuṣā bhagavato dūtena kālam ārocayati | samayo bhadanta sajjaṁ bhaktam | yasyedānīṁ pūrvavad yāvad purastād bhikṣusaṁghaya prajñapta evāsane niṣaṇṇaḥ |",
    "san-mu-kd6:1441": "atha vaiśālakā brāhmaṇagṛhapatayaḥ sarve saṁbhūya dhanikasya gṛhadvāre sthitāḥ | dhanikaṁ gṛhapatim idam avocan | gṛhapate vaiśālako gaṇaḥ kṣuṇṇo dvāre tiṣṭhati | gaccha kṣamayainam | mā te anarthaṁ kariṣyatīti | sa nirgatya kṣamāyitum ārabdhaḥ | te kathayanti | gṛhapate kiṁ tavaivaikasya dhanam asti yena tvaṁ pratidivasaṁ buddhapramukhaṁ bhikṣusaṁghaṁ bhojayasi vayam avakāśaṁ na labhāmahe iti | sa kathayati | bhavanto na mayā gaṇasya kriyākāraḥ śrutaḥ | tad arhati gaṇaḥ kṣantum iti | apare kathayanti | bhavantaḥ pradhānapuruṣo ’yaṁ kṣamyatām asyeti | taiḥ kṣāntam | sa kathayati | yady evaṁ praviśata | te gṛhaṁ praviṣṭāḥ | paśyanti śobhanām āsanaprajñaptiṁ kṛtāṁ praṇītaṁ cāhāraṁ samanvāhṛtam | dṛṣṭvā ca punaḥ paraṁ vismayam āpannāḥ kathayanti | gṛhapate tvam evaiko ’rhasi buddhapramukhaṁ bhikṣusaṁghaṁ bhojayituṁ na vayam iti | sa teṣāṁ ratnān anuprayacchati | te na pratigṛhṇanti | bhagavatābhihitāḥ | pratigṛhṇīdhvaṁ durlabhāny etāni ratnānīti | tair gṛhītāni | yena ca yādṛśaṁ gṛhītaṁ tasya tādṛśam eva varṇāvabhāsaḥ saṁvṛttaḥ | tato dhanikasnuṣā sukhaniṣaṇṇaṁ buddhapramukhaṁ bhikṣusaṁghaṁ viditvā śucinā praṇītena khādanīyabhojanīyena pūrvavad yāvad dhautahastam apanītapātraṁ nīcataram āsanaṁ gṛhītvā bhagavataḥ purastān niṣaṇṇo dharmaśravaṇāya |",
    "san-mu-kd6:1442": "tato bhagavatā dhanikasya dhanikapatnyā dhanikaputrasya dhanikasnuṣāyāś cāśayānuśayaṁ dhātuṁ prakṛtiṁ ca viditvā caturāryasatyasaṁprativedhikī dharmadeśanā kṛtā | yāṁ śrutvā dhanikena dhanikapatnyā dhanikaputreṇa dhanikasnuṣayā ca viṁśatiśikharaṁ samudgataṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣātkṛtam | te dṛṣṭasatyās trir udānam udānayanti pūrvavad yāvat | abhikrāntā vayaṁ bhagavantaṁ śaraṇaṁ gacchāmo dharmaṁ ca bhikṣusaṁghaṁ ca | upāsakāṁś cāsmān dhārayantu yāvajjīvaṁ prāṇopetaṁ śaraṇagatam abhiprasannāḥ | atha bhagavān dhanikaṁ dhanikapatnīṁ dhanikaputraṁ dhanikasnuṣāṁ ca dharmyayā kathayā saṁdarśya samādāpya samuttejya saṁpraharṣyotthāyāsanāt prakrāntaḥ |",
    "san-mu-kd6:1443": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta dhanikena dhanikapatnyā dhanikaputreṇa dhanikasnuṣayā ca karma kṛtaṁ yasya karmaṇo vipākena āḍhye mahādhane mahābhoge kule jātā divyamānuṣīṁ ca śriyaṁ pratyanubhavanti | bhagavataś cāntike satyadarśanaṁ kṛtam iti | bhagavān āha | ebhir eva bhikṣavaḥ karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyaṁbhāvīni | pūrvavad yāvat phalanti khalu dehinām |",
    "san-mu-kd6:1444": "bhūtapurvaṁ bhikṣavo vārāṇasyām anyatamo mālākāraḥ prativasati tena sadṛśāt kulāt kalataram ānītaṁ sa tayā sārdhaṁ krīḍati ramate paricārayati | tasya krīḍato ramamāṇasya paricārayataḥ putro jātaḥ tenāpy asau sadṛśāt kulāt pariṇītaḥ so ’pareṇa samayena daridraḥ saṁvṛttaḥ paramadaridras tena saputrakalatrasnuṣeṇa | mahatā yatnenaikaḥ paṭaḥ saṁpāditas tatas taṁ prāvṛtya mālākāro rājñe puṣpāṇy upanāmayati | tam eva prāvṛtya mālākārapatnī antaḥpurāyopanayati mālākāraputro ’pi tam eva prāvṛtya kumārāṇāṁ upanayati | mālākārasnuṣāpi tam eva prāvṛtya rājñaḥ snuṣāṇāṁ puṣpāṇy upanayati |",
    "san-mu-kd6:1445": "asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya | yāvad anyatamaḥ pratyekabuddho janapadacārikāṁ caraṁ sūryasyāstaṁgamanakālasamaye vārāṇasīm anuprāptaḥ | tasya ca mālākārasya nagarasaṁpraveśe gṛhaṁ tasya ca vāṭikāyāṁ rātriṁ vāsam upagatas tejodhātuṁ samāpannaḥ tatas tena mālākāreṇa dṛṣṭo ’gniskandha iva jvalaṁ tena prasādajātena patnyāḥ samākhyātaṁ sābhiprasannā tayā putrasya so ’bhiprasannas tenāpi snuṣāyā ākhyātaṁ sābhiprasannā tatas te saṁjalpaṁ kartum ārabdhāḥ alam asmākaṁ śvo bhaktena ayaṁ pravrajitaḥ śāntātmā saṁbhūyainaṁ bhojayāma iti | tataḥ prabhātāyāṁ rajanyāṁ tair asau piṇḍakena pratipāditaḥ mālākāraḥ kathayati bhadre yo mama paṭapratyaṁśas tam asmai pravrajitāya pratipādayāmi .. sā kathayaty āryaputra mayā dattaḥ putraḥ kathayati mayā dattaḥ snuṣā kathayati mayāpi datta iti | tatas tair asau saṁbhūya paṭenācchāditaḥ kāyikī teṣāṁ mahātmanāṁ dharmadeśanā na vācikī | tataḥ sa mahātmā teṣām anukampayā uparivihāyasam abhyudgamya jvalanatapanavarṣaṇavidyotanaprātihāryāṇi kartum ārabdhaḥ āśu pṛthagjanasya riddhir āvarjanakarī te śastranikṛttā iva drumāḥ pādayor nipatya praṇidhānaṁ kartum ārabdhāḥ yad asmābhir evaṁvidhe sadbhūtadakṣiṇīye kāraḥ kṛto ’nena vayaṁ kuśalamūlenāḍhye mahādhane mahābhoge kule jāyema divyamānuṣī asmākaṁ gṛhe śrīḥ prādurbhaved evaṁvidhānāṁ ca dharmāṇāṁ lābhinaḥ syāma | prativiśiṣṭataraṁ cātaḥ śāstāram ārāgayemo mā virāgayema iti | tataḥ pratyekabuddhas teṣāṁ anukampayā riddhiṁ kṛtvā rājakulasyopariṣṭhāt saṁprasthitaḥ | tasya gacchato chāyā rājña upari patitā sa ūrdhvamukho nirīkṣitum ārabdhaḥ paśyati taṁ mahātmānaṁ sa saṁlakṣayati kasyāpy anena mahātmanā dāridramūlāni samuddhṛtāni | tasya mālākārasya yaḥ kālo rājñe puṣpāṇy upanāmayituṁ so ’tikrāntaḥ | rājāpi puṣpāṇi pratīkṣamāṇas tiṣṭhati | tato mālākāro rājapuruṣair āhūtaḥ sa rājñābhihitaḥ kimarthaṁ tavādya puṣpavelātikrānteti | tena vistareṇa yathābhūtam ākhyātaṁ | tato rājñā yathāprāvṛtenācchāditaḥ evaṁ mālākārapatnī  antaḥpureṇa yathāprāvṛtenācchāditā mālākāraputro kumārair  mālākārasnuṣā rājavadhūbhis tasya dṛṣṭa eva dharme dhanaḥ puṣpair abhinirvṛttaḥ adaridraḥ saṁvṛttaḥ kiṁ manyadhve bhikṣavo yo ’sau mālākāra evāsau dhanikas tena kālena tena samayena mālākārapatnī dhanikapatnī mālākāraputro dhanikaputro mālākārasnuṣā dhanikasnuṣā yad ebhiḥ pratyekabuddhe kārān kṛtvā praṇidhānaṁ kṛtaṁ tasya karmaṇo vipākena āḍhye mahādhane mahābhoge kule jātā divyamānuṣi śrīḥ gṛhe prādurbhūtā mama cāntike satyāni dṛṣṭāni | ahaṁ caibhiḥ pratyekabuddhakoṭīśatasahasrebhyaḥ prativiśiṣṭataraḥ śāstā ārāgito na virāgita iti hi bhikṣavaḥ ekāntakṛṣṇānāṁ karmaṇāṁ pūrvavad yāvad ābhogaḥ karaṇīya ity evaṁ vo bhikṣavaḥ śikṣitavyam",
    "san-mu-kd6:1446": "atha vaiśālakā brāhmaṇagṛhapatayo bhūyasyā mātrayābhiprasannā utthāyāsanād yena bhagavāṁs tenāṁjaliṁ praṇamayya bhagavantam idam avocan adhivāsayatv asmākaṁ bhagavāṁs traimāsīṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁghenety adhivāsayati bhagavāṁ vaiśālakānāṁ brāhmaṇagṛhapatīnāṁ tūṣṇīṁbhāvena | atha vaiśālakā brāhmaṇagṛhapatayo bhagavatas tūṣṇīṁbhāvenādhivāsanāṁ viditvā bhagavataḥ pādau śirasā vanditvotthāyāsanāt prakrāntaḥ | atha vaiśālakā brāhmaṇagṛhapatayas tām eva rātriṁ śuci praṇītaṁ khādanīyabhojanīyaṁ samudānīya pūrvavad yāvad dhautahastam apanītapātraṁ nīcataram āsanaṁ gṛhītvā bhagavataḥ purastān niṣaṇṇā dharmaśravaṇāya | atha bhagavān vaiśālakān brāhmaṇagṛhapatīn dharmyayā kathayā saṁdarśya samādāpya samuttejya saṁpraharṣyotthāyāsanāt prakrāntaḥ | evaṁ dvau trayo vā divasā atikrāntaḥ vaiśālakā brāhmaṇagṛhapatayo vistīrṇaparivārāḥ sakṛcchraś ca kālo vartate | te teṣāṁ jñātayo bhojanam iti kṛtvā pratyaham upasaṁkrāmanti tair upadrūyamāṇā bhikṣūṇāṁ kathayanti āryāḥ sakṛcchraḥ kālo vartate ’smākaṁ jñātaya ākāṁkṣamāṇā upasaṁkrāmanti teṣāṁ vayaṁ pratyaham anuprayacchāmo na ca śaknumo yuṣmākaṁ teṣāṁ ca saṁpādayitum aho vatāryakāḥ pratijāgṛyur vayam upakaraṇāni prayacchāma iti bhikṣavaḥ kathayanti | bhagavantam avalokayāma iti | etat prakaraṇaṁ bhikṣavo bhagavata ārocayanti | bhagavān āha || tasmād anujānāmi bhikṣubhiḥ pratijāgartavyam iti | uktaṁ bhagavatā bhikṣubhir bhaktaṁ pratijāgartavyam iti | te pratijāgartum ārabdhāḥ | yāvad abhyavakāśe pratijāgrati peyā ca sādhyate devaś ca vṛṣṭaḥ sā ca naṣṭā | etat prakaraṇaṁ bhikṣavo bhagavata ārocayanti | bhagavān āha | nābhyavakāśe sādhayitavyam dvārakoṣṭhake prāsāde sādhayanti | bhagavān āha | na dvārakoṣṭhake na prāsāde | tasmāt tarhi bhikṣavo daśemāny akalpikāni kalpikaśālāvastūni yeṣu bhaktaṁ na pratijāgartavyaṁ katamāni daśa abhyavakāśadvārakoṣṭhakaprāsādāgniśālāyantradhararājāṅganadevasthānagṛhapatikuṭibhikṣuṇīśālā | etāni śālāvastūni yeṣu bhaktaṁ na pratijāgartavyaṁ | pratijāgrati sātiśarā bhavanti |",
    "san-mu-kd6:1447": "uddānam | ....",
    "san-mu-kd6:1448": "śrāvastyāṁ nidānam | athānyatamasya bhikṣor glānyam utpannam | sa vaidyasakāśam upasaṁkrāntaḥ kathayati | bhadramukha bhaiṣajyaṁ vyapadiśa | tena roganidānaṁ pṛṣṭvā abhihitaḥ | ārya peyāṁ piba svastho bhaviṣyasīti | sa kathayati | bhadramukha bhagavatā nānujñātam | vaidyaḥ kathayati | ārya kāruṇiko vaḥ śāstā sthānam etad vidyate yad anujñāsyati | etat prakaraṇaṁ bhikṣavo bhagavata ārocayanti | bhagavān āha | yadi vaidyaḥ kathayati peyāṁ pibeti | nātra kaukṛtyaṁ karaṇīyam |",
    "san-mu-kd6:1449": "bhagavān āha | vaidyopadeśena peyā pātavvyeti | tasyopasthāpakena śītalā peyā dattā | sa vaidyasakāśaṁ gatvā kathayati | bhadramukha kiṁ tayā peyayā nāhaṁ svasthaḥ | vaidyaḥ kathayati | ārya kiṁ tvayā peyā na pītā | sa kathayati | pitā | kim uṣṇā | śītalaiva |  ārya na śobhanaṁ kṛtam | uṣṇīkṛtya pātavyā | bhikṣavo na jānate kutra uṣṇīkartavyā | bhagavān āha | tasmāt tarhi bhikṣavaḥ kalpikaśālā saṁmantavyā | bhikṣavo na jānate kīdṛg iti | bhagavān āha | paṁca kalpikaśālā bhavanti | ārambhyamāṇāntikā ucchrīyamāṇāntikā goniṣādikā udbhūtavastukā saṁmatikā ca |",
    "san-mu-kd6:1450": "tatra ārambhyamāṇāntikā katamā | tadyathā navakarmiko bhikṣur yatra prathamataḥ sthitvā saṁghasya kalpikasthānam iti kṛtvā vācayati idaṁ kalpikasthānam iti | idam ārambhyamāṇāntikā ucyate | tatra ucchrīyamāṇāntikā katamā | yathāpi tan navakarmiko bhikṣuḥ śilāyām ucchrīyamāṇāyāṁ tatprathamataḥ śilāyāṁ nyasyamānāyāṁ sāmantakān bhikṣūn āmantrayate | avadhārayantu āyuṣmantaḥ idaṁ saṁghasya kalpikasthānam | idam evocchrīyamāṇāntikocyate | tatra goniṣādikā katamā | yatra dvārāntas tad goniṣādiketi | tatra udbhūtavastukā katamā | prahīṇavastukā iyam ucyate | saṁmatikā katamā | yad dvābhyāṁ saṁmataṁ yat saṁmatiketi | bhikṣavo na jānate kathaṁ saṁmantavyam iti | bhagavān āha | yat sthānam adhiṣṭhitam antaḥsīmaṁ bahirvyāmaparivāram abhimataṁ saṁghasya tat saṁmantavyam | evaṁ ca punaḥ saṁmantavyam | śayanāsanaprajñaptiṁ kṛtvā gaṇḍīm ākoṭya pṛṣṭavācikayā bhikṣūn samanuyujya sarvasaṁghe sanniṣaṇṇe sannipatite ekena bhikṣuṇā jñaptiṁ kṛtvā karma karaṇīyam | śṛṇotu bhadantaḥ  saṁghaḥ | idaṁ sarvākārapariniṣṭhitam antaḥsīmaṁ bahirvyāmaparivāraṁ saṁghasya kalpikaśālāṁ saṁmantu | sacet saṁghasya prāptakālaṁ kṣametānujānīyāt saṁgho yat saṁghaḥ etat kalpikasthānaṁ saṁmanyate ity eṣā jñaptiḥ | evaṁ ca karma kartavyam | śṛṇotu bhadantaḥ saṁghaḥ | idaṁ vastu sarvākārapariniṣṭhitam antaḥsīmaṁ bahirvyāmaparivāraṁ saṁghaḥ kalpikasthānaṁ saṁmanyate | yenāyuṣmatāṁ kṣamante idaṁ vastu kalpikasthānaṁ saṁmantuṁ te tūṣṇīm | na kṣamante bhāṣantām | kṣāntam anujñātaṁ saṁghena yasmāt tūṣṇīm evaitad dhārayāmi |",
    "san-mu-kd6:1451": "buddho bhagavān vaiśālyāṁ viharati markaṭahradatīre | vaiśālyāṁ siṁhaḥ senāpatiḥ prativasati | sa jñātibhir āhṛtaṁ māṁsaṁ paribhuṁkte | yadā bhagavato ’ntikāt satyāni dṛṣṭāni tadā na paribhuṁkte | āhṛtāni tu bhikṣūṇāṁ prayacchati | bhikṣavas tat paribhuṁjate | tīrthikā avadhyāyanti kṣipanti vivācayanti | āyuṣmantaḥ siṁhena senāpatinā uddiśya kṛtaṁ māṁsam āhṛtam | tat śramaṇaśākyaputrīyāṇām anuprayacchati | śramaṇaśākyaputrīyaiḥ uddiśya kṛtaṁ māṁsaṁ paribhuktam iti | etat prakaraṇaṁ bhikṣavo bhagavata ārocayanti | bhagavān āha | trīṇi cākalpikāni māṁsāni na paribhoktavyānīti vadāmi | katamāni trīṇi | mām uddiśya kṛtam iti saṁmukhaṁ dṛṣṭam akalpikaṁ māṁsaṁ na paribhoktavyam iti vadāmi | śrutam tvām  uddiśya kṛtam iti akalpikaṁ māṁsaṁ na paribhoktavyam iti vadāmi | svayam evam ākāraparivitarka utpanno bhavati | mām uddiśya kṛtam iti saṁcintya akalpikaṁ māṁsaṁ na paribhoktavyam iti vadāmi | bhikṣavas trīṇi kalpikāni māṁsāni paribhoktavyānīti vadāmi | katamāni trīṇi | mām uddiśya kṛtam iti saṁmukham adṛṣṭaṁ kalpikamāṁsaṁ paribhoktavyam iti vadāmi | aśrutaṁ tvām uddiśya kṛtam iti kalpikamāṁsaṁ paribhoktayam iti vadāmi | na svayam eva pūrvavad yāvat kalpikaṁ māṁsaṁ paribhoktavyam iti vadāmi |",
    "san-mu-kd6:1452": "śrāvastyām nidānam | sakṛcchraḥ kālo vartate | bhikṣavaḥ pārśvaṁ datvā tiṣṭhanti | te brāhmaṇagṛhapatayaḥ kathayanti | āryā ekāntaghaṭake śāsane kimarthaṁ pārśvaṁ datvā tiṣṭhatha na kuśalapakṣaṁ pratijāgṛtheti | te kathayanti | sakṛcchraḥ kālo vartate paryāptaṁ piṇḍakaṁ nāsādayāmaḥ | vayaṁ kṣudhārtā durbalā jātāḥ | ataḥ pārśvaṁ datvā sthitāḥ | te kathayanti | kasmān na pratijāgṛtha iti | nānujñātaṁ bhagavatā | kāruṇiko vaḥ śāstā sthānam etad vidyate yad anujñāsyati | etat prakaraṇaṁ bhikṣavo bhagavata ārocayanti | bhagavān āha | tasmāt tarhi bhikṣavo ’nujānāmi | evaṁvidhe durbhikṣe kṛcchre kāntāre bhikṣavaḥ pratijāgartavyam | nātra kaukṛtyaṁ karaṇīyam |",
    "san-mu-kd6:1453": "śrāvastyām nidānam | sakṛcchraḥ kālo vartate | bhikṣavaḥ śrāddhair brāhmaṇagṛhapatibhir ucyante | āryā ihaiva bhaktakṛtyaṁ kuruteti | te bhaktakṛtyaṁ kṛtvā pūrvalabdhaṁ gṛhītvā vihāraṁ gacchanti durbhikṣakāle bhuṁjiṣyāma iti kṛtvā kin tu kaukṛtyān na paribhuṁjate | etat prakaraṇam bhikṣavo bhagavata ārocayanti | bhagavān āha | tasmād anujānāmi evaṁvidhe durbhikṣe kṛcchre kāntāre ākāṁkṣatā prāggṛhītam iti kṛtvā prāggṛhītaṁ paribhoktavyam | nātra kaukṛtyaṁ karaṇīyam |",
    "san-mu-kd6:1454": "śrāvastyāṁ nidānam | sakṛcchraḥ kālo vartate | śrāddhā brāhmaṇagṛhapatayo bhikṣūn upanimantrya antargṛhe bhojayanti | teṣāṁ tu bhaktānāṁ khādyakāny avaśiṣyante | brāhmaṇagṛhapatayaḥ kathayanti | āryā yuṣmākaṁ kṛte adhiṣṭhitaṁ bhaktam avaśiṣyate | etat pragṛhyatām | te tad gṛhītvā gacchanti | gatās tam api ākāṁkṣanti paribhoktum | kaukṛtyān na paribhuṁjate | etat prakaraṇaṁ bhikṣavo bhagavata ārocayanti | bhagavān āha | tasmād anujānāmi evaṁvidhe durbhikṣe kṛcchre kāntāre evaṁvidhaṁ dānam iti kṛtvā paribhoktavyam | nātra kaukṛtyaṁ karaṇīyam |",
    "san-mu-kd6:1455": "śrāvastyāṁ nidānam | sakṛcchraḥ kālo vartate | śrāddhā brāhmaṇagṛhapatayo bhikṣūn upanimantrya bhojayanti | teṣāṁ bhuktavatāṁ khādyakāni kiṁcid avaśiṣyante | bhikṣavaḥ prakrāntāḥ | brāhmaṇagṛhapatayaḥ kathayanti | āryāḥ sadya eva prakrāntāḥ | khādyakāny avaśiṣyante | durlabhāny etāni | gṛhītvā gaccha | tair nītam | bhikṣavas tad api ākāṁkṣanti paribhoktum | kaukṛtyān na paribhuṁjate | etat prakaraṇaṁ bhikṣavo bhagavata ārocayanti | bhagavān āha | tasmād anujānāmi evaṁvidhe durbhikṣe kṛcchre kāntāre prāgdattam iti kṛtvā paribhoktavyam | nātra kaukṛtyaṁ karaṇīyam |",
    "san-mu-kd6:1456": "śrāvastyām nidānam | śrāddhānāṁ brāhmaṇagṛhapatīnām auttarāpathikāni vanāstikāni phalāni saṁpadyante | te saṁlakṣayanti | durlabhāny etāni āryāṇāṁ dātavyāni | bhikṣūṇāṁ parigrahārthaṁ dattāni | bhikṣavaḥ pratigrahītavyam iti kṛtvā kaukṛtyān na paribhuṁjate | śrāddhā brāhmaṇagṛhapatayaḥ kathayanti | ārya yadā bhagavān loke notpannas tadā tīrthyā dakṣiṇīyāḥ | idānīṁ tu bhagavān loke utpanna idānīṁ bhavanto dakṣiṇīyāḥ | tasmād anukampayā gṛhṇīteti | etat prakaraṇaṁ bhikṣavo bhagavata ārocayanti | bhagavān āha | tasmād anujānāmīti | durlabhānīti kṛtvā paribhoktavyāni | nātra kaukṛtyaṁ karaṇīyam | tatremāni vanāstikāni | drākṣādāḍimbatinduka ... |",
    "san-mu-kd6:1457": "śrāvastyāṁ nidānam | śrāddhā brāhmaṇagṛhapatayo bhikṣūṇāṁ satkurvatāṁ pravārayatāṁ puṣkarāstikāni anuprayacchanti | bhikṣava ākāṁkṣanti kin tu kaukṛtyān na paribhuṁjate | bhikṣavo bhagavata ārocayanti | bhagavān āha | durlabhānīti kṛtvā paribhoktavyāni | nātra kaukṛtyaṁ karaṇīyam | tatremāni puṣkarāstikāni | tālūkaṁ mṛṇālaṁ kumudabījaṁ padmabījaṁ ceti |",
    "san-mu-kd6:1458": "śrāvastyāṁ nidānam | āyuṣmataḥ śāriputrasya dhātuvaiṣamyād glānyam utpannam | āyuṣmān mahāmaudgalyāyanaḥ saṁlakṣayati bahuśo mayā āyuṣmataḥ śāriputrasya svamatena upasthānaṁ kṛtam | na ca kadācid vaidyaḥ pṛṣṭaḥ yanv ahaṁ pṛccheyam iti | tena vaidyaḥ pṛṣṭaḥ | bhadramukha āyuṣmataḥ śāriputrasya dhātuḥ kupitaḥ | bhaiṣajyaṁ vyapadiśa | sa kathayati | ārya padmabījaṁ prayaccha svastho bhaviṣyati | āyuṣmān mahāmaudgalyāyanaḥ saṁlakṣayati | na mama pratirūpaṁ syād yad aham āyuṣmataḥ śāriputrasya kṛte na visakṣīreṇa upasthānaṁ kuryām iti | saṁlakṣitamātra eva śrāvastyā antarhito mandākinyāḥ puṣkariṇyās tīre pratyaṣṭhān nāgararājasya bhavanasamīpe | tataḥ supratiṣṭhitena nāgarājena dṛṣṭa uktaś ca | kim āryasya āgamane kāraṇam | sa kathayati | āyuṣmataḥ śāriputrasya dhātuḥ kupitaḥ | tasya vaidyena visakṣīram ādiṣṭam iti | supratiṣṭhito nāgarājaḥ kathayati | ārya yady evaṁ tiṣṭha tāvad iti | sa mandākinīṁ puṣkariṇīm avatīrya puruṣapramāṇāni visakṣīrāṇy utpāṭya utpāṭya visakṣīreṇāyuṣmato mahāmaudgalyāyanasya pātraṁ pūritam | āyuṣmān mahāmaudgalyāyano ’sya visāni rujyamānāni nirīkṣitum ārabdhaḥ | supratiṣṭhito nāgarājaḥ kathayati | ārya kim ākāṁkṣase visāni paribhoktum iti | sa tūṣṇīm avasthitaḥ | sa kathayati | ārya gaccha | svasti te | athāyuṣmān mahāmaudgalyāyano visakṣīreṇa pātraṁ pūrayitvā mandākinyāḥ puṣkariṇyās tīre ’ntarhitaḥ śrāvastyāṁ pratyaṣṭhāt jetavane ’nāthapiṇḍadasyārame | tata āyuṣmatā śāriputreṇa vaidyopadeśena visakṣīraṁ paribhuktam | svasthībhūtaḥ ...",
    "san-mu-kd6:1459": "+ + + + + + + + gaccha śrāvastyāṁ jetavane maṇḍapakariṇyāṁ chorayitvā āgaccheti | sa pavanabalavegavāhinā javena śrāvastīm āgamya jetavana /// kalabho jātaḥ tatsamanantaraṁ ca siṁhanādo muktaḥ tataḥ sā hastinī saṁtrastā mūtrapurīṣam utsṛjantī kalabhaṁ chorayitvā prakrāmati /// vardhayito dhanena pālita iti dhanapālako dhanapālaka iti saṁjñā saṁvṛttā | apare paṭhanti rājñā prasenajitā rājño bimbisārasya /// kānicid visāni paribhuktāni kānicid āyuṣmatā śāriputreṇa aparāṇi saṁghe caritāni | tathā avaśiṣṭaṁ tato /// bhikṣavo bhagavatā ārocayanti | bhagavān āha | durlabhāni bhavanto mānuṣāṇāṁ divyāni visāni tasmād anujānāmi durlabhāni divyāni visānīti /// 1ff. has been suplied from Divy 123ff. bhadraṁkare nagare ṣaḍ jñātā mahāpuṇyāḥ prativasanti miṇḍhako gṛhapatiḥ miṇḍhakapatnī miṇḍhakaputraḥ miṇḍhakasnuṣā miṇḍhakadāso miṇḍhakadāsī /// sahadarśanād eva pūryante | evaṁ miṇḍhako gṛhapatir jñāto mahāpuṇyaḥ kathaṁ miṇḍhakapatnī sā ekasyārthāya sthālīṁ sādhayati śatāni sahasrāṇi ca paribhuṁjate evaṁ miṇḍhakapatnī /// parityajati tadā pūrṇa eva tiṣṭhati na ca parikṣīyate | evaṁ miṇḍhakaputraḥ miṇḍhakasnuṣā ekasyārthāya gatvā saṁpādayati śatasya sahasrasya ca paryāptaṁ bhavati /// evaṁ miṇḍhakadāsaḥ kathaṁ miṇḍhakadāsī mahāpuṇyā | sā yadā ekāṁ mātrāṁ pratijāgarti tadā sapta mātrāḥ saṁpadyante | evaṁ miṇḍhakadāsī mahāpuṇyā |",
    "san-mu-kd6:1460": "bhagavāṁ saṁlakṣayati | ayaṁ miṇḍhako gṛhapatiḥ saparivāro bhadraṁkare nagare prativasati | tasya vaineyakāla āpannaḥ |  tatra bhagavān āyuṣmantam ānandam āmantrayate | gaccha tvam ānanda bhikṣūṇām ārocaya tathāgato bhikṣavaḥ janapadacārikayā bhadraṁkaraṁ .. + yuṣmākam utsahate tathāgatena sārdhaṁ janapadacārikayā bhadraṁkaraṁ nagaraṁ gantuṁ sa cīvarakāṇi pratigṛhṇātv iti | evaṁ bhadantety āyuṣmān ānando bhagavataḥ pratiśrutya bhikṣūṇām ārocayati | bhagavān āyuṣmanto janapadacārikayā bhadraṁkaraṁ + + yuṣmākam utsahate bhagavatā sārdhaṁ janapadacārikayā bhadraṁkaraṁ nagaraṁ gantuṁ sa cīvarakāṇi pratigṛhṇātv iti | evam āyuṣmann iti | te bhikṣava āyuṣmata ānandasya pratiśrutya pṛṣṭhataḥ pṛṣṭhataḥ samanubaddhā gacchanti |",
    "san-mu-kd6:1461": "atha bhagavān dāntaparivāraḥ śāntaḥ śāntaparivāraḥ arhann arhaparivāraḥ janapadacārikāṁ caraṁ bhadraṁkaraṁ nagaraṁ samprasthitaḥ yadā bhagavatā śrāvastyāṁ mahāprātihāryaṁ vidarśitaṁ tadā tīrthyā nirbhartsitāḥ | tataḥ kecid bhadraṁkaraṁ nagaraṁ gatvāvasthitāḥ | taiḥ śrutaṁ śramaṇo gautama āgacchatīti śrutvā ca punar vyathitāḥ pūrvaṁ tāvad vayaṁ śramaṇena gautamena madhyadeśān nirvāsitāḥ sa yadīhāgamiṣyati niścayenāsmān ito ’pi nirvāsayiṣyati tad upāyasaṁvidhānaṁ kartavyam iti | te kulopakaraṇaśālā upasaṁkramya kathayanti dharmalābho dharmalābhaḥ ārya kim idaṁ avalokitā bhavataḥ gamiṣyāmaḥ kasyārthāya | dṛṣṭāsmābhir yuṣmākaṁ saṁpattir yāvad vipattin na paśyāmas tāvad gacchāmaḥ āryakā asmākaṁ vipattir bhaviṣyati | bhavantaḥ śramaṇo gautama kṣurāśaniṁ pātayann anekā aputrikā apatikāni kurvann āgacchati | ārya yady evaṁ yasminn eva kāle sthātavyaṁ tasminn eva kāle ’smākaṁ parityāgaḥ kriyate | tiṣṭhatha na gantavyam iti | te kathayanti | kiṁ vayaṁ na tiṣṭhāmaḥ | na yūyam asmākaṁ śroṣyatha | āryāḥ kathayata śroṣyāmaḥ | te kathayanti bhadraṁkaranagarasāmanatakena sarvaṁ janakāyam udvāsya bhadraṁkaraṁ nagaraṁ praveśayata : śādvalāni kṛṣata : sthaṇḍilāni pātayata : puṣpaphalavrkṣāṁś chedayata pānīyāni viṣeṇa dūṣayata | te kathayanti | āryās tiṣṭhata sarvam utiṣṭhāma iti | te ’vasthitāḥ | tatas tair bhadraṁkarasāmantakena sarvo janakāya udvāsya bhadraṁkaraṁ nagaraṁ praveśitaḥ śādvalāni kṛṣṭāni sthaṇḍilāni pātitāni puṣpavṛkṣāś chinnāḥ pānīyāni viṣadūṣitāni | tataḥ śakro devendraḥ saṁlakṣayati | na mama pratirūpaṁ yad ahaṁ bhagavato ’satkāram adhyupekṣeyaṁ yena nāma bhagavatā trikalpāsaṁkhyeyair anekaiś ca duṣkaraśatasahasraiḥ ṣaṭ pāramitāḥ paripūryānuttaraṁ jñānam adhigatam .. .. bhagava sarvalokaprativiśiṣṭaḥ sarvavādavijayī śūnye janapade cārikām cariṣyati | yanv ahaṁ bhagavataḥ saśrāvakasaṁghasya sukhasparśārthāyautsukyam āpadyeyam iti | tena vātabalāhakānāṁ devaputrāṇām ājñā dattā | gacchata viṣapānīyāni śoṣayateti | varṣabalāhakānāṁ devaputrāṇām ājñā dattā | aṣṭāṅgopetasya  pānīyasyāpūrayateti | cāturmahārājikā devā uktāḥ | yūyaṁ bhadraṁkaranagarasamantād āvāsayateti tato vātabalāhakair devaputrair viṣadūṣitāni pānīyāni śoṣitāni varṣabalāhakair eva kūpodapānavāpīsaras taḍāgāny aṣṭāṅgopetasya pānīyasya pūritāni | cāturmahārājikair devair bhadraṁkaranagarasāmantakaṁ sarvam āvāsitam | janapadā ṛddhā sphītāś ca saṁvṛttāḥ | tīrthyair nagaravāsijanakāyasametair avacarakāḥ preṣitāḥ | paśyata kīdṛśā janapadā iti | te gatāḥ paśyanti | atiśayena janapadā ṛddhasphītāḥ | tata āgatya kathayanti | bhavanto na kadācid asmābhir evaṁ janapadā ṛddhasphītā dṛṣṭapūrvā iti | tīrthyāḥ kathayanti | bhavanto dṛṣṭo vo yas tāvad acetanān bhāvān anvāvartayati sa yuṣmān nānvāvartayiṣyatīti | tat kuta etat | sarvathā avalokitā bhavantu bhavantaḥ | paścimaṁ vo darśanaṁ gacchāma iti | te kathayanti | āryās tiṣṭhata | kiṁ śramaṇo gautamo yuṣmākaṁ karoti | so ’pi pravrajito yūyam api pravrajitāḥ | bhikṣopajīvitaḥ kim asau yuṣmākaṁ bhikṣāṁ vārayiṣyatīti | tīrthyāḥ kathayanti | samayena tiṣṭhāmaḥ | yadi yūyaṁ kriyākāraṁ kuruta na kenacit śramaṇaṁ gautamaṁ darśanāyopasaṁkramitavyam | ya upasaṁkrāmati ṣaṣṭiṁ kārṣāpaṇān daṇḍayitavya iti | taiḥ pratijñātaṁ kriyākāraś ca kṛtaḥ |",
    "san-mu-kd6:1462": "tato bhagavān anupūrveṇa bhadraṁkaraṁ nagaram anuprāpto bhadraṁkare viharati dakṣiṇāyatane | tena khalu samayena kāpilavāstuno brāhmaṇadārikā bhadraṁkare nagare pariṇītā | tayā prākārasthayā bhagavān andhakāre sthito dṛṣṭaḥ | sā saṁlakṣayati | ayaṁ bhagavān śākyakulanandanaḥ śākyakulād rājyam apahāya pravrajitaḥ | yady atra sopānaṁ syād ahaṁ pradīpam ādāyāvatareyam iti | tato bhagavatā tasyāś cetasā cittam ājñāya sopānaṁ nirmitam | tato ’sau hṛṣṭatuṣṭāḥ pramuditāḥ pradīpam ādāya sopānenāvatīrya yena bhagavāṁs tenopasaṁkrāntā | upasaṁkramya bhagavataḥ purastāt pradīpaṁ sthāpayitvā pādau śirasā vanditvā niṣaṇṇā dharmaśravaṇāya | tato bhagavatā tasyā āśayānuśayaṁ dhātuṁ prakṛtiṁ ca jñātvā tādṛśī caturāryasatyasaṁprativedikī purvavad yāvac charaṇagatām atiprasannām iti | atha bhagavāṁs tāṁ dārikām idam avocat | ehi tvaṁ dārike yena miṇḍhakagṛhapatis tenopasaṁkrama | upasaṁkramya evaṁ madvacanād ārogyaya | evaṁ vada | gṛhapate tvām uddiśyāham ihāgatas tvaṁ ca dvāraṁ baddhvāvasthito yuktam etad evaṁ hy atitheḥ pratipattuṁ yathā tvaṁ pratipanna iti | yadi kathayati gaṇena kriyākāraḥ kṛta iti | vaktavyaḥ | tava putrasya paṁcaśatiko nakulakaḥ kaṭyāṁ baddhas tiṣṭhati | sa yadi śataṁ vā sahasraṁ vā vyayīkaroti pūryata eva na parikṣīyate | na śaknoṣi tvaṁ ṣaṣṭiṁ kārṣāpaṇān datvāgantum iti | evaṁ bhadanteti sā dārikā bhagavataḥ pratiśrutya saṁprasthitā | yathāparijñātaiva kenacid evaṁ miṇḍhakasya gṛhapateḥ sakāśaṁ gatā | gatvā kathayati | gṛhapate bhagavāṁs te ārogyayati | sa kathayati dārike vande buddhaṁ bhagavantam | gṛhapate bhagavān evam āha | tvām evāham uddiśyāgatas tvaṁ ca dvāraṁ baddhāvasthitaḥ | yuktam etad evam atitheḥ pratipattuṁ yathā tvaṁ pratipanna iti | sa kathayati | dārike gaṇena kriyākāraḥ kṛto na kenacit śramaṇaṁ gautamaṁ darśaṇāyopasaṁkramitavyam | yaḥ upasaṁkrāmati sa gaṇena ṣaṣṭiṁ kārṣapaṇān daṇḍya iti | gṛhapate bhagavān kathayati | tava putrasya paṁcaśatiko nakulakaḥ kaṭyāṁ baddhas tiṣṭhati | sa yadi śataṁ sahasraṁ vā vyayīkaroti pūryate eva na parikṣīyate | na śaknoṣi tvaṁ ṣaṣṭiṁ kārṣāpaṇān datvāgantum iti | sa saṁlakṣayati | na kaścid etat saṁjānīte nūnaṁ sarvajñaḥ sa bhagavān | gacchāmīti | sa ṣaṣṭiṁ kārṣāpaṇān dvāre sthāpayitvā brāhmaṇadārikopadiṣṭena sopānenāvatīrya yena bhagavāṁs tenopasaṁkrāntaḥ | upasaṁkramya bhagavatāḥ pādau śirasā vanditvā purastān niṣaṇṇaḥ | tato bhagavān miṇḍhakasya gṛhapater aśayānuśayaṁ dhātuṁ prakṛtiṁ ca jñātvā tādṛśīṁ caturāryasatyasaṁprativedhikīṁ dharmadeśanāṁ kṛtavān yāṁ śrutvā miṇḍhakena pūrvavad yāvat srotaāpattiphalaṁ sākṣātkṛtam | sa dṛṣṭasatyaḥ kathayati | bhagavan kim eṣo ’pi bhadraṁkaranivāsijanakāya evaṁvidhānāṁ dharmāṇāṁ lābhīti | bhagavān āha | gṛhapate tvam āgamya bhūyasā sarva eva janakāyo labhīti | tato miṇḍhako gṛhapatir bhagavataḥ pādau śirasā vanditvā bhagavato ’ntikāt prakrāntaḥ | sa gṛhaṁ gatvā kārṣāpaṇānāṁ rāśiṁ vyavasthāpya gāthāṁ bhāṣate |",
    "san-mu-kd6:1463": "yo draṣṭum icchati jinaṁ jitarāgadoṣaṁ nirdvandvam apratisamaṁ kanakāvadātam |",
    "san-mu-kd6:1464": "so niścalena hṛdayena suniścitena kṣipraṁ pradātu dhanam asya mayā pradeyam || iti",
    "san-mu-kd6:1465": "janakāyāḥ kathayati | gṛhapate śreyaḥ śramaṇasya gautamasya darśanam | sa kathayati | śreyaḥ | te kathayanti | yadi evaṁ gaṇenaiva kriyākāraḥ kṛto gaṇa evotpāṭayatu | ko ’tra virodhaḥ | te kriyākāram utpāṭya nirgantum ārabdhāḥ | tataḥ parasparaṁ saṁghaṭṭena na śaknuvanti nirgantum iti | vajrapāṇinā yakṣeṇa vinayajanānukampayā vajraḥ kṣiptaḥ | prākārasya khaṇḍaḥ patitaḥ | anekāni prāṇiśatasahasrāṇi nirgatāni kānicit kutūhalajātāni kānicit pūrvakaiḥ kuśalamūlaiḥ saṁcodyamānāni | tato mahājanakāyasannipātād bhagavato yojanaṁ sāmantakena parṣat sannipatitā | atha bhagavāṁs tāṁ parṣadam avagāhya purastād bhikṣusaṁghasya prajñapta evāsane niṣadyānekasatvasantānakuśalamūlasamāropikāṁ dharmadeśanāṁ kṛtavān | yāṁ śrutvā kaiścit srotaāpattiphalaṁ sākṣātkṛtam | pūrvavat kenacic charaṇagamanaśikṣāpadāni gṛhītāni | bhagavato ’ticiraṁ dharmaṁ deśayitvā bhojanakālo ’tikrāntaḥ |",
    "san-mu-kd6:1466": "miṇḍhako gṛhapatiḥ kathayati | bhagavan bhaktakṛtyaṁ kriyatām iti | bhagavān āha | gṛhapate bhojanakālo ’tikrānta iti | sa kathayati | bhagavan kim akāle kalpate | bhagavān āha | ghṛtaṁ guḍaṁ śarkarāḥ pānakāni ceti | tato miṇḍhakena gṛhapatinā śilpina āhūyoktāḥ | bhagavanto ’kālakhādyakāni śīghraṁ sajjīkuruteti | tair api kathitam | akālakhādyakāni sajjīkṛtāni | gṛhapatinā buddhapramukho bhikṣusaṁghaḥ akālakhādyakair akālapānakaiś ca saṁtarpitaḥ | tato bhagavān miṇḍhakaṁ gṛhapatiṁ saparivāraṁ satyeṣu pratiṣṭhāpya taṁ ca karvaṭakanivāsinaṁ janakāyaṁ yathābhavyatayā vinīya saṁprasthitaḥ |",
    "san-mu-kd6:1467": "miṇḍhakagṛhapatiḥ kathayati | bhagavan kārṣāpaṇaḥ pathyādinimittaṁ gṛhyatām iti | bhagavān āha | grahītavya iti | uktaṁ bhagavatā kārṣāpaṇo grahītavya iti | bhikṣavo na jānate kena grahītavyaḥ kathaṁ ceti | bhagavān āha | kalpakāreṇa | kalpakāro na bhavati | bhagavān āha | srāmaṇerakeṇa | āyuṣmān upālī buddhaṁ bhagavantaṁ pṛcchati | yat taduktaṁ bhadanta bhagavatā śrāmaṇerakasya jātarūparajatapratigraho daśamaṁ śikṣāpadam iti | uktaṁ bhagavatā śrāmaṇerakeṇa grahītavya iti | tat katham | bhagavān āha | pratigraham upālin mayā sandhāyoktaṁ mā tv agṛhyam | tasmāt śramaṇerakeṇodgrahītavyam | no tu pratigrahaḥ svīkartavyaḥ |",
    "san-mu-kd6:1468": "miṇḍhako gṛhapatiḥ kathayati | bhagavan guḍaudanaṁ gṛhyatām iti | bhagavān āha | grahītavyam iti | bhikṣavo na jānate kena grahītavyaṁ kathaṁ ceti | bhagavān āha | asatyāgārike śrāmaṇerakeṇa bhikṣubhir vā sāptāhikam adhiṣṭhāya svayam eva voḍhavyam | bhikṣavo na jānate katham adhiṣṭhātavyam iti | bhagavān āha | hastau prakṣālya pratigrāhayitvā vāme pāṇau pratiṣṭhāpya dakṣiṇena pāṇinā praticchādya bhikṣoḥ purataḥ sthitvā vaktavyam | samanvāharatāyuṣmantaḥ | aham evaṁnāmā idaṁ bhaiṣajyaṁ sāptāhikam adhiṣṭhāsyāmi teṣām arthāya sabrahmacāriṇāṁ ceti | evaṁ dvir api trir api | āyuṣmān upālī buddhaṁ bhagavantaṁ pṛcchati | yad uktaṁ bhadanta bhagavatā guḍaḥ sāptāhiko ’dhiṣṭhātavya iti | kena paribhoktavyaḥ | paṁcabhir upālin pudgalaiḥ | adhvapratipannakena bhaktacchinnakena glānakena upadhivārikeṇa navakarmikeṇa ceti |",
    "san-mu-kd6:1469": "bhikṣavo janapadacārikāṁ saṁprasthitāḥ | taṇḍulānāṁ ca saktūnāṁ ca madhye guḍaṁ prakṣipanti | adhvagā icchanti paribhoktum | kaukṛtyena paribhuṁjate | etat prakaraṇaṁ bhikṣavo bhagavata ārocayanti | bhagavān āha | na labhyaṁ bhikṣavas tenāmiṣeṇāmiṣakṛtyaṁ kartum | yas taṇḍuleṣu prakṣiptaḥ sa prasphoṭya paribhoktavyaḥ | yas tu saktuṣu udakena dravīkṛtya paribhoktavyaḥ | aparo ’pi dravīkṛtya na parisphuṭa eva bhavati | bhagavān āha | vaṁśadalikayā nirlikhyodakena prakṣālayitavyaḥ | tathāpi na śakyate nirāmiṣaḥ kartavyaḥ | bhagavān āha | suśocitaḥ kṛtvā udakena dravīkṛtya pātavyaḥ |",
    "san-mu-kd6:1470": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta miṇḍhakena miṇḍhakapatnyā miṇḍhakaputreṇa miṇḍhakasnuṣayā miṇḍhakadāsena miṇḍhakadāsyā ca karma kṛtaṁ yena ṣaḍabhijñātā  mahāpuṇyāḥ saṁvṛttāḥ | bhagavato ’ntike satyāni dṛṣṭāni | bhagavān caibhir ārāgito na virāgita iti | bhagavān āhā | ebhir eva bhikṣavaḥ karmāṇi kṛtāni upacitāni labdhasaṁbhārāṇi pariṇatapratyayāni pūrvavad yāvat phalanti khalu dehinām |",
    "san-mu-kd6:1471": "bhūtapūrvaṁ bhikṣavo ’tīte ’dhvani vārāṇasyāṁ nagaryāṁ brahmadatto nāma rājā pūrvavad yāvad dharmeṇa rājyaṁ kārayati | tena khalu samayena vārāṇasyāṁ nagaryāṁ naimittikair dvādaśavārṣikī anāvṛṣṭir vyākṛtā śalākāvṛtti mahādurbhikṣaṁ bhaviṣyatīti | trividhaṁ durbhikṣaṁ bhaviṣyati caṁcu śvetāsthi śalākāvṛtti ca | tatra caṁcu ucyate | samudgake tasmin manuṣyā bījāni prakṣipya anāgatasatvāpekṣayā sthāpayanti | asmākam anena bījena manuṣyāḥ kāryaṁ kariṣyantīti | idaṁ samudgasaṁbandhāc caṁcu ucyate | śvetāsthi katamat | tasmin kāle manuṣyā asthīni upasaṁhṛtya tāvat kvāthayanti yāvat tāny asthīni śvetāni saṁvṛttānīti | tatas taṁ pānaṁ pibanti | idaṁ śvetāsthisaṁbandhāt śvetāsthi ucyate | śalākāvṛtti katamat | tasmin kāle manuṣyāḥ khālabilebhyo dhānyaguḍakāni śalākayākṛṣya bahūdakāyāṁ sthālyāṁ kvāthayitvā pibanti | idaṁ śalākāsaṁbandhāc chalākāvṛtti ucyate | rājñā brahmadattena vārāṇasyāṁ ghaṇṭāvaghoṣaṇaṁ kāritam | śṛṇvantu bhavanto vārāṇasīnivāsinaḥ paurā naimittikair dvādaśavārṣiky anāvṛṣṭir vyākṛtā śalākāvṛtti durbhikṣaṁ bhaviṣyati caṁcu śvetāsthi ca | yeṣāṁ dvādaśavārṣikaṁ bhaktam asti taiḥ sthātavyam | yeṣāṁ nāsti te yatheṣṭaṁ gacchantu | vigatadurbhikṣatayā subhikṣe punar āgamiṣyatha iti | tasmiṁś ca samaye vārāṇasyām anyatamo gṛhapatir āḍhyo mahādhano mahābhogo vistīrṇaviśālaparivāraḥ | vistīrṇaviśālas tena koṣṭhāgārika āhūyoktaḥ | bhoḥ puruṣa bhaviṣyati me saparivārasya dvādaśavārṣikaṁ bhaktam iti | sa kathayati | ārya bhaviṣyatīti | sa tatraivāvasthitaḥ | samanantarāt tu eva tad durbhikṣam | tasya koṣṭhāgāraḥ parikṣīṇaḥ | sarvaś ca parijanaḥ kālagataḥ | ātmanā ṣaṣṭho vyavasthitaḥ | tatas tena gṛhapatinā kośakoṣṭhāgārāṇi śodhayitvā dhānyaprastha upasaṁhṛtaḥ | so ’sya patnyā sthālyāṁ prakṣipya sādhitaḥ | asati buddhānām utpāde pratyekabuddhā loka utpadyante | hīnadīnānukampakā prāntaśayanāsanabhaktā ekadakṣiṇīyā lokasya | yāvad anyataraḥ pratyekabuddho janapadacārikāṁ caran vārāṇasīm anuprāptaḥ | sa pūrvāhṇe nivāsya pātracīvaram ādāya vārāṇasīṁ piṇḍāya praviṣṭaḥ | sa ca gṛhapatiḥ sajjo ’vasthito bhoktum | sa ca pratyekabuddho ’nupūrveṇa piṇḍapātam aṭaṁs tasya gṛham anuprāptaḥ | sa tena gṛhapatinā dṛṣṭaḥ kāthaprāsādikaś cittaprāsādikaś ca | dṛṣṭvā ca punaḥ saṁlakṣayati | etad apy ahaṁ paribhujya niyataṁ prāṇair viyokṣye | yanv ahaṁ pratyaṁśam asmai pravrajitāya dadyām iti | tena bhāryābhihitā | bhadre yo mama pratyaṁśas tam asmai pravrajitāyānuprayaccheti | sā saṁlakṣayati | mama svāmī na paribhuṁkte | katham ahaṁ paribhuṁje iti | sā kathayati āryaputra aham api svaṁ pratyaṁśam asmai prayacchāmīti | evaṁ putreṇa snuṣayā dāsena dāsyā svasvapratyaṁśāḥ parityaktāḥ | tatas taiḥ sarvaiḥ saṁbhūya pratyekabuddhaḥ piṇḍena pratipāditaḥ | kāyikī teṣāṁ mahātmanāṁ dharmadeśanā na vācikī | sa vitatapakṣa iva haṁsarāja upari vihāyasam abhyudgamya jvalanatapanavarṣaṇavidyotanaprātihāryāṇi kartum ārabdhaḥ | āśu pṛthagjanasya ṛddhir āvarjanakarī | te mūlanikṛttā iva drumāḥ pādayor nipatya yatheṣṭaṁ praṇidhānaṁ kartum ārabdhāḥ | gṛhapatiḥ praṇidhānaṁ kartum ārabdhaḥ | yan mayā evaṁvidhe sadbhūtadakṣiṇīye kāraḥ kṛto ’nenāhaṁ kuśalamūlena yadi riktakāni kośakoṣṭhāgārāṇi paśyāmi sahadarśanān me pūrṇāni syuḥ | evaṁvidhānāṁ ca me dharmāṇāṁ lābhī syām | ataḥ prativiśiṣṭataraṁ śāstāram ārāgayeyaṁ mā virāgayeyam iti | patnī praṇidhānaṁ kartum ārabdhā | yan mayā evaṁvidhe sadbhūtadakṣiṇīye kāraḥ kṛto ’nenāhaṁ kuśalamūlenāhaṁ yady ekasyārthāya sthālīṁ paceyaṁ sā śatenāpi paribhujya sahasreṇāpi na ca parikṣayaṁ gacched yan mayā prayogo na pratiprasrabdhaḥ | evaṁvidhānāṁ dharmāṇāṁ lābhinī syām | prativiśiṣṭataraṁ cātaḥ śāstāram ārāgayeyaṁ mā virāgayeyam iti | putraḥ praṇidhānaṁ kartum ārabdhaḥ | yan mayā evaṁvidhe sadbhūtadakṣiṇīye kāraḥ kṛto ’nena me kuśalamūlena paṁcaśataḥ kamarakaḥ kaṭyām upanibaddhas tiṣṭhet | yadi śataṁ vā sahasraṁ vā tato vyayaṁ kuryāṁ pūrṇaka eva tiṣṭhet | mā parikṣayaṁ gacchet | evaṁvidhānāṁ ca dharmāṇāṁ lābhī syām | prativiśiṣṭataraṁ cātaḥ śāstāram ārāgayeyaṁ mā virāgayeyam iti | snuṣā praṇidhānaṁ kartum ārabdhā | yan mayā evaṁvidhe sadbhūtadakṣiṇīye kāraḥ kṛto ’nenāhaṁ kuśalamūlena yady ekasyārthāya gandhān yojaye te śatasya vā sahasrasya",
    "san-mu-kd6:1472": "vā upayujyeran na ca parikṣayaṁ gaccheyuḥ | yāvat prayogo na pratiprasrabdhaḥ | evaṁvidhānāṁ dharmāṇāṁ lābhinī syām | prativiśiṣṭataraṁ cātaḥ śāstāram ārāgayeyaṁ mā virāgayeyam iti | dāsaḥ praṇidhānaṁ kartum ārabdhaḥ | yan mayā evaṁvidhe sadbhūtadakṣiṇīye kāraḥ kṛto ’nenāhaṁ kuśalamūlena yady ekaṁ sīraṁ karṣeyaṁ saptasīrāḥ kṛṣṭā bhāveyuḥ | evaṁvidhānāṁ dharmāṇāṁ lābhī syām | prativiśiṣṭataraṁ cātaḥ śāstāram ārāgayeyaṁ mā virāgayeyam iti | dāsī praṇidhānaṁ kartum ārabdhā | yan mayā evaṁvidhe sadbhūtadakṣiṇīye kāraḥ kṛto ’nenāhaṁ kuśalamūlena dhānyānām ekāṁ mātrām ārabheyaṁ sapta mātrāḥ saṁpadyeran | apy evaṁvidhānāṁ dharmāṇāṁ lābhinī syām | prativiśiṣṭataraṁ cātaḥ śāstāram ārāgayeyaṁ mā virāgayeyam iti praṇidhānaṁ kṛtam | sa ca mahātmā pratyekabuddhas teṣām anukampāṁ kṛtvā ṛddhyā saṁprasthitaḥ | yāvad rājā brahmadattaḥ upari prāsadatalagatas tiṣṭhati | tasya ṛddhyā gacchato rājño brahmadattasyopari cchāyā nipatitā | sa ūrddhvamukho nirīkṣitum ārabdhaḥ | paśyati tat pratyekabuddham | tasyaitad abhavat | kasyāpy anena mahātmanā ṛddhimahālāṅgalair dāridryamūlāny utpāṭitānīti | balavatpāśā | tato ’sau gṛhapatiḥ kośakoṣṭhāgārāṇi pratyavekṣitum ārabdho yāvat pūrṇāni paśyati | sa patnīm āmantrayate | mama tāvat praṇidhānaṁ pūrṇaṁ yuṣmākam idānīṁ paśyāma iti | tato dāsyā dhānyānām ekāṁ mātrām ārabdhā parikarmayitum | sapta mātrāḥ saṁpannāḥ | patnyā ekasyārthāya sthālī sādhitā | sarvais taiḥ paribhuktā tathaivāvasthitā | prātiveśyair anekaiś ca prāṇiśatasahasraiḥ paribhuktā tathaivāvasthitā | tathaiva putrasya snuṣāyā dāsasya praṇidhiḥ siddhā | tato gṛhapatinā vārāṇasyāṁ ghaṇṭāvaghoṣaṇaṁ kāritam | yo bhavanto ’nnena arthī sa āgacchatv iti | vārāṇasyām uccaśabdo mahāśabdo jātaḥ | rājñā śrutam | sa kathayati | kim eṣa bhavanta uccaśabdo mahāśabda iti | amātyaiḥ samākhyātam | devāmukena gṛhapatinā kośakoṣṭhāgārāṇy uddhāṭitānīti | rājā kathayati | yāvat sarva eva lokaḥ kālagatas tadā tena gṛhapatinā kośakoṣṭhāgārāṇy uddhāṭitāni | āhūyatāṁ bhavantaḥ sa gṛhapatir iti | tair āhūtaḥ | tato rājñābhihitaḥ | gṛhapate yadā sarvalokaḥ kālagatas tadā tvayā kośakoṣṭhāgārāṇy uddhāṭitānīti | deva kasya koṣṭhāgārāṇy uddhāṭitāni | api tu adyaiva me bījam uptam adyaiva phalitam iti | rājā kathayati | yathākatham | sa tat prakaraṇaṁ vistareṇārocayati | rājā kathayati | gṛhapate tvayāsau mahātmā piṇḍakena pratipāditaḥ | deva mayā pratipāditaḥ | sa gāthāṁ bhāṣate |",
    "san-mu-kd6:1473": "aho guṇamayaṁ kṣetraṁ sarvadoṣavivarjitam |",
    "san-mu-kd6:1474": "yatroptaṁ bījam adyaiva adyaiva phaladāyakam || iti |",
    "san-mu-kd6:1475": "kiṁ manyadhve bhikṣavo yo ’sau gṛhapatir gṛhapatipatnī gṛhapatiputro gṛhapatidāso gṛhapatidāsī ca | eṣa evāsau miṇḍhako gṛhapatir miṇḍhakapatnī miṇḍhakaputro miṇḍhakasnuṣā miṇḍhakadāso miṇḍhakadāsī ca | ya ebhiḥ pratyekabuddhakārān kṛtvā praṇidhānaṁ kṛtaṁ tasya karmaṇo vipākena ṣaḍ api mahāpuṇyā jātā mamāntike satyāni dṛṣṭāni | ahaṁ caibhiḥ pratyekabuddhakoṭīśatasahasrebhyaḥ prativiśiṣṭataraḥ śāstā ārāgito na virāgita iti hi bhikṣava ekāntakṛṣṇānāṁ karmaṇām ekāntakṛṣṇo vipākaḥ ekāntaśuklānām ekāntaśuklo vyatimiśrāṇāṁ vyatimiśraḥ | tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogāḥ karaṇīyaḥ ity evaṁ vo bhikṣavaḥ śikṣitavyam |",
    "san-mu-kd6:1476": "uddānam |",
    "san-mu-kd6:1477": "kaineyaḥ pānam ādāya kāśīpaṭṭaṁ ca yavāgvaḥ |",
    "san-mu-kd6:1478": "pāpāyāṁ khādyakaṁ kṛtvā kaukṛtyaṁ vikṛtabhojanam || ||",
    "san-mu-kd6:1479": "bhagavān ādumāyāṁ viharaty āvasathe | tena khalu samayena kaineyasya ṛṣer ādumāyām āvasatho ’bhūt | mandākinyās tu puṣkariṇyās tīre divāvihāraḥ | bhagavān saṁlakṣayati | kutra nv ahaṁ caturṇāṁ lokapālānāṁ dharmaṁ deśayeyaṁ | yatra me kaineya ṛṣir alpakṛcchreṇa damatham āgata etasyaitad abhavat | yanv ahaṁ mandākinyāḥ puṣkariṇyās tīre deśayeyaṁ | tatra damatham eṣyati | tatra bhagavatā laukikaṁ cittam utpāditam | dharmatā khalu yasmin samaye buddhā bhagavanto laukikaṁ cittam utpādayanti tasmiṁ samaye śakrabrahmādayo devā bhagavataś cetasā cittam ājānanti | vaiśravaṇo mahārājaḥ saṁlakṣayati | kiṁkāraṇaṁ bhagavatā laukikaṁ cittam utpāditaṁ | paśyaty asmākam eva caturṇāṁ lokapālānāṁ dharmaṁ deśayitukāma iti viditvā pāṁcikasya mahāyakṣasenāpater ājñāṁ dattavān | gaccha pāñcika bhagavato ’rthāya mandākinyāḥ puṣkariṇyās tīre śayanāsanaprajñaptiṁ kuru | kaineyasya ṛṣer ekam ārakṣakaṁ sthāpaya | mahābhūtasannipāto bhaviṣyati mā kaścid asyojo ghaṭṭayiṣyatīti | sa mandākinyāḥ puṣkariṇyās tīre kaineyasya ṛṣer ārakṣakaṁ sthāpayitvā śayanāsanaprajñaptiṁ kartum ārabdhaḥ | tatra mahājanakāyasya kolāhalaśabdo jātaḥ | tataḥ kaineya ṛṣiḥ kolāhalaśabdenotthitaḥ tam ārakṣakaṁ pṛcchati | kim eṣa kolāhalaśabda iti | sa kathayati | śayanāsanaprajñaptiḥ kriyate | kiṁ mamārthāya | na tavārthāya | api tu buddhasya bhagavataḥ | tvam atra kiṁ tiṣṭhasi | tavaivārakṣakaḥ | kimartham | mahābhūtasamāgamo ’tra bhaviṣyati | mā kaścid ojo ghaṭṭayiṣyatīti | sa kathayati | tasya śramaṇasya gautamasya ko rakṣāṁ karotīti | sa kathayati | kas tasya bhagavato rakṣāṁ karoti | sa eva bhagavāṁ sadevakasya lokasya rakṣāṁ karotīti śrutvā kaineya ṛṣis tūṣṇīm |",
    "san-mu-kd6:1480": "tato bhagavān pūrvāhṇe nivāsya pātracīvaram ādāya ādumāṁ piṇḍāya prāviśat | ādumāṁ piṇḍāya caritvā kṛtabhaktakṛtyaḥ paścādbhaktapiṇḍapātaṁ pratikrāntaḥ tadrūpaṁ samādhiṁ samāpanno yathā samāhite citte ādumāyām antarhito mandākinyāḥ puṣkariṇyās tīre pratyaṣṭhāt sārdhaṁ bhikṣusaṁghena | atha bhagavān purastād bhikṣusaṁghasya prajñapta evāsane niṣaṇṇaḥ |",
    "san-mu-kd6:1481": "tato dhṛtarāṣṭro mahārājo ’nekagandharvaparivāro ’nekagandharvaśataparivāro ’nekagandharvasahasraparivāro ’nekagandharvaśatasahasraparivāro divyānāṁ maṇīnām utsaṁgaṁ pūrayitvā yena bhagavāṁs tenopasaṁkrāntaḥ | upasaṁkramya bhagavantaṁ divyābhir maṇibhir ākīrya bhagavataḥ pādau śirasā vanditvā pūrvāṁ diśaṁ niśṛtya niṣaṇṇo bhagavantaṁ saṁpuraskṛtya bhikṣusaṁghaṁ ca ||",
    "san-mu-kd6:1482": "virūḍhako ’pi mahārājo ’nekakumbhāṇḍaparivāro ’nekakumbhāṇḍaśataparivāro ’nekakumbhāṇḍasahasraparivāro ’nekakumbhāṇḍaśatasahasraparivāro divyānāṁ muktānām utsaṁgaṁ pūrayitvā yena bhagavāṁs tenopasaṁkrāntaḥ | upasaṁkramya bhagavantaṁ divyābhir muktābhir ākīrya bhagavataḥ pādau śirasā vanditvā dakṣiṇāṁ diśaṁ niśṛtya niṣaṇṇo bhagavantaṁ saṁpuraskṛtya bhikṣusaṁghaṁ ca |",
    "san-mu-kd6:1483": "virūpākṣo ’pi mahārājo ’nekanāgaparivāro ’nekanāgaśataparivāro ’nekanāgasahasraparivāro ’nekanāgaśatasahasraparivāro divyānām utpalapadmakumudapuṇḍarīkamandārakāṇāṁ puṣpāṇām utsaṁgaṁ pūrayitvā yena bhagavāṁs tenopasaṁkrāntaḥ | upasaṁkramya bhagavantaṁ divyair utpalapadmakumudapuṇḍarīkamandārakaiḥ puṣpair avakīrya bhagavataḥ pādau śirasā vanditvā paścimāṁ diśaṁ niśṛtya niṣaṇṇo bhagavantaṁ saṁpuraskṛtya bhikṣusaṁghaṁ ca ||",
    "san-mu-kd6:1484": "vaiśravaṇo ’pi mahārājo ’nekayakṣaparivāro ’nekayakṣaśataparivāro ’nekayakṣasahasraparivāro ’nekayakṣaśatasahasraparivāro divyasya hiraṇyasya suvarṇasyotsaṁgaṁ pūrayitvā yena bhagavāṁs tenopasaṁkrāntaḥ | upasaṁkramya bhagavantaṁ divyena hiraṇyasuvarṇenākīrya bhagavataḥ pādau śirasā vanditvā uttarāṁ diśaṁ niśṛtya niṣaṇṇo bhagavantaṁ saṁpuraskṛtya bhikṣusaṁghaṁ ca |",
    "san-mu-kd6:1485": "tatra dvāv āryajātīyau dhṛtarāṣṭro virūḍhakaś ca | dvau dasyujātīyau virūpākṣo vaiśravaṇaś ca | atha bhagavata etad abhavat | saced aham āryayā vācā dharmaṁ deśayeyaṁ dvau cājñāsyataḥ dvau nājñāsyataḥ | saced dasyuvācā deśayeyam evam api dvau ājñāsyataḥ dvau nājñāsyataḥ | yanv ahaṁ dvayor āryayā vācā dharmaṁ deśayeyaṁ | dvayor api dasyuvāceti viditvā",
    "san-mu-kd6:1486": "dhṛtarāṣṭraṁ mahārājam āmantrayate | iti hi mahārājabhinnaḥ kāyo vedanā śītībhūtā saṁjñā niruddhā saṁskārā vyupaśāntā vijñānaṁ cāstaṁgataṁ : eṣa evānto duḥkhasyeti | asmin khalu dharmaparyāye bhāṣyamāṇe dhṛtarāṣṭrasya mahārājasya virajo vigatamalaṁ dharmeṣu dharmacakṣur utpannam anekeṣāṁ ca tatsabhāgānāṁ gandharvaśatasahasrāṇāṁ ||",
    "san-mu-kd6:1487": "tatra bhagavān virūḍhakaṁ mahārājam āmantrayate | iti hi mahārāja atra te dṛṣṭe dṛṣṭamātraṁ bhavatu śrute mate vijñāte vijñātamātraṁ | asmiṁ khalu dharmaparyāye bhāṣyamāṇe virūḍhakasya mahārājasya virajo vigatamalaṁ dharmeṣu dharmacakṣur utpannam anekeṣāṁ ca tatsabhāgānāṁ kumbhāṇḍaśatasahasrāṇāṁ ||",
    "san-mu-kd6:1488": "tatra bhagavāṁ virūpākṣaṁ mahārājam āmantrayate | iti hi mahārāja ine mene dapphe daḍapphe eṣa evānto duḥkhasyeti | asmiṁ khalu dharmaparyāye bhāṣyamāṇe virūpākṣasya mahārājasya virajo vigatamalaṁ dharmeṣu dharmacakṣur utpannam anekeṣāṁ ca tatsabhāgānāṁ nāgaśatasahasrāṇāṁ |",
    "san-mu-kd6:1489": "tatra bhagavān vaiśravaṇaṁ mahārājam āmantrayate | atra te mahārāja māśā tuṣā saṁśāmā  sarvatra virāḍi eṣa evānto duḥkhasyeti | asmiṁ khalu dharmaparyāye bhāṣyamāṇe vaiśravaṇasya mahārājasya virajo vigatamalaṁ dharmeṣu dharmacakṣur utpannam anekeṣāṁ ca tatsabhāgānāṁ yakṣaśatasahasrāṇāṁ |",
    "san-mu-kd6:1490": "bhagavān saṁlakṣayati | etarhi me parinirvāṇakālasamayaḥ pratyupasthitaḥ | kasyopanyasya śāsanaṁ parinirvāsyāmi | saced devānāṁ devāḥ pramattā ratibahulā na cirasthitikaṁ bhaviṣyati | atha manuṣyāṇām alpāyuṣo manuṣyāḥ evam eva na cirasthitikam eva | yanv ahaṁ devānāṁ ca manuṣyāṇāṁ ca kāśyapasya ca bhikṣoḥ śāsanam upanyasya parinirvāyeyam iti viditvā dhṛtarāṣṭraṁ mahārājam āmantrayate | mama te mahārāja parinirvṛtasya pūrvasyāṁ diśi śāsane ārakṣā karaṇīyeti | virūḍhakaṁ mahārājam āmantrayate | tvayāpi mahārāja dakṣiṇasyāṁ diśi ārakṣā karaṇīyeti | virūpākṣaṁ mahārājam āmantrayate | tvayāpi mahārāja paścimasyāṁ diśi ārakṣā karaṇīyeti | vaiśravaṇaṁ mahārājam āmantrayate | tvayāpi mahārāja uttarasyāṁ diśi ārakṣā karaṇīyeti || tataś catvāro mahārājānaḥ pramuditamanaso bhagavantam idam avocan | evaṁ bhavatu bhagavan yathājñāpayati bhagavan | vayam ārakṣāṁ kariṣyāma iti viditvā bhagavataḥ pādau śirasā vanditvā dṛṣṭasatyā bhagavato ’ntikāt prakrāntāḥ | bhagavatā āyuṣmate mahākāśyapāya kṛtsnaṁ śāsanam upanyastaṁ | āyuṣmāṁś cānando ’bhihitaḥ | tvayāpy ānanda śāsanakāryakaraṇe autsukyam āpattavyam iti | ||",
    "san-mu-kd6:1491": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | kiṁ bhadanta caturbhir mahārājaiḥ karma kṛtaṁ yasya karmaṇo vipākena catvāro mahārājāḥ saṁvṛttāḥ | bhagavataś cāntike satyadarśanaṁ kṛtam iti | bhagavān āha | ebhir eva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṁbhārāṇi pūrvavat phalanti khalu dehinām |",
    "san-mu-kd6:1492": "bhūtapūrvaṁ bhikṣavo ’sminn eva bhadrake kalpe viṁśativarṣasahasrāyuṣi prajāyāṁ kāśyapo nāma śāstā loka udapādi | pūrvavad yāvac chāstā devamanuṣyāṇāṁ buddho bhagavān | tena khalu samayena mahāsamudre dvau nāgau prativasataḥ śvāso mahāśvāsaś ca | kūṭaśālmalyām api dvau suparṇināv aṭṭeśvaraś cūḍeśvaraś ca | yadā śvāsamahāśvāsau tābhyām abhidrūyete tadā pātālaṁ praviśato | yāvad apareṇa samayena śvāsamahāśvāsābhyāṁ kāśyapasya samyaksaṁbuddhasyāntikāc charaṇagamanaśikṣāpadāni gṛhītāni | tau ca suparṇināv abhidravitum ārabdhau na śaknuvataḥ | sumerupratyāhatam iva pavanasalilavegau pratinivṛtya kathayato | bhavantau pūrvam asmābhir yuvām abhidrutau pātālaṁ praviśata | idānīṁ ko hetur yena vayaṁ sumerupratyāhatāv iva pavanasalilavegau yuvām āsādya pratinivṛttāv iti | śvāsamahāśvāsau kathayato | ’smābhiḥ kāśyapasya samyaksaṁbuddhasyāntikāc charaṇagamanaśikṣāpadāni gṛhītānīti | tau kathayato | yady evaṁ vayam api grahīṣyāma iti | tau tābhyāṁ sārdhaṁ kāśyapasya samyaksaṁbuddhasyāntike saṁprasthitau | tau ca saṁprāptau | catvāraś ca lokapālāḥ kāśyapasya samyaksaṁbuddhasyāntikād dharmaṁ śrutvā saṁprasthitāḥ | te tābhyāṁ dṛṣṭās | tau suparṇinau śvāsamahāśvāsau nāgau pṛcchataḥ | ka ete gacchantīti | tābhyāṁ vistareṇa kathitam | suparṇinau kathayataḥ | yady evaṁ vayam api kāśyapasya samyaksaṁbuddhasyāntikāc charaṇagamanaśikṣāpadāni saṁgṛhītvā praṇidhānaṁ kurma iti | tābhyāṁ kāśyapasya samyaksaṁbuddhasyāntikāc charaṇagamanaśikṣāpadāni gṛhītāni | śvāsamahāśvāsābhyāṁ pūrvam eva gṛhītāni | tataḥ saṁbhūya kāśyapasya samyaksaṁbuddhasya pādayor nipatya praṇidhānaṁ kartum ārabdhāḥ | yathaite catvāro lokapālāḥ kāśyapasya samyaksaṁbuddhasyāntikād dharmaṁ śrutvā dṛṣṭasatyāḥ svabhavanaṁ saṁprasthitāḥ : evaṁ vayam apy anena kuśalamūlena catvāro lokapālāḥ syāma : yaś cāsau bhagavatā kāśyapena samyaksaṁbuddhena uttaro māṇavo vyākṛtaḥ bhaviṣyasi tvaṁ māṇava varṣaśatāyuṣi prajāyāṁ śākyamunir nāma samyaksaṁbuddha iti | so ’py asmākaṁ bhagavān eva mandākinyāḥ puṣkariṇyās tīre dharmaṁ deśayed | vayaṁ ca taṁ dharmaṁ śrutvā dṛṣṭasatyā evam eva svabhavanaṁ gacchāma iti |",
    "san-mu-kd6:1493": "kiṁ manyadhve bhikṣavo ye te catvāro nāgasuparṇinaḥ eta eva te catvāro lokapālāḥ | yo ’sau śvāsa eṣa evāsau dhṛṭarāṣṭras tena kālena tena samayena | mahāśvāso virūḍhakaḥ aṭṭeśvaro ’sau virūpākṣaḥ cūḍeśvaro ’sau vaiśravaṇaḥ tena kālena tena samayena | yad ebhiḥ kāśyapasya samyaksaṁbuddhasyāntikāc charaṇagamanaśikṣāpadāni pratigṛhya praṇidhānaṁ kṛtaṁ tasya karmaṇo vipākena catvāro lokapālā jātā mamāntike satyadarśanaṁ kṛtvā svabhavanaṁ gatāḥ |",
    "san-mu-kd6:1494": "tāṁ ca dharmadeśanāṁ śrutvā kaineya ṛṣiḥ paraṁ vismayam upagato bhagavati cābhiprasannaḥ | tato ’sya bhagavatā āśayānuśayaṁ dhātuṁ prakṛtiṁ ca jñātvā tādṛśī caturāryasatyasaṁprativedhikī dharmadeśanā kṛtā | yāṁ śrutvā kaineyarṣiṇā sahasatyābhisamayād anāgāmiphalaṁ sākṣātkṛtaṁ | tato ’sāv avetyaprasādasamanvāgato ’ṣṭau pānāny ādāya cocapānaṁ mocapānaṁ kolapānam aśvatthapānam udumbarapānaṁ paruṣakapānaṁ kharjūrapānaṁ mṛdvīkāpānaṁ ca yena bhagavāṁs tenopasaṁkrānta | upasaṁkramya bhagavatam idam avocat | imāni bhadanta aṣṭau pānāni pūrvakair ṛṣibhiḥ stutāni varṇitāni | tāni bhagavān pratigṛhṇātv anukampām upādāya | pratigṛhṇāti bhagavān kaineyasya ṛṣer antikād aṣṭau pānāni anukampām upādāya | pratigṛhya bhikṣūn āmantrayate sma | itīmāni bhikṣavo ’ṣṭau pānāni kāle pratigrāhitāni akāle marditāni akāle parisrutāni akāle ’dhiṣṭhitāni paścādbhaktena paribhoktavyāni || itīmāni aṣṭau pānāni kāle pratigrāhitāni kāle marditāni || kāle parisrutāni akāle adhiṣṭhitāni na paribhoktavyāni | || itīmāni aṣṭau pānāni kāle pratigrāhitāni kāle marditāni kāle parisrutāni akāle adhiṣṭhitāni na paribhoktavyāni || itīmāni aṣṭau pānāni akāle marditāni akāle parisrutāni paścādbhaktena paribhoktavyāni | rātryāś ca prathame yāmātikrāntā na paribhoktavyāni || Dutt: As the Tibetan translation does not agree with the Sanskrit text, we reconstruct here the Sanskrit from Tibetan: itīmāni bhikṣavo ’ṣṭau pānāni kāle pratigrāhitāni kāle marditāni kāle adhiṣṭhitāni kāle paribhoktavyāni | akāle na paribhoktavyāni | rātryāś ca prathame yāme ’tikrānte na paribhoktavyāni | itīmāni aṣṭau pānāni kāle pratigrāhitāni akāle marditāni akāle parisrutāni akāle adhiṣṭhitāni na paribhoktavyāni | itīmāni aṣṭau pānāni kāle pratigrāhitāni kāle marditāni akāle parisrutāni akāle adhiṣṭhitāni na paribhoktavyāni | itīmāni aṣṭau pānāni akāle pratigrāhitāni akāle marditāni akāle parisrutāni paścādbhaktena na paribhoktavyāni | rātryāś ca yāme ’tikrānte na paribhoktavyāni |",
    "san-mu-kd6:1495": "atha kaineya ṛṣir utthāyāsanād ekāṁsam uttarāsaṁgaṁ kṛtvā yena bhagavāṁs tenāṁjaliṁ praṇamayya bhagavantam idam avocat | adhivāsayatu me bhagavān śvo bhaktena sārdhaṁ bhikṣusaṁgheneti | adhivāsayati bhagavān kaineyasya ṛṣes tūṣṇīṁbhāvena | atha kaineya ṛṣir bhagavatas tūṣṇīṁbhāvenādhivāsanāṁ viditvotthāyāsanāt prakrāntaḥ | bhagavān api mandākinyāḥ puṣkariṇyās tīre ’ntarhita ādumāyāṁ pratyaṣṭhāt sārdhaṁ bhikṣusaṁghena | atha kaineya ṛṣiḥ sarātram evotthāyāntarjanam āmantrayate | uttiṣṭhata āryā uttiṣṭhata | bhadramukhāḥ kāṣṭhāni pāṭayata | khādyakāny ullāḍayata | pratijāgrata maṇḍapavāḍam iti |",
    "san-mu-kd6:1496": "tena khalu samayena śailo nāma ṛṣiḥ kaineyasya ṛṣer bhāgineyas tasminn āvasathe rātriṁ vāsam upagataḥ | aśroṣīt śaila ṛṣiḥ kaineyam ṛṣiṁ sarātram evotthāyāntarjanam āmantrayantam | śrutvā ca punaḥ kaineyam ṛṣim idam avocat | kiṁ punas te ṛṣe sabrahmacāriṇo nimantritāḥ | rājā vā māgadhaśreṇyo biṁbisāro rāṣṭranivāsī janakāyo yathepsitasya vā ṛṣidharmasya parisamāptir iti | sa kathayati | na me śaila sabrahmacāriṇa upanimantritā nāpi rājā māgadhaśreṇyo biṁbisāro rāṣṭranivāsī janakāyo nāpi yathepsitasya ṛṣidharmasya parisamāptiḥ | api tu mayā buddhapramukho bhikṣusaṁgho bhaktenopanimantrita iti tasya buddha ity aśrutapūrvaṁ ghoṣaṁ śrutvā sarvaromakūpāny āhṛṣṭāni | sagauravaḥ sa papraccha | ka eṣa ṛṣe buddho nāma iti | asti śaila śramaṇo gautamaḥ śākyaputraḥ śākyakulāt keśaśmaśrūṇy avatārya kāṣāyāṇi vastrāṇy ācchādya samyag eva śraddhayāgārād anagārikāṁ pravrajitaḥ | so ’nuttarāṁ samyaksaṁbodhim abhisaṁbuddhaḥ | sa eṣa buddho nāmeti | śailaḥ kathayati | ka eṣa ṛṣe saṁgho nāmeti | kaineya ṛṣiḥ kathayati | santi śaila kṣatriyakulād api kulaputrāḥ keśaśmaśrv avatārya kāṣāyāṇi vastrāṇy ācchādya samyag eva śraddhayāgārād anagārikāṁ pravrajitaḥ | santi brāhmaṇakulād api vaiśyakulād api kulaputrāḥ pūrvavat tam eva bhagavantaṁ tathāgatam arhantaṁ samyaksaṁbuddhaṁ pravrajitāḥ | sa eṣa ṛṣe saṁgho nāma iti | ayaṁ ca śaila saṁghaḥ pūrvakaś ca buddhaḥ | sa eṣa buddhapramukho bhikṣusaṁgho mayā bhaktenopanimantritaḥ | atha śailaṛṣir buddhālambanayā smṛtyā kālyam evotthāya paṁcaśataparivāro yena bhagavāms tenopasaṁkrāntaḥ | upasaṁkramya bhagavantam etad avocat | labheyāhaṁ bhadanta svākhyāte dharmavinaye pravrajyām upasaṁpadaṁ bhikṣubhāvaṁ careyam ahaṁ bhagavato ’ntike brahmacaryam iti | labdhavān śaila ṛṣiḥ paṁcaśataparivāraḥ svākhyāte dharmavinaye pravrajyām upasaṁpadaṁ bhikṣubhāvam |",
    "san-mu-kd6:1497": "atha kaineya ṛṣis tām eva śuci praṇītaṁ khādanīyabhojanīyaṁ pūrvavad yāvat saṁtarpayati saṁpravārayati | tena buddhapramukhaṁ bhikṣusaṁghaṁ bhojayamānena śailaḥ pravrajito dṛṣṭaḥ | sa kathayati | śaila tvaṁ pravrajitaḥ | pravrajitvā suṣṭhu kṛtaṁ sādhu kṛtam | aham api buddhapramukhaṁ bhikṣusaṁghaṁ bhojayitvā pravrajiṣyāmīti | atha kaineya ṛṣir anekaparyāyeṇa buddhapramukhaṁ bhikṣusaṁghaṁ śucinā praṇītena khādanīyabhojanīyena saṁtarpya saṁpravārya bhagavantaṁ bhuktavantaṁ viditvā dhautahastam apanītapātraṁ nīcataram āsanaṁ gṛhītvā bhagavataḥ purastān niṣaṇṇo dharmaśravaṇāya | tato bhagavāṁs tasmai dakṣiṇām ādiśya dharmadeśanāṁ kṛtvā prakrāntaḥ | atha kaineya ṛṣir yat tatrotpādanadharmakaṁ sarvaṁ visarjanadharmakaṁ kṛtvā paṁcaśataparivāro yena bhagavāṁs tenopasaṁkrāntāḥ | upasaṁkramya bhagavataḥ pādau śirasā vanditvaikānte ’sthāt | ekāntasthitaḥ kaineya ṛṣir bhagavantam idam avocat | labheyāhaṁ bhadanta svākhyāte dharmavinaye pravrajyām upasaṁpadaṁ bhikṣubhāvaṁ careyam ahaṁ bhagavato ’ntike brahmacaryam iti | labdhavān kaineya ṛṣiḥ paṁcaśataparivāraḥ svākhyāte dharmavinaye pravrajyām upasaṁpadaṁ bhikṣubhāvam |",
    "san-mu-kd6:1498": "atha bhagavāṁs tad bhikṣusahasraṁ pravrajyopasaṁpādya nadyāḥ prabhadrikāyās tīre vāsam upagataś chatrāmbuvane | tatra bhagavatā paṁcabhikṣuśatāny āyuṣmate brāhmaṇakapphiṇāya dattāni | ardhatṛtīyāny āyuṣmate mahāmaudgalyāyanāya | ardhatṛtīyāny āyuṣmate śāriputrāya | tatra ye āyuṣmatā brāhmaṇkapphiṇenāvacoditās taiḥ sarvakleśaprahāṇād arhatvaṁ sākṣātkṛtam | ye āyuṣmatā mahāmaudgalyāyanena tair anāgāmiphalam | ye āyuṣmatā śāriputreṇa taiḥ srotaāpattiphalam |",
    "san-mu-kd6:1499": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | paśya bhadanta bhagavatā āyuṣmān śāriputro mahāprajñānām agryo vyākṛtaḥ āyuṣmāṁś ca mahāmaudgalyāyano mahardhikānāṁ mahānubhāvānām | atha ca punar ye āyuṣmatā brāhmaṇakapphiṇenāvacoditās tair ahatvaṁ sākṣātkṛtam | ye āyuṣmatā mahāmaudgalyāyanena tair anāgāmiphalam | ye āyuṣmatā śāriputreṇa taiḥ srotaāpattiphalam | bhagavān āha | bhikṣava etarhi yathā tathātīte ’dhvani ye brāhmaṇakapphiṇenāvacoditās te ārūpyadhātau pratiṣṭhitāḥ | ye maudgalyāyanena te rūpadhātau | ye śāriputreṇa te paṁcasv abhijñāsu pratiṣṭhitāḥ | tac chrūyatām |",
    "san-mu-kd6:1500": "bhūtacaraṁ bhikṣavo ’nyatarasminn araṇyāyatane dvau ṛṣī prativasataḥ | pratyekaṁ paṁcaśataparivāraḥ | yāvad apareṇa samayena tayor ekaḥ kālagataḥ | tatas tasya māṇavakā guruviyogaduḥkhadaurmanasyasaṁtaptā itaś cāmutaś ca paribhramantas tasya dvitīyasya ṛṣeḥ sakāśam upasaṁkrāntāḥ | tena te dṛṣṭā aśruparyākulekṣaṇāḥ pṛṣṭāś ca | māṇavakā yo ’sau yuṣmākam upādhyāyaḥ kālagataḥ | sa saṁlakṣayati | mamātyayān māṇavakān āmīdṛśī samavasthā bhaviṣyati | yanv aham eṣām upasaṁgrahaṁ kuryām iti | tena te samāśvāsitā upasaṁgṛhītāś ca | yāvad apareṇa samayena so ’pi ṛṣir glānaḥ saṁvṛttaḥ | tasya trayo ’gryaśiṣyāḥ | tenaikaikasya paṁcaśatāni dattāni | dvitīyasyārdhatṛtīyāni | tṛtīyasyārdhatṛtīyāni | sa kāladharmeṇa saṁyuktaḥ | tatra yasya paṁcaśatāni dattāni tena tathāvacoditāni yathā ārūpyadhātau pratiṣṭhāpitāni | yasyārdhatṛtīyāni tena tathāvacoditāni yathā rūpadhātau pratiṣṭhāpitāni | yasyāpy ardhatṛtīyāni tena tathāvacoditāni yathā paṁcasv abhijñāsu pratiṣṭhāpitāni | kiṁ manyadhve bhikṣavo yo ’sau ṛṣir yena tāni paṁcamāṇavakaśatāny ārūpyadhātau pratiṣṭhāpitāny eṣa evāsau kapphiṇo bhikṣus tena kālena tena samayena | yenārdhatṛtīyāni rūpadhātau pratiṣṭhāpitāny eṣa evāsau maudgalyāyano bhikṣuḥ | yenāpy ardhatṛtīyāni śatāni paṁcasv abhijñāsu pratiṣṭhāpitāny eṣa evāsau śāriputro bhikṣuḥ | api tu bhikṣavo ye kapphiṇenāvacoditās te tīkṣṇendriyāḥ | ye maudgalyāyanena te madhyendriyāḥ | ye śāriputreṇa te mṛdvindriyāḥ | yadi śāriputreṇāvacoditā nābhaviṣyan uṣmagatā apy anayagatā abhaviṣyan |",
    "san-mu-kd6:1501": "",
    "san-mu-kd6:1502": "sarve samagrāḥ śṛṇuta viprasannena cetasā |",
    "san-mu-kd6:1503": "prakāśayan buddhavarṇaṁ kaineyajaṭilas tathā ||",
    "san-mu-kd6:1504": "ekasmin samaye śāstā kaineyasya niveśane |",
    "san-mu-kd6:1505": "saśrāvako mahāvīro bhojanena nimantritaḥ ||",
    "san-mu-kd6:1506": "adrākṣīd brāhmaṇaḥ śailaḥ kaineyasya niveśane |",
    "san-mu-kd6:1507": "pratijāgryamānam aśanaṁ dṛṣṭvā kaineyam abravīt ||",
    "san-mu-kd6:1508": "vivāhaḥ kiṁ nu rājā vā rāṣṭraṁ vopanimantritam |",
    "san-mu-kd6:1509": "athavā te mahāprajña pṛṣṭa ācakṣva tan mama ||",
    "san-mu-kd6:1510": "na me vivāho rājā vā rāṣṭraṁ vopanimantritam",
    "san-mu-kd6:1511": "agrasatvo mayā buddho bhaktenopanimantritaḥ ||",
    "san-mu-kd6:1512": "so ’yaṁ buddha iti śrutvā śailaḥ saṁvegam āgataḥ |",
    "san-mu-kd6:1513": "ka eṣa buddhaḥ kaineya pṛṣṭa ācakṣva tan mama ||",
    "san-mu-kd6:1514": "asti śākyakule jātaḥ sa śāstāpratipudgalaḥ |",
    "san-mu-kd6:1515": "buddhimān sarvadharmeṣu tasmād buddho nirucyate ||",
    "san-mu-kd6:1516": "dṛṣṭaṁ hy atītaṁ buddhena tathā dṛṣṭam anāgatam |",
    "san-mu-kd6:1517": "pratyutpannam atho dṛṣṭaṁ saṁskārā vyayadharmiṇaḥ ||",
    "san-mu-kd6:1518": "yac ca kiṁcid abhijñeyaṁ sarvaṁ tad vetti tatvavit |",
    "san-mu-kd6:1519": "sarvajñaḥ sarvadarśī ca tasmād buddho nirucyate ||",
    "san-mu-kd6:1520": "abhijñeyam abhijñātaṁ bhāvanīyaṁ ca bhāvitam |",
    "san-mu-kd6:1521": "prahātavyaṁ prahīnaṁ ca tasmād buddho nirucyate ||",
    "san-mu-kd6:1522": "jāyamāne ca yatreyaṁ sasamudrā saparvatā |",
    "san-mu-kd6:1523": "prakaṁpitābhūd dharaṇī taṁ namasye kṛtāñjaliḥ ||",
    "san-mu-kd6:1524": "nihato yena māraś ca kṛṣṇabandhuḥ savāhanaḥ |",
    "san-mu-kd6:1525": "tathāgatabalaprāptaṁ taṁ namasye kṛtāñjaliḥ ||",
    "san-mu-kd6:1526": "yena tad dvādaśākāraṁ dharmacakraṁ pravartitam |",
    "san-mu-kd6:1527": "vārāṇasīṁ purīṁ gatvā taṁ namasye kṛtāñjaliḥ ||",
    "san-mu-kd6:1528": "rāgabandhena baddhān ye rāgadveṣābhipīḍitān |",
    "san-mu-kd6:1529": "bahūn mocayate satvāṁs taṁ namasye kṛtāñjaliḥ ||",
    "san-mu-kd6:1530": "kutra buddhaḥ sa bhagavān kiyad dūre vināyakaḥ |",
    "san-mu-kd6:1531": "adyaiva śaraṇaṁ yāmi śākyaputraṁ prabhākaram ||",
    "san-mu-kd6:1532": "gaccha brāhmaṇa tenedaṁ vanaṣaṇḍaṁ manoramam |",
    "san-mu-kd6:1533": "gandharvarājopanibhaṁ buddhaṁ drakṣyasy anuttaram ||",
    "san-mu-kd6:1534": "kāṣāyavastraṁ dyutimantaṁ hemavarṇaṁ haritvacam |",
    "san-mu-kd6:1535": "tad ghāṭakam ivottaptaṁ bimbaṁ hemamayaṁ yathā ||",
    "san-mu-kd6:1536": "sālavṛkṣaṁ kusumitaṁ puṣpitaṁ karṇikāravat |",
    "san-mu-kd6:1537": "nānāratnaparicchannaṁ yūpaṁ ratnamayaṁ yathā ||",
    "san-mu-kd6:1538": "samantato ’vabhāsayati samantād vyāmatejasā |",
    "san-mu-kd6:1539": "ārohapariṇāhena nyagrodhaparimaṇḍalaḥ ||",
    "san-mu-kd6:1540": "sarvakāmaratiṁ hitvā sphītaṁ rājyaṁ sabāndhavam |",
    "san-mu-kd6:1541": "pravrajyām abhiniṣkrānto viveke ramate muniḥ ||",
    "san-mu-kd6:1542": "siṁhavan nadate cchambhī kesarī gandhamādane |",
    "san-mu-kd6:1543": "vanāntareṣv asaṁtrastaṁ buddhaṁ drakṣyasi brāhmaṇa ||",
    "san-mu-kd6:1544": "brahmasvaraṁ mañjugiraṁ ślakṣṇavācā smitonmukham |",
    "san-mu-kd6:1545": "dundubhisvaranirghoṣaṁ buddhaṁ drakṣyasi brāhmaṇa ||",
    "san-mu-kd6:1546": "candraṁ vā gagane śuddhaṁ nakṣatraparivāritam |",
    "san-mu-kd6:1547": "candramaṇḍalasaṁkāśaṁ buddhaṁ drakṣyasi brāhmaṇa ||",
    "san-mu-kd6:1548": "vairocanaṁ vā dīptāṁśuṁ bhānumantaṁ nabhastale |",
    "san-mu-kd6:1549": "vītāndhakāraṁ rājantaṁ buddhaṁ drakṣyasi brāhmaṇa ||",
    "san-mu-kd6:1550": "yathārṣabhaṁ yūthapatim acalaṁ kakudaṁ sthitam |",
    "san-mu-kd6:1551": "puruṣarṣabhaṁ daśabalaṁ buddhaṁ drakṣyasi brāhmaṇa ||",
    "san-mu-kd6:1552": "samudram iva gambhīram aprameyaṁ mahodadhim |",
    "san-mu-kd6:1553": "acintyaṁ dhyāyinām agryaṁ buddhaṁ drakṣyasy anuttaram ||",
    "san-mu-kd6:1554": "niryāntaṁ kṛṣṇapakṣād vā bhānumantam ivāmbare |",
    "san-mu-kd6:1555": "dhmāyantam agniskandhaṁ vā buddhaṁ drakṣyasi gautamam ||",
    "san-mu-kd6:1556": "cakravartī yathā rājā sacivaiḥ parivāritaḥ |",
    "san-mu-kd6:1557": "arhadbhir iva saṁbuddhaḥ śobhate saṁpuraskṛtaḥ ||",
    "san-mu-kd6:1558": "vaśavartī ca kāmeṣu mahābrahmā yatheśvaraḥ |",
    "san-mu-kd6:1559": "trisahasraṁ lokadhātuṁ vaśī vartayate muniḥ ||",
    "san-mu-kd6:1560": "satyāni saṁprakāśayati madhv iva nīḍakāt sravat |",
    "san-mu-kd6:1561": "śrutvā yad upaśāmyanti prataranti mahārṇavam ||",
    "san-mu-kd6:1562": "duḥkhaṁ naikaprakāraṁ ca yac ca duḥkhasya saṁbhavam |",
    "san-mu-kd6:1563": "duḥkhasya ca vyupaśamaṁ mārgaṁ dvicaturaṁgikam ||",
    "san-mu-kd6:1564": "adhanānāṁ dhanaṁ dātā āturāṁś ca cikitsati |",
    "san-mu-kd6:1565": "upadrutānāṁ śaraṇaṁ duḥkhān mocayati prajāḥ ||",
    "san-mu-kd6:1566": "satvānām andhabhūtānāṁ mūḍhānām utpathacāriṇām |",
    "san-mu-kd6:1567": "ṛjumārgaṁ prakāśayati kṣemaṁ nirvāṇagāminam ||",
    "san-mu-kd6:1568": "ādīptāṁ rāgadveṣābhyāṁ mohaprajvalitāṁ prajām |",
    "san-mu-kd6:1569": "mahāmegho yathā vṛṣṭyā nirvāpayati mahāmuniḥ ||",
    "san-mu-kd6:1570": "rūpavarṇabalopetaḥ sadṛśo ’sya na vidyate |",
    "san-mu-kd6:1571": "nārāyaṇasaṁhananaḥ śailo vā supratiṣṭhitaḥ ||",
    "san-mu-kd6:1572": "lābhālābhasukhair duḥkhair nindayātha praśaṁsayā |",
    "san-mu-kd6:1573": "yaśo ’yaśobhyām aliptaḥ paṁkajaṁ vāriṇā yathā ||",
    "san-mu-kd6:1574": "prāṇātipātād virato nādattam abhinandati |",
    "san-mu-kd6:1575": "satyavādī brahmacārī paiśunyāt sa upārataḥ ||",
    "san-mu-kd6:1576": "paruṣaṁ nānyudīrayati maṁju kālena bhāṣate |",
    "san-mu-kd6:1577": "abhidhyā nāsya kāmeṣu maitracittaḥ sa jantuṣu ||",
    "san-mu-kd6:1578": "satyadarśanasaṁpannaḥ samādhibalagocaraḥ |",
    "san-mu-kd6:1579": "ṣaḍabhijño mahādhyāyo nabhaś caryā vigāhate ||",
    "san-mu-kd6:1580": "śṛṇoti vividhāñ chabdān ye divyā ye ca mānuṣāḥ |",
    "san-mu-kd6:1581": "cittaṁ pareṣāṁ jānāti kliṣṭaṁ vā yadi vāśubham ||",
    "san-mu-kd6:1582": "pūrvaṁ nivāsakuśalo yatra yatroṣitaḥ purā |",
    "san-mu-kd6:1583": "cyutyupapādaṁ jānāti satvānām āgatiṁ gatim ||",
    "san-mu-kd6:1584": "kṣīṇāsravo visaṁyukta upaśāntaḥ sunirvṛtaḥ |",
    "san-mu-kd6:1585": "śāntendriyaḥ śāntacittaḥ pūrṇo vā dhyāyate hṛdi ||",
    "san-mu-kd6:1586": "nāgaṁ vā padminīmadhye kuṁjaraṁ ṣaṣṭihāyanam |",
    "san-mu-kd6:1587": "prekṣamāṇas tṛpyamānaḥ prītiṁ brāhmaṇa lapsyase ||",
    "san-mu-kd6:1588": "īdṛśo bhagavāñ chaila vahniskandha iva tejasā |",
    "san-mu-kd6:1589": "dvātriṁśat tasya gātreṣu mahāpuruṣalakṣaṇāḥ ||",
    "san-mu-kd6:1590": "yo ’pi varṣaśataṁ pūrṇaṁ varṇaṁ bhāṣeta tāyinaḥ |",
    "san-mu-kd6:1591": "sa paryantaṁ nādhigacched aprameyas tathāgataḥ ||",
    "san-mu-kd6:1592": "etaṁ brāhmaṇa paśyanti lābhas teṣām anuttaraḥ |",
    "san-mu-kd6:1593": "dṛṣṭvā ye śaraṇaṁ yānti teṣāṁ lābhabharas tataḥ ||",
    "san-mu-kd6:1594": "saṁvinno brāhmaṇaḥ śailaḥ śrutvā varṇaṁ mahāmuneḥ |",
    "san-mu-kd6:1595": "vivekacittasaṁkalpaḥ kaineyam idam abravīt ||",
    "san-mu-kd6:1596": "na me manuṣyabhūtasya varṇa etādṛśaḥ śrutaḥ |",
    "san-mu-kd6:1597": "śreṣṭho ’sau sarvalokasya yathā kaineya bhāṣase ||",
    "san-mu-kd6:1598": "mānadhvajaṁ prahāya tvaṁ vaṇijo vā dhanārthikaḥ |",
    "san-mu-kd6:1599": "śuśrūṣuḥ paryupāsvaivaṁ prītiṁ brāhmaṇa lapsyase ||",
    "san-mu-kd6:1600": "paṁcabhiḥ śatair māṇavānāṁ śiṣyebhiḥ saṁpuraskṛtaḥ |",
    "san-mu-kd6:1601": "niryāti brāhmaṇaḥ śailo yena buddhāśramaḥ śubhaḥ ||",
    "san-mu-kd6:1602": "viviktam alpanirghoṣaṁ dvijasaṁghaniṣevitam |",
    "san-mu-kd6:1603": "puṣpapādapasampannaṁ devānām iva nandanam ||",
    "san-mu-kd6:1604": "kinnarīvyālabharatiṁ śākyaputraniṣevitam |",
    "san-mu-kd6:1605": "āvāsaṁ dharmarājasya prāviśad brāhmaṇas tataḥ ||",
    "san-mu-kd6:1606": "adāntadamakaṁ dṛṣṭvā sārathiṁ puruṣottamam |",
    "san-mu-kd6:1607": "śailo vācam udīrayati bhavān kaccid anāmayaḥ ||",
    "san-mu-kd6:1608": "nelayā pūrṇayā vācā kalaviṅkarutasvanaḥ |",
    "san-mu-kd6:1609": "buddhaḥ pratyavadac chailaṁ tat khalv aham anāmayaḥ ||",
    "san-mu-kd6:1610": "akiṁcano ’smy anādāno ’thānadhaś chinnasaṁśayaḥ |",
    "san-mu-kd6:1611": "vipramukto visaṁyukto hy akhilo ’ham anāsravaḥ ||",
    "san-mu-kd6:1612": "carāmi virajo loke śuddhaḥ śuci nirāmayaḥ ||",
    "san-mu-kd6:1613": "śuci brāhmaṇa tenāsmi sarvavairabhayātigaḥ ||",
    "san-mu-kd6:1614": "tavāpi svāgataṁ śaila sanniṣīdedam āsanam |",
    "san-mu-kd6:1615": "mā pariklāntakāyo ’si kaccid brāhmaṇa te sukham ||",
    "san-mu-kd6:1616": "sukhito ’haṁ mahāvīra tvāṁ dṛṣṭvādya mahāmunim |",
    "san-mu-kd6:1617": "pratītamānasas tuṣṭo bhūṣaṇair vā vibhūṣitaḥ ||",
    "san-mu-kd6:1618": "anupūrvam udīryātha kathāṁ tatrānupūrvikīm |",
    "san-mu-kd6:1619": "hrīyamāno nīcamanā nyaṣīdad brāhmaṇas tataḥ ||",
    "san-mu-kd6:1620": "adhyāpako mantradharas traividyo vedapāragaḥ |",
    "san-mu-kd6:1621": "niṣadya brāhmaṇaḥ śailo lakṣaṇān īkṣate muneḥ ||",
    "san-mu-kd6:1622": "adrākṣīl lokanāthasya triṁśad gātreṣu lakṣaṇān |",
    "san-mu-kd6:1623": "dvayoḥ kāṁkṣati śailaś ca koṣopagatajihvayoḥ ||",
    "san-mu-kd6:1624": "kathaṁkathī vaimatiko lakṣaṇāni mahāmuneḥ |",
    "san-mu-kd6:1625": "āṁgirasaṁ satyanāmasaṁbuddhaṁ paripṛcchati ||",
    "san-mu-kd6:1626": "śrutāni yāni dvātriṁśal lakṣaṇāni mahāmuneḥ |",
    "san-mu-kd6:1627": "dvayaṁ tatra na paśyāmi tava gātreṣu gautama ||",
    "san-mu-kd6:1628": "kaccit koṣapraticchannavastiguhyam ihāsti te |",
    "san-mu-kd6:1629": "rasanānuttamā vāpi kaccij jihvā na hrasvikā ||",
    "san-mu-kd6:1630": "kaccit prabhūtajihvo ’si jānīyāṁ te mahāmune |",
    "san-mu-kd6:1631": "nirṇāmayāśu tanukāṁ kāṁkṣāṁ vyapanayasva me ||",
    "san-mu-kd6:1632": "kadācit karhicil loke utpadyante vināyakāḥ |",
    "san-mu-kd6:1633": "udumbare vā kusumaṁ durlabho hi mahāmuniḥ ||",
    "san-mu-kd6:1634": "vāri grīṣmābhitapto vā bhojanaṁ vā bubhukṣitaḥ |",
    "san-mu-kd6:1635": "āturo bheṣajaṁ yadvac chāstāraṁ paryupāsmahe ||",
    "san-mu-kd6:1636": "nelayā pūrṇayā vācā kalaviṁkarutasvanaḥ |",
    "san-mu-kd6:1637": "buddhaḥ pratyavadac chailaṁ kāṁkṣāṁ brāhmaṇa nirṇuda ||",
    "san-mu-kd6:1638": "ubhe ca cakṣuṣī śrotre pracchādayati jihvayā |",
    "san-mu-kd6:1639": "prabhūtayā cchādayati jihvayā mukamaṇḍalam ||",
    "san-mu-kd6:1640": "riddhyā vidarśayati cāpy ṛddhipādeṣu kovidaḥ |",
    "san-mu-kd6:1641": "adrākṣīd brāhmaṇa śailo guhyaṁ koṣāvṛtaṁ muniḥ ||",
    "san-mu-kd6:1642": "āvṛḍhaśalyo niṣkāṁkṣo lakṣaṇāni mahāmuneḥ |",
    "san-mu-kd6:1643": "prahṛṣṭacittasaṁkalpaḥ śailo vācam udairayat ||",
    "san-mu-kd6:1644": "mantreṣv āptāni me yāni dvātriṁśal lakṣaṇāny aham |",
    "san-mu-kd6:1645": "sarvaṁ tat tava gātreṣu paripūrṇam anūnakam ||",
    "san-mu-kd6:1646": "kalyāṇavāk sucaritaḥ sujātaḥ priyadarśanaḥ |",
    "san-mu-kd6:1647": "madhye śramaṇasaṁghasya bhāskaro vā virocase ||",
    "san-mu-kd6:1648": "kāryaṁ śramaṇabhāvena kiṁ tavottamavarṇinaḥ |",
    "san-mu-kd6:1649": "rājā tvam arho bhavituṁ cakravartī nararṣabhaḥ ||",
    "san-mu-kd6:1650": "caturaṁgabalopeto ratnaiḥ saptabhir eva ca |",
    "san-mu-kd6:1651": "vartayati kṣitau cakraṁ rājā bhava mahīpatiḥ ||",
    "san-mu-kd6:1652": "rājāham asmi śaileti dharmarājo hy anuttaraḥ |",
    "san-mu-kd6:1653": "dharmeṇa cakraṁ vartaye ihāhaṁ bhūmimaṇḍale ||",
    "san-mu-kd6:1654": "kalyo ’smy ahaṁ kule jātaḥ kṣatriyo ’smy abhijātitaḥ |",
    "san-mu-kd6:1655": "vitrāsya sabalaṁ māraṁ prāptaḥ saṁbodhim uttamām ||",
    "san-mu-kd6:1656": "smṛtir brāhmaṇa cakraṁ me prajñā me parināyakaḥ |",
    "san-mu-kd6:1657": "vīryaṁ hayaḥ śīghrajavo dhuraṁ vahati coditaḥ |",
    "san-mu-kd6:1658": "samādhir me maṇiśreṣṭho hy andhakāro prabhākaraḥ ||",
    "san-mu-kd6:1659": "upekṣā hastināgaś ca dhuraṁ vahati coditaḥ ||",
    "san-mu-kd6:1660": "strī vai ratiḥ sarāgāṇāṁ prītir brāhmaṇa me ratiḥ |",
    "san-mu-kd6:1661": "prasṛṣṭaṁ brāhmaṇa śreṣṭhaṁ dhanaṁ gṛhagataṁ mayā ||",
    "san-mu-kd6:1662": "sapta bodhyaṁgaratnāni sarvalokātigāni te |",
    "san-mu-kd6:1663": "prabodhayāmi yaiḥ suptām andhabhūtām imāṁ prajām ||",
    "san-mu-kd6:1664": "jitā mayā diśaḥ sarvāḥ pratiśatrur na vidyate |",
    "san-mu-kd6:1665": "catasro me parṣadaś ca caturaṁgaṁ balaṁ mama ||",
    "san-mu-kd6:1666": "adhyāvasāmi nagaraṁ pūrvabuddhaniṣevitam |",
    "san-mu-kd6:1667": "riddhyārāmopasaṁpannaṁ mārganirmitacatvaram ||",
    "san-mu-kd6:1668": "sūtrāntajātakākīrṇaṁ mahāpuruṣasevitam |",
    "san-mu-kd6:1669": "trayo vimokṣadvārāṇi smṛtyārakṣābhigopitam ||",
    "san-mu-kd6:1670": "hrīvyapatrāpyasaṁpannaḥ ahaṁ rājā tathāgataḥ |",
    "san-mu-kd6:1671": "dharmayuddhaṁ mayā dattaṁ dharmabherī parāhatā ||",
    "san-mu-kd6:1672": "citrāsya sabalaṁ māram abhiṣikto ’smi bodhaye |",
    "san-mu-kd6:1673": "subhāvitā apramāṇāḥ santi cābharaṇāni me ||",
    "san-mu-kd6:1674": "brāhmā vihārāś catvāraḥ kleśānāṁ parivāraṇāḥ |",
    "san-mu-kd6:1675": "parapravādā vihatā vidhvastā virūḍhīkṛtāḥ ||",
    "san-mu-kd6:1676": "mama samyaktvaṁ loke ’sminn ālokaṁ prāṇināṁ dadat |",
    "san-mu-kd6:1677": "chinna dṛg jñānaśastreṇa vivekaś cāyudhaṁ mama ||",
    "san-mu-kd6:1678": "riddhipādaḥ avasthānaṁ śamatho muṣṭisaṁgrahaḥ |",
    "san-mu-kd6:1679": "śīlaratho nandighoṣaḥ sārathir me vipaśyanaḥ ||",
    "san-mu-kd6:1680": "sannāhaḥ kṣāntiḥ sauratyaṁ saṁgrāmo mārgabhāvanaḥ |",
    "san-mu-kd6:1681": "kalāpaḥ paṁcendriyāṇi yebhir nivaraṇaṁ hatam ||",
    "san-mu-kd6:1682": "catvāraḥ samyakprahāṇā yebhiḥ kleśā nisūditāḥ |",
    "san-mu-kd6:1683": "śūrayuddhaṁ mayā dattaṁ dharmabherī mayā hatā |",
    "san-mu-kd6:1684": "vitrāsya sabalaṁ māram abhiṣikto ’smi bodhaye ||",
    "san-mu-kd6:1685": "avidyāṁ vidyayā hatvā skandhānām udayavyayam |",
    "san-mu-kd6:1686": "saṁgrāmaśīrṣam uttīrṇo buddho ’haṁ bodhaye prajām ||",
    "san-mu-kd6:1687": "trayo loke mahācaurā yair iyaṁ bādhyate prajā |",
    "san-mu-kd6:1688": "rāgo dveṣaś ca mohaś ca sarve te nāśitā mayā ||",
    "san-mu-kd6:1689": "arhaṁś ca dakṣiṇeyo ’smi ṣaḍabhijño balodyataḥ |",
    "san-mu-kd6:1690": "sukṣetre pratipannānām āhutīnāṁ pratigrahaḥ ||",
    "san-mu-kd6:1691": "ārabhya paramaṁ vīryam āsravā nihatā mayā |",
    "san-mu-kd6:1692": "mahāntam ogham uttīrṇo muhyamāneṣv avasthitaḥ ||",
    "san-mu-kd6:1693": "daṁṣṭrābalī yathā siṁha āsādya prāṇino vane |",
    "san-mu-kd6:1694": "samaṁ teṣu praharati bālye madhye mahallake ||",
    "san-mu-kd6:1695": "tathaiva loke saṁbuddho narasiṁho vināyakaḥ |",
    "san-mu-kd6:1696": "samaṁ dharmaṁ prakāśayati bālamadhyamahātmasu ||",
    "san-mu-kd6:1697": "āturasya ca me ha tvaṁ kāṁkṣāṁ vinaya gautama |",
    "san-mu-kd6:1698": "bhavān hi śalyahantrīṇāṁ varaś cālokavedinām ||",
    "san-mu-kd6:1699": "vinaya śāmya te kāṁkṣām adhimucyasva brāhmaṇa |",
    "san-mu-kd6:1700": "durlabhaṁ darśanaṁ bhavati saṁbuddhānāṁ yaśasvinām ||",
    "san-mu-kd6:1701": "yasyeha durlabho bhavati prādurbhāvaḥ kadācana |",
    "san-mu-kd6:1702": "so ’haṁ brāhmaṇa saṁbuddho dharmarājo niruttaraḥ ||",
    "san-mu-kd6:1703": "saṁbuddho ’smīti vadasi śailovāca tathāgatam |",
    "san-mu-kd6:1704": "pravartayasi kevalaṁ cakraṁ yathā gautama bhāṣase ||",
    "san-mu-kd6:1705": "senāpatiḥ ko bhavataḥ śrāvakaḥ śāstur ātmajaḥ |",
    "san-mu-kd6:1706": "yat tvayā vartitaṁ cakram anuvartayati paṇḍitaḥ ||",
    "san-mu-kd6:1707": "asti me śrāvako brahman sadṛśaḥ prajñayātmajaḥ |",
    "san-mu-kd6:1708": "upatiṣya iti khyātaḥ śāriputro bahuśrutaḥ ||",
    "san-mu-kd6:1709": "sarvagranthavisaṁyukta upaśānto nirāsravaḥ |",
    "san-mu-kd6:1710": "yan mayā vartitaṁ cakram anuvartayati paṇḍitaḥ ||",
    "san-mu-kd6:1711": "aho saṁbuddha āścaryam aho śrāvakasaṁpadaḥ |",
    "san-mu-kd6:1712": "lokeṣv āścaryam utpannam aho ratnatrayaṁ param ||",
    "san-mu-kd6:1713": "ahaṁ vadāmi bhadraṁ te śrāvakatvam upāgataḥ |",
    "san-mu-kd6:1714": "aho dharmarasaṁ pītvā bhaviṣyāmi sunirvṛtaḥ ||",
    "san-mu-kd6:1715": "prahṛṣṭacittasaṁkalpaḥ saṁvyagro brāhmaṇas tataḥ |",
    "san-mu-kd6:1716": "vivekacittasaṁkalpa idaṁ parṣadam abravīt ||",
    "san-mu-kd6:1717": "idaṁ bhavantaḥ śṛṇuta cakṣuṣmān bhāṣate yathā |",
    "san-mu-kd6:1718": "śalyahantā mahādhyāyī vane nadati siṁhavat ||",
    "san-mu-kd6:1719": "ya icchanty anugacchantu ye necchanti vrajantu te |",
    "san-mu-kd6:1720": "adyaiva pravrajiṣyāmi varaprajñasya śāsane ||",
    "san-mu-kd6:1721": "sucīrṇe brahmacarye ’smin mārge caiva subhāvite |",
    "san-mu-kd6:1722": "pravrajyā saphalā bhavaty apramādavihāriṇaḥ ||",
    "san-mu-kd6:1723": "rocate ced iyaṁ tava pravraja jinaśāsane |",
    "san-mu-kd6:1724": "chitveha brāhmaṇa jaṭe pravrajiṣyāmahe vayam ||",
    "san-mu-kd6:1725": "prahṛṣṭacittasaṁkalpo daśāṁgulikṛtāṁjaliḥ |",
    "san-mu-kd6:1726": "avadad brāhmaṇaḥ śailo dhṛtvaikāṁsaṁ sacīvaram ||",
    "san-mu-kd6:1727": "paṁcaśatā māṇavā ete tiṣṭhanti prāṁjalīkṛtāḥ |",
    "san-mu-kd6:1728": "labhemahe sādhu mune pravrajyām upasaṁpadam ||",
    "san-mu-kd6:1729": "tataḥ kāruṇikaḥ śāstā maharṣir anukampakaḥ |",
    "san-mu-kd6:1730": "ehi bhikṣave ity āha sa teṣām upasaṁpadā ||",
    "san-mu-kd6:1731": "śāriputro mahāprajño maudgalyāyana ṛddhimān |",
    "san-mu-kd6:1732": "brāhmaṇa kapphiṇasthaviraḥ pratibhānagatiṁ gataḥ ||",
    "san-mu-kd6:1733": "nadīsundarikātīre vanaṣaṇḍe manorame |",
    "san-mu-kd6:1734": "tāṁs tatrāvadan sthavirāḥ pratibhāneṣu kovidāḥ ||",
    "san-mu-kd6:1735": "tebhyas taṁ dharmam ājñāya kathāṁ tatrānulomikīm |",
    "san-mu-kd6:1736": "na cirasya visaṁyuktā uttamārthe pratiṣṭhitāḥ ||",
    "san-mu-kd6:1737": "te dṛṣṭalābhāḥ sukhitā dṛṣṭadharmābhinirvṛtāḥ |",
    "san-mu-kd6:1738": "te paśyanti pramuditāḥ saṁbuddhaṁ lokanāyakam ||",
    "san-mu-kd6:1739": "saddharmaṁ ca dhanaśreṣṭhaṁ śikṣāṁ ca jinavarṇitām |",
    "san-mu-kd6:1740": "namasyanty apramādaṁ ca samādhiṁ pratisaṁstaram ||",
    "san-mu-kd6:1741": "tasmād ihātmakāmena māhātmyam abhikāṁkṣatām |",
    "san-mu-kd6:1742": "buddhaṁ dharmaṁ ca saṁghaṁ ca satkṛtiṁ śaraṇaṁ vrajet ||",
    "san-mu-kd6:1743": "etad dhi śaraṇaṁ loke varṇitaṁ tat tvadarśinā |",
    "san-mu-kd6:1744": "upadrutānāṁ trastānāṁ sarvasaukhyapradāyakam ||",
    "san-mu-kd6:1745": "ādityabuddho buddhasya dharmyaṁ māhātmyam uttamam |",
    "san-mu-kd6:1746": "śāsanaṁ dharmarājasya bhajen mokṣārthikaḥ sadā ||",
    "san-mu-kd6:1747": "kaineyagāthāḥ samāptāḥ ||",
    "san-mu-kd6:1748": "atha bhagavān kāśīṣu janapadeṣu cārikāṁ caran kāśīpaṭṭam anuprāptaḥ | tasmiṁś ca kāśīpaṭṭe śobhitapūrviṇau dvau pitāputrau pravrajitau | putraḥ kathayati | bhagavān śrāvakasaṁghaḥ kāśīṣu janapade cārikāṁ carann ihānuprāptaḥ śrāntakāyo bhagavān bhikṣusaṁghaś ca | yan nu vayaṁ bhagavantaṁ saśrāvakasaṁghaṁ yavāgūpānenopanimantrayāmaḥ | tat kiṁ tvaṁ peyāṁ samudānayasi āhosvid bhikṣusaṁgham upanimaṁtrayasīti | gaccha tvaṁ bhikṣusaṁgham upanimaṁtraya | ahaṁ peyāṁ samudānayāmīti | tena bhikṣusaṁgha upanimaṁtritaḥ | so ’py ādarśaṁ gṛhītvā vīthīṁ gataḥ | tena tasyāṁ śreṣṭhī dṛṣṭo dīrghakeśaśmaśruḥ | tasya tenādarśa upadarśitaḥ | sa kathayati | ārya etad apy asti te kauśalyam | sa kathayati | asti | avatāraya | so ’vatārayitum ārabdho gṛhapatir middham avakrāntaḥ | avatārite pratibuddhaḥ | sa kathayati | āryāvatāritam | gṛhapate avatāritam | saṁtuṣṭaḥ kathayati | ārya atīva parituṣṭo ’smi | vada kaṁ te varam anuprayacchāmīti | sa kathayati | mayā buddhapramukho bhikṣusaṁgho yavāgūpānenopanimantritaḥ | yavāgūm anuprayaccheti | sa kathayati | ārya kiṁ te yavāgūpānena | praṇītaṁ khādanīyabhojanīyam anuprayacchāmi | gacchopanimaṁtrayasveti | ārogyam ity uktvāsau prakrāntaḥ | tato ’sau gṛhapatiḥ śuci praṇītaṁ khādanīyabhojanīyaṁ pūrvavad yāvat purastād bhikṣusaṁghasya prajñapta evāsane niṣaṇṇas tatra praṇītaṁ khādanīyabhojanīyaṁ cāryate | bhikṣavaḥ saṁlakṣayanti | vayaṁ lūhenopanimaṁtritāḥ | ayaṁ ca praṇīta āhāraḥ | kathaṁ vayaṁ pratigṛhṇīma iti | te na pratigṛhṇanti | etat prakaraṇaṁ bhikṣavo bhagavata ārocayanti | bhagavān āha | yadi lūhenopanimantritaḥ praṇītaṁ labhate paribhoktavyam | nātra kaukṛtyaṁ karaṇīyam |",
    "san-mu-kd6:1749": "bhagavān saṁlakṣayati | yaḥ kaścid ādīnavo bhikṣavo jātīyaṁ bhāṇḍaṁ dhārayanti | tasmān na bhikṣuṇā śilpam upadarśayitavyam | na tāvajjātīyena tāvajjātīyaṁ bhāṇḍam upasthāpayitavyam | upasthāpayati sātisāro bhavati sthāpayitvā vaidyapūrviṇāṁ śastrakoṣaṁ kāyasthapūrviṇām api bhājanaṁ sūcikapravrajitānāṁ sūcīgṛham iti |",
    "san-mu-kd6:1750": "bhagavān malleṣu janapadeṣu cārikāṁ caran pāpām anuprāptaḥ | pāpāyāṁ viharati jalūkāvanaṣaṇḍe | pāpāyāṁ roco nāma mallamahāmātraḥ prativasati | āyuṣmataḥ ānandasya mātulaḥ | so ’tīvāśrāddhaḥ | aśrauṣuḥ pāpeyā mallā bhagavān malleṣu janapadeṣu cārikāṁ caran pāpām anuprāptaḥ pāpāyāṁ viharati jalūkāvanaṣaṇḍa iti | śrutvā ca punaḥ saṁjalpaṁ kurvanti | bhavantaḥ śrūyate bhagavān malleṣu janapade cārikāṁ caran pāpām anuprāptaḥ pāpāyāṁ viharati jalūkāvanaṣaṇḍa iti | saced asmākam ekaiko buddhapramukhaṁ bhikṣusaṁghaṁ bhojayiṣyati apare ’vakāsaṁ na lapsyante | sarvathā kriyākāraṁ vyavasthāpayāmaḥ | na kenacid asmākam ekākinā buddhapramukho bhikṣusaṁgho bhojayitavyaḥ | samastā eva vayaṁ bhojayiṣyāmaḥ | yo yuṣmākam ekākī bhojayati sa gaṇena ṣaṣṭiṁ kārṣāpaṇān daṇḍya iti | atha pāpeyā mallāḥ sarve saṁbhūya yena bhagavāṁs tenopasaṁkrāntāḥ | upasaṁkramya bhagavataḥ pādau śirasā vanditvā ekānte niṣaṇṇāḥ | ekāntaniṣaṇṇān pāpeyān mallān bhagavān dharmyayā kathayā saṁdarśya pūrvavad yāvat saṁpraharṣya tūṣṇīm | atha pāpeyā mallā utthāyāsanād ekāṁsam uttarāsaṁgaṁ kṛtvā yena bhagavāṁs tenāṁjaliṁ praṇamayya bhagavantam idam avocat | adhivāsayatv asmākaṁ bhagavan śvo ’ntargṛhe bhaktena sārdhaṁ bhikṣusaṁghena | adhivāsayati bhagavān pāpeyānāṁ mallānāṁ tūṣṇīṁbhāvena | atha pāpeyā mallā bhagavatas tūṣṇīṁbhāvenādhivāsanāṁ viditvā bhagavato bhāṣitam abhinandyānumodya bhagavataḥ pādau śirasā vanditvotthāyāsanāt prakrāntaḥ | roco mallamahāmātras tatraivāsthāt | sa āyuṣmatā ānandenoktaḥ | roca kiṁ tvaṁ śrāddhaḥ saṁvṛttaḥ | sa kathayati | nāhaṁ śrāddhaḥ saṁvṛttaḥ | kin tu gaṇena kriyākāraḥ kṛtaḥ | pūrvavad yāvat ṣaṣṭiṁ kārṣāpaṇān daṇḍya iti | tvaṁ nāma daṇḍabhayād bhagavantaṁ darśanāyopasaṁkrāntaḥ | evaṁ bhadantānanda | athāyusmān ānando rocaṁ mallamahāmātram ādāya yena bhagavāṁs tenopasaṁkrāntaḥ | upasaṁkramya bhagavantam idam avocat | ayaṁ bhadanta roco mallamahāmātro na buddhe ’bhiprasanno na dharme na saṁghe ’bhiprasannaḥ | sādhv asya bhagavāṁs tathā dharmaṁ deśayed yathaiṣa buddhe ’bhiprasīded dharme saṁghe abhiprasīded iti | adhivāsayati bhagavān āyuṣmata ānandasya tūṣṇīṁbhāvena | atha bhagavatā rocasya mahāmātrasya tādṛśī dharmadeśanā kṛtā yāṁ śrutvā roco mallamahāmātro buddhe ’bhiprasanno dharme saṁghe ’bhiprasannaḥ | atha roco mallamahāmātraḥ utthāyāsanād ekāṁsam uttarāsaṁgaṁ kṛtvā yena bhagavāṁs tenāṁjalīṁ praṇamayya bhagavantam idam avocat | adhivāsayatu me bhagavān śvo ’ntargṛhe bhaktena sārdhaṁ bhikṣusaṁghena | nimantrito ’smi roca tatprathamataḥ pāpeyair mallaiḥ | adhivāsayatu me bhagavān ahaṁ tathā kariṣyāmi yathā pāpeyā mallā anujñāsyanti | sacet te roca pāpeyā mallā anujñāsyanti evaṁ te ’ham adhivāsayāmi | atha roco mallamahāmātro bhagavataḥ pādau śirasā vanditvotthāyāsanāt prakrānto yena pāpeyā mallās tenopasaṁkrāntaḥ | upasaṁkramya pāpeyān mallān idam avocat | āgamayantu tāvad bhavanto yāvad ahaṁ tatprathamataraṁ bhagavantaṁ bhojaye bhikṣusaṁghaṁ ca | paścād yuṣmākam api na duṣkaraṁ bhaviṣyati bhagavantaṁ bhojayituṁ bhikṣusaṁghaṁ ca | te kathayanti | asmābhis tatprathamataraṁ buddhapramukho bhikṣusaṁgha upanimantrito na vayam anujānīma iti | sa kathayati | yadi nānujānītha ekaṁ khādyakaṁ cārayāmi pānakaṁ ceti | tatra ye śrāddhās te kathayanti | bhavanta aśrāddha eṣaḥ | anujānīmaḥ sacet saṁghagatā tena dakṣiṇā pratiṣṭhāpitā bhavati | tair anujñātam | tatas tena śilpina āhūya uktāḥ | bhavantas tādṛśaṁ khādyakaṁ sajjīkuruta yenaikenaiva paryāptir bhavati ahaṁ sarvopakaraṇāni dadāmīti | tena nānāsugandhidravyādisaṁyutāny upakaraṇāni dattāni | tair nānāsugandhidravyaparipūrṇaṁ khādyakaṁ kṛtam | yenaikenaivaikasya paryāptir bhavati | atha pāpeyā mallās tām eva rātriṁ śuci praṇītaṁ khādanīyabhojanīyaṁ samudānīya pūrvavad yāvat purastād bhikṣusaṁghasya prajñapta evāsane niṣaṇṇāḥ | tato roco mallamahāmātraḥ khādyakaṁ cārayitum ārabdhaḥ pānakaṁ ca | bhikṣavaḥ kaukṛtyena na paribhuṁjanti | bhagavān āha | dānapatir avalokayitavya iti | bhikṣubhiḥ pāpeyā mallā avalokitāḥ | kathayanti | āryā lakṣitā vayaṁ rocena mallamahāmātreṇa | pratigṛhṇīdhvam iti | tato rocena mallamahāmātreṇa khādyakaṁ cāritam | tenaiva bhikṣūṇāṁ paryāptir jātā | bhagavān dakṣiṇādeśanāṁ kṛtvā prakrāntaḥ | pāpeyānāṁ mallānām asāv āhāraḥ paribhogaṁ na gataḥ |",
    "san-mu-kd6:1751": "aparasmin divase bhikṣavaḥ piṇḍapātaṁ praviṣṭāḥ | brāhmaṇagṛhapatibhir ucyante | ehi buddha ehi dharma ehi saṁgha idaṁ gṛhāṇeti | bhikṣavaḥ kaukṛtyena pratigṛhṇanti | bhagavān āha | praṣṭavyaḥ kiṁ mamānuprayacchatha āhosvid yo ’sau bhagavān dvipadānām agrya iti | yadi kathayanti yo ’sau bhagavān dvipadānām agrya iti | na svīkartavyam | atha kathayanti | tvam evāsmākaṁ buddha iti pratigrahītvyam | nātra kaukṛtyaṁ karaṇīyam | evaṁ dharme vaktavyaṁ yo ’sau virāgāṇām agrya iti | saṁghe vaktavyaṁ yo ’sau gaṇānām agrya iti | vistareṇa yojayitavyam |",
    "san-mu-kd6:1752": "śrāvastyāṁ nidānam | anyatamena gṛhapatinā buddhapramukho bhikṣusaṁgho jentākenopanimantritaḥ | tena khalu samayenāyuṣmān svātir navāgatas taruṇo ’cirapravrajitaḥ acirāgata imaṁ dharmavinayam | sa saṁlakṣayati | uktaṁ bhagavatā yaiś cālpaṁ dattaṁ yaiś ca prabhūtaṁ dattaṁ yaiś ca praṇītaṁ dattaṁ yaiś cāttamanaskaiḥ parikarma kṛtaṁ yaiś ca prasannacittair abhyanumoditaṁ sarve te puṇyasya bhāgino bhavanti | yanv ahaṁ parikarma kuryām iti | sa kāṣṭhaṁ pāṭayitum ārabdho yāvad anyatamasmāt pūtidārusuṣirān niṣkramyāśīviṣeṇa dakṣiṇe pādāṅguṣṭhe dṛṣṭaḥ | sa viṣeṇa saṁmūrchito bhūmau patito lālā vāhayati mukhaṁ ca vibhaṇḍayati akṣiṇī ca saṁparivartayati | sa tathā vihvalo brāhmaṇagṛhapatibhir dṛṣṭaḥ | te kathayanti | bhavantaḥ katarasyāyaṁ gṛhapateḥ putra iti | aparaiḥ samākhyātam | amukasya iti | te kathayanti | anāthānāṁ śramaṇaśākyaputrīyāṇāṁ madhye pravrajitaḥ | yadi na pravrajito ’bhaviṣyat jñātibhir asya cikitsā kāritā abhaviṣyad iti | etat prakaraṇaṁ bhikṣavo bhagavata ārocayanti | bhagavān āha | vaidyaṁ pṛṣṭvā cikitsā kartavyeti | bhikṣubhir vaidyaḥ pṛṣṭaḥ | sa kathayati | āryā vikṛtabhojanam anuprayacchateti | etat prakaraṇaṁ bhikṣavo bhagavata ārocayanti | bhagavān āha | dātavyaṁ vaidyopadeśeneti | bhikṣavo na jānate kīdṛśaṁ vikṛtabhojanam iti | tair vaidyaḥ pṛṣṭaḥ | sa kathayati | āryā yuṣmākam eva śāstā sarvajño bhagavān sarvadarśī sa eva jñāsyatīti | bhikṣavo bhagavata ārocayanti | bhagavān āha | vikṛtabhojanaṁ bhikṣava uccāraḥ prasrāvaś chāyikā mṛttikā ca | tatra uccāraḥ acirajātakānāṁ vatsakānāṁ teṣām eva ca prasrāvaḥ | chāyikā paṁcānāṁ vṛkṣāṇām | kāṁcanaya kamībalasyāśvatthasyodumbarasya nyagrodhasya | mṛttikā pṛthivyāṁ caturaṁgulam apanīyoddhartavyā iti vikṛtabhojanam iti |",
    "san-mu-kd6:1753": "tato bhikṣubhir āyuṣmataḥ svāter vikṛtabhojanaṁ dattam | tathāpi na svasthībhavati | etat prakaraṇaṁ bhikṣavo bhagavata ārocayanti | bhagavān āha | śakṣyasi tvam ānanda mamāntikān mahāmāyūrīṁ vidyām udgṛhya paryavāpya svāter bhikṣo rakṣāṁ kartuṁ paritrāṇaṁ parigrahaṁ viṣadūṣaṇaṁ daṇḍaparihāraṁ viṣanāśanaṁ sīmābandhaṁ dharaṇībandhaṁ ca | bhāṣatāṁ bhagavān śroṣyāmi | atha bhagavāṁs tasyāṁ velāyām imāṁ mahāmāyūrīṁ vidyāṁ bhāṣate sma |",
    "san-mu-kd6:1754": "namo buddhāya namo dharmāya namaḥ saṁghāya |",
    "san-mu-kd6:1755": "tadyathā amale vimale nirmale maṁgale hiraṇye hiraṇyagarbhe bhadre subhadre samantabhadre śrībhadre sarvārthasādhani paramārthasādhani sarvānarthapraśamani | sarvamaṅgalasādhani | manase | mānase | mahāmānase | acyute adbhute atyadbhute mukte mocani mokṣaṇi araje viraje | amṛte | amare amaraṇi brahme brahmasvare pūrṇe pūrṇamanorathe mukte jīvati rakṣā svātiṁ sarvopadravabhayarogebhyaḥ svāhā |",
    "san-mu-kd6:1756": "evaṁ bhadantety āyuṣmān ānando bhagavato ’ntikān mahāmāyūrīṁ vidyām udgṛhya paryavāpya svāter bhikṣoḥ svastyayanaṁ kṛtam | nirviṣaś ca saṁvṛtto yathā paurāṇaḥ |",
    "san-mu-kd6:1757": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | āscaryaṁ bhagavan yāvac ca bhagavatā mahāmāyūrī vidyā upakarā bahukarā ca | na bhikṣava etarhi yathā mamātīte ’py adhvany akṣaṇapratipannasya vinipatitaśarīrasyāpi mahāmāyūrī vidyārājā upakarā bahukarā ca | tac chrūyatām |",
    "san-mu-kd6:1758": "bhūtapūrvaṁ bhikṣavo himavati parvatarāje dakṣiṇe pārśve suvarṇāvabhāso nāma mayūrarājaḥ prativasati sma | so ’nayā mahāmāyūryā vidyayā kālyaṁ svastyayanaṁ kṛtvā divā svastyayanena viharati | so ’yaṁ svastyayanaṁ kṛtvā rātrau svastyayanena viharati | so ’pareṇa samayena saṁbahulābhir vanamayūrībhiḥ sārdham ārāmeṇārāmam udyānenodyānaṁ parvatapārśveṇa parvatapārśvam atyarthaṁ kāmarāgaraktaḥ kāme ’nugṛddho grathito mūrchito madamattaḥ pramūḍhaḥ pramūrchitaḥ pravicaran prasādād anyataraṁ parvatavivaram anupraviṣṭaḥ | sa tatra dīrgharātraṁ pratyarthikaiḥ pratyamitrair hiṁsakair avatāraprekṣibhir mayūrapāśair baddhaḥ | so ’py atra madhyagataḥ pramūḍhaḥ smṛtiṁ ca labdhvā imām eva mahāmāyūrīṁ vidyāṁ manasyakārṣīt | tadyathā amale vimale nirmale maṅgalye hiraṇye hiraṇyagarbhe bhadre subhadre samantabhadre śrībhadre sarvārthasādhani paramārthasādhani sarvānarthapraśamani sarvamaṅgalyasādhani manasi mānasi mahāmānasi acyute adbhute atyadbhute mukte mocani mokṣaṇi araje viraje amare amṛte amaraṇi brahme brahmasvare pūrṇe pūrṇamanorathe vimukte jīvati rakṣa māṁ sarvopadravebhyaḥ svāhā |",
    "san-mu-kd6:1759": "sa mayūrapāśāṁś chitvā niṣpalānaḥ | kiṁ manyadhve bhikṣavo yo ’sau suvarṇāvabhāso nāma mayūrarājas tena kālena tena samayena | tadāpi mama mahāmāyūrī vidyā upakarā ca bahukarā ca etarhy api mama mahāmāyūrī vidyā upakarā ca bahukarā ceti | paśya bhadanta yāvac ca bhagavataḥ svāter bhikṣor vidyayā svastyayanaṁ kṛtam | na bhikṣava etarhi yathātīte ’py adhvani | tac chrūyatām |",
    "san-mu-kd6:1760": "bhūtapūrvaṁ bhikṣavo vārāṇasyāṁ nagaryāṁ nāgamaṇḍaliko ’nyatamaḥ kṣatriyadārakaḥ sarpeṇa dṛṣṭaḥ | sa kālagataḥ | nāgamaṇḍalikena vidyayā tasya svāsthyaṁ kṛtam | kiṁ manyadhve bhikṣavo yo ’sau nāgamaṇḍalikaḥ ahaṁ sa tena kālena tena samayena | yo ’sau dārakaḥ svātir bhikṣus tena kālena tena samayena |",
    "san-mu-kd6:1761": "bhaiṣajyavastu samāptam ||"
}