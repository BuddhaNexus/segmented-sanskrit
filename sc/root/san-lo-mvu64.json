{
    "san-lo-mvu64:0": "Mahāvastu",
    "san-lo-mvu64:1": "64. The Second Avalokita Sūtra",
    "san-lo-mvu64:2": "evaṁ mayā śrutaṁ ekasmiṁ samaye bhagavāṁ vaiśālyām āmrapālīvane mahatā bhikṣusaṁghena sārdhaṁ mahatā ca bodhisatvagaṇena || atha khalu viśuddhamati bhikṣur utthāyāsanād ekāṁśaṁ cīvaraṁ prāpayitvā dakṣiṇaṁ jānumaṇḍalaṁ pṛthivyāṁ pratisthāpayitvā yena  bhagavāṁs tenāṁjaliṁ praṇāmayitvā bhagavantam etad uvāca || yad bhagavatā bodhisatvabhūtena bodhimaṇḍaṁ upasaṁkramitvā bodhimaṇḍe sthihitvānāvalokitaṁ sarvalokahitāya sarvalokasukhāya taṁ bhagavāṁ nirdiśatu taṁ bhaviṣyati bahujanahitāya bahujanasukhāya lokānukampāya mahato janakāyasyārthāya hitāya sukhāya devānāṁ ca manuṣyāṇāṁ ca bodhisatvānāṁ ca mahāsatvānāṁ mahanto dharmāloko kṛto bhaviṣyati āśvāso ca datto bhavati || atha khalu viśuddhamatir bhikṣuḥ tāye velāye imāṁ gāthām abhāṣi ||",
    "san-lo-mvu64:3": "kathaṁ tvaṁ lokapradyota aprameya nirupadhi |",
    "san-lo-mvu64:4": "nairaṁjanāṁ tarito si hitāya sarvaprāṇināṁ ||",
    "san-lo-mvu64:5": "ye nimittā abhūt tatra taramāṇe narottame |",
    "san-lo-mvu64:6": "vyākarohi mahāvīra tathāgata mahāmuni ||",
    "san-lo-mvu64:7": "yathā te lokapradyota bodhimaṇḍo alaṁkṛto |",
    "san-lo-mvu64:8": "tathā hi me pṛcchito brūhi arthakāmahitaṁkaraṁ ||",
    "san-lo-mvu64:9": "yathā uttamā bodhi prāptā tvayā lokasya cetiya |",
    "san-lo-mvu64:10": "yathā pāpīmaṁ prahanesi kṛṣṇabandhuṁ sasainyakaṁ ||",
    "san-lo-mvu64:11": "daśa te balā svayaṁbhū satvasāra niruttarā |",
    "san-lo-mvu64:12": "+ + + + + + + + + + + + + + + + + + + + + + + + ṛddhiprabhāvo tha pratapasi diśā sarvā sārthavāha naramarupūjita śatakṛtvo maharṣe | kramasi yathaiva hansarājā himavarapāṇḍaro śuddho dhārtarāṣṭro varasuravara akilaṁtakāyo | vrajasi diśato vidiśā tāvad eva devāsuranāgayakṣasaṁghā marubhavanā kṛtvā  sarvajihmavarṇasthūṇāṁ | yathaiva dagdhāṁ sthūṇāṁ suvarṇabimbaṁ abhibhavati tathā śāstā sarvalokam abhibhavati | kusumito ratnakāyo lakṣaṇehi yathā gagaṇaṁ pratipūraṁ tārakehi | puṇyaśatasahasrehi koṭi parā na vidyati sugatasya ekanāme ||",
    "san-lo-mvu64:13": "na te sti kocit samasamo sarvaloke kuto viśiṣṭo tāvad eva sarvā saṁprabhāsi daśa diśatā samantā sahasraraśmi yathā antarīkṣe || alaṁkṛtas te daśabala ātmabhāvaḥ dvātriṁśakavacitalakṣaṇehi ghanāto mukto yathā kārtikasmiṁ cadro va śobhate || yathā tārakehi sahasraśītiṁ caturo aśīti anyaś caraṁ śāstu yehi ghoṣo aṁgasahasrehi avikalyā paṁcapurā parigṛhītā bhagavato yehi bhagavato vācā || mukhato gandho bhagavato candanasya pravāyate | atuliyam aprameyaṁ buddhakṣetraṁ aparimitaṁ bharitvā sameti khila doṣamohaṁ | trisāhasrā sarvā yadi pi lokadhātu pūrā bhave śikhāśiri sarṣapehi śakyaṁ gaṇetuṁ syāt sarṣapā ekamuhūrte vicakṣaṇena na tv eva śakyaṁ gaṇayituṁ sarvasatvadhātū daśasu diśāsu aparimitā anantā yā hi bhagavato candanasya ghrāyitvā gandhaṁ pratilabhe | kṣāntibhūmi dhīra atulya mahākaruṇāvīra mahāpratāpabalavāṁ bhiṣaja satvānāṁ | nātha anupalipta dakṣiṇeya śaraṇavrajatāṁ jinapravara svayaṁbho || kas tṛptiṁ hi janaye tvāṁ stuvanto || tathā hi balo bhagavataḥ aprameyo || anantavarṇaṁ hatarāgaṁ śāntacittaṁ śaraṇaṁ vrajema tvā abhibhuṁ anabhibhūtaṁ || bhaveya antaṁ gagaṇaṁ vrajato śakyaṁ samudraṁ pi tataḥ kṣapetuṁ na śakyaṁ  jine balapramāṇaṁ kṣapetuṁ | tathā hi saṁbuddho saṁbhūtabalo || siṁhaṁ narendraṁ daśabalaṁ aprameyaṁ pṛcchāmi || vīra hatarāga śāntaṁ cittaṁ jñānena śuddhā daśadiśatā asaṁgatitā sa me praśnaṁ hitakara vyākarohi ||",
    "san-lo-mvu64:14": "kalpakoṭisahasrāṇi aprameyam acintiyā |",
    "san-lo-mvu64:15": "carito bhoti arthāya sarvajño dvipadottamo ||",
    "san-lo-mvu64:16": "dānaṁ śīlaṁ ca kṣānti ca dhyānāni ca niṣevitā |",
    "san-lo-mvu64:17": "prajñā ca caritā pūrvaṁ kalpakoṭiśatāṁ bahūṁ ||",
    "san-lo-mvu64:18": "āgneyamaṇīnāṁ yā ābhā gagane vidyutāna vā |",
    "san-lo-mvu64:19": "nakṣatrāṇāṁ cāpi yā ābhā jihmavarṇā bhavanti tā ||",
    "san-lo-mvu64:20": "nāsti devo vā nāgo vā yakṣo kambhāṇḍarākṣaso |",
    "san-lo-mvu64:21": "yasya etādṛśakāyo yathā te naranāyaka ||",
    "san-lo-mvu64:22": "surāsuravarapūjanīyo gurukṛtavandito saktṛto maharṣe prabhaṁkara dvipadendra satvasāravara puruṣarṣabha cetiyaṁ narāṇāṁ | bhrūvivaralalāṭe ūrṇābhāgo yathā gagane suviśuddharaśmi rājate bhagavato yathā kārtike māse vimalo virocate candro pūrṇamāsyāṁ || nīlavimalanetrā nāyakasya surucirotpalavarṇasaṁnikāśā vimalā śubhā prabhā || saṁrocate ca sukhajananā naranārīṇāṁ narendradantā vimalapāṇḍarā sujātasamasahitā himavarasannikāśā  mukhaṁ dalavarasaṁprakāśaṁ daśabala tathā viśadaṁ | te śāstunaḥ taruṇasukhumaraśmībhir āstṛtā vararasavatī śobhati jihvā nāyakasya prabālakasamatulyavarṇā ca divyā bahujanasaṁjñāpanī | sukhaṁdadaṁ ca ābhājālena baddhaṁ lalāṭaṁ sabhrūmukhaṁ ca śobhe yathaiva candramaso | sukhasamāhitanīlā daśabala bhagavato śīrṣe keśā | śākyasiṁha grīvā te śobhe yathā suvarṇakambu yathā ovāhā ca jina samā | abhedyo siṁhārdhapūrvo bhagavato ātmabhāvo | prabhāsi loke diśatā samantā | viśiṣṭavākya atulasamudra karmavipākaṁ karohi imāṁ girāṁ bhāṣamāṇaḥ sarvas te loko abhinamate āvarjito karito pṛṣṭvā daśanakha-aṁjalīhi ||",
    "san-lo-mvu64:23": "evam ukte bhagavāṁ viśuddhamariṁ bhikṣuṁ etad avocat* || sādhu sādhu bhikṣu sādhu khalu punas te bhikṣu yas tvaṁ tathāgatam etam arthaṁ paripṛcchitavyaṁ manyasi | śobhanaṁ te bhikṣu pratibhānaṁ bhadrikā parimīmānsā yad evaṁ hi bhikṣu pratibhāyasi | evaṁ pi teṣāṁ kulaputrāṇāṁ karmavipākā pratibhāyanti yeṣām ayaṁ dharmaparyāyo hastagato bhaviṣyati | na te mārasya pāpīmato vasagatā bhaviṣyanti | nāpi teṣāṁ manuṣyā vā amanuṣyā vā avatāraṁ labhiṣyanti || tat kasya hetoḥ || udārakuśalamūlacaritā te hi bhikṣū te hi satvā yeṣāṁ arthāya tvaṁ etam arthaṁ paripṛcchasi bodhisatvānāṁ mahāsatvānāṁ | tvaṁ bhikṣu satvānām arthāya tathāgatam etam arthaṁ paripṛcchitavyaṁ manyasi yam idaṁ bodhisatvānāṁ lokapariṇāyakānāṁ sarvasatvacārikaviśeṣasaṁprasthitānāṁ | tvaṁ bhikṣu satvānām arthāya tathāgataṁ  paripṛcchasi yam idaṁ bodhisatvānāṁ mahāsatvānāṁ lokapariṇāyakānāṁ sarvasaṁśayacchedaprabhedakauśalyasamanvāgamasaṁprasthitānāṁ | bhikṣu satvānām arthāya tathāgatam etam arthaṁ paripṛcchesi yam idaṁ bodhisatvānāṁ mahāsatvānāṁ lokapariṇāyakānāṁ dānaviśeṣābhiyuktānāṁ kṣāntiviśeṣābhiyuktānāṁ dhyānaviśeṣābhiyuktānāṁ prajñāviśeṣābhiyuktānāṁ || atha khalu bhagavāṁ tāye velāye imāṁ gāthām abhāṣi ||",
    "san-lo-mvu64:24": "tuṣite bhavane divya otaritvā himasamo nāgo bhavitva ṣaḍviṣāṇo |",
    "san-lo-mvu64:25": "rājño agramahiṣīṁ praviṣṭo kukṣiṁ tato trisāhasra prakampe lokadhātu ||",
    "san-lo-mvu64:26": "tada suvipula ābhā suvarṇavarṇā imaṁ sarvaṁ sāhasralokadhātuṁ |",
    "san-lo-mvu64:27": "upari yāvabhavagraṁ prajvalante yada jinaḥ kukṣiṁ praviṣṭo saṁprajāno ||",
    "san-lo-mvu64:28": "śakraśatasahasraṁ sabrahmakoṭyo jinaṁ varakukṣigataṁ namasya nityaṁ |",
    "san-lo-mvu64:29": "upāgami divase pi ardharātre na ca vraji ime avisarjitā kadācit* ||",
    "san-lo-mvu64:30": "tūryaṁ ca śatasahasrasaṁpraghuṣṭaṁ upari nabhaṁ sphuṭaṁ sarvadevatāhi |",
    "san-lo-mvu64:31": "divyaṁ prahāya candanasya cūrṇaṁ atha punar anye patākacchatrahastā ||",
    "san-lo-mvu64:32": "+ + + + + + + + + divyā pravarṣi varakusumā ca utpalasya |",
    "san-lo-mvu64:33": "madhukarakaraviṁkā suvarṇamālyā yāva jino kukṣiṁ praviṣṭo saṁprajāno ||",
    "san-lo-mvu64:34": "yada jāyethā buddho satvasāro devānaṁ indro dhāraye saṁhṛṣṭaḥ |",
    "san-lo-mvu64:35": "vastraṁ viśiṣṭaṁ suruciraṁ kauśikeyaṁ jāmbunadasya samanibhaṁ kāṁcanasya ||",
    "san-lo-mvu64:36": "yadā ca bhūmisthito bodhisatvo sapta padāṁ cakrame hṛṣṭacitto |",
    "san-lo-mvu64:37": "ahaṁ khu loke asadṛśaṁ kariṣyaṁ antaṁ jarāya maraṇakriyāya ||",
    "san-lo-mvu64:38": "tadā prakampe vasumati ṣaḍvikāraṁ ābhā ca muktā diśatā samantā |",
    "san-lo-mvu64:39": "divyā śabdā pravāditā antarīkṣe aśīti sahasrā abhu devatānāṁ ||",
    "san-lo-mvu64:40": "divyā ca cūrṇā nabhato pravarṣe candanasya suvarṇaśubhā devaputrā |",
    "san-lo-mvu64:41": "mandāravehi okire bodhisatvaṁ prāmodyajātā maru hṛṣṭacittā ||",
    "san-lo-mvu64:42": "ekūnatriṁśo vayasānuprāpto paripācayitvā jagadbodhisatvo |",
    "san-lo-mvu64:43": "tyajitva rājyaṁ ratanavarāṁ ca sapta kāṣāyavastro abhu bodhisatvo ||",
    "san-lo-mvu64:44": "so pravrajitva vidu bodhisatvo ṣaḍvarṣayugaṁ care duṣkarāṇi |",
    "san-lo-mvu64:45": "so māgadhasya vijitaṁ praviṣṭo grāmikadhītā dṛśi bodhisatvaṁ ||",
    "san-lo-mvu64:46": "suvarṇapātrīṁ ca udagracitto bhṛṁgāraṁ gṛhya ratanavicitraṁ |",
    "san-lo-mvu64:47": "aṣṭāṅgapetaṁ śubhapāripūrṇaṁ tada ācamesi ṛṣi bodhisatvo ||",
    "san-lo-mvu64:48": "balenupetaṁ surasaṁpraṇītaṁ gandhena ca upanaye bhojanaṁ ca |",
    "san-lo-mvu64:49": "evaṁ ca cchandaṁ jane vegajātā buddho bhave kavacito lakṣaṇehi ||",
    "san-lo-mvu64:50": "imaṁ ca hīnaṁ vijahiya iṣṭibhāvaṁ careyaṁ śuddhaṁ aśabalabrahmacaryaṁ |",
    "san-lo-mvu64:51": "varje kāmaṁ duḥkhakaraṁ rogamūlaṁ seveyaṁ buddhāṁ hatarajaniṣkileśāṁ ||",
    "san-lo-mvu64:52": "bhāṣitvā gāthām imāṁ evarūpāṁ senāpater duhitā hṛṣṭacittā |",
    "san-lo-mvu64:53": "namasyamānāṁjaliya bodhisatvaṁ muṁcitvā aśru imaṁ vācaṁ bhāṣe ||",
    "san-lo-mvu64:54": "sulabdhalābho mahipati bimbisāro aśokaprāpto parivṛṁhitājño |",
    "san-lo-mvu64:55": "yasyāyaṁ vijite sthito bodhisatvo adya atulyāṁ prāpsyati bodhim agrāṁ ||",
    "san-lo-mvu64:56": "bhuṁjitvā bhaktaṁ mama krakucchando vrajet svayaṁbhū drumaṁ pādapendraṁ |",
    "san-lo-mvu64:57": "prabhāsayanto daśa diśā samantā jāmbunadasya yatha suvarṇayūpo ||",
    "san-lo-mvu64:58": "konākanāmo mahadakṣiṇīyaḥ bhuṁjitva bhaktaṁ vraji bodhimaṇḍaṁ |",
    "san-lo-mvu64:59": "adīnacitto acalo asaṁpravedhi yasyāsi kāyo sphuṭo lakṣaṇehi ||",
    "san-lo-mvu64:60": "yasyāsi nāmaṁ tada kāśyapo pi jāmbūnadasamanibhavigrahasya |",
    "san-lo-mvu64:61": "bhuṁjitva bhaktaṁ mama vidu satvasāraḥ vrajet svayaṁbhū drumavaraṁ pādapendraṁ ||",
    "san-lo-mvu64:62": "ye bhadrakalpe atuliya dakṣiṇeyā bheṣyanti dhīrā hatarajaniṣkileśā |",
    "san-lo-mvu64:63": "pūjeṣyi sarvā atuliyabodhihetoḥ na mahya kāṁkṣā anyā hi asti kiṁcit* ||",
    "san-lo-mvu64:64": "ye antarīkṣe iha devaputrāḥ te candanenokire bodhisatvaṁ |",
    "san-lo-mvu64:65": "vācāṁ bhāṣe muditavegajātā senāpater duhitā labdhalābhā ||",
    "san-lo-mvu64:66": "pūrvenivāsaṁ smaresi sujātā premnaṁ janetva śubhaṁ bodhisatve |",
    "san-lo-mvu64:67": "buddhāna koṭinayutā sahasrā bhukvā bhuktaṁ mama gatā bodhimūlaṁ ||",
    "san-lo-mvu64:68": "atha khalu bodhisatvo yena nairaṁjanā tenopasaṁkramitvā muhūrtaṁ asthāsi | samehi pādatalehi dharaṇīṁ prakampesi || atha khalu tasmiṁ samaye mahāntaḥ pṛthivīcālo abhūṣi bhīṣaṇo saromaharṣaṇo yena pṛthivīcālena iyaṁ trisāhasramahāsāhasrā lokadhātu samā abhūṣi pāṇitalajātā sumeruś ca parvatarājā cakravāḍamahācakravāḍā ca parvatā nimindharo yugandharo iṣāndharo ca parvatā khadirakāśvakarṇo vinatako sudarśano ca sapta parvatā dvīpāntarikā tathānye kālaparvatā pṛthivyāṁ osannā abhūṣi  bodhisatvasyānubhāvena | mahāsamudrāś ca saṁkṣubdhā abhūṣi bodhisatvasyānubhāvena prajñāyensuḥ || tena khalu punaḥ samayena ayaṁ trisāhasramahāsāhasro lokadhātuḥ śakaṭacakrapramāṇamātrehi jāmbūnadasya suvarṇasya padumehi śatasahasrapadumehi śatasahasrapatrehi nīlavaiḍūryajātehi musāragalvakehi śirigarbhapiṁjalehi sphuṭā abhūṣi aṣṭāpadavinibaddhā mahāntaś ca obhāso prādurbhūtaḥ yena obhāsena mahānirayā bhīṣmā upaśāntā abhūṣi | sarve nairayikā satvā sukhitā abhūṣi | sarve tiryagyonigatāḥ sukhitā abhūṣi | sarve yāmalaukikā satvāḥ sukhitā abhūṣi parasparaṁ maitracittā bodhisatvānubhāvena | mahāntena cobhāsena sarvā trisāhasramahāsāhasrā lokadhātu obhāsitā abhūṣi || tena khalu punaḥ samayena trisāhasramahāsāhasrāye lokadhātuye yāvatakā devendrabhavanā nāgendrabhavanā yakṣendrabhavanā garuḍendrabhavanā te sarve ekobhāsa-ābhāsā abhūṣi || sarvatra bodhisatvasya ātmabhāvatām anuprāptāḥ saṁjānanti || tena khalu punaḥ samayena yāvatakā trisāhasramahāsāhasrāye lokadhātūye devā nāgā yakṣā gandharvā asurā garuḍā kinnarā mahoragā te sarve svakasvakeṣu āsaneṣu na ramensuḥ bodhisatvasyānubhāvena | bodhisatvasya śiriṁ asahantā te sarve yena bodhimaṇḍas tenopasaṁkramensuḥ puṣpamālyagandhacchatrapatākāvādyadhūpanavilepanaparigṛhītā || tena khalu punaḥ samayena asaṁkhyeyehi aprameyehi buddhakṣetrehi abhikrāntakāntā bodhisatvāḥ devatāveṣam abhinirmiṇitvā upari antarīkṣe pratiṣṭhensuḥ divyautpalapadumapuṇḍarīkaparigṛhītā || tena khalu punaḥ samayena ayaṁ trisāhasramahāsāhasro lokadhātuḥ śakaṭacakrapramāṇehi  jāmbūnadasuvarṇapadumehi śtasahasrehi nīlavaiḍūryanāḍīhi ayutaśo keśarehi [śirīṣagarbhapaṁjarehi bhūmitalam upādāya yāvad bhavāgraṁ sphuṭam abhūṣi āgantukehi keśarakehi] śirīṣagarbhapaṁjarehi bhūmitalam upādāya yāvad bhavāgraṁ sphuṭaṁ abhūṣi āgantukehi bodhisatvehi devanāgayakṣehi ca asuragaruḍakinnaramahoragehi ca ||",
    "san-lo-mvu64:69": "atha khalu bodhisatvo mahato devagaṇasya purato nairaṁjanāṁ nadīṁ uttīrṇo || tena khalu punaḥ samayena nairaṁjanāye nadīye aśīti cchatrakoṭīyo jāmbūnadasuvarṇānāṁ chatrāṇāṁ prādurbhūtā bodhisatvasya upari sthihensuḥ aśīti cchatrakoṭīyo rūpyamayānāṁ aśīti cchatrakoṭīyo asmagarbhamayānāṁ aśīti cchatrakoṭīyo hastigarbhamayānāṁ aśīti cchatrakoṭīyo lohitakāmayānāṁ aśīti cchatrakoṭīyo maṇimayānāṁ prādurbhūtā bodhisatvasya upari sthihensuḥ | aśīti ca nāgakoṭīyo ekamekaś ca nāgo aśītināgakoṭiparivāro lohitamuktāpuṣpaparigṛhītā yena bodhisatvas tenopasaṁkramitvā bodhisatvaṁ pūjayensuḥ purimakena puṇyopacayena ||",
    "san-lo-mvu64:70": "atha khalu kālo nāgarājā svajanaparivāraḥ svakāto bhavanāto abhyudgamitvā yena bodhisatvas tenopasaṁkramitvā bodhisatvasya pādāṁ śirasā vanditvā bodhisatvaṁ prāṁjalīkṛto prekṣamāṇo gāthābhir adhyabhāṣe ||",
    "san-lo-mvu64:71": "bodhiṁ paryeṣamāṇo yaṁ bodhisatvo visārado |",
    "san-lo-mvu64:72": "nairaṁjanāṁ caritvāna bodhimūlam upāgame ||",
    "san-lo-mvu64:73": "nānādvijasaṁgharutaṁ varapādapamaṇḍitaṁ |",
    "san-lo-mvu64:74": "varapuṣpaphalopetaṁ trisāhasrāya yāvatā ||",
    "san-lo-mvu64:75": "yatra te lokapradyotā āgatā bodhi prāpuṇe |",
    "san-lo-mvu64:76": "krakucchando konākamuni kāśyapo ca mahāmuni ||",
    "san-lo-mvu64:77": "taṁ deśaṁ lokapradyoto upāgame lokanāyako |",
    "san-lo-mvu64:78": "yo so vādityabandhūnāṁ śākyānāṁ paramo muniḥ ||",
    "san-lo-mvu64:79": "te devasaṁghā muditā sarve harṣitamānasāḥ |",
    "san-lo-mvu64:80": "puṣpameghasamānoghāḥ tāmakāsi vasundharāṁ ||",
    "san-lo-mvu64:81": "svabhavaneṣu āgatvā pūjenti lokanāyakaṁ |",
    "san-lo-mvu64:82": "pradakṣiṇaṁ bodhisatvaṁ śuddhāvāsā samāgatā ||",
    "san-lo-mvu64:83": "mandāravehi puṣpehi divyehi manujehi ca |",
    "san-lo-mvu64:84": "mahārahehi śreṣṭhehi bodhimaṇḍaṁ alaṁkare ||",
    "san-lo-mvu64:85": "vṛkṣā tatomukhā sarve bodhimaṇḍe vane name |",
    "san-lo-mvu64:86": "yena sa pravaro deśaḥ pūrvabuddhaniṣevitaḥ ||",
    "san-lo-mvu64:87": "yāpi ca bodhimaṇḍasmiṁ devatā vṛkṣam āśritā |",
    "san-lo-mvu64:88": "sā bodhisatvaṁ dṛṣṭvāna ghoṣesi ca amānuṣaṁ ||",
    "san-lo-mvu64:89": "cailaṁ ca bhrāmaye divyaṁ candanaṁ ca pramuṁcasi |",
    "san-lo-mvu64:90": "sā divyai ratnacūrṇaiś ca okiresi nararṣabhaṁ ||",
    "san-lo-mvu64:91": "nānāvidhānāṁ gandhānāṁ divyānāṁ mānuṣāṇa ca |",
    "san-lo-mvu64:92": "caturdiśāśritā vātā bodhimaṇḍe pravāyensu ca ||",
    "san-lo-mvu64:93": "divyā ca tūryā vādyensu antarīkṣasmiṁ śobhanā |",
    "san-lo-mvu64:94": "saṁgītiṁ vividhāṁ kurvan mañjughoṣāṁ manoramāṁ ||",
    "san-lo-mvu64:95": "obhāsaḥ sumahā āsi bodhimaṇḍasya raśmibhiḥ |",
    "san-lo-mvu64:96": "yena sarvo devaloko sphuṭo āsi tad anantaraṁ ||",
    "san-lo-mvu64:97": "jihmavarṇā abhūd divyā vimānā ratanāmayā |",
    "san-lo-mvu64:98": "jāmbūnadasuvarṇehi bodhisatvasya raśmibhiḥ ||",
    "san-lo-mvu64:99": "mandāravehi puṣpehi okirenti nabhe sthitāḥ |",
    "san-lo-mvu64:100": "devaputrasahasrāṇi bodhisatvaṁ maharddhikāḥ ||",
    "san-lo-mvu64:101": "śruṇitvā atulaṁ ghoṣaṁ kālo nāgo maharṣiṇaḥ |",
    "san-lo-mvu64:102": "harṣitaprītasaṁtuṣṭo nāgakanyāpuraskṛto ||",
    "san-lo-mvu64:103": "krīḍāratisukhaṁ divyam ujjhitvā sarvam āgato |",
    "san-lo-mvu64:104": "caturdiśaṁ viloketvā paśyate puruṣarṣabhaṁ ||",
    "san-lo-mvu64:105": "vairocanaṁ vā gagaṇasmiṁ sarvaraśmisamāgataṁ |",
    "san-lo-mvu64:106": "arcitvā muditatuṣṭo bodhisatvaṁ samālape ||",
    "san-lo-mvu64:107": "yādṛśā lakṣaṇā pūrvabuddhāna puruṣottama |",
    "san-lo-mvu64:108": "krakucchande konākamuni abhūccāpi narottame |",
    "san-lo-mvu64:109": "kāśyape jine ca lakṣaṇā tathāgate puruṣottame ||",
    "san-lo-mvu64:110": "samā jālāvanaddhā teṣāṁ caraṇā supratiṣṭhitā |",
    "san-lo-mvu64:111": "lākṣārasaprasekavarṇā sahacakrā maharṣiṇāṁ |",
    "san-lo-mvu64:112": "heṣṭā pādatalā jātā svastikair upaśobhitāḥ ||",
    "san-lo-mvu64:113": "pādāṁgulīṣu sarvatra nandiyāvarta uddhatā |",
    "san-lo-mvu64:114": "bhāsanti lokanāthānāṁ vrajatāṁ citramedinīṁ ||",
    "san-lo-mvu64:115": "ucchṛṁkhalapādā te nātha īdṛśā yādṛśo tuvaṁ |",
    "san-lo-mvu64:116": "na-ujjotanā gulphāyo aṁgulīyo sughaṭṭitā ||",
    "san-lo-mvu64:117": "dīrghāṁgulī tāmranakhā jālehi utsadehi ca |",
    "san-lo-mvu64:118": "caraṇā lokanāthānāṁ vrajatāṁ citramedinīṁ ||",
    "san-lo-mvu64:119": "eṇījaṁghā ca te āsi śirigarbhopasannibhā |",
    "san-lo-mvu64:120": "jānukā guptagulphā ca tathā lokahitā bhave ||",
    "san-lo-mvu64:121": "gajahastasadṛśā bāhu āsi teṣāṁ maharṣiṇāṁ |",
    "san-lo-mvu64:122": "siṁhapūrvārdhakāyā ca nyagrodhaparimaṇḍalā ||",
    "san-lo-mvu64:123": "hātakaṁ yathā uttaptaṁ kāṁcanacchaviśobhanā |",
    "san-lo-mvu64:124": "anonatena kāyena pāṇīhi jānukāṁ spṛśe ||",
    "san-lo-mvu64:125": "mṛgarājño hi tathā teṣāṁ kaṭī vaṭṭā susañcitā |",
    "san-lo-mvu64:126": "kośavastiguhyameḍhraṁ hayarājasya yādṛśaṁ ||",
    "san-lo-mvu64:127": "odātam ācāraṁ teṣāṁ jānūni ca suniṣṭhitā |",
    "san-lo-mvu64:128": "gambhīranābhā te āsi pūrvabuddhā maharṣiṇo ||",
    "san-lo-mvu64:129": "rajokaṇena aspṛṣṭo kāyo teṣāṁ maharṣiṇā |",
    "san-lo-mvu64:130": "ślakṣṇacchavī ca te nāthā īdṛśā yādṛśo bhavāṁ ||",
    "san-lo-mvu64:131": "ekaikaromā te āsi ūrdhvāgraromarājino |",
    "san-lo-mvu64:132": "nīlapradakṣiṇāvartā tathā lokahito bhavāṁ ||",
    "san-lo-mvu64:133": "saṁvṛttaskandhā bhrūś caiṣāṁ yathā ṛṣabhasya tādṛśī |",
    "san-lo-mvu64:134": "prahvarjugātrā te nāthā āsīsu ime utsadā ||",
    "san-lo-mvu64:135": "phaṇikopamāṁsabāhā anupūrvam anuddhatā |",
    "san-lo-mvu64:136": "nārāyaṇasaṁghaṭanā īdṛśā yādṛśo bhavāṁ ||",
    "san-lo-mvu64:137": "tuṁganakhā tāmranakhāḥ kailāsaśikharopamāḥ |",
    "san-lo-mvu64:138": "lakṣaṇair utsadaiś caiṣāṁ kāyam atīva śobhitaṁ ||",
    "san-lo-mvu64:139": "grīvā kambusamā teṣāṁ anupūrvasamudgatā |",
    "san-lo-mvu64:140": "siṁhahanū ca te nāthā tathā rasarasāgriṇaḥ ||",
    "san-lo-mvu64:141": "catvāriṁśatsuvaṭṭā dantā teṣāṁ maharṣiṇām abhūt* |",
    "san-lo-mvu64:142": "abhūnsu śukradaṁṣṭrā te īdṛśā yādṛśo bhavāṁ ||",
    "san-lo-mvu64:143": "prabhūtatanujihvāya sarvaṁ chādensu svaṁ mukhaṁ |",
    "san-lo-mvu64:144": "duve ca karṇāgrāṇi te nāsāṁ ca parimārjiṣuḥ ||",
    "san-lo-mvu64:145": "aṣṭāṁgasaṁprapūrṇā ca vācā teṣāṁ maharṣiṇāṁ |",
    "san-lo-mvu64:146": "sarvadarśiṇāṁ satyā ca ājñeyā sarvaprāṇināṁ ||",
    "san-lo-mvu64:147": "brahmasvarā ca te āsi karaviṁkarutasvarā |",
    "san-lo-mvu64:148": "dundubhisvaraghoṣā ca premaṇīyasvarā pi ca ||",
    "san-lo-mvu64:149": "jaleruho va kanako daśaśataraśmi bhāsati |",
    "san-lo-mvu64:150": "tathā bhāsensu nāthānāṁ mukhā ādityabandhunāṁ ||",
    "san-lo-mvu64:151": "āyatā abhinīlā ca netrā teṣāṁ maharṣiṇāṁ |",
    "san-lo-mvu64:152": "nāsā ca udgatā śobhe suvarṇayūpopamā yathā ||",
    "san-lo-mvu64:153": "bhruvantareṇābhūtteṣāṁ varajātimaharṣiṇāṁ |",
    "san-lo-mvu64:154": "ūrṇā hi prakāśavantī mṛdukā tūlasādṛśā ||",
    "san-lo-mvu64:155": "mahānalaṁ cābhū mukhaṁ candro vā pūrṇamāsiye |",
    "san-lo-mvu64:156": "ratanāgnīva ca diśā sarvā tāya prabhāsiṣu ||",
    "san-lo-mvu64:157": "nīlā ca mṛdukā keśā kācilindikasādṛśā |",
    "san-lo-mvu64:158": "sarve pradakṣiṇāvartā tathā lokahito bhavāṁ ||",
    "san-lo-mvu64:159": "uṣṇīṣaśīrṣā te nāthā īdṛśā yādṛśo bhavāṁ |",
    "san-lo-mvu64:160": "anullokitamūrdhnāni surehi asurehi ca ||",
    "san-lo-mvu64:161": "mahāprabhā hi te buddhā atigṛhṇanti raśmibhiḥ |",
    "san-lo-mvu64:162": "keturājena candro va prabhāya atigṛhyate ||",
    "san-lo-mvu64:163": "etāṁ ca anyā ca paśyitvā nimittā lakṣaṇāni ca |",
    "san-lo-mvu64:164": "sarvāṇi bodhisatvasya idaṁ vacanam abravīt* ||",
    "san-lo-mvu64:165": "yathā te devaputrā te pūjanārthāya utsṛtāḥ |",
    "san-lo-mvu64:166": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:167": "ajitāṁ jālinīṁ tṛṣṇāṁ bhavanetrīṁ samāhitaḥ |",
    "san-lo-mvu64:168": "prajñāśastraṁ gṛhītvāna cchetsyase mārabandhanaṁ ||",
    "san-lo-mvu64:169": "adya tvaṁ sarvato śeṣaṁ kileśapariveṣṭitaṁ |",
    "san-lo-mvu64:170": "vidhuniṣyasi rāgāgniṁ bodhiṁ prāpto narottama ||",
    "san-lo-mvu64:171": "saṁghāṭīpaṭaṁ pātraṁ ca cīvarasya varṇatā tathā |",
    "san-lo-mvu64:172": "yathā me dṛṣṭā nāthānāṁ tathā ca lokahitā tava ||",
    "san-lo-mvu64:173": "sarve pradakṣiṇāvartā edṛśā bhonti pudgalā |",
    "san-lo-mvu64:174": "yathā vrajasi siṁho va adya buddho bhaviṣyasi ||",
    "san-lo-mvu64:175": "śailopamaṁ aprakampyaṁ samādhiṁ ca jinopamaṁ |",
    "san-lo-mvu64:176": "bodhimaṇḍe sthihitvāna dṛḍhavīryaḥ samārabhe ||",
    "san-lo-mvu64:177": "sa tasya vacanaṁ śrutvā kālanāgasya bhāṣitaṁ |",
    "san-lo-mvu64:178": "tuṣṭo udagrasumano bodhimūlam upāgame ||",
    "san-lo-mvu64:179": "śrutvāna atulaṁ ghoṣaṁ kālanāgo mahābalo |",
    "san-lo-mvu64:180": "bodhisatvasya vegena bhavanāto samudgato ||",
    "san-lo-mvu64:181": "aṁjalīṁ pragṛhītvāna daśapūrṇāṁgulīn tathā |",
    "san-lo-mvu64:182": "abhistave buddhavīraṁ bodhimaṇḍaṁ vrajantakaṁ ||",
    "san-lo-mvu64:183": "yathā mṛdu ime vātā vāyiṣyanti sukhaṁ sadā |",
    "san-lo-mvu64:184": "surabhimanojñagandhā nātyuṣṇā nātiśītalāḥ ||",
    "san-lo-mvu64:185": "yathā ca kusumavṛṣṭiṁ pravarṣensu imaṁ devatā |",
    "san-lo-mvu64:186": "sugata tava rahatvaṁ bheṣyati dvipadottama ||",
    "san-lo-mvu64:187": "pradakṣiṇāvarto mārṣa tuṣṭo hṛṣṭo pramodito |",
    "san-lo-mvu64:188": "prītimanā udagro ca sukhaṁmuñco pi niṣkrama ||",
    "san-lo-mvu64:189": "yathāpi tūryasahasraṁ saṁpraghuṣṭaṁ upari nabhasmi sphuṭaṁ devatāhi |",
    "san-lo-mvu64:190": "hṛṣṭapramuditacittavegajāto bhaviṣyasi buddho viśiṣṭo sarvaloke ||",
    "san-lo-mvu64:191": "yathā ca prabhā na bhāyi anya kācid uparivimānā kṛtā ca jihmavarṇāḥ |",
    "san-lo-mvu64:192": "yathā pracalate bhūmi ṣaḍvikāraṁ bhaviṣyasi adya atulyo dakṣiṇeyo ||",
    "san-lo-mvu64:193": "yatha ca bhrāmayanty aṁbarāṇi bhīṣmaṁ māragaṇaṁ bhaṁjitva hṛṣṭacittā |",
    "san-lo-mvu64:194": "chatradhvajapatākā ca dhārayanti bhaviṣyasi buddho na mahya asti kāṁkṣā ||",
    "san-lo-mvu64:195": "yathā ca madhuraṁ dundubhī nadanti gaganatalaṁ sphuṭaṁ sarvam ambarehi |",
    "san-lo-mvu64:196": "yathā ca kusumā varṣe devasaṁgho bhaviṣyasi loke sadevako svayaṁbhūḥ ||",
    "san-lo-mvu64:197": "yathā ca kariya aṁjaliṁ nabhasmiṁ abhistave devasahasra hṛṣṭacittā |",
    "san-lo-mvu64:198": "kanakaprabho viśiṣṭo dakṣiṇeyo bhaviṣyasi buddho narāṇa agnavādī ||",
    "san-lo-mvu64:199": "atha khalu bodhisatvo yena vṛkṣamūlaṁ tenopasaṁkramitvā tena khalu punaḥ samayena sarvāvanto bodhimaṇḍo osaktapaṭṭadāmakalāpo abhūṣi | ucchritadhvajapatāko chatrakoṭisamalaṁkṛto ratnasūtravicitrito dhūpitadhūpano ratanavṛkṣaparivṛto cīvarasaṁstṛtasaṁstṛto candanacūrṇa-adhyokīrṇo ratnoghavicitro || tena khalu punaḥ samayena anekāni devaśatasahasrāṇi upari antarīkṣe pratisthihitvā dhūpanaparigṛhītā bodhisatvaṁ namasyanti | chatradhvajapatākaparigṛhītā bodhisatvaṁ namasyanti | divyautpalapadumakumudapuṇḍarīkaparigṛhītā namasyanti bodhisatvaṁ | divyacandanacūrṇaparigṛhītā bodhisatvaṁ namasyanti | divyaratnacūrṇaparigṛhītā divyaratnapuṣpaparigṛhītā animiṣaṁ prekṣamāṇā bodhisatvaṁ namasyanti || tasya anyā devatā suvarṇamayaṁ bodhivṛkṣaṁ saṁjānanti | yathā svakāye adhimuktīye anye devā rūpyamayaṁ bodhivṛkṣaṁ saṁjānanti | anye devā vaiḍūryamayaṁ bodhivṛkṣaṁ saṁjānanti | anye devā sphaṭikamayaṁ bodhivṛkṣaṁ saṁjānanti | anye devā asmagarbhamayaṁ bodhivṛkṣaṁ saṁjānanti | anye devā saptaratnamayaṁ bodhivṛkṣaṁ saṁjānanti | anye devā śatasahasraratnamayaṁ bodhivṛkṣaṁ saṁjānanti | yathāpīdaṁ svakasvakāye adhimuktīye anye devā lohitacandanasya bodhivṛkṣaṁ saṁjānanti | anye devā agurucandanasya bodhivṛkṣaṁ saṁjānanti | anye devā  parasparasya vāñchitaratnamayaṁ bodhivṛkṣaṁ saṁjānanti | anye devā pītacandanasya bodhivṛkṣaṁ saṁjānanti | anye devā siṁhacandanasya bodhivṛkṣaṁ saṁjānanti | anye devā rasacandanasya bodhivṛkṣaṁ saṁjānanti || yathāpīdaṁ svakasvakāye adhimuktīye anye devā girisāracandanasya bodhivṛkṣaṁ saṁjānanti | anye devā divya-agurucandanasya bodhivṛkṣaṁ saṁjānanti | anye devā maṇiratnāmayaṁ bodhivṛkṣaṁ saṁjānanti | anye devā sarvaratnālaṁkṛtaṁ bodhivṛkṣaṁ saṁjānanti | anye devā maṇiratnavicitritaṁ bodhivṛkṣaṁ saṁjānanti | anye devā divyanīlavaiḍūryālaṁkṛtaṁ bodhivṛkṣaṁ saṁjānanti | anye devā musāragalvamaṇivicitritaṁ bodhivṛkṣaṁ saṁjānanti | anye devā asmagarbhamaṇiratanavicitritaṁ bodhivṛkṣaṁ saṁjānanti | anye devā hastigarbhamaṇiratanavicitritaṁ bodhivṛkṣaṁ saṁjānanti | anye devā + + + maṇiratanavicitraṁ bodhivṛkṣaṁ saṁjānanti | anye devāḥ suprabhāsamaṇiratanavicitritaṁ bodhivṛkṣaṁ saṁjānanti | anye devā amṛtāśmagarbhehi maṇiratanehi samalaṁkṛtaṁ bodhivṛkṣaṁ saṁjānanti | anye devā samantacandrehi samalaṁkṛtaṁ bodhivṛkṣaṁ saṁjānanti | anye devās sucandrehi samalaṁkṛtaṁ bodhivṛkṣaṁ saṁjānanti | anye devās sūryobhāsehi samalaṁkṛtaṁ bodhivṛkṣaṁ saṁjānanti | anye devāḥ sphaṭikavicitraṁ anye devāḥ sūryavikrāntehi samalaṁkṛtaṁ | anye devāś candrobhāsehi samalaṁkṛtaṁ | anye devā jyotiprabhāsehi samalaṁkṛtaṁ | anye devā vidyuprabhāsehi samalaṁkṛtaṁ | anye devāḥ samantālokehi maṇiratnehi samalaṁkṛtaṁ | anye devā muktāprabhehi maṇiratnehi samalaṁkṛtaṁ | anye devā apratihataprabhehi maṇiratanehi samalaṁkṛtaṁ bodhivṛkṣaṁ saṁjānanti | anye devā ratanasamucchrayasamalaṁkṛtaṁ | anye devāḥ sarvalokāgrabhūtehi maṇiratanehi samalaṁkṛtaṁ | anye devāḥ śakrābhilagnehi maṇiratanehi samalaṁkṛtaṁ | anye devā ratnapatrehi samalaṁkṛtaṁ |  anye devā uragagarbhamaṇiratanehi samalaṁkṛtaṁ | anye candanaprabhehi samalaṁkṛtaṁ | anye lohitākṣehi samalaṁkṛtaṁ | anye gajapatīhi maṇiratanehi samalaṁkṛtaṁ | anye maheśvaradattehi maṇiratanehi samalaṁkṛtaṁ | anye rasakehi samalaṁkṛtaṁ | anye gomedakehi maṇiratanehi samalaṁkṛtaṁ | anye devā śaśehi maṇiratanehi samalaṁkṛtaṁ bodhivṛkṣaṁ saṁjānanti | anye lālāṭikehi maṇiratanehi samalaṁkṛtaṁ | anye śirigarbhehi maṇiratanehi anye tālikehi maṇīhi etehi ca anyehi ca divyehi maṇiratanehi samalaṁkṛtaṁ bodhivṛkṣaṁ saṁjānanti ||",
    "san-lo-mvu64:200": "yeṣāṁ devānāṁ tatonidānaṁ kuśalamūlo paripacciṣyati anuttarāye samyaksaṁbuddhāye te yathākuśalamūlehi bodhivṛkṣaṁ saṁjānensuḥ | nīlamuktāhārehi lohitamuktāhārehi śvetamuktāhārehi kaṇṭhaniṣkehi suvarṇasūtrehi kuṇḍalehi mudrikāhi parihārakehi valayakehi nūpurehi veṣṭanakehi mudrāhastakehi āvāpakehi ratanadāmakehi paṭṭadāmakehi puṣpadāmakehi suvarṇakeyūrehi ratnahārehi rucakahārehi mandāravadāmehi haṁsadāmehi siṁhalatāhi vajirākārehi svastikehi etehi cānyehi ca divyehi ābharaṇehi samalaṁkṛtaṁ bodhivṛkṣaṁ saṁjānensuḥ || yeṣāṁ bodhivṛkṣaṁ paśyitvā kuśalamūlāni jāyanti te devāḥ svalaṁkṛtaṁ bodhivṛkṣaṁ saṁjānanti | anye etehi cānyehi ca yathāparikīrtitehi alaṁkārehi bodhivṛkṣaṁ samalaṁkṛtaṁ saṁjānanti || tatra kecid devā yojanaṁ uccatvena bodhivṛkṣaṁ saṁjānanti | anye devāḥ paṁcayojanam uccatvena || anye daśayojanam uccatvena ||",
    "san-lo-mvu64:201": "anye viṁśayojanam uccatvena | anye triṁśayojanam uccatvena | anye catvāriṁśayojanam uccatvena | anye devā paṁcāśadyojanam uccatvena bodhivṛkṣaṁ saṁjānanti | anye yojanaśatam uccatvena bodhivṛkṣaṁ saṁjānanti | yathāsvakasvakena jñānena bodhivṛkṣam uccatvena saṁjānanti || santi devā yojanasahasram uccatvena bodhivṛkṣaṁ saṁjānanti | santi devā dīrghāyuṣkā purimajinakṛtādhikārā yojanaśatasahasram uccatvena bodhivṛkṣaṁ saṁjānanti | santi devaputrā abhisaṁjātakuśalamūlaniryātā yāvad bhavāgram uccatvena bodhivṛkṣaṁ saṁjānanti || tatra kecid devā sarvaratananiryūhaṁ siṁhāsanaṁ bodhivṛkṣamūle addaśensuḥ | divyaṁ bahuyojanam uccatvena divyaduṣyasaṁstṛtaṁ ratanajālasaṁchannaṁ kiṅkinījālasamalaṁkṛtaṁ | anye devā yojanaśatasahasram uccatvena siṁhāsanam addaśensuḥ | anye devā yojanasahasram uccatvena siṁhāsanam addaśensuḥ | anye devā aḍḍhatiyayojanaśatāni uccatvena siṁhāsanam addaśensuḥ | anye devā dve yojanaśatāni uccatvena siṁhāsanam addaśensuḥ | anye devā yojanaśatam uccatvena siṁhāsanam addaśensuḥ | anye devā paṁcāśadyojanāni uccatvena siṁhāsanam addaśensuḥ | anye devā catvāriṁśayojanāni uccatvena siṁhāsanam addaśensuḥ | anye devā triṁśadyojanāni uccatvena siṁhāsanam addaśensuḥ | anye devā viṁśadyojanāni uccatvena siṁhāsanam addaśensuḥ | anye devā daśayojanāni uccatvena siṁhāsanam addaśensuḥ | anye devā caturyojanāni uccatvena siṁhāsanam addaśensuḥ | anye devā triyojanam uccatvena siṁhāsanam addaśensuḥ | anye devā dviyojanāni  uccatvena siṁhāsanam addaśensuḥ | anye devā yojanam uccatvena siṁhāsanam addaśensuḥ | anye devā trikrośam uccatvena siṁhāsanam addaśensuḥ | anye devā dvikrośam uccatvena siṁhāsanam addaśensuḥ | anye devā krośam uccatvena siṁhāsanam addaśensuḥ | anye devā saptatālam uccatvena siṁhāsanam addaśensuḥ | anye devā ṣaṭṭālam uccatvenānye devā paṁcatālaṁ anye devā catutālaṁ anye devā tritālaṁ anye devā dvitālaṁ anye devā tālamātraṁ bodhivṛkṣasya mūle siṁhāsanam addaśensuḥ | anye devā saptapauruṣeyam uccatvena siṁhāsanam addaśensuḥ | anye devā ṣaṭpauruṣeyam uccatvena siṁhāsanam addaśensuḥ | anye paṁcapauruṣeyaṁ anye catupauruṣeyaṁ anye tripauruṣeyaṁ anye dvipauruṣeyaṁ | anye devā puruṣamātram uccatvena bodhivṛkṣasya mūle siṁhāsanam addaśensuḥ || tatra ye lūkhādhimuktikā satvā te tṛṇasaṁstare niṣaṇṇaṁ bodhisatvam addaśensuḥ | tṛṇasaṁstare niṣīditvā bodhisatvo anuttarāṁ samyaksaṁbodhim abhisaṁboddhiṣyatīti ||",
    "san-lo-mvu64:202": "atha khalu puna bodhisatvaḥ sadevamānuṣāsurasya lokasya purato yena bodhivṛkṣamūlaṁ tenopasaṁkramitvā bodhivṛkṣaṁ triṣkṛtyo pradakṣīkrtvā purimakā tathāgatā samanusmaranto niṣīdi paryaṁkam ābhuṁjitvā ṛjuṁ kāyaṁ praṇidhāya pratimukhāṁ smṛtiṁ pratisthāpayitvā || tatra cevaṁ bodhivṛkṣamūle niṣaṇṇasya bodhisatvasya mukhamaṇḍalaṁ bhāsati tapati virocate | sayyathāpi nāma mahāsāhasralokadhātuvistṛtaṁ sūryamaṇḍalaṁ vā | yasya tejena sarvāvantā trisāhasramahāsāhasrā lokadhātu jihmavarṇā asyāt* || sayyathāpi  nāma jāmbūnadasya bimbasya purato vidagdhasthūṇā kālā masinibhā na tapati na virocati na ca bhavati prabhāsvarā evam eva bodhisatvena trisāhasramahāsāhasrā lokadhātuḥ tejena abhibhūtā abhūṣi || tatra ye devaputrā yāva akaniṣṭhāto upari bodhisatvaṁ niṣaṇṇaṁ addaśensuḥ tatra bhūmyā devā samānaṁ bodhisatvaṁ addaśensuḥ || tathā antarīkṣe yāvac cāturmāhārājikā devā trāyastriṁśā yāmā tuṣitā nirmāṇarati parinirmitavaśavarti mārabhavanātaḥ siṁhāsanagataṁ bodhisatvaṁ saṁjānanti || evaṁ brahmā devā brahmakāyikā devā brahmapurohitā devā mahābrahmā devā ābhā devā ābhāsvarā devā śubhā devā parīttaśubhā devā apramāṇaśubhā devā śubhakṛtsnā devā bṛhatphalā devā avṛhā devā atapā devā sudarśanā devā akaniṣṭhā devā siṁhāsanagataṁ bodhisatvaṁ saṁjānensuḥ || ye ca trisāhasramahāsāhasrāye lokadhātūye kuśalamūlasamanvāgatā satvā paryantasthāyinaḥ te sarve siṁhāsanagataṁ bodhisatvaṁ saṁjānensuḥ || ye avaruptakuśalamūlā satvā purimajinakṛtādhikārā kāmadhātuparyāpannāḥ te māraṁ na paśyanti na saṁjānanti bodhisatvasya pūjāṁ karontā bodhisatvaṁ namasyamānāḥ bodhisatvānubhāvena ||",
    "san-lo-mvu64:203": "atha khalu māraḥ pāpīyāṁ svakaṁ balaṁ dhyāmabalaṁ saṁjānati sarvāvatīṁ ca trisāhasramahāsāhasrāṁ lokadhātuṁ abhinatāṁ yena bodhisatvo | mahāsatvaś ca imaṁ pratisaṁśikṣati | na tāvad ahaṁ anuttarāṁ samyaksaṁbodhim abhisaṁbuddhiṣyāmi yāvan na māraṁ pāpīmaṁ sārdhaṁ balakāyena sannaddham āgataṁ parājiṣyāmi mā satvānām evaṁ bhaveyā anāścaryam etaṁ yaṁ bodhiprāptena māro nigṛhītaḥ svakaṁ ca sthāmaṁ ṛddhiprātihāryeṇa bodhisatvaḥ sadevakasya  lokasya purato upadarśitukāmaḥ evaṁ dṛḍhasthāmavegaṛddhiprāpto bodhisatva iti ca mama ca anuśikṣitvā anuttarāye samyaksaṁbodhiye cittam utpādayiṣyanti || atha khalu māro pāpīmāṁ duḥkhī durmano śokaśalyaviddhaḥ pratirājasaṁjñāṁ bodhisatve upasthāpetvā caturaṁginīṁ mārasenāṁ udyojayitvā bahuyojanaśatāṁ haritvā yena bodhivṛkṣamūlaṁ tenopasaṁkrami bodhisatvaṁ paśyiṣyāmo ti || so na prabhavati bodhisatvaṁ draṣṭuṁ cakṣuvibhramam anuprāptaḥ saced bodhisatvo mukhavāṭam osireyā yena sthāmena bodhisatvo samanvāgato abhūṣi | saced ayaṁ trisāhasramahāsāhasro lokadhātur vajramayo mahāparvataḥ abhaviṣyat tāṁ lokadhātuṁ bodhisatvaḥ paramāṇurajasadṛśīṁ vidhūnitvā asaṁkhyeyā lokadhātuyo abhyutkṣipeyā na ca eko pi paramāṇurajo dvitīyena paramāṇurajena sārdhaṁ samaye || bodhisatvo ca tato mārapariṣāye bahūṁ satvāṁ kuśalamūlān adrākṣīt* ye imaṁ bodhisatvasya evaṁrūpaṁ ṛddhiprātihāryaṁ dṛṣṭvā anuttarāye samyaksaṁbodhāya cittam utpādayiṣyantīti || etam arthapadaṁ bodhisatvo saṁpaśyamāno āgameti na tāva ajinitvā māraṁ sabalavāhanaṁ anuttarāṁ samyaksaṁbodhim abhisaṁbuddhiṣyāmīti || atha khalu bhagavāṁ tāye velāye imāṁ gāthām adhyabhāṣe ||",
    "san-lo-mvu64:204": "yathā svayaṁbhū sthito bodhimūle",
    "san-lo-mvu64:205": "śākyāna rājā suviśuddhasatvo |",
    "san-lo-mvu64:206": "suvarṇabimbaṁ yatha darśanīyo",
    "san-lo-mvu64:207": "jāmbūnadaṁ apagatasarvakleśo ||",
    "san-lo-mvu64:208": "obhāsajātā diśatā abhūṣi",
    "san-lo-mvu64:209": "māraś ca trasto abhu kṛcchraprāpto |",
    "san-lo-mvu64:210": "kiṁ taṁ hi nāma mahyaṁ bheṣyatīti",
    "san-lo-mvu64:211": "ratiṁ na vindāmi vimāna asmiṁ ||",
    "san-lo-mvu64:212": "vimāna sarvā abhu vyomavarṇā",
    "san-lo-mvu64:213": "prāsādaśreṣṭhā varacandanasya |",
    "san-lo-mvu64:214": "suvarṇasūtrā sphaṭikapravāḍā",
    "san-lo-mvu64:215": "mā khu cyaviṣyaṁ ito adya sthānāt* ||",
    "san-lo-mvu64:216": "sphuṭā gavākṣā rucirārdhacandrā",
    "san-lo-mvu64:217": "musāragalvakavacitā ca garbhā |",
    "san-lo-mvu64:218": "vairocanasya jagato viśiṣṭā",
    "san-lo-mvu64:219": "ābhā abhū bhaviṣyati kiṁ tu adya ||",
    "san-lo-mvu64:220": "śīrṣato mahyaṁ makuṭo pralupto",
    "san-lo-mvu64:221": "śubhā ca ābhā vigatā mamādya |",
    "san-lo-mvu64:222": "saṁgīti mahyaṁ sthitā apsarāṇāṁ",
    "san-lo-mvu64:223": "mā khu cyaviṣyaṁ ito adya sthānāt* ||",
    "san-lo-mvu64:224": "jāmbūnadena yatha kāṁcanena",
    "san-lo-mvu64:225": "vyome vimānā kṛtajihmavarṇā |",
    "san-lo-mvu64:226": "ime ye divyā ime ye vimānā",
    "san-lo-mvu64:227": "jihmā abhū upagate bodhisatve ||",
    "san-lo-mvu64:228": "so cādṛśāsi bhagavantaṁ svayaṁbhuṁ",
    "san-lo-mvu64:229": "niṣaṇṇaṁ siṁhaṁ yatha duṣpradharṣaṁ |",
    "san-lo-mvu64:230": "viśuddhasāraṁ jagasattvasāraṁ",
    "san-lo-mvu64:231": "jāmbūnadasya yatha yūpo bhāse ||",
    "san-lo-mvu64:232": "devā diva pratiṣṭhitā muktihārā",
    "san-lo-mvu64:233": "suvarṇakambūrucirā manojñā |",
    "san-lo-mvu64:234": "suvarṇasūtrāṁ grahiya prahṛṣṭā",
    "san-lo-mvu64:235": "alaṁkaronti bhagavato bodhivṛkṣaṁ ||",
    "san-lo-mvu64:236": "suvastikāś ca śubhā ardhacandrā",
    "san-lo-mvu64:237": "siṁhīlatāhi sphuṭā bodhivṛkṣe |",
    "san-lo-mvu64:238": "vidyuprabhāṁ ca ratanāṁ grahetvā",
    "san-lo-mvu64:239": "alaṁkaronti muditadevaputrā ||",
    "san-lo-mvu64:240": "candraprabhāṁ ca ratanāṁ grahetvā",
    "san-lo-mvu64:241": "sūryakāntā ca ratanāṁ gṛhetvā |",
    "san-lo-mvu64:242": "vairocanāṁ maṇiratnāṁ grahetvā",
    "san-lo-mvu64:243": "alaṁkaronti bhagavato bodhivṛkṣaṁ ||",
    "san-lo-mvu64:244": "muktāprabhā ca ratanāṁ grahetvā",
    "san-lo-mvu64:245": "obhāsayantāṁ śubhadarśanīyāṁ |",
    "san-lo-mvu64:246": "prāmodyajātā muditahṛṣṭacittāḥ",
    "san-lo-mvu64:247": "alaṁkaronti bhagavato bodhivṛkṣaṁ ||",
    "san-lo-mvu64:248": "samantacandrā maṇiratanāṁ grahetvā",
    "san-lo-mvu64:249": "ratanāvaliṁ suruciradarśanīyāṁ |",
    "san-lo-mvu64:250": "gomedakāṁ maṇiratanāṁ grahetvā",
    "san-lo-mvu64:251": "alaṁkaronti bhagavato bodhivṛkṣaṁ ||",
    "san-lo-mvu64:252": "anye grahetvā śubhalohitākṣāṁ",
    "san-lo-mvu64:253": "śirigarbhaśuddhāṁ ratanāṁ grahetvā |",
    "san-lo-mvu64:254": "+ + + + + + + + + + + + + + + + + +",
    "san-lo-mvu64:255": "alaṁkaronti bhagavato bodhivṛkṣaṁ ||",
    "san-lo-mvu64:256": "raktāṅgiyo ca rucakāṁ grahetvā",
    "san-lo-mvu64:257": "maheśvarāṁ suruciravarṇavantā |",
    "san-lo-mvu64:258": "karketanāṁ ca ratanāṁ grahetvā",
    "san-lo-mvu64:259": "alaṁkaronti bhagavato bodhivṛkṣaṁ ||",
    "san-lo-mvu64:260": "nīlāṁ ca muktāṁ tatha śvetamuktā",
    "san-lo-mvu64:261": "raktāṁ ca muktāṁ śubhavarṇanīyāṁ |",
    "san-lo-mvu64:262": "harṣaṁ janetvāna ca vegajātā",
    "san-lo-mvu64:263": "alaṁkaronti bhagavato bodhivṛkṣaṁ ||",
    "san-lo-mvu64:264": "jyotikāṁ ca maṇiratanāṁ grahetvā",
    "san-lo-mvu64:265": "ye candrasūryāṁ abhibhavanti tejasā |",
    "san-lo-mvu64:266": "viśeṣaprāptā maṇiratanāṁ grahetvā",
    "san-lo-mvu64:267": "alaṁkaronti bhagavato bodhivṛkṣaṁ ||",
    "san-lo-mvu64:268": "nāgāmaṇīṁ ca śubhavarṇanīyāṁ",
    "san-lo-mvu64:269": "guhyā viśuddhākṣiyo modamānā |",
    "san-lo-mvu64:270": "nabhe sthihitvā tada ṛddhimanto",
    "san-lo-mvu64:271": "alaṁkaronti bhagavato bodhivṛkṣaṁ ||",
    "san-lo-mvu64:272": "brahmā sahasrā upagatā bodhimaṇḍaṁ",
    "san-lo-mvu64:273": "śakraś ca devā adhipati guhyakānāṁ |",
    "san-lo-mvu64:274": "yehi dṛṣṭā purimakalokanāthā",
    "san-lo-mvu64:275": "te devatā ca praṇatā svayaṁbhuṁ ||",
    "san-lo-mvu64:276": "ābhāsvarā upagatā devaputrā",
    "san-lo-mvu64:277": "śubhā ca devaputra śubhakṛtsnā |",
    "san-lo-mvu64:278": "+ + + rūpā ca bṛhatphalā ca",
    "san-lo-mvu64:279": "atapā sudarśanā ca akaniṣṭhā",
    "san-lo-mvu64:280": "alaṁkaronti bhagavato bodhivṛkṣaṁ ||",
    "san-lo-mvu64:281": "saṁchanno sarvo abhu bodhivṛkṣo",
    "san-lo-mvu64:282": "rasmīṁ sahasrāṁ kire aprameyāṁ |",
    "san-lo-mvu64:283": "divyair maṇībhiḥ pratapati buddhakṣetraṁ",
    "san-lo-mvu64:284": "sarvāṁ sahāṁ abhibhave lokadhātuṁ ||",
    "san-lo-mvu64:285": "tasyaivaṁ cittam ahu pramattabandhuno",
    "san-lo-mvu64:286": "mā heva me cyāvaye āsanāto |",
    "san-lo-mvu64:287": "eṣaiva rājā bhave devatānāṁ",
    "san-lo-mvu64:288": "na cāsya asti samo sarvaloke ||",
    "san-lo-mvu64:289": "athāpi buddho bhave dharmasvāmī",
    "san-lo-mvu64:290": "sūnyā vimānā bhave devatānāṁ |",
    "san-lo-mvu64:291": "deśeta mārgaṁ śivaśāntikṣemaṁ",
    "san-lo-mvu64:292": "na bhūya mahyaṁ bhave īśvaratvaṁ ||",
    "san-lo-mvu64:293": "utsadaprāptaṁ bhave buddhakṣetraṁ",
    "san-lo-mvu64:294": "mārāṇa koṭī saṁyojayanto |",
    "san-lo-mvu64:295": "sannaddhavarmā kavacitavarmā",
    "san-lo-mvu64:296": "saṁgrāmakāle bhavathāpramattā ||",
    "san-lo-mvu64:297": "udyojayitvāna sa mārasenāṁ",
    "san-lo-mvu64:298": "upasaṁkramitvā varapādapendraṁ |",
    "san-lo-mvu64:299": "adrākṣīt kṛṣṇo tatha bodhisatvaṁ",
    "san-lo-mvu64:300": "sūryā sahasraṁ yatha antarīkṣe ||",
    "san-lo-mvu64:301": "tasyaiva cittaṁ abhu vepamānaṁ",
    "san-lo-mvu64:302": "eṣo na śakyo maye dharṣaṇāye |",
    "san-lo-mvu64:303": "loke bhipretaṁ ratanaṁ grahetvā",
    "san-lo-mvu64:304": "rājyānapekṣaṁ janayitva chandaṁ ||",
    "san-lo-mvu64:305": "divyaṁ ca cūrṇaṁ varacandanasya",
    "san-lo-mvu64:306": "jāmbūnadasya ratanāmayaṁ ca |",
    "san-lo-mvu64:307": "divyāṁ ca gṛhya varasāragandhāṁ",
    "san-lo-mvu64:308": "so bodhisatvam okire vegajāto ||",
    "san-lo-mvu64:309": "ekāṁśaṁ kṛtvā vasanaṁ kṛtāṁjali",
    "san-lo-mvu64:310": "pradakṣiṇaṁ nidahya jānu bhūmyāṁ |",
    "san-lo-mvu64:311": "saṁharṣito ’nimeṣaṁ prekṣamāṇaḥ",
    "san-lo-mvu64:312": "so bodhisatvaṁ stave tasmiṁ kāle ||",
    "san-lo-mvu64:313": "rūpena tvaṁ asadṛśo puṇyavanto",
    "san-lo-mvu64:314": "varṇena tuhyaṁ sadṛśo na prāpto |",
    "san-lo-mvu64:315": "susaṁprajāno marupūjanīyo",
    "san-lo-mvu64:316": "lokaikavīro sthito vṛkṣamūle ||",
    "san-lo-mvu64:317": "na tubhya asti sadṛśo kutottaro",
    "san-lo-mvu64:318": "devo va nāgo manujo va loke |",
    "san-lo-mvu64:319": "sarvāṁ abhibhosi diśatāṁ śirīye",
    "san-lo-mvu64:320": "ghanābhramukto gagaṇe va candro ||",
    "san-lo-mvu64:321": "tavā hi te pūjaniyā bhuṁjāhi",
    "san-lo-mvu64:322": "sapta ratnāni pravarottamāni |",
    "san-lo-mvu64:323": "cakraṁ pravartehi mahiṁ āvasāhi",
    "san-lo-mvu64:324": "cāturdvīpo ratnā paribhavāhi ||",
    "san-lo-mvu64:325": "tuvaṁ ca prāptā diśa prekṣamāṇo",
    "san-lo-mvu64:326": "adīnacitto ca anantatejo |",
    "san-lo-mvu64:327": "devasahasrānabhibhohi ābhā",
    "san-lo-mvu64:328": "vidagdhasthūṇāṁ yatha suvarṇabimbaṁ ||",
    "san-lo-mvu64:329": "dvātriṁśatīhi sphuṭo lakṣaṇehi",
    "san-lo-mvu64:330": "viroce kāyaṁ tava satvasāra |",
    "san-lo-mvu64:331": "sobhāsi rājye sthito apramatto",
    "san-lo-mvu64:332": "praśāsi satvāṁ pitaro va putrāṁ ||",
    "san-lo-mvu64:333": "catvāri dvīpāṁ vasi īśvaratve",
    "san-lo-mvu64:334": "na ca karesi iha anuśāstiṁ |",
    "san-lo-mvu64:335": "tvaṁ ṛddhiprāpto vicaresi loke",
    "san-lo-mvu64:336": "śiṣyo te bheṣyaṁ yatha ekaputro ||",
    "san-lo-mvu64:337": "istrīsahasraiḥ saha krīḍamāno",
    "san-lo-mvu64:338": "marūṇa rājā va śiriddhiprāpto |",
    "san-lo-mvu64:339": "dāsyāmi tubhyaṁ ratanāni sapta",
    "san-lo-mvu64:340": "bhavāhi rājā vidu cakravartī ||",
    "san-lo-mvu64:341": "bhaviṣyate putrasahasraṁ tubhyaṁ",
    "san-lo-mvu64:342": "śūrāṇa vīrāṇa mahābalānāṁ |",
    "san-lo-mvu64:343": "varāṁga[rūpāna] parasainyapramardakānāṁ",
    "san-lo-mvu64:344": "sasāgarāntaṁ jaye lokam etaṁ ||",
    "san-lo-mvu64:345": "imā ca paśya bahu mārakanyā",
    "san-lo-mvu64:346": "puṣpā grahetvā varacandanasya |",
    "san-lo-mvu64:347": "prāgantarīkṣe śucivasananivastā",
    "san-lo-mvu64:348": "gīte kalāsu paramārthaprāptā ||",
    "san-lo-mvu64:349": "vīṇāṁ gṛhetvā paṇavāṁ mṛdaṁgāṁ",
    "san-lo-mvu64:350": "śaṁkhā ca veṇuṁ ca sughoṣakāṁ ca |",
    "san-lo-mvu64:351": "saṁbhārikāṁ nakulakakiṁphalāṁ ca",
    "san-lo-mvu64:352": "upagīyamānā tada vṛkṣamūle ||",
    "san-lo-mvu64:353": "anye sthihitvā gagaṇe ḍiyantā",
    "san-lo-mvu64:354": "cūrṇāṁ kṣipanti varacandanasya |",
    "san-lo-mvu64:355": "jāmbūnadasya ratanāmayaṁ ca",
    "san-lo-mvu64:356": "kṣipanti cūrṇaṁ tava bhonti sarve ||",
    "san-lo-mvu64:357": "hāhābherīśaṁkhapaṇavanināde",
    "san-lo-mvu64:358": "prāsādaśreṣṭhe rama tvaṁ kumāra |",
    "san-lo-mvu64:359": "puṣpaṁ ca gandhaṁ ca vilepanaṁ ca",
    "san-lo-mvu64:360": "bhuṁjāhi tatra paricārako haṁ ||",
    "san-lo-mvu64:361": "cakraṁ ca nāgo hayavaro maṁjukeśo",
    "san-lo-mvu64:362": "vaiḍūryamaṇiratanaṁ viśiṣṭaṁ |",
    "san-lo-mvu64:363": "strī ca śreṣṭhā dhanadharo khaḍgahasto",
    "san-lo-mvu64:364": "pariṇāyako ratnā bhavanti sapta ||",
    "san-lo-mvu64:365": "tavādhipatye nivasaṁ kumāra",
    "san-lo-mvu64:366": "śuśrūṣanto mṛdu bhāṣamāṇaṁ |",
    "san-lo-mvu64:367": "śrutvāna te vākya sukhī bhaviṣyaṁ",
    "san-lo-mvu64:368": "mṛṣā ca bhāṣe na va evarūpaḥ ||",
    "san-lo-mvu64:369": "satye sthihitvā labhaye surūpaṁ",
    "san-lo-mvu64:370": "kāyaṁ viśiṣṭaṁ sphuṭaṁ lakṣaṇehi |",
    "san-lo-mvu64:371": "vyaṁjanehi tatha anuvyaṁjanehi",
    "san-lo-mvu64:372": "prabhāsamāno sphuṭa lakṣaṇehi ||",
    "san-lo-mvu64:373": "so maṁjughoṣo rutavalgubhāṣī",
    "san-lo-mvu64:374": "ullokayitvā diśatā samantā |",
    "san-lo-mvu64:375": "aṣṭāṁgupetāṁ (ninādaye) vācāṁ",
    "san-lo-mvu64:376": "śṛṇohi yakṣa girāṁ bhāṣato me ||",
    "san-lo-mvu64:377": "rājā bhaviṣyaṁ ahaṁ sarvaloke",
    "san-lo-mvu64:378": "buddhitva bodhiṁ vaśiśāntikṣemāṁ |",
    "san-lo-mvu64:379": "putrā ca bhūtā mama apramattā",
    "san-lo-mvu64:380": "kāhinti śrutvā mama ānuśāstiṁ ||",
    "san-lo-mvu64:381": "mamāpi sapta ratanā viśiṣṭā",
    "san-lo-mvu64:382": "bheṣyanti buddhitva me agrabodhiṁ |",
    "san-lo-mvu64:383": "bodhyaṁga sapta purimajinapraśastān*",
    "san-lo-mvu64:384": "tāṁ va labhitva bhavati apramatto ||",
    "san-lo-mvu64:385": "catvāro anyām ahaṁ ṛddhipādāṁ",
    "san-lo-mvu64:386": "dhyānapramāṇaṁ tatha mārgaśreṣṭhaṁ |",
    "san-lo-mvu64:387": "buddhitva satyāni samantajñāni",
    "san-lo-mvu64:388": "abhiprāpto diśatāṁ vijeṣyaṁ ||",
    "san-lo-mvu64:389": "jugupsanīyāḥ sukhahīnāḥ hi kāmā",
    "san-lo-mvu64:390": "na atra vijño labhe ānisaṁsaṁ |",
    "san-lo-mvu64:391": "eṣo hi mārgo narake tiricche",
    "san-lo-mvu64:392": "yamasya loke bahupretaloke ||",
    "san-lo-mvu64:393": "adharmakāmā rata maithunasmiṁ",
    "san-lo-mvu64:394": "tamāndhakāre praṇatā samantā |",
    "san-lo-mvu64:395": "vihīnanetrā cyutaśukladharmā",
    "san-lo-mvu64:396": "te kāmasevī nara evarūpāḥ ||",
    "san-lo-mvu64:397": "durgandhapūtiṁ aśuciṁ anāryaṁ",
    "san-lo-mvu64:398": "na tatra jātu ratā śuddhasatvāḥ |",
    "san-lo-mvu64:399": "bālo naye tatra viśeṣasaṁjñāṁ",
    "san-lo-mvu64:400": "na paṇḍito jānayi tatra cchandaṁ ||",
    "san-lo-mvu64:401": "samṛddhe pakve yatha śālikṣetre",
    "san-lo-mvu64:402": "vidyutpateyā aśanivaracakraṁ |",
    "san-lo-mvu64:403": "tathaiva śuklā paramārthadharmā",
    "san-lo-mvu64:404": "kāmanidānaṁ aphalā bhavanti ||",
    "san-lo-mvu64:405": "pṛthagjanā tu ratā hīnasevī",
    "san-lo-mvu64:406": "jātyandhabhūtā abudhā rajyanti |",
    "san-lo-mvu64:407": "rajyanti te abudhacetasena",
    "san-lo-mvu64:408": "na kāmatṛṣṇāṁ jane bodhisatvo ||",
    "san-lo-mvu64:409": "saṁvartanīye yatha buddhakṣetre",
    "san-lo-mvu64:410": "hutāsane prajvalite nabhasmiṁ |",
    "san-lo-mvu64:411": "ramaṇīya ābhā maṣiṁ chārikāṁ vā",
    "san-lo-mvu64:412": "tathaiva kāmāṁ vicikitsu [śukla]dharmā ||",
    "san-lo-mvu64:413": "visṛṣṭa vadhyo yatha pārthivena",
    "san-lo-mvu64:414": "labheya mokṣaṁ śriyaṁ svastibhāvaṁ |",
    "san-lo-mvu64:415": "na hīnakāmāṁ pratisevamāno",
    "san-lo-mvu64:416": "labheya arthaṁ tu jinānujñātaṁ ||",
    "san-lo-mvu64:417": "uccāro śuṣko yatha dahyamāno",
    "san-lo-mvu64:418": "jugupsanīyo paramadurgandho |",
    "san-lo-mvu64:419": "na rājaputro tahiṁ bhavati udagro",
    "san-lo-mvu64:420": "tathaiva kāmā garhita paṇḍitehi ||",
    "san-lo-mvu64:421": "grīṣmāṇa māse yatha paścimasmiṁ",
    "san-lo-mvu64:422": "lavaṇodakaṁ janaye tṛṣāṁ narāṇāṁ |",
    "san-lo-mvu64:423": "tathaiva kāmāṁ duḥkha [prati]sevamāno",
    "san-lo-mvu64:424": "ajñānaprāpto janayati jālatṛṣṇāṁ ||",
    "san-lo-mvu64:425": "yaṁ tehi pūyaṁ yakṛdvṛkkaphuṣphasehi",
    "san-lo-mvu64:426": "gūthaṁ ca anyaṁ anugatam ātmabhāve |",
    "san-lo-mvu64:427": "prasyandamānaṁ vahimukhehi kāye",
    "san-lo-mvu64:428": "na atra vijño jane saumanasyaṁ ||",
    "san-lo-mvu64:429": "siṁhāṇalālā yatha śleṣmapūraṁ",
    "san-lo-mvu64:430": "kapho tha pittaṁ anugataṁ mastarogaṁ |",
    "san-lo-mvu64:431": "sadā śravanto aśuci jigupsitaṁ ca",
    "san-lo-mvu64:432": "na atra vijño jane saumanasyaṁ ||",
    "san-lo-mvu64:433": "kāmanidānaṁ prapatiṣu durgatīṣu",
    "san-lo-mvu64:434": "uccāvacaṁ duḥkhaṁ narā devayanti |",
    "san-lo-mvu64:435": "mudgā ca māṣā yatha kumbhaprāptā",
    "san-lo-mvu64:436": "tathaiva khinnā narakeṣu satvā ||",
    "san-lo-mvu64:437": "asīhi cchinnā bahuvidham ātmabhāvā",
    "san-lo-mvu64:438": "śaktiśarehi puna pi saṁprabhinnā |",
    "san-lo-mvu64:439": "bālā karonti trividhaṁ aniṣṭaṁ",
    "san-lo-mvu64:440": "na atra jātu abhiratu bodhisatvo ||",
    "san-lo-mvu64:441": "rūpehi vūlho bhavati sammohajātaḥ",
    "san-lo-mvu64:442": "yo kāmatṛṣṇāṁ jane alpabuddhiḥ |",
    "san-lo-mvu64:443": "svayaṁ va sevi duḥkhakararogamūlaṁ",
    "san-lo-mvu64:444": "yathā smasāne kuṇapaṁ śṛgālaḥ ||",
    "san-lo-mvu64:445": "mā kṛṣṇabandhu mama mohanārthaṁ",
    "san-lo-mvu64:446": "kāmāṁ praśaṁsa garhitā paṇḍitehi |",
    "san-lo-mvu64:447": "aṁgārakarṣūṁ yatha saṁprapūrāṁ",
    "san-lo-mvu64:448": "tathaiva kāmāṁ tyaje bodhisatvo ||",
    "san-lo-mvu64:449": "na kāmasevī hi imaṁ pradeśaṁ",
    "san-lo-mvu64:450": "dvijābhikīrṇaṁ sphuṭa pādapehi |",
    "san-lo-mvu64:451": "na cāpi evaṁ sphuṭa lakṣaṇehi",
    "san-lo-mvu64:452": "sevitva kāmāṁ labhe ātmabhāvaṁ ||",
    "san-lo-mvu64:453": "rakṣitva śīlaṁ aśavalabrahmacaryaṁ",
    "san-lo-mvu64:454": "sevitva buddhāṁ hatarajā niṣkileśā |",
    "san-lo-mvu64:455": "bhāvetva kṣāntiṁ bahukalpakoṭī",
    "san-lo-mvu64:456": "viśiṣṭo bhoti (sphuṭa) ātmabhāvo ||",
    "san-lo-mvu64:457": "acchidraśilo purimabhave abhūṣi",
    "san-lo-mvu64:458": "kṣāntī-upeto sada apramatto |",
    "san-lo-mvu64:459": "śodhetva mārgaṁ vividhaṁ anantaṁ",
    "san-lo-mvu64:460": "so adya lapsyaṁ vara-agrabodhiṁ ||",
    "san-lo-mvu64:461": "bhagavato sārthavāho hitakaro apramatto",
    "san-lo-mvu64:462": "purato sthitva avaca sa kṛṣṇabandhu |",
    "san-lo-mvu64:463": "śṛṇohi tāta mama girāṁ bhāṣyamāṇāṁ",
    "san-lo-mvu64:464": "mā atra doṣaṁ prajane aprasādaṁ ||",
    "san-lo-mvu64:465": "yad eṣa jāto asadṛśa puṇyavanto",
    "san-lo-mvu64:466": "kampe saśailā vasumati ṣaḍvikāraṁ |",
    "san-lo-mvu64:467": "obhāsitā daśa diśatā abhūṣi",
    "san-lo-mvu64:468": "divyā ca vādyā aghaṭṭitā saṁpravādyi ||",
    "san-lo-mvu64:469": "divyāṁ chatrāṁ dhāraye devaputrāḥ",
    "san-lo-mvu64:470": "dhvajapatākaiḥ sphuṭo buddhakṣetro |",
    "san-lo-mvu64:471": "cailā bhramensu marugaṇā devasaṁghā",
    "san-lo-mvu64:472": "apramādaṁ janayi adīnasatvā ||",
    "san-lo-mvu64:473": "eṣo cakṣur bhaviṣyati sarvaloke",
    "san-lo-mvu64:474": "ālokabhūtas timiraṁ nihatvā |",
    "san-lo-mvu64:475": "eṣo ndhakāraṁ vidhame duḥkhitānāṁ",
    "san-lo-mvu64:476": "mā aprasādaṁ janehi bālabuddhe ||",
    "san-lo-mvu64:477": "eṣo hi lenaṁ bhaviṣyati sarvaloke",
    "san-lo-mvu64:478": "trāṇaṁ ca dvīpaṁ śaraṇaṁ parāyaṇaṁ |",
    "san-lo-mvu64:479": "akaritvā naramaru ca prasādaṁ",
    "san-lo-mvu64:480": "ghoraṁ vrajanti nirayaṁ avīciṁ ||",
    "san-lo-mvu64:481": "eṣo hi loke asadṛśo dakṣiṇeyo",
    "san-lo-mvu64:482": "eṣo hi loke satataṁ hitānukampī |",
    "san-lo-mvu64:483": "etaṁ saktṛtvā naranārisaṁghā",
    "san-lo-mvu64:484": "cyutā sukhī bhave iha sarvaloke ||",
    "san-lo-mvu64:485": "yo atra mānaṁ jane na prasādaṁ",
    "san-lo-mvu64:486": "puṇyopapete dhutaraje śākyasiṁhe |",
    "san-lo-mvu64:487": "na tasya jātu bhave svastibhāvo",
    "san-lo-mvu64:488": "cyutaś ca kṣipraṁ vraje durgatīṣu ||",
    "san-lo-mvu64:489": "eṣo himāṁ acalacamūṁ prabhetti",
    "san-lo-mvu64:490": "abhyutkṣipitvāna te sāgarāto |",
    "san-lo-mvu64:491": "kṣetrāṇa koṭīnayutā kṣipeya",
    "san-lo-mvu64:492": "sthāmena loke samo nāsti sainyaṁ ||",
    "san-lo-mvu64:493": "eṣo samudraṁ jaladharaṁ vāripūrṇaṁ",
    "san-lo-mvu64:494": "asuraniketaṁ udadhiṁ samantatejaṁ |",
    "san-lo-mvu64:495": "śoṣeya sarvaṁ dṛḍhavrato apramatto",
    "san-lo-mvu64:496": "eṣo hi sarvam abhibhave mārasainyaṁ ||",
    "san-lo-mvu64:497": "brahmaṁ ca śakraṁ abhibhave guhyakāṁ ca",
    "san-lo-mvu64:498": "nāgāsurā ca manujā mahoragā |",
    "san-lo-mvu64:499": "vidagdhasthūṇāṁ yatha suvarṇabimbaṁ",
    "san-lo-mvu64:500": "pīḍe nārāyaṇaṁ jina ghanaśarīro ||",
    "san-lo-mvu64:501": "eṣo grahetvā girivaraṁ cakravāḍaṁ",
    "san-lo-mvu64:502": "pāṇitalena samarajaṁ kareya |",
    "san-lo-mvu64:503": "na eṣa śakyo upagato bodhimūle",
    "san-lo-mvu64:504": "cāletuṁ vīro dṛḍhavrato apramatto ||",
    "san-lo-mvu64:505": "candraṁ pateyā nabhato medinīye",
    "san-lo-mvu64:506": "iyaṁ ca bhūmī sthihi nabhe ātmanena |",
    "san-lo-mvu64:507": "pratisrotaṁ sarvā nadīyo vahensuḥ",
    "san-lo-mvu64:508": "na caiva śakyo dṛḍhavrato cālanāya ||",
    "san-lo-mvu64:509": "yathā gajendraḥ subalavāṁ ṣaṣṭihāyanaḥ",
    "san-lo-mvu64:510": "ṣaḍḍantanāgo samucchritakāyo |",
    "san-lo-mvu64:511": "pādena bhinde avimano āmabhāṇḍaṁ",
    "san-lo-mvu64:512": "tathaiva sarvāṁ kariṣyati mārasainyāṁ ||",
    "san-lo-mvu64:513": "māro hy avāca sa duḥkhito sārthavāhaṁ",
    "san-lo-mvu64:514": "trasesi kiṁ mā yatha bālabuddhi |",
    "san-lo-mvu64:515": "sannaddha senā kavacitavarmitā ca",
    "san-lo-mvu64:516": "kariṣyimasya dṛḍhavratasyāntarāyaṁ ||",
    "san-lo-mvu64:517": "varṣā sahasrā mayā yo poṣito hi",
    "san-lo-mvu64:518": "uccatīha ayaṁ mama jyeṣṭhaputro |",
    "san-lo-mvu64:519": "sau gautamasya abhūr iha anuyātro",
    "san-lo-mvu64:520": "avasādayiṣyanto samārasainyaṁ ||",
    "san-lo-mvu64:521": "udumbarasya yatha puṣpa jātaṁ",
    "san-lo-mvu64:522": "varṇopapetaṁ suruciraṁ maṁjugandhaṁ |",
    "san-lo-mvu64:523": "tathaite buddhā hatarajā niḥkileśā",
    "san-lo-mvu64:524": "kalpāna koṭīnayutehi bhonti ||",
    "san-lo-mvu64:525": "aśraddadhantaṁ pitaraṁ vipannaśīlaṁ",
    "san-lo-mvu64:526": "grāheya śuddhāṁ karuṇāṁ janetvā |",
    "san-lo-mvu64:527": "putrāṇa evaṁ prakṛti tasya bhoti",
    "san-lo-mvu64:528": "anukampako smi na ahaṁ amitro ||",
    "san-lo-mvu64:529": "sumerumūrdhnā yadi naro āruhitvā",
    "san-lo-mvu64:530": "ātmānaṁ muṁceya mahītalasmiṁ |",
    "san-lo-mvu64:531": "labheya saukhyaṁ śarīre patitvā",
    "san-lo-mvu64:532": "na bodhisatve ahitāni kṛtvā ||",
    "san-lo-mvu64:533": "aṁgārakarṣū paramā prapūrā",
    "san-lo-mvu64:534": "tatra patitvā naro bālabuddhiḥ |",
    "san-lo-mvu64:535": "labheya saukhyaṁ śarīre patitvā",
    "san-lo-mvu64:536": "na bodhisatve ahitāni kṛtvā ||",
    "san-lo-mvu64:537": "asiṁ gṛhītvā sulikhitaṁ tailadhautaṁ",
    "san-lo-mvu64:538": "mukhe karitvā svake ohareya |",
    "san-lo-mvu64:539": "labheya saukhyaṁ siya tato svastibhāvo",
    "san-lo-mvu64:540": "na bodhisatve paruṣāṇi kṛtvā ||",
    "san-lo-mvu64:541": "kṣurehi mārgaṁ yatha ākramanto",
    "san-lo-mvu64:542": "varṣasahasraṁ atha varṣakoṭi |",
    "san-lo-mvu64:543": "labheya saukhyaṁ siya tato svastibhāvo",
    "san-lo-mvu64:544": "na bodhisatve paruṣāṇi kṛtvā ||",
    "san-lo-mvu64:545": "vilīnalohaṁ pibanto alpabuddhiḥ",
    "san-lo-mvu64:546": "labheya saukhyaṁ udare sudīpte |",
    "san-lo-mvu64:547": "saṁchinna antre yakṛdvṛkkaphuṣphase ca",
    "san-lo-mvu64:548": "na bodhisatve paruṣāṇi kṛtvā ||",
    "san-lo-mvu64:549": "ayoguḍāṁ pi gilanto jvalantāṁ",
    "san-lo-mvu64:550": "labheya saukhyaṁ udare pradīpte |",
    "san-lo-mvu64:551": "saṁchinne yakṛvṛkkaphuṣphase ca",
    "san-lo-mvu64:552": "na bodhisatve paruṣāṇi kṛtvā ||",
    "san-lo-mvu64:553": "śailo mahanto yatha cakravāḍo",
    "san-lo-mvu64:554": "kṣipto nabhāto patito nrasya mūrdhne |",
    "san-lo-mvu64:555": "janeya saukhyaṁ siya tato svastibhāvo",
    "san-lo-mvu64:556": "na bodhisatve paruṣāṇi phṛtvā ||",
    "san-lo-mvu64:557": "aṁgārakarṣū iṣu-asitomarā ca",
    "san-lo-mvu64:558": "kṣiptā nabhāto patitā ātmabhāve |",
    "san-lo-mvu64:559": "janeya saukhyaṁ siya tato svastibhāvo",
    "san-lo-mvu64:560": "na bodhisatve paruṣāṇi kṛtvā ||",
    "san-lo-mvu64:561": "śakyaṁ sahasrā ayaṁ lokadhātuḥ",
    "san-lo-mvu64:562": "kalpāna koṭī dharituṁ kareṇa |",
    "san-lo-mvu64:563": "cittāṁ ca jñātuṁ vividhā narāṇāṁ",
    "san-lo-mvu64:564": "na saṁstarāto municālanāye ||",
    "san-lo-mvu64:565": "śakyaṁ samudre janadhare vāripūrṇe",
    "san-lo-mvu64:566": "madhyodake jvālitum agniskandhaṁ |",
    "san-lo-mvu64:567": "sumerumātro prabhaṁkaro dhūmaketuḥ",
    "san-lo-mvu64:568": "na saṁstarāto municālanāye ||",
    "san-lo-mvu64:569": "śīlenupeto asadṛśo kṣāntiye ca",
    "san-lo-mvu64:570": "tape vrate ca purā pāraprāptaḥ |",
    "san-lo-mvu64:571": "sa keśarir vā mṛgapati jātavego",
    "san-lo-mvu64:572": "nādaṁ nadanto jino mārasainye ||",
    "san-lo-mvu64:573": "yathā mahante prapatito pīha kūpe",
    "san-lo-mvu64:574": "jātyandhasatvo yatha spandamāno |",
    "san-lo-mvu64:575": "akṣī saṁprāpto diśam aprajāno",
    "san-lo-mvu64:576": "tathā tava bheṣyati māra sainyaṁ ||",
    "san-lo-mvu64:577": "paśyāhi tvaṁ tāta te devaputrāṁ",
    "san-lo-mvu64:578": "rūpeṇupetā kṛtapuṇyakarmāṁ |",
    "san-lo-mvu64:579": "cūrṇāṁ gṛhetvā varacandanasya",
    "san-lo-mvu64:580": "udagracittā abhikire bodhisatvaṁ ||",
    "san-lo-mvu64:581": "sarvā sahasrā sphuṭa devatāhi",
    "san-lo-mvu64:582": "vimāna sarvāṁ vijahiya āgatāhi |",
    "san-lo-mvu64:583": "nabhe sthihitvā avakiri puṣpacūrṇaiḥ",
    "san-lo-mvu64:584": "bodhisatvaṁ pramuditā okiranti ||",
    "san-lo-mvu64:585": "mā pāpacittaṁ janaya viśālabuddhe",
    "san-lo-mvu64:586": "durāsadā hi mahāsārthavāhā |",
    "san-lo-mvu64:587": "durgatiṣu prapatiṣu pāṁsukūle",
    "san-lo-mvu64:588": "apeya tāto duḥkhī kṛcchraprāptaḥ ||",
    "san-lo-mvu64:589": "ye atra premnaṁ janayiṣu gauravaṁ ca",
    "san-lo-mvu64:590": "ye satva etaṁ śaraṇaṁ upenti |",
    "san-lo-mvu64:591": "apāyabhūmī vijahiya nacireṇa",
    "san-lo-mvu64:592": "sarve spṛśanti ajaraṁ aśokaṁ ||",
    "san-lo-mvu64:593": "janīsuto pitaṁ avaca viśālabuddhi",
    "san-lo-mvu64:594": "vicitrāṁ puṣpāṁ gṛhiya manojñāṁ |",
    "san-lo-mvu64:595": "abhyokiritva jagasatvasāraṁ",
    "san-lo-mvu64:596": "sarvānte senāṁ kareya bhasma ||",
    "san-lo-mvu64:597": "nidhānaṁ labdhvā yatha andhasatvā",
    "san-lo-mvu64:598": "apaśyamāne na bhaveya doṣo |",
    "san-lo-mvu64:599": "tathā va labdhvā mahādakṣiṇeyaṁ",
    "san-lo-mvu64:600": "pramādabandhu janayasi aprasādaṁ ||",
    "san-lo-mvu64:601": "hiraṇyadhāraṁ yatha akṣamātraṁ",
    "san-lo-mvu64:602": "pravarṣamāṇo gṛhe bālabuddhiḥ |",
    "san-lo-mvu64:603": "utkrośamāno vrajeya cyaviṣyaṁ",
    "san-lo-mvu64:604": "tathaiva tāto na sahaṁ maharṣiṁ ||",
    "san-lo-mvu64:605": "vimānaṁ labdhvā yatha candanasya",
    "san-lo-mvu64:606": "manojñagandhaṁ śubhadarśanīyaṁ |",
    "san-lo-mvu64:607": "tato niṣkramitvā prapate iha kūpe",
    "san-lo-mvu64:608": "tathaiva tāto asahaṁ maharṣiṁ ||",
    "san-lo-mvu64:609": "maṇivimāne rucire prabhāsvare",
    "san-lo-mvu64:610": "siṁhāsanāto yatha utthihitvā |",
    "san-lo-mvu64:611": "aṁgārakarṣūṁ prapate niṣkramitvā",
    "san-lo-mvu64:612": "tathaiva tāto asahaṁ maharṣiṁ ||",
    "san-lo-mvu64:613": "prāsādaṁ labdhvā yatha kāṁcanasya",
    "san-lo-mvu64:614": "jāmbūnadasya śubhadarśanīyaṁ |",
    "san-lo-mvu64:615": "tato vrajitvā prapato arṇavasmiṁ",
    "san-lo-mvu64:616": "tathaiva tāto asahaṁ maharṣiṁ ||",
    "san-lo-mvu64:617": "suvarṇaniṣkāṁ yatha ośiritvā",
    "san-lo-mvu64:618": "grīvāya tāmraṁ dharayeya loke |",
    "san-lo-mvu64:619": "tathaiva labdhvā muniṁ dakṣiṇeyaṁ",
    "san-lo-mvu64:620": "pramādabandhu janayasi aprasādaṁ ||",
    "san-lo-mvu64:621": "amṛtasya pātraṁ yatha ośiritvā",
    "san-lo-mvu64:622": "viṣasya pātraṁ pibed bālabuddhiḥ |",
    "san-lo-mvu64:623": "tathaiva labdhvāb mahadakṣiṇeyaṁ",
    "san-lo-mvu64:624": "pramādaprāpto janayasi aprasādaṁ ||",
    "san-lo-mvu64:625": "yathā labhitvā śubhanīlanetrā",
    "san-lo-mvu64:626": "utpāṭayeya (svayaṁ) bālabuddhiḥ |",
    "san-lo-mvu64:627": "tathaiva labdhvā muniṁ dakṣiṇeyaṁ",
    "san-lo-mvu64:628": "pramādabandhu janayasi aprasādaṁ ||",
    "san-lo-mvu64:629": "aho smṛtiṁ hi apacinohi māra",
    "san-lo-mvu64:630": "divyaṁ grahetvā varamuktihāraṁ |",
    "san-lo-mvu64:631": "obhāsayantaṁ diśatā prabhāya",
    "san-lo-mvu64:632": "mā aprasādaṁ janayāhi tāta ||",
    "san-lo-mvu64:633": "yathā ca eṣo iha lokadhātuṁ",
    "san-lo-mvu64:634": "obhāsi sarvāṁ śubharūpadhārī |",
    "san-lo-mvu64:635": "bhinditva meruṁ mahacakravāḍaṁ",
    "san-lo-mvu64:636": "samudramadhye yatha śailarājā ||",
    "san-lo-mvu64:637": "yathā ca eṣo sthito vṛkṣamūle",
    "san-lo-mvu64:638": "sumerumūrdhne abhibhavi devaputrā |",
    "san-lo-mvu64:639": "nātra pradeśe sthito kāmasevī",
    "san-lo-mvu64:640": "mā aprasādaṁ jane kṛṣṇabandhu ||",
    "san-lo-mvu64:641": "na asti satvo tribhavasmi tāta",
    "san-lo-mvu64:642": "yo evarūpo bhave puṇyavanto |",
    "san-lo-mvu64:643": "adṛśyamāno yatha rasmirājo",
    "san-lo-mvu64:644": "tathā niṣaṇṇo muni bodhimūle ||",
    "san-lo-mvu64:645": "yathā niṣaṇṇo jino krakucchando",
    "san-lo-mvu64:646": "prabhāsamāno diśa vṛkṣamūle |",
    "san-lo-mvu64:647": "tathāsya kāyo sphuṭo lakṣaṇehi",
    "san-lo-mvu64:648": "mā atra tāta jane aprasādaṁ ||",
    "san-lo-mvu64:649": "konākanāmo yatha lokanātho",
    "san-lo-mvu64:650": "viśuddhacakṣus timirasya ghātī |",
    "san-lo-mvu64:651": "prabhāsamāno diśatāṁ śirīye",
    "san-lo-mvu64:652": "so pi niṣaṇṇo iha vṛkṣamūle ||",
    "san-lo-mvu64:653": "yasyaiva nāmaṁ abhu kāśyapo ti",
    "san-lo-mvu64:654": "samantavakṣur varadakṣiṇīyo |",
    "san-lo-mvu64:655": "so pi niṣaṇṇo iha vṛkṣamūle",
    "san-lo-mvu64:656": "budhyasi vīro vara-agrabodhiṁ ||",
    "san-lo-mvu64:657": "ye bhadrakalpe abhu lokanāthāḥ",
    "san-lo-mvu64:658": "saṁbodhiprāptā muni devadevā |",
    "san-lo-mvu64:659": "pūrve niṣaṇṇā iha vṛkṣamūle",
    "san-lo-mvu64:660": "budhyansu vīrā śiva-agrabodhiṁ ||",
    "san-lo-mvu64:661": "[buddha]sahasracatvāri jinā hi pūrvaṁ",
    "san-lo-mvu64:662": "iha niṣaṇṇa drumavarapādapendre |",
    "san-lo-mvu64:663": "anāgatā hitakara lokanāthā",
    "san-lo-mvu64:664": "prāpsyanti te pi vara-agrabodhiṁ ||",
    "san-lo-mvu64:665": "bhāṣitva gāthām imam evarūpāṁ",
    "san-lo-mvu64:666": "mahāsmṛtīti varanāmadheyo |",
    "san-lo-mvu64:667": "muktihāraṁ kṣipe gautamasya",
    "san-lo-mvu64:668": "udagracitto varavegajāto ||",
    "san-lo-mvu64:669": "vidyupratiṣṭho paro māraputro",
    "san-lo-mvu64:670": "divyaṁ grahetvā śubhakalpaduṣyaṁ |",
    "san-lo-mvu64:671": "so bodhisatvaṁ muni prekṣamāṇo",
    "san-lo-mvu64:672": "udagracitto stave bodhimaṇḍe ||",
    "san-lo-mvu64:673": "manojñaghoṣaṁ rutaṁ satvasāro",
    "san-lo-mvu64:674": "+ + + + + + + + + + + + + + + + + + |",
    "san-lo-mvu64:675": "na kaścid asti samo sarvaloke",
    "san-lo-mvu64:676": "tathāsi pūrvacarito maharṣi ||",
    "san-lo-mvu64:677": "tyāgyāsi pūrve caraṁ kalpanantāṁ",
    "san-lo-mvu64:678": "tyaktā viśiṣṭā tava rājadhānī |",
    "san-lo-mvu64:679": "hastigaṇā aśva bahu puṇyayānaṁ",
    "san-lo-mvu64:680": "tena prabhāsi diśa satvasāra ||",
    "san-lo-mvu64:681": "tyajitva bhāryā tatha cātmamāṁsaṁ",
    "san-lo-mvu64:682": "putrā ca dhītā nayanātmamāṁsaṁ |",
    "san-lo-mvu64:683": "tyajitva pūrvaṁ priya-uttamāṁgaṁ",
    "san-lo-mvu64:684": "tena prabhāsi diśatāṁ samantā ||",
    "san-lo-mvu64:685": "tyajitva divyā ratanāni śuddhā",
    "san-lo-mvu64:686": "nānā vimānā sphuṭaratnacittā |",
    "san-lo-mvu64:687": "nakṣatra-ābhā nabhe vidyutābhā",
    "san-lo-mvu64:688": "sarvo vibhāsi purato janasya ||",
    "san-lo-mvu64:689": "bhāṣitva gāthām ima evarūpāṁ",
    "san-lo-mvu64:690": "vidyupratiṣṭho paro māraputro |",
    "san-lo-mvu64:691": "vastrāṇa koṭīnayutāṁ sahasrāṁ",
    "san-lo-mvu64:692": "kṣipe narendre varavegajāto ||",
    "san-lo-mvu64:693": "kalyāṇamitrā pi taṁ dhārayensuḥ",
    "san-lo-mvu64:694": "mā aprasādaṁ janaye bahubuddheḥ |",
    "san-lo-mvu64:695": "na śakya eṣo vimalaprabho mahātmā",
    "san-lo-mvu64:696": "cāletuṁ bhūyo munim āsanāto ||",
    "san-lo-mvu64:697": "asaddadhāno vacanaṁ durbuddhiḥ",
    "san-lo-mvu64:698": "īrṣyāṁ ca krodhaṁ jane kṛṣṇabandhu |",
    "san-lo-mvu64:699": "so duṣṭacitto abudho ca jāto",
    "san-lo-mvu64:700": "bhūyasya mātraṁ jane aprasādaṁ ||",
    "san-lo-mvu64:701": "mārāṇa koṭīśata sannahitvā",
    "san-lo-mvu64:702": "sannahya māro bahumārasainyaṁ |",
    "san-lo-mvu64:703": "bodhāya vighnaṁ tada kartukāmo",
    "san-lo-mvu64:704": "sa pāpacittaṁ jane hīnabuddhiḥ ||",
    "san-lo-mvu64:705": "yakṣāṇa koṭīnayutā sahasrā",
    "san-lo-mvu64:706": "nāgāsurā manujamahoragā ca |",
    "san-lo-mvu64:707": "gandharvaputrā balasthāmaprāptā",
    "san-lo-mvu64:708": "upasaṁkramensuḥ yato pādapendraṁ ||",
    "san-lo-mvu64:709": "śilāṁ grahetvā mahaghorarūpāṁ",
    "san-lo-mvu64:710": "sannaddhavarmī atighoraprekṣī |",
    "san-lo-mvu64:711": "vidyūn kṣipesi asaniṁ pravarṣe",
    "san-lo-mvu64:712": "upasaṁkramanto varapādapendraṁ ||",
    "san-lo-mvu64:713": "śaktiṁ grahetvā iṣutomarāṁ ca",
    "san-lo-mvu64:714": "asiṁ grahetvā kṣuratīkṣṇadhārāṁ |",
    "san-lo-mvu64:715": "mālāvilambī kilikilāyamānā",
    "san-lo-mvu64:716": "upakramensuḥ siṁhapādapendraṁ ||",
    "san-lo-mvu64:717": "siṁhāś ca vyāghrā turagā gajāś ca",
    "san-lo-mvu64:718": "uṣṭrā gavā gardabhāś cānyarūpā |",
    "san-lo-mvu64:719": "āśīviṣapragṛhītaśirāṁsi",
    "san-lo-mvu64:720": "upasaṁkramensuḥ yato bodhisatvo ||",
    "san-lo-mvu64:721": "anye grahetvā mahadagniskandhāṁ",
    "san-lo-mvu64:722": "pradīptaśīrṣā vikṛtasvabhāvā |",
    "san-lo-mvu64:723": "kṣurapracārī ca vibhagnanāsā",
    "san-lo-mvu64:724": "mārasya sainyā sthita bodhimūle ||",
    "san-lo-mvu64:725": "rathasahasrāṇi ca bodhimaṇḍe",
    "san-lo-mvu64:726": "dhvajapatākā ca sanandighoṣā |",
    "san-lo-mvu64:727": "jālāvicitrā śubhavāditā hi",
    "san-lo-mvu64:728": "dhvajāgramūrdhe ca sanandighoṣā ||",
    "san-lo-mvu64:729": "samanta triṁśa sphuṭa yojanāni",
    "san-lo-mvu64:730": "[yakṣasahasrehi mahabhairavehi |]",
    "san-lo-mvu64:731": "caturdiśaṁ copari ca nabhāto",
    "san-lo-mvu64:732": "te yakṣasaṁghā paramasughorarūpā ||",
    "san-lo-mvu64:733": "asiṁ grahetvā niśitāṁ sutīkṣṇāṁ",
    "san-lo-mvu64:734": "yugapramāṇopagato kṛṣṇabandhu |",
    "san-lo-mvu64:735": "so bodhisatvaṁ avaca praduṣṭacitto",
    "san-lo-mvu64:736": "utthāhi śīghraṁ ato āsanāto ||",
    "san-lo-mvu64:737": "samantāt triṁśa sphuṭa yojanāni",
    "san-lo-mvu64:738": "yakṣasahasrehi mahabhairavehi |",
    "san-lo-mvu64:739": "na śakyaṁ bhikṣu pravrajituṁ kahiṁcit*",
    "san-lo-mvu64:740": "tavādya cchetsyaṁ yatha veṇukhaṇḍaṁ ||",
    "san-lo-mvu64:741": "tato pramuṁce girāṁ bodhisatvo",
    "san-lo-mvu64:742": "aṣṭāṁgupetāṁ madhurāṁ sughoṣāṁ |",
    "san-lo-mvu64:743": "sarve te satvā siyu mārabhūtā",
    "san-lo-mvu64:744": "na ca samarthā mama romam iṁjituṁ ||",
    "san-lo-mvu64:745": "eko si bhikṣu sthito vṛkṣamūle",
    "san-lo-mvu64:746": "senā ca nāsti tavaivarūpā |",
    "san-lo-mvu64:747": "kasya balena na siyā samarthaṁ",
    "san-lo-mvu64:748": "taṁ mārasainyaṁ tava romam iṁjituṁ ||",
    "san-lo-mvu64:749": "dāne ca śīle ca kṣāntiye ca",
    "san-lo-mvu64:750": "vīrye dhyāne bahukalpakoṭyo |",
    "san-lo-mvu64:751": "prajñāye śreṣṭhāya bhave aprameye",
    "san-lo-mvu64:752": "na mahyam asti samo sarvaloke ||",
    "san-lo-mvu64:753": "maitryāvihārī karuṇāvihārī",
    "san-lo-mvu64:754": "satvāna arthe carito bodhicaryāṁ |",
    "san-lo-mvu64:755": "buddhitva bodhiṁ labhe buddhajñānaṁ",
    "san-lo-mvu64:756": "satvāṁ pramokṣyāmy ahaṁ kṛṣṇabandhu ||",
    "san-lo-mvu64:757": "acchidraśīlo purime bhavesu",
    "san-lo-mvu64:758": "kalpāna koṭīnayutā anantā |",
    "san-lo-mvu64:759": "samāhito vajrasamo abhedyo",
    "san-lo-mvu64:760": "so adya prāpsyaṁ vara-agrabodhiṁ ||",
    "san-lo-mvu64:761": "yāvanti senā tava kṛṣṇabandhu",
    "san-lo-mvu64:762": "sarve bhavensu vasi īśvaratve |",
    "san-lo-mvu64:763": "te cakravāḍasama āyudhehi",
    "san-lo-mvu64:764": "na ca samarthā mama romam iṁjituṁ ||",
    "san-lo-mvu64:765": "śūnyā nimittā praṇidhī vibhāvitā",
    "san-lo-mvu64:766": "na satvasaṁjñā + + + + + + |",
    "san-lo-mvu64:767": "na mārasaṁjñā na vihiṁsasaṁjñā",
    "san-lo-mvu64:768": "evaṁ sthitasya abalo si pāpa ||",
    "san-lo-mvu64:769": "na rūpasaṁjñā na pi śabdasaṁjñā",
    "san-lo-mvu64:770": "nāpi rasasaṁjñā na ca gandhasaṁjñā |",
    "san-lo-mvu64:771": "na praṣṭavyasaṁjñā + + + + + +",
    "san-lo-mvu64:772": "evaṁ sthitasya asamartho si māra ||",
    "san-lo-mvu64:773": "na skandhasaṁjñā na me dhātusaṁjñā",
    "san-lo-mvu64:774": "adhyātmasaṁjñā ca vibhāvitā me |",
    "san-lo-mvu64:775": "yathāntarīkṣaṁ hi abhāvabhūtaṁ",
    "san-lo-mvu64:776": "evaṁsvabhāvā hi ca sarvadharmāḥ ||",
    "san-lo-mvu64:777": "jālehi citreṇa hi dakṣiṇena",
    "san-lo-mvu64:778": "parāhane vasumatiṁ bodhisatvo |",
    "san-lo-mvu64:779": "sā ṣaḍvikāraṁ calitā lokadhātu",
    "san-lo-mvu64:780": "śabdaṁ ca āsī tada bhīṣmarūpaṁ ||",
    "san-lo-mvu64:781": "kaṁsasya pātrīṁ yatha maṁjughoṣāṁ",
    "san-lo-mvu64:782": "parāhaneya puruṣo grahetvā |",
    "san-lo-mvu64:783": "evaṁ tathaiva raṇe lokadhātu",
    "san-lo-mvu64:784": "yadā hane vasumatiṁ bodhisatvo ||",
    "san-lo-mvu64:785": "trastā abhūṣi tada mārasenā",
    "san-lo-mvu64:786": "bhītā palāye ca bahuyojanāni |",
    "san-lo-mvu64:787": "caturdiśaṁ naiva ca prekṣamāṇā",
    "san-lo-mvu64:788": "paśyanti buddhaṁ yatha rasmirājaṁ ||",
    "san-lo-mvu64:789": "anye rathehi pate medinīyaṁ",
    "san-lo-mvu64:790": "garjanta meghā yatha antarīkṣe |",
    "san-lo-mvu64:791": "yatha hastināgā ca mahārṇavasmiṁ",
    "san-lo-mvu64:792": "tathaiva sarvā hata mārasainyāḥ ||",
    "san-lo-mvu64:793": "divyāṁ ca puṣpāṁ prakirensu devā",
    "san-lo-mvu64:794": "cūrṇaṁ pravarṣensu ca candanasya |",
    "san-lo-mvu64:795": "mandāravā okire bodhisatvaṁ",
    "san-lo-mvu64:796": "samantā triṁśa sphuṭa yojanāni ||",
    "san-lo-mvu64:797": "devasahasrā nabhe ambarāṇi",
    "san-lo-mvu64:798": "bhrāmensu anye kṣipaṁ muktihāraṁ |",
    "san-lo-mvu64:799": "gāthābhi gītehi apare stavensuḥ",
    "san-lo-mvu64:800": "pradhyāye tūṣṇīṁ duḥkhi kṛṣṇabandhuḥ ||",
    "san-lo-mvu64:801": "saptāhapūraṁ duḥkhi mārasainyaṁ",
    "san-lo-mvu64:802": "drumasya mūle abhu kṛcchraprāptaṁ |",
    "san-lo-mvu64:803": "jātyandhabhūtaṁ diśam aprajānaṁ",
    "san-lo-mvu64:804": "buddhaś ca śobhe yatha rasmirājo ||",
    "san-lo-mvu64:805": "parasparaṁ rathaśata bhajyamānā",
    "san-lo-mvu64:806": "paśyitu hatāṁ mahiṁ prakampamānāṁ |",
    "san-lo-mvu64:807": "te nirmiṇitvā vikṛtātmabhāvāṁ",
    "san-lo-mvu64:808": "upasaṁkramensuḥ varapādapendraṁ |",
    "san-lo-mvu64:809": "na te purāṇāṁ pratilabhensu rūpāṁ",
    "san-lo-mvu64:810": "sarve abhūnsuḥ bhayabhītarūpā ||",
    "san-lo-mvu64:811": "yathaiva tale yo vihago nibaddho",
    "san-lo-mvu64:812": "tathā kṛṣṇabandhuḥ dharaṇītalasmiṁ |",
    "san-lo-mvu64:813": "saptāhapūraṁ sabalo sasainyo",
    "san-lo-mvu64:814": "samohajāto na prabhoti gantuṁ ||",
    "san-lo-mvu64:815": "rūpadhāto upagatā devaputrāḥ",
    "san-lo-mvu64:816": "sarve samagrā pramuditavegajātā |",
    "san-lo-mvu64:817": "akṣapramāṇāṁ avakire cūrṇadhārāṁ",
    "san-lo-mvu64:818": "divyāṁ viśiṣṭāṁ varacandanasya ||",
    "san-lo-mvu64:819": "dhvajāna koṭīnayutā sahasrā",
    "san-lo-mvu64:820": "ucchrāpayensuḥ nabhe devaputrāḥ |",
    "san-lo-mvu64:821": "patākapaṭṭaiḥ sphuṭa buddhakṣetraṁ",
    "san-lo-mvu64:822": "yadā hane vasumatiṁ bodhisatvo ||",
    "san-lo-mvu64:823": "divyā ca vādyā prapadyi antarīkṣe",
    "san-lo-mvu64:824": "saṁgīti divyā abhu devatānāṁ |",
    "san-lo-mvu64:825": "puṣpāṁ pravarṣe nabhi devaputrā",
    "san-lo-mvu64:826": "yadā hane vasumatiṁ bodhisatvo ||",
    "san-lo-mvu64:827": "yāvanti vṛkṣā abhu medinīye",
    "san-lo-mvu64:828": "sarve abhū kusumānantagandhāḥ |",
    "san-lo-mvu64:829": "śūnyā nimittā praṇidhi vibhāvitā",
    "san-lo-mvu64:830": "evaṁsvabhāvaṁ vadate sa śabdaṁ ||",
    "san-lo-mvu64:831": "divye vimāne sthite megham ūrdhve",
    "san-lo-mvu64:832": "nāge vimāne tatha sāgarasmiṁ |",
    "san-lo-mvu64:833": "manojñaghoṣā asurapureṣu śabdāḥ",
    "san-lo-mvu64:834": "yadā hane vasumatiṁ bodhisatvo ||",
    "san-lo-mvu64:835": "yaṁ kālaṁ rasmiṁ avasṛjati bodhisatvaḥ",
    "san-lo-mvu64:836": "pāṇitalāto kuśalacitrāto |",
    "san-lo-mvu64:837": "tadā sthapetva narakāntiricchāṁ",
    "san-lo-mvu64:838": "yamasya lokā prapati sarvaloke ||",
    "san-lo-mvu64:839": "vihvalajātāṁ vasumatiṁ addaśensuḥ",
    "san-lo-mvu64:840": "mārāṇa koṭi prapatati medinīye |",
    "san-lo-mvu64:841": "saṁbodhiprāptaṁ munim addaśensuḥ",
    "san-lo-mvu64:842": "candrasahasraṁ yatha antarīkṣe ||",
    "san-lo-mvu64:843": "parasparasya tada utthahitvā",
    "san-lo-mvu64:844": "bhūyasyā mātrayā tata medinīyaṁ |",
    "san-lo-mvu64:845": "nabhāto kṣiptā yatha citrapaṭṭā",
    "san-lo-mvu64:846": "tathaiva sā tada abhu mārasenā ||",
    "san-lo-mvu64:847": "asantrasanto varabodhisatvo",
    "san-lo-mvu64:848": "vigatabhayo atuliyo puṇyakṣetro |",
    "san-lo-mvu64:849": "pūrvañ caritvā varadharmaśreṣṭhaṁ",
    "san-lo-mvu64:850": "prabhāsi loke yatha rasmirājaḥ ||",
    "san-lo-mvu64:851": "idaṁ ca duḥkhaṁ ayaṁ ca samudayaḥ",
    "san-lo-mvu64:852": "tathā nirodho atha mārgaśreṣṭho |",
    "san-lo-mvu64:853": "imasmiṁ sante prādurbhoti",
    "san-lo-mvu64:854": "imasmiṁ naṣṭe idam astam eti ||",
    "san-lo-mvu64:855": "avidyā hetu bhavasaṁskṛtasya",
    "san-lo-mvu64:856": "taṁ pratyayaṁ bhavati jānanāya |",
    "san-lo-mvu64:857": "vijñānahetu bhave nāmarūpaṁ",
    "san-lo-mvu64:858": "pratyayaṁ ca taṁ bhavati ṣaḍindriyasya ||",
    "san-lo-mvu64:859": "ṣaḍindriyaṁ bhavati tatha sparśajātaṁ",
    "san-lo-mvu64:860": "sparśo ca hetu bhave vedanānāṁ |",
    "san-lo-mvu64:861": "saṁvedayanto jāyati tṛṣṇālu",
    "san-lo-mvu64:862": "tṛṣṇāpratyayaṁ bhavati upādānaṁ ||",
    "san-lo-mvu64:863": "upādānahetuṁ bhavaṁ saṁsmaranti",
    "san-lo-mvu64:864": "jātījarāmaraṇaṁ tathaiva vyādhiḥ |",
    "san-lo-mvu64:865": "śokā ca bhonti paridevitāni",
    "san-lo-mvu64:866": "āyāsā bhonti duḥkhadaurmanasyaṁ ||",
    "san-lo-mvu64:867": "pratītyadharmaṁ pravicito bodhisatvaḥ",
    "san-lo-mvu64:868": "nirodhas teṣām avikali sarvajñāne |",
    "san-lo-mvu64:869": "teṣāṁ ca evaṁ prakṛtiṁ paśyamāno",
    "san-lo-mvu64:870": "atulyaṁ prāpto varam agrabodhiṁ ||",
    "san-lo-mvu64:871": "yadā ca prāpto varam agrabodhiṁ",
    "san-lo-mvu64:872": "viśuddhacakṣuṁ jino aprameyaṁ |",
    "san-lo-mvu64:873": "pravṛttajñāno diśatā aprasaṁgo",
    "san-lo-mvu64:874": "trailokye śabdo vraji paraṁparāya ||",
    "san-lo-mvu64:875": "parāhatā dundubhi aprameyā",
    "san-lo-mvu64:876": "śabdo abhūṣi tada aprameyo |",
    "san-lo-mvu64:877": "aśokaprāptā naranārisaṁghā",
    "san-lo-mvu64:878": "devā ca nāgā manujā mahoragāḥ ||",
    "san-lo-mvu64:879": "āvāsaśuddhā upagatā devaputrāḥ",
    "san-lo-mvu64:880": "koṭīsahasrā nayutā anantā |",
    "san-lo-mvu64:881": "te aṁjaliṁ daśanakhaṁ pragrahetvā",
    "san-lo-mvu64:882": "abhistave daśabalaṁ pāraprāptaṁ ||",
    "san-lo-mvu64:883": "samudramadhye yatha śailarājā",
    "san-lo-mvu64:884": "sumerumūrdhne yatha vaijayanto |",
    "san-lo-mvu64:885": "sūryasahasraṁ yatha antarīkṣe",
    "san-lo-mvu64:886": "evaṁ prabhāsi jino bodhimūle ||",
    "san-lo-mvu64:887": "yasyārthaṁ dānaṁ purimabhaveṣu dinnaṁ",
    "san-lo-mvu64:888": "yasyāpi śīlam aśavalaṁ rakṣitaṁ pūrve |",
    "san-lo-mvu64:889": "yasyārthaṁ prajñā paramā niṣevitā",
    "san-lo-mvu64:890": "sā te narendravara prāpta bodhiḥ ||",
    "san-lo-mvu64:891": "cakṣuṣmanto timirasya hantā",
    "san-lo-mvu64:892": "vināśadharmanidhanaṁ satvasāraḥ |",
    "san-lo-mvu64:893": "svayaṁbhūprāptaḥ naravarasārthavāhaḥ",
    "san-lo-mvu64:894": "na kaścit te samasamo sarvaloke ||",
    "san-lo-mvu64:895": "obhāsitā te sarvalokadhātu",
    "san-lo-mvu64:896": "ghanā vimuktena yatha candrameṇa |",
    "san-lo-mvu64:897": "yatha divya ābhā pratapati devanānāṁ",
    "san-lo-mvu64:898": "nāgāsurāṇāṁ ca mahoragāṇāṁ ||",
    "san-lo-mvu64:899": "sumeru śakyo tulayituṁ śailarājā",
    "san-lo-mvu64:900": "parāgakṛtvā śata ettakāni |",
    "san-lo-mvu64:901": "bhāgā ca kṛtvā samā sarṣapeṇa",
    "san-lo-mvu64:902": "na buddhavarṇaṁ kṣapituṁ jinānāṁ ||",
    "san-lo-mvu64:903": "mahāsamudro yatha vāripūrṇo",
    "san-lo-mvu64:904": "kareṇa gṛhya gaṇayituṁ śakyo vindū |",
    "san-lo-mvu64:905": "koṭīsahasrā nayutā śatāni",
    "san-lo-mvu64:906": "na śakyaṁ varṇaṁ bhāṣituṁ jinānāṁ ||",
    "san-lo-mvu64:907": "śakyaṁ bhavāgrāṁ jñātuṁ trisahasrāṁ",
    "san-lo-mvu64:908": "iha sarvabhūmivṛkṣavātatejaḥ |",
    "san-lo-mvu64:909": "tṛṇalatāauṣadhivīryasaṁkhyāṁ",
    "san-lo-mvu64:910": "na buddhavarṇo kṣapayituṁ śakya sarvaṁ ||",
    "san-lo-mvu64:911": "bhinditva vārāṁ śataṁ vā sahasraṁ",
    "san-lo-mvu64:912": "śakyantarīkṣaṁ gaṇayituṁ nabhāgraṁ |",
    "san-lo-mvu64:913": "caturdiśānāṁ śata ettakāni",
    "san-lo-mvu64:914": "na buddhavarṇo kṣapayituṁ śakya sarvaṁ ||",
    "san-lo-mvu64:915": "yā satvadhātu gaṇayituṁ śakyaṁ sarvā",
    "san-lo-mvu64:916": "romāṁ ca teṣāṁ pi ca keśā mūrdhni |",
    "san-lo-mvu64:917": "teṣāṁ pi kāyā purimā atītā",
    "san-lo-mvu64:918": "na śakyaṁ varṇaṁ kṣapayituṁ jinānāṁ ||",
    "san-lo-mvu64:919": "ye satva śrutvā guṇam evarūpaṁ",
    "san-lo-mvu64:920": "prasannacittā smare lokanāthaṁ |",
    "san-lo-mvu64:921": "teṣāṁ sulābhā vijahiya durgatīyo",
    "san-lo-mvu64:922": "bodhī ca teṣāṁ matā nacireṇa ||",
    "san-lo-mvu64:923": "punar aparaṁ bhikṣū tathāgato anuttarāṁ samyaksaṁbodhim abhisaṁbodhitvā saptāhapūraṁ ekaparyaṁkenātināmesi || atha khalu bhūmyavacarā devā antarīkṣecarā devā caturmahārājikā ca devā trāyastriṁśā ca devā yāmā ca devā tuṣitā ca devā nirmāṇaratī ca devā paranirmitavaśavartī ca devā mahābrahmā ca brahmakāyikā ca brahmapurohitā ca brahmapāriṣadyā ca ābhā ca parīttābhā cāpramāṇābhā ca ābhāsvarā ca śubhā",
    "san-lo-mvu64:924": "cāpramāṇaśubhā ca śubhakṛtsnā ca vṛhatphalā ca avṛhā ca atapā ca sudṛśā ca yāva akaniṣṭhā ca devā saptāhapūraṁ tathāgataṁ bodhimaṇḍavaragataṁ satkaronti gurukaronti mānayanti pūjayanti sarvāvatī ca trisāhasramahāsāhasrā lokadhātuḥ saptāhapūraṁ ekālaṁkārā abhūṣi ||",
    "san-lo-mvu64:925": "atha khalu bhagavāṁ tāye velāye imāṁ gāthām abhāṣi ||",
    "san-lo-mvu64:926": "saptāhapūraṁ saṁbuddho bodhiṁ buddhitva uttamāṁ |",
    "san-lo-mvu64:927": "āsanāto na utthesi sarvalokasya cetiyo ||",
    "san-lo-mvu64:928": "devakoṭīsahasrāṇi gagaṇasmiṁ samāgatā |",
    "san-lo-mvu64:929": "puṣpavarṣaṁ pravarṣensu saptarātram anūnakaṁ ||",
    "san-lo-mvu64:930": "utpalāṁ padumāṁ campāṁ puṇḍarīkāṁ manoramāṁ |",
    "san-lo-mvu64:931": "sahasrapatrāṁ rucirāṁ tatra devā pravarṣiṣu ||",
    "san-lo-mvu64:932": "māraś ca durmano āsi kāṇḍena lokhate mahīṁ |",
    "san-lo-mvu64:933": "jito smi devadevena śākyasiṁhena tāpinā ||",
    "san-lo-mvu64:934": "trāyastriṁśā ca yāmā ca tuṣitā ye ca nirmitā |",
    "san-lo-mvu64:935": "paranirmitā ye devā kāmadhātupratiṣṭhitāḥ ||",
    "san-lo-mvu64:936": "lohitaṁ candanaṁ divyaṁ aguruṁ atha campakaṁ |",
    "san-lo-mvu64:937": "divyā ca puṣpavarṣāṇi antarīkṣeṇa okiri |",
    "san-lo-mvu64:938": "akṣamātrāhi dhārāhi buddhakṣetraṁ phalī imaṁ ||",
    "san-lo-mvu64:939": "brahmakoṭisahasrāṇi gagaṇasmiṁ samāgatāḥ |",
    "san-lo-mvu64:940": "varṣanti sukhumaṁ cūrṇaṁ divyaṁ lohitacandanaṁ ||",
    "san-lo-mvu64:941": "bhūmyā devā upādāya śuddhāvāsāḥ svayaṁprabhāḥ |",
    "san-lo-mvu64:942": "evaṁ paraṁparā āsi devatāhi parisphuṭā ||",
    "san-lo-mvu64:943": "chatradhvajapatākāhi antarīkṣaṁ parisphuṭaṁ |",
    "san-lo-mvu64:944": "karonti pūjanāṁ śreṣṭhāṁ saṁbuddhasya śirīmato ||",
    "san-lo-mvu64:945": "ābhā ca vipulā muktā buddhakṣetraṁ parisphuṭaṁ |",
    "san-lo-mvu64:946": "bhavāgrā lokadhātūyo gnisavarṇā bhavesi ca ||",
    "san-lo-mvu64:947": "praśāntā nirayā āsi buddhakṣetrasmi sarvaśo |",
    "san-lo-mvu64:948": "śītībhūtā ca aṁgārā satvā ca sukhitā abhū ||",
    "san-lo-mvu64:949": "yeṣāṁ nairayikaṁ duḥkhaṁ parikṣīṇaṁ tad antaraṁ |",
    "san-lo-mvu64:950": "nirayeṣu ca satvā te deveṣu upapadyiṣu ||",
    "san-lo-mvu64:951": "saṁjīvakālasūtreṣu tapane ca pratāpane |",
    "san-lo-mvu64:952": "praśānto raurave agniḥ lokanāthasya raśmibhiḥ ||",
    "san-lo-mvu64:953": "avīcyāṁ atha saṁghāte pratyekanirayeṣu ca |",
    "san-lo-mvu64:954": "praśānto sarvaśo agniḥ lokanāthasya rasmibhiḥ ||",
    "san-lo-mvu64:955": "yāvantā lokadhātūṣu pratyekanirayā abhū |",
    "san-lo-mvu64:956": "praśānto sarvaśo agniḥ lokanāthasya rasmibhiḥ ||",
    "san-lo-mvu64:957": "ye ca tiricchānayonīyaṁ mānsarūdhirabhojanā |",
    "san-lo-mvu64:958": "maitrāya sphuṭā buddhena na hiṁsanti parasparaṁ ||",
    "san-lo-mvu64:959": "chatradhvajapatākehi bodhivṛkṣo alaṁkṛtaḥ |",
    "san-lo-mvu64:960": "kūṭāgārehi saṁchanno devaputrehi nirmitā ||",
    "san-lo-mvu64:961": "khāṇū ca kaṇṭakathalā ca śarkarā sikatā pi ca |",
    "san-lo-mvu64:962": "samantā bodhimaṇḍāto heṣṭā bhūmau pratiṣṭhitāḥ ||",
    "san-lo-mvu64:963": "ratnāmayīye bhūmīye bodhimaṇḍaṁ parisphuṭaṁ |",
    "san-lo-mvu64:964": "yā iha buddhakṣetrasya devaputrehi nirmitā ||",
    "san-lo-mvu64:965": "devaputrasahasrāṇi dharaṇiyaṁ pratiṣṭhitā |",
    "san-lo-mvu64:966": "dhūpanetrāṁ gṛhetvāna pūjenti lokanāyakaṁ ||",
    "san-lo-mvu64:967": "heṭhā ca dharaṇī sarvā padumehi parisphuṭā |",
    "san-lo-mvu64:968": "jāmbūnadasuvarṇasya buddhatejena udgatāḥ ||",
    "san-lo-mvu64:969": "ye cāpi vyādhitā satvā duḥkhitā aparāyaṇāḥ |",
    "san-lo-mvu64:970": "arogā sukhitā bhūtā buddharasmiparisphuṭāḥ ||",
    "san-lo-mvu64:971": "jātyandhā rūpāṁ paśyensuḥ labdhvā cakṣuṁ viśāradaṁ |",
    "san-lo-mvu64:972": "parasparaṁ cālapensu bodhiprāptasya tāyino ||",
    "san-lo-mvu64:973": "rāgāś cāpy api ca doṣā mohāś ca tanuno kṛtāḥ |",
    "san-lo-mvu64:974": "yaṁ kālaṁ śākyasiṁhena prāptā bodhi maharṣiṇā ||",
    "san-lo-mvu64:975": "prāsādā savimānā ca kuṭāgāramanoramāḥ |",
    "san-lo-mvu64:976": "sarve tatomukhā āsi bodhisatvasya tāyinaḥ ||",
    "san-lo-mvu64:977": "yāvanti buddhakṣetrasmiṁ naranārī ca kiṁnarāḥ |",
    "san-lo-mvu64:978": "sarve tatomukhā āsi bodhisatvasya tāyinaḥ ||",
    "san-lo-mvu64:979": "devatā devaputrā ca devakanyā ca śobhanāḥ |",
    "san-lo-mvu64:980": "sarve tatomukhā āsi yena bodhi maharṣiṇo ||",
    "san-lo-mvu64:981": "nāgā cāpy atha gandharvā yakṣā kumbhāṇḍarākṣasāḥ |",
    "san-lo-mvu64:982": "sarve tatomukhā āsi yena bodhi maharṣiṇaḥ ||",
    "san-lo-mvu64:983": "dārikā dārakā caiva śayyāsanāvaśāyitāḥ |",
    "san-lo-mvu64:984": "tatomukhā saṁsthihensu yena bodhi maharṣiṇo ||",
    "san-lo-mvu64:985": "ye cāpy ābharaṇā divyā viśiṣṭā ratanāmayāḥ |",
    "san-lo-mvu64:986": "ābaddhā āsi devānaṁ sarve tatomukhā abhū ||",
    "san-lo-mvu64:987": "nāgānāṁ atha yakṣāṇāṁ piśācarākṣasāna ca |",
    "san-lo-mvu64:988": "teṣāṁ cābharaṇā sarve yena bodhi tato gatāḥ ||",
    "san-lo-mvu64:989": "devānām atha nāgānāṁ yakṣāṇāṁ rākṣasāna ca |",
    "san-lo-mvu64:990": "tatomukhā vimānābhū yena bodhi maharṣiṇo ||",
    "san-lo-mvu64:991": "nupūrā valayā caiva atha vā parihārakāḥ |",
    "san-lo-mvu64:992": "bodhiprāptasya buddhasya yena vilambitāmbaraṁ ||",
    "san-lo-mvu64:993": "janāna hārā ca kaṇṭhe niṣkāni śobhanāni ca |",
    "san-lo-mvu64:994": "ābaddhakā manuṣyāṇāṁ yena bodhi niriṁgitā ||",
    "san-lo-mvu64:995": "muktihārāś ca ābaddhā vicitrā maṇikuṇḍalā |",
    "san-lo-mvu64:996": "kaṭakā ca mudrikā ca yena bodhi niriṁgitā ||",
    "san-lo-mvu64:997": "yāvanti buddhakṣetrasmiṁ satyadhātū acintiyā |",
    "san-lo-mvu64:998": "jānantā vā ajānantā yenha bodhi niriṁgitā ||",
    "san-lo-mvu64:999": "vātā ca śītalā vāye manojñagandhā manoramāḥ |",
    "san-lo-mvu64:1000": "samantabuddhakṣetrasmiṁ bodhiprāptasya tāyino ||",
    "san-lo-mvu64:1001": "yāvanti buddhakṣetrasmiṁ devā nāgā ca mānuṣā |",
    "san-lo-mvu64:1002": "asurā ca kinnarā yakṣā sarve paśyanti nāyakaṁ ||",
    "san-lo-mvu64:1003": "dhūpanetrāṁ grahetvāna sarve tena sukhasthitā |",
    "san-lo-mvu64:1004": "pūjayanti lokapradyotaṁ bodhimaṇḍe pratiṣṭhitaṁ ||",
    "san-lo-mvu64:1005": "aṁjalīhi namasyanti gāthābhir astavensu te |",
    "san-lo-mvu64:1006": "pūjāṁ karonti buddhasya bodhimaṇḍe pratiṣṭhitā ||",
    "san-lo-mvu64:1007": "sarve āsannaṁ paśyanti lokanāthaṁ prabhaṁkaraṁ |",
    "san-lo-mvu64:1008": "na kaścid dūre saṁjāne vyāmamātre yathā sthitaṁ ||",
    "san-lo-mvu64:1009": "na kaścit pṛṣṭhato buddhaṁ lokadhātūya paśyati |",
    "san-lo-mvu64:1010": "sarvā diśā hi buddhasya saṁmukhāṁ paśyati dṛśāṁ ||",
    "san-lo-mvu64:1011": "vāmadakṣiṇapārśvehi na kaścil lokanāyakaṁ |",
    "san-lo-mvu64:1012": "saṁjānati mahāvīraṁ sarve paśyanti nāyakaṁ ||",
    "san-lo-mvu64:1013": "dhūpitaṁ buddhakṣetrasmiṁ dhūpanaṁ ca tad anantaraṁ |",
    "san-lo-mvu64:1014": "samantā buddhakṣetrāṇāṁ gandhena koṭiyo sphuṭā ||",
    "san-lo-mvu64:1015": "na śakyaṁ gaṇanāṁ kartuṁ ettiyā satvakoṭiyo |",
    "san-lo-mvu64:1016": "paśyitvā śiriṁ buddhasya saṁbodhim abhiprasthitāḥ ||",
    "san-lo-mvu64:1017": "tṛṇā ca atha kāṣṭhā ca auṣadhīyo vanaspatī |",
    "san-lo-mvu64:1018": "sarve tatomukhā āsi yena bodhi maharṣiṇo ||",
    "san-lo-mvu64:1019": "ko ayaṁ īdṛśān dharmā lokanāthena darśitāṁ |",
    "san-lo-mvu64:1020": "śruṇitvā na siyā tuṣṭo anyatra mārapakṣikāt* ||",
    "san-lo-mvu64:1021": "na śakyaṁ sarvaṁ khyāpetuṁ vācayā ṛddhi bhāṣataḥ |",
    "san-lo-mvu64:1022": "yā śiri āsi buddhasya bodhiprāptasya tāyinaḥ ||",
    "san-lo-mvu64:1023": "yehi ca dṛṣṭo saṁbuddho bodhimaṇḍe pratiṣṭhitaḥ |",
    "san-lo-mvu64:1024": "pūjitaś ca mahāvīro te śrutvā tuṣṭa paṇḍitāḥ ||",
    "san-lo-mvu64:1025": "śīlaskandhe ca acchidre ye bhikṣū supratiṣṭhitāḥ |",
    "san-lo-mvu64:1026": "te śruṇitvā idaṁ sūtraṁ harṣaṁ kāhinti bhadrakaṁ ||",
    "san-lo-mvu64:1027": "kṣāntisaurabhyasaṁpannā alīnakāyamānasāḥ |",
    "san-lo-mvu64:1028": "arthikā buddhajñānena teṣāṁ tuṣṭir bhaviṣyati ||",
    "san-lo-mvu64:1029": "yehi āśvāsitā satvā mociṣyi upapadyatāṁ |",
    "san-lo-mvu64:1030": "buddhitva uttamāṁ bodhiṁ teṣāṁ tuṣṭir bhaviṣyati ||",
    "san-lo-mvu64:1031": "yehi purimakā buddhā satkṛtā dvijasattamā |",
    "san-lo-mvu64:1032": "idaṁ ca sūtraṁ śrutvāna tuṣṭā bheṣyanti maharṣiṇaḥ ||",
    "san-lo-mvu64:1033": "yehi te kṛpaṇā satvā annapānena tarpitāḥ |",
    "san-lo-mvu64:1034": "te idaṁ sūtraṁ śrutvāna buddhe kāhinti gauravaṁ ||",
    "san-lo-mvu64:1035": "yehi te adhanā satvāḥ dhanehi praticchāditāḥ |",
    "san-lo-mvu64:1036": "te idaṁ sūtraṁ śrutvāna buddhe kāhinti gauravaṁ ||",
    "san-lo-mvu64:1037": "yehi ca pūrvaṁ buddhānāṁ cetiyā māpitā śubhāḥ |",
    "san-lo-mvu64:1038": "buddhitvā varaprasādā te khu bheṣyanti prīṇitāḥ ||",
    "san-lo-mvu64:1039": "yehi puluvaṁ saddharmo lokanāthasya dhārito |",
    "san-lo-mvu64:1040": "tyajitvā lābhasatkāraṁ te khu bheṣyanti prīṇitā ||",
    "san-lo-mvu64:1041": "ye te asaṁskṛtāyuś ca daṇḍakarmehi varjitāḥ |",
    "san-lo-mvu64:1042": "orasā lokanāthasya te hi kariṣyanti pūjanāṁ ||",
    "san-lo-mvu64:1043": "ye te maitreyaṁ saṁbuddhaṁ paśyitvā dvipadottamaṁ |",
    "san-lo-mvu64:1044": "kāhinti vipulāṁ pūjāṁ teṣāṁ harṣo bhaviṣyati ||",
    "san-lo-mvu64:1045": "ye te siṁhaṁ mahānāgaṁ paśyitvā lokacetiyaṁ |",
    "san-lo-mvu64:1046": "kāhinti vipulāṁ pūjāṁ teṣāṁ harṣo bhaviṣyati ||",
    "san-lo-mvu64:1047": "ketusya lokanāthasya ye hi kariṣyanti pūjanāṁ |",
    "san-lo-mvu64:1048": "arthikā buddhajñānena teṣāṁ harṣo bhaviṣyati ||",
    "san-lo-mvu64:1049": "pradyotasya ca buddhasya ye kariṣyanti pūjanāṁ |",
    "san-lo-mvu64:1050": "arthikā buddhajñānena teṣāṁ harṣo bhaviṣyati ||",
    "san-lo-mvu64:1051": "jyotindharaṁ ca ye buddhaṁ paśyitvā aparājitaṁ |",
    "san-lo-mvu64:1052": "pūjāṁ mahatīṁ kāhinti teṣāṁ harṣo bhaviṣyati ||",
    "san-lo-mvu64:1053": "sunetraṁ lokapradyotaṁ ye dṛṣṭvā satkariṣyanti |",
    "san-lo-mvu64:1054": "apramāṇāya pūjāya teṣāṁ harṣo bhaviṣyati ||",
    "san-lo-mvu64:1055": "dvau buddhau kusumanāmānau lokanāthau tathāgatau |",
    "san-lo-mvu64:1056": "ye dṛṣṭvā satkariṣyanti teṣāṁ harṣo bhaviṣyati ||",
    "san-lo-mvu64:1057": "maruṁ ca dvipadaśreṣṭhaṁ saṁbuddhaṁ vadatāṁ varaṁ |",
    "san-lo-mvu64:1058": "ye dṛṣṭvā satkariṣyanti teṣāṁ harṣo bhaviṣyati ||",
    "san-lo-mvu64:1059": "puṣpaṁ ca agrasaṁbuddhaṁ paśyitvā dvipadottamaṁ |",
    "san-lo-mvu64:1060": "ye kāhinti paramāṁ pūjāṁ teṣāṁ harṣo bhaviṣyati ||",
    "san-lo-mvu64:1061": "ye gṛddhā lābhasatkāre jihmavijñānaniśritā |",
    "san-lo-mvu64:1062": "alpechaṁ taṁ śruṇitvāna teṣāṁ trāso bhaviṣyati ||",
    "san-lo-mvu64:1063": "ye ca saṁgaṇikārāmā gaṇavāse pratiṣṭhitā |",
    "san-lo-mvu64:1064": "vivekaṁ śrutvā buddhasya na teṣāṁ daurmanasyatā ||",
    "san-lo-mvu64:1065": "evaṁ duḥśīlā śrutvānaivaṁ buddhena bhāṣitaṁ |",
    "san-lo-mvu64:1066": "natā lokapradīpasmiṁ tīvraṁ kāhinti gauravaṁ ||",
    "san-lo-mvu64:1067": "ye te vyākṛtā buddhena bodhisatvā anāgatā |",
    "san-lo-mvu64:1068": "sūratā sukhasaṁvāsā teṣāṁ tuṣṭir bhaviṣyati ||",
    "san-lo-mvu64:1069": "65 The Final Defeat of Māra",
    "san-lo-mvu64:1070": "bodhisatvo yathā vīro nairaṁjanām upāgame |",
    "san-lo-mvu64:1071": "atha kālo mahānāgo ekako va anucintayat* ||",
    "san-lo-mvu64:1072": "yathāyaṁ raṇate pṛthivī kaṁsapātrīva tāḍitā |",
    "san-lo-mvu64:1073": "niḥsaṁśayaṁ mahāvīro loke prādurbhaviṣyati ||",
    "san-lo-mvu64:1074": "raṇatīṁ pṛthivīṁ śrutvā nandighoṣasamākulāṁ |",
    "san-lo-mvu64:1075": "bhavanāto uttaritvāna samantaṁ sa vilokaye ||",
    "san-lo-mvu64:1076": "vilokayanto mahānāgo asadṛśaṁ puruṣottamaṁ |",
    "san-lo-mvu64:1077": "agniskandhaṁ jvalamānaṁ vidyuṁ vāpi ghanāntare ||",
    "san-lo-mvu64:1078": "nairaṁjanāyāṁ tīre adrutagāmi anigho puruṣasiṁho |",
    "san-lo-mvu64:1079": "ghṛtahutanibhānanas taṁ nāgo kāla bhavantaṁ vande ||",
    "san-lo-mvu64:1080": "tato udagro samāno prītisukhasamarpito |",
    "san-lo-mvu64:1081": "bodhisatvaṁ namasyanto imāṁ gāthām abhāṣata ||",
    "san-lo-mvu64:1082": "yādṛśā me purā dṛṣṭā lokanāthā mahāyaśāḥ |",
    "san-lo-mvu64:1083": "teṣāṁ tuvaṁ pi sadṛśo atra me nāsti saṁśayaḥ ||",
    "san-lo-mvu64:1084": "yathā uddharase pādaṁ dakṣiṇaṁ puruṣottama |",
    "san-lo-mvu64:1085": "diśām abhivilokento adya buddho bhaviṣyasi ||",
    "san-lo-mvu64:1086": "yatheyaṁ raṇate pṛthvī kaṁsapātrīva tāḍitā |",
    "san-lo-mvu64:1087": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1088": "yathā ca bhavanaṁ mahyaṁ andhakāratamisrakaṁ |",
    "san-lo-mvu64:1089": "obhāsena sphuṭaṁ sarvaṁ adya buddho bhaviṣyasi ||",
    "san-lo-mvu64:1090": "yathā vimāno tejena sphuṭo tiṣṭhati sarvaśo |",
    "san-lo-mvu64:1091": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1092": "yathā ca vimalā netrā viśuddhā mama nāyaka |",
    "san-lo-mvu64:1093": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1094": "yathā cīvaranikṣepā yathā ca avagāhasi |",
    "san-lo-mvu64:1095": "nairaṁjanāṁ śītakālāṁ adya buddho bhaviṣyasi ||",
    "san-lo-mvu64:1096": "yathā nairaṁjanā ramyā kusumehi samākulā |",
    "san-lo-mvu64:1097": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1098": "yathā ca puṣpā varṣanti devā kṣipanti ambarā |",
    "san-lo-mvu64:1099": "vṛkṣā ca praṇatā sarve adya buddho bhaviṣyasi ||",
    "san-lo-mvu64:1100": "śucijalaṁ ca vahate pratipūrṇaṁ",
    "san-lo-mvu64:1101": "pārthivottamasuto avagāhya |",
    "san-lo-mvu64:1102": "abhyudayanto abhiṣecayitvā",
    "san-lo-mvu64:1103": "upāgame purimabuddhaniṣadyāṁ ||",
    "san-lo-mvu64:1104": "sarvamahīṁ sacaturdvīpasaśailāṁ",
    "san-lo-mvu64:1105": "kheḍapiṇḍaṁ va anapekṣo jahitvā |",
    "san-lo-mvu64:1106": "yāce svastikaṁ tṛṇāṁ narasiṁho",
    "san-lo-mvu64:1107": "yatra niṣaṇṇo sa spṛśo varabodhiṁ ||",
    "san-lo-mvu64:1108": "tasya tṛṇāṁ mṛdukatūlanikāśāṁ",
    "san-lo-mvu64:1109": "svastiko kanakabimbanibhasya |",
    "san-lo-mvu64:1110": "vegajātu adade tṛṇamuṣṭiṁ",
    "san-lo-mvu64:1111": "taṁ gṛhya ca mṛdutūlāṁgulapāṇiḥ ||",
    "san-lo-mvu64:1112": "atha khalu bodhisatvo siṁhavikrāntaṁ vikrame anuttarasya amṛtasya āharaṇatāye | nāgavikrāntaṁ vikrame | ṛṣabhavikrāntaṁ vikrame | haṁsavikrāntaṁ vikrame | kroñcavikrāntaṁ vikrame | duṣpradharṣavikrāntaṁ vikrame | agrotpādavikrāntaṁ vikrame | śreṣṭhotpādavikrāntaṁ vikrame | pūrvotpādavikrāntaṁ vikrame | yugotpādavikrāntaṁ vikrame | praṇidhipūrvotpādavikrāntaṁ vikrame | śatrumathanavikrāntaṁ vikrame | aparājitavikrāntaṁ vikrame | mahāpuruṣavikrāntaṁ vikrame | alīnavikrāntaṁ vikrame | adīnavikrāntaṁ vikrame | ahīnavikrāntaṁ vikrame | abhītavikrāntaṁ vikrame | hitaiṣīanandhakārīkaraṇatāye mahāvikrāntaṁ vikrame | mahāsaṁgrāmavijayāye anuttarasya amṛtasya āharaṇatāye vikrāntaṁ vikrame ||",
    "san-lo-mvu64:1113": "atha khalu bodhisatvaṁ siṁhavikrāntaṁ vikramantaṁ | nāgavikrāntaṁ vikramantaṁ | ṛṣabhavikrāntaṁ vikramantaṁ | haṁsavikrāntaṁ vikramantaṁ | kroñcavikrāntaṁ vikramantaṁ | duṣpradharṣavikrāntaṁ vikramantaṁ | agrotpādavikrāntaṁ vikramantaṁ | śreṣṭhotpādavikrāntaṁ vikramantaṁ | pūrvotpādavikrāntaṁ vikramantaṁ | yugotpādavikrāntaṁ vikramantaṁ | praṇidhipūrvotpādavikrāntaṁ vikramantaṁ | śatrumathanavikrāntaṁ vikramantaṁ | aparājitavikrāntaṁ vikramantaṁ | mahāpuruṣavikrāntaṁ",
    "san-lo-mvu64:1114": "vikramantaṁ | alīnavikrāntaṁ vikramantaṁ | adīnavikrāntaṁ vikramantaṁ | abhītavikrāntaṁ vikramantaṁ | hitaiṣīanandhakārīkaraṇatāye mahāvikrāntaṁ vikramantaṁ | mahāsaṁgrāmavijayāye anuttarasya amṛtasya āharaṇatāye mahāvikrāntaṁ vikramantaṁ paṁca vāṇaśatāni bodhisatvaṁ anupradakṣiṇīkarontā anuparivartensuḥ | paṁca haṁsaśatāni bodhisatvaṁ anupradakṣiṇīkarontā anuparivartensuḥ | paṁca kroñcaśatāni bodhisatvam anupradakṣiṇīkarontā anuparivartensuḥ | paṁca mayūraśatāni bodhisatvam anupradakṣiṇīkarontā anuparivartensuḥ | paṁca jīvaṁjīvakaśatāni bodhisatvam anupradakṣiṇīkarontā anuparivartensuḥ | paṁca kanyāśatāni bodhisatvam anupradakṣiṇīkarontā anuvartensuḥ ||",
    "san-lo-mvu64:1115": "kālo nāma nāgarājā addarśi dṛṣṭvā ca punar bodhisatvam etad uvāca || ehi mahāśramaṇa ehi mahāśramaṇa yena tvaṁ mahāśramaṇa mārgeṇa āgacchasi sa bhagavāṁ pi mahāśramaṇa krakucchando etena mārgeṇa āgato so ca anuttarāṁ samyaksaṁbodhim abhisaṁbuddho tvaṁ pi adya mahāśramaṇa etena mārgeṇa āgacchasi adya tuvaṁ pi anuttarāṁ samyaksaṁbodhim abhisaṁbuddhiṣyasi | yena mahāśramaṇa mārgeṇāgacchasi bhagavān api konākamuni etena mārgeṇa āgato so ca anuttarāṁ samyaksaṁbodhim abhisaṁbuddho tvaṁ pi mahāśramaṇa etena mārgeṇa āgacchasi adya tvaṁ pi anuttarāṁ samyaksaṁbodhim abhisaṁbuddhiṣyasi | yena tvaṁ mahāśramaṇa mārgeṇāgacchasi bhagavāṁ mahāśramaṇa kāśyapo etena mārgeṇāgato anuttarāṁ samyaksaṁbodhim abhisaṁbuddho tvaṁ pi mahāśramaṇa etena mārgeṇāgacchasi adya tvaṁ pi samyaksaṁbodhim abhisaṁbudhyiṣyasi ||",
    "san-lo-mvu64:1116": "atha khalu kālo nāgarājā bodhimaṇḍaṁ gacchantaṁ gāthābhir abhistave ||",
    "san-lo-mvu64:1117": "atha kalpasahasrāṇi vaśibhūtasahasrakoṭīn anucīrṇaṁ |",
    "san-lo-mvu64:1118": "dṛṣṭvā tadā vrajantaṁ kālo śākyottamam avocat* ||",
    "san-lo-mvu64:1119": "mārgeṇa yena gaccasi dvipadottama adrutaṁ asaṁbhītaṁ |",
    "san-lo-mvu64:1120": "adya jinapāramitāye sarvasatvāna caritaṁ budhyasi ||",
    "san-lo-mvu64:1121": "yena te purimā buddhā mṛdumārgeṇa prasthitā |",
    "san-lo-mvu64:1122": "tena tvaṁ praṇato vīra adya buddho bhaviṣyasi ||",
    "san-lo-mvu64:1123": "krakucchando bhagavāṁ buddho muni konākasāhvayo |",
    "san-lo-mvu64:1124": "kāśyapo bhagavāṁ buddho bhavāṁ py etena prasthitaḥ ||",
    "san-lo-mvu64:1125": "yena gato krakucchando konākamuni ca kāśyapo |",
    "san-lo-mvu64:1126": "etena tvaṁ gaccha vīra adya buddho bhaviṣyasi ||",
    "san-lo-mvu64:1127": "yathā tṛṇāni gṛhṇāsi yathā yācasi svastikaṁ |",
    "san-lo-mvu64:1128": "yathopesi mahīmaṇḍaṁ adya buddho bhaviṣyasi ||",
    "san-lo-mvu64:1129": "yathā ime śuddhāvāsā vaśībhūtā karapuṭāḥ |",
    "san-lo-mvu64:1130": "namasyanti tarhi eṣāṁ satkāro śākyasutā samaḥ ||",
    "san-lo-mvu64:1131": "purimehi yathā vimānaṁ tejena sphuṭaṁ sarvaśaḥ |",
    "san-lo-mvu64:1132": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1133": "yathā ca bhavanaṁ mahyaṁ andhakāratamisrakaṁ |",
    "san-lo-mvu64:1134": "obhāsena sphuṭaṁ sarvaṁ adya buddho bhaviṣyasi ||",
    "san-lo-mvu64:1135": "yathā ca vimalā netrāḥ viśuddhā mama nāyaka |",
    "san-lo-mvu64:1136": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1137": "yathā ca raṇate pṛthvī kaṁsapātrīva tāḍitā |",
    "san-lo-mvu64:1138": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1139": "yathā ca vātā vāyanti yathā vṛkṣā niriṁgitā |",
    "san-lo-mvu64:1140": "yathā dvijā nikūjanti adya buddho bhaviṣyasi ||",
    "san-lo-mvu64:1141": "yathā medinī puṣpehi samaṁgibhūtamaṇḍitā |",
    "san-lo-mvu64:1142": "buddhānām eva utpāde evaṁ bhoti alaṁkṛtā ||",
    "san-lo-mvu64:1143": "yathā vāṇaśatā paṁca karonti tvāṁ pradakṣiṇaṁ |",
    "san-lo-mvu64:1144": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1145": "yathā pattriśatā paṁca karonti tvāṁ pradakṣiṇaṁ |",
    "san-lo-mvu64:1146": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1147": "yathā haṁsaśatā paṁca karonti tvā pradakṣiṇaṁ |",
    "san-lo-mvu64:1148": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1149": "yathā kroñcaśatā paṁca karonti tvā pradakṣiṇaṁ |",
    "san-lo-mvu64:1150": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1151": "yathā moraśatā paṁca karonti tvā pradakṣiṇaṁ |",
    "san-lo-mvu64:1152": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1153": "yathā jīvakaśatā paṁca karonti tvā pradakṣiṇaṁ |",
    "san-lo-mvu64:1154": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1155": "yathā pūrṇakumbhaśatā paṁca karonti tvāṁ pradakṣiṇaṁ |",
    "san-lo-mvu64:1156": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1157": "yathā kanyāśatā paṁca karonti tvāṁ pradakṣiṇaṁ |",
    "san-lo-mvu64:1158": "niḥsaṁśayaṁ mahāvīra adya buddho bhaviṣyasi ||",
    "san-lo-mvu64:1159": "saṁmukhaṁ pi ca jinapāramitāye",
    "san-lo-mvu64:1160": "upāgame purimabuddhaniṣadyāṁ |",
    "san-lo-mvu64:1161": "svastikakāle sa lokapradīpaḥ",
    "san-lo-mvu64:1162": "upāviśe mahiruhāgrasamīpe ||",
    "san-lo-mvu64:1163": "atha khalu kālo nāgarājo bodhisatvaṁ siṁhāsanagatam abhistave ||",
    "san-lo-mvu64:1164": "yathā mṛdūhi jālehi saṁstaritvāna saṁstaraṁ |",
    "san-lo-mvu64:1165": "yathā paryaṁkam ābhuṁjasi adya buddho bhaviṣyasi ||",
    "san-lo-mvu64:1166": "yathā vāṇaśatā paṁca karonti tvāṁ pradakṣiṇaṁ |",
    "san-lo-mvu64:1167": "samīpe drumarājasya adya buddho bhaviṣyasi ||",
    "san-lo-mvu64:1168": "tvaṁ pi naravīra cariyāṁ adya niṣevasi pūrvaṁ anucīrṇāṁ |",
    "san-lo-mvu64:1169": "dhakṣyasi tvaṁ śaṭhasainyaṁ sanāgaratha sapadātaṁ ||",
    "san-lo-mvu64:1170": "yathā dvātriṁśatī kāye mahāpuruṣalakṣaṇā |",
    "san-lo-mvu64:1171": "niḥsaṁśayaṁ mārasainyaṁ prabhaṁjitvā virocasi ||",
    "san-lo-mvu64:1172": "adya tvaṁ sāśravaṁ cittaṁ kilesamadasūdana |",
    "san-lo-mvu64:1173": "jñānenotpāṭayitvāna bodhiṁ prāpya vibhotsyasi ||",
    "san-lo-mvu64:1174": "adya te saha dharmeṇa prativaktā na bheṣyati |",
    "san-lo-mvu64:1175": "iti kālo mahānāgaḥ uragāṇāṁ varottamaḥ |",
    "san-lo-mvu64:1176": "hṛṣṭo prāṁjaliko āha adya buddho bhaviṣyasi ||",
    "san-lo-mvu64:1177": "bodhisatvo kālaṁ nāgarājānaṁ saṁrāgeti || evam etaṁ mahākāla evam etaṁ mahānāga adyāhaṁ anuttarāṁ samyaksaṁbodhim abhisaṁbudhyiṣyaṁ ||",
    "san-lo-mvu64:1178": "taṁ ca kālam avaci dvipadendro",
    "san-lo-mvu64:1179": "prītiharṣaparivṛṁhitakāyo |",
    "san-lo-mvu64:1180": "adya kāla vacanaṁ tava satyaṁ",
    "san-lo-mvu64:1181": "adya spṛśiṣya anuttarabodhiṁ ||",
    "san-lo-mvu64:1182": "api mahidharā girivarā na bhaveyā",
    "san-lo-mvu64:1183": "candramātra gagaṇā prapateyā |",
    "san-lo-mvu64:1184": "naivāhan tatra gato na bhaveyaṁ",
    "san-lo-mvu64:1185": "bhohi prītimanaso bhujagendra ||",
    "san-lo-mvu64:1186": "meruśṛṁga anilo vidhameyā",
    "san-lo-mvu64:1187": "medinī ca gagaṇaṁ ca sameyā |",
    "san-lo-mvu64:1188": "mādṛśā na hi siṁhāsanaśreṣṭhaṁ",
    "san-lo-mvu64:1189": "upagamya amṛtaṁ na spṛśensuḥ ||",
    "san-lo-mvu64:1190": "so girāṁ pramuṁca tatra niṣaṇṇo",
    "san-lo-mvu64:1191": "tiryaṁ va drumavarasya samīpe |",
    "san-lo-mvu64:1192": "adya sarvabhavamūlam aśeṣaṁ",
    "san-lo-mvu64:1193": "ūhanāmi rajanīkṣayakāle ||",
    "san-lo-mvu64:1194": "stavitva kālo saṁbuddhaṁ dvātriṁśavaralakṣaṇaṁ |",
    "san-lo-mvu64:1195": "pradakṣiṇaṁ karitvāna tatraivāntarahāyitha ||",
    "san-lo-mvu64:1196": "niṣaṇṇo bodhisatvo paṁca saṁjñā pratilabhe || tadyathā atītasaṁjñā kṣemasaṁjñā sukhasaṁjñā aśakyasaṁjñā || imāṁ ca punaḥ parasaṁjñāṁ pratilabhate || adyamaham anuttarāṁ samyaksaṁbodhim abhisaṁbuddheṣyaṁ [catvāri nītayo tadyathā sāma daṇḍo bhedo pradāno] ||",
    "san-lo-mvu64:1197": "atha khalu māro pāpīmāṁ yena bodhiyaṣṭis tenopasaṁkramitvā vaihāyase antarīkṣe sthitaḥ prāṁjalīkṛtaḥ bodhisatvaṁ namasyanto || atha khalu bodhisatvo māraṁ pāpīmaṁ imāye gāthāye abhyabhāṣe ||",
    "san-lo-mvu64:1198": "vaihāyase tiṣṭhasi antarīkṣe",
    "san-lo-mvu64:1199": "vegapramatto mṛgamaṇḍalīva |",
    "san-lo-mvu64:1200": "namasyanto prāṁjali vandamāno",
    "san-lo-mvu64:1201": "taṁ vandanīyaṁ iha tvaṁ namasyasi ||",
    "san-lo-mvu64:1202": "ahaṁ vo īśvaro rājā vicetā sarvaprāṇināṁ |",
    "san-lo-mvu64:1203": "sukhaduḥkhasya vidvāṁso loke paryāyakovidu ||",
    "san-lo-mvu64:1204": "yavā te yauvanaṁ vīra ārogyaṁ ca mahāyaśa |",
    "san-lo-mvu64:1205": "bhuṁja mānuṣyakā kāmāṁ pitur niveśane vasa ||",
    "san-lo-mvu64:1206": "mahīṁ ramyāṁ āvasehi sphītāṁ udadhimaṇḍalāṁ |",
    "san-lo-mvu64:1207": "mahāyajñāni yajamāno rājyaṁ kārehi gautama ||",
    "san-lo-mvu64:1208": "aśvamedhaṁ puruṣamedhaṁ puṇḍarīkaṁ nirargaḍaṁ |",
    "san-lo-mvu64:1209": "etāṁ yajñāṁ yajitvāna hohisi amaro maru ||",
    "san-lo-mvu64:1210": "etāṁ yajñā yajitvāna trāyastriṁśā sa-indrikā |",
    "san-lo-mvu64:1211": "modanti kāmakānāṁ + + + + + + + + + + + + ||",
    "san-lo-mvu64:1212": "evaṁ tvaṁ hi mārṣa kruhi karohi vacanaṁ mama |",
    "san-lo-mvu64:1213": "mā āgāmike vihanyāhi hitvā sāṁdṛṣṭikaṁ phalaṁ ||",
    "san-lo-mvu64:1214": "imāṁ gāthāṁ bhaṇe māro bodhisatvasya santike |",
    "san-lo-mvu64:1215": "tathāvādinaṁ ca māraṁ bodhisatvo dhyabhāṣati ||",
    "san-lo-mvu64:1216": "pramattabuddhi pāpīmaṁ kasya arthaṁ ihāgataḥ |",
    "san-lo-mvu64:1217": "naiva tvaṁ īśvaro rājā na brahmā na prajāpatiḥ ||",
    "san-lo-mvu64:1218": "saca tvam īśvaro asyā na me yācesi prāṁjali |",
    "san-lo-mvu64:1219": "susamṛddhāpi yā jātiḥ hīnotkṛṣṭā ca madhyamā |",
    "san-lo-mvu64:1220": "tāṁ nāhaṁ abhinandāmi anapekṣo smi te pi hi ||",
    "san-lo-mvu64:1221": "susamṛddhā pi ye kāmā hīnautkṛṣṭamadhyamā |",
    "san-lo-mvu64:1222": "te py ahaṁ nābhinandāmi anapekṣo smi te pi hi ||",
    "san-lo-mvu64:1223": "ye pime paṁca kāmaguṇā lokasya sukhasammatā |",
    "san-lo-mvu64:1224": "te py ahaṁ nābhinandāmi anapekṣo smi te pi hi ||",
    "san-lo-mvu64:1225": "nāgo yathā pāśaṁ bhittvā dārayitvā ca bandhanā |",
    "san-lo-mvu64:1226": "gacchati yenakāmo va + + + + + + + + + + + + + + + ||",
    "san-lo-mvu64:1227": "chittvā gṛhabandhanāni gaṁsāmi ahaṁ puraṁ varaṁ |",
    "san-lo-mvu64:1228": "aho dharmam udīrayensuḥ hṛṣṭapramuditā nabhe ||",
    "san-lo-mvu64:1229": "punar māro yena bodhiyaṣṭis tenopasaṁkramitvā uparivaihāyasaṁ antarīkṣe asthāsi || bodhisatvo taṁ āha || kas tvaṁ || māro āha ||",
    "san-lo-mvu64:1230": "aham īśvaro madakaro marumānuṣāṇāṁ",
    "san-lo-mvu64:1231": "mahyaṁ surāsuravaro viṣayānuvāsī |",
    "san-lo-mvu64:1232": "saṁsārapaṁjaragatā madanābhibhūtā",
    "san-lo-mvu64:1233": "kāmāturā mucyanti mṛtyupāśā ||",
    "san-lo-mvu64:1234": "taṁ vācayā madhurayā paramārthadarśī",
    "san-lo-mvu64:1235": "māraṁ bravīta mahimaṇḍagato maharṣi |",
    "san-lo-mvu64:1236": "ākalpakoṭi kuśaloghasamanvitasya",
    "san-lo-mvu64:1237": "vacanaṁ nararṣabharutaṁ narapuṁgavasya ||",
    "san-lo-mvu64:1238": "cittaśūro si yadi taveśvaratvaṁ",
    "san-lo-mvu64:1239": "kāmeśvaro si yadi vyaktam anīśvaro si |",
    "san-lo-mvu64:1240": "kāmāturā hi strīṇāṁ manujendragarbha",
    "san-lo-mvu64:1241": "paṁke patanti maṇiratnavilambicūḍā ||",
    "san-lo-mvu64:1242": "teṣān tathā nipatitāna mahīśvarāṇāṁ",
    "san-lo-mvu64:1243": "pṛṣṭhe patanti puruṣāṇa striyo lalantyaḥ |",
    "san-lo-mvu64:1244": "te kāmarāgamadavegayutā hasanti",
    "san-lo-mvu64:1245": "tasmiṁ kṣaṇasmiṁ pramadā yamadāsabhūtā ||",
    "san-lo-mvu64:1246": "so dāsatām upagato pramadājanasya",
    "san-lo-mvu64:1247": "aiśvaryatāṁ vadasi paśya yathāsi mūḍho |",
    "san-lo-mvu64:1248": "kāmāturasya hi na vidyati īśvaratvaṁ",
    "san-lo-mvu64:1249": "nābhū na cāpi bhavitā iti niścitaṁ me ||",
    "san-lo-mvu64:1250": "so haṁ tavādya sabalaṁ yadhi nirjinitvā",
    "san-lo-mvu64:1251": "aruṇodaye pratibhāte bhavitāsmi buddho |",
    "san-lo-mvu64:1252": "siṁhāsanam anugato hi na kaści kṛṣṇa",
    "san-lo-mvu64:1253": "uttiṣṭhate caramadehagato abuddho ||",
    "san-lo-mvu64:1254": "māro āha |",
    "san-lo-mvu64:1255": "kiṁ garjase drumavarasmi sukhaṁ niṣaṇṇo",
    "san-lo-mvu64:1256": "na hi tāva paśyasiha yodhyasahasramāliṁ |",
    "san-lo-mvu64:1257": "senāṁ piśācabahurākṣasayakṣasaṁghāṁ",
    "san-lo-mvu64:1258": "caturaṁginīṁ muditāṁ bahumantrayantrāṁ ||",
    "san-lo-mvu64:1259": "bodhisatva āha ||",
    "san-lo-mvu64:1260": "yadi mārakoṭinayutāni samāgamensuḥ",
    "san-lo-mvu64:1261": "kuśalaughasaṁcayasaṁcitanararṣabhasya |",
    "san-lo-mvu64:1262": "romaṁ na iṁjeya kuto tuvaṁ kṛṣṇabandhu",
    "san-lo-mvu64:1263": "pratigaccha kiṁ vilapesi nirarthakena ||",
    "san-lo-mvu64:1264": "māro bodhisatvena kṣipto svakaṁ bhavanaṁ gatvā parivārasya ācikṣati || eṣo māriṣa bodhisatvo bodhimaṇḍe niṣaṇṇo anuttarāṁ samyaksaṁbodhim abhisaṁbodhitukāmo | so sthānāto cyāvayitavyaḥ mā mama viṣayāto bahujanakāyam atikrāmayiṣyati || tasya dāni janīsuto nāma putro āha || tāta mā naṁ antarāyaṁ karohi anuttarāye samyaksaṁbodhaye abhisaṁbudhyatu | yādṛśaṁ me adhigataṁ garbhokramaṇaṁ ca jāti ca abhiniṣkramaṇaṁ ca yathā ca bodhimaṇḍe upasaṁkramya niṣaṇṇo adyaiṣa anuttarāṁ samyaksaṁbodhiṁ | abhisaṁbuddhiṣyati | nāsti so satvo vā satvakāyo vā bodhisatvasya samartho anuttarāye samyaksaṁbodhaye antarāyaṁ kartuṁ ||",
    "san-lo-mvu64:1265": "niṣaṇṇo siṁho yatha duṣpradharṣo",
    "san-lo-mvu64:1266": "obhāsayitva diśāṁ vṛkṣamūle |",
    "san-lo-mvu64:1267": "na caitad asmākaṁ kadāci rocati",
    "san-lo-mvu64:1268": "yaṁ evarūpaṁ ṛṣim ākramesi ||",
    "san-lo-mvu64:1269": "śīlena kṣāntīye tapena caiva",
    "san-lo-mvu64:1270": "upeto sarvaparamāṁ gatiṁ gato |",
    "san-lo-mvu64:1271": "so evarūpo samucchritadhvajo",
    "san-lo-mvu64:1272": "gajo yathā bhetsyati ātmabandhaṁ ||",
    "san-lo-mvu64:1273": "paśya tuvaṁ sarvadvipāda-uttamaṁ taṁ",
    "san-lo-mvu64:1274": "candro yathā vibhāti pūrṇamāsye |",
    "san-lo-mvu64:1275": "kathaṁ hi cittaṁ kramate abuddhi",
    "san-lo-mvu64:1276": "yo evarūpāṁ labhate viheṭhāṁ ||",
    "san-lo-mvu64:1277": "aṁgārakarṣūṁ prapateya na koci",
    "san-lo-mvu64:1278": "āśīviṣaṁ pi spṛśe no kareṇa |",
    "san-lo-mvu64:1279": "jātyandho trasto śunakhehi pṛṣṭhe",
    "san-lo-mvu64:1280": "so andhakūpe prapate acakṣuḥ ||",
    "san-lo-mvu64:1281": "evaṁ ime bhonti parīttacetaso",
    "san-lo-mvu64:1282": "mantro ca no asti tathāvidhānāṁ |",
    "san-lo-mvu64:1283": "ye evarūpaṁ pariśuddhagocaraṁ taṁ",
    "san-lo-mvu64:1284": "aśraddadhānā prapatanti acakṣuṣo ||",
    "san-lo-mvu64:1285": "sacevaṁ etaṁ vacanaṁ na gṛhṇatha",
    "san-lo-mvu64:1286": "mārgastha unmārgagatā smariṣyatha |",
    "san-lo-mvu64:1287": "palāyamānā diśatā caturdiśaṁ",
    "san-lo-mvu64:1288": "yathāpi + + + bhraṣṭa kroṣṭuko ||",
    "san-lo-mvu64:1289": "kālo amātyo gāthāṁ bhāṣati ||",
    "san-lo-mvu64:1290": "sarvo svakārthasmi samucchritasmiṁ",
    "san-lo-mvu64:1291": "sammoham āsanno visaṁjñabuddhiḥ |",
    "san-lo-mvu64:1292": "yathā ayaṁ deva asaṁpratīto",
    "san-lo-mvu64:1293": "matiṁ ayuktāṁ karute janīsutaḥ ||",
    "san-lo-mvu64:1294": "tato māro mahāsannāhaṁ sannahitvā āgato bodhisatvasamīpaṁ || bodhisatvena ca ukkāsitaśabdena bhagno || punaḥ māro mahāsannāhaṁ sannahitvā bodhimaṇḍe bodhisatvasamīpam āgataḥ mahatīye caturaṁginīye senāye kumbhāṇḍayakṣarākṣasavatīye || samantā triṁśadyojanāṁ sphuritvā hayasahasrayuktavāhanaṁ abhiruhi citracāpadharo sannaddhakavacito ucchritadhvajapatākaḥ anekabherīmṛdaṁgamarupaṭahapaṇavaśaṁkhasaṁninādena kilikilaprakṣveḍitaśabdāni pramuṁcamānāye bhairavāye vikṛtāye bhūtagaṇasenāye saṁparivṛto || tadyathā || anye aśvamukhā anye uṣṭramakhā anye gardabhamukhā anye ajamukhā anye meṇḍamukhā anye mṛgamukhā anye siṁhamukhā anye vyāghramukhā anye dvīpimukhā anye ṛkṣamukhā anye śvānamukhā anye sūkaramukhā anye viḍālamukhā anye kākamukhā anye kukkuṭamukhā anye gṛdhramukhā anye kuraramukhā anye aśīrṣakā kabandhā anye ekaśirā anye bahuśirā anye dviśirā anye acakṣuṣo anye caikacakṣuṣo anye ahastakā anye apādakā anye abāhukā anye daśabāhukā anye asidharā anye śaktidharā anye tomaradharā anye bhiṇḍipāladharā anye śūladharā anye triśūladharā anye haladharā anye cakradharā anye muśaladharā anye mudgaradharā anye paraśudharā anye khaḍgadharā anye karaṁkadharā | anye mukhato ’gniṁ vamanti anye sarpāṁ vamanti anye kṣuraparyantā cakrān upari antarīkṣe bhrāmayanti || anye pādena hastināgaṁ gṛhya bodhisatvaṁ abhidravanti |  anye uṣṭraṁ gṛhya anye aśvaṁ gṛhya anye gardabhaṁ gṛhya anye kabandhaṁ gṛhya anye karaṁkāṁ gṛhya anye āśīviṣaṁ gṛhya anye siṁhāṁ gṛhya anye vyāghrāṁ gṛhya anye dvīpīṁ gṛhya anye ṛkṣāṁ gṛhya anye gavayāṁ gṛhya anye mahiṣāṁ gṛhya anye śīrṣakaroṭīṁ gṛhya anye parvatakūṭāni gṛhya anye samūlāni vṛkṣāṇi gṛhya | anye antarīkṣā ca aṁgāravarṣaṁ pātayanti anye āśīviṣavarṣāṇi pātenti anye upalavarṣāṇi pātenti | anye hastiṣu abhirūḍhā anye aśveṣu anye uṣṭreṣu anye mahiṣeṣu anye gardabheṣu gavayeṣu anye mṛgeṣu anye sūkareṣu abhirūḍhā bodhisatvam abhidravanti || nāpi bodhisatvasya romasyāpi iṁjitatvaṁ cittasya vā anyathātvaṁ ||",
    "san-lo-mvu64:1295": "atha sa sagavayāśvaratho kho bahuhayavāraṇayuktāṁ senāṁ |",
    "san-lo-mvu64:1296": "abhinirmiṇīyabhiyāsi yena bodhisatvāsanaṁ śreṣṭhaṁ ||",
    "san-lo-mvu64:1297": "so hayasahasrayuktaṁ vāhanam abhiruhya citracāpadharo |",
    "san-lo-mvu64:1298": "vācām ugrām udīraye hanatha hanatha gṛhṇatha naṁ śīghraṁ ||",
    "san-lo-mvu64:1299": "kuṁjarakharaśvavadanā uṣṭramukhā muṣalapāṇino raudrā |",
    "san-lo-mvu64:1300": "rākṣasagaṇā pratibhayaṁ bhramanti yato sau arinighātī ||",
    "san-lo-mvu64:1301": "aparāṇi kabandhāni āśīviṣakāni ruhanti medinyāṁ |",
    "san-lo-mvu64:1302": "imaṁ hanatha imaṁ gṛhṇatha ravanti ārttasvaraṁ ghoraṁ ||",
    "san-lo-mvu64:1303": "apare mukhato sarpān agniṁ viṣaṁ ca vamanti + + + |",
    "san-lo-mvu64:1304": "pādena gṛhya gajendram abhidravanti piśācagaṇāḥ ||",
    "san-lo-mvu64:1305": "parvataśṛṁgānapara uggiramānā abhidravanti muniṁ |",
    "san-lo-mvu64:1306": "aṁgāravarṣam apare varṣanti nabhe piśācagaṇāḥ ||",
    "san-lo-mvu64:1307": "kṣuraparyantā apare bhramenti cakrāṇi antarīkṣagatā |",
    "san-lo-mvu64:1308": "gagaṇe ca caṭacaṭāyati asanirghorāṁ karoti śabdaṁ ||",
    "san-lo-mvu64:1309": "atha khalu bodhisatvena triṣkṛtyo śiraṁ parāmṛṣya triṣkṛtyo paryaṁkaṁ parāmṛṣya dakṣiṇena hastaratanena suvicitrarājikena lākṣārasaprasekavarṇena mṛdunā tūlasaṁsparśopamena tāmranakhena anekakalpakoṭīkuśalamūlasamanvāgatena pṛthivī saṁparāhatā pranade gambhīraṁ sukṣmarūpaṁ anunade anuraṇe | sayyathāpi nāma māgadhikā kaṁsapātrī parvataśṛṁge saṁparāhatā gambhīrarūpaṁ anunade anuraṇe evam eva bodhisatvena dakṣiṇena hastaratanena tāmranakhena suvicitrarājikena lākṣārasaprasekavarṇena mṛdunā tūlasaṁsparśopamena anekakalpakoṭīkuśalamūlasamanvāgatena pṛthivī parāhatā tena ca pṛthivīśabdena bhijje lujje pralujje pariṇame || hastino pi sānaṁ sīdensuḥ aśvā pi sānaṁ sīdensuḥ rathā pi sānaṁ sīdensuḥ pādā pi sānaṁ sīdensuḥ hastā pi sānaṁ sīdensuḥ praharaṇā pi prapatensuḥ diśā pi sānaṁ ujjhyensuḥ atīrthenāpi nadīṁ nairaṁjanāṁ prapatensuḥ | anye vāmena pārśvena prapatensuḥ anye dakṣiṇena pārśvena prapatensuḥ anye uttānakā prapatensuḥ anye pādehi prapatensuḥ anye jānukehi prapatensuḥ anye omūrdhakā prapatensuḥ anye avakubjakā prapatensuḥ bhītā trastā parasparam utkrośamānā ||",
    "san-lo-mvu64:1310": "so kareṇa mṛdutūlupamena",
    "san-lo-mvu64:1311": "āhaneya dharaṇīṁ dvipadendro |",
    "san-lo-mvu64:1312": "kampe medinī sasāgaraśailā",
    "san-lo-mvu64:1313": "tena bhagnā ca camuḥ namucisya ||",
    "san-lo-mvu64:1314": "so ca jahe tadā bodhisamīpaṁ",
    "san-lo-mvu64:1315": "bodhisatvatejena te caranto |",
    "san-lo-mvu64:1316": "anekaturagavāraṇayodhā",
    "san-lo-mvu64:1317": "vagāḍhā nairaṁjanāṁ nāma tīrthaṁ ||",
    "san-lo-mvu64:1318": "patitamathitāśvarathaśastraḥ",
    "san-lo-mvu64:1319": "māro sarākṣasagaṇo diśāṁ ca |",
    "san-lo-mvu64:1320": "aprajānanto nairaṁjananāma",
    "san-lo-mvu64:1321": "pratyotīrṇo vigataśastro tīrthaṁ ||",
    "san-lo-mvu64:1322": "yojanasahasramātraṁ palānā",
    "san-lo-mvu64:1323": "ṛddhibalena rakṣasenā trastā |",
    "san-lo-mvu64:1324": "tathāpi no cābhayā prakaṁpanti",
    "san-lo-mvu64:1325": "jīvātha diṣṭyā sma saṁśayamuktā ||",
    "san-lo-mvu64:1326": "anye rakṣagaṇāḥ kaṇṭhāvalagnā",
    "san-lo-mvu64:1327": "prarodanti ca mandāravāṁ ca |",
    "san-lo-mvu64:1328": "devā pravarṣensu karkāravāṁ ca",
    "san-lo-mvu64:1329": "hṛṣṭamanā vācam udīrayanti ||",
    "san-lo-mvu64:1330": "vijayo pārthivasya gagaṇe ca",
    "san-lo-mvu64:1331": "dundubhiśabdo hikkāranado ca |",
    "san-lo-mvu64:1332": "nirnade trailokye pravidhutaṁ ca",
    "san-lo-mvu64:1333": "nabhaṁ vimalaṁ śāstu vijayasmiṁ ||",
    "san-lo-mvu64:1334": "devaputro devalokaṁ gatvā āha ||",
    "san-lo-mvu64:1335": "yo sau bhāvo satpuruṣottamasya",
    "san-lo-mvu64:1336": "nairaṁjanātīram upahatasya |",
    "san-lo-mvu64:1337": "na śakyaṁ tad varṣaśatehi vaktuṁ",
    "san-lo-mvu64:1338": "pradeśamātraṁ parikīrtayiṣyaṁ ||",
    "san-lo-mvu64:1339": "dṛṣṭo me jāmbūnadakāñcanābho",
    "san-lo-mvu64:1340": "vyomaprabho lakṣaṇacitragātro |",
    "san-lo-mvu64:1341": "saṁprasthito ekacaro abhūṣi",
    "san-lo-mvu64:1342": "nairañjanā yāva ca bodhimaṇḍo ||",
    "san-lo-mvu64:1343": "so te kramāṁ padmadalaprakāśāṁ",
    "san-lo-mvu64:1344": "yathā yathā nikṣipate mahīyaṁ |",
    "san-lo-mvu64:1345": "tathā tathā kampati sābhirāmā",
    "san-lo-mvu64:1346": "anekaghoṣābhiratā vasudharā ||",
    "san-lo-mvu64:1347": "dṛṣṭā me mārasya camū samāgatā",
    "san-lo-mvu64:1348": "samantato yakṣasahasrakoṭyo |",
    "san-lo-mvu64:1349": "karoti trāsaṁ hṛdayaṁ prakampe",
    "san-lo-mvu64:1350": "na satvasārasya karonti iñjanāṁ ||",
    "san-lo-mvu64:1351": "na cāsya bhāvaṁ pṛthivīya jñāyate",
    "san-lo-mvu64:1352": "samantato devasahasrakoṭiyo |",
    "san-lo-mvu64:1353": "ghoṣaṁ udīrayanti bhaviṣyate jino",
    "san-lo-mvu64:1354": "prahṛṣṭā vastrāṇi ca bhrāmayensuḥ ||",
    "san-lo-mvu64:1355": "dṛṣṭā me paṁcaśatā jīvajīvakā",
    "san-lo-mvu64:1356": "mayūrahaṁsā karaviṁkakokilā |",
    "san-lo-mvu64:1357": "saṁprasthitenaikaravā abhūṣi",
    "san-lo-mvu64:1358": "nairaṁjanā yāva ca bodhimaṇḍaṁ ||",
    "san-lo-mvu64:1359": "dṛṣṭo me mārgā amarehi nirmito",
    "san-lo-mvu64:1360": "nairaṁjanā yāva ca bodhimaṇḍaṁ |",
    "san-lo-mvu64:1361": "dhūpasya ca puṣpasya ca mālyasya",
    "san-lo-mvu64:1362": "vicitrapuṣpo sumanojñagandho ||",
    "san-lo-mvu64:1363": "bhagne māre sarvaśo hatateje",
    "san-lo-mvu64:1364": "pūrve yāme pariśodhaye cakṣuṁ |",
    "san-lo-mvu64:1365": "madhyame ca yāme māranighātī",
    "san-lo-mvu64:1366": "pūrvenivāsacaritā smaresi ||",
    "san-lo-mvu64:1367": "udgate ca aruṇe varabuddhiṁ",
    "san-lo-mvu64:1368": "yattakāṁ purimabuddhānubuddhāṁ |",
    "san-lo-mvu64:1369": "buddhadharmavaśitā prāpuṇesi",
    "san-lo-mvu64:1370": "lokanātho bhavarāganighātī ||",
    "san-lo-mvu64:1371": "rātryā paścime yāme aruṇodghāṭasamaye nandīmukhāyāṁ rajanyāṁ yat kiṁcit puruṣeṇa satpuruṣeṇa mahāpuruṣeṇa puruṣarṣabhena puruṣadravyena puruṣavīreṇa puruṣanāgena puruṣasiṁhena puruṣanṛpeṇa puruṣapadumena puruṣakumudena puruṣapuṇḍarīkena puruṣapuṁgavena puruṣājāneyena puruṣadhaureyeṇa anuttareṇa puruṣadamyasārathinā vikrāntena parākrāntena ekena apramattena  ātāpinā vyapakṛṣṭena prahitātmena viharantena gatimatā smṛtimatā dhṛtimatā buddhimatā prajñāvantena arthikena cchandikena sarvaśo sarvatra yajjñātavyaṁ boddhavyaṁ abhisaṁboddhavyaṁ sarvaṁ tam ekacittakṣaṇasamāyuktayā prajñayā anuttarāṁ samyaksaṁbodhim abhisaṁbuddhaḥ || devaputrā gandhamālyaṁ gṛhya sthitā kin tu khalu bhagavato cittaṁ vimuktaṁ || bhagavāṁs tāsāṁ devatānāṁ cittena cittam ājñāya tāye velāye tāsāṁ devatānāṁ imaṁ kāṁkṣāchedanaṁ udānaṁ bhāṣati || chittvā tṛṣṇāṁ vijahāmi rajaṁ śuṣkāśravāṇi na sravanti chinnaṁ vartmaṁ na vartati | eṣaiva anto duḥkhasya ||",
    "san-lo-mvu64:1372": "atha nānāvarṇā kusuma-oghā",
    "san-lo-mvu64:1373": "nipatensuḥ sucitrasugandhā |",
    "san-lo-mvu64:1374": "devaputrakaratalavimuktā",
    "san-lo-mvu64:1375": "devarājam abhidakṣiṇiyensuḥ ||",
    "san-lo-mvu64:1376": "yasya vīryaṁ girisāram atulyaṁ",
    "san-lo-mvu64:1377": "yo sadā kulātiteja sikhīva |",
    "san-lo-mvu64:1378": "tasya devamanujopacitasya",
    "san-lo-mvu64:1379": "aṁjaliṁ kurutha apratimasya ||",
    "san-lo-mvu64:1380": "yadā ime prādurbhavanti dharmā",
    "san-lo-mvu64:1381": "ātāpino dhyāyato brāhmaṇasya |",
    "san-lo-mvu64:1382": "athāsya kāṁkṣā vyapanenti sarvā",
    "san-lo-mvu64:1383": "yadā prajānāti sahetudharmā ||",
    "san-lo-mvu64:1384": "ayaṁ anulomo pratītyasamutpādaḥ ||",
    "san-lo-mvu64:1385": "yadā ime prādurbhavanti dharmā",
    "san-lo-mvu64:1386": "ātāpino dhyāyato brāhmaṇasya |",
    "san-lo-mvu64:1387": "athāsya kāṁkṣā vyapanenti sarvā",
    "san-lo-mvu64:1388": "kṣayaṁ pratyayānāṁ avaiti ||",
    "san-lo-mvu64:1389": "ayaṁ pratilomaḥ pratītyasamutpādaḥ ||",
    "san-lo-mvu64:1390": "māreṇa pāpīmatā prāṇakā nirmitā bhagavato paryaṁkaṁ bhindanti | sūryeṇa udentena sarve vilīnā ||",
    "san-lo-mvu64:1391": "atha khalu bhagavān tāye velāye imaṁ udānam udānaye ||",
    "san-lo-mvu64:1392": "yadā ime prādurbhavanti dharmā",
    "san-lo-mvu64:1393": "ātāpano dhyāyato brāhmaṇasya |",
    "san-lo-mvu64:1394": "vidharṣitā tiṣṭhati mārasainyā",
    "san-lo-mvu64:1395": "sūryeṇaiva obhāsitam antarīkṣaṁ ||",
    "san-lo-mvu64:1396": "atha khalu bhagavān prathamasaṁbodhiprāpto tāye velāye imam udānam udānaye ||",
    "san-lo-mvu64:1397": "sukho vipāko puṇyānāṁ abhiprāyaś ca ṛdhyati |",
    "san-lo-mvu64:1398": "kṣipraṁ ca paramāṁ śāntiṁ nirvṛtiṁ cādhigacchati ||",
    "san-lo-mvu64:1399": "purato ye upasargā devatā mārakāyikā |",
    "san-lo-mvu64:1400": "antarāyaṁ na śaknonti kṛtapuṇyasya kartuṁ vai ||",
    "san-lo-mvu64:1401": "ye bhonti alpapuṇyasya vigrahā te na bhavanti balavanto |",
    "san-lo-mvu64:1402": "balavāṁ bhoti samādhī saṁbhāravatāṁ sapuṇyavatāṁ ||",
    "san-lo-mvu64:1403": "yadi yo ca devaloke atha vā vasavartino manuṣyo vā |",
    "san-lo-mvu64:1404": "akṛtyaṁ prārthayate kiṁci tathā tatha na ṛdhyate tasya ||",
    "san-lo-mvu64:1405": "atha vā puna prārthayati nirvāṇaṁ acyutaṁ padam aśokaṁ |",
    "san-lo-mvu64:1406": "mārgaṁ duḥkhapraśamanaṁ pratilabhate alpakisareṇa ||",
    "san-lo-mvu64:1407": "atha khalu bhagavān āha || lokavijitaṁ nāma samādhi samāpadyate || ayaṁ lokaḥ santāpajāto sparśoparato rāgaṁ vedeti ātmano | yena yena hi madyanti tato na bhavati anyathā | bhave ayaṁ loko sakto bhave rakto bhavābhinandito || bhavo yatra bhavati duḥkhaṁ bhavati || prahāṇārthaṁ khalu punar bhikṣavas tathāgatena brahmacaryaṁ uṣyati || ye hi keci bhavena bhavasya niḥśaraṇam āhuḥ sarve te bhavā aniḥśaraṇā ti vademi | ye vā punaḥ kecid bhikṣavo bhavena bhavasya vipramokṣam āhuḥ sarve te bhavā avimuktā ti vademi || upadhiṁ pratītya duḥkhasya saṁbhavo sarvopadhikṣayato bhikṣavo nāsti duḥkhasya saṁbhavo || lokam imaṁ paśya pṛthuṁ avidyāparīttaṁ bhūtaṁ bhūtasaṁbhavā aparimuktaṁ || ye kecid bhavā sarve hi sarvatrayāye saṁvartanti | sarve te bhavā anityā duḥkhadharmāḥ pariṇāmadharmāḥ || evam etaṁ yathābhūtaṁ samyakprajñayā paśyate || kṣīyati bhavatṛṣṇā bhavaṁ nābhinandati sarvaśo tṛṣṇākṣayo nirvāṇaṁ || tasya nirvṛtasya bhikṣavaḥ punarbhavo na bhavati || abhibhūto māro vijitasaṁgrāmo nirjitāḥ śatravaḥ apatyaktaḥ sarvabhavo iti ||",
    "san-lo-mvu64:1408": "bhagavān samyaksaṁbuddho yad arthaṁ samudāgato tam artham abhisaṁbhāvayitvā bodhimūle ukkāśanaśabdena māro pāpīmāṁ sabalo savāhano bhagno || anuttarāṁ samyaksaṁbodhim abhisaṁbudhyitvā  pravṛtte varadharmacakre mahāpariṣāṁ samudānayitvā rājagṛhe viharāta śāstā devānāṁ ca manuṣyāṇāṁ ca satkṛto gurukṛto mānito pūjito ’pacito lābhāgrayaśograprāpto lābhī cīvarapiṇḍapātraśayanāsanaglānapratyayabhaiṣajyapariṣkārāṇāṁ | tatra ca anopaliptaḥ padmam iva jalena puṇyabhāgīyāṁ satvāṁ puṇyehi niveśayamāno phalabhāgīyāṁ satvāṁ phalehi pratiṣṭhāpayamāno vāsanābhāgīyāṁ satvāṁ vāsanāyām avasthāpayamāno amṛtam analpakena devamanuṣyāṁ saṁvibhajanto prāṇakoṭiśatasahasrāṇām amṛtam anuprāpayanto anavarāgrajātijarāmaraṇasaṁsārakāntāranarakādidurgamahāprapātād abhyuddharitvā kṣame śive same sthale abhaye nirvāṇe pratiṣṭhāpayamāno āvarjayitvā aṁgamagadhavajjimallakāśikośalakurupāṁcālacetivatsamatsyaśūrasenaaśvakaavantidaśadiśāṁ | jñāne dṛṣṭaparākramo svayaṁbhū divyehi vihārehi viharanto brāhmaṇehi vihārehi viharanto āniṁjehi vihārehi viharanto āryehi vihārehi viharanto sāṁtatyedi vihārehi viharanto buddho buddhavihārehi viharanto jino jinavihārehi viharanto jānako jānakavihārehi viharanto sarvajño sarvajñavihārehi viharanto || cetovaśiprāpto punaḥ buddho bhagavanto yehi yehi vihārehi ākāṁkṣati tehi tehi vihārehi viharati ||"
}