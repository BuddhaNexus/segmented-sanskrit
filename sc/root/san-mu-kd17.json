{
    "san-mu-kd17:0": "Sanskrit Mūlasarvāstivāda Vinaya",
    "san-mu-kd17:1": "Khandhaka",
    "san-mu-kd17:2": "Sanghabhedavastu",
    "san-mu-kd17:3": "piṇḍoddānam",
    "san-mu-kd17:4": "saṁmato devapālaś ca niryūho jīrṇo bhadrakaḥ |",
    "san-mu-kd17:5": "parṣat kauṇḍinya ṛddhiś ca kauśiko bhukpuha ... |",
    "san-mu-kd17:6": "sāvīciś ca kataro bhavati paścimaḥ ||",
    "san-mu-kd17:7": "uddānam",
    "san-mu-kd17:8": "mahāsaṁmataḥ siṁhahanuḥ suprabuddhas tathaivaca |",
    "san-mu-kd17:9": "tuṣitās ca dohado jātiḥ chando ’sito ’py atha pātrī ||",
    "san-mu-kd17:10": "kṛmivarmātha baddhālī sahadevas tathaiva ca |",
    "san-mu-kd17:11": "chadanaṁ vaiśālakānirdeśanaṁ prasādanam atha ||",
    "san-mu-kd17:12": "yaśodharā haṁsaś cāpy atha kalyāṇī gopikā |",
    "san-mu-kd17:13": "nirdeśanaṁ jambū ca mṛgajā saptamaḥ kulo bhārgavaḥ |",
    "san-mu-kd17:14": "rājagṛhaṁ tapasaś ca ārāḍo duṣkaraṁ nandā |",
    "san-mu-kd17:15": "kālakaḥ svastikas tathā mārasya nāśanaṁ kṛtvā |",
    "san-mu-kd17:16": "catuṣparṣac ca paścimam ||",
    "san-mu-kd17:17": "Lineage of kings",
    "san-mu-kd17:18": "arciṣmantaḥ potalake ekaśatam",
    "san-mu-kd17:19": "arindamaḥ ayodhyāyāṁ catuṣpaṁcāśad",
    "san-mu-kd17:20": "ajitaṁjayo vārāṇasyāṁ triṣaṣṭiḥ",
    "san-mu-kd17:21": "duṣprasaho kimpilāyāṁ caturaśītiḥ",
    "san-mu-kd17:22": "brahmadattaḥ hastināpure dvātriṁśad",
    "san-mu-kd17:23": "hastidattaḥ takṣaśīlāyāṁ paṁcasahasrāṇi",
    "san-mu-kd17:24": "kālīśo urasāyāṁ dvātriṁśan",
    "san-mu-kd17:25": "nagnajid ajitaṁjaye dvātriṁśaj",
    "san-mu-kd17:26": "jayadatto kanyākubjāyāṁ dvādaśa",
    "san-mu-kd17:27": "jayasena caṁpāyām aṣṭādaśa",
    "san-mu-kd17:28": "nāgadeva tālipye paṁcaviṁśatiḥ",
    "san-mu-kd17:29": "naradevaḥ tāmaliptyāṁ dvādaśa",
    "san-mu-kd17:30": "sāgaradevaḥ dantapuryām aṣṭādaśa",
    "san-mu-kd17:31": "sumatiḥ rājagṛhe paṁcaviṁśatiḥ",
    "san-mu-kd17:32": "tamonud vārāṇasyām ekaśataṁ",
    "san-mu-kd17:33": "mahendrasenaḥ kuśāvatyāṁ caturaśītiḥ",
    "san-mu-kd17:34": "samudrasenaḥ potalake sahasraṁ",
    "san-mu-kd17:35": "tapaṁcaraḥ kusāvatyāṁ caturaśītiḥ",
    "san-mu-kd17:36": "mahīmukho vārāṇāsyāṁ śatasahasraṁ",
    "san-mu-kd17:37": "mahīpatir ayodhyāyāṁ śatasahasraṁ",
    "san-mu-kd17:38": "mahīdharo mithilāyāṁ caturaśītiḥ",
    "san-mu-kd17:39": "mahādevo punar api mithilāyāṁ caturaśītiḥ",
    "san-mu-kd17:40": "mahādevo nimiḥ ... peyālam ... dṛḍharathaḥ sāṁkāśye saptasaptatiḥ",
    "san-mu-kd17:41": "ambarīśo nāgasaṁpālo vārāṇasyām ekaśataṁ",
    "san-mu-kd17:42": "kṛkiḥ sujātaḥ potalake ekaśataṁ",
    "san-mu-kd17:43": "karṇa ikṣvākuḥ potalake ekaśataṁ",
    "san-mu-kd17:44": "virūḍhaka ikṣvākvādir gopūrakaḥ kapilavastuni paṁcapaṁcāśatsahasrāṇi",
    "san-mu-kd17:45": "daśarathaḥ ... peyālam ... siṁhahanuḥ siṁhahanoś catvāraḥ caturbhyaḥ dvikayuktiḥ",
    "san-mu-kd17:46": "Bhikṣus desire to know",
    "san-mu-kd17:47": "the origin of the Śākyas",
    "san-mu-kd17:48": "buddho bhagavān kapilavastuni viharati nyagrodhārāme | atha saṁbahulānāṁ kāpilavāstavānāṁ śākyānāṁ saṁsthāgāre saṁniṣaṇṇānāṁ saṁnipatitānām ayam evaṁ rūpo ’bhūd antarākathāsamudāhāraḥ | kuto nirjātā bhavantaḥ śākyāḥ kimagraṇyāḥ kimanvayāḥ kaś ca śākyānāṁ paurāṇakulavaṁśaś ca | sacet kaścid asmākam upasaṁkramyaivaṁ pṛcchet: kuto nirjātā bhavantaḥ śākyāḥ kimagraṇyāḥ kimanvayāḥ kaś ca teṣāṁ paurāṇaḥ kulavaṁśa iti | evaṁ pṛṣṭā vayaṁ kiṁ vyākuryāmaḥ | na ca punar jānīmaḥ kuto nirjātāḥ śākyāḥ kimagraṇyāḥ kimanvayāḥ kaś ca teṣāṁ paurāṇaḥ kulavaṁśa iti | ete vayaṁ yena bhagavāṁs tenopasaṁkrāmāmaḥ | upasaṁkramya bhagavantam etam evārthaṁ paripṛcchāmaḥ, yathā cāsmākaṁ bhagavān vyākaroti tathainaṁ dhārayiṣyāmaḥ iti | atha saṁbahulāḥ kāpilavāstavāḥ śākyā yena bhagavāṁs tenopasaṁkrāntāḥ | upasaṁkramya bhagavataḥ pādau śirasā vanditvā ekānte niṣaṇṇāḥ | ekānte niṣaṇṇāḥ saṁbahulāḥ kāpilavāstavāḥ śākyā bhagavantam idam avocan | ihāsmākaṁ bhadanta saṁbahulānāṁ kāpilavāstavānāṁ śākyānāṁ saṁsthāgāre saṁniṣaṇṇānāṁ saṁnipatitānām ayam evaṁrūpo ’bhūd antarākathāsamudhāhāraḥ | kuto nirjātāḥ śākyāḥ kimagraṇyāḥ kimanvayāḥ kaś ca teṣāṁ paurāṇaḥ kulavaṁśaḥ | sacet kaścid asmākam upasaṁkramyaivaṁ pṛcchet kuto nirjātā bhavantaḥ śākyāḥ kimagraṇyāḥ kimanvayāḥ kaś ca teṣāṁ paurāṇaḥ kulavaṁśa iti | evaṁ pṛṣṭā vayaṁ kiṁ vyākuryāmaḥ | na ca punar jānīmaḥ kuto nirjātāḥ śākyāḥ kimagraṇyāḥ kimanvayāḥ kaś ca teṣāṁ paurāṇaḥ kulavaṁśa iti | ete vayaṁ yena bhagavāṁs tenopasaṁkramāmaḥ | upasaṁkramya bhagavantam etam evārthaṁ paripṛcchāmaḥ, yathā cāsmākaṁ bhagavān vyākariṣyati tathainaṁ dhārayiṣyāmaḥ iti | te vayam etam evārthaṁ paripṛcchāmaḥ: kuto bhagavan nirjātāḥ śākyāḥ kimagraṇyāḥ kimanvayāḥ kaś ca śākyānāṁ paurāṇaḥ kulavaṁśa iti | atha bhagavata etad abhavat | saced ahaṁ śākyānāṁ paurāṇaṁ kulavaṁśam ārabhya dharmyāṁ kathāṁ kuryāṁ sthānam etad vidyate: yad anyatīrthikaparivrājakā evaṁ vadeyuḥ ātmaślāghī śramaṇo gautamo yad icchati tad vyākarotīti | atha ko nu mama śrāvakaḥ pratibalaḥ syād yaḥ śākyānāṁ paurāṇaṁ kulavaṁśam ārabhya bhikṣūṇāṁ dharmyāṁ kathāṁ kuryāt; tena khalu samayenāyuṣmān mahāmaudgalyāyanas tasyām eva pariṣadi saṁniṣaṇṇo ’bhūt saṁnipatitaḥ",
    "san-mu-kd17:49": "The Buddha asks Maudgalyāyana to narrate",
    "san-mu-kd17:50": "tatra bhagavān āyuṣmantaṁ mahāmaudgalyāyanam āmantrayate: pratibhātu te maudgalyāyana śākyānāṁ paurāṇaṁ kulavaṁśam ārabhya bhikṣūṇāṁ dharmyāṁ kathāṁ kartum | pṛṣṭhaṁ me āvilāyate | tat tāvad āyāmayiṣyāmīti | adhivāsayaty āyuṣmān mahāmaudgalyāyano bhagavatas tūṣṇīṁbhāvena | atha bhagavān āyuṣmato mahāmaudgalyāyanasya tūṣṇīṁbhāvenādhivāsanāṁ viditvā gaṇapuṭāṁ saṁghāṭīṁ śirasy upanidhāya dakṣiṇapārśvena śayyāṁ kalpayati pāde pādam ādhāyālokasaṁjñī smṛtaḥ saṁprajānann utthānasaṁjñām eva manasikurvāṇaḥ | athāyuṣmato mahāmaudgalyāyanasyaitad abhavat | yanv ahaṁ tadrūpaṁ samādhiṁ samāpadyeyaṁ yathā samāhite citte śākyānāṁ paurāṇaṁ kulavaṁśam avalokayeyaṁ kuto nirjātāḥ śākyāḥ kimagraṇyāḥ kimanvayāḥ kaś ca śākyānāṁ paurāṇaḥ kulavaṁśa iti | athāyuṣmān mahāmaudgalyāyanas tadrūpaṁ samādhiṁ samāpanno yathā samāhite citte śākyānāṁ paurāṇaṁ kulavaṁśam avalokayati | adrākṣīd āyuṣmān mahāmaudgalyāyanaḥ śākyānāṁ paurāṇaṁ kulavaṁśam avalokya yato nirjātāḥ śākyāḥ yadagraṇyāḥ yadanvayāḥ yaś ca śākyānāṁ paurāṇaḥ kulavaṁśaḥ | dṛṣṭvā ca punas tasmāt samādher vyutthāya purastād bhikṣusaṁghasya prajñapta evāsane niṣaṇṇaḥ | niṣadyāyuṣmān mahāmaudgalyānaḥ kapilavāstavāṁś chākyān āmantrayate",
    "san-mu-kd17:51": "Maudgalyāyana narrates.",
    "san-mu-kd17:52": "The Beings in the region of the Ābhāsvara Devas",
    "san-mu-kd17:53": "bhavati gautamā sa samayo yad ayaṁ lokaḥ saṁvartate; saṁvartamāne loke yadbhūyasā satvā ābhāsvare devanikāye upapadyante; te tatra bhavanti rūpiṇo manomayāḥ avikalā ahīnendriyāḥ sarvāṅgapratyaṅgopetāḥ śubhā varṇasthāyinaḥ svayaṁprabhā vihāyasaṁgamāḥ prītibhakṣāḥ prītyāhārāḥ dīrghāyuṣo dīrgham adhvānaṁ tiṣṭhanti | tena khalu samayeneyaṁ mahāpṛthivī ekodakā bhavaty ekārṇavā | yaḥ khalu ekodakāyā mahāpṛthivyā ekārṇavāyā upari vāyunā saraḥ saṁgacchati saṁmūrchati santanoti tadyathā payasaḥ pakvasya śītībhūtasya upari vāyunā saraḥ saṁgacchati saṁmūrchati santanoti | evam ekodakāyā mahāpṛthivyā ekārṇavāyā upari vāyunā saraḥ saṁgacchati saṁmūrcchati santanoti | sa bhavati pṛthivīraso varṇasaṁpanno gandhasaṁpanno rasasaṁpannaḥ; evaṁrūpo varṇena tadyathā navanītam; evaṁrūpo rasena tadyathā kṣaudramadhv aneḍakam | bhavati gautamā sa samayo yad ayaṁ loko vivartate; vivartamāne loke tata eke satvā āyuḥkṣayāt karmakṣayāt puṇyakṣayād ābhāsvarād devanikāyāc cyutvā ittham āgacchanti mānuṣyāṇāṁ sabhāgatāyām | te iha bhavanti rūpiṇo manomayā avikalā ahīnendriyāḥ sarvāṅgapratyaṅgopetāḥ śubhā varṇasthāyinaḥ svayaṁprabhā vihāyasaṁgamāḥ prītibhakṣāḥ prītyāhārāḥ dīrghāyuṣo dīrgham adhvānaṁ tiṣṭhanti | tena khalu samayena na sūryācandramasor loke prādurbhāvo bhavati; na nakṣatrāṇāṁ; na kṣaṇalavamuhūrtānāṁ; na rātrindivasānāṁ; na māsārdhamāsaritusaṁvatsarāṇāṁ loke prādurbhāvo bhavati | na strī prajñāyate na puruṣo nānyatra satvaḥ satva iti saṁkhyā gacchati |",
    "san-mu-kd17:54": "The tasting of the pṛthivīrasa",
    "san-mu-kd17:55": "athānyatamo lolupajātīyaḥ satvaḥ pṛthivīrasam aṅgulyagreṇāsvādayati | yathā yathāsvādayati tathā tathā rocayate; yathā yathā rocayate tathā tathā kavaḍīkārāhāropakrameṇa paribhuṅkte | adrākṣur anye ’pi satvā taṁ satvaṁ pṛthivīrasam aṅgulyagreṇāsvādayamānaṁ yathā yathāsvādayati tathā tathā rocayate; yathā yathā rocayate tathā tathā kavaḍīkāropakrameṇa paribhuktavān iti | dṛṣṭvā ca punas te satvāḥ pṛthivīrasam aṅgulyagreṇa āsvādayitum ārabdhāḥ; yathā yathāsvādayanti tathā tathā rocayante; yathā yathā rocayante tataḥ kavaḍīkāropakrameṇa paribhuktavantaḥ; yatas ca te satvāḥ pṛthivīrasaṁ kavaḍīkārāhāropakrameṇa paribhuktās tatas teṣāṁ satvānāṁ kharatvaṁ ca gurutvaṁ ca kāye ’vakrāntam | teṣāṁ yāsau śubhā varṇanibhā sāntarhitā | andhakāraṁ loke prādurbhūtam | dharmatā khalu gautamā andhakārasya loke prādurbhāvāt sūryācandramasor loke prādurbhāvo bhavati; nakṣatrāṇāṁ kṣaṇalavamuhūrtānāṁ rātrindivasānāṁ māsārdhamāsaritusaṁvatsarāṇāṁ loke prādurbhāvo bhavati | te tadbhakṣās tadāhārā dīrghāyuṣo dīrgham adhvānaṁ tiṣṭhanti | teṣāṁ yo ’lpataram āhāram āharati sa varṇavān bhavati; yaḥ prabhūtataram āhāram āharati sa durvarṇo bhavati; ity āhāradvimātratāṁ pratītya varṇadvimātratā prajñāyate | varṇadvimātratāyāṁ satyāṁ satvaḥ satvam avamanyate: hambhoḥ satva varṇavān ahaṁ; duvarṇas tvam iti; teṣāṁ varṇābhimānikānāṁ satāṁ teṣām eva pāpakānām akuśalānāṁ dharmāṇāṁ samādānahetoḥ pṛthivīraso ’ntarhitaḥ | antarhite pṛthivīrase te satvāḥ saṁgamya samāgamya śocanti klāmyanti paridevante | evaṁ cāhur aho rasa aho rasa iti | tadyathaitarhi manuṣyāḥ kiṁcid eva svādu subhojanaṁ bhuktvā tad eva purāṇam akṣarapadavyañjanam anusmaranta evam āhur aho rasa aho rasa iti | evaṁ te satvā antarhite gautamā pṛthivīrase saṁgamya samāgamya śocanti klāmyanti paridevante | evaṁ cāhur aho rasa aho rasa iti | arthaṁ cāsya na jānanti: ayam asya bhāṣitasyārtho ’yam asya bhāṣitasyārtha iti",
    "san-mu-kd17:56": "The appearance of the pṛthivīparpaṭake, etc.",
    "san-mu-kd17:57": "antarhite pṛthivīrase teṣāṁ satvānāṁ pṛthivīparpaṭakaḥ prādurbhūto varṇasaṁpanno gandhasaṁpanno rasasaṁpannaḥ; evaṁrūpo varṇena tadyathā karṇikārapuṣpam; evaṁrūpo rasena tadyathā kṣaudramadhv aneḍakam | te tadbhakṣās tadāhārāḥ dīrghāyuṣo dīrgham adhvānaṁ tiṣṭhanti | teṣāṁ yo ’lpataram āhāram āharati sa varṇavān bhavati; yaḥ prabhūtataram āhāram āharati sa durvarṇaḥ; ity āhāradvimātratāṁ pratītya varṇadvimātratā prajñāyate | varṇadvimātratāyāṁ satyāṁ satvaḥ satvam avamanyate: hambhoḥ satva varṇavān aham asmi; durvarṇas tvam iti; teṣāṁ varṇābhimānikānāṁ satāṁ teṣām eva pāpakānām akuśalānāṁ dharmāṇāṁ samādānahetoḥ pṛthivīparpaṭako ’ntarhitaḥ | antarhite pṛthivīparpaṭake te satvāḥ saṁgamya samāgamya śocanti klāmyanti paridevante | evaṁ cāhur aho bata aho bateti | tadyathaitarhi manuṣyāḥ kenacid eva duḥkhadaurmanasyena spṛṣṭāḥ tāny eva purāṇāny akṣarapadavyañjanāny anuvyavaharanta evam āhur aho bata aho bateti | evam eva te satvā antarhite pṛthivīparpaṭake saṁgamya samāgamya śocanti klāmyanti paridevante | evaṁ cāhur aho bata aho bateti | arthaṁ cāsya na jānanty: ayam asya bhāṣitasyārtho ’yam asya bhāṣitasyārtha iti",
    "san-mu-kd17:58": "antarhite pṛthivīparpaṭake teṣāṁ satvānāṁ vanalatā prādurbhūtā varṇasaṁpannā gandhasaṁpannā rasasaṁpannā; evaṁrūpā varṇena tadyathā kadambakāpuṣpam; evaṁrūpā rasena tadyathā kṣaudramadhv aneḍakam | te tadbhakṣās tadāhārā dīrghāyuṣo dīrgham adhvānaṁ tiṣṭhanti | teṣāṁ yo ’lpataram āhāram āharati sa varṇavān bhavati; yaḥ prabhūtam āhāram āharati sa durvarṇo bhavatīty āhāradvimātratāṁ pratītya varṇadvimātratā prajñāyate | varṇadvimātratāyāṁ satyāṁ satvaḥ satvam avamanyate: hambhoḥ satva varṇavān ahaṁ; durvarṇas tvam iti; teṣāṁ varṇābhimānikānāṁ satāṁ teṣām eva pāpakānām akuśalānāṁ dharmāṇāṁ samādānahetoḥ vanalatā antarhitā |",
    "san-mu-kd17:59": "antarhitāyāṁ vanalatāyāṁ te satvāḥ saṁgamya samāgamya śocanti klāmyanti paridevante | evaṁ cāhur apaihi purastād apaihi purastād iti | evam eva te satvā antarhitāyāṁ vanalatāyāṁ saṁgamya samāgamya śocanti klāmyanti paridevante | evaṁ āhur apaihi purastād apaihi purastād iti | arthaṁ cāsya na jānanty: ayam asya bhāṣitasyārtho ’yam asya bhāṣitasyārtha iti | antarhitāyāṁ gautamā vanalatāyāṁ teṣāṁ satvānām akṛṣṭoptaṁ taṇḍulaphalaśāliḥ prādurbhūta akaṇa atuṣaḥ śuddhaḥ śuciḥ caturaṅgulaḥ paryavanaddhaḥ | sa sāyaṁ lūnaḥ kālyaṁ pakvaś ca bhavati prativirūḍhaś ca | kālyāṁ lūnaḥ sāyaṁ pakvaś ca bhavati prativirūḍhaś ca iti lūno lūnaḥ prativirohaty alūnaś ca prajñāyate | te tadbhakṣās tadāhārāḥ dīrghāyuṣo dīrgham adhvānaṁ tiṣṭhanti | tataś ca te satvā akṛṣṭoptaṁ taṇḍulaphalaśāliṁ kavaḍīkārāhāropakrameṇa paribhuktavantaḥ | tatas teṣām indriyanānātvaṁ prādurbhūtam | ekeṣāṁ strīndriyam ekeṣāṁ puruṣendriyam | tatra yeṣāṁ strīndriyaṁ yeṣāṁ ca puruṣendriyaṁ te ’nyonyaṁ cakṣuṣā cakṣur upanidhyāya paśyanti | ye yathā cakṣuṣā cakṣur upanidhyāya paśyanti tathā tathā saṁraktāḥ; yathā yathā saṁraktās tathā tathāvadīrṇāḥ; yathā yathāvadīrṇās tathā tathā vipratipannāḥ | adrākṣur anye ’pi satvāḥ satvaṁ satve vipratipannaṁ; dṛṣṭvā ca punaḥ pāṁśum api kṣipanti, loṣṭam api śarkarā api kapālāny api; evaṁ cāhuḥ: dhig grāmyasatva akāryakāraka dhig grāmyasatva akāryakāraka katham idānīṁ tvaṁ bhoḥ satva satvaṁ dūṣayasīti | tadyathaitarhi manuṣyā vadhukāyām udvāhyamānāyāṁ cūrṇam api kṣipanti gandham api mālyam api vastrajālāny api kṣipanti | evaṁ cāhuḥ sukhinī bhava vadhūke sukhinī bhava vadhūke iti | evam eva te satvāḥ satvaṁ satve vipratipannaṁ dṛṣṭvā pāṁśum api kṣipanti, loṣṭam api śarkarā api kapālāny api; evaṁ cāhuḥ: dhig grāmyasatva dhig grāmyasatva akāryakāraka katham idānīṁ tvaṁ bhoḥ satva satvaṁ dūṣayasīti | iti hi gautamā yat pūrvam adharmasaṁmataṁ tad etarhi dharmasaṁmataṁ; yat pūrvam avinayasaṁmataṁ tad etarhi vinayasaṁmataṁ; yat pūrvaṁ garhyasaṁmataṁ tad etarhi praśasyasaṁmatam | te tam ekāham api pravāsayanti dvis triḥ saptāham api pravāsayanti | yataś ca te satvās tasmin pāpake asaddharme ’tyarthaṁ pātakavratam āpannās tatas te udyuktā agārāṇi māpayitum iha vayam akāryaṁ kariṣyāma iha vayam akāryaṁ kariṣyāma iti; agāram agāram iti saṁjñā udapādi | ayaṁ gautamā purāṇo ’graṇīr agāre karmāntānāṁ loke prādurbhāvaḥ | yataś ca te dharmeṇa nādharmeṇa tatrāyaṁ dharmaḥ śreṣṭho jinendrāṇāṁ; te sāyaṁ ca sāyamāśārthinaḥ śālikāraṇāt samavasaranti prātaś ca prātarāśārthinaḥ | athānyatareṇālasajātīyena satvena sāyaṁprātikaḥ śālir ānītaḥ | athānyataraḥ satvas taṁ satvam idam avocat: ehi tvaṁ bhoḥ satva śālikāraṇāt samavasarāma iti | atha sa satvas tam idam avocat: pratijānīhi tvaṁ bhoḥ satva svaṁ śālim; ānīto mayā sāyaṁprātikaḥ śālir iti | atha tasya satvasyaitad abhavat: etad bata sādhv etad bata suṣṭhu yanv ahaṁ dvaiyahnikaṁ traiyahnikaṁ yāvat saptāhikaṁ śālim ānayeyam iti | sa dvaiyahnikaṁ yāvat sāptāhikaṁ śālim ānītavān | athānyataraḥ satvas taṁ satvam idam avocat: ehi tvaṁ bhoḥ satva śālikāraṇāt samavasarāma iti | atha sa satvas tam idam avocat: pratijānīhi tvaṁ bhoḥ satva svaṁ śālim; ānīto mayā sa dvaiyahnikaṁ traiyahnikaṁ yāvat sāptāhnikaṁ śālir iti | atha tasya satvasyaitad abhavat: etad bata sādhv etad bata suṣṭhu yanv ardhamāsikaṁ māsikaṁ śālim ānayeyam iti | so ’rdhamāsikaṁ māsikaṁ śālim ānītavān | yataś ca te satvā akṛṣṭoptaṁ taṇḍulaphalaśāliṁ saṁnidhīkāraparibhogena paribhuktās tatas tasya śāleḥ kaṇaś ca tuṣaś ca taṇḍulaṁ paryavanahyati; lūno lūno na prativirohaty abalaś ca prajñāyate | ṣaṇḍavanaṣaṇḍeṣu vyavasthitaḥ śāliḥ | atha te satvāḥ saṁgamya samāgamya śocanti klāmyanti paridevante vayaṁ sma bhavantaḥ pūrvaṁ rūpiṇo bhavāmo manomayā avikalā ahīnendriyāḥ sarvāṅgapratyaṅgopetāḥ śubhā varṇasthāyinaḥ svayaṁprabhā vihāyasaṁgamāḥ prītibhakṣāḥ prītyāhārāḥ dīrghāyuṣo dīrgham adhvānaṁ tiṣṭhāmaḥ | teṣām asmākaṁ pṛthivīrasaḥ prādurbhūto varṇasaṁpanno gandhasaṁpanno rasasaṁpannaḥ | te vayaṁ pṛthivīrasaṁ kavaḍīkārāhāropakrameṇa paribhuktā yataś ca pṛthivīrasaṁ kavaḍīkārāhāropakrameṇa paribhuktā tato asmākam kharatvaṁ gurutvaṁ ca kāye ’vakrāntaṁ; yāsau śubhā varṇanibhā sāntarhitā; andhakāraṁ loke prādurbhūtam | te vayaṁ tadbhakṣās tadāhārā dīrghāyuṣo dīrgham adhvānaṁ tiṣṭhāmaḥ | teṣām asmākaṁ yo ’lpam āhāram āhṛtavān sa varṇavān bhavati; yaḥ prabhūtam āhāram āhṛtavān sa durvarṇa ity āhāradvimātratāṁ pratītya varṇadvimātratā prajñāyate | varṇadvimātratāyāṁ satyāṁ satvaḥ satvam avamanyate: hambhoḥ satva varṇavān ahaṁ; durvarṇas tvam iti; teṣām asmākaṁ varṇābhimānikānāṁ satāṁ teṣām eva pāpakānām akuśalānāṁ dharmāṇāṁ samādānahetoḥ pṛthivīraso ’ntarhitaḥ | antarhite pṛthivīrase pṛthivīparpaṭakaḥ prādurbhūto varṇasaṁpanno gandhasaṁpanno rasasaṁpannaḥ; teṣām asmākaṁ varṇābhimānikānāṁ satāṁ teṣām eva pāpakānāṁ akuśalānāṁ dharmāṇāṁ samādānahetoḥ pṛthivīparpaṭako ’ntarhitaḥ | antarhite pṛthivīparpaṭake vanalatā prādurbhūtā varṇasaṁpannā gandhasaṁpannā rasasaṁpannā | teṣām asmākaṁ varṇābhimānikānāṁ satāṁ teṣām eva pāpakānāṁ akuśalānāṁ dharmāṇāṁ samādānahetoḥ vanalatā antarhitā | antarhitāyāṁ vanalatāyām akṛṣṭoptaṁ taṇḍulaphalaśāliḥ prādurbhūtaḥ akaṇa atuṣṭaḥ śuddhaḥ śuciḥ caturaṅgulaḥ paryavanaddhaḥ | sa sāyaṁ lūnaḥ kālyaṁ pakvaś ca bhavati prativirūdhaś ca iti lūnaḥ lūnaḥ prativirohati alūnaś ca prajñāyate sma | te vayaṁ tadbhakṣās tadāhārā dīrghāyuṣo dīrgham adhvānaṁ tiṣṭhāmaḥ | yataḥ vayam akṛṣṭoptaṁ taṇḍulaphalaśāliṁ saṁnidhikāraparibhogena paribhuktavantaḥ | tato ’sya śāleḥ kuṇaś ca tuṣaś ca tanḍulaṁ paryavanahyati | lūno lūno na prativirohaty abalaś ca prajñāyate | ṣaṇḍavanaṣaṇḍeṣu vyavasthitaḥ śāliḥ",
    "san-mu-kd17:60": "The establishing of lines of demarcation, boundaries, etc.,",
    "san-mu-kd17:61": "the origin of property, and the first king",
    "san-mu-kd17:62": "yannu vayaṁ saṁgamya samāgamya kṣetrāṇi māpayema sīmāṁ badhnīyāma maryādāṁ sthāpayema idaṁ tava idaṁ mameti; te saṁgamya samāgamya kṣetrāṇi māpitavantaḥ; sīmāṁ ca baddhavantaḥ; maryādāṁ sthāpitavantaḥ | ayaṁ gautamā purāṇo ’graṇīḥ maryādākarmāntānāṁ loke prādurbhāvo bhavati | tac ca dharmeṇa nādharmeṇa | tatrāyaṁ dharmo dharmaḥ śreṣṭho jinendrāṇām | athānyatamaḥ satvaḥ tiṣṭhati sve śālau parakīyaṁ śālim adattam ādatte | adrākṣīd anyataraḥ satvaḥ taṁ satvaṁ tiṣṭhati sve śālau parakīyaṁ śālim adattam ādadānaṁ; dṛṣṭvā ca punas taṁ satvam idam avocat: kasmāt tvaṁ bhoḥ satva tiṣṭhati sve śālau parakīyaṁ śālim ādatse? gaccha bhos tvaṁ satva mā bhūya evaṁ kārṣiḥ; dvir api trir sa satvaḥ tiṣṭhati sve śālau parakīyaṁ śālim adattam ādatte | adrākṣīt sa satvaḥ taṁ satvaṁ dvir api trir api tiṣṭhati sve śālau parakīyaṁ śālim adattam ādadānaṁ; dṛṣṭvā ca punas taṁ satvam idam avocat: kasmāt tvaṁ bhoḥ satva tiṣṭhati sve śālau parakīyaṁ śālim adattam ādatse? sa tam ākarṣati parākarṣati yāvat parṣanmadhye ’py avatārayati ayaṁ bhavantaḥ satvaḥ tiṣṭhati sve śālau parakīyaṁ śālim adatta iti | atha te satvās taṁ satvam idam avocan: kasmāt tvaṁ bhoḥ satva tiṣṭhati sve śālau yāvat trir api parakīyaṁ śālim adattam ādatse? gaccha tvaṁ bhoḥ satva mā bhūya evaṁ kārṣiḥ; atha sa satvas tān satvān idam avocat: anenāsmi bhavantaḥ satvena śālikāraṇād ākṛṣṭaḥ parākṛṣṭo yāvat parṣanmadhye api avadhyāyitaḥ | atha te satvās satvam idam avocan: kasmāt tvaṁ bhoḥ satva satvaṁ śālikāraṇād ākarṣasi parākarṣasi yāvat parṣanmadhye ’py avatarayasi; gaccha tvaṁ bhoḥ satva mā bhūya evaṁ kārṣīr iti | atha teṣāṁ satvānām etad abhavad: dṛṣyante khalu śālikāraṇād ākarṣaṇam api parākarṣaṇam api yāvatparṣanmadhye ’py avatāraṇam | yannu vayaṁ saṁgamya samāgamya yo ’smākaṁ satvo ’bhirūpataraś ca darśanīyataraś ca prāsādikataraś ca maheśākhyataraś ca taṁ vayaṁ kṣetrāṇām adhipatiṁ sthāpayema yo ’smākaṁ nigṛhītavyāṁś ca nigrahīṣyati pragṛhītavyāṁś ca pragrahīṣyati | yac cāsmākaṁ kṣetrebhyaḥ saṁpatsyate tato ’smai dharmyāṁ kṣitim anupradāsyāma iti te saṁgamya samāgamya yas teṣāṁ satvo ’bhirūpataraś ca darśanīyataraś ca prāsādikataraś ca maheśākhyataraś ca taṁ kṣetrāṇām adhipatiṁ sthāpayanti | evaṁ cāhuḥ: ehi tvaṁ bhoḥ satva asmān nigṛhītavyāṁś ca nigṛhāṇa; pragṛhītavyāṁś ca pragṛhāṇa; yac cāsmākaṁ kṣetrebhyaḥ saṁpatsyate tatas te vayaṁ dharmyāṁ kṣitim anupradāsyāma iti | sa teṣāṁ nigṛhītavyāṁś ca nigṛhṇāti pragṛhītavyāṁś ca pragṛhṇāti | yac ca teṣāṁ kṣetrebhyaḥ saṁpadyate tato ’smai dharmyāṁ kṣitim anuprayacchanti; mahājanena saṁmato mahāsaṁmata iti mahāsaṁmato mahāsaṁmata iti saṁjñodapādi | kṣetrāṇām adhipatiḥ kṣatāc ca trāyata iti kṣatriyaḥ kṣatriya iti saṁjñodapādi | dharmeṇa prajā rañjayati śīlavṛttasamudācāreṇa prajñāvṛttasamudācāreṇeti rājā rājeti saṁjñodapādi | mahāsaṁmatasya gautamā rājño manuṣyāṇāṁ satvā satvā iti saṁjñābhūt | mahāsaṁmatasya gautamā rājño rocaḥ putraḥ; rocasya rājño mānuṣyāṇām ehikā ehikā iti saṁjñodapādi; rocasya gautamā kalyāṇaḥ putraḥ; kalyāṇasya rājño mānuṣyāṇāṁ tilakās tilakā iti saṁjñodapādi; kalyāṇasya gautamā varakalyāṇaḥ putraḥ varakalyāṇasya gautamā rājño mānuṣyāṇām abhrakaṇṭhā abhrakaṇṭhā iti saṁjñodapādi | varakalyāṇasya upoṣadhaḥ putraḥ | upoṣadhasya gautamā rājño manuṣyāṇāṁ stālajaṅghā stālajaṅghā iti saṁjñābhūt | upoṣadhasya rājño mūrdhni piṭako jātaḥ mṛduḥ sumṛduḥ; tadyathā tūlapicur vā karpāsapicur vā; na kadācid ābādhāṁ janayati | paripākānvayāt sphuṭitaḥ; kumāro jātaḥ abhirūpo darśanīyaḥ prāsādiko dvādriṁśatā mahāpuruṣalakṣaṇaiḥ samalaṅkṛtaḥ; mūrdhnā jāto iti mūrdhnāto mūrdhnāta iti saṁjñodapādi | jātamātraḥ kumāro ’ntaḥpuraṁ praveśitaḥ | upoṣadhasya rājñaḥ ṣaṣṭistrīsahasrāṇi | sarvāsāṁ stanāḥ prasrutāḥ | ekaikā kathayati mān dhāpaya mān dhāpayeti; māndhātā māndhāteti saṁjñodapādi | yasmin samaye māndhātā rājā rājyaṁ kārayati tasmin samaye manuṣyāḥ cintakā abhūvan tulakā upaparīkṣakāḥ | te cintayitvā tulayitvā upaparīkṣya pṛthakchilpasthānakarmasthānāni māpayantīti teṣāṁ manujā manujā iti saṁjñodapādi | itīme gautamā ṣaḍrājāno ’mṛtāyuṣaś cābhūvann aparimitāyuṣaś ca",
    "san-mu-kd17:63": "antaroddānam",
    "san-mu-kd17:64": "satvā ehikās tilakā abhrakaṇṭhās tathaiva ca |",
    "san-mu-kd17:65": "stālajaṅghāś ca manujā ṣaḍete uditāḥ padā |",
    "san-mu-kd17:66": "Lineage of kings",
    "san-mu-kd17:67": "māndhātur gautamā rājño dakṣiṇe ūrau piṭako jāto mṛduḥ sumṛduḥ; tadyathā tūlapicur vā karpāsapicur vā; sa na kāṁcid ābādhāṁ janayati | paripākānvayāt sphuṭitaḥ; kumāro jātaḥ abhirūpo darśanīyaḥ prāsādiko dvādriṁśatā mahāpuruṣalakṣaṇaiḥ samalaṅkṛtaḥ; dakṣiṇād ūror jātaś cāruś cārur iti saṁjñā udapādi | mahardhikaḥ sa kumāro mahānubhāvaḥ | athedānīṁ caturṣu dvīpeṣu rājyaiśvaryādhipatyaṁ kāritavān | cāror gautamā vāme ūrau piṭako jātaḥ mṛduḥ sumṛdus tadyathā tūlapicur vā karpāsapicur vā; na kāṁcid ābādhāṁ janayati, paripākānvayāt sphuṭitaḥ; kumāro jātaḥ abhirūpo darśanīyaḥ prāsādiko dvādriṁśatā mahāpuruṣalakṣaṇaiḥ samalaṅkṛtaḥ; vāmād ūror jātaḥ upacārur upacārur iti saṁjñā udapādi | mahardhikaḥ sa kumāro mahānubhāvo ’pīdānīṁ triṣu dvīpeṣu rājyaiśvaryādhipatyaṁ kāritavān | upacāror gautamā rājño dakṣiṇe caraṇe piṭako jāto mṛduḥ sumṛdus tadyathā tūlapicur vā karpāsapicur vā; na kāṁcid ābādhāṁ janayati, paripākānvayāt sphuṭitaḥ; kumāro jāto ’bhirūpo darśanīyaḥ prāsādiko dvādriṁśatā mahāpuruṣalakṣaṇaiḥ samalaṅkṛtaḥ; dakṣiṇāc caraṇāj jātaḥ cārumāṁś cārumān iti saṁjñā udapādi | mahardhikaḥ sa kumāro mahānubhāva ity apīdānīṁ dvayor dvīpayo rājyaiśvaryādhipatyaṁ kāritavān | cārumato gautamā rājño vāme caraṇe piṭako jātaḥ mṛduḥ sumṛdus tadyathā tūlapicur vā karpāsapicur vā; na kāṁcid ābādhāṁ janayati, paripākānvayāt sphuṭitaḥ; kumāro jāto ’bhirūpo darśanīyaḥ prāsādiko dvādriṁśatā mahāpuruṣalakṣaṇaiḥ samalaṅkṛtaḥ; vāmāc caraṇāj jāta upacārumān upacārumān iti saṁjñā udapādi | mahardhikaḥ sa kumāro mahānubhāvaḥ apīdānīṁ ekasmin dvīpe rājyaiśvaryādhipatyaṁ kāritavān | iti hi gautamā mahāsaṁmatasya rājño rocaḥ putraḥ rocasya kalyāṇaḥ kalyāṇasya varakalyāṇaḥ varakalyāṇasya upoṣadhaḥ upoṣadhasya māndhātā māndhātuś cāruḥ cāror upacāruḥ upacāroś cārumān cārumata upacārumān ruciḥ suruciḥ mucir mucilinda aṅga aṅgīratho bhṛṅgo bhagīrathaḥ sagaraḥ sāgaro mahāsāgaraḥ śakunir mahāśakuniḥ kuśa upakuśo mahākuśaḥ sudarśano mahāsudarśanaḥ praṇayo mahāpraṇayaḥ praṇādo mahāpraṇādaḥ prabhaṅkaraḥ pratāpavān merur merumān merumantaḥ arcir arciṣmān arciṣmantaḥ; arciṣmantasya gautamā rājñaḥ putraprapautṛkayā naptṛpranaptṛkayā potalake nagare ekaśatarājaśatam abhūt; teṣām apaścimakaḥ arindamo nāma rājābhūd; arīn damayatīty arindamaḥ arindama iti saṁjñā udapādi; arindamasya gautamā rājñāḥ putraprapautṛkayā naptṛpranaptṛkayā ayodhyāyāṁ catuḥpaṁcāśad rājasahasrāṇy abhūvan; teṣām apaścimakaḥ ajitañjayo nāma rājābhūd; ajitaṁ jayatīty ajitaṁjayaḥ ajitaṁjaya iti saṁjñā udapādi | ajitaṁjayasya gautamā rājñaḥ putraprapautṛkayā naptṛpranaptṛkayā vārāṇasyāṁ triṣaṣṭī rājasahasrāṇy abhūvan; teṣām apaścimako duṣprasaho nāma rājābhūt | duṣprasahasya gautamā rājñaḥ putraprapautṛkayā naptṛpranaptṛkayā kiṁpilye nagare caturaśītirājasahasrāṇy abhūvan; teṣām apaścimako brahmadatto nāma rājābhūt | brahmadattasya gautamā rājñaḥ putraprapautṛkayā naptṛpranaptṛkayā hastināpure dvātriṁśad rājasahasrāṇy abhūvan; teṣām apaścimako hastidatto nāma rājābhūt | hastidattasya gautamā rājñaḥ putraprapautṛkayā naptṛpranaptṛkayā takṣaśilāyāṁ paṁca rājasahasrāṇy abhūvan; teṣām apaścimako kālīśo nāma rājābhūt | kālīśasya gautamā rājñaḥ putraprapautṛkayā naptṛpranaptṛkayā urasāyāṁ nagaryāṁ dvātriṁśad rājasahasrāṇy abhūvan; teṣām apaścimako nagnajin nāma rājābhūt | nagnajino gautamā rājñaḥ putraprapautṛkayā naptṛpranaptṛkayā ajitaṁjaye nagare dvātriṁśad rājasahasrāṇy abhūvan; teṣām apaścimako jayadatto nāma rājābhūt | jayadattasya gautamā rājñaḥ putraprapautṛkayā naptṛpranaptṛkayā kanyakubjāyāṁ nagaryāṁ dvādaśarājasahasrāṇy abhūvan; teṣām apaścimako jayaseno nāma rājābhūt | jayasenasya gautamā rājñaḥ putraprapautṛkayā naptṛpranaptṛkayā caṁpāyāṁ nagaryāṁ aṣṭādaśa rājasahasrāṇy abhūvan; teṣām apaścimako nāgadevo nāma rājābhūt | nāgadevasya gautamā rājñaḥ putraprapautṛkayā naptṛpranaptṛkayā tālipye nagare paṁcaviṁśatī rājasahasrāṇy abhūvan; teṣām apaścimako naradevo nāma rājābhūt | naradevasya gautamā rājñaḥ putraprapautṛkayā naptṛpranaptṛkayā tāmaliptyāṁ nagaryāṁ dvādaśa rājasahasrāṇy abhūvan; teṣām apaścimakaḥ sāgaradevo nāma rājābhūt | sāgaradevasya gautamā rājñaḥ putraprapautṛkayā naptṛpranaptṛkayā dantapuryāṁ nagaryāṁ aṣṭādaśa rājasahasrāṇy abhūvan; teṣām apaścimakaḥ sumatir nāma rājābhūt | sumater gautamā rājñaḥ putraprapautṛkayā naptṛpranaptṛkayā rājagṛhe nagare paṁcaviṁsatī rājasahasrāṇy abhūvan; teṣām apaścimakas tamonudo nāma rājābhūt | tamonudasya gautamā rājñaḥ putraprapautṛkayā naptṛpranaptṛkayā punar api vārāṇasyāṁ nagaryāṁ ekaśatarājaśatam abhūt; teṣām apaścimako mahendraseno nāma rājābhūt | mahendrasenasya gautamā rājñaḥ putraprapautṛkayā naptṛpranaptṛkayā kuśāvatyāṁ nagaryāṁ caturaśītirājasahasrāṇy abhūvan; teṣām apaścimakaḥ samudraseno nāma rājābhūt | samudrasenasya gautamā rājñaḥ putraprapautṛkayā naptṛpranaptṛkayā punar api potalake nagare rājasahasram abhūt; teṣām apaścimakas tapaṁcaro nāma rājābhūt | tapaṁcarasya gautamā rājñaḥ putraprapautṛkayā naptṛpranaptṛkayā punar api kuśāvatyāṁ nagaryāṁ caturaśītirājasahasrāṇy abhūvan; teṣām apaścimako mahīmukho nāma rājābhūt | mahīmukhasya gautamā rājñaḥ putraprapautṛkayā naptṛpranaptṛkayā punar api vārāṇasyāṁ nagaryāṁ rājaśatasahasram abhūt; teṣām apaścimako mahīpatir nāma rājābhūt | mahīpater gautamā rājñaḥ putraprapautṛkayā naptṛpranaptṛkayā punar api ayodhyāyāṁ nagaryāṁ śatasahasram abhūt; teṣām apaścimako mahīdharo nāma rājābhūt | mahīdharasya gautamā rājñaḥ putraprapautṛkayā naptṛpranaptṛkayā mithilāyāṁ nagaryāṁ caturaśītirājasahasrāṇy abhūvan; teṣām apaścimako mahādevo nāma rājābhūt | mahādevasya gautamā rājñaḥ putraprapautṛkayā naptṛpranaptṛkayā punar api mithilāyāṁ nagaryāṁ caturaśītimahādevasahasrāṇi rājarṣaya brahmacaryam acārṣuḥ; teṣām apaścimako nimir nāma rājābhūt | nimer nimagno dṛḍhanemiḥ khanur upakhanuḥ khanumān khanumantaḥ sudṛśaḥ samadṛśaḥ śrutaseno dharmaseno vidito mahāvidito viditasena aśoko vigataśoko dṛḍhaseno jarāsandha dhundhumāraḥ aruṇo diśāṁpatir eṇḍaḥ saṁkakarakaḥ ānanda ādarśamukho janakaḥ saṁjanako janarṣabhaḥ annapānaḥ pracurānnapānaḥ ajito ’parājitaḥ pratiṣṭhitaḥ supratiṣṭhitaḥ mahābalo mahābalavāhanaḥ sumatir dṛḍhavāhanaḥ śatadhanuḥ citradhanuḥ navatidhanuḥ vijitadhanur dṛḍhadhanur daśarathaḥ śataratho navatirathaḥ nararṣabhaḥ citraratho vicitraratho dṛḍharathaḥ; dṛḍharathasya gautamā rājñaḥ putraprapautṛkayā naptṛpranaptṛkayā sāṁkāsye nagare saptasaptatī rājasahasrāṇy abhūvan; teṣām apaścimakaḥ ambarīṣo nāma rājābhūt | ambarīṣasya gautamā rājñaḥ nāgasaṁpālaḥ putraḥ; nāgasaṁpālasya gautamā rajñaḥ putraprapautṛkayā naptṛpranaptṛkayā punar api vārāṇasyāṁ nagaryāṁ ekaśataṁ rājaśatam abhūt; teṣām apaścimako krkir nāma rājābhūt | tena khalu samayena kāśyapo nāma śāstā loke utpannaḥ; tathāgato ’rhan samyaksaṁbuddho vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān; yasya antike bodhisatvo bhagavān āyatyāṁ bodhāya praṇidhāya brahmacaryaṁ caritvā tuṣite devanikāye upapannaḥ | kṛker gautamā rājñaḥ sujātaḥ putraḥ; sujātasya gautamā rājñaḥ putraprapautṛkayā naptṛpranaptṛkayā punar api potalake nagare ekaśataṁ rājaśatam abhūt; teṣām apaścimako karṇo nāma rājābhūt",
    "san-mu-kd17:68": "Story of Gautama, the progenitor of Ikṣvāku",
    "san-mu-kd17:69": "karṇasya gautamā rājño dvau gautamo bharadvājaś ca; tayor gautamo naiṣkarmyābhinandi; bharadvājo rājyābhinandī; sa pitaraṁ paśyati dharmādharmeṇa rājyaṁ kārayantaṁ; sa saṁlakṣayati: aham api pitur atyayād rājā bhaviṣyāmy aham api dharmādharmeṇa rājyaṁ kārayitvā narakaparāyaṇo bhaviṣyāmi; kim atra prāptakālam agārād anagārikāṁ pravrajiṣye iti viditvā yena karṇo rājā tenopasaṁkrāntaḥ | upasaṁkramya pādayor nipatya vijñāpayati; tātānujānīhi māṁ pravrajāmi śraddhayā agārād anagārikām iti; sa kathayati: putra yasyārthe yajñā ijyante homā hūyante tapāṁsi tapyante tat tava karatalagataṁ rājyaṁ; mamātyayād rājā bhaviṣyasi | kimarthaṁ pravrajasīti | sa kathayati: tāta na śakyaṁ mayā dharmādharmeṇa rājyaṁ kārayituṁ; tad anujānīhi pravrajāmīti; tato rājñā avaśyaṁ nirbandhaṁ jñātvā anujñātaḥ | tena khalu samayena anyatamasminn āśramapade kṛṣṇadvaipāyano nāma ṛṣiḥ prativasati; tato gautamaḥ kumāro rājñā samanujñāto hṛṣṭatuṣṭapramudita udagraprītisaumanasyajāto yena kṛṣṇadvaipāyano riṣis tenopasaṁkrāntaḥ; upasaṁkramya vinīteryāpathapādābhivandanaṁ kṛtvā kathayati pravrajyārthī pravrajāyasva mām iti | sa tena pravrajitaḥ; kṛṣṇadvaipāyano ṛṣiḥ phalamūlāṁbubhakṣaḥ; tasyāpi gautama ṛṣiḥ gautama ṛṣiḥ iti saṁjñā saṁvṛttā | yāvad apareṇa samayena karṇo rājā kālagataḥ; bharadvājakumāro rājyaiśvaryādhipatye pratiṣṭhāpitaḥ pitryaṁ rājyaṁ kārayati; yāvad apareṇa samayena gautamo ṛṣir upādhyāyāsya kathayati: upādhyāya na śaknomi āraṇyakābhir oṣadhībhir yāpayituṁ; grāmāntaṁ samavasarāmīti; sa kathayati: putra śobhanaṁ; grāme vā araṇye vā prativasatā riṣiṇā sarvathā indriyāṇi rakṣitavyānīti; gaccha tvaṁ potalasāmantakena śākhāparṇakuṭiṁ kṛtvā vāsaṁ kalpaya; evam upādhyāya ity uktvā gautama riṣiḥ potalakasāmantakena śākhāparṇakuṭiṁ kṛtvā avasthitaḥ; tena khalu samayena potalake nagare bhadrā nāma rūpājīvanī prativasati; mṛṇālaś ca nāmnā dhūrtapuruṣaḥ; tena vastrālaṁkāram anupreṣitaṁ paricāraṇāya; sā tadvastrālaṁkāraṁ prāvṛtya saṁprasthitā; anyatamaś ca puruṣaḥ paṁcakārṣāpaṇaśatāny ādāyopasthitaḥ; bhadre āgaccha paricāraya iti; sā saṁlakṣayati: yadi gamiṣyāmi paṁcakārṣāpaṇaśatāni lapsye; adākṣiṇyaṁ caitad gṛhāgataṁ pratyākhyāyānyatra gamanam iti; tayā preṣyadārikābhihitā: gaccha mṛṇālasya kathaya āryā kathayati na tāvad ahaṁ sajjā paścād āgamiṣyāmīti; tayāpi tasya gatvārocitaṁ; so ’pi puruṣo bahukaraṇīyaḥ; sa tāṁ paricārya prathama eva yāme prakrāntaḥ | sā saṁlakṣayati: mahatī velā vartate śakṣyāmy ahaṁ tasyāpi cittagrāhaṁ kartum iti; tayā punar apy asau dārikābhihitā: gaccha mṛṇālasyārocaya āryā sajjā saṁvṛttā kathaya katarad udyānam āgacchatv iti; tayā tasmai gatvārocitaṁ; sa kathayati kṣaṇena tavāryā sajjā kṣaṇenāsajjeti; sā dārikā tasyāḥ sāntarā; tayā samākhyātam: āryputra nāsāv asajjā; kiṁ tarhi; tayā tvadīyena vastrālaṁkāreṇānyena puruṣeṇa sārdhaṁ paricāritam iti; tasya yattat kāmarāgaparyavasthānaṁ tad vigataṁ; vyāpādaparyavasthānaṁ samutpannaṁ; sa saṁjātāmarṣaḥ kathayati: dārike gatvā bhadrāyāḥ kathaya mṛṇālaḥ kathayaty amukam udyānaṁ nirgaccheti; tayā gatvā bhadrāyā ārocitaṁ; tataḥ sā tad udyānaṁ nirgatā; mṛṇālena dhūrtapuruṣeṇoktā: yuktaṁ nāma tava madīyena vastrālaṁkāreṇānyena puruṣeṇa sārdhaṁ paricārayitum iti; sā kathayati: āryaputrāsty eva mamāparādhaḥ; kiṁ tu nityāparādho mātṛgrāmaḥ kṣamasveti; tatas tena saṁjātāmarṣeṇa niṣkośam asiṁ kṛtvā jīvitād vyaparopitā; tatas tayā preṣyadārikayā mahān kolāhalaḥ śabdaḥ kṛtaḥ āryā praghātitā āryā praghātiteti; śrutvā samantāj janakāyaḥ pradhāvitaḥ yāvat tasminn evāśramapade gautamariṣiḥ prativasati; tato ’sau mṛṇālo dhūrtapuruṣaḥ saṁtrasto rudhiramrakṣitam asiṁ gautamasya riṣeḥ purastāc chorayitvā tasyaiva mahājanakāyasya madhyaṁ praviṣṭaḥ; mahājanakāyaś ca rudhiramrakṣitam asiṁ dṛṣṭvā kathayati: anena pravrajitena bhadrā jīvitād vyaparopiteti | tatas taṁ gautamariṣiṁ parivārya saṁjātāmarṣāḥ kathayanti: bhoḥ pravrajita riṣidhvajaṁ dhārayasi īdṛśaṁ ca karma karoṣīti | sa kathayati: kiṁ kṛtaṁ; te kathayanti: bhadrayā te sārdhaṁ paricāritaṁ sā ca jīvitād vyaparopiteti; sa kathayati: śāntaṁ nāham asya karmaṇaḥ kārīti; sa śāntavādy api tena mahājanakāyena paścādbāhugāḍhabandhanabaddho rājñe upanāmitaḥ devānena pravrajitena bhadrayā sārdhaṁ paricāritaṁ sā jīvitād vyaparopitā iti; aparīkṣakā rājānaḥ; kathayati: yady evaṁ gacchata; enaṁ śūle samāropayata; parityakto ’yaṁ mayā pravrajita iti | tato ’sau pravrajitaḥ karavīramālāsaktakaṇṭhaguṇo nīlāṁbaravasanaiḥ puruṣair udyataśastraiḥ saṁparivārito rathyāvīthīcatvaraśṛṇgāṭakeṣu śravaṇāsukheṣv anuśrāvya dakṣiṇena nagaradvāreṇa niṣkāsya jīvann eva śūle samāropitaḥ; tasyāsāv upādhyāyaḥ kṛṣṇadvaipāyanaḥ kālena kālaṁ tasyāśramapadam upasaṁkrāmati; yāvad apareṇa samayenopasaṁkrāntaḥ na paśyati sa itaś cetaś ca samanveṣitum ārabdho yāvat paśyati śūlasamāropitaṁ sa bāṣpagadgadakaṇṭhaḥ aśruparyākulekṣaṇaḥ karuṇadīnavilaṁbitākṣaraṁ kathayati: hā vatsa kim idaṁ; so ’pi gadgadakaṇṭho marmavedanoparodhajanitaviṣādaḥ kathayaty upādhyāya karmāṇi; kim anyad bhaviṣyatīti | sa kathayati: vatsa nāsi kṣata upahato vā; tāta kṣato ’haṁ kāyena no tu cittena; vatsa kathaṁ jñāyate; upādhyāya satyopayācanaṁ kariṣye śṛṇu yena satyena satyavacanena kṣato ’haṁ kāyena no tu cittena tena satyena satyavacanena yeyam upādhyāyasya kṛṣṇavarṇā cchavir iyaṁ suvarṇavarṇā bhaved; bhāvitādhyāśayo ’sau mahātmā; vacanāvasānasamanantaram eva kṛṣṇadvaipāyanasya ṛṣeḥ kṛṣṇavarṇā cchavir antarhitā; suvarṇavarṇā saṁvṛttā | sāmantakena śabdo visṛtaḥ kṛṣṇadvaipāyanariṣiḥ suvarṇavarṇaḥ saṁvṛtta iti | tasya suvarṇadvaipāyanaḥ suvarṇadvaipāyana iti saṁjñā saṁvṛttā; sa paraṁ vismayam upagataḥ; tato ’sau gautamariṣiḥ kathayati: upādhyāya itaś cyutasya me kā gatir bhaviṣyati kā upapattiḥ ko ’bhisaṁparāya iti | sa kathayati: vatsa brāhmaṇāḥ kathayanti: aputrasya gatir nāstīti; asti tvayā kiṁcid apatyam utpāditam; upādhyāya kumāra evāhaṁ; strītantre aprakṛtijñaḥ; pitrā rājyanimittaṁ protsāhyamānaḥ pravrajitaḥ; kuto mamāpatyasamutpattiḥ; vatsa yady evaṁ pūrvopabhuktaviṣayānusmaraṇaṁ kuru; upādhyāya gāḍhavedanābhyāhatasya me idānīṁ chidyamāneṣu marmasu mucyamāneṣu sandhiṣu maraṇaikāntamanasaḥ kathaṁ pūrvopabhuktaviṣayānusmaraṇaṁ bhavati; sa tasyopādhyāyaḥ paṁcābhijñālābhī; tena ṛddhyā mahān vātavarṣo nirmitaḥ; tasya varṣabindavaḥ kāye nipatitāḥ; tataḥ śītalasalilavātasparśād veedanā viṣṭaṁbhitā; sa pūrvopabhuktaviṣayān smartum ārabdhaḥ; yāvad asya maithunarāgasamanusmaraṇād dvau śukrabindū sarudhire nipatitau; catvāri sthānāny acintanīyāni; ātmacintā lokacintā satvānāṁ karmavipākacintā buddhānāṁ ca buddhaviṣayacintā iti; tau śukrabindū dve aṇḍe prādurbhūte; sūryasyābhyudgamanakālasamaye sūryaraśmiparipācite sphuṭite; dvau kumārau jātau; tato nātidūre ikṣuvāṭaḥ; tau tatra praviṣṭau; tatas sūryaraśmayo bhāsuratarā jātāḥ; gautamariṣiḥ sūryaraśmiparitāpitaḥ kālagataḥ; tataḥ suvarṇadvaipāyanariṣir āgataḥ; paśyati kālagataḥ; sa śūlasāmantake paśyati aṇḍe sphuṭite; kapālāny avasthitāni; so ’nusarann itaś cāmutaś ca ikṣuvāṭaṁ praviṣṭo yāvat paśyati: dvau kumārau; samanvāhartuṁ pravṛttaḥ; kasyaitau putrāv iti; paśyati: gautamasya ṛṣeḥ; tato ’sya sutarāṁ premā utpannaḥ; tena tāv āsramapadaṁ nītvā āpāyitau poṣitau saṁvardhitau; tayoś ca nāmadheyaṁ vyavasthāpayituṁ pravṛttaḥ; sūryasyābhyudgamanakālasamaye sūryaraśmibhiḥ paripācitau jātau bhavataḥ; tasmāt sūryagotrāv iti sūryagotrā iti saṁjñā saṁvṛttā; gautamasya riṣeḥ putrau gautamā gautamā iti dvitīyā saṁjñā saṁvṛttā; svāṅgīnisṛtā iti āṅgīrasā āṅgīrasā iti tṛtīyā saṁjñā saṁvṛttā; ikṣuvāṭāl labdhā ikṣvākā ikṣvākā iti caturthī saṁjñā saṁvṛttā; yāvad apareṇa samayena bharadvājo rājā aputra eva kālagataḥ; amātyāḥ saṁnipatya samavāyaṁ kartum ārabdhāḥ; bhavantaḥ kam idānīṁ rājānam abhiṣiñcāma iti; apare kathayanti tasya bhrātā gautamo riṣīṇāṁ madhye pravrajitaḥ; tasyedaṁ kulakramāgataṁ rājyaṁ; tam abhisiñcāma iti; kṛtasañjalpāḥ suvarṇadvaipāyanasya riṣeḥ sakāśam upasaṁkrāntāḥ; upasaṁkramya pādayor nipatya kathayanti: maharṣe gautamaḥ kva gata iti; sa kathayati yuṣmābhir eva praghātita iti; maharṣe vayaṁ tasya darśanam api na samanusmarāmaḥ; kathaṁ praghātayāmaḥ ahaṁ yuṣmān smārayāmi; śobhanaṁ; tena te smāritāḥ kathayanti: maharṣe yady evam alaṁ tasya nāmagrahaṇena; pāpakāry asāv akīrtanīyaḥ; kiṁ tena pāpakaṁ karma kṛtaṁ; idaṁ cedaṁ ca; nāsau pāpakarmakārī; adūṣy anapakāry eva yuṣmābhiḥ praghātitaḥ; kathaṁ; tena vistareṇa yathāvṛttaṁ samākhyātaṁ; te saṁjātadaurmanasyāḥ kathayanti: maharṣe yady evaṁ vayaṁ pāpakarmakāriṇo nāsāv iti; te caivam ālāpaṁ kurvanti; tau ca dārakau riṣeḥ sakāśam upasaṁkrāntau; amātyāḥ kathayanti: maharṣe kasyetau dārakau kathayati tasyaiva putrau; katham etau samutpannau kā vā anayoḥ saṁjñā; tena sotpattikaṁ vistareṇa samākhyātam; amātyāḥ śrutvāpi paraṁ vismayam upagatāḥ; tais taṁ riṣim anujñāpya tayor jyeṣṭhaḥ kumāro rājyābhiṣekeṇābhiṣiktaḥ; so ’py aputraḥ kālagataḥ; tato ’sau dvitīyaḥ kanīyān abhiṣiktaḥ; tasya ikṣvākurājā ikṣvākurājā iti saṁjñā saṁvṛttā; ikṣvākor gautamā rājñaḥ putraprapautṛkayā naptṛpranaptṛkayā punar api potalake nagare ekaśatam ikṣvākurājaśatam abhūt",
    "san-mu-kd17:70": "The story of Virūḍhaka",
    "san-mu-kd17:71": "teṣām apaścimako virūḍhako nāma ikṣvākurājo ’bhūd; virūḍhakasya gautamā ikṣvākurājasya catvāraḥ putrāḥ; ulkāmukhaḥ karakarṇī hastiniyaṁsaḥ nūpurakaś ca; tasyāpareṇa samayenāgramahiṣī kālagatā; sa kare kapolaṁ datvā cintāparo vyavasthitaḥ; amātyāḥ kathayanti: kimarthaṁ deva kare kapolaṁ datvā cintāparas tiṣṭhati; sa kathayati: mamāgramahiṣī kālagatā; kathaṁ na cintāparas tiṣṭhāmīti; deva yady evaṁ kimarthaṁ devasyāgramahiṣī na samanviṣyate; saṁvidyante pratisāmāntakānāṁ rājñāṁ duhitaraḥ; rājā kathayati: ime rājyābhinandinaḥ kumārāḥ; eṣu saṁvidyamāneṣu pratyanīkabhūteṣu ko me duhitaraṁ dāsyati: devaś cittaṁ karotu; vayaṁ samanveṣāmaḥ; yāvad anyatamasya rājñaḥ duhitā abhirūpā darśanīyā prāsādikā pratirūpā devītvena; te tāṁ samupalabhya tasya rājñaḥ sakāśaṁ gatāḥ; taiḥ pāraṁparyeṇa rājño niveditaṁ; rājñā ājñā dattā āhūyatām iti; tatas te rājñaḥ sakāśaṁ preṣitāḥ; pādayor nipatya kathālāpapūrvakaṁ niṣaṇṇāḥ; ālāpāvasaraprāptā rājānaṁ saṁmukhaṁ dṛṣṭvā kathayanti: deva svasti svastīti; rājā kathayati: bhavantaḥ kiṁ yācadhve; virūḍhakasyekṣvākurājasyāgramahiṣī kālagatā; tasyārthāya kanyāṁ bhikṣāṁ; rājā kathayati: śobhanaṁ pratirūpo varaḥ; kiṁ tu samayato ’nuprayacchāmi yadi me duhituḥ putro bhavati; taṁ yadi rājyaiśvaryādhipatye pratiṣṭhāpayati; deva evaṁ bhavatu gacchāmaḥ devaṁ śrāvayāmaḥ; tair gatvā virūḍhakasyekṣvākurājasya yathāvṛttam ārocitaṁ; rājā kathayati: bhavanto naitat pratirūpaṁ jyeṣṭhatarān rājyābhinandinaḥ kumārān pratyākhyāya kanīyasaḥ pratiṣṭhāpanaṁ; deva sandigdho ’yam arthaḥ ānīyatāṁ tāvad devī; tayā sārdhaṁ devaḥ krīḍatu ramatāṁ paricārayatu; na jñāyate kim asau kumāraṁ janayiṣyatīty āhosvit kumārikāṁ vandhyā vā bhaviṣyatīti; rājā kathayati: bhavanto yady evaṁ gacchata; tataḥ pratiṣṭā bhavatu; tair gatvā pratigṛhītā; yāvad rājñā mahatā śrīsamudāyena pariṇītā; sā ca rājño ’bhimatā saṁvṛttā; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ kālāntare devī āpannasatvā saṁvṛttā; sā aṣṭānāṁ vā navānāṁ vā māsānām atyayāt prasūtā; dārako jātaḥ abhirūpo darśanīyaḥ prāsādikaḥ; tasya jātau jātimahaṁ kṛtvā nāmadheyaṁ vyavasthāpyate kiṁ bhavatu dārakasya nāmeti; amātyā deva yasmād ayam ajāta eva rājyam abhinandati tasmād bhavatu dārakasya rājyābhinandīti; sa dārakaḥ aṣṭābhyo dhātrībhyaḥ anupradattaḥ pūrvavad yāvad āśu vardhate hradastham iva paṅkajaṁ; taṁ rājā yauvarājye na pratiṣṭhāpayati; tasya mātāmahena rājñā śrutaṁ; tena tasya dūto ’nupreṣitaḥ; sakarkaśaṁ ca likhitaṁ: tvayā pūrvam anujñātam eva; yadi yathāpratijñātaṁ karoṣi ity evaṁ kuśalaṁ; no ced yat te balaṁ vīryaṁ parākramas ### tenāvatiṣṭhasva; eṣo ’ham āgataḥ rāṣṭrāpamardaṁ karomīti; mahābalasamudito ’sau rājā; sa śrutvā vyathitaḥ; amātyān saṁnipātya pṛcchati: bhavantaḥ mama tena rājñā evaṁ likhitaṁ; katham atra pratipattavyam iti; te kathayanti: deva abhiṣicyatāṁ rājyābhinandī yauvarājye; sa kathayati: bhavantaḥ naitad yuktaṁ jyeṣṭhān rājyābhinandinaḥ kumārān pratyākhyāya kanīyaso rājyābhiṣecanaṁ; te kathayanti: deva udīrṇabalavāhano ’sau rājā; sthānam etad vidyate yad āgatya niyataṁ rāṣṭrāpamardaṁ kariṣyati; abhiṣicyatāṁ rājyābhinandī rājyaiśvaryādhipatye; pravāsyantāṁ kumārā rājyād; rājā kathayati: bhavantaḥ katham adūṣiṇo ’napakāriṇaḥ kumārā nirvāsyante; deva vayam amātyā hitādhānatatparāḥ adūṣiṇo ’napakāriṇaḥ pravāsayāmaḥ; dūṣiṇam apakāriṇaṁ pratiṣṭhāpayāmaḥ; rājā apy upekṣya tūṣṇīm avasthitaḥ; amātyāḥ saṁnipatya parasparaṁ saṁjalpaṁ kartum ārabdhāḥ: bhavanta upāyasaṁvidhānaṁ kartavyaṁ yena rājā kumāreṣu vimukhī bhavati; tatas tair udyānaṁ śodhayitvā citram upacitraṁ kāritaṁ; surabhidhūpaghaṭikopanibaddham āmuktadāmapaṭṭakalāpaṁ nānāpuṣpāvakīrṇaṁ ramaṇīyaṁ; tatas tair amātyais tad udyānaṁ tathābhisaṁskṛtaṁ dūrād dṛṣṭaṁ; te kumārāś capalād udyānābhimukhaṁ saṁprasthitāḥ; amātyā udyānaśobhāṁ kārayitvā nirgatāḥ; kumāraiḥ pṛṣṭāḥ kasyedam udyānam iti; te kathayanti devasya; te pratinivartitum ārabdhāḥ; amātyāḥ kathayanti: kumārāḥ praviśata kimarthaṁ nivartatha iti; te kathayanti devakīyam udyānaṁ; kathaṁ praviśāma iti; amātyāḥ kathayanti: devo vā krīḍet kumāro vā ko ’tra virodhaḥ; te praviśya krīḍitum ārabdhāḥ; amātyai rājābhihitaḥ: deva udyānaṁ śobhanaṁ parikarmīkṛtaṁ; kālo devasya draṣṭum iti; rājā saṁprasthitaḥ; aśrauṣīd udyāne kolāhalaṁ śabdaṁ; śrutvā ca punar amātyān pṛcchati: bhavanta udyāne kolāhalaḥ śabdaḥ śrūyate; ko ’trāvatiṣṭhate; amātyāḥ kathayanti: deva kumārāḥ; yady evaṁ parityaktā mayā kumārāḥ; amātyāḥ pādayor nipatya kathayanti: deva kṣamyatāṁ kumārāṇāṁ; mā parityajyantām iti; rājā kathayati evaṁ bhavatv iti; te pravāsayitum ārabdhāḥ rājñaḥ pādayor nipatya kathayanti: deva yady evaṁ yo ’smābhiḥ sārdhaṁ parijano gacchati sa yathā na nivāryate tathājñāṁ dātum arhasi; rājñā ājñā dattā; te saṁprasthitāḥ; anuraktajanapadās te; taiḥ sārdhaṁ mahājanakāyaḥ saṁprasthitaḥ; saptadivasaṁ potalakasya nagaradvāram apāvṛtaṁ sthitaṁ janakāyasya nirgacchataḥ; amātyai rājñe niveditaṁ: deva yadi nagarasya dvāraṁ nāvriyate na cirāt potalakaṁ nirāvāsaṁ bhavatīti; yady evaṁ dvārāṇy āvṛṇuta; tatas te kumārāḥ svakasvakā bhaginīr ādāyānupūrveṇa himavatpārśvaṁ nadyā bhagīrathyās tīraṁ kapilasya riṣer āśramapadasya nātidūram anuprāptāḥ; te tasmiṁś chākhāparṇakuṭīrakāṇi kṛtvā vāsaṁ kalpitavantaḥ mṛgāṁś ca praghātya praghātya jīvikāṁ kalpayanti; triṣkālaṁ ca kapilasya riṣer āśramapadam upasaṁkrāmanti; abhinavayauvanamadākṣiptāḥ kāmarāgeṇātyarthaṁ bādhyamānāḥ utpāṇḍūtpāṇḍūkāḥ kṛśālakāḥ saṁvṛttāḥ; yāvad apareṇa samayena kapilena riṣiṇā tathāvidhā dṛṣṭāḥ pṛṣṭāś ca: kasmād yūyam utpāṇḍūtpāṇḍukāḥ; te kathayanti: maharṣe kāmarāgeṇātīva bādhyāmahe; sa kathayati: svakasvakā bhaginīs tyaktvā vaimātṛkābhir bhaginībhiḥ sārdhaṁ vāsaṁ kalpayata; labhyaṁ maharṣe asmābhir evaṁ kartuṁ; labhyaṁ bhavanto yathāpitat kṣatriyai rājyaparibhraṣṭaiḥ; tatas te riṣivacanaṁ pramāṇam iti kṛtvā kāmarāgādhyavasitāḥ prītiprāmodyajātāḥ vaimātṛkābhir bhaginībhiḥ sārdhaṁ krīḍanti ramante paricārayanti; teṣāṁ tābhiḥ saṁkrīḍatāṁ ramamāṇānāṁ paricārayatāṁ putrā duhitaraś ca jātāḥ; te vṛddhiṁ gatāḥ",
    "san-mu-kd17:72": "The cities of Kapilavastu and Devadṛśa",
    "san-mu-kd17:73": "kapilariṣiḥ śabdakaṇṭakatvād dhyānānāṁ cittaikāgratāṁ nārāgayati; sa kathayati: bhavantaḥ avalokitā bhavata; aham anyatra gamiṣyāmi; maharṣe kimarthaṁ; cittaikāgratāṁ nārāgayāmi, śabdakaṇṭakāni dhyānāni; maharṣe tvam ihaiva tiṣṭha; vayam anyatra gacchāmaḥ; kiṁ tu bhūbhāgam asmākam anuprayaccha; bhavantaḥ śobhanaṁ; ṛṣayas te mahātmānaḥ īpsitamanorathasādhakāḥ; tena sauvarṇaṁ bhṛṁgāram ādāya nagarākāreṇa udakadhārāpātair nagaraṁ māpitaṁ; kapilena riṣiṇā teṣāṁ vāsāya vastu parityaktam iti kapilavastu kapilavastv iti saṁjñā saṁvṛttā; te tatra vṛddhiṁ gatāḥ; mahājanakāyaḥ saṁvṛttaḥ; saṁbādhād vṛddhiṁ na labhante; teṣāṁ cetasā cittam ājñāya devatābhir anyapradeśa upadarśitaḥ; tais tatra gatvā dvitīyaṁ nagaraṁ māpitaṁ; devadriśaṁ devadriśam iti saṁjñā saṁvṛttā; tatas te saṁgamya samāgamya saṁjalpaṁ kartum ārabdhāḥ: bhavanto yad vayaṁ nirvāsitāḥ tat sadṛśabhāryopādānāt; tad asmākaṁ na kenacid dvitīyā sadṛśī bhāryā upādātavyā; ekayaiva santoṣaḥ karaṇīya iti; te ekām eva sadṛśīṁ bhāryāṁ pariṇamayanti; na dvitīyām; athāpareṇa samayena virūḍhako rājā priyān putrān samanusmaran amātyān āmantrayate: hambhoḥ grāmaṇyas te kumārāḥ kva sāṁprataṁ; tair vistareṇārocitaṁ; deva kenacid adhikaraṇena nirvāsitāḥ; te svakasvakā bhaginīr ādāya itaḥ prakrāntāḥ; anuhimavatpārśve nadyā bhagīrathyās tīre kapilasya riṣer āśramapadasya nātidūre vāsaṁ kalayanti; svakasvakā bhaginīḥ pratyākhyāya vaimātṛkābhir bhaginībhiḥ sārdhaṁ krīḍanti ramante paricārayanti; teṣāṁ krīḍatāṁ ramamāṇānāṁ paricārayatāṁ putrā duhitaraś ca jātāḥ; śakyaṁ grāmaṇyaḥ kumārair evaṁ kartuṁ; deva śakyam; atha virūḍhakaḥ ikṣvākurājaḥ pūrvaṁ kāyam abhyunnamayya dakṣiṇabāhum abhiprasāryodānam udānayati; śakyā bata kumārāḥ, paramaśakyā bata kumārā iti; maheśākhyena satvena vāṅ niścāritā śākyā bata kumārāḥ; paramaśākyā bata kumārā iti śākyā iti saṁjñā saṁvṛttā",
    "san-mu-kd17:74": "Successors to Virūḍhaka",
    "san-mu-kd17:75": "apareṇa samayena virūḍhaka ikṣvākurājaḥ kālagataḥ ; rājyābhinandī rājye ’bhiṣiktaḥ; so ’py aputraḥ kālagataḥ; ulkāmukho rājyaiśvaryādhipatye pratiṣṭhāpitaḥ; so ’py aputraḥ kālagataḥ; karakarṇī rājā saṁvṛttaḥ; so ’py aputraḥ kālagataḥ; hastiniyaṁso rājā saṁvṛttaḥ; so ’py aputraḥ kālagataḥ; nūpurako rājā samvṛttaḥ; tasya putra opurakaḥ; opurakasya gopurakaḥ gopurakasya gautamā rājñaḥ putraprapautṛkayā naptṛpranaptṛkayā kapilavastunagare paṁcapaṁcāśad rājasahasrāṇy abhūvan; teṣām apścimako daśarathaḥ śataratho navatirathaḥ citraratho bijitaratho dṛḍharathaḥ daśadhanuḥ śatadhanuḥ navatidhanuḥ vijitadhanur citradhanuḥ dṛḍhadhanur; dṛḍhadhanuṣo gautamā dvau putrau siṁhahanuḥ siṁhanādī ca; yāvantaḥ khalu gautamā jambūdvīpe dhanurdharāḥ siṁhahanus teṣām agra akhyātaḥ; siṁhahanor gautamā catvāraḥ putrāḥ śuddhodanaḥ śuklodanaḥ droṇodanaḥ amṛtodanaḥ; śuddhā śuklā droṇā amṛtikā ceti duhitaraḥ; śuddhodanasya dvau putrau bhagavān āyuṣmāṁś ca nandaḥ; śuklodanasya dvau putrau; āyuṣmāṁś ca tiṣyo bhadrakaś ca śākyarājaḥ; droṇodanasya dvau putrau mahānāmā āyuṣmāṁś cāniruddhaḥ; amṛtodanasya dvau putrau āyuṣmān ānando devadattaś ca; śuddhāyāḥ suprabuddhaḥ putraḥ; śuklāyāḥ putro mālī; droṇāyā bhāddālī; amṛtikāyāḥ śaivalaḥ bhagavato rāhulaḥ putra iti gautamā rāhule mahāsaṁmatavaṁśaḥ pratiṣṭhitaḥ; ucchinnā bhavanetrī vikṣīṇo jātisaṁsāro nāstīdānīṁ punarbhavaḥ",
    "san-mu-kd17:76": "Buddha’s remarks",
    "san-mu-kd17:77": "atha bhagavān āyuṣmato mahāmaudgalyāyanasya kathāparyavasānaṁ viditvā utthāya niṣaṇṇaḥ; niṣadyāyuṣmantaṁ mahāmaudgalyāyanam āmantrayate: sādhu sādhu maudgalyāyana sādhu sādhu khalu tvaṁ maudgalyāyana yas tvaṁ bhikṣūṇāṁ purastāc chākyānāṁ paurāṇaṁ kulavamśam ārabhya dharmyāṁ kathāṁ kathayasi; punar api tvaṁ maudgalyāyana abhīkṣṇam api tvaṁ śākyānāṁ paurāṇaṁ kulavaṁśam ārabhya dharmyāṁ kathāṁ kathaya; tad eṣāṁ bhaviṣyati dīrgharātram arthāya hitāya sukhāya; tatra bhagavān bhikṣūn āmantrayate sma: udgṛhṇīta yūyaṁ bhikṣavaḥ śākyānāṁ paurāṇaṁ kulavaṁśam ārabhya dharmyāṁ kathāṁ dhārayituṁ grāhayituṁ vācayituṁ; tat kasya hetoḥ; arthopasaṁhitā bhikṣavaḥ śākyānāṁ paurāṇaṁ kulavaṁśam ārabhya dharmyā kathā; arthopasaṁhitā brahmacaryopasaṁhitā; yuktam eva bhikṣavaḥ śraddhayā pravrajitena kulaputreṇa śākyānāṁ paurāṇaṁ kulavaṁśam ārabhya dharmyāṁ kathāṁ dhārayituṁ grāhayituṁ vācayitum; atha kāpilavastavāḥ śākyā bhagavato bhāṣitam abhinandyānumodya bhagavataḥ pādau śirasā vanditvā bhagavato ’ntikāt prakrāntāḥ",
    "san-mu-kd17:78": "Siṁhahanu’s reign",
    "san-mu-kd17:79": "tena khalu samayena kapilavastuni nagare siṁhahanur nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca; devadṛśe nagare suprabuddho rājyaṁ rājā kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca; suprabuddhasya rājño lumbinī nāmāgramahiṣī abhirūpā darśanīyā prāsādikā janapadakalyāṇī; devadṛśe ’nyatamo gṛhapatiḥ prativasaty āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī; tasyārāmaḥ puṣpasaṁpannaḥ phalasaṁpannaḥ śālisaṁpanno nānāvihaganikūjitaḥ; tasyābhirāmatayā rājā kālānukālaṁ tatra gatvā sārdham antaḥpureṇa ratikrīḍāṁ pratyanubhavati; lumbinyās taṁ dṛṣṭvā spṛhā utpannā; sa kathayati: deva mamaitam ārāmam anuprayaccheti; rājā kathayati: gṛhapatisantako ’yam ārāmaḥ; katham anuprayacchāmi; yadi tvam ārāmeṇārthinī anyaṁ tavārthāya śobhanataraṁ kārayāmīti; tato rājñā suprabuddhena lumbinyā arthāya tadviśiṣṭatara ārāmaḥ kāritaḥ; tasya luṁbinīvanaṁ lumbinīvanam iti saṁjñā saṁvṛttā; siṁhahanor dīrgharātram ayam āśāsakaḥ: aho bata me kule cakravartī utpadyeta iti; suprabuddhasyāpi rājño dīrgharātram ayam āśāsakaḥ: aho bata me siṁhahanunā sārdhaṁ saṁbandhaḥ syād iti; yāvat tasyāpareṇa samayena devyā sārdhaṁ krīḍato ramamāṇasya paricārayataḥ kālāntareṇa patnī āpannasatvā saṁvṛttā; sā aṣṭānāṁ vā navānāṁ vā māsānām atyayāt prasūtā; dārikā jātā abhirūpā darśanīyā prāsādikā sarvāṅgapratyaṅgopetā; tasyā rūpaśobhayā suprabuddho rājā sāntaḥpuro devadṛśanivāsī janakāyaś ca paraṁ vismayam upagataḥ; sandigdhamanāś ca saṁvṛttaḥ: kim iyaṁ dārikā āhosvid viśvakarmanirmiteyaṁ māyeti; tasyās trīṇi saptakāny ekaviṁśatidivasān vistareṇa jātāyā jātimahaṁ kṛtvā nāmadheyaṁ vyavasthāpyate: kiṁ bhavatu dārikāyā nāmeti; amātyāḥ kathayanti: deva devadṛśanivāsijanakāyā rathyāvīthīcatvaraśṛṅgāṭakeṣu vipravadante; kecit kathayanti: dārikā evāsau pūrvakarmavipākābhiniṣpannā evaṁ varṇarūpaśobheti; apare kathayanti: nāsau dārikā; kiṁtarhi viśvakarmanirmitā sā māyeti tasmād bhavatu dārikāyā māyeti nāma; tasya māyeti nāma kṛtaṁ; māyā dārikā aṣṭābhyo dhātrībhyo ’nupradattā pūrvavad yāvan mahatī saṁvṛttā; sā naimittikair vyākṛtā; putraṁ janayiṣyaty anekalakṣaṇasaṁpannaṁ; rājā bhaviṣyati balacakravartī; bhūyo ’py asya krīḍato rammāṇasya paricārayataḥ duhitā jātā pratirūpā darśanīyā prāsādikā paramayā varṇapuṣkalatayā samanvāgatā; tasyā janmani sarvaṁ tan nagaram udāreṇāvabhāsenāvabhāsitaṁ; na cāsyāḥ śakyate sarvathā rūpaśobhāṁ varṇayituṁ; yathā māyāyās tasyā api vistareṇa jātau jātimahaṁ kṛtvā nāmadheyaṁ vyavasthāpyate; kiṁ bhavatu dārikā nāmeti; amātyāḥ kathayanti: asyā rūpaśobhā yan māyāṁ vyatiricya vartate tasmād bhavatu mahāmāyeti; sāpy unnītā vardhitā mahatī saṁvṛttā; sā naimittikair vyākṛtā; putraṁ janayiṣyati dvātriṁśatā mahāpuruṣalakṣaṇaiḥ samalaṅkṛtaṁ; sa rājā bhaviṣyati cakravartīti; suprabuddhena rājñā siṁhahanor dūto ’nupreṣitaḥ; dve duhitarau jāte māyā mahāmāyā ca; tatraikā vyākṛtā putraṁ janayiṣyati lakṣaṇasaṁpannaṁ; sa rājā bhaviṣyati balacakravartīti; dvitīyā vyākṛtā putraṁ janayiṣyati dvātriṁśatā mahāpuruṣalakṣanaiḥ samalaṅkṛtaṁ; sa rājā bhaviṣyati cakravartīti; anayor yābhipretā śuddhodanasya kumārasyārthāyānayeti; siṁhahanunā pratisandeśo dattaḥ, dvābhyām api kumārasya prayojanaṁ; kiṁ tu na dve sadṛśe bhārye ekasyopasthāpayitavye iti yaivaṁ vyākṛtā putraṁ janayiṣyati dvātriṁśatā mahāpuruṣalakṣaṇaiḥ samalaṅkṛtaṁ sa rājā bhaviṣyati cakravartīti, eṣā tāvat pratīṣṭā; dvitīyāyā arthāya gaṇam avalokayiṣyāmīti; tena sā pañcaśataparivārā preṣitā; tena khalu samayena śākyānāṁ pāṇḍavā nāma khaṣāḥ prativiruddhāḥ; śākyāḥ saṁbhūya rājñaḥ siṁhahanoḥ sakāśam upasaṁkrāntāḥ; deva pāṇḍavaiḥ khaṣair upadrutāḥ sma, sāhāyyaṁ kalpayeti; sa kathayati bhavanto vṛddho ’haṁ na śaknomi taiḥ sārdhaṁ saṁgrāmayituṁ; deva śuddhodanaṁ kumāram anupreṣaya; samayato ’nupreṣayāmi yadi kumārasya yathābhipretaṁ varaṁ prārthayato ’nuprayacchata; te kathayanti: deva evaṁ bhavatu prayacchāmaḥ; rājñā caturaṅgaṁ balakāyaṁ datvā śuddhodanaḥ kumāraḥ preṣitaḥ; tena te khaṣāḥ hataprahatavidhvastāḥ kṛtāḥ; tataḥ śākyāḥ parituṣṭāḥ siṁhahano rājñaḥ sakāśam upasaṁkrāntāḥ; deva kumāreṇa pāṇḍavā khaṣāḥ hataprahatāḥ vidhvastāḥ kṛtāḥ; parituṣṭā smaḥ; vada kumārasya kaṁ varam anuprayacchāmaḥ; bhavantaḥ śākyaiḥ kriyākāraḥ kṛtaḥ na kenacid dve sadṛśe bhārye upasthāpayitavye iti; deva kiṁ mucyatāṁ kriyākāraḥ; sa kathayati: sutarāṁ baddhavyo na moktavyaḥ; kiṁ tu kumārasyaikaṁ varam anuprayacchatha, dvitīyāṁ sadṛśīṁ bhāryām upasthāpayituṁ; deva śobhanam; evaṁ kriyatāṁ; tataḥ siṁhahanunā suprabuddhasya lekho ’nupreṣitaḥ avalokito mayā gaṇaḥ; dvitīyāṁ duhitaram anupreṣayeti; tena sāpi pañcaśataparivārā preṣitā; śuddhodanena kumāreṇa dve api pariṇīte",
    "san-mu-kd17:80": "Śuddhodana succeeds Siṁhahanu and the descent of the Buddha",
    "san-mu-kd17:81": "yāvad apareṇa samayena siṁhahanū rājā kālagataḥ; kapilavastuni śuddhodano rājā rājyaṁ kārayati ṛddhaṁ ca kṣemaṁ ca subhikṣaṁ cākīrṇabahujanamanuṣyaṁ ca; so ’pareṇa samayena mahāmāyādevyā sārdham upariprāsādatalagato niṣpuruṣeṇa tūryeṇa krīḍati ramate paricārayati; dharmatā hy eṣā tuṣitabhavanastho bodhisatvaḥ paṁcabhir avalokanair lokam avalokayati jātyavalokanena deśāvalokanena kālāvalokanena vaṁśāvalokanena stryavalokanena ca; (1) kena kāraṇena bodhisatvā jātyavalokanaṁ kurvanti? tuṣitabhavanasthasya bodhisatvasyaivaṁ bhavati; kīdṛśyāṁ jātau bodhisatvāḥ pratisandhiṁ gṛhṇantīti; paśyati brāhmaṇakule vā kṣatriyakule vā; tatra kadācid brāhmaṇā uccakulasaṁmatā bhavanti; kadācit kṣatriyāḥ; idānīṁ tu kṣatriyāḥ uccakulasaṁmatāḥ, yanv ahaṁ kṣatriyakule pratisandhiṁ gṛhṇīyāṁ; mā me syur atonidānaṁ pare vaktāraḥ bodhisatvena garhaṇīyāyāṁ jātau pratisandhir gṛhīta iti; tathā hi bodhisatvenānādikālīnam anākṣepasaṁvartanīyaṁ karma kṛtam upacitam; avandhyaphaladharmadeśikā hi buddhā bhagavantaḥ; anena kāraṇena bodhisatvā jātyavalokanaṁ kurvanti; (2) kena kāraṇena bodhisatvā deśāvalokanaṁ kurvanti? bodhisatvasyaitad abhavat: kīdṛśi deśe bodhisatvāḥ pratisandhiṁ gṛhṇantīti; paśyati yo ’sau deśa ikṣuśālimālāgomahiṣīsaṁpanno bhaikṣukaśatakalilo dasyujanavivarjitaḥ āryajanādhyuṣitaḥ; tasyaivaṁ bhavaty ayaṁ madhyadeśa ikṣuśālimālāgomahiṣīsaṁpanno bhaikṣukaśatakalilo dasyujanavivarjitaḥ āryajanādhyuṣitaḥ; yanv ahaṁ madhyadeśe pratisandhiṁ gṛhṇīyāṁ; mā me syur atonidānaṁ pare vaktāraḥ bodhisatvena pratyanteṣu janapadeṣu pratisandhir gṛhīta iti; tathā hi bodhisatvenānādikālīnam anākṣepasaṁvartanīyaṁ karma kṛtam upacitam; avandhyaphaladharmadeśikā hi buddhā bhagavantaḥ; anena kāraṇena bodhisatvā deśāvalokanaṁ kurvanti; (3) kena kāraṇena bodhisatvāḥ kālāvalokanaṁ kurvanti? bodhisatvasyaitad abhavat; kīdṛśe kāle bodhisatvā jaṁbūdvīpe pratisandhiṁ gṛhṇanti; utkarṣe vartamanāyāṁ prajāyām aśītivarṣasahasrāyuṣi prajāyām ūrdhvaṁ pratisandhiṁ na gṛhṇanti; apakarṣe śatavarṣāyuṣāṁ manuṣyāṇāṁ prajāyām arvāk pratisandhiṁ na gṛhṇanti; kena kāraṇena bodhisatvā aśītivarṣasahasrāyuṣi manuṣyāṇām ūrdhvaṁ pratisandhiṁ na gṛhṇanti? aśītivarṣasahasrāyuṣo hi manuṣyā durudvejyā bhavanti; duḥsaṁvedyā jaḍā mṛdvindriyāḥ pramattāḥ sukhabahulāḥ satyānām abhājanabhūtāḥ; apakarṣe ’py arvāg varṣaśatasya pañcakaṣāyā udriktā bhavanti; tadyathā āyuḥkaṣāyaḥ kleśakaṣāyaḥ satvakaṣāyo dṛṣṭikaṣāyaḥ kalpakaṣāyaś ca; mā me syur atonidānaṁ pare vaktāraḥ pañcakaṣāyodrikte kāle bodhisatvena pratisandhir gṛhīta iti; tathā hi bodhisatvenānādikālīnam anākṣepasaṁvartanīyaṁ karma kṛtam upacitam; avandhyaphaladharmadeśikāś ca buddhā bhagavantaḥ; anena kāraṇena bodhisatvāḥ kālāvalokanaṁ kurvanti; (4) kena kāraṇena kulāvalokanaṁ kurvanti? bodhisatvasyaivaṁ bhavati; kīdṛśe kule bodhisatvāḥ pratisandhiṁ gṛhṇantīti; paśyati yat kulam uccasaṁmatam anupākruṣṭacāritraṁ yāvad āsaptamaṁ mātāmahaṁ paitāmahaṁ yugam upādāyeti; tasyaitad abhavad ayaṁ śākyavaṁśa uccakulasaṁmato yāvan mahāsaṁmatam upādāyānupākruṣṭacāritraś ca yanv ahaṁ rājñaḥ śuddhodanasya kule pratisandhiṁ gṛhṇīyāṁ; mā me syur atonidānaṁ pare vaktāraḥ pratyavare kule bodhisatvena pratisandhir gṛhīta iti; tathā hi bodhisatvenānādikālīnam anākṣepasaṁvartanīyaṁ karma kṛtam upacitam; avandhyaphaladharmadeśikāś ca buddhā bhagavantaḥ; anena kāraṇena bodhisatvā vaṁśāvalokanaṁ kurvanti; (5) kena kāraṇena bodhisatvā stryavalokanaṁ kurvanti? bodhisatvasyaivaṁ bhavati; kīdṛśyā striyāḥ kukṣau bodhisatvāḥ pratisandhiṁ gṛhṇantīti; paśyati yā strī rūpavatī bhavati śīlavatī kulavatī kulinā kulavardhanī pūrvabuddheṣu kṛtapraṇidhānā aho batāhaṁ buddhasya mātā syām iti; śaknoti bodhisatvaṁ daśamāsaṁ kukṣiṇā dhārayituṁ; na ca svārthaṁ hāpayati; tasyaivaṁ bhavati iyaṁ mahāmāyā yāvad āsaptamaṁ mātāmahaṁ mātāmahaṁ paitāmahaṁ yugam upādāyānupākruṣṭacāritrā rūpavatī śīlavatī kulinā kulavardhanī; śaknoti bodhisatvaṁ daśamāsaṁ kukṣiṇā dhārayituṁ; na ca svārthaṁ hāpayitum; tathā hi mahāmāyā pūrvabuddheṣu kṛtādhikārapraṇidhānā aho batāhaṁ buddhamātā syām iti; mā ca me syur atonidānaṁ pare vaktāraḥ alakṣaṇasaṁpannāyā striyāḥ kukṣau bodhisatvena pratisandhir gṛhīta iti; tathā hi bodhisatvenānādikālīnam anākṣepasaṁvartanīyaṁ karma kṛtam upacitam; avandhyaphaladharmadeśikāś ca buddhā bhagavantaḥ; anena kāraṇena bodhisatvāḥ stryavalokanaṁ kurvanti; atha bodhisatvaḥ pañca vyavalokanāni vyavalokya ṣaṭ kāmāvacarān devāṁs trir anuśrāvayati ito ’haṁ mārṣās tuṣitād devanikāyāc cyutvā manuṣyeṣu pratisandhiṁ grahīṣyāmi rājñaḥ śuddhodanasyāgramahiṣyāḥ kukṣau; tasya putratvam adhigamya amṛtam adhigamiṣyāmi; yo yuṣmākam amṛtenārthī sa manuṣyeṣu pratisandhiṁ gṛhṇātu bhūyo madhyadeśa iti; evam uktās tuṣitakāyikā devā bodhisatvam idam avocan: yat khalu bodhisatva jānīyā etarhi kalikaluṣo lokaḥ krūrasantānaprajā ākulīkṛtaś ca jaṁbūdvipaḥ ṣaḍbhis tārkikaiḥ ṣaḍbhir ānuśravikaiḥ ṣaḍbhiḥ samāpattṛbhiḥ; tatra ṣaṭ tārkikāḥ katame? tadyathā pūraṇaḥ kāśyapaḥ maskarī gośāliputraḥ sañjayī vairaṭṭīputraḥ ajitaḥ keśakaṁbalaḥ kakudaḥ kātyāyano nirgrantho jñātiputra; ṣaḍ ānusravikāḥ katamas tadyathā kūṭatāṇḍyo brāhmaṇaḥ śroṇatāṇḍyo brāhmaṇaḥ, cogī brāhmaṇaḥ brāhmāyur brāhmaṇaḥ puṣkarasāri brāhmaṇaḥ lohityaś ca brāhmaṇaḥ; ṣaṭ pratipattāraḥ katame? tadyathā udrako rāmaputraḥ; arāḍaḥ kālāmaḥ subhadraḥ parivrājakaḥ sañjayī māṇavaḥ asitariṣiḥ urubilvākāśyapaś ca jaṭilaḥ; iha tu bodhisatvasya dvādaśayojanāni dharmaśravaṇārtham āsanaprajñaptiḥ prajñāpyate; asmākaṁ caivaṁ bhavati: yam asmākaṁ tuṣitabhavanastho bodhisatvo dharmaṁ deśayiṣyati taṁ vayaṁ dharmaṁ śrutvā tathā tathā pratipatsyāmahe; yathāpitad asmākaṁ bhaviṣyati dīrgharātram arthāya hitāya sukhāyeti; evam ukto bodhisatvaḥ tuṣitakāyikān devān idam avocat: tena hi mārṣā sarvavādyāni prahaṇyantām iti",
    "san-mu-kd17:82": "Descent from the Tuṣitas",
    "san-mu-kd17:83": "tuṣitakāyikābhir devatābhiḥ sarvavādyāni prahatāni; bodhisatvenāpi saṅkham āpūryābhihitaṁ: kataro ’tra mārṣāḥ odārikaḥ śabdaḥ? śaṅkhaśabdo bhagavan; yathāyaṁ mārṣāḥ śaṅkhaśabdaḥ sarvavādyāny abhibhūyāvasthitaḥ evam evāhaṁ jambūdvīpam avatīrya ṣaṭ tārkikān, ṣaḍ ānuśravikān, ṣaṭ ca pratipattrīn abhibhūyāmṛtam adhigamiṣyāmi; amṛtena jagat santarpayiṣyāmi; anityatāśaṅkham āpūrayiṣyāmi; śūnyatābherīṁ tāḍayiṣyāmīti; nairātmyasiṁhanādaṁ nadiṣyāmī iti viditvā gāthāṁ bhāṣate:",
    "san-mu-kd17:84": "siṁhaikaḥ pramathati naikaśvāpadaughān",
    "san-mu-kd17:85": "vajraiko vilikhati naikaṣṛṅgaśailān |",
    "san-mu-kd17:86": "śakraiko vijayati naikadānavendrān",
    "san-mu-kd17:87": "sūryaiko vimathati naikam andhakāram ||",
    "san-mu-kd17:88": "yo yuṣmākaṁ mārṣā amṛtenārthī sa madhyadeśe pratisandhiṁ gṛhṇātu; ṣaṭsu mahānagareṣv iryataha; śakrasya devendrasyaitad abhavat: ayaṁ bodhisatvo bhagavān mahāmāyāyāḥ devyāḥ kukṣāu pratisandhiṁ grahītukāmaḥ; yanv aham asyā ojopasaṁhāraṁ kuryāṁ kukṣiṁ ca viśodhayeyam iti viditvā śakreṇa devānām indreṇa mahāmāyāyā devyāḥ ojopasaṁhāraṁ kṛtavān; kukṣiṁ ca śodhitavān; tatas tuṣitabhavanastho bodhisatvaḥ pañcāvalokitāni vyavalokya ṣaṭ kāmāvacarān devāṁs trir anuśrāvya gajanidarśanena rātryā madhyame yāme māhāmāyāyā devyāḥ kukṣim avakrāntaḥ; āha ca",
    "san-mu-kd17:89": "jagatparitrāṇakṛtapratijño",
    "san-mu-kd17:90": "devān upāmantrya tataś cyuto ’sau |",
    "san-mu-kd17:91": "ikṣvākuvaṁśe praviveśa kukṣim",
    "san-mu-kd17:92": "sandhyābhrarājīm iva bālasūryaḥ ||",
    "san-mu-kd17:93": "Conception; auspicious signs in the dream",
    "san-mu-kd17:94": "tathā hi mahāmāyā caturaḥ svapnān paśyati; (1) ṣaḍdanto me śveto hastināgaḥ kukṣiṁ bhitvā praviṣṭaḥ; (2) upari vihāyasā gacchāmi; (3) mahāśailaparvatam abhiruhāmi; (4) mahājanakāyo me praṇāmaṁ karotīti; tayā rajña śuddhodanāyārocitam; rājñā amātyānām ājñā dattā; bhavantaḥ āhūyantāṁ svapnādhyāyavidaḥ naimittikāś ca brāhmaṇā iti; taiś ca svapnādhyāyavido naimittikāś ca brāhmaṇā āhūtāḥ; tato rājñā teṣām svapnāni niveditāni; te kathayanti: deva yathā śāstre dṛṣṭaṁ, putraṁ janayiṣyati dvātriṁśanmahāpuruṣalakṣaṇaiḥ samalaṅkṛtam; saced gṛhī agāram adhyāvatsyati, rājā bhaviṣyati cakravartī; sacet keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajiṣyati, tathāgato bhaviṣyaty arhan samyaksaṁbuddho vighuṣṭaśabdo loka iti",
    "san-mu-kd17:95": "antaroddānam:",
    "san-mu-kd17:96": "cyutir devaputro ratanam aṣṭāṅgaṁ śrāntavratamānasam",
    "san-mu-kd17:97": "The Buddha in mother’s womb",
    "san-mu-kd17:98": "dharmatā khalu yasmin samaye bodhisatvas tuṣitād devanikāyāc cyutvā mātuḥ kukṣim avakrānto ’tyarthaṁ tasmin samaye mahāpṛthivīcālo ’bhūt; sarvaś cāyaṁ lokaḥ udāreṇāvabhāsena sphuṭo ’bhūt; yā api tā lokasya lokāntarikā andhās tamaso ’ndhakāratamisrā yatremau sūryācandramasāv evaṁmahardhikāv evaṁmahānubhāvāv ābhayābhāṁ na pratyanubhavataḥ, tā api tasmin samaye udāreṇāvabhāsena sphuṭā abhūvan; tatra ye satvā upapannās te svakam api bāhuṁ pragṛhītaṁ na paśyanti; te tayā ābhayā anyonyaṁ satvān dṛṣṭvā saṁjānate anye ’pīha bhavantaḥ satvā upapannā anye ’pīha bhavantaḥ satvā upapannā iti",
    "san-mu-kd17:99": "yathaiva megho vipulaḥ susaṁbhṛto",
    "san-mu-kd17:100": "bahūdako mārutavegapreritaḥ |",
    "san-mu-kd17:101": "tathopamaṁ kukṣim ivākraman muniś",
    "san-mu-kd17:102": "cirād ghanaṁ sūrya ivābhyupāgataḥ ||",
    "san-mu-kd17:103": "avabhāsayitveha diśaḥ samantataḥ",
    "san-mu-kd17:104": "pṛthak ca lokāntarikās tamovṛtāḥ |",
    "san-mu-kd17:105": "yadākramat kukṣim atulyavikramas",
    "san-mu-kd17:106": "tathā tadāsīd iyam atra dharmatā ||",
    "san-mu-kd17:107": "dharmatā khalu yasmin samaye bodhisatvo bhagavān mātuḥ kuksāv avakrāntaḥ tasmin samaye śakro devendrāś caturo devaputrān mātur ārakṣakān sthāpayaty asihastān, prāsahastāṁś chaktihastān tomarahastān, mā kaścid bodhisatvaṁ viheṭayiṣyati manuṣyo vā amanuṣyo veti; dharmatā khalu yasmin samaye bodhisatvo mātuḥ kukṣāv asthāt kośogata evāsthād amrakṣito garbhamalena, juvramalena, rudhiramalena, anyatamānyatamena vāśucinā viprakṛtena; tadyathā maṇiratnaṁ kāśikaratne upakṣiptaṁ naiva maṇiratnaṁ kāśīkaratnena lipyate, nāpi kāśikaratnaṁ maṇiratnena; evam eva yasmin samaye bodhisatvo mātuḥ kukṣāv asthāt kośogata evāsthād amrakṣito garbhamalena, juvramalena, rudhiramalena anyatamānyatamena vā aśucinā viprakṛtena; tadyathā maṇiratnaṁ; dharmatā khalu yasmin samaye bodhisatvo bhagavān mātuḥ kukṣāv asthāt tam enaṁ tasmin sasmaye mātā sarvam antaḥkukṣigataṁ paripūrṇaṁ paśyati; tadyathā maṇir aṣṭāṅgo vaiḍūryaḥ śubhro jātimān accho viprasanno ’nāvilaḥ pañcaraṅgike sūtre ’rpitaḥ syāt; tadythā nīle pīte lohite ’vadāte māñjiṣṭhe; taṁ cakṣuṣmān puruṣo dṛṣṭvā jānīyād idaṁ sūtram ayaṁ maṇiḥ; sūtre maṇir arpitaḥ; evam eva bodhisatvo yasmin samaye mātuḥ kukṣāv asthāt tam enaṁ tasmin samaye mātā sarvam antaḥkukṣigataṁ paripūrṇaṁ paśyati; dharmatā khalu yasmin samaye bodhisatvo bhagavān mātuḥ kukṣāv asthān nāsya tasmin samaye mātā śrāntakāyā vā ’bhūt klāntakāyā vā yaduta bodhisatvaṁ dhārayantī; dharmatā khalu yasmin samaye bodhisatvo bhagavān mātuḥ kukṣāv asthāt tasmin samaye mātā yāvajjīvaṁ pañcavratapadāni samādattavatī; yāvajjīvaṁ prāṇātipātaṁ prahāyā prāṇātipātāt prativiratā; adattādānam, ahrahmacaryaṁ, mṛṣāvādaṁ surāmaireyamadyapramādasthānāṁ prahāya surāmaireyamadyapramādasthānāt prativiratā;",
    "san-mu-kd17:108": "prāṇān ahantī nādattam ādadau; mṛṣā nāvocat; na madyalolupā ’bhūt;",
    "san-mu-kd17:109": "abrahmacaryād viratā ca maithunāt siddhārthamātā; iyam atra dharmatā;",
    "san-mu-kd17:110": "dharmatā khalu yasmin samaye bodhisatvo bhagavān mātuḥ kukṣāv asthān nāsya mātā tasmin samaye puruṣeṣu mānasaṁ nibaddhavatī yaduta kāmopasaṁhitam;",
    "san-mu-kd17:111": "na rajyate kleśeṣu; na cāsyāḥ kāmahetoḥ paridahyate manaḥ;",
    "san-mu-kd17:112": "na cāsya mātā puruṣeṣu mānasaṁ badhnāti kāmaguṇopasaṁhitam",
    "san-mu-kd17:113": "Pains of childbirth",
    "san-mu-kd17:114": "atha mahāmāyāyā dohada utpannaḥ aho batāhaṁ caturbhyo mahāsmudrebhyaḥ pānīyaṁ pibeyam iti; tayā rajñe śuddhodanāyārocitam; rājñā śuddhodanena naimittikānāṁ niveditam; kimarthaṁ devyā ayam evaṁrūpo dohada utpannaḥ; naimittikair vyākṛtaṁ: deva devī kumārāṁ janayiṣyati; dvātriṁśatā mahāpuruṣaṇaiḥ samalaṅkṛtamūrtiḥ pravrajitvā sakalaṁ jñeyārṇavaṁ pāsyati; rājñābhihitam; yady asyāḥ mahāsamudrāt pānīyaṁ na dīyate, kiṁ tat syāt; vyaṅgaṁ putraṁ janayet; rājñābhihitaṁ: mama tāvat śuddhodanasyāvikalāṅgaḥ putro bhaviṣyatīti; tena khalu samayena kapilavastuni raktākṣo nāma parivrājakas tiṣṭhati indrajāle kṛtāvī; rājñā tasyāhūya niveditam; tena tasyā upariprāsādatalagatāyā yāvac caturo mahāsamudrān darśayitvā pānīyaṁ dattam; tasyā yo dohada utpannaḥ sa prativigataḥ; punar apy asyā dohada utpannaḥ aho bata sarvabandhanamokṣaḥ kriyeteti; rājñā sarvabandhanamokṣaḥ kṛta iti tasyā yo dohada utpannaḥ sa prativigataḥ; punar apy asyā dohada utpannaḥ aho bata dānāni dīyeran puṇyāni kriyerann iti; rājñā dānāni dattāni puṇyāni kṛtāni; tasyā yo dohada utpannaḥ sa prativigataḥ; punar apy asyā dohada utpannaḥ; aho batāham udyānāni paśyeyam iti; rājñā udyānāni darśitāni; tasyā yo dohada utpannaḥ sa prativigataḥ; punar apy asyā dohada utpannaḥ aho batāham udyāne tiṣṭheyam iti; rājñaḥ suprabuddhasya lumbinī nāmodyānam; tasya śuddhodanena rājñā sandiṣṭaṁ duhitā te udyānaṁ nirgantukāmā; udyānaṁ śodhayeti; tena pauruṣeyāṇāṁ ājñā dattā, bhavanta udyānaṁ śodhayateti; tair udyānaṁ śodhitam; tataḥ sā paricārikāsahīyā nirgatā; tatas tayā luṁbinīvane vicarantyā sapuṣpitaḥ aśokapādapo dṛṣṭaḥ; sā tam avalokyāvasthitā prasavitukāmā",
    "san-mu-kd17:115": "The birth of the Buddha and the accompanying wonders",
    "san-mu-kd17:116": "śakro devendraḥ saṁlakṣayati: bodhisatvamātā hrīmatī; na śaknoti mahājanaparivṛtā prasavitum; upāyasaṁvidhānaṁ kartavyam iti; tena tumulaṁ vātavarṣaṁ nirmitam; tenāsau mahājanakāyaḥ samantād vidrutaḥ; tataḥ śakro devendraḥ vṛddhadhātrīvarṇam ātmānām abhinirmāya mahāmāyāyāḥ purastād avasthitaḥ sā prasavitum ārabdhā; bodhisatvo nirgacchaṁś chakreṇājinaśāṭikāyāṁ pratigṛhītaḥ; sa garbhavāsapariklāntaḥ; atha bodhisatvasyaitad abhavat: madaprāpto ’yaṁ śakro bhaviṣyati mayā bodhisatvaḥ pratīcchita iti; viditvā vajraśarīram ātmānam adhiṣṭhitaḥ; śakro devendraḥ kaṁpayitum ārabdho bodhisatvenābhihitaḥ; muñca muñca kauśika apaihi purastād iti; dharmatā khalu, yasmin samaye bodhisatvo bhagavān jātaḥ tasmin samaye mahāpṛthivīcālo ’bhūt; pūrvavad yāvad anye ’pīha bhavantaḥ satvā upapannā anye ’pīha bhavantaḥ satvā upapannā iti; dharmatā khalu yasmin samaye bodhisatvo bhagavān mātuḥ kukṣer niṣkrāntaḥ kośogata ivāsir niṣkrāntaḥ amrakṣito garbhamalena juvramalena rudhiramalenānyatamānyatamena vā aśucinā viprakṛtena; dharmatā khalu yasmin samaye bodhisatvo bhagavān mātuḥ kukṣer niṣkrānto nāsya tasmin samaye mātā niṣaṇṇā vā ’bhūn nipannā vā; sthitaiva sā kṣatriyī kṣatriyaṁ prasūtā; dharmatā khalu sāṁpratajāto bodhisatvaḥ saptapadāni prakrāntaḥ parigṛhīto na kenacit; caturdiṣaṁ ca vyavalokayati; vācaṁ ca bhāṣate, iyaṁ pūrvā dik pūrvaṁgamo bhaviṣyāmi nirvāṇāya, iyaṁ dakṣiṇā dakṣiṇīyo bhaviṣyāmi kṛtsnasya jagataḥ, iyaṁ paścimā dik, mama paścimaṁ janma bhaviṣyati; iyam uttarā dik, bhavasaṁsārād utttariṣyāmi iti; tasya śirasi upari devāḥ śvetaṁ ca chatraṁ maṇidaṇḍakaṁ ca cāmaraṁ ca dhārayanti; dharmatā khalu sāṁpratajātasya bodhisatvasya dve vāridhāre ’ntarikṣāt prādurbhavata ekā śitā ekā uṣṇā ye bodhisatvaṁ snāpitavatye; dharmatā khalu sāṁpratajātasya bodhisatvasya mātur janayitryāḥ purastān mahad udapānaṁ prādurbhūtaṁ vāriniṣyandi; yato ’sya mātā udakenodakakāryam akārṣīt; dharmatā khalu sāṁpratajātasya bodhisatvasya devatā antarikṣāt divyāny utpalāni kṣipanti; padmāni, kumudāni, puṇḍarīkāny agarucūrṇāni, tagaracūrṇāni; candanacūrṇāni, tamālapatracūrṇāni, divyāni ca māndāravāṇi puṣpāṇi kṣipanti; divyāni ca vādyāni pravādayanti",
    "san-mu-kd17:117": "antaroddānām",
    "san-mu-kd17:118": "utpādakośasthitiḥ sapta padāni dve vāridhāre, udapānaṁ devatā",
    "san-mu-kd17:119": "yadā śākyamunir bodhisatvo jātaḥ tadā caturṇāṁ rājñāṁ putrā jātāḥ, śrāvastyām arāḍabrahmadattasya putro jātaḥ; arāḍabrahmadattasyaitad abhavat: mama putrasya janmani prasannaḥ prasanna iva janapadaḥ khyāti; tasmād bhavatv asya prasenajit iti nāma, rājagṛhe nagare mahāpadmasya rājñaḥ putro jātaḥ; tasyaitad abhavat mama putrasya janmani ādityabimbenevodayatā loko ’vabhāsitaḥ; bimbāyāś ca putraḥ; bhavatv asya bimbisāra iti nāma; kauśāṁbyāṁ śatānīkasya rājñaḥ putro jātaḥ; tasyaitad abhavat: mama putrasya janmani ādityenevodayatā loko ’vabhāsitaḥ; bhavatv asyodayana iti nāma; ujjayanyāṁ nagaryām anantanemino rājñaḥ putro jātaḥ; anantanemino rājña etad abhavat mama putrasya janmani pradyoteneva loko ’vabhāsitaḥ; bhavatv asya pradyota iti nāma; tac ca naivam; api sarvaṁ tad bodhisatvānubhāvāt.",
    "san-mu-kd17:120": "Asita, Nālada and the yakṣa Śākyavardhana",
    "san-mu-kd17:121": "kiṣkindhe parvate asito nāma riṣiḥ prativasati saṁvartanīyakuśalo vivartanīyakuśalaś ca tasya nālado nāma bhāgineyaḥ; sa tasya kālena kālaṁ saṁvartanīyavivartanīyaṁ kathayati; sa tasya sakāśe pravrajitaḥ; bodhisatvasya bhagavato janmani sarvaloka udāreṇāvabhāsena sphuṭo ’bhūt; tena khalu samayena nālado guhāṁ praviśya dhyāyati; sa tam avabhāsaṁ dṛṣṭvā asitam uvāca; upādhyāya upādhyāya",
    "san-mu-kd17:122": "utpadyante hi kiṁ sarve yugapat bhāskarā iha |",
    "san-mu-kd17:123": "tathā hi saguhā śailā dīptā iva gabhastibhiḥ ||",
    "san-mu-kd17:124": "asitas tv abravīt tīkṣṇā bhanoḥ śītā tv iyaṁ prabhā |",
    "san-mu-kd17:125": "tad asmin praviśaty ābhir nūnam eṣā muniprabhā ||",
    "san-mu-kd17:126": "niṣkrāmati dhruvaṁ kukṣeḥ bodhisatvo mahādyutiḥ |",
    "san-mu-kd17:127": "iyaṁ niṣkrāmatas tasya māhāsatvasya nirmalā |",
    "san-mu-kd17:128": "prabhā kāñcanasaṅkāśā lokeṣu visṛtā triṣu ||",
    "san-mu-kd17:129": "nāladaḥ kathayati: upādhyāya gacchāmo bodhisatvaṁ paśyāmaḥ; sa kathayati: vatsa idānīṁ bodhisatvo maheśākhyamaheśākhyābhir devatābhir ākīrṇo viharati; sthānam etad vidyate yad vayam avakāśaṁ na lapsyāmahe; yadā bhagavān kapilavastu praveśito bhavati, nāma cāsya vyavasthāpitam, tadā vayaṁ darśanāyopasaṅkramiśyāma iti; yam eva divasaṁ bodhisatvo bhagavān jātaḥ tam eva divasaṁ rājñaḥ śuddhodanasya chandakapramukhāni pañcopasthāyakaśatāni jātāni; cchandikāpramukhāni pañcopasthāyikaśatāni jātāni; pañcahastinīśatāni prasūtāni; pañcavaḍavāśatāni pañcabhir nidhiśatair mukhāny upadarśitāni; prātisīmaiś ca koṭṭarājabhiḥ karapratyayā upanibaddhāḥ",
    "san-mu-kd17:130": "Names of the bodhisatva",
    "san-mu-kd17:131": "amātyai rājñe śuddhodanāya yathāvṛttaṁ samākhyātam; rājā saṁlakṣayati: mama putrasya janmani sarvārthāḥ sarvakarmāntāś ca paripūrṇāḥ; bhavatu kumārasya sarvārthasiddha iti nāma; tatra bodhisatvasyedaṁ prathamaṁ nāmadheyaṁ vyavasthāpitaṁ yaduta sarvārthasiddha iti; kapilavastuni nagare śākyavardhano nāma yakṣo naivāsikaḥ; ācaritaṁ śākyānāṁ, yasya kasyacit chākyasya putro vā jāte duhitā vā sa śākyavardhanasya pādābhivandako nīyate; rājñā pauruṣeyāṇām ājñā dattā: gacchata bhavantaḥ kumāraṁ śākyavardhanasya yakṣasya pādayor nipatya pātayata iti; evaṁ deva ity amātyā rājñāḥ śuddhodanasya pratiśrutya, bodhisatvaṁ catūratnamayāṁ śibikām āropya kapilavastunagaraṁ praveśayitum ārabdhāḥ; kāpilavāstavāḥ śākyāś caṇḍā rabhasāḥ karkaśāḥ sāhasikāś ca; te bodhisatvasya praviśato munaya iva sthitāḥ; rājā śuddhodanaḥ saṁlakṣayati: ime kāpilavāstavāḥ śākyāś caṇḍā rabhasāḥ karkaśāś ca kumārāsya praviśato munaya ivāvasthitāḥ; bhavatu kumārasya śākyamunir iti nāmeti; tatra bohisatvasya dvitīyaṁ nāma vyavasthāpitaṁ yaduta śākyamunir iti; bodhisatvaḥ śāyavardhanasya yakṣaya bhavanasasmīpaṁ nītaḥ; adrākṣīc chākyavardhano yakṣo bodhisatvaṁ bhavanasamīpam āgataṁ; dṛṣṭvā ca punar bhavanān nirgamya sarvakāyena bodhisatvasya pādayor nipatitaḥ; janakāyena rājñā śuddhodanāya niveditam: deva śākyavardhana eva yakṣo bodhisatvasya pādayor nipatitaḥ iti; śrutvā ca rājā kathayati: bhavanto devā api kumārasya pādayor nipatanti; devānām apy ayaṁ devaḥ; tasmāt bhavatu kumārasya devātideva iti nāma iti; tatra bodhisatvasya tṛtīyaṁ nāmadheyaṁ vyavasthāpitaṁ yaduta devātideva iti; sāṁpratajāto bodhisatvaḥ mātāpitṛbhyāṁ dhātryai dattaḥ: ayaṁ te dhātri kumāraḥ kālena kālam udvartayitavyaḥ, kālena kālaṁ snapayitavyaḥ, kālena kālaṁ bhojayitavyaḥ, kālena kālaṁ samyak sukhena parihartavyaḥ iti; tam enaṁ dhātrī āttamanāttamanā ubhābhyāṁ pāṇibhyāṁ pratigṛhya, kālena kālam udvartayati, kālena kālaṁ snapayati, kālena kālaṁ bhojayati, kālena kālam samyak sukhena pariharati; apīdānīṁ ye gandhāḥ sumanojñarūpāḥ tair vilipya, sarvālaṅkārair alaṅkṛtaṁ pituḥ śuddhodanasyānuprayacchati; tam enaṁ rājā śuddhodano gṛhītvā, aṅke niṣādya, punaḥ punaḥ prekṣate harṣajātaḥ",
    "san-mu-kd17:132": "Predictions of the naimittikas",
    "san-mu-kd17:133": "dharmatā khalu sāṁpratajātaṁ bodhisatvaṁ mātāpitarau brāhmaṇānāṁ, naimittikānām, vipañcanakānām copadarśayataḥ: kaccid bhavantaḥ samanvāgataḥ kumāro dvātriṁśatā mahāpuruṣalakṣaṇaiḥ? yaiḥ samanvāgatasya mahāpuruṣasya dve gatī bhavato, nānyā; saced gṛhī agāram adhyāvasati, rājā bhavati cakravartī, cāturantāṁ vijetā, dhārmiko, dharmarājaḥ saptaratnasamanvāgataḥ; tasyemāny evaṁrūpāṇi sapta ratnāni bhavanti; tadyathā (1) cakraratnam, (2) hastiratnam, (3) aśvaratnam, (4) maṇiratnam, (5) strīratnam, (6) gṛhapatiratnam, (7) pariṇāyakaratnam eva saptamam; pūrṇaṁ cāsya bhavati sahasraṁ putrāṇāṁ śūrāṇāṁ vīrāṇāṁ varāṅgarūpiṇāṁ parasainyapramardakānām; sa imām eva samudraparyantāṁ mahāpṛthivīm akhilām akaṇṭakām anutpīḍām adaṇḍenāśastreṇa dharmeṇa samenābhinirjityādhyāvatsyati; sacet keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajati tathāgato bhavaty arhan saṁyaksaṁbuddho vighuṣṭaśabdo loka iti; tathyaṁ deva samanvāgataḥ kumāro dvātriṁśatā mahāpuruṣalakṣaṇāiḥ; yaiḥ samanvāgatasya mahāpuruṣasya dve gatī bhavato nānyā; sacet gṛhī agāram adhyāvasati, rājā bhavati cakravarti, cāturantāṁ vijetā, dhārmiko dharmarājāḥ pūrvavad yāvat tathāgato bhavaty arhan samyakasṁbuddho vighuṣṭaśabdo loke",
    "san-mu-kd17:134": "Lakṣaṇas of a mahāpuruṣa",
    "san-mu-kd17:135": "katamāni tāni bhavanto dvātriṁśat mahāpuruṣalakṣaṇāni? yaiḥ samanvāgatasya mahāpuruṣasya dve gatī bhavato nānyā; pūrvavad yāvad vighuṣṭaśabdo loke (1) supratiṣṭhitapādo deva kumāraḥ; apīdānīṁ supratiṣṭhitatvāt pādayoḥ samam ākramate mahīm; idaṁ kumārasya mahāpuruṣasya mahāpuruṣalakṣaṇam; (2) adhastāc cāsya pādatalayoḥ cakre jāte sahasrāre, sanābhike sanemike, sarvākāraparipūrṇe; idaṁ deva kumārasya mahāpuruṣasya mahāpuruṣalakṣaṇam; (3) dīrghāṅgulir deva kumāraḥ (4) āyatapādpārṣṇir (5) mṛdutaruṇapāṇipādaḥ; mṛdukam asya pāṇipādaṁ tadyathā tūlapicur vā karpāsapicur vā; idaṁ deva kumārasya mahāpuruṣasya mahāpuruṣalakṣaṇam; (6) jālinīpāṇipādo deva kumāraḥ; jāliny asya hastayoś ca pādayoś ca, tadyathā abhijātasya haṁsarājasya; idaṁ deva kumārasya mahāpuruṣasya mahāpuruṣalakṣaṇam; (7) ucchāṅkhacāro deva kumāraḥ; (8) eṇījaṅghaḥ; (9) anavanatakāyaḥ anavanamanena kāyena ubhau jānumaṇḍalāv āmārṣṭi parāmārṣṭi; idaṁ deva kumārasya mahāpuruṣasya mahāpuruṣaṇam; (10) kośogatavastiguhyo deva kumāraḥ; kośogatavastiguhyaṁ tadyathā abhijātasya hastyājāneyasya vā aśvājāneyasya vā; ideṁ deva kumārasya mahāpuruṣasya mahāpuruṣalakṣaṇam; (11) nyagrodhaparimaṇḍalo deva kumāraḥ; yāvān kāyena tāvān vyāmena, yāvān vyāmena tāvān kāyena; idaṁ deva kumārasya mahāpuruṣasya mahāpuruṣalakṣaṇam; (12) ūrdhvāṅgaromo deva kumāraḥ; (13) ekaikaromaḥ; ekaikam asya roma kāye jātaṁ nīlam, kuṇḍalajātakāṁ pradakṣiṇāvartam; idaṁ deva kumārasya mahāpuruṣasya mahāpuruṣalakṣaṇam; (14) suvarṇavarṇasaṅkāśo deva kumāraḥ; vyāmaprabhaḥ kāñcanasannibhas tvak; (15) sūkṣmacchaviḥ; apīdānīṁ sūkṣmatvāc cchave rajomalam asya kāye na santiṣṭhate; idaṁ deva kumārasya mahāpuruṣasya mahāpuruṣlakṣaṇam; (16) saptotsadakāyo deva kumāraḥ; saptotsadāḥ kāye jātāḥ; dvau hastayor dvau pādayor dvāu aṁsayor ekaṁ grīvāyām; idaṁ deva kumārasya mahāpuruṣasya mahāpuruṣalakṣaṇam; (17) citāntarāṁso deva kumāraḥ, (18) siṁhapūrvārdhakṛyo (19) bṛhadṛjugātrāḥ, (20) susaṁvṛtaskandhaḥ, (21) catvāriṁśaddantaḥ, (22) samadantaḥ (23) aviraladantaḥ, (24) śukladaṁṣṭraḥ, (25) simhahanū (26) rasarasāgraprāptaḥ; idaṁ deva kumārasya mahāpuruṣasya mahāpuruṣalakṣaṇam; (27) prabhūtatanujihvo deva kumāraḥ; apīdānīṁ pradhūtatvāt tanutvāc ca jihvāyā mukhāj jihvāṁ nirṇamayya sarvaṁ mukhamaṇḍalaṁ chādayati yāvat keśaparyantam upādāya; idaṁ deva kumārasya mahāpuruṣasya mahāpuruṣalakṣaṇam; (28) brahmasvaro deva kumāraḥ, kalaviṅkamanojñabhāṇī dundubhisvaranirghoṣaḥ; idaṁ deva kumārasya mahāpuruṣasya mahāpuruṣalakṣaṇam; (29) abhinīlanetro deva kumāraḥ, (30) gopakṣmā; (31) uṣṇīṣaśirāḥ; (32) ūrṇā cāsya bhruvor mādhye jātā śvetā śaṅkhanibhā pradakṣiṇāvartā; idaṁ deva kumārasya mahāpuruṣasya mahāpuruṣalakṣaṇam; imāni tāni deva kumārasya mahāpuruṣasya mahāpuruṣalakṣaṇāni, yaiḥ samanvāgatasya dve gatī bhavato nānyā; pūrvavad yāvad vighuṣṭaśabdo loke; yadi ca kumāro na pravrajiṣyati rājā bhaviṣyati cakravartī",
    "san-mu-kd17:136": "Beauty and other qualities of the bodhisatva",
    "san-mu-kd17:137": "dharmatā khalu saptāhajātasya śākyamuner bodhisatvasya mātā janayitrī kālagatā; samanantarakālagatā praṇīte trayastriṁśaddevanikāye upapannā; dharmatā khalu śākyamunir bodhisatva abhirūpo darśanīyaḥ prāsādikaḥ; atikrānto mānuṣavarṇam asaṁprāptaś ca divyaṁ varṇaṁ; apīdānīm narāś ca nāryaś ca nirīkṣamāṇās tṛptiṁ na gacchanti; mudaṁ labhante; tadyathā jāṁbūnadamayī suvarṇaniṣkā karmāraparimṛṣṭā ahate pāṇḍukambala upanikṣiptā atyarthaṁ bhāsate tapati virocate; evam eva śākyamunir bodhisatva abhirūpo darśanīyaḥ prāsādikaḥ atikrānto mānuṣaṁ varṇaṁ asaṁprāptaś ca divyaṁ varṇaṁ; dharmatā khalu śākyamunir bodhisatvo mahājanakāyasya priyaś cābhūn manāpaś ca; apīdānīṁ mahājanakāyam aṁsenāṁsaṁ samparivartayati, tadyathā śāradakaṁ padmaṁ mahājanakāyasya priyaṁ ca manāpaṁ ca; apīdānīṁ mahājanakāyas tat pāṇinā pāṇiṁ saṁvārayati; evaṁ pūrvavat",
    "san-mu-kd17:138": "antaroddānam:",
    "san-mu-kd17:139": "animiṣavipākadharmaś ca valgusvaraś ca paṇḍita udyānam ||",
    "san-mu-kd17:140": "dharmatā khalu sāṁpratajāto bodhisatva animiṣaṇ; rūpāṇi paśyan nāsau nimiṣati; tadyathā devās trayastriṁśāḥ; dharmatā khalu sāṁpratajāto bodhisatva pūrvakarmavipākajena divyena cakṣuṣā samanvāgato yenāsu paśyati divā ca rātrau ca samantayojanaṁ; dharmatā khalu sāṁpratajāto bodhisatva valgusvaraś cābhūn madhurasvaraś ca manojñasvaraś ca; tadyathā haimavataḥ śakunako valgusvaraś ca madhurasvaraś ca manojñasvaraś ca; evam eva sāṁpratajāto bodhisatvo valgusvaraś cābhūn madhurasvaraś ca manojñasvaraś ca; dharmatā khalu sāṁpratatajāto bodhisatvaḥ paṇḍito ’bhūd vyakto medhāvī tantropamikayā mīmāṁsikyā prajñayā samanvāgataḥ; apīdānīṁ rājñaś ca śuddhodanasyārthādhikaraṇena niṣadya gaṁbhīram arthapadavyañjanaṁ prajñayā pratividhyati",
    "san-mu-kd17:141": "The arrival of Asita and Nālada",
    "san-mu-kd17:142": "tato nāladaḥ kathayati: upādhyāya bodhisatvaḥ kapilavastuni praveśitaḥ; nāmatrayaṁ ca vyavasthāpitam; idānīṁ gacchāmo bodhisatvaṁ darśanāya iti; sa kathayati; evaṁ kurmaḥ; tau saṁprasthitau; bodhhisatvānubhāvād ṛddheḥ parihīṇau; padbhyām eva kapilavastunagaraṁ praviśya rājñaḥ śuddhodanasya gṛhadvāraṁ gatau; tata asitariṣir dauvārikaṁ puruṣaṁ āmantrayate: gaccha bhoḥ puruṣa rajñaḥ śuddhodanasya gatvā kathaya, asitariṣir dvāri tiṣṭhati, devaṁ draṣṭukāma iti; tena praviśya rājñe niveditam; rājā kathayati, praviśatu ko bhavantam asitaṁ vārayati; sa praviṣṭaḥ; rājñā śuddhodanena satkārapurassaram arghapādyena pūjitaḥ āsane datte niṣaṇṇaḥ; rājñā śuddhodanena kathālāpena pratisaṁmodyābhihito: maharṣe kim āgamanaprayojitam ; sa kathayati: mahārāja tava putradarśanāya vayam ihāgatāḥ, lokajyeṣṭhasya vināyakasya muner darśanāya; yady evaṁ muhūrtaṁ tāvad udīkṣasva, suptaḥ kumāro yāvat pratibuddhyata iti; sa kathayati suptam eva paśyāmi; evaṁ kuru; sa paśyati; yāvad bodhisatva animiṣaḥ; rūpāṇi paśyati na nimisān; sa gāthāṁ bhāṣate",
    "san-mu-kd17:143": "hayānām iva jātyānām ardharātrāvaśāyinām |",
    "san-mu-kd17:144": "nāhitakāryānāṁ nidrā ciraṁ netreṣu tiṣṭhati || iti",
    "san-mu-kd17:145": "tataḥ sāṁpratajāto bodhisatvo dhātryā aṅke gṛhītvā riṣer upanāmitaḥ; asitena riṣiṇā ubhābhyāṁ pāṇibhyāṁ pratigṛhītaḥ; muhūrtaṁ nirīkṣya kathayati: deva darśitaḥ kumāro brāhmaṇānāṁ naimittikānāṁ vipañcanakānām? rājā kathayati darśitaḥ; kim tair vyākṛtam? rājā bhaviṣyati cakravartī, pūrvavad yāvad vighuṣṭaśabdo loke; athāsitariṣir bodhisatvaṁ dṛṣṭvā gāthāṁ bhāṣate",
    "san-mu-kd17:146": "bhraṣṭā matiḥ pārthiva tārkikāṇāṁ",
    "san-mu-kd17:147": "yugāntakāle na hi cakravartī |",
    "san-mu-kd17:148": "ayaṁ tu puṇyottamadharmakośo",
    "san-mu-kd17:149": "buddho bhaviṣyaty abhijitya doṣān ||",
    "san-mu-kd17:150": "avyaktair bhavati hi lakṣaṇair narendro",
    "san-mu-kd17:151": "dvīpānām adhipatir īśvaraś caturṇām |",
    "san-mu-kd17:152": "suvyaktair bhavati hi lakṣaṇair munīndro",
    "san-mu-kd17:153": "saṁbuddho naravara dharmacakravartī || iti",
    "san-mu-kd17:154": "viditvā ātmana āyuḥprakarṣaṁ vyavalokayitum ārabdho bodhisatvasya cābhisaṁbodhiṁ yāvat; paśyati bodhisatva ekānnatriṁśatko vayasā gṛhān nirgamiṣyati; ṣaḍvarṣāṇi duṣkaraṁ cariṣyati; tato ’mṛtam adhigamiṣyati; ātmanaḥ paśyaty antaraiva kālakriyām; so ’sruparyākulekṣaṇo vyavasthitaḥ; rājā śuddhodano dṛṣṭvā santrastamatir gāthāṁ bhāṣate",
    "san-mu-kd17:155": "narāś ca nāryaś ca hi yaṁ samīkṣya",
    "san-mu-kd17:156": "tṛptiṁ na gacchanti mudaṁ labhante |",
    "san-mu-kd17:157": "dṛṣṭveha taṁ prītikaraṁ śubhāṅgam",
    "san-mu-kd17:158": "kasmāt sabāṣpaṁ vadanaṁ maharṣeḥ ||",
    "san-mu-kd17:159": "na me kumārasya bhayaṁ kutaścid",
    "san-mu-kd17:160": "āyuḥkṣayo vā samupasthitaḥ syāt |",
    "san-mu-kd17:161": "tat sādhu me kṣipram idaṁ vadasva",
    "san-mu-kd17:162": "tavāśrupātena vikaṁpito ’smi ||",
    "san-mu-kd17:163": "asito ’pi ṛṣir gāthāṁ bhāṣate",
    "san-mu-kd17:164": "asyopariṣṭād yadi vajravarṣaṁ",
    "san-mu-kd17:165": "nabhaḥpramuktaṁ prapatet pracaṇḍam |",
    "san-mu-kd17:166": "mahāmuner naikaśarīracālyam",
    "san-mu-kd17:167": "apy ekakam kaṁpayituṁ samartham ||",
    "san-mu-kd17:168": "mahāgnayo vāyubalapraveritās",
    "san-mu-kd17:169": "tīkṣṇāni śatrāṇi sudāruṇāni |",
    "san-mu-kd17:170": "viṣaṁ ca ghorā uragāś ca tīkṣṇāḥ",
    "san-mu-kd17:171": "kṣaṇaṁ naśeyuḥ patitāḥ kumāre ||",
    "san-mu-kd17:172": "bhayārditānām abhayapradātā",
    "san-mu-kd17:173": "audaryabhūmiḥ karuṇāvihārī |",
    "san-mu-kd17:174": "kṛtsnasya lokasya bhayaṁ sa hanti",
    "san-mu-kd17:175": "bhayaṁ bhavet tasya kuto narendra ||",
    "san-mu-kd17:176": "sabrahmakāyasya divaukasādyāḥ",
    "san-mu-kd17:177": "kurvanti rakṣāṁ satataṁ madātmanaḥ |",
    "san-mu-kd17:178": "magātmanāṁ śreṣṭhatamasya loke",
    "san-mu-kd17:179": "bhayaṁ bhavet tasya kuto narendra ||",
    "san-mu-kd17:180": "saṁprekṣya tu svāṁ nṛpate vipattiṁ",
    "san-mu-kd17:181": "rodimy ahaṁ yena labhe na śāntiṁ |",
    "san-mu-kd17:182": "ayaṁ sa satvottamadharmakośo",
    "san-mu-kd17:183": "yo ’haṁ mariṣyāmy anavāptakāryaḥ ||",
    "san-mu-kd17:184": "te dhanyapuṇyāś ca gatajvarāś ca",
    "san-mu-kd17:185": "ye dharmaṁ asyāpratimānasya |",
    "san-mu-kd17:186": "śroṣyanti dharmaṁ vadatāṁ varasya",
    "san-mu-kd17:187": "śrutvā ca yāsyanti parāṁ praśāntim ||",
    "san-mu-kd17:188": "Asita’s departure",
    "san-mu-kd17:189": "asitarṣiḥ kliṣṭasantānaḥ saṁlakṣayti: ahaṁ bodhiṣatvasyānubhāvād ṛddheḥ parihīṇaḥ; sayadi padbhyāṁ gamiṣyāmi mahājanakāyo māṁ pratarkayiṣyati rājā ca ; iti viditvā kathayati: deva tavāyaṁ dīrgharātram āśāsakaḥ, aho batāsitarṣiḥ, padbhyām eva kapilavastu praviśed iti; so ’haṁ padhbhyām kapilavastu praviṣṭaḥ; idānīṁ padbhyām eva niṣkramiṣyāmi; tvaṁ mārgaśobhāṁ ca kārayeti; rājñā śuddhodanena amātyānām ājñā dattā: gacchata bhavanto nagaraśobhāṁ mārgaśobhāṁ ca kārayata rathyāvīthīcatvaraśṛṅgāṭakeṣu ghaṇṭāvaghoṣaṇām; asitiriṣiḥ padbhyāṁ kapilavastuno nagarān niṣkrāmati; yad vaḥ kṛtyaṁ vā karaṇīyaṁ vā tat kurudhvam iti; evaṁ devety amātyaiḥ rājñaḥ pratiśrutya kapilavastunagaram apagataśarkarakaṭhallaṁ vyavasthāpitam, candanavāripariṣiktam surabhidhūpaghaṭikopanibaddham āmuktapallavadāmakalāpam, ucchritadhvajapatākaṁ; rathyāvīthīcatvaraśṛṅgāṭakesu ghaṇtāvaghoṣaṇaṁ kāritam: śṛṇvantu bhavantaḥ kapilavāstavāḥ śākyāḥ asitarṣiḥ kapilavastuno nagarān niṣkrāmati; yad vaḥ kṛtyaṁ vā karaṇīyaṁ vā tat kurudhvam iti; tato ’sau kliṣṭabuddhiḥ kṛtopacārī rājñā śuddhodanenāmātyagaṇaparivṛtenānekaiś ca kāpilavāstavair brāhmaṇagṛhapatibhir anugamyamāno madhyamadhyena nagarasya parayā vibhūtyā kapilavastuno niṣkrāntaḥ; rājānaṁ nivartya yatheṣṭagatipracāratayā saṁprasthito ’nupūrveṇa kiṣkindhaṁ parvatam anuprāptaḥ; sa tam adhiruhya itaś cāmutaś ca paribhraman yathābhipretasthānasamanveṣaṇayā anyatamasmin pradeśe niṣaṇṇaḥ; tatas tena mārgaśramaṁ prativinodya dhyānāny utpāditāni; ṛddhiś cābhinirhṛtā; yāvad apareṇa samayena asitariṣir glānaḥ saṁvṛttaḥ; sa upasthīyate mūlagandhapatrapuṣpaphalabhaiṣajyaiḥ; tathāpy asau hīyata eva; tato ’sya nāladaḥ śarīrāvasthāṁ paricchidya kathayati: upādhyāya yatkiṁcid vayaṁ pravrajitās tat sarvam amṛtārthino mṛtagaveṣiṇaḥ; saced upādhyāyenāmṛtam adhigatam asmākam apu amṛtena saṁvibhāgaṁ karotv iti; sa kathayati: māṇava aham api yatkiṁcit pravrajitaḥ sarvaṁ tad amṛtārthī amṛtagaveṣi; na ca mayāmṛtam adhigatam; api tu ya eṣa śākyānāṁ kumāra utpanna eṣo ’mṛtam adhigamiṣyati; amṛtena jagat santarpayiṣyati; tasyāntike pravraja; pravrajya ca tena na jātivādaḥ kartavyo na gotravādo na māṇavakavādaḥ; kevalaṁ tu pravrajya brahmacaryaṁ caritavyam; amṛtādhigame codyogaḥ karaṇīyaḥ; tatas te amṛtaṁ bhaviṣyati; iti viditvā gāthāṁ bhāṣate",
    "san-mu-kd17:190": "prācīnān eva seva tvam anveṣāṇas tathāgatam |",
    "san-mu-kd17:191": "durlabhaṁ darśanaṁ bhavati saṁbuddhānāṁ yaśasvinām ||",
    "san-mu-kd17:192": "ity uktvā",
    "san-mu-kd17:193": "sarve kṣayāntā nicayāḥ patanāntāḥ samucchrayāḥ |",
    "san-mu-kd17:194": "saṁyogā viprayogāntā maraṇāntaṁ hi jīvitam ||",
    "san-mu-kd17:195": "ity uktvā kāladharmeṇa saṁyuktaḥ; tato nāladas tasya śarīre śarīrapūjāṁ kṛtvā vārāṇasīṁ gatvāvasthitaḥ; sa tatra pañcamāṇavakaśatāni brāhmaṇakān mantrān vācayati; nāladaḥ kātyāyano gotreṇa; tasya kātyāyanaḥ kātyāyana iti saṁjñā saṁvṛttā; so ’bhisambuddhabodher bhagavataḥ sakāśam upasaṅkramiṣyati; taṁ bhagavān kātyāyanāvavādenāvabodhya saṁsārakāntārād uttārya atyantaniṣṭhe yogakṣeme nirvāṇe pratiṣṭhāpayiṣyati; tasya mahākātyāyano mahākātyāyana iti saṁjñā bhaviṣyati",
    "san-mu-kd17:196": "Siddhārtha, the Nāgasahasrabala",
    "san-mu-kd17:197": "athāpareṇa samayena śākyamunir bodhisatvo dhātryaṁsagataḥ suvarṇapātryāṁ śālimāsaudanaṁ bhuṅkte; sa prabhūtaṁ bhuṅkte; nāvatiṣṭhata iti dhātrī ācchettum ārabdhā; na śaknoty ācchettum; tayā rājñe śuddhodanayā ārocitam; rājā antaḥpurasahīya ācchettum ārabdhaḥ; so ’pi na śaknoti; tato rājñā amātyāḥ kapilavāstavāś ca janakāyāḥ prayukṭāḥ; te ’pi na śaknuvanty ācchettum; tataḥ pañcahastiśatāni yoktritāni; bodhisatvaḥ saṁlakṣayati: mā mameti balaṁ paṁsayiṣyanti; yanv aham kuṭilāṅgulikayā pātrīṁ vidhārayeyam iti; tena kuṭilāṅgulikayā suvarṇapātrī ākṛṣṭā; tāni ca pañcaśatāni pṛṣṭhatomukhāni ākṛṣṭāni, na tu taiḥ suvarṇapātrī ākṛṣṭā; rājā śuddhodanaḥ saṁlakṣayati: bodhisatvena vāmena pāṇinā pañcahastiśatāny ākṛṣṭāni; niyatam ubhābhyāṁ pāṇibhyāṁ nāgasahasram ākrakṣyati; tasmād bhavatu kumārasya nāgasahasrabala iti nāmeti",
    "san-mu-kd17:198": "antaroddānam",
    "san-mu-kd17:199": "dārakā krīḍanakā caiva vidyā prāsāda eva ca |",
    "san-mu-kd17:200": "haṁso yuddhaṁ sārakalyānī yuddham antaḥpureṇa ca ||",
    "san-mu-kd17:201": "Siddhārtha’s performances",
    "san-mu-kd17:202": "dharmatā khalu śākyamunir bodhisatvaḥ pañcaśataparivāraḥ kṛmivarmaṇo lipyācāryasya lipiṁ śikṣaṇāyopanyastaḥ; kṛmivarmaṇā lipyācāryeṇa bodhisatvasya lipir likhitvā dattā; bodhisatvaḥ kathayati jānāmy aham enām iti; tatas tena dvitiyā tṛtīyā; evaṁ yāvat pañcalipiśatāni likhitvā dattāni; bodhisatvaḥ kathayati: etām apy ahaṁ jāne anyāṁ kathayeti; kṛmivarmā kathayati: etāvatyo loke lipayaḥ pracaranti, nāham anyāṁ jāne iti; tato bodhisatvena svayam eva lipir likhitvā kṛmivarmaṇo dattā; uktaś ca kathaya kiṁnāmeyaṁ lipir iti; sa kathayati na jānāmīti; bodhisatvaḥ kathayati: dvayor loke pradurbhāvād iyaṁ lipiḥ prajñāyate, bodhisatvasya cakravartino vā iti; gaganatalasthena brahmaṇābhihitam: evam etat kṛmivarman yathā bodhisatvaḥ kathayati; dvayor eva loke prādurbhāvād iyaṁ lipiḥ prajñāyate, bodhisatvasya cakravartino vā iti; bodhisatveneyaṁ lipir brahmasvareṇa vācitā; brahmaṇā ca gaganatalasthena sākṣyaṁ dattam; brāhmī lipir brāhmī lipir iti saṁjñā saṁvṛttā; yadā bodhisatvo lipyāḥ pāraṁ gataḥ bhāddālināma bodhisatvasya mātulas tena hastigrīvāyaṁ śikṣāyāṁ śikṣitaḥ; sahadevo nāma iṣvastrācāryaḥ; tena pañcaśataparivāraḥ cchedyaṁ śikṣayitum ārabdhaḥ; bhāddālinā sahadeva ucyate: bodhisatvaḥ kāruṇikaḥ sarvāś śikṣāś śikṣayitavyaḥ; evam anye kumārāh; ayaṁ devadattaḥ krūrakarmā; asya marmavedho na vyapadeṣṭavyaḥ mā sarvalokaṁ vyāpādayiṣyatīti; yadā bodhisatvaḥ sarvaśikṣāsu śikṣitaḥ, pañcasu sthāneṣu kṛtāvī saṁvṛttaḥ, dūravedhe, śabdavedhe, marmavedhe, akṣūṇavedhe, dṛḍhaprahāritāyāṁ ca, sāmantakena śabdo visṛtaḥ śākyānāṁ kumāra utpannaḥ pūrvavad yāvad vighuṣṭaśabdo loka iti; tena khalu samayena vaiśālair licchavibhir lakṣaṇasaṁpanno hastī labdhaḥ; te saṁlakṣayanti; rājñaḥ śuddhodanasya putro naimittikair vyākṛtaḥ rājā bhaviṣyati cakravartīti; tasyānubhāvād idaṁ hastiratnam utpannam; gacchāmas tasyaiva upanāmayāma iti; te taṁ hastyalaṅkārair alaṅkṛtya mahatyā vibhūtyā saṁprasthitā anupūrveṇa kapilavastv anprāptāḥ; rājakuladvāre hastinaṁ sthāpayitvā sthitāḥ; daivāt krūrakarmā devadatto nirgataḥ; tenāsau hastināgas tathālaṅkāravibhūṣito dṛṣṭaḥ; yato ’sya mahatī īrṣyā samutpannā; īrṣyāṁarṣajātaḥ pṛcchati kasyāyaṁ hastināga iti; taiḥ samākhyātam; śākyamuniḥ kumāro naimittikaiś cakravartī vyākṛtaḥ; tasyedaṁ hastiratnaṁ vaiśālikena gaṇena preṣitam iti; devadattaḥ sutarāṁ sañjātāmarṣaḥ kathayati: yāvad asau cakravartī na bhavati tāvad yuṣmābhir asya hastiratnam upanītam ity uktvā talaprahāreṇāsau hastī jīvitād vyaparopitaḥ; yāvat tena pradeśena nando gacchati; tenāsau dṛṣṭaḥ; sa pṛcchati: bhavantaḥ śobhano ’yaṁ hastī kena praghātitaḥ; taiḥ samākhyātaṁ: devadattena; sa saṁlakṣayati: nūnam atra devadattena balaṁ jijñāsitam, yannu vayam apy atra balaṁ jijñāsayemaḥ iti kṛtvā pucche gṛhītvā ekānte sthāpito mā daurgandhyaṁ kariṣyatīti; yavat śākyamunir bodhisatvo nirgataḥ; tenāsau dṛṣṭaḥ; sa pṛcchati; kuto ’yaṁ hastī? tair yathāvṛttaṁ samākhyātam; kena praghātitaḥ? devadattena; na śobhanam; atithīnām atithipūjā kartavyā; kasmmin pradeśe praghātitaḥ? etasmin; kenāyam atrānītaḥ? nandena; saṁlakṣayati: nūnam atra tābhyāṁ balaṁ jijñāsitam; yanv aham apy atra balaṁ jijñāsyeyam iti viditvā pucche gṛhītvā upariṣṭāt prākārasya kṣiptaḥ sapta prākārān, sapta ca parikhā laṅghayitvā patitaḥ; tena patatā gartā kṛtā; hastigartā hastigartā iti saṁjñā saṁvṛttā; tatra śrāddhair brāhmaṇagṛhapatibhiś caityaṁ pratiṣṭhāpitam; adyāpi caityavandakā bhikṣavo vandante; āha cātra",
    "san-mu-kd17:203": "yo devadattena hato gajendro",
    "san-mu-kd17:204": "nandena nītaś ca padāni sapta |",
    "san-mu-kd17:205": "sa bodhisatvena kareṇa dūraṁ",
    "san-mu-kd17:206": "kṣipto bahir loṣṭa ivāntarikṣe || iti ||",
    "san-mu-kd17:207": "kumārāḥ kathayanti: gacchāmaḥ; cchedyaṁ kurmaḥ iti te nirgatāḥ; śrutvā śākyamunir bodhisatvaḥ pañcāśataparivāraḥ cchedyaṁ kartuṁ nirgataḥ; kumārāḥ kalamacchedyaṁ kurvanti; taiś chinnāś chinnāḥ patanti; bodhisatvaḥ āḍhakacchedyaṁ karoti; tena chinnā na patanti; tathaivāvatiṣṭhante; kumārāḥ kathayanti; bhavantaḥ śākyamunir bodhisatvo balavān śrūyate, pañcasu sthāneṣu kṛtāvīti; tad ayaṁ chedyam api na jānāti kartum; na cāyam asmatto balavān; tathā hy asmābhiḥ pādapāś chinnās te sarve nipatitāḥ; anena tu ye chinnās te tathaivāvatiṣṭhanta iti; atha yā devatā śākyamunau bodhisatve abhiprasannā tasyā etad abhavat: ime śākyā bodhisatvabalam ajānantaḥ śilpe ca kṛtāvitāṁ bodhisatvasyāvajñāṁ kariṣyanti; balaṁ ca paṁsayiṣyanti; tad upāyasaṁvidhānaṁ kartavyam iti; tayā tādṛśaṁ vātam utsṛṣṭaṁ, yena sarve te vṛkṣāḥ karkarāyamāṇāḥ patitāḥ; dṛṣṭvā śākyāḥ paraṁ vismayam āpananāḥ; te vedhyaṁ kartum ārabdhāḥ; teṣāṁ tatra lohā lakṣyāḥ; sapta lohamayās tālā bherī sūrī ca pratiṣṭhāpitāḥ; devadattena padabandhaṁ kṛtvā nārācaḥ kṣiptaḥ; ekas tālo bhinnaḥ; nandena dvau; bodhisatvena nārācaḥ kṣiptaḥ; sapta tālā bherī sūrī ca bhinnāḥ; sa nārācaḥ pātālaṁ praviṣṭaḥ; nāgair uddḥṛtaḥ; pānīyaṁ prādurbhūtaṁ svādu; tan mahājanakāyaḥ pātum ārabdhaḥ; śrāddhair brāhmaṇagṛhapatibhis tatra caityaṁ pratiṣṭhāpitam; adyāpi caityavandakā bhikṣavo vandante",
    "san-mu-kd17:208": "Śuddhodana’s efforts",
    "san-mu-kd17:209": "For SBV I 61.18-63.3 cf. also GBM 10.3348-3349",
    "san-mu-kd17:210": "kumārā rathābhirūḍhāḥ kapilavastu praviśanti; naimittikāś ca nagarān niṣkrāmanti; taiḥ śākyamuniḥ kumāro rathābhiruḍhaḥ praviśan vyākṛtaḥ; yady ayaṁ dvādaśabhir varṣair na pravrajiṣyati, niyataṁ rājā bhaviṣyati cakravartīti; rājñā śuddhodanena śrutaṁ kumāro naimittikair vyākṛta iti; śrutvā punaḥ prītiprāmodyajataḥ śākyān sannipātya kathayati: śrutaṁ me bhavantaḥ kumāro naimittikair vyākṛtaḥ yadi dvādaśabhir varṣair na pravrajiṣyati, niyataṁ rājā bhaviṣyati cakravartīti; tad yadi kumāro dvādaśabhir varṣair na pravrajati rājā bhavati cakravartī; te vayaṁ gaganatalavicāriṇaś caturo dvīpān anusaṁyāsyāmaḥ; niveśo ’sya kriyatām; amātyāḥ kathayanti: deva kumāro ’narthikaḥ kāmair iti; rājā śuddhodanaḥ kathayati: sarvāḥ kanyāḥ kummārasyopadarśayāmaḥ; yāsyābhipretā bhaviṣyati, tām antaḥpuraṁ praveśayiṣyāmaḥ; apare kathayanti: deva dānābhiruciḥ kumāraḥ; kanyānām alaṅkāro dāpyatām; yāsya paritoṣaṁ janayiṣyati tām antaḥpuraṁ praveśayiṣyāma iti; rājā śuddhodanaḥ kathayaty evaṁ kriyatām; amātyair nānāprakārāṇāṁ ratnavicitrāṇām alaṅkārāṇāṁ rāśir upasthāpitaḥ; tato rājñā śuddhodanena gṛhaśobhāṁ nagaraśobhāṁ ca kārayitvā nakṣatratithimuhūrtair maṇḍape siṁhāsanaṁ prajñapya śākyamunikumāro niṣāditaḥ; siṁhāsanasamīpe cd nānāvicitrāṇām alaṅkārāṇāṁ rāśir vyavasthāpitah; amātyā anyaś ca kāpilavāstavapradhānasaṁmato janakāyaḥ praviṣṭaḥ; tataḥ sarvakanyāḥ svakulavibhavānurūpeṇa veṣālaṅkāraparicchadena praveśitāḥ; bodhisatvena dānarucitayā tāsām alaṅkāraṁ dattam",
    "san-mu-kd17:211": "Yaśodharā",
    "san-mu-kd17:212": "For SBV I 61.18-63.3 cf. also GBM 10.3348-3349",
    "san-mu-kd17:213": "daṇḍapāṇeḥ śākyasya duhitā yaśodharā nāma rūpayauvanavayasānugatā; daṇḍapāṇinā śākyenoktā: putri bodhisatvo ’laṅkāraṁ dadāti; sā kathayati: tāta kim asmākam ālaṅkārikaṁ nāsti? putri na nāsti; kiṁ tu yā bodhisatvasya kanyābhirucitā tām asau varayati; tāta varayatu vā mā vā; api tu sa eva mama bhartā; putri yady evaṁ sutarāṁ gantavyam; gacchataḥ; yaśodharābhinavavayāḥ; suveṣā, mahājanamanonayanāny ākṣipantī sarvās tāḥ kanyāḥ devakanyā ivāvabhāsamānā praviśya śānteneryāpathena bodhisatvasya purastād avasthitā; bodhisatvena sarvālaṅkārikaṁ dattam; aṅgulīyakam eva samavaśiṣṭam; bodhisatvena tasyās tad upadarśitam; tatas tayā anādikālaprakarṣapraṇayanayā siṁhāsanasopānakam abhiruhya bodhisatvahastāt svayam ākṛṣṭam; amātyāḥ kāpilavāstavaś ca pradhānasaṁmato janakāyaḥ kathayanti: bhavantaḥ sarvakanyānām iyaṁ viśiṣṭā; śaknoty eṣā kumārasya cittagrāhaṁ kartum; eṣā praveśyatām iti; tato rājñā śuddhodanena yaśodharā viṁśatikanyāsahasraparivārā śākyamuṇeḥ kumārasyāntaḥpuraṁ praveśitā",
    "san-mu-kd17:214": "The Sārakalyāṇi-tree, the goose and Devadatta’s first quarrel",
    "san-mu-kd17:215": "For SBV I 61.18-63.3 cf. also GBM 10.3348-3349",
    "san-mu-kd17:216": "dharmatā khalu yadā buddhā bhagavanto loka utpadyante tadā sārakalyāṇī nāmā vṛkṣo jāyate; sa divasena hastaśataṁ vardhate; yāvac cādityo nodayati tāvan nakhenāpi chidyate; udite tv āditye śastreṇāpi na chidyate; agnināpi na dahyate; antarā ca kapilavastu antarā ca devadṛṣam, atrāntarā nadī rohakā nāma, tasyāḥ kūle jātaḥ; kālena kālam udakavṛddhyā tasya mūlaṁ śocitam; vātavaśāt patitaḥ setuvan nadīṁ ruddhvā sthitaḥ; tataḥ suprabuddhasya rājñaḥ anudakena deśo nāśyati; śuddhodanasyāpy udakena; suprabuddhena rājñaḥ śuddhodanasya sandiṣṭam: sārakalyāṇi vṛkṣaḥ patitaḥ; rohakāṁ nadīm avaṣṭabhyāvasthitaḥ; kumārā balavantaḥ śrūyante; tad etān preṣayitum arhasi iti; rājā śuddhodanaḥ kathayati: nāhaṁ kumārāṇām ājñāṁ dadāmīti; chandaḥ kathayati: kevalaṁ devo ’nujānātu; ahaṁ tathā kariṣyāmi yathā na ca kumārāṇām ājñā dīyate, atha ca punaḥ svayam eva gacchantīti; rājñā śuddhodanenādhivāsitaṁ; chandena nadyā rohakāyās tīre pratyekaṁ kumārāṇām udyānāni māpitāni; uktāś ca kumārā gacchāma udyānaṁ; te kathayanti, gacchāmaḥ; te pratyekaṁ ratham abhiruhya udyānaṁ gatāḥ; devadattasyodyānopariṣṭad dhaṁso gacchati; sa devadattena śareṇa viddhaḥ; bodhisatvasyodyāne nipatitaḥ; bodhisatvena gṛhītvā viśalyīkṛtaḥ; upahāraś ca dattaḥ; svastho jātaḥ; devadattena bodhisatvasya sandiṣṭam: mayāyaṁ pūrvaparigṛhīto haṁsaḥ, preṣayainam iti; bodhisatvena sandiṣṭam: yadaiva mayā bodhāya cittam utpāditaṁ, taidaiva mayā sarvasatvāḥ parigṛhītā iti; tatra devadattasya bodhisatvena sārdhaṁ carame bhave tatprathamato vairūkṣyam utpannam; anyabhaveṣu tu bahuśaḥ; suprabuddhena kumārā udyānabhūmiṁ sārakalyāṇīvṛksasyāpanayanāya nirgatā iti śrutvā mahājanakāyaḥ preṣitaḥ; tatroccaśabdamahāśabdo mahājanakāyasya ca nirghoṣo jātaḥ; bodhisatvaḥ pṛcchati: bhavantaḥ kim eṣa uccaśabdamahāśabdo mahājanakāyasya ca nirghoṣa iti; chandena yathāvṛttaṁ samākhyātam; bodhisatvaḥ kathayati: yady evaṁ gacchāmo ’panayāmaḥ; bodhisatvaḥ saṁprasthitaḥ sārdhaṁ kumāraiḥ; yāvad vivarād āśīviṣo bodhisatvasyābhimukho nirgataḥ; udāyinā mā bodhisatvaṁ daṅkṣyatīti tīkṣṇena śastreṇa madhye chinnaḥ; tena udāyī śvāsena dagdhaḥ kṛṣṇībhūtaḥ; tasya kālodāyī kālodayīti saṁjñā saṁvṛttā; tataḥ kumārāḥ sārakalyāṇīvṛkṣam apanetuṁ pravṛttāḥ; devadattena parikaraṁ baddhvā īṣaccālitaḥ; nandeneṣad utkṣiptaḥ; bodhisatvena tu sarvam upari vihāyasā kṣipto dvikhaṇḍo jātaḥ; nadyā rohakāyā ekasmiṁs tīre ekakhaṇḍo niparitaḥ, dvitīye dvitīyaḥ; bodhisatvaḥ kathayati: bhavantaḥ ayaṁ sārakalyāṇīvṛkṣaḥ śītavipākaḥ, pittaghnaḥ; gaṇḍagaṇḍaṁ kṛtvā nayata; utpātagaṇḍapiṭakānāṁ pralepaṁ dāsyatha; kumārāḥ svakasvakān rathān abhiruhya udyānabhūmeḥ kapilavastu saṁprasthitāḥ; purapraveśe rathābhirūḍho bodhisatvo naimittikair vyākṛtaḥ; yady eṣa saptadivase na pravrajati, rājā bhavati cakravartīti",
    "san-mu-kd17:217": "Meeting with Gopikā",
    "san-mu-kd17:218": "ghāṭāgireḥ śākyasya gopikā duhitā, upariprāsādatalagatā bodhisatvena dṛṣṭā; sahadarśanāc ca rathaḥ pādāṅguṣṭhenāvaṣṭabdho niṣkampo jātaḥ; bodhisatvo gopikāṁ nirīkṣitum ārabdhaḥ; gopikāpi bodhisatvam; bodhisatvasya haste nārācaḥ; sa tena gopikāṁ paśyatā cūrṇīkṛtaḥ; gopikayāpi bodhisatvaṁ nirīkṣamāṇayā pādāṅguṣṭhena prāsādatalaṁ chidritam; mahājanakāyena bodhisatvo gopikā ca parasparaṁ niṛīkṣamāṇau bhāvitādhyāśayau dṛṣṭau; dṛṣṭvā kathayanti: yādṛśī kanyā śakṣyaty evaiṣā bodhisatvasya cittagrāhaṁ kartum; eṣa vṛttānto rājñā śuddhodanena śrutaḥ; tena sā bodhisatvasyāntaḥpuraṁ viṁśatikanyāśahasraparivārā praveśitā",
    "san-mu-kd17:219": "Sight of am old man",
    "san-mu-kd17:220": "dharmatā khalu yadā bodhisatva udyānabhūmiṁ nirgantukāmo bhavati tadā sārathim āmantrayate: aṅga tāvat sārathe kṣipraṁ bhadraṁ yānaṁ yojaya yatrāham abhiruhyodyānabhūmiṁ niryāsyāmi iti; tato bodhisatvaḥ sārathim āmantrayate: aṅga tāvat sārathe kṣipraṁ bhadraṁ yānaṁ yojaya yatrābhiruhyodyānabhūmiṁ gacchāmi; evaṁ deveti sārathiḥ śākyamuner bodhisatvasya pratiśrutya bhadraṁ yānaṁ yojayitvā yena śākyamunir bodhisatvas tenopasaṅkrāntaḥ; upasaṅkramya śākyamuniṁ bodhisatvam idam avocat: yuktaṁ devasya bhadraṁ yānaṁ, yasyedānīṁ devaḥ kālaṁ manyate; atha śākyamunir bodhisatvo bhadraṁ yānam abhiruhya udyānabhūmiṁ nirgataḥ; adrākṣīc chākyamunir bodhisatvaḥ puruṣaṁ jīrṇaṁ vṛddhaṁ mahallakaṁ kubjaṁ gopānasīvāṅkaṁ daṇḍam avaṣṭabhya purataḥ pravepamānena kāyena gacchantaṁ; keśāś cāsya vivarṇā, na yathānyeṣāṁ puruṣāṇāṁ; dṛṣṭvā ca punaḥ sārathim āmantrayate: ka eṣa sārathe puruṣaḥ? jīrṇo vṛddho mahallakaḥ kubjo gapānasīvaṅko daṇḍam avaṣṭabhya purataḥ pravepamānena kāyena gacchati; keśāś cāsya na yathānyeṣāṁ puruṣāṇām; eṣa, deva, puruṣo jīrṇo nāma; ka eṣa sārathe jīrṇo nāma?; anena, deva, puruṣeṇa na cirād eva martavyaṁ bhaviṣyati; sa eṣa jīrno nāma; aham api sārathe jarādharmā, jarādharmatāṁ cānatītaḥ? devo ’pi jarādharmā jarādharmatāṁ cānatītaḥ; tena hi sārathe pratinivartaya ratham; antaḥpuram eva gaccha; yad aham antaḥpuramadhyagata etam arthaṁ cintayiṣyāmīti; jarāṁ kilāham avyativṛtta iti; pratinivartayati sārathī ratham; antaḥpuram eva yāti; tatra svic chākyamunir bodhisatvo ’ntaḥpuramadhyagataḥ; athāpratītaḥ karuṇāni dhyāyati, jarāṁ kilāham avyativṛtta iti; āha cātra",
    "san-mu-kd17:221": "puruṣaṁ hi dṛṣṭvā samatītayauvanaṁ",
    "san-mu-kd17:222": "jīrṇaṁ kubjaṁ palitaṁ daṇḍapāṇim |",
    "san-mu-kd17:223": "athāpratītaḥ karuṇāni dhyāyati",
    "san-mu-kd17:224": "jarāṁ kilāsmy avyativṛtta ityasau || iti ||",
    "san-mu-kd17:225": "atha rājā śuddhodanaḥ sārathim āmantrayate: kaccit sārathe kumāra āttamanāttamanā udyānabhūmiṁ nirgata abhirato vā udyāne?; no deva: tat kasya hetoḥ? adrākṣīd deva kumāra udyānabhūmiṁ nirgacchan puruṣaṁ jīrṇaṁ vṛddhaṁ mahallakaṁ kubjaṁ gopānasīvaṅkaṁ daṇḍam avaṣṭabhya purataḥ pravepamānena kāyena gacchantam; keśāś cāsya vivarṇā; na yathānyeṣāṁ puruṣāṇām; dṛṣṭvā ca punar mām idam avocat: ka eṣa sārathe puruṣo jīrṇo vṛddho mahallakaḥ kubjo gopānasīvaṅko daṇḍam avaṣṭabhya purataḥ pravepamānena kāyena gacchati; keśāś cāsya vivarṇā na yathānyeṣāṁ puruṣāṇām iti; tam enam evaṁ vadāmi; eṣa deva jīrṇo nāmeti; sa evam āha; ka eṣa sārathe jīrṇo nāmeti; tam enam evaṁ vadāmi: anena deva, puruṣeṇa na cirān martavyaṁ bhaviṣyati; sa eṣa jīrṇo nāmeti; sa evam āha: aham api sārathe jarādharmā, jarādharmatāṁ cānatīta iti; tam enam evaṁ vadāmi: devo ’pi jarādharmā, jarādharmatāṁ cānatīta iti; sa evam āha: tena hi sārathe pratinivartaya ratham; antaḥpuram eva gaccha; yad aham antaḥpuramadhyagata etam arthaṁ cintayāmi, jarāṁ kilāham avyativṛtta iti; sa eṣa deva kumāro ’ntaḥpuramadhyagataḥ; athāpratītaḥ karuṇāni dhyāyati, jarāṁ kilāham avyativṛtta iti",
    "san-mu-kd17:226": "Śuddhodanas’ anxiety",
    "san-mu-kd17:227": "atha rājñaḥ śuddhodanasya etad abhavat: mā haiva teṣāṁ brāhmaṇānāṁ naimittikānāṁ vipañcanakānāṁ ca vacanaṁ bhūtaṁ satyaṁ bhaviṣyati; mā haiva kumāraḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajiṣyati; yanv ahaṁ kumārasya bhūyasyā matrayā pañca kāmaguṇān anupradadyām, apy evābhirato na pravrajed iti; atha rājā śuddhodanaḥ śākyamuner bodhisatvasya bhūyasyā mātrayā pañcakāmaguṇān anuprayacchaty apy evābhirato na pravrajed iti; āha cātra",
    "san-mu-kd17:228": "śrutvā hi saṅgrāhakavākyam etac",
    "san-mu-kd17:229": "chuddhodanaḥ śākyamuneḥ pitāsau |",
    "san-mu-kd17:230": "dadau tadā kāmaguṇān sa pañca",
    "san-mu-kd17:231": "bhūyo rato ’py eva na māṁ tyajed iti ||",
    "san-mu-kd17:232": "Sight of a sick man",
    "san-mu-kd17:233": "dharmatā khalu yadā bodhisatva udyānabhūmiṁ nirgantukāmo bhavati tadā sārathim āmantrayate: aṅga tāvat sārathe kṣipraṁ bhadraṁ yānaṁ yojaya, yatrāham abhiruhyodyānabhūmiṁ niryāsyāmi iti; tato bodhisatvaḥ sārathim āmantrayate: aṅga tāvat sārathe kṣipraṁ bhadraṁ yānaṁ yojaya, yatrāham abhiruhyodyānabhūmiṁ niryāsyāmi iti; evaṁ deveti sārathiḥ śākyamuner bodhisatvasya pratiśrutya kṣipaṁ bhadraṁ yānaṁ yojayitvā yena śākyamunir bodhisatvas tenopasaṅkrāntaḥ; upasaṅkramya śāyamuniṁ bodhisatvam idam avocat: yuktaṁ devasya bhadraṁ yānaṁ, yasyedānīṁ devaḥ kālaṁ manyata iti; atha śākyamunir bhadraṁ yānam abhiruhya udyānabhūmiṁ nirgataḥ; adrākṣīc chākyamunir bodhisatvaḥ puruṣam utpāṇḍūtpāṇḍukaṁ kṛśālaṁ durbalakaṁ vyatibhinnendriyaṁ no tu nibandhanīyaṁ bahujanasya cakṣuṣo darśanāya; dṛṣṭvā ca punaḥ sārathim āmantrayate: ka eṣa sārathe puruṣa utpāṇḍūtpāṇḍukaḥ kṛśālo durbalako vyatibhinnendriyo no tu nibandhanīyo bahujanasya cakṣuṣo darśanāya? eṣa deva vyādhito nāma; ka eṣa sārathe vyādhito nāma? anena deva puruṣeṇa sthānam etad vidyate yad anenaivābādhena martavyaṁ bhaviṣyati; sa eṣa vyādhito nāma; aham api sārathe vyādhidharmā vyādhidharmatāṁ cānatitah? devo ’pi vyādhidharmā vyādhidharmatāṁ cānatītaḥ; tena hi sārathe pratinivartaya ratham; antaḥpuram eva gaccha; yad aham antaḥpuramadhyagata etam arthaṁ cintayiṣyāmi, vyādhiṁ kilāham avyativṛtta iti; pratinivartayati sārathī ratham; antaḥpuram eva yāti; tatra svic chākyamunir bodhisatvo ’ntaḥpuramadhyagataḥ; athāpratītaḥ karuṇāni dhyāyati, vyādhiṁ kilāham avyativṛtta iti; āha cātra",
    "san-mu-kd17:234": "dṛṣṭveha rogeṇa viṣaktarūpaṁ",
    "san-mu-kd17:235": "pāṇḍuṁ manuṣyaṁ kṛśam asvatantram |",
    "san-mu-kd17:236": "athāpratītaḥ karuṇāni dhyāyati",
    "san-mu-kd17:237": "vyādhiṁ kilāsmy avyativṛtta ityasau || iti |",
    "san-mu-kd17:238": "atha rājā śuddhodanaḥ sārathim āmantrayate: kaccit sārathe kumāra āttamanāttamanā udyānabhūmiṁ nirgata abhirato vā udyāne? no deva; tat kasya hetoḥ? adrākṣīd deva kumāraḥ udyānabhūmiṁ nirgacchan puruṣam utpāṇḍūtpāṇḍukaṁ kṛśālakaṁ durbalakaṁ mlānaṁ vyatibhinnendriyaṁ, no tu nibandhanīyaṁ bahujanasya cakṣuṣā darśanāya; dṛṣṭvā ca punar mām āmantrayate; ka eṣa sārathe puruṣa utpaṇḍūtpāṇḍukaḥ kṛśālako durbalakaḥ mlāno vyatibhinnendriyo no tu nibandhanīyo bahujanasya cakṣuṣā darśanāya; tam enam evaṁ vadāmi: eṣa deva vyādhito nameti; sa evam āha: ka eṣa sārathe vyādhito nāma? tam enam evaṁ vadāmi: anena deva puruṣeṇa sthānam etad vidyate yad anenaivābādhena martavyaṁ bhaviṣyati; sa eṣa deva vyādhito nāmeti; sa evam āha: aham api sārathe vyādhidharmā vyādhidharmatāṁ cānatīta? iti; tam enam evaṁ vadāmi: devo ’pi vyādhidharmā vyādhidharmatāṁ cānatīta iti; sa evam āha: tena hi sārathe pratinivartaya ratham; antaḥpuram eva gaccha; yad aham antaḥpuramadhyagata etam arthaṁ cintayiṣyāmi, vyādhiṁ kilāham avyativṛtta iti; sa eṣa deva kumāro ’ntaḥpuramadhyagata apratītaḥ karuṇāni dhyāyati, vyādhiṁ kilāham avyativṛtta iti; atha rājñaḥ śuddhodanasyaitad abhavat: mā haiva teṣāṁ brāhmaṇānāṁ naimittikānāṁ vipañcanakānāṁ vacanaṁ bhūtaṁ satyaṁ bhaviṣyati; mā haiva kumāraḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajiṣyatīti; yanv ahaṁ kumārasya bhūyasyā mātrayā pañcakāmaguṇān anupradāsyāmi; apy evābhirato na pravrajed iti; atha rājā śuddhodanaḥ śākyamuner bodhisatvasya bhūyasyā mātrayā pañcakāmaguṇān anuprayacchaty apy evābhirato na pravrajed iti; āha cātra",
    "san-mu-kd17:239": "rūpāṇi śabdāṁś ca tathaiva gandhān",
    "san-mu-kd17:240": "spraṣṭavyān vai premaṇīyān pradhānān |",
    "san-mu-kd17:241": "dadau tadā kāmaguṇāṁs tu pañca",
    "san-mu-kd17:242": "bhūyo rato ’py eva na māṁ tyajed iti ||",
    "san-mu-kd17:243": "Sight of a deceased-man",
    "san-mu-kd17:244": "dharmatā khalu yadā bodhisatva udyānabhūmiṁ nirgantukāmo bhavati tadā sārathim āmantrayate: aṅga tāvat sārathe kṣipraṁ bhadraṁ yānaṁ yojaya; yatrāham abhiruhyodyānabhūmiṁ niryāsyāmi iti; tato bodhisatvaḥ sārathim āmantrayate: aṅga tāvat sārathe kṣipraṁ bhadraṁ yānaṁ yojaya, yatrābhiruhyodyānabhūmiṁ gacchāmi; evaṁ deveti sārathiḥ śākyamuner bodhisatvasya pratiśrutya kṣipraṁ bhadraṁ yānaṁ yojayitvā yena śākyamunir bodhisatvas tenopasaṅkrāntaḥ: upasaṅkramya śākyamuniṁ bodhisatvam idam avocat: yuktaṁ devasya bhadraṁ yānaṁ yasyedānīṁ devaḥ kālaṁ manyata iti; atha śākyamunir bodhisatvo bhadraṁ yānam abhiruhya udyānabhūmiṁ nirgataḥ; adrākṣīc chākyamunir bodhisatva udyānabhūmiṁ nirgacchan nānāraṅgair vastraiś cailavitānaṁ vitataṁ, śibikāṁ ca pragṛhītām, ulkāṁ ca purastān nīyamānāṁ, mahājanakāyaṁ ca purastād gacchantaṁ, nārībhiḥ prakīrṇakeśābhiḥ rudantībhiḥ pṛṣṭhataḥ samanubaddham; dṛṣṭvā ca punaḥ sārathim āmantrayate: kim etat sārathe nānāraṅgair vastraiś cailavitānaṁ vitatam? śibikā ca pragṛhītā? ulkā ca purastān nīyate? mahājanakāyaś ca purastād gacchati? nāryaś ca prakīrṇakeśyo rudantyaḥ pṛṣṭhataḥ samanubaddhā? iti; deva eṣa mṛto nāma; ka eṣa sārathe mṛto nāma? eṣa deva puruṣo na bhūyaḥ priyaṁ mātāpitaraṁ drakṣyati; na putradāraṁ; dāsīdāsakarmakarapauruṣeyaṁ; te ’py enaṁ na bhūyo drakṣyanti; sa eṣa deva mṛto nāma; aham api sārathe maraṇadharmā maraṇadharmatāṁ cānatītaḥ? devo ’pi maraṇadharmā maraṇadharmatāṁ cānatītaḥ; sa evam āha: tena hi sārathe pratinivartaya ratham; antaḥpuram eva gaccha; yad ahaṁ antaḥpuramadhyagata etam arthaṁ cintayiṣyāmi, maraṇaṁ kilāham avyativṛtta iti; pratinivartayati sārathī ratham; antaḥpuram eva yāti; tatra svic chākyamunir bodhisatvo ’ntaḥpuramadhyagataḥ apratītaḥ karuṇāni dhyāyati, maraṇaṁ kilāham avyativṛtta iti; āha cātra",
    "san-mu-kd17:245": "puruṣaṁ dṛṣṭvā vyapayātacetasaṁ",
    "san-mu-kd17:246": "mṛtaṁ visaṁjñaṁ gatam āyuṣaḥ kṣayāt |",
    "san-mu-kd17:247": "athāpratītaḥ karuṇāni dhyāyati",
    "san-mu-kd17:248": "mṛtyuṁ kilāsmy avyativṛtta ity asau ||",
    "san-mu-kd17:249": "atha rājā śuddhodanaḥ sārathim āmantrayate: kaccit sārathe kumāra āttamanāttamanā udyānabhūmiṁ nirgata abhirato vā udyāne? no deva; tat kasya hetoḥ? adrākṣīd deva kumāra udyānabhūmiṁ nirgacchan nānāraṅgair vastraiś cailavitānaṁ vitatam; śibikāṁ ca gṛhītām; ulkāṁ ca purastān nīyamānām; mahājanakāyaṁ ca purastād gacchantaṁ; nārīś ca prakīrṇakeśā rudatīḥ pṛṣṭhataḥ samanubaddhāḥ; dṛṣṭvā ca punar mām āmantrayate: kim etat sārathe nānāraṅgair vastraiś cailavitānaṁ vitatam? śibikā ca pragṛhītā? ulkā ca purastān nīyate? mahājanakāyaś ca purastād gacchati? nāryaś ca prakīrṇakeśyo rudantyaḥ pṛṣṭhataḥ samanubaddhā? iti; tam enam evaṁ vadāmi: eṣa deva mṛto nāmeti; sa evam āha; ka eṣa sārathe mṛto nāmeti; tam enam evaṁ vadāmi: eṣa deva puruṣo na bhūyaḥ priyaṁ mātāpitaraṁ drakṣyati; na putradāraṁ; na dāsīdāsakarmakarapauruṣeyam; te ’py enaṁ na bhūyo drakṣyanti; sa eṣa deva mṛto nāmeti; sa evam āha: aham api sārathe maraṇadharmā? maraṇadharmatāṁ cānatītaḥ? iti; tam enam evaṁ vadāmi; devo ’pi maraṇadharmā maraṇadharmatāṁ cānatīta iti; sa evam āha; tena hi sārathe pratinivartaya ratham; antaḥpuram eva gaccha; yad aham antaḥpuramadhyagata etam arthaṁ cintayiṣyāmi, maraṇaṁ kilāham avyativṛtta iti; sa eṣa deva kumāro ’ntaḥpuramadhyagataḥ; athāpratītaḥ karuṇāni dhyāyati, maraṇaṁ kilāham avyativṛtta iti",
    "san-mu-kd17:250": "atha rājñaḥ śuddhodanasyaitad abhavat: mā haiva teṣāṁ brāhmaṇānāṁ naimittikānāṁ vipañcanakānāṁ vacanaṁ bhūtaṁ satyaṁ bhaviṣyati; mā haiva kumāraḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajiṣyati; yanv ahaṁ kumārasya bhūyasyā mātrayā pañcakāmaguṇān anupradadyām; apy evābhirato na pravrajed iti; atha rājā śuddhodanaḥ śākyamuner bodhisatvasya pañcakāmaguṇān anuprayacchati; apy evābhirato na pravrajed iti; āha cātra",
    "san-mu-kd17:251": "purottame śrīmati tatra ramye",
    "san-mu-kd17:252": "devātidevo daharaḥ samānaḥ |",
    "san-mu-kd17:253": "saṁmodate kāmaguṇair hi pañcabhiḥ",
    "san-mu-kd17:254": "sahasranetra iva nandane vane ||",
    "san-mu-kd17:255": "Sight of a mendicant",
    "san-mu-kd17:256": "atha śuddhāvāsakāyikānāṁ devānām etad abhavat: yady api bodhisatvā hetubalinas tathāpi pratyayopasaṁhāraḥ kartavyaḥ yasmād dhetubalaṁ pratyayabalam apekṣata iti; taiḥ puruṣo nirmito muṇḍaḥ kāṣāyavastraprāvṛtaḥ, pātrapāṇir anuveśmānuveśma kulāny upasaṅkrāman; dharmatā khalu yadā bodhisatva udyānabhūmiṁ nirgantukāmo bhavati tadā sārathim āmantrayate: aṅga tāvat sārathe kṣipraṁ bhadraṁ yānaṁ yojaya, yatrāham abhiruhyodyānabhūmim niryāsyāmi iti; tato bodhisatvaḥ sārathim āmantrayate: aṅga tāvat sārathe kṣipraṁ bhadraṁ yānaṁ yojaya yatrāham abhiruhyodyānabhūmiṁ nirgacchāmi; evaṁ deveti sārathiḥ sākyamunir bodhisatvasya pratiśrutya kṣipraṁ bhadraṁ yānaṁ yojayitvā yena sākyamunir bodhisatvas tenopasaṅkrāntaḥ; upasaṅkramya śākyamumiṁ bodhisatvam idam avocat: yuktaṁ devasya bhadraṁ yānaṁ yasyedānīṁ devaḥ kālaṁ manyata iti; atha śākyamunir bodhisatvo bhadraṁ yānam abhiruhya udyānabhūmiṁ nirgataḥ; adrākṣīc chākyamunir bodhisatvaḥ puruṣaṁ muṇḍam kāṣāyavastraprāvṛtaṁ pātrapāṇim anuveśmānuveśma kulāny upasaṅkrāmantam; dṛṣṭvā ca punaḥ sārathim āmantrayate: ka eṣa sārathe puruṣo muṇḍaḥ pātrapāṇir anuveśmānuveśma kulāny upasaṅkrāmati? vastrāṇi cāsya vivarṇāni; ma yathānyeṣām? eṣa deva pravrajito nāma; ka eṣa sārathe pravrajito nāma; eṣa deva pravrajitaḥ sādhudamaḥ sādhusaṁyamaḥ sādhvarthacaryaḥ sādhukuśalacaryaḥ sādhukalyāṇacarya iti viditvā keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; sa eṣa deva pravrajito nāma; tena hi sārathe yenaiṣa pravrajitas tena rathaṁ preraya; evam deveti sārathiḥ śākyamuner bodhisatvasya pratiśrutya yena sa pravrajitas tena rathaṁ prerayati; atha śākyamunir bodhisatvas taṁ pravrajitam idam avocat: kasmāt tvaṁ bhoḥ puruṣa muṇḍaḥ pātrapāṇir anuveśmānuveśma kulāny upasaṅkrāmasi? vastrāṇi ca te vivarṇāni na yathānyeṣām? sa evam āha: aham asmi kumāra pravrajito nāma; yathā kathaṁ tvaṁ bhoḥ puruṣa pravrajito nāma? aham asmi kumāra sādhudamaḥ sādhusaṁyamaḥ sādhvarthacaryaḥ sādhudharmacaryaḥ sādhukuśalacaryaḥ sādhukalyāṇacarya iti keśaśmaśrv avatārya kāṣāyāṇi vastrāṇy ācchādya saṁyag eva śraddhayā agārād anagārikāṁ pravrajitaḥ; evam ahaṁ pravrajito nāma; sādhu tvaṁ bhoḥ puruṣa sādhudamaḥ sādhusaṁyamaḥ sādhvarthacaryaḥ sādhudharmacaryaḥ sādhukuśalacaryaḥ sādhukalyāṇacarya iti keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ",
    "san-mu-kd17:257": "atha śākyamunir bodhisatvaḥ sārathim āmantrayate: tena hi sārathe pratinivartaya ratham; antaḥpuram eva gaccha; yad aham antaḥpuramadhyagata etam arthaṁ cintayiṣyāmi; pratinivartayati sārathī ratham; antaḥpuram eva yāti; tatra svic chākyamunir bodhisatvo ’ntaḥpuramadhyagata etam arthaṁ cintayaty aho batāhaṁ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajeyam iti; atha rājā śuddhodanaḥ sārathim āmantrayate: kaccit sārathe kumāra āttamanāttamanā udyānabhūmiṁ nirgato ’bhirato vā udyāne? no deva; tat kasya hetoh? adrākṣīd deva kumāraḥ udyānabhūmiṁ nirgacchan puruṣaṁ muṇḍaṁ kāṣāyavastraprāvṛtaṁ pātrapāṇim anuveśmānuveśma kulāny upasaṅkrāmantaṁ; dṛṣṭvā ca punar mām āmantrayate: eṣa sārathe muṇḍaḥ pātrapāṇīr anuveśmānuveśma kulāny upasaṅkrāmati; vastrāṇi cāsya vivarṇāni na yathānyeṣām iti; tam enam evaṁ vadāmi eṣa deva pravrajito nāmeti; sa evam āha: ka eṣa sārathe pravrajito nāmeti; tam enam evaṁ vadāmi eṣa deva pravrajitaḥ sādhudamaḥ sādhusaṁyamaḥ sādhvarthacaryaḥ sādhudharmacaryaḥ sādhukuśalacaryaḥ sādhukalyāṇacarya iti keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; sa eṣa deva pravrajito nāmeti; sa evam āha: tena hi sārathe yenaiṣa pravrajitas tena rathaṁ preraya; evaṁ deveti śākyamuner bodhisatvasya puatiśrutya yena sa pravrajitas tena rathaṁ prerayāmi; atha śākyamunir bodhisatvas taṁ pravrajitam idam avocat: kasmāt tvaṁ bhoḥ puruṣa muṇḍaḥ pātrapāṇir anuveśmānuveśma kulāny upasaṅkrāmasi? vastrāṇi ca te vivarṇāni; na yathānyeṣāṁ puruṣāṇām? sa evam āha: aham asmi kumāra pravrajito nāmeti; bodhisatvaḥ prāha: yathākathaṁ tvaṁ bhoḥ puruṣa pravrajito nāmeti; sa evam āha: aham asmi kumāra sādhudamaḥ sādhusaṁyamaḥ sādhvarthacaryaḥ sādhudharmacaryaḥ sādhukuśalacaryaḥ sādhukalyāṇacarya iti keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; evam ahaṁ pravrajito nāmeti; bodhisatvaḥ prāha: sādhu tvaṁ bhoḥ puruṣa sādhudamaḥ sādhusaṁyamaḥ sādhvarthacaryaḥ sādhudharmacaryaḥ sādhukuśalacaryaḥ sādhukalyāṇacarya iti keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajita iti; tato deva kumāro mām āmantrayate: tena hi sārathe pratinivartaya ratham; antaḥpuram eva gaccha; yad antaḥpuramadhyagata etam arthaṁ cintayiṣyāmi; tan mayā nivartitaḥ rathaḥ; kumāro ’ntaḥpuraṁ praviṣṭaḥ",
    "san-mu-kd17:258": "Visit to a farming village",
    "san-mu-kd17:259": "rājā saṁlakṣayati: mā haiva teṣāṁ brāhmaṇānāṁ naimittikānāṁ vipañcanakānāṁ vacanaṁ satyaṁ bhūtaṁ bhaviṣyati; mā haiva kumāraḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajiṣyati; yanv ahaṁ kumāraṁ kārṣagrāmakaṁ preṣayeyam; apy eva tatra cittaṁ vinodayed iti viditvā śākyamuniṁ kumāram idam avocat: ehi tvaṁ kumāra kārṣakagrāmakaṁ gaccha; karmāntāny avalokaya iti; tato bodhisatvo jīrṇāturamṛtasandarśanād udvignaḥ pravrajyāyām abhiniviṣṭabuddhiḥ pituḥ śākyasya śuddhodanasya vacanānukāritayā ratham abhiruhya kārṣagrāmakaṁ saṁprasthitaḥ kāyena no tu cittena; tasyāntarmārge pañcabhir nidhiśatair mukhāny upadarśitāni; śabdaś ca niścāritaḥ: kumāra vayaṁ tava jñātisantakā nidhayo gṛhāṇāsmān iti; bodhisatvaḥ kathayati: tais tāvan mohaparigrahaṁ kṛtvā kiṁ kṛtam; gacchata mama na yuṣmābhiḥ prayojanam iti; gāthāṁ ca bhāṣate",
    "san-mu-kd17:260": "yair api kṛtā ’mṛtakathā te ’py asmākaṁ mṛtāḥ kathībhūtāḥ |",
    "san-mu-kd17:261": "vayam api mṛtāḥ pareṣāṁ nacireṇa kathībhaviṣyāmaḥ ||",
    "san-mu-kd17:262": "taiḥ punar api śabdo niścāritaḥ: yady asmākaṁ kumāro na gṛhṇāti vayaṁ mhāsamudraṁ viśāma iti; bodhisatvaḥ kathayati: praviśata yathāsukham iti; te mahāsamudraṁ praviṣṭāḥ; bodhisatvaḥ saṁprasthito yāvat paśyati kārṣakān uddhūtaśiraskān sphuṭitapāṇipādān rajasāvacūrṇitagātrān; balīvardāṁś ca pratodavikṣataśarīrān rudhirāvasiktapṛṣṭhakaṭipradeśān kṣutpipāsāśramoparudhyamānaprāṇān, pratataniśvāsoparudhyamānahṛdayān, yutagotpīḍanapragaḍitavraṇapūyaśoṇitān, makṣikākṛmisaṅghātabhakṣyamāṇaskandhaprāṇān, halayugavilikhitacaraṇān, lālāśiṅghāṇakaprasrutamukhanāsān, daṁśamaśakacarmaprāṇakākīrṇān; dṛṣṭvā ca punar anādikālapuṇyopacayasaṁbhṛtayā karuṇayā paryākulīkṛtamanāḥ kārṣakān idam avocat: bhavantaḥ kasya yūyaṁ? te kathayanti: devasya; sa kathayati: gacchata, bhavanto, yūyam adyāgreṇādāsā apreṣyābhujiṣyā yenakāmagamā sukhasparśaṁ viharata; balīvardāś ca uktāḥ: gacchata yūyam apy adyāgreṇa acchinnāgrāṇi tṛṇāni bhakṣayata; anavamarditāni svacchāni ca pānīyāni pibata anāvilāni; caturdiśaṁ ca śītalā vāyavo vāntv iti |",
    "san-mu-kd17:263": "The shadow of the rose-apple tree",
    "san-mu-kd17:264": "tato bodhisatvas tenaiva saṁvegena pituḥ śākyasya śuddhodanasya karmāntān avalokya yena jambūchāyā tenopasaṅkrāntaḥ; upasaṅkramya jambūchāyāyāṁ niṣadya viviktaṁ kāmair viviktaṁ pāpakair akuśaladharmaiḥ savitarkaṁ savicāraṁ vivekajaṁ prītisukhaṁ anāśravasadṛśaṁ prathamaṁ dhyānaṁ samāpannaḥ; janakāyo ’pi pariśiṣṭavṛkṣamūleṣv avasthito bokhisatvaṁ na parityajya gacchati; rājā śuddhodanaḥ saṁlakṣayati: bodhisatvaś cirayati; tathā hi bhaktakāIasamayo ’tikrāntaḥ, gacchāmi, paśyāmi iti; sa ratham abhiruhya kārṣakagrāmakaṁ gataḥ; itaś cāmutaś ca bodhisatvaṁ samanveṣamāṇo jambūsamīpam anuprāptaḥ; tena khalu samayena pariṇate madhyāhne anyeṣāṁ vṛkṣāṇāṁ chāyā prācīnanimnā, prācīnapravaṇā, prācīnaprāgbhārā; bodhisatvānubhāvāt tu jambūchāyā bodhisatvasya kāyaṁ na vijahāti; adrākṣīd rājā śuddhodanaḥ pariṇate madhyāhne anyeṣāṁ vṛkṣāṇāṁ chāyā prācīnanimnā, prācīnapravaṇā, prācīnaprāgbhārā; bodhisatvasya anubhāvāt tu jambūchāyā bodhisatvasya kayaṁ na vijahāti; dṛṣṭvā ca punar asyaitad abhavat: mahardhikaḥ kumāro mahānubhāvo yatredānīṁ pariṇate madhyāhne anyeṣāṁ vṛkṣāṇāṁ chāyā prācīnanimnā prācīnapravaṇā prācīnaprāgbhārā, jambūchāyā tu bodhisatvasya kāyaṁ na vijahāti; tataḥ prasannādhikāraṁ kṛtvā bodhisatvasya pādayor nipatya, gāthāṁ bhāṣate",
    "san-mu-kd17:265": "idaṁ dvitīyaṁ tava bhūrivṛddhe",
    "san-mu-kd17:266": "pādau namasyāmi samantacakṣo |",
    "san-mu-kd17:267": "yathā ca jāte pṛthivī prakaṁpitā",
    "san-mu-kd17:268": "chāyā ca jambor na jahāti kāyam ||",
    "san-mu-kd17:269": "tataḥ prasannādhikāraṁ kṛtvā bodhisatvaṁ paryaṅkād utthāpya ratham abhiropya śmaśānamadhyena kapilavastu saṁprasthitaḥ; bodhisatvena śmaśānamadhyena gacchatā vinīlakāni, vipaṭumakāni, vyādhmātakāni śarīrāṇi dṛṣṭāni; tatra sutarāṁ saṁvigno rathābhirūḍha eva paryaṅkaṁ baddhvāvasthitaḥ; tato ’pi rājñā paryaṅkād utthāpitaḥ; sa saṁprasthitaḥ; kapilavastunagarapraveśe naimittikair vyākṛtaḥ yadi kumāraḥ saptame divase na pravrajati rājā bhavati cakravartī iti; viditvā rājānaṁ idam avocan",
    "san-mu-kd17:270": "prādurbhaviṣyanti divākarodaye",
    "san-mu-kd17:271": "ratnāni sapta nṛpate na saṁśayah|",
    "san-mu-kd17:272": "tasmād dhi rakṣāṁ kuru saptarātriṁ",
    "san-mu-kd17:273": "sutasya śobhāṁ yadi draṣṭum icchasi ||",
    "san-mu-kd17:274": "saptaratneśvaro rājā bhaviṣyati sutas tava |",
    "san-mu-kd17:275": "praśāsiṣyaty adaṇḍena sāgarāntāṁ vasundharām ||",
    "san-mu-kd17:276": "athavā tyajya vasudhāṁ vanaṁ yāsyati nirbhayaḥ |",
    "san-mu-kd17:277": "sarvajñatām anuprāpya jagad uttārayiṣyati ||",
    "san-mu-kd17:278": "Meeting with Mṛgajā",
    "san-mu-kd17:279": "kālakṣemasya śākyasya mṛgajā nāma duhitā; tayā vātāyanasthayā bodhisatvaṁ dṛṣṭvā gāthā bhāṣitā",
    "san-mu-kd17:280": "sukhitā bata sā mātā sukhī cāsya pitā hy asau |",
    "san-mu-kd17:281": "nirvṛtā bata sā nārī yasyā bhartā bhaviṣyati ||",
    "san-mu-kd17:282": "nirvāṇaśabdaṁ śrutvā tu dhyāyī sa puruṣottamaḥ |",
    "san-mu-kd17:283": "nirvāṇe śāntatāṁ jñātvā tasmiṁś cittam arocayat ||",
    "san-mu-kd17:284": "tato bodhisatvena saubhāṣiṇiko muktāhāraḥ kṣiptaḥ; bodhisatvasyānubhāvena vātāyanenānupraviśya tasyā grīvāyāṁ lagnaḥ; praviśann asau mahājanakāyena dṛṣṭaḥ; tai rājñe śuddhodanāya vistareṇa samākhyātam; rājñā śuddhodanena mṛgajā viṁśatistrīsahasraparivārā bodhisatvasyāntaḥpuraṁ praveśitā; iti tatra bodhisatvasya gopikāmṛgajāyaśodharāpramukhāni ṣaṣṭistrīsahasrāṇy antaḥpuram abhūt",
    "san-mu-kd17:285": "Precautions of Śuddhodana",
    "san-mu-kd17:286": "tato rājā śuddhodanaḥ bhrātṛbhiḥ, droṇodanena, śuklodanena, amṛtodanena ca, sārdham ekadhye sannipatya saṁjalpaṁ kartum ārabdhaḥ: brāhmaṇair naimittikair vipañcanakaiś ca vyākṛtaḥ śākyamunir bodhisatvo yadi saptame divase na pravrajati, rājā bhavati cakravartīti; tad asmābhir bodhisatvaḥ sapta rātrindivasān yatnato rakṣaṇīyaḥ; nagaraṁ suguptaṁ kārayāmaḥ; tatas taiḥ kapilavastunagaraṁ saptabhiḥ prākāraiḥ parikṣiptaṁ saptabhiḥ parikhābhiś ca; āyasāś ca kavāṭāḥ puradvāre dattāḥ; ghaṇṭāś ca susvanāḥ kavāṭeṣu nibaddhāḥ; yāsām udghāṭyamāneṣu dvāreṣu samantād yojanam śabdaḥ sphurati; bodhisatvaś ca harmyatale nṛttagītavāditrai strībhiś cābhirūpamanoharābhir upacaryamāṇo ’vasthāpitaḥ; amātyāś ca turaṅgabalakāyasametā bahiḥ prākārasya samantād gulmakeṣu sthāpitāḥ; sañcārisaṁśodhanaṁ kāritam; yat pañcabhiḥ puruṣaśataiḥ sthāpyate antaḥpuradvāraṁ tādṛśaṁ kāritam; yasyodghāṭyamānasya rājñaḥ śuddhodanasya gṛhaṁ śabdena sphurati; tacchravaṇād antaḥpurajano nagaradvāraniyuktaś ca apramatto ’vatiṣṭhate bahirnagaraniyuktā amātyāḥ paurājanapadāś ca; tan mahatyā vibhūtyā bodhisatva upariprāsādatalagato niṣpuruṣeṇa tūryeṇa vīṇāveṇupaṇavasughoṣakādinā upagīyamanas tiṣṭhati; rātrau bahiḥ śuddhodanaś caturaṅgena balakāyena pūrvadvāre ’vahito ’vatiṣṭhate; dakṣiṇe droṇodanaḥ paścime śuklodanaḥ, uttare amṛtodanaḥ; madhye nagarasya mahānāmā śākyaḥ prāhārikaḥ; sa pūrvadvāraṁ gatvā kathayati, ko jāgarti, ko jāgartīti; rājā kathayati: ahaṁ jāgarmi; jāgṛhi deva, jāgratas te śreyān iti; vidivā gāthāṁ bhāṣate",
    "san-mu-kd17:287": "supto mṛtasamo lokaḥ supto māravaśaṁ gataḥ |",
    "san-mu-kd17:288": "jāgratīha sadā santas tasmāj jāgṛta jāgṛta || iti;",
    "san-mu-kd17:289": "dakṣiṇadvāraṁ gatvā kathayati: ko jāgarti, ko jāgartīti; droṇodanaḥ kathayati: ahaṁ jāgarmi; jāgṛhi devaḥ jāgratas te śreyān iti; viditvā gāthāṁ bhāṣate",
    "san-mu-kd17:290": "supto mṛtasamo lokaḥ supto māravaśaṁ gataḥ |",
    "san-mu-kd17:291": "supto mṛtyuvaśaṁ prāptas tasmāj jāgṛta jāgṛta || iti;",
    "san-mu-kd17:292": "paścimadvāraṁ gatvā kathayati: ko jāgarti ko jāgartīti; śuklodanaḥ kathayati: ahaṁ jāgarmi; jāgṛhi deva, jāgratas te śreyān iti; viditvā gāthāṁ bhāṣate",
    "san-mu-kd17:293": "suptaḥ khalu sadā mattaḥ supto madyāḍhakaṁ pītvā |",
    "san-mu-kd17:294": "aṭavīṣu vaneṣu suptas tasmāj jāgṛta jāgṛta || iti",
    "san-mu-kd17:295": "uttaraṁ dvāraṁ gatvā kathayati: ko jāgarti ko jāgartīti; amṛtodanaḥ kathayati: ahaṁ jāgarmi; jāgṛhi deva; jāgratas te śreyān iti; viditvā gāthāṁ bhāṣate",
    "san-mu-kd17:296": "śayitaṁ giriṣu śayitaṁ darīṣu",
    "san-mu-kd17:297": "śayitaṁ ca sāgarajaleṣv api |",
    "san-mu-kd17:298": "vṛkṣāgreṣv api śayitaṁ",
    "san-mu-kd17:299": "tasmāj jāgṛta jāgṛta || iti;",
    "san-mu-kd17:300": "madhye catvaraśṛṅgāṭakasya gatvā kathayati: ko jāgarti ko jāgartīti; niyuktāḥ kathayanti: vayaṁ jāgṛmaḥ; jāgṛta jāgratāṁ vaḥ śreyān iti; viditvā gāthāṁ bhāṣate",
    "san-mu-kd17:301": "dharmaṁ carata mā ’dharmaṁ satyaṁ vadata mānṛtam |",
    "san-mu-kd17:302": "mahat tamo praveṣṭavyaṁ tasmāj jāgṛta jāgṛta || iti;",
    "san-mu-kd17:303": "tataḥ prabhātāyāṁ rajanyāṁ mahānāmā śākyo rājñe śuddhodanāya ārocayati: deva prabhātā rajanī; nirgataṁ saptānāṁ rātriṁdivasānām ekaṁ rātriṁdivasam; ṣaḍ rātriṁdivasāny avaśiṣṭāni iti; rājā śuddhodanaḥ kathayati: śobhanam; ṣaṇṇāṁ rātriṁdivasānām atyayāt kumāraś cakravartī bhaviṣyati; vayaṁ gaganatalavicāriṇaś caturo dvīpān anusaṁyāsyāmaḥ; ity evaṁ yāvad ekaṁ rātriṁdivasam avaśiṣṭaṁ; śakrasya devānām indrasyādhastāj jñānadarśanaṁ pravartate; sa gāghāṁ bhāṣate;",
    "san-mu-kd17:304": "asau muniś śākyanarendragarbhaḥ",
    "san-mu-kd17:305": "prapūrṇaṣaḍpāramito mahātmā |",
    "san-mu-kd17:306": "prayātukāmo vanam āryakāntaṁ",
    "san-mu-kd17:307": "tapovanaṁ prītikaraṁ munīnām || iti |",
    "san-mu-kd17:308": "Disgusting sight in harem",
    "san-mu-kd17:309": "tato bodhisatvasyāntaḥpurasametasya niṣpuruṣeṇa tūryeṇa krīḍato ramamāṇasya paricārayata etad abhavat: bhaviṣyanti me atonidānaṁ pare vaktāraḥ śākyamuniḥ kumāro ’pumān, yena yaśodharāgopikāmṛgajāprabhṛtīni ṣaṣṭistrīsahasrāṇy apāsya pravrajita iti; yanv ahaṁ yaśodharayā sārdhaṁ paricārayeyam iti; tena yaśodharayā sārdhaṁ paricāritam; yaśodharā āpannasatvā saṁvṛttā; tasyā etad abhavat: prabhātāyāṁ rajanyāṁ bodhisatvasyārocayiṣyāmi iti; atha bodhisatvas tasyāṁ velāyāṁ pratītyasamutpādayogād gāthāṁ bhāṣate",
    "san-mu-kd17:310": "nārīsahāgāraśayyā apaścimā mamādyeyam |",
    "san-mu-kd17:311": "nāhaṁ punar api vatsye agāre saha yuvatyā || iti:",
    "san-mu-kd17:312": "atha tāḥ striyo nṛttagītavāditrapariśrāntā lālāprasrutavadanā prakīrṇakeśyo vikṣiptabhujavāsasaḥ kāny api kāny apy aślīkāni pralapantyo middham avakrāntāḥ; adrākṣīd bodhisatvas tā striyaḥ prasrutavadanāḥ prakīrṇakeśyaḥ vikṣiptabhujavāsasaḥ kāny api kāny apy aślīkāni pralapantyaḥ middham avakrāntāḥ; dṛṣṭvā ca punar asyāntaḥpure śmaśānasaṁjñā samutpannā; sa gāthāṁ bhāṣate",
    "san-mu-kd17:313": "vātāhataṁ kamalaṣaṇḍam ivāpaviddhaṁ",
    "san-mu-kd17:314": "vikṣiptabāhucaraṇaṁ dharaṇītale ’smin |",
    "san-mu-kd17:315": "keśākulaṁ vivṛtaguhyakaṭipradeśaṁ",
    "san-mu-kd17:316": "dṛṣṭvāpi śākyatanayodvijito ’smi bhāvāt ||",
    "san-mu-kd17:317": "etān śmaśānasadṛśān vikṛtasvabhāvān",
    "san-mu-kd17:318": "paśyāmi cārurahitān yuvatījanaughān |",
    "san-mu-kd17:319": "kiṁ bho vicetanamatismṛtisaṁprayukto",
    "san-mu-kd17:320": "yad bālasatvacarito viṣaye ramed yaḥ ||",
    "san-mu-kd17:321": "dhik kāmapaṅkaśaraśaktiviṣāgnitulyān",
    "san-mu-kd17:322": "svapnopamān lavaṇapānaviṣopamāṁś ca |",
    "san-mu-kd17:323": "eṣa tyajāmi bhujagendranibhān durantān",
    "san-mu-kd17:324": "kāmān anarthakalikilbiṣahetubhūtān ||iti |",
    "san-mu-kd17:325": "Dreams of Mahāprajāpati, Yaśodharā and Siddhārtha",
    "san-mu-kd17:326": "atrāntare mahāprajāpatiś caturaḥ svapnān paśyati: rāhuṇā candramasaṁ grastam; pūrvasyāṁ diśy ādityam uditaṁ, tatraivāstaṁgatam; mahājanakāyam ātmānaṁ praṇāmaṁ kurvantam; hasantaṁ cātmānam; yaśodharā aṣṭau svapnān adrākṣīt; ātmīyaṁ mātṛkāvaṁśaṁ bhagnam; śrīparyaṅkaṁ bhagnam; valayabāhū bhagne; dantamāle viśīrṇe; keśaveṇīṁ srastām; śriyaṁ gṛhān nirgatām; candramasaṁ rāhuṇā grastam: pūrvasyāṁ diśy ādityam uditaṁ tatraivāstaṁgatam; bodhisatvo ’pi pañca svapnān adrākṣīt: mahāpṛthivīm ātmano mahāśayanam; sumeruṁ parvatarājaṁ viśvopadhānam; vāmaṁ bāhuṁ pūrvamahāsamudre ’ntargatam; dakṣinaṁ bāhuṁ paścimamahāsamudre ’ntargatam; ubhau caraṇau dakṣiṇamahāsamudre ’ntargatau; sthitikāṁ tṛṇajātaṁ nābher abhyudgamya yāvannabha āsādya vyavasthitām; sarvaśvetāṁś chakunakān kṛṣṇaśirasaḥ pādayor nipatya yāvajjānumaṇḍalam utthitān; nānāvarṇāṁś chakunakān caturdiśām āgamya purastād ekavarṇān sthitān; amedhyaparvatasyopari ātmānaṁ caṅkramaṇaṁ kurvantam; dṛṣṭvā ca punaḥ prītamanāḥ saṁlakṣayati: yādṛśā mayā svapnā dṛṣṭāḥ, na cirād evānuttaraṁ jñānam adhigamiṣyāmi iti; tato yaśodharayā bodhisatvasya svapnā niveditāḥ: deva adya mayā aṣṭau svapnā dṛṣṭāḥ; mātṛkāvaṁśo bhagnaḥ; śriparyaṅko bhagnaḥ; valayabāhū bhagne; dantamāle viśīrṇe; veṇī srastā; śrī gṛhān nirgatā; candro rāhuṇā grastaḥ; pūrvasyāṁ diśy āditya uditas tatraiva astaṁgataḥ iti; bodhisatvo yaśodharāṁ prativinodayan svapnān āviṣkaroti: yat kathayasi mātṛkāvaṁśo me bhagna iti; nanv ayaṁ tiṣṭhati; yat kathayasi śrīparyaṅko bhagna iti; so ’pi na bhagnaḥ; eṣa tiṣṭhati; yat kathayasi valayabāhū bhagne iti; svayam eva pratyavekṣasva kiṁ bhagne na veti; yat kathayasi dantamāle viśīrṇe iti, etat te pratyātmavedyam; pratyavekṣasva kiṁ viśīrṇe na veti; yat kathayasi veṇī srasteti; etat te pratyātmavedyam; pratyavekṣasva kiṁ srastā na veti; yat kathayasi śrīr me gṛhān nirgateti; striyo bhartā śrīḥ, tad ahaṁ tiṣṭhāmy eva; yat kathayasi rāhuṇā candro grasta iti; nanv eṣa candramāḥ sākṣāt tiṣṭhati; yat kathayasi pūrvasyāṁ diśy āditya uditas tatraivāstaṁgata iti; tad ayam ardharātro vartate; na tāvad udeti; kuto ’staṁgamiṣyati; evaṁ saṁjñaptā yaśodharā tūṣṇīm avasthitā; bodhisatvaḥ saṁlakṣayati: yādṛśāni yaśodharayā svapnāni dṛṣṭāni niyataṁ mayādyaiva gantavyam; tad asyā leśāṁśadeśena kathayām iti; tena tasya leśāṁśadeśena kathitam; yaśodharā kathayati: deva yatra tvaṁ gamiṣyasi tatra māṁ neṣyasi iti; bodhisatvo nirvāṇaṁ sandhāya kathayaty evaṁ bhavatu; yatra yatra gamiṣyāmi tatra tatra tvāṁ neṣyāmi iti",
    "san-mu-kd17:327": "Siddhārtha’s renunciation",
    "san-mu-kd17:328": "atha śakrabrahmādayo devā bodhisatvasya cetasā cittam ājñāya yena bodhisatvas tenopasaṅkrāntāḥ;",
    "san-mu-kd17:329": "uddāmakiśorakasannibhakaṁ",
    "san-mu-kd17:330": "vanavānaragocaracittasamam |",
    "san-mu-kd17:331": "yadi cittaṁ nivartasi kāmaguṇāt",
    "san-mu-kd17:332": "tato drakṣyasi jyotir anindyapadam ||",
    "san-mu-kd17:333": "uttiṣṭhottiṣṭha sumate tyaktvā niṣkrama medinīm |",
    "san-mu-kd17:334": "sarvajñatām anuprāpya jagad uttārayiṣyasi ||",
    "san-mu-kd17:335": "bodhisatvenābhihitam: nanu paśyasi kauśika",
    "san-mu-kd17:336": "mṛgapatir iva vāgurāvṛto ’haṁ",
    "san-mu-kd17:337": "dhanurasikhaḍgadharair naraiḥ samarthaiḥ |",
    "san-mu-kd17:338": "hayagajarathasaṅkulair balaughaiḥ",
    "san-mu-kd17:339": "kapilapuraṁ parivāritaṁ samantāt ||",
    "san-mu-kd17:340": "śuddhodanapramukha eṣa hi śākyasaṅgho",
    "san-mu-kd17:341": "hastyaśvayānam abhiruhya suvarmitāṅgaḥ |",
    "san-mu-kd17:342": "prāsādatoraṇavimānatalāntarastho",
    "san-mu-kd17:343": "nānāvidhaiḥ praharaṇair amanāpahastaiḥ ||",
    "san-mu-kd17:344": "antaḥpuragṛhadvāram bahiḥ dvāraṁ tathaiva ca |",
    "san-mu-kd17:345": "baddhaṁ ca yantritaṁ caiva samantād rakṣitaṁ tathā ||",
    "san-mu-kd17:346": "āḍiṁbaśaṅkhapaṭahasvarabherinādaiḥ",
    "san-mu-kd17:347": "prāsādatoraṇavimānatalāntarasthaiḥ |",
    "san-mu-kd17:348": "hastyaśvayodhakalilaḥ satatāpramatto",
    "san-mu-kd17:349": "māyaṁ vrajed iti hi rakṣati māṁ janaughaḥ ||",
    "san-mu-kd17:350": "śakraḥ kathayati",
    "san-mu-kd17:351": "pūrvapratijñāṁ samanusmarasva",
    "san-mu-kd17:352": "dīpaṅkaravyākaraṇaṁ ca saumya |",
    "san-mu-kd17:353": "duḥkhārditaṁ lokam imaṁ ca bhūyas",
    "san-mu-kd17:354": "tyaktvā gṛhān niṣkramaṇaṁ kuruṣva ||",
    "san-mu-kd17:355": "vayaṁ tathā kariṣyāmaḥ sabrahmādyā divaukasaḥ |",
    "san-mu-kd17:356": "yad bhavān vighnanirmukto vanam adyaiva vāsyati || iti;",
    "san-mu-kd17:357": "bodhisatvaḥ śobhanam ityuktvā prītamanāḥ saṁvṛttaḥ; tataḥ śakreṇa devendreṇa svāpanaṁ kṛtvā pāñcikasya mahāyakṣasenāpater ājñā dattā; mārṣa sopānam upānaya; bodhisatvo harmyatalād avataratīti; tena sopānam upanītam; bodhisatvo ’vatīrṇaḥ; tataḥ śakreṇa saha kṛtasaṅketo yena chandaka upasthāyakas tenopasaṅkrānto yāvat paśyati chandakaṁ gāḍhamiddhāvaṣṭabdham; bodhisatvena yatnam āsthāya prabodhito gāthābhir gītena coktaḥ:",
    "san-mu-kd17:358": "uttiṣṭha he chanda mamānayasva",
    "san-mu-kd17:359": "tūrṇaṁ gṛhāt kanthakam aśvaratnam |",
    "san-mu-kd17:360": "yāsyāmy ahaṁ pūrvajinopabhuktaṁ",
    "san-mu-kd17:361": "tapovanaṁ tuṣṭikaraṁ munīnām ||",
    "san-mu-kd17:362": "chandakaḥ suptapratibuddhalocanaḥ kathayati: deva",
    "san-mu-kd17:363": "nodyānakālaḥ samupasthitas te",
    "san-mu-kd17:364": "vairaṁ na te kenacid asti saumya |",
    "san-mu-kd17:365": "na cāpi śatrus tava kaścid asti",
    "san-mu-kd17:366": "kim ardharātre hi tavāśvakāryam ||",
    "san-mu-kd17:367": "bodhisatvaḥ kathayati",
    "san-mu-kd17:368": "na kadācit tvayā chanda mama vākyaṁ vilopitam |",
    "san-mu-kd17:369": "mā me’dya carame kāle vākyam etad vilopaya || iti;",
    "san-mu-kd17:370": "chandaḥ kathayati: kumāra rātrir iyaṁ bhayabhairavā; nāham aśvam ānayāmi iti; bodhisatvaḥ saṁlakṣayati: uttarād uttare niyataṁ janaprabodho bhavati; gacchāmi svayam eva; kanthakam aśvarājaṁ sajjīkaromi iti; tataḥ svayam eva puradvāram udghāṭya kanthakam aśvarājaṁ grahītum ārabdhaḥ; sa krodhāgnisaṁpradīpta iva kṣipati pādaṁ, vakrayati mukhaṁ, sthānāt sthānaṁ cālayati; nāvatiṣṭhate; tato bodhisatvena cakrasvastikanandyāvartenānekapuṇyaśatanirjātena bhūtānām āśvāsanakareṇa kareṇa śirasi parāmṛṣṭa uktaś ca:",
    "san-mu-kd17:371": "apaścimaṁ kanthaka bhāram udvahā",
    "san-mu-kd17:372": "vilaṁbitaṁ prāpaya māṁ tapovanam |",
    "san-mu-kd17:373": "avāpya bodhiṁ na cireṇa tarpaye",
    "san-mu-kd17:374": "kṛtsnaṁ jagad dhyānavimokṣavṛṣṭibhiḥ || iti;",
    "san-mu-kd17:375": "dharmatā khalu tiryañco ’py upasāntvyamānā vikṛtiṁ na vikṛtiṁ na bhajante; kanthako ’śvarājo nirvikāro ’vasthitaḥ; tato bodhisatvaḥ saṁjātasaumanasyaṁ kanthakam aśvarājaṁ sajjam avasthitaṁ dṛṣṭvotthitaḥ; śakrabrahmādibhir devaiś catvāro devaputrā bodhisatvaṁ niṣkāsanāya samanuśiṣya sthāpitāḥ, kūlaḥ, upakūlaḥ, parṇaḥ śabaraś ca; te bodhisatvenābhihitāḥ: bhavantaḥ ko māṁ neṣyati? kathayanti: vayaṁ neṣyāmaḥ; kiṁ yuṣmākaṁ balam? ekaḥ kathayati: kumāra yāvatī pṛthivyā mṛttikā tām ahaṁ skandhenādāya gacchāmīti; dvitīyaḥ kathayati: yāvac caturṣu mahāsamudreṣu sarittaḍāgodapāneṣu ca salilaṁ tat sarvam ahaṁ skandhenādāya gacchāmi iti; tṛtīyaḥ kathayati: yāvantaḥ pṛthivyāṁ parvatās tān ahaṁ skandhenādāya gacchāmi iti; caturthaḥ kathayati: yāvat pṛthivyāṁ tṛṇakāṣṭhaparṇaśādaṁ tat sarvam ahaṁ skandhenādāya gacchāmi iti; tato bodhisatvena pṛthivyāṁ pādo nyastaḥ; te kampayitum api na śaknuvanti; vismayajātāḥ kathayanti: kumāra nāsmābhir vijñātam īdṛśaṁ balaṁ bodhisatvānām iti; yadi vijñātaṁ syān na vayam avasthitā syāma iti; taṁ kathālāpam śrutvā pūrvabuddhaś chandako bodhisatvasamīpam upasaṅkrāntaḥ; tato bodhisatvaḥ kanthakam aśvarājam adhirūḍhaḥ; chandake ’śvapṛṣṭhe lagne kanthako ’śvarāja upari vihāyasam abhyudgataḥ: yathāpi tat bodhisatvasya bodhisatvānubhāvena devatānāṁ ca devatānubhāvena; antaḥpuranivāsinyo devatā bodhisatvavijogād roditum ārabdhāḥ; tāsāṁ rudantīnām aśrubindavaḥ kāye pṛthivyāṁ ca nipatitum ārabdhāḥ; chandakaḥ kathayati: kumāra udakabindavo nipatanti; kiṁ devo varṣati iti; bodhisatvaḥ kathayati: na devo varṣati; kin tv antaḥpuranivāsinyo devatā madviyogād roditum ārabdhāḥ; tāsāṁ rudantīnām aśrubindavaḥ kāye nipatantīti; tataś chandako ’śruparyākulekṣaṇo dīrgham uṣṇaṁ ca niśvasya tūṣṇīm avasthitaḥ; bodhisatvo dakṣiṇena sarvakāyena nāgāvalokitena vyavalokayati; cintayati ca: iyaṁ ca me paścimā rātrir yadā mātṛgrāmeṇa sārdhaṁ sahāgāraśayyā iti; bhūyas sa lakṣayati: saced ahaṁ pūrvaṁ dvāram apahāyānyena dvāreṇa nirgamiṣyāmi, rājño bhaviṣyaty anyathātvam carame kāle nāhaṁ kumāreṇa vyavalokita iti; yāvat paśyati rājānaṁ śuddhodanam gāḍhamiddhāvaṣṭabdham; sa taṁ pradakṣiṇīkṛtya kathayati: tāta nāgauravāt, na śuśrūṣābhāvād gacchāmi; nānyatra jarāmaraṇābhimarditaṁ lokaṁ jarāmaraṇaduḥkhabhayāt parimocayeyam iti; yāvan mahānāmā śākyo jāgarakajanaṁ pratyavekṣamāṇas taṁ pradeśam āgataḥ; paśyati bodhisatvaṁ gamanābhimukham; tato bāṣpagadgadakanṭho ’śruparyākulekṣaṇaḥ kathayati: kim idaṁ prārabdham? mahānāman gamyate; kumāra na yuktam etat; mahānāman yena mayā tribhiḥ kalpāsaṅkhyeyair anekaiś ca duṣkaraśatasahasraiḥ satvānām arthāya bodhiḥ samupārjitaḥ; mayā kiṁ śakyaṁ gṛhe vastum; eṣa niścayaḥ; gato ’smi tapovanam iti; tato mahānāmā śākyo niṣkaruṇavacanasamudācāraparāhato vikroṣṭum ārabdhaḥ; hā kaṣṭaṁ",
    "san-mu-kd17:376": "śākyānām adya sarveṣāṁ rājñaḥ śuddhodanasya ca |",
    "san-mu-kd17:377": "āśā bhaviṣyaty aphalā cintitā yā punaḥ punaḥ ||",
    "san-mu-kd17:378": "adya śuddhodano rājā putraśokasamarpitaḥ |",
    "san-mu-kd17:379": "ūrdhvabāhū ravaṁ ghoraṁ kariṣyati suduḥkhitaḥ ||",
    "san-mu-kd17:380": "gopikāmṛgajāyaśodharā sphītam antaḥpuraṁ tathā |",
    "san-mu-kd17:381": "siddhārthasya vigoyena bhaviṣyanti suduḥkhitāḥ ||",
    "san-mu-kd17:382": "iti viditvā sasaṁbhramo yaśodharām utthāpayan kathayati:",
    "san-mu-kd17:383": "eṣa gacchati siddhārthas taṁ vāraya patiṁ priyam |",
    "san-mu-kd17:384": "ārodiṣyasi duḥkhārtā patiśokasamarpitā ||",
    "san-mu-kd17:385": "bhartā prayāti tava durlabhadarśanīyaṁ",
    "san-mu-kd17:386": "paśyādya paściman idaṁ patidarśanaṁ te |",
    "san-mu-kd17:387": "kaṣṭaṁ na kaścid api me vacanaṁ dadāty",
    "san-mu-kd17:388": "ārto viraumi niśi nātra mamāparādhaḥ || iti;",
    "san-mu-kd17:389": "tasyaivaṁ vipralapato ’py antaḥpure na kaścit pratibuddhyata iti",
    "san-mu-kd17:390": "....................................",
    "san-mu-kd17:391": "araṇyaṁ vā nirākrandaṁ tathā devair adhiṣṭhitam | iti;",
    "san-mu-kd17:392": "tato mahānāmā duḥkhadaurmanasyaparītaḥ saṁtvaramāṇo rājñaḥ śuddhodanasya samīpaṁ gatvā rājānaṁ śuddhodanaṁ prabodhayan kathayati",
    "san-mu-kd17:393": "eṣa gacchati siddhārthas taṁ balād vinivāraya |",
    "san-mu-kd17:394": "mā rodiṣyasi duḥkhārtaḥ putraśokasamarpitaḥ || iti;",
    "san-mu-kd17:395": "daivāt so ’pi na pratibuddhyate; tataḥ śakrabrahmādayo devā anekadevatāśatasahasraparivṛtā yena bodhisatvas tenopasaṅkrāntāḥ; upasaṅkramya bodhisatvaṁ parivārya saṁprasthitāḥ; dakṣiṇena pārśvena rūpāvacarā devā śānteryāpathavartinaḥ, vāme kāmāvacarā ucchritadhvajapatākair divyair vādyaviśeṣair; agrataḥ śakrabrahmādayaḥ svena svenācāravihāreṇa gaganatalasthāne cānekāni devatāśatasahasrāṇi bodhisatvasyopariṣṭād divyāny utpalāni, padmāni, kumudāni, puṇḍarīkāni kṣipanti; agarucūrṇāni, tagarucūrṇāni, tamālapatracūrṇāni, divyāni māndārakāṇi puṣpāṇi kṣipanti; divyāni ca vividhāni vāditrāṇi pravādayanti; cailavikṣepāṁś cākārṣuḥ; āha cātra",
    "san-mu-kd17:396": "prasphoṭanādatumulaṁ hi divaukasaḥ khaṁ",
    "san-mu-kd17:397": "kurvanti hṛṣṭamanaso bhramayanti vastram |",
    "san-mu-kd17:398": "stunvanti kecid apare ’pi ca bodhisatvam",
    "san-mu-kd17:399": "ākāśam aṅguliśataiś ca samākṣipanti ||",
    "san-mu-kd17:400": "dvārāṇi kecit pravighāṭayanti",
    "san-mu-kd17:401": "mandārapuṣpāṇy apare kṣipanti |",
    "san-mu-kd17:402": "aśvasya kecic caraṇau gṛhītvā",
    "san-mu-kd17:403": "nirīkṣamāṇāḥ sugataṁ vrajanti ||",
    "san-mu-kd17:404": "vāmena gacchantam anuvrajanti",
    "san-mu-kd17:405": "kecit punar dakṣiṇato vrajanti |",
    "san-mu-kd17:406": "mārgaṁ svayaṁ darśayate kuberaḥ",
    "san-mu-kd17:407": "śakras tathā brahmasahīya eva ||",
    "san-mu-kd17:408": "puraskṛto devagaṇair mahātmā",
    "san-mu-kd17:409": "nakṣatrasaṅghair iva pūrṇacandraḥ |",
    "san-mu-kd17:410": "prayāti hṛṣṭo vanam āryakāntaṁ",
    "san-mu-kd17:411": "tapovanaṁ prītikaraṁ munīnām ||",
    "san-mu-kd17:412": "tato bodhisatvaḥ kapilavastuno nagarāt pratiniṣkrāntaḥ; śakrabrahmādayo devāḥ prītamanasaḥ protsāhayanti: mārṣa yas te ’bhūd dīrgharātram āśāsakaḥ kadāsvid ahaṁ vighnanirmuktas tapovanaṁ gaccheyam iti sa te ’dya paripūrṇaḥ; yadā tvam anuttarāṁ samyakasaṁbodhim abhisaṁbuddhyethās tadāsmān api samanvāharethā iti; tathāstv iti pratijñāya bodhisatvo dakṣiṇena sarvakāyena nāgāvalokanena vyavalokya kathayati:",
    "san-mu-kd17:413": "anavāpya paraṁ mārgaṁ sarvabuddhaniṣevitam |",
    "san-mu-kd17:414": "na punaḥ saṁpravekṣyāmi puraṁ kapilavastv aham || iti",
    "san-mu-kd17:415": "atha bodhisatvo yāmadvayena dvādaśayojanāni samatikramyāśvād avatīryābharaṇāny avamucya chandakam āmantrayate",
    "san-mu-kd17:416": "nivartaya chandakāśvam ādāyābharaṇāni ca |",
    "san-mu-kd17:417": "āha cātra",
    "san-mu-kd17:418": "imaṁ hayaṁ hy ābharaṇāni caiva",
    "san-mu-kd17:419": "jñātibhyo me sārathe tvaṁ prayaccha |",
    "san-mu-kd17:420": "ahaṁ hi kāmān vipulān prahāya",
    "san-mu-kd17:421": "ihaiva dīkṣām upayāmi sāṁpratam ||",
    "san-mu-kd17:422": "atha chandakaḥ sāśrudurdinavadano bodhisatvam uvāca",
    "san-mu-kd17:423": "siṁhavyāghrasamākīrṇe vane gokaṇṭakācite |",
    "san-mu-kd17:424": "ekākī bandhurahitaḥ katham ārya kariṣyasi || iti;",
    "san-mu-kd17:425": "bodhisatvaḥ kathayati",
    "san-mu-kd17:426": "eko hy ayaṁ jāyate jāyamānas",
    "san-mu-kd17:427": "tathā mriyate mriyamāṇo ’yam ekaḥ |",
    "san-mu-kd17:428": "eko duḥkhāny anubhavatīha jantur",
    "san-mu-kd17:429": "na vidyate saṁsarataḥ sakhā yaḥ ||",
    "san-mu-kd17:430": "chandakaḥ kathayati",
    "san-mu-kd17:431": "adṛṣṭaduḥkhaḥ sukumārapādo",
    "san-mu-kd17:432": "hastyaśvayānocito hā kumāra |",
    "san-mu-kd17:433": "darbhopalākīrṇatalāṁ kharāṁ mahīm",
    "san-mu-kd17:434": "kathaṁ samākramya vane bhramiṣyasi ||",
    "san-mu-kd17:435": "bodhisatvaḥ kathayati",
    "san-mu-kd17:436": "na saukumāryaṁ na sukhocitatvaṁ",
    "san-mu-kd17:437": "na nāthavattāṁ na kulīnabhāvam |",
    "san-mu-kd17:438": "na śauryavīryaṁ na janapriyatvam",
    "san-mu-kd17:439": "avekṣate mṛtyubhayaṁ kadācit ||",
    "san-mu-kd17:440": "āgamiṣyati kṛtvā vā jarāmṛtyubhayam kila |",
    "san-mu-kd17:441": "akṛtārtho nirāraṁbho nidhanaṁ yāsyatīti vā ||",
    "san-mu-kd17:442": "chandakaḥ kathayati: deva vṛddho rājā putraśokena kālaṁ kariṣyatīti; tathā bodhisatvo bodhisaṁbhārasaṁbhṛtatvāt chandakavacanaṁ cittena na karoti; tato bodhisatvena nīlotpalasadṛśaṁ niṣkośam asiṁ kṛtvā cūḍām apanīya upari upari vihāyasi kṣiptā; śakreṇa devendreṇa gṛhītvā mahatā satkāreṇa devāṁs trayastriṁśān nītvā cūḍāmahaḥ prajñaptaḥ; śrāddhair api brāhmaṇagṛhapatibhis tasmin pradeśe keśagrahaṇaṁ nāma caityaṁ pratiṣṭhāpitam adyāpi caityavandakā bhikṣavo vandante; bodhisatvaḥ kathayati: kiṁ manyase chandaka? yasyedṛśo vyavasāyo na sa punar api gṛhī agāram adhyāvaseta? no deva; chandakaḥ saṁlakṣayati: kṣatriyābhimānī kumāro, na śakyam anena pratinivartitum iti |",
    "san-mu-kd17:443": "Return of Kanthaka and Chandaka",
    "san-mu-kd17:444": "tataḥ kanthako ’śvarājo bodhisatvasya pādau jihvayā nirlīḍhe; bodhisatvena cakrasvastikanandyāvartena pāṇinā parāmṛśyābhihitaḥ: gaccha kanthaka so ’ham abhisaṁbuddhabodhir bhavatkṛtajño bhavīṣyāmi iti; chandako ’py uktaḥ: na tvayā kanthako ’ntaḥpuraṁ praveśayitavya iti; evam uktaś chandako bāṣpagadgadakanṭho ’śruparyākulekṣaṇaḥ kanthakam aśvarājam ādāya punar bodhisatvam īkṣamāṇaḥ saṁprasthitaḥ; tau yāṁ bhūmiṁ yāmadvayena gatau tāṁ saptarātreṇa pratinivṛttau; chandakaḥ saṁlakṣayati: yugapat yadi pravekṣyāmo mahatā vipralāpena nātmānaṁ sandhārayiṣyāmi; tenodyāne sthitvā kanthakaḥ preṣitaḥ; tena heṣitam; tacchabdapratisaṁvedī antaḥpurajano ’nyaś ca janakāyaḥ sasaṁbhramo nirgato, na paśyati bodhisatvam; kanthakaṁ kaṇṭhe pariṣvajya roditum ārabdhāḥ; dharmatā hy eṣā anye prākṛtās tiryagyonigatāḥ prāṇinaḥ saṁvṛtijñānalābhinaḥ; prāg eva kanthako ’śvarājaḥ; sa mahājanakāyaviklavaṁ śrutvā antargatenaiva bāṣpeṇoparuddhyamānaḥ kālagataḥ; tena viśrute anyatamasmin ṣaṭkarmanirate brāhmaṇakule pratisandhir gṛhītaḥ; yadā bodhisatvo ’nuttarāṁ saṁyaksaṁbodhim abhisaṁbhotsyate tadā taṁ khaṭuṁkāśvavādena avabodhya saṁsārakāntārād uttāryātyantaniṣṭhe yogakṣeme nirvāṇe pratisthāpayiṣyati",
    "san-mu-kd17:445": "The taking of the Yellow Robes",
    "san-mu-kd17:446": "bodhisatvasya kāṣāyaiḥ prayojanam utpannam; anupame nagare ’nyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī; tena sadṛśāt kulāt kalatram ānītam; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ putro jātaḥ; evaṁ yāvad daśaputrā jātāh; sarvaiś ca pravrajya pratyekā bodhiḥ sākṣātkṛtā; teṣāṁ mātā vṛddhā; sā tebhyaḥ śāṇakāni cīvarāṇy anuprayacchati; tair abhihitā: aṁba vayaṁ parinirvāsyāmaḥ; nāsmākam etaiḥ prayojanam; kin tu rājñaḥ śuddhodanasya śākyamunir nāma putraḥ kumāro ’nuttarāṁ samyaksaṁbodhim abhisaṁbhotsyate; tasyaitāni dāsyasi; tatas te mahatī phalāvāptir bhaviṣyati; ityuktvā jvalanatapanavarṣaṇavidyotanaprātihāryāṇi kṛtvā nirupadhiśeṣe nirvāṇadhātau parinirvṛtāḥ; tayāpi vṛddhayā tāni cīvarāṇi maraṇakāle duhitur dattāni; yathāvṛttaṁ cārocitam; sāpy asyā duhitā glānā saṁvṛttā; tayāpi maraṇāvasthāṁ paricchidya vṛkṣe sthāpitāni; yā devatā tasmin vṛkṣe ’dhyuṣitā sā āyācitā tvayaitāni rājñaḥ śuddhodanaputrasya dātavyānīti; śakrasya devendrasyādhastāj jñānadarśanaṁ pravartate; tena tāni gṛhītvā nītāni; tato jarājīrṇalubdhavarṇam ātmānam abhinirmāya tāni prāvṛtya dhanurbāṇavyagrapāṇiḥ bodhisatvasya pratimārge ’vasthitaḥ; bodhisatvaś cānupūrveṇa taṁ mārgaṁ pratipannaḥ paśyati lubdhaṁ dhanurbāṇavyagrapāṇiṁ kāṣāyavastraprāvṛtam; dṛṣṭvā ca punas taṁ puruṣam āmantrayate: bhoḥ puruṣa etāni sāṇakāni vastrāṇi pravrajitānurūpāṇi; imāni kāśikasūkṣmāṇi gṛhāṇa; mamaitaṇy anuprayaccha iti; sa kathayati: kumāra nāham etāny anuprayacchāmi; mā me syur atonidānaṁ pare vaktāraḥ, tvayā rājakumāraṁ jīvitād vyaparopya etāni kāśikasūkṣmāṇi vastrāṇi gṛhītāni iti; bodhisatvaḥ kathayati: bhoḥ puruṣa sarvaloko māṁ jānīte yāḍṛśo ’haṁ śaktisaṁpannaḥ; kaḥ śaknoti māṁ jīvitād vyaparopayitum; ko vā śraddhatte tvayāhaṁ jīvitād vyaparopita iti; nirviśaṅkaḥ prayaccha iti; tataḥ śakro devendro bodhisatvasya pādayor nipatya śāṇakāny anuprayacchati; kāśikāni gṛhṇāti; bodhisatvasya tāni śāṇakāni vastrāṇi na kāyapramāṇikāṇi; tasyaitad abhavat: aho bata me śāṇakāni cīvarāṇi kāyapramāṇikāni syur iti; vākpravyāhārasamanantaram eva bodhisatvasya tāni śāṇakāni cīvarāṇi kāyapramāṇikāni saṁvṛttāni; yathāpitad bodhisatvasya bodhisatvānubhāvena devatānāṁ ca devatānubhāvena; bodhisatvaḥ saṁlakṣayati: idānīm ahaṁ pravrajitaḥ, kariṣyāmi jagato ’nugraham iti; tatas tāni bodhisatvakāśikavastrāṇi pratigṛhya śakreṇa deveṣu trayastriṁśeṣu kāśikamahaḥ prajñaptaḥ; śrāddhair brāhmaṇagṛhapatibhir tasmin pradeśe kāṣāyapratigrahaṇaṁ nāma caityaṁ pratiṣṭhāpitam adyāpi caityavandakā bhikṣavo vandante; tato bodhisatvo muṇḍaḥ kāṣāyavastraprāvṛtaḥ itaś cāmutās ca paryaṭan bhārgavasya riṣer āśramapadam anuprāptaḥ",
    "san-mu-kd17:447": "The sage Bhārgava",
    "san-mu-kd17:448": "tasmiṁś ca samaye bhārgavariṣiḥ kare kapolaṁ datvā cintāparo vyavasthitaḥ; sa bodhisatvena tathāvidho dṛṣṭaḥ; uktaś ca: maharṣe kim arthaṁ kare kapolaṁ datvā cintāparas tiṣṭhasi iti; sa kathayati: mamāsminn āśramapade tālāḥ sauvarṇaiḥ puṣpaphalair āsan; te yathā paurāṇāḥ saṁvṛttāḥ iti; bodhisatvaḥ kathayati: maharṣe yasyānubhāvād etasminn āśramapade tālāḥ sauvarṇaiḥ puṣpaphalair āsan sa jīrṇāturamṛtasandarśanād udvigno vanaṁ saṁśṛtaḥ; yady asau jīrṇāturamṛtasandarśanād udvignas tapovanaṁ na saṁśṛto ’bhaviṣyat tasyaitad udyānam abhaviṣyat; ity evam ukto bhārgavariṣir bodhisatvaṁ nirīkṣitum ārabdhah; tato rūpaśobhāṁ śāntaṁ ca veṣaṁ dṛṣṭvā, ciraṁ nirīkṣya kutūhalajātaḥ kathayati: bhoḥ pravrajita mā haiva tvam eva saḥ; bodhisatvaḥ kathayati: maharṣe vyaktam etat; tato bhārgavena vismayotphulladṛṣṭinā bodhisatvas tatprathamata āsanenopanimantritaḥ puṣpaphalaiś ca; evaṁ pratisaṁmodito muhūrtam āsthāya kathayati: maharṣe kiyad dūram itaḥ kapilavastu nagaram iti; sa kathayati: dvādaśayojanānīti; bodhisatvaḥ saṁlakṣayati āsannam kapilavastunagaram, nātrāvasthānaṁ śreyaḥ; śākyāḥ paurāḥ saṁkṣobhaṁ kariṣyanti; yanv ahaṁ gaṅgām uttareyam iti",
    "san-mu-kd17:449": "Arrival at Rājagṛha and Bimbisāra’s meeting",
    "san-mu-kd17:450": "sa gaṅgām uttīryānupūrveṇa cārikāṁ caran rājagṛham anuprāptaḥ: kuśalo bhavan bodhisatvas teṣu teṣu śilpasthanākarmasthāneṣu karavīrapatrapuṭakaṁ kṛtvā śānteneryāpathena rājagṛhaṁ piṇḍāya praviṣṭaḥ; tasmiṁś ca samaye rājā biṁbisāra upariprāsādatalagataḥ; tenāsau dṛṣṭaḥ prāsādikena abhikramapratikrameṇa ālokitavyavalokitena saṁmiñjitaprasāritena saṅghāṭīcīvarapātradhāraṇena piṇḍapātam aṭan; dṛṣṭvā ca punar asyaitad abhavat: yāvantaḥ pravrajitasamāpannā rājagṛhe prativasanti, nāsti kasyacid evaṁrūpa īryāpathas tadyathāsya pravrajitasya; ātha cātra",
    "san-mu-kd17:451": "pravrajyāṁ kīrtayiṣyāmi cakṣuṣmān prāvrajad yathā |",
    "san-mu-kd17:452": "yathā mīmāṁsamāno ’sau pravrajyāṁ samarocayat |",
    "san-mu-kd17:453": "saṁbādho ’yaṁ gṛhāvāsa āvāso rajasām ayam |",
    "san-mu-kd17:454": "pravrajyābhyavakāśaś ca jñātvāyaṁ prāvrajat tathā ||",
    "san-mu-kd17:455": "pravrajitvā ’tha kāyena karma pāpaṁ pravarjayan |",
    "san-mu-kd17:456": "hitvā ca pāpikāṁ vācam ājīvaṁ paryaśodhayat ||",
    "san-mu-kd17:457": "tato rājagṛhaṁ gatvā magadhānāṁ purottamaḥ |",
    "san-mu-kd17:458": "piṇḍāya vyāharan nāthaḥ saṁprajānan pratismṛtaḥ ||",
    "san-mu-kd17:459": "prāsādasthas tam adrākṣīc chreṇiko magadhādhipaḥ |",
    "san-mu-kd17:460": "prasannacitto dṛṣṭvātha amātyān idam abravīt ||",
    "san-mu-kd17:461": "imaṁ bhavanta īkṣadhvam ākīrṇaṁ varalakṣaṇaiḥ |",
    "san-mu-kd17:462": "āroheṇa ca saṁpannaṁ yugamātraṁ ca paśyati ||",
    "san-mu-kd17:463": "nokṣiptacakṣur medhāvi nāyam ūnakuloditaḥ |",
    "san-mu-kd17:464": "rājadūtānusaṁyāntu vāsaṁ kvopagamiṣyati ||",
    "san-mu-kd17:465": "tataḥ saṁcoditā dūtā anvabadhnaṁś ca pṛṣṭhataḥ |",
    "san-mu-kd17:466": "bhikṣur gamiṣyati kvāyaṁ kutra vāsam upaiṣyati ||",
    "san-mu-kd17:467": "sa piṇḍapātaṁ carati ṣaḍbhir dvāraiḥ susaṁvṛtaḥ |",
    "san-mu-kd17:468": "kṣipraṁ pātraṁ pūrayati saṁprajānan pratismṛtaḥ ||",
    "san-mu-kd17:469": "piṇḍapātaṁ caritvātha niṣkramya nagarān muniḥ |",
    "san-mu-kd17:470": "pāṇḍavam abhisārayaty atra vāso bhaviṣyati ||",
    "san-mu-kd17:471": "jñātvā ca vāsopagatam eko dūta upāviśat |",
    "san-mu-kd17:472": "apare kṣipram āgamya rājña ārocayaṁs tataḥ ||",
    "san-mu-kd17:473": "eṣa bhikṣur mahārāja pāṇḍavasyopari sthitaḥ |",
    "san-mu-kd17:474": "āsīno vyāghraśābo vā siṁho vā girigahvare ||",
    "san-mu-kd17:475": "dūtānāṁ vacanaṁ śrutvā ratham āruhya pārthivaḥ |",
    "san-mu-kd17:476": "prāyāsīt kṣipram evāsāv amātyaiḥ parivāritaḥ ||",
    "san-mu-kd17:477": "āyānabhūmiṁ niryāya sa yānād avatīrya ca |",
    "san-mu-kd17:478": "padbhyāṁ samupasaṅkramya tathādrākṣīt tathāgatam ||",
    "san-mu-kd17:479": "rājā niṣadya saṁmodya kṛtvā saṁrañjanīṁ kathām |",
    "san-mu-kd17:480": "anuddhataṁ so ’paruṣam idam artham abhāṣata ||",
    "san-mu-kd17:481": "prathamotpatite bhikṣo yauvane samupasthite |",
    "san-mu-kd17:482": "evaṁtejoguṇopete bhaikṣacaryā na śobhate ||",
    "san-mu-kd17:483": "niveśanāni ramyāṇi nārīś ca samalaṅkṛtāḥ |",
    "san-mu-kd17:484": "dadāmi te varān bhogān jātiṁ pṛṣṭo vadātmanaḥ||",
    "san-mu-kd17:485": "santi rājan janapadāḥ pārśve himavato gireḥ |",
    "san-mu-kd17:486": "ākīrṇā dhanadhānyena kausalā iti viśrutāḥ ||",
    "san-mu-kd17:487": "ikṣvākavaḥ sūryagotrāḥ śākyās tatra nivāsinaḥ |",
    "san-mu-kd17:488": "kṣatriyṣ me kulaṁ rājan na kāmān prārthayāmy aham ||",
    "san-mu-kd17:489": "praśāsya hīmāṁ pṛthivīṁ saśailāṁ",
    "san-mu-kd17:490": "sasāgarāṁ sarvasamṛddharatnām |",
    "san-mu-kd17:491": "na yāti tṛptiṁ puruṣaḥ kadācit",
    "san-mu-kd17:492": "kāṣṭair nidāghe jvalano yathaiva ||",
    "san-mu-kd17:493": "vairaprasaṅgāṁs tu vadanti kāmān",
    "san-mu-kd17:494": "duruttarāsāranibhān narendra |",
    "san-mu-kd17:495": "duḥkhasya śokasya bhayasya cāpi",
    "san-mu-kd17:496": "mūlaṁ paraṁ prākṛtabuddhisevyān ||",
    "san-mu-kd17:497": "niṣkrāntamātreṇa mayā tu rājan",
    "san-mu-kd17:498": "kṛtā na kāmeṣv abhilāṣabuddhiḥ |",
    "san-mu-kd17:499": "vāntān kathaṁ tān punar ādadeyam",
    "san-mu-kd17:500": "bhayaṅkarān dharmasapatnabhūtān ||",
    "san-mu-kd17:501": "apyeva nānāśikharapravṛddhaḥ",
    "san-mu-kd17:502": "kampeta merur himavāṁś ca vātaiḥ |",
    "san-mu-kd17:503": "na tv eva buddhiṁ mama kāmavegā",
    "san-mu-kd17:504": "mokṣāśritāṁ kaṁpayituṁ samarthāḥ ||",
    "san-mu-kd17:505": "loko hy ayaṁ kāmanimagnavāhaḥ",
    "san-mu-kd17:506": "saṁsāracakre paribaṁbhramīti |",
    "san-mu-kd17:507": "trātāham asmīti narendra nānyaḥ",
    "san-mu-kd17:508": "taṁ mokṣayiṣyāmi mahābhayebhyaḥ ||",
    "san-mu-kd17:509": "kāmeṣv ādīnavaṁ jñātvā dṛṣṭvā nirvāṇaśāntatām |",
    "san-mu-kd17:510": "prahāṇāya gamiṣyāmi yatra me raṁsyate manaḥ ||",
    "san-mu-kd17:511": "rājñā biṁbisāreṇābhihitam: bhoḥ pravrajita anena vratena kiṁ prārthayase? kathayati: anuttarāṁ samyaksaṁbodhim; rājā kathayati: bhoḥ pravrajita yadā tvam anuttarāṁ samyaksaṁbodhim abhisaṁbuddhyethās tadāsmān api samanvāharethā iti; bodhisatvaḥ kathayati: evaṁ bhavatu samanvāhariṣyāmi; ityuktvā rājagṛhān niṣkrāntaḥ",
    "san-mu-kd17:512": "Hermitage of the sages",
    "san-mu-kd17:513": "gṛdhrakūṭasya nātidūre ṛṣīṇām āśramapadam; tatropasaṅkrāntaḥ; teṣāṁ cāravihāratayā dhyānaparo vyavasthitaḥ; yadā te ekapādā divasasya praharam avatiṣṭhante, bodhisatvo dvāv avatiṣṭhate; yadi te pañcatapaḥprayogeṇa divasasya praharam avatiṣṭhante, bodhisatvas tenāpi yogena dvāv avatiṣṭhate; tatas te vismayam āpannāḥ saṁjalpaṁ kartum ārabdhāḥ: mahān ayaṁ śramaṇa iti mahāśramaṇo mahāśramaṇa iti saṁjñā saṁvṛttā; bodhisatvena te pṛṣṭāḥ: bhavanto yūyam anena vratena kiṁ prārthayatha? tatraike kathayanti: śakratvam iti; apare kathayanti vayaṁ brahmatvam iti; anye kathayanti māratvam iti; bodhisatvaḥ saṁlakṣayati: punarāvartakā hy ete ṛṣaya unmārgapratipannā iti",
    "san-mu-kd17:514": "Ārāḍa Kālāma",
    "san-mu-kd17:515": "sa taṁ mārgaṁ nālam iti kṛtvā yenārāḍaḥ kālāmas tenopasaṅkrāntaḥ; upasaṅkramya ārāḍaṁ kālāmam idam avocat: sacet te ārāḍa aguru careyam ahaṁ bhavato ’ntike brahmacaryam iti;sa kathayati: na me āyuṣman gautamāguru; vihara tvaṁ yathāsukham iti; bodhisatvaḥ kathayati: kiyanto bhavatā ārāḍena dharmā adhigatāḥ? sa kathayati: yāvad evāyuṣman gautama ākiñcanyāyatanam; atha bodhisatvasyaitad abhavat: ārāḍasyāpi kālāmasya śraddhā, mamāpi śraddhā; ārāḍasyāpi kālāmasya vīryaṁ smṛtiḥ samādhiḥ prajñā, mamāpi vīryaṁ smṛtiḥ samādhiḥ prajñā; ārāḍena kālāmena iyanto dharmāḥ sākṣātkṛtāḥ yāvad eva ākiñcanyāyatanam; kasmād aham imān dharmān na sākṣātkariṣyāmi iti; atha bodhisatvas teṣām eva dharmāṇām aprāptānāṁ prāptaye anadhigatānaṁ adhigamāya asākṣātkṛtānāṁ sākṣātkriyāyai eko vyapakṛṣṭo ’pramatta ātāpī prahitātmā vyāhārṣīd; eko vyapakṛṣṭo ’pramatta ātāpī prahitātmā viharann acirād eva tān dharmān sākṣād akārṣīt; sākṣātkṛtvā ca punas tān dharmān yenārāḍaḥ kālāmas tenopasaṅkrāntaḥ; upasaṅkramya ārāḍaṁ kālāmam idam avocat: nanu bhavatā ārāḍena ime dharmāḥ svayam abhijñayā sākṣātkṛtā yāvad evākiñcanyāyatanam; sa evam āha: tathyaṁ mayā gautama ime dharmāḥ sākṣātkṛtā yāvad evākiñcanyāyatanam; bodhisatvaḥ kathayati: mamāpy āyuṣman ārāḍa ime dharmāḥ svayam abhijñayā sākṣātkṛtā yāvad evākiñcanyāyatanam iti; tarhy āyuṣman gautama yāvat tava tāvan mama; yāvan mama tāvat tava; ehy āvām ubhāv apīmaṁ gaṇaṁ parikarṣāvaḥ; asmīṁś cārthe āvāṁ samasamau sāmānyaprāptau; athārāḍaḥ kālāmo bodhisatvasya pūrvācārya eva san bodhisatvaṁ paramayā mānanayā mānitavān; paramayā pūjanayā pūjitavān; parameṣu cāsya pratyayeṣu āttamanāś cābhūd abhirāddhaś ca; atha bodhisatvasyaitad abhavat: ayaṁ mārgo nālaṁ jñānāya, nālaṁ darśanāya, nālam anuttarāyai samyaksaṁbodhaye",
    "san-mu-kd17:516": "Udraka Rāmaputra",
    "san-mu-kd17:517": "atha bodhisatvas taṁ mārgaṁ nālam iti viditvā yenodrako rāmaputras tenopasaṅkrāntaḥ; upasaṅkramyodrakaṁ rāmaputram idam avocat: sacet te udraka aguru careyam ahaṁ tavāntike brahmacaryam; na me āyuṣman gautamāguru; vihara tvaṁ yathāsukhaṁ; kiyanto bhavatā udrakeṇa dharmāḥ sākṣātkṛtāḥ? yāvad evāyuṣman gautama naivasaṁjñānāsaṁjñāyatanam; bodhisatvasyaitad abhavat: udrakasya rāmaputrasya śraddhā; mamāpi śraddhā; udrakasya rāmaputrasya vīryaṁ smṛtiḥ samādhiḥ prajñā; mamāpi vīryaṁ smṛtiḥ samādhiḥ prajñā; udrakeṇa rāmaputreṇa iyanto dharmāḥ sākṣātkṛtā yāvad eva naivasaṁjñānāsaṁjñāyatanam; kasmād aham imān dharmān na sākṣātkariṣyāmi iti; atha bodhisatvas teṣām eva dharmāṇām aprāptānāṁ prāptaye anadhigatānām adhigamāya asākṣātkṛtānāṁ sākṣātkriyāyai eko vyapakṛṣṭo ’pramatta ātāpī prahitātmā vyāhārṣīt; eko vyapakṛṣṭo ’pramatta ātāpī prahitātmā viharann acirād eva tān dharmān sākṣādakārṣīt; sākṣātkṛtvā ca punas tān dharmān yenodrako rāmaputras tenopasaṅkrāntaḥ; upasaṅkramyodrakaṁ rāmaputram idam avocat: nanu bhavatā udrakeṇa ime dharmāḥ svayam abhijñayā sākṣātkṛtā yāvad eva naivasaṁjñānāsaṁjñāyatanam? tathyam; mayā āyuṣman gautama ime dharmāḥ sākṣātkṛtā yāvad eva naivasaṁjñānāsaṁjñāyatanam; bodhisatvaḥ kathayati: mayāpy āyuṣmann udraka ime dharmāḥ svayam abhijñayā sākṣātkṛtā yāvad eva naivasaṁjñānāsaṁjñāyatanam iti; tarhy āyuṣman gautama yāvat tava tāvan mama; yāvan mama tāvat tava; ehy āvām ubhāv apīmaṁ gaṇaṁ parikarṣāvaḥ; asmiṁś cārthe āvāṁ samasamau sāmānyaprāptau; athodrako rāmaputro bodhisatvasya pūrvācārya eva san taṁ paramayā mānanayā mānitavān; paramayā pūjanayā pūjitavān; parameṣu cāsya pratyayeṣv āttamanāś cābhūd abhirāddhaś ca; atha bodhisatvasya etad abhavat: ayam api mārgo nālaṁ jñānāya, nālaṁ darśanāya nālam anuttarāyai samyaksaṁbodhaye; atha bodhisatvas tam api mārgaṁ nālam iti kṛtvā prakrāntaḥ",
    "san-mu-kd17:518": "The river Nairañjanā",
    "san-mu-kd17:519": "rājā śuddhodanaḥ putraśokābhibhūto nityam eva bodhisatvaṁ samanveṣaṇāya dūtān preṣayati; tena śrutaṁ yathā siddhārthaṁ kumāra udrakeṇa rāmaputreṇa sārdhaṁ vihṛtya rājagṛhān niṣkrānto upasthāyakavirahitaḥ paribhramatīti; śrutvā trīṇy upasthāyakānāṁ śatāni preṣitāni; devadṛśe nagare suprabuddhena śākyenaivam eva śrutam; tenāpi dve upasthāyakaśate preśite iti; tatra bodhisatvaḥ pañcabhir upasthāyakaśataiḥ parivṛtas tapovane paribhramati; sa saṁlakṣayati: tapovanādhyācaraṇam ākīrṇavihāratā ca nālam amṛtādhigamāya; yanv ahaṁ pañcopasthāyakān gṛhītvā pariśiṣṭān preṣayeyam iti; tena mātṛpakṣād dvau gṛhītau, pitṛpakṣāt trayaḥ; te tasyopasthānaṁ kurvanti; atha bodhisatvaḥ pañcabhir upasthāyakaiḥ parivṛto gayādakṣiṇena yenorubilvāsenāyanīgrāmakas tena cārikāṁ prakrāntaḥ; sa itaś cāmutaś ca paribhramann adrākṣīd ramaṇīyaṁ pṛthivīpradeśam, prāsādikaṁ vanaṣaṇḍam, nadīṁ ca nairañjanāṁ śītalasyandanāṁ sasikatāṁ sūpatīrthāṁ haritaśādvalavistīrṇakūlāṁ nānāvṛkṣopaśobhitāṁ ramaṇīyāṁ; dṛṣṭvā ca punar asyaitad abhavat: ramaṇīyo batāyaṁ pṛthivīpradeśaḥ, prāsādikaṁ ca vanaṣaṇḍam, nadī ca nairañjanā śītalasyandanā sasikatā sūpatīrthā haritaśādvalavistīrṇakūlā nānāvṛkṣopaśobhitā ramaṇīyā; aho bata prahāṇārthinā kulaputreṇemaṁ vanaṣaṇḍam niśritya prahāṇaṁ praṇidhātuṁ yuktam; ahaṁ ca prahāṇenārthī; yanv aham imaṁ vanaṣaṇḍaṁ niśritya prahāṇaṁ praṇidadhyām iti",
    "san-mu-kd17:520": "Self-tortures and fastings",
    "san-mu-kd17:521": "atha bodhisatvas taṁ vanaṣaṇḍam abhyavagāhyānyatarad vṛkṣamūlaṁ niśritya danteṣu dantān ādhāya, jihvāgraṁ tāluni pratiṣṭhāpya, cetasā cittam abhigṛhṇāty abhinipīḍayaty abhisantāpayati; tasya cetasā cittam abhigṛhṇato ’bhinipīḍayato ’bhisantāpayataḥ sarvaromakūpebhyaḥ svedo muktaḥ; tadyathā balavān puruṣo durbalataraṁ puruṣaṁ udbāhukaṁ gṛhītvā abhinigṛhṇīyād abhinipīḍayed abhisantāpayet, tasya romakūpebhyaḥ svedo mucyeta; evam eva bodhisatvasya tasmin samaye danteṣu dantān ādhāya jihvāgraṁ tāluni pratiṣṭhāpya cetasā cittam abhinigṛhṇato ’bhinipīḍayato ’bhisantāpayataḥ sarvaromakūpebhyaḥ svedo muktaḥ; ārabdhaṁ cāsya vīryaṁ bhavaty asaṁlīnaṁ, prasrabdhaḥ kāyo bhavaty asaṁrabdhaṁ, upasthitā smṛtir bhavaty asaṁmūḍhā, samāhitaṁ cittaṁ bhavaty ekāgram; evaṁrūpāṁ bodhisatvasya duḥkhāṁ tīvrāṁ kharāṁ kaṭukām amanāpāṁ vedanāṁ vedayataś cittaṁ na paryādāya tiṣṭhati; yathāpitad bhāvitatvāt kāyasya; tasyaitad abhavat: yanv ahaṁ bhūyasyā mātrayā vyādhmātakāni dhyānāni dhyāyeyam iti; bhūyasyā mātrayā vyādhmātakāni dhyānāni dhyātum ārabdhaḥ; sa vyādhmātakāni dhyānāni dhyāyan, mukhe nāsikāyāṁ cāśvāsapraśvāsān saṁniruṇaddhi; tasya mukhe nāsikāyāṁ cāśvāsapraśvāseṣu saṁniruddheṣv atyarthaṁ tasmin samaye śirasi śirovedanā vartante; tadyathā balavān puruṣo durbalatarasya puruṣasya dṛḍhena vāratrakeṇa dāmnā śirasy āmreḍakam dadyāt, tasyātyarthaṁ śirasi śirovedanā varteran; evam eva bodhisatvasya vyādhmātakāni dhyānāni dhyāyato ’tyarthaṁ śirasi śirovedanā vartante; ārabdhaṁ cāsya vīryaṁ bhavaty asaṁlīnam; prasrabdhaṁ kāyo bhavaty asaṁrabdhaḥ; upasthitā smṛtir bhavaty asaṁmūḍhā; samāhitaṁ cittaṁ bhavaty ekāgram; evaṁrūpāṁ bodhisatvasya duḥkhāṁ tīvrāṁ kharāṁ kaṭukām amanāpāṁ vedanām vedayataś cittaṁ na paryādāya tiṣṭhati; yathāpitad bhāvitatvāt kāyasya; tasyaitad abhavat: yanv ahaṁ bhūyasyā mātrayā vyādhmātakāni dhyānāni dhyāyeyam iti; tad bhūyasyā mātrayā vyādhmātakāni dhyānāni dhyātum ārabdhaḥ; sa vyādhmātakāni dhyānāni dhyāyan mukhe nāsikāyāṁ cāśvāsapraśvāsān saṁniruṇaddhi; tasya mukhe nāsikāyāṁ cāśvāsapraśvāseṣu saṁniruddheṣu atyarthaṁ tasmin samaye",
    "san-mu-kd17:522": "Here there is a gap of about one leaf due to an error of the scribe. The Tib. Transl. That covers this gap has been reproduced below in facsimile, as the Appendix.",
    "san-mu-kd17:523": "kukṣau kukṣivedanā vartante; tadyathā goghātako vā goghātakāntevāsī vā tīkṣṇayā gokartanyā gokukṣiṁ pāṭayet, tasyātyarthaṁ kukṣau kukṣivedanā varteran; evam eva bodhisatvasya tasmin samaye vyādhmātakāni dhyānāni dhyāyato ’tyarthaṁ tasmin samaye kukṣau kukṣivedanā vartante; ārabdhaṁ cāsya vīryaṁ bhavaty asaṁlīnam, prasrabdhaḥ kāyo bhavaty asaṁrabdhaḥ, upasthitā smṛtir bhavaty asaṁmūḍhā, samāhitaṁ cittaṁ bhavaty ekāgram; evaṁrūpāṁ bodhisatvasya duḥkhāṁ tīvrāṁ khāraṁ kaṭukām amanāpāṁ vedanāṁ vedayataś cittaṁ na paryādāya tiṣṭhati yathāpitad bhāvitatvāt kāyasya; tasyaitad abhavat: yanv ahaṁ bhūyasyā mātrayā vyādhmātakāni dhyānāni dhyāyeyam iti; sa bhūyasyā mātrayā vyādhmātakāni dhyānāni dhyātum ārabdhaḥ; vyādhmātakāni dhyānāni dhyāyan mukhe nāsikāyāṁ cāśvāśapraśvāsān saṁniruṇaddhi; tasya mukhe nāsikāyāṁ cāśvāsapraśvāseṣu saṁniruddheṣv atyarthaṁ tasmin samaye kāye kāyaparidāhā vartante; tadyathā dvau balavattarau puruṣau durbalataraṁ puruṣam udbāhukaṁ gṛhītvā aṅgārakarṣyām upanāmayete, tasyātyarthaṁ kāye kāyaparidāhā varteran; evam eva bodhisatvasya vyādhmātakāni dhyānāni dhyāyato ’tyarthaṁ tasmin samaye kāye kāyaparidāhā vartante; ārabdhaṁ cāsya vīryaṁ bhavaty asaṁlīnam; prasrabdhaḥ kāyo bhavaty asaṁrabdhaḥ; upasthitā ca smṛtir bhavaty asaṁmūḍhā; samāhitaṁ cittaṁ bhavaty ekāgram; evaṁrūpāṁ bodhisatvasya duḥkhāṁ tīvrāṁ kharāṁ kaṭukām amanāpāṁ vedanāṁ vedayataś cittaṁ na paryādāya tiṣṭhati yathāpitad bhāvitatvāt kāyasya; tasyaitad abhavat: yanv ahaṁ sarveṇa sarvam anāhāratāṁ pratipadyeya iti",
    "san-mu-kd17:524": "Offer of the devatās",
    "san-mu-kd17:525": "atha saṁbahulā devatā bodhisatvasya cetasā cittam ājñāya yena bodhisatvas tenopasaṅkrāntāḥ; upasaṅkramya bodhisatvam idam avocan: sacet tvaṁ mārṣa mānuṣyakeṇāhāreṇārttīyase jehrīyasi vitarasi vijugupsase, vayaṁ te sarvaromakūpeṣu divyam ojaḥ kāye upasaṁharāmaḥ; tat tvam āsādaya iti; atha bodhisatvasyaitad abhavat: ahaṁ cen manuṣyāṇām anāhāratāṁ pratijānīyām, devatāś ca me sarvaromakūpeṣu divyam ojaḥ kāye upasaṁhareyuḥ, tac cāthaṁ svīkuryām, tan mama syān mṛṣā; yan mama syān mṛṣā tan mama syān mithyādṛṣṭiḥ; mithyādṛṣṭipratyayaś ca punar ihaike satvāḥ kāyasya bhedāt paraṁ maraṇād apāyadurgativinipātaṁ narakeṣūpapadyante; yanv ahaṁ devatānāṁ vacanaṁ sarveṇa sarvaṁ pratyākhyāyālpaṁ stokaṁ katipayaṁ parīttam āhāram āhareyam; yadi vā mudgayūṣeṇa yadi vā kulutthayūṣeṇa yadi vā hareṇukāyūṣeṇa iti",
    "san-mu-kd17:526": "New Strivings",
    "san-mu-kd17:527": "atha bodhisatvasya tasmin samaye devatānāṁ vacanaṁ sarveṇa sarvaṁ pratyākhyāyālpaṁ stokaṁ katipayaṁ parīttam āhāram āharataḥ sarvāṇy aṅgapratyaṅgāni mlānāny abhūvan; saṁmlānāni kṛśāni alpamāṁsāni; tadyathā asītakaparvāṇi vā kālakāparvāṇi vā mlānāni bhavanti; saṁmlānāni kṛśāny alpamāṁsāni; evam eva tasmin samaye bodhisatvasya alpaṁ stokaṁ katipayaṁ parīttam āhāram āharataḥ śirasi śirastvak mlānābhūt; saṁmlānā saṅkucitā saṁparpaṭakajātā; tadyathā alābūr vṛntāc chinnā mlānāvatiṣṭhate; saṁmlānā saṅkucitā saṁparpaṭakajātā; evam eva bodhisatvasya tasmin samaye alpaṁ stokaṁ katipayaṁ parīttam āhāram āharataḥ śirasi śirastvak mlānābhūt; saṁmlānā saṅkucitā saṁparpaṭakajātā; ārabdhaṁ cāsya vīryaṁ bhavaty asaṁlīnam; prasrabdhaḥ kāyo bhavaty asaṁrabdhaḥ; upasthitā smṛtir bhavaty asaṁmūḍhā; samāhitaṁ cittaṁ bhavaty ekāgram; evaṁrūpāṁ bodhisatvasya tasmin samaye ātmopasaṅkramikāṁ duḥkhāṁ tīvrāṁ kharāṁ kaṭukām amanāpāṁ vedanāṁ vedayataś cittaṁ na paryādāya tiṣṭhati; yathāpitad bhāvitatvāt kāyasya; tasyālpaṁ stokaṁ katipayaṁ parīttam āhāram āharataḥ akṣṇor akṣitārake apagate gaṁbhīre gaṁbhīrānugate dūrānugate dūrānu praviṣṭe; apīdānīm uddhṛte iva khyāyete; tadyathā gaṁbhīrodake udapāne udakatārakā apagatā bhavanti; atyapagatā gaṁbhīrā gaṁbhīrānugatā dūrānupraviṣṭā apīdānīm ākhyāyikābhiḥ śrūyante; evam eva tasmin samaye bodhisatvasyālpaṁ stokaṁ katipayaṁ parīttam āhāram āharata akṣṇor akṣitārake apagate abhūtām; atyapagate gaṁbhīre gaṁbhīrānugate dūrānupraviṣṭe; apīdānīm uddhṛte iva khyāyete; ārabdhaṁ cāsya vīryaṁ bhavaty asaṁlīnam; prasrabdhaḥ kāyo bhavaty asaṁrabdhaḥ; upasthitā smṛtir bhavaty asaṁmūḍhā; samāhitaṁ cittaṁ bhavaty ekāgram; evaṁrūpāṁ bodhisatvasya tasmin samaye ātmopakramikāṁ duḥkhāṁ tīvrāṁ kharāṁ kaṭukām amanāpāṁ vedanāṁ vedayataś cittaṁ na paryādāya tiṣṭhati, yathāpitad bhāvitatvāt kāyasya; tasmin samaye alpaṁ stokaṁ katipayaṁ parīttam āhāram āharataḥ pārśukāntarāṇy unnatāvanatāny abhūvan; tadyathā dvivarṣatrivarṣapraticchannāyās tṛṇaśālāyā gopānasyā unnatāvanatā bhavanti; evam eva tasmin samaye bodhisatvasya alpaṁ stokaṁ katipayaṁ parīttam āhāram āharataḥ pārśukāntarāṇy unnatāvanatāny abhūvan; ārabdhaṁ cāsya vīryaṁ bhavaty asaṁlīnam; prasrabdhaḥ kāyo bhavaty asaṁrabdhaḥ; upasthitā smṛtir bhavaty asaṁmūḍhā; samāhitaṁ cittaṁ bhavaty ekāgram; evaṁrūpāṁ bodhisatvasya tasmin samaye ātmopakramikāṁ duḥkhāṁ tīvrāṁ kharāṁ kaṭukām amanāpāṁ vedanāṁ vedayataś cittaṁ na paryādāya tiṣṭhati; atha bodhisatvasya alpaṁ stokaṁ katipayaṁ parīttam āhāram āharataḥ pṛṣṭhavaṁśo ’bhūt tadyathā vartanāveṇī; āniṣādo ’bhūt tadyathā uṣṭrapadam; sa ekadā utthāsyāmīty avāṅmukhaḥ patati; ekadā niṣatsyāmīty uttānamukhaḥ patati; sa pūrvaṁ kāyaṁ parigṛhya paścimakaṁ kāyaṁ saṁsthāpayati; paścimakaṁ kāyaṁ saṁparigṛhya pūrvakaṁ kāyaṁ saṁsthāpayati; sa ubhābhyāṁ pāṇibhyāṁ kāyam āmārṣṭi; parāmārṣṭi; tasyobhābhyāṁ pāṇibhyāṁ kāyam āmārjataḥ parimārjato ’pīdānīṁ pratimūlāni romāṇi pṛthivyāṁ śīryante; tasyaitad abhavat: ayam api mārgo nālaṁ jñānāya, nālaṁ darśanāya, nālam anuttarāyai samyaksaṁbodhaya iti; atha tisro devatā yena bodhisatvas tenopasaṅkrāntāḥ; tatraikā evam āha: kṛṣṇaḥ śramaṇo gautama iti: dvitīyā evam āha: naiṣa kṛṣṇo ’pi tu śyāma iti; tṛtīyā evam āha: naiṣa kṛṣṇo nāpi śyāmo ’pi tu madguracchavir iti; bodhisatvasya yā sā śubhā varṇanibhā sā sarveṇa sarvam antarhitābhūt",
    "san-mu-kd17:528": "The three similes",
    "san-mu-kd17:529": "atha bodhisatvasya tasmin samaye aśrutapūrvās tisra upamāḥ pratibhātāḥ; 1) tadyathā ārdraṁ kāṣṭhaṁ sasnehaṁ jala upanikṣiptaṁ syād ārāt sthalāt; atha puruṣa āgacched agnyarthī agnigaveṣī; sa tatrādharāraṇyām uttarāraṇiṁ pratiṣṭhāpya abhimathnan na bhavyo ’gniṁ saṁjanayituṁ, tejaḥ prāviṣkartum; evam eva tad bhavati yathāpitad ārdrāt kāṣṭhāt sasnehāt; evam eva ye kecic chramaṇā vā brāhmaṇā vā kāmeṣu na kāyena cittena vā vyapakṛṣṭā viharanti, teṣāṁ yaḥ kāmeṣu kāmacchandaḥ kāmasnehaḥ kāmapremā kāmālayaḥ kāmaniyantrī kāmādhyavasānaṁ sa teṣāṁ cittaṁ paryādāya tiṣṭhati; evam eva tad bhavati yathāpitat kāyena cittena vāvyapakṛṣṭānāṁ viharatām; kiṁ cāpi te imām evaṁrūpāṁ ātmopakramikāṁ duḥkhāṁ tīvrāṁ kharāṁ kaṭukām amanāpāṁ vedanāṁ vedayanti; atha ca punas te nālaṁ jñānāya, nālaṁ darśanāya, nālam anuttarāyai samyaksaṁbodhaye iti; iyaṁ tatra bodhisatvasya tasmin samaye prathamā aśrutapūrvā upamā pratibhātā; 2) tadyathā ārdraṁ kāṣṭhaṁ sasnehaṁ sthala upanikṣiptaṁ syād ārāt jalāt; atha puruṣa āgacched agnyarthī agnigaveṣī; sa tatrādharāraṇyām uttarāraṇiṁ pratiṣṭhāpyābhimathnan na bhavyo ’gniṁ saṁjanayitum, tejaḥ prāviṣkartum; evam etad bhavati yathāpitad ārdrāt kāṣṭhāt sasnehāt; evam eva ye kesic chramaṇā vā brāhmaṇā vā kāmeṣu kāyena vyapakṛṣṭā viharanti, na tu cittena teṣāṁ tatra yaḥ kāmeṣu kāmacchandaḥ kāmapremā kāmālayaḥ kāmaniyantrī, kāmādhyavasānaṁ sa teṣāṁ cittaṁ paryādāya tiṣṭhati; kiṁcāpi te imām evaṁrūpām ātmopakramikāṁ duḥkhāṁ tīvrāṁ kharāṁ kaṭukām amanāpāṁ vedanāṁ vedayanti; atha ca punas te nālaṁ jñānāya; nālaṁ darśanāya, nālam anuttarāyai samyaksaṁbodhaye iti; iyaṁ tatra bodhisatvasya tasmin samaye dvitīyā aśrutapūrvā upamā pratibhātā; 3) tadyathā śuṣkaṁ kāṣṭhaṁ koṭaraṁ niḥsnehaṁ sthala upanikṣiptaṁ syād ārāj jalāt; atha puruṣa āgacched agnyarthī, agnigaveṣī; sa tatrādharāraṇyām uttarāraṇiṁ pratiṣṭhāpyābhimathnan bhavyo ’gniṁ sañjanayituṁ tejaḥ prāviṣkartum; evam etad bhavati yathāpitat śuṣkāt kāṣṭhāt koṭarāt; evam eva ye kecic chramaṇā vā brāhmaṇā vā kāyena vyapakṛṣṭā viharanti cittena ca, teṣāṁ yaḥ kāmeṣu kāmacchandaḥ kāmasnehaḥ kāmapremā kāmālayaḥ kāmaniyanti kāmādhyavasānaṁ sa teṣāṁ cittāṁ na paryādāya tiṣṭhati; kiṁcāpi te na imām evaṁrūpām ātmopakramikāṁ duḥkhāṁ tīvrāṁ kharāṁ amanāpāṁ vedanāṁ vedayante; atha ca punas te alaṁ jñānāya alaṁ darśanāya, alam anuttarāyai samyaksaṁbodhaye iti; iyaṁ tatra bodhisatvasya tasmin samaye tṛtīyā aśrutapūrvā upamā pratibhātā; yanv aham ekatilaphalam āhāram āhareyam iti; sa ekaṁ tilaphalam āhāram āharati; na tāvad dvitīyaṁ yāvad asya tad ojaḥ kāyān na vigataṁ bhavati; tasyaikaṁ tilam āhāram āharataḥ sutarām aṅgapratyaṅgāni parikṣīṇāni, yathā ekaṁ tilam, ekaṁ taṇḍulam, ekaṁ kolam, ekaṁ kulattham, ekaṁ māṣam, ekaṁ mudgaṁ",
    "san-mu-kd17:530": "Reaction of Śuddhodana and others",
    "san-mu-kd17:531": "tāṁ duṣkaracaryāvasthāṁ śrutvā rājā śuddhodanaḥ ardhatṛtīyāni vārtāvāhakaśatāni preṣayati; suprabuddho ’pi rājā ardhatṛtīyāni; tayoḥ pratidivasaṁ muhur muhur vārtāṁ kathayanti: bodhisatva īdṛśīṁ duṣkaracaryāṁ carati; ekaṁ tilam āhāram āharati; ekaṁ taṇḍulam, ekaṁ kolam, ekaṁ kulattham, ekaṁ māṣam, ekaṁ mudgam; darbhasaṁstare ca śayyāṁ kalpyati; iti śrutvā rājā śuddhodanaḥ putraśokābhibhūto bhūyasyā mātrayā bāṣpopatapyamānahṛdayo ’śruparyākulekṣaṇaḥ santapyate; darbhasaṁstare ca śayyāṁ kalpayati; sārdham antaḥpureṇa yaśodharā devī bhartus tadavasthāṁ pratiśrutya bhartṛśokābhibhūtā bāṣpārdravadanā vinirmuktamālyābharaṇā viṣaṇṇā duṣkaraṁ carati; ekaṁ tilam āhāram āharati; ekaṁ taṇḍulam, ekaṁ kolam, ekaṁ kulattham, ekaṁ mudgam; tṛṇasaṁstare ca śayyāṁ kalpayati; tasyāḥ sa garbho layaṁ gataḥ; rājñā śuddhodanena śrutam; sa saṁlakṣayati: yadi yaśodharā pratidivasaṁ bodhisatvasya vārtāṁ śṛṇoti sthānam etad vidyate yad bhartṛśokābhyāhatā anayā duṣkaracaryayā garbhaṁ na dhārayiṣyati; prāṇair vā viyokṣyate; tad upāyasaṁvidhānaṁ kartvayaṁ yena yaśodharāyā bodhisatvavārtāṁ na kaścit kathayati iti viditvā rājñā śuddhodanena sarvāntaḥpurajanaḥ kriyākāraṁ kārito na kenacit bodhisatvavārtā yaśodharāyā arocayitavyā iti; vārtāsaṁcārakāś ca samanuśiṣṭāḥ, māṁ muktvā na kasyacid bodhisatvavārtā nivedayitavyeti; śrutvāpi svayaṁ vārtāṁ yaśodharāpekṣayā antarnigūḍhasantāpo ’nyathāntaḥpurajanaṁ vipralaṁbhayati, yaṁ śrutvā yaśodharā devī prāṇān sandhārayati",
    "san-mu-kd17:532": "Unpalatable food",
    "san-mu-kd17:533": "atha bodhisatvasyaitad abhavat: ayam api mārgo nālaṁ jñānāya, nālaṁ darśanāya, nālam anuttarāyai samyaksaṁbodhaye; yanv ahaṁ paramavikṛtam āhāram āhareyam iti; sa paramavikṛtabhojanam āhāram āharati; tatredaṁ paramavikṛtabhojanam; ye te vatsakā acirajātakā mātus stanyena yāpayanti teṣām uccāraprasrāvaḥ; tāvac ca na dvitīyam āhāram āharati, yāvad asya tad ojaḥ kāyān na vigataṁ bhavati; dvitīye tu vigate dvitīyam āhāram āharati; mahāśmaśānaṁ ca gatvā mṛtakaḍebaraṁ śirasy upanidhāya dakṣiṇena pārśvena śayyāṁ kalpayati pāde pādam ādhāyālokasaṁjñī smṛtaḥ saṁprajānan utthānasaṁjñām eva manasi kurvānaḥ",
    "san-mu-kd17:534": "Village girls and boys",
    "san-mu-kd17:535": "apīdānīm grāmakumārakā grāmakumārikāś cāgamyāsyobhayoḥ karṇasrotasos tūlikā āsārayanty api prasārayanty api; ubhayoḥ karṇasrotasor evaṁ cāhuḥ, pāṁsupiśācakaṁ bata paśyāmaḥ, pāṁsupiśācakaṁ bata paśyāmaḥ iti; apīdānīṁ pāṁsum api kṣipanti, loṣṭam api, śarkarām api; nābhijānāti bodhisatvas teṣāṁ grāmakumārakāṇāṁ grāmakumārikāṇāṁ vā antike praduṣṭaṁ cittam utpādayituṁ, pāpikāṁ vā vācaṁ niścārayitum; evaṁrūpāṇi bodhisatvasya duṣkarāṇi carataḥ etad abhavat: ye kecid duḥkhaprahāṇayogam anuyuktā viharanti sarve te etāvan nāta uttareṇa; ato bhūyas so ’pi mārgo nālaṁ jñānāya, nālaṁ darśanāya, nālam anuttarāyai samyaksaṁbodhaye iti; ārabdhaṁ cāsya vīryaṁ bhavaty asaṁlīnam; prasrabdhaḥ kāyo bhavaty asaṁrabdhaḥ; upasthitā smṛtir bhavaty asaṁmūḍhā; samāhitaṁ cittaṁ bhavaty ekāgram; tasyaitad abhavat: katamo ’sau mārgaḥ alaṁ jñānāya, alaṁ darśanāya, alam anuttarāyai samyaksaṁbodhaye iti; tasyaitad abhavat: abhijānāmy ahaṁ pituḥ śuddhodanasya niveśane karmāntān anusaṅgamya jambūcchāyāyāṁ niṣadya viviktaṁ kāmair viviktaṁ pāpakair akuśalair dharmaiḥ savitarkaṁ savicāraṁ vivekajaṁ prītisukhaṁ prathamaṁ dhyānam upasaṁpadya vihartum; syāt sa mārgaḥ, syāt pratipad alaṁ jñānāya, alaṁ darśanāya, alam anuttarāyai samyaksaṁbodhye; sa tu mayā na sukaram utpādayituṁ yathāpitat kṛśena durbalenāplasthāmena; yanv ahaṁ yathāsukham āśvasyāṁ yathāsukhaṁ praśvasyāṁ, yathāsukham audāram āhāram āhareyam odanakulmāṣān; sarpistailābhyāṁ gātrāṇi mrakṣayeyam; sukhodakena ca kāyaṁ pariṣiñceyam iti; sa yathāsukham āśvasiti, yathāsukhaṁ praśvasiti; audārikam āhāram āharaty odanakulmāṣān; sarpistailābhyāṁ gātrāṇi mrakṣayati; sukhodakena ca kāyaṁ pariṣiñcati",
    "san-mu-kd17:536": "The five attendants desert",
    "san-mu-kd17:537": "atha teṣāṁ pañcānām upasthāyakānām etad abhavat: ayaṁ bhavantaḥ śramaṇo gautamaḥ śaithilikaḥ saṁvṛtto, bāhuliko bahulājīvaḥ, prahāṇavibhrānto ya eṣa idānīm audārikam āhāram āharaty odanakulmāṣān; sarpistailābhyāṁ gātrāṇi mrakṣayati; sukhodakena kāyaṁ pariṣiñcati; na śakyam anenādhunā kiṁcid adhigantum; iti viditvā bodhisatvam apahāya prakrāntāḥ, anupūrveṇa vārāṇasīṁ gatvā ye loke arhantas tān uddiśya pravrajitāḥ; te pañca samagrāḥ sahitāḥ saṁmodamānā avivadamānā ṛṣivadane viharanti mṛgadāve iti pañcakāḥ pañcakā iti saṁjñā saṁvṛttā",
    "san-mu-kd17:538": "Nandā and Nandabalā",
    "san-mu-kd17:539": "bodhisatvo ’py anupūrveṇa kāyasya sthāmaṁ ca balaṁ ca viryaṁ ca saṁjanayya anupūrveṇa senāyanīgrāmaṁ gataḥ; tatra seno nāma grāmikaḥ; tasya dve duhitarau nandā ca nandabalā ca; tābhyāṁ śrutam: śākyānāṁ kumāra utpanno ’nuhimavatpārśve nadyā bhāgīrathyās tīre kapilasya ṛṣer āśramapadasya nātidūre: sa brāhmaṇair naimittikair vipañcanakair vyāktṛaḥ rājā bhaviṣyati cakravartī; sa cābhirūpo darśanīyaḥ prāsādikaḥ sarvalakṣaṇasaṁpannaḥ sarvajanamanoharaḥ; yā nārī dvādaśavarṣāṇi idam evaṁrūpaṁ vrataṁ samādāya vartate tasyā asau bhartā bhavati iti; puruṣābhiprāyo mātṛgrāmaḥ; tābhyāṁ dvādaśavārṣikaṁ vrataṁ taptam; tasya samāptau ṣoḍaśaguṇitaṁ madhupāyasaṁ tapaḥparikhinnāya ṛṣaye pratipādyate āgantukāya iti śrutvā ca punas tābhyāṁ gosahasraṁ dohayitvā tad eva gosahasraṁ pāyitam; tatas tad eva gosahasraṁ dohayitvā pañcaśatāni pāyitāni; tatas tāni pañcaśatāni dohayitvā tāny eva pañcaśatāni pāyitāni; tataḥ tāni pañcaśatāni dohayitvā ardhatṛtīyāni śatāni pāyitāni; tatas tāny ardhatṛtīyāni śatāni dohayitvā tāny evārdhatṛtīyāni śatāni pāyitani; tatas tāny ardhatṛtīyāni śātāni dohayitvā pañcaviṁśatyuttaram śataṁ pāyitam; tatas tat pañcaviṁṣatyuttaraṁ śataṁ dohayitvā tad eva pañcaviṁśatyuttaraṁ śataṁ pāyitam; tataḥ tat pañcaviṁśatyuttaraṁ śataṁ dohayitvā triṣaṣṭiḥ pāyitā; tatas tāṁ triṣaṣṭiṁ dohayitvā saiva triṣaṣṭiḥ pāyitā; tatas tāṁ triṣaṣṭiṁ dohayitvā dvātriṁśat pāyitā; tatas tā dvātriṁśat dohayitvā tā eva dvātriṁśat pāyitāḥ; tatas tā dvātriṁśat dohayitvā ṣoḍaśa pāyitāḥ; tatas tāḥ ṣoḍaśa dohayitvā tā eva ṣoḍaśa pāyitāḥ; tatas tāḥ ṣodaśa dohayitvā aṣṭau pāyitāḥ; tatas tā aṣṭau dohayitvā tā evāṣṭau pāyitāḥ; tatas tā aṣṭau dohayitvā sphaṭikamayyāṁ sthālyāṁ ṣoḍaśaguṇitaṁ madhupāyasaṁ sādhayitum ārabdhāḥ; śuddhāvāsakāyikā devāḥ saṁlakṣayanti; bodhisatvaḥ idaṁ pāyasaṁ bhuktvā adyaivānuttaraṁ jñānam adhigamiṣyati; tatas tejaupasaṁhāraḥ kartavya iti taiḥ sadyobalā oṣadhayaḥ prakṣiptāḥ; tatra ca kṣīre saṁparivartamāne cakrasvastikanandyāvartāni cihnāni dṛśyante; tatra ca upago nāmājīvakaḥ paribhramaṁs taṁ pradeṣam anuprāptaḥ; tena tat pāyasaṁ dṛṣṭam; sa saṁlakṣayati: ya etat pāyasaṁ bhuṅkte so ’nuttaraṁ jñānam adhigamiṣyati; yanv aham etat prārthayeyam iti; sa muhūrtam ekānte prakramya sthito yāvad avatāritam iti; sa upasaṅkramya kathayati: kṣuttarṣaśramapīḍito ’smi; mamaitat prayaccha iti; te kathayataḥ: nānuprayacchāma iti; sa tūṣṇīṁ prakrāntaḥ; tatas tābhyāṁ sphaṭikamayyāṁ sthālyāṁ ratnamayyāṁ pātryāṁ prakṣiptam; śakrasya devendrasyādhastāj jñānadarśanaṁ pravartate: tasyām avasthāyāṁ brāhmaṇaveṣam abhinirmāya tayoḥ purato ’vasthitaḥ; brahmāpy avatīrya tasyādūre avasthitaḥ; te śakrāya dātum ārabdhe; sa kathayati: kiṁ mamānuprayacchatha āhosvid yo mamāntikād viśiṣṭataraḥ? yas tavāntikād viśiṣṭataraḥ tasyānuprayacchāvaḥ; ayaṁ brahmā mamāntikāt prativiśiṣṭaḥ; tad asyānuprayacchatam; te tasmai dātum ārabdhe; sa kathayati: kiṁ mamānuprayacchatha āhosvid yo mamāntikāt prativiśiṣṭatamaḥ; yas tavāntikāt prativiśiṣṭatamaḥ; amī śuddhāvāsakāyikā devāḥ; ebhyo ’nuprayacchatam; te tebhyo dātum ārabdhe; te kathayanti: kiṁ asmākam anuprayacchatha āhosvid yo ’smadviśiṣṭatamaḥ? yo yuṣmadviśiṣṭatamaḥ; te kathayanti: ayaṁ bodhisatvo bhagavān nairañjanām abhyavagāhya gātrāṇi pariṣicya alpasthāmavatvān na śaknoti pratyuttartum; eṣo ’smadviśiṣṭatamaḥ; asmāy anuprayacchatam; te tasya sakāśam saṁprasthite; tadā devatābhir arjunaśākhāvanāmitā yām avalaṁbya bodhisatvo nadīṁ nairañjanām uttīrya cīvarakāṇi prāvṛtya nadyā nairañjanāyās tīre niṣaṇṇaḥ; tatas tābhyāṁ satkṛtya tīvreṇāśayena tan madhupāyasaṁ tasmai pratipāditam; bodhisatvenāpi tayor anugrahārthaṁ pratisaṅgṛhītam; pratigṛhya kathayati: kim eṣāpi pātrī parityaktā? te kathayataḥ: bhagavann eṣāpi parityaktā; tato boshisatvena madhupāyasaṁ paribhujya sā pātrī prakṣālya nadyāṁ nairañjanāyāṁ prakṣiptā; nāgaiḥ pratigṛhītā; devānām adhastāj jñānadarśanaṁ pravartate; śakreṇa devānām indreṇa garuḍaveṣam abhinirmāya nadīṁ nairañjanāṁ kṣobhayitvā, nāgān vitrāsya, tāṁ pātrīm apahṛtya, deveṣu trayastriṁśeṣu pātrīmahaḥ prajñaptaḥ; tato nandā nandabalā bodhisatvenokte: anena dānena kiṁ prārthayatha iti; te kathayataḥ: bhagavan yo ’sau śākyānāṁ kumāra utpanno ’nuhimavatpārśve nadyā bhāgīrathyās tīre kapilasya ṛṣer āśramapadasya nātidūre sa brāhmaṇair naimittikair vipañcanakair vyākṛtaḥ rājā bhaviṣyati cakravartī iti; so ’smākam anena kuṣalamūlena cittotpādenānnaparityāgena bhartā bhaved iti; bodhisatvaḥ kathayati: pravrajito ’sāv anarthikaḥ kāmair iti; te kathayataḥ: bhagavan yady anarthī kāmaiḥ",
    "san-mu-kd17:540": "praṇītadānāt tu yad asti puṇyaṁ",
    "san-mu-kd17:541": "saṁpadyatāṁ tasya yaśonvitasya |",
    "san-mu-kd17:542": "sarvārthasiddhasya narottamasya",
    "san-mu-kd17:543": "sarvārthasiddhir bhṛśam agrabuddheḥ ||",
    "san-mu-kd17:544": "evam astv ityuktvā bodhisatvaḥ madhupāyasaṁ paribhujya santarpitaḥ ṣaḍindriyabalasthāmaprāptaḥ, nadyā nairañjanāyās tīre itaś cāmutaś ca niṣadya bhūmiṁ paryeṣate; yāvat paśyati mahāśailaṁ parvataṁ nānāpuṣpaphalopetam; sa tam abhiruhya viviktāvakāśe pṛthivīpradeśe paryaṅkam ābhujya niṣaṇṇaḥ; niṣādakālasamanantaram evāsau parvato viśīrṇaḥ; bodhisatvaḥ saṁlakṣayati: nūnaṁ mayāpakṣālāni karmāṇi kṛtāni yenāyaṁ parvato viśīrṇaḥ; devatā bodhisatvasya cetasā cittam ājñāya kathayanti: bhagavan na tvayā pāpakāni karmāṇi kṛtāni; api tu dharmatā hy eṣā, sarvāpi dvau pṛthivī na śaknoti dhārayituṁ yaś cocchinnakuśalamūlo yaś cottaptakuśalamūlaḥ; sa tvam uttaptakuśalamūlaḥ; naitad bhagavan bodhisatvānāṁ sthānam; api tu nadīṁ nairañjanām uttīryāmuṣmin pradeśe gaccha vajrāsanam; tatra atītānāgatapratyutpannās sarve bodhisatvā niṣadyānuttaraṁ jñānam adhigatavantaḥ; adhigamiṣyanti ca iti; tato bodhisatvo devatopadiṣṭena mārgeṇa saṁprasthitaḥ; tasya caraṇanipāte padmaṁ prādurbhavati; caturbhyaś ca mahāsamudrebhyas salilam āgacchati; padminī prādurbhavati; caraṇanipāte saṁpīditā ceyaṁ mahāpṛthivī kāṁsapātrīva raṭitum ārabhdā; cāṣā mṛgāś ca bodhisatvasya pradakṣiṇīkurvanti; vātabalāhakā api devaputrā mandamandaṁ pravātum ārabdhāḥ; varṣabalāhakā api devaputrā īṣat pravarṣitum ārabdhāḥ; bodhisatvaḥ saṁlakṣayati: yādṛśīni me nimittāni prādurbhavanti adyaiva mayā anuttaraṁ jñānam adhigataṁ bhaviṣyatīti",
    "san-mu-kd17:545": "Kālika Nāgarāja",
    "san-mu-kd17:546": "nadyāṁ nairañjanāyāṁ kālikasya nāgarājasya pūrvakarmavipākajaṁ bhavanam abhinirvṛttam; sa buddhotpāde buddhotpāde cakṣuṣī pratilabhate; sa raṇantyāḥ pṛthivyāḥ śabdena bhavanād abhyudgataḥ; paśyati bodhisatvaṁ dūrād eva dvātriṁśatā mahāpuruṣalakṣaṇaiḥ samalaṅkṛtam, aśītyā cānuvyañjanair virājitagātraṁ, vyāmaprabhālaṅkṛtaṁ, sūryasahasrātirekaprabhaṁ, jaṅgamam iva ratnaparvataṁ, samantatobhadrakam; sahadarśanāc ca bodhisatvaṁ gāthābhir gītena cābhiṣṭotum ārabdhaḥ:",
    "san-mu-kd17:547": "raṇantīṁ ptṛhivīṁ śrutvā nadīṁ ghoṣasamākulām |",
    "san-mu-kd17:548": "bhavanād udgato nāgo diśas samavalokayan ||",
    "san-mu-kd17:549": "adrākṣīd uragaśreṣṭho nāgarājo mahardhikaḥ |",
    "san-mu-kd17:550": "nairañjanāyās tīreṇa āyāntaṁ lokanāyakam ||",
    "san-mu-kd17:551": "buddhotpādaprabhāvāc ca cakṣur āsādya pannagaḥ |",
    "san-mu-kd17:552": "prahṛṣṭacittaḥ sumanā imāṁ giram uvāca ha ||",
    "san-mu-kd17:553": "pūrvakā hi mayā dṛṣṭās te ’pi buddhā mahardhikāḥ |",
    "san-mu-kd17:554": "teṣāṁ tava ca paśyāmi na nānākaraṇaṁ mune ||",
    "san-mu-kd17:555": "yathokṣipasi pūrvaṁ hi pādaṁ dakṣiṇakaṁ mune |",
    "san-mu-kd17:556": "dakṣiṇīyasya lokasya tvaṁ buddho ’dya bhaviṣyasi ||",
    "san-mu-kd17:557": "yathā cīvaravikṣepo yathā caivāvagāhase |",
    "san-mu-kd17:558": "nairañjanāṁ śītajalāṁ tvaṁ buddho ’dya bhaviṣyasi ||",
    "san-mu-kd17:559": "sudṛḍhavikrama vikramase yathā",
    "san-mu-kd17:560": "laḍitagovṛṣavikramavikrama |",
    "san-mu-kd17:561": "sa puruṣarṣabha dharmabhṛtāṁ vara",
    "san-mu-kd17:562": "tvam iha buddhavaro ’dya bhaviṣyasi ||",
    "san-mu-kd17:563": "nabhasi cāṣaśataiḥ kriyate yathā",
    "san-mu-kd17:564": "paripatadbhir idaṁ paridakṣiṇam |",
    "san-mu-kd17:565": "tava śarīram udārodārakṛtīty",
    "san-mu-kd17:566": "avarabuddhavaro ’dya bhaviṣyasi ||",
    "san-mu-kd17:567": "surabhayaḥ parivānti yathānilās",
    "san-mu-kd17:568": "trasati nāpi gaṇo mṛgapakṣiṇām |",
    "san-mu-kd17:569": "na taravaḥ pracalanty anileritāḥ",
    "san-mu-kd17:570": "avarabuddhavaro ’dya bhaviṣyasi ||",
    "san-mu-kd17:571": "tava bhadanta yathā vimalaprabhā",
    "san-mu-kd17:572": "jvalitakāñcanadīptisamaprabhā |",
    "san-mu-kd17:573": "mukham idaṁ ca virājati varṇavat",
    "san-mu-kd17:574": "avarabuddhavaro ’dya bhaviṣyasi ||",
    "san-mu-kd17:575": "antaroddānam:",
    "san-mu-kd17:576": "raṇanty, adrākṣīt, buddhaś ca, pūrva, caraṇa, cīvara, sudṛḍha",
    "san-mu-kd17:577": "cāṣa, anilāś caiva, tava, kṛtvātha te daśa |",
    "san-mu-kd17:578": "Svastika and Buddha’s determination",
    "san-mu-kd17:579": "tato bodhisatvaḥ kālikanāgarājena saṁstūyamāno vajrāsanābhimukhaḥ saṁprasthitaḥ; sa saṁlakṣayati: tṛṇasaṁstare niṣadyāṁ kalpayāmīti; tasya tṛṇaiḥ prayojanam iti śakro devānām indro bodhisatvasya cetasā cittam ājñaya gandhamādanāt parvatāt tūlasaṁsparśānāṁ tṛṁānāṁ bhāram ādāya svastikayāvasikavarṇam ātmānam abhinirmāya bodhisatvasya purastād avasthitaḥ; bodhisatvaḥ kathayati: bhadramukha dīyantāṁ mamaitāni tṛṇānīti; śakreṇa devendreṇa bodhisatvasya pādayor nipatya sagauraveṇa dattāni; tato bodhisatvaḥ svastikasya yāvasikasyāntikāt tṛṇāny ādāya devatopadiṣṭena mārgeṇa yena bodhimūlaṁ tenopasaṅkrāntaḥ; upasaṅkramya anākulam asaṅkulaṁ tṛṇasaṁstarakaṁ prajñapayitum ārabdhaḥ; tatas tāni tṛṇāni pradakṣiṇāni patitum ārabdhāni; bodhisatvaḥ saṁlakṣayati: yathaitāni tṛṇāni pradakṣiṇaṁ patanti, niyataṁ mayādyānuttaraṁ jñānam adhigantavyam; iti viditvā vajrāsanam abhiruhya suptoragarājabhogaparipiṇḍīkṛtaṁ paryaṅkaṁ baddhvā niṣaṇṇaḥ; ṛjuṁ kāyaṁ praṇidhāya pratimukhāṁ smṛtim upasthāpya cittam utpādayati; vācaṁ ca bhāṣate:",
    "san-mu-kd17:580": "na tāvad bhetsyāmi paryaṅkaṁ yāvad aprāpta āsravakṣayaḥ",
    "san-mu-kd17:581": "sa na tāvat bhindati paryaṅkaṁ yāvad aprāpta āsravakṣayaḥ",
    "san-mu-kd17:582": "Māra’s mischief",
    "san-mu-kd17:583": "mārasya pāpīyaso dvau dhvajau harṣasthānīyaḥ śokasthānīyaś ca; yāvac chokasthānīyo dhvajaḥ kampitum ārabdhaḥ māraḥ pāpīyān saṁlakṣayati: yathaiṣa kampate dhvajaḥ, nūnam anarthena bhavitavyam; sa samanvāhartuṁ pravṛttaḥ yāvat paśyati bodhisatvaṁ vajrāsane niṣaṇṇam; tasyaitad abhavat: ayaṁ śuddhodanaputro vajrāsane niṣaṇṇo yāvan madviṣayaṁ nākrāmati, tāvad asya vighnaḥ kartavyaḥ; iti viditvā uddhūtaśiraskaḥ śaṇaśāṭīnivasitaḥ, lekhavāhakavarṇam ātmānam abhinirmāya, yena bodhisatvas tenopasaṅkrāntaḥ; upasaṅkramya sasaṁbhramaḥ kathayati: kimarthaṁ bhavān niṣaṇṇo ’vatiṣṭhate; kapilavastu nagaraṁ devadattenāvaṣṭabdham; antaḥpuraṁ vidhvaṁsitam; śākyāḥ praghātitā iti; tatra bodhisatvasya trayaḥ pāpakā akuśalā vitarkāḥ samutpannāḥ; tadyathā, kāmavitarko, vyāpādavitarko, vihiṁsāvitarkaś ca; tatra yaśodharāmṛgajāgopikāsu kāmavitarkaḥ, devadatte vyāpādavitarkaḥ, tadanujīviṣu śākyeṣu vihiṁśāvitarkaḥ; bodhisatvasyaitad abhavat: kim arthaṁ me trayaḥ pāpakā akuśalā vitarkāḥ samutpannāḥ; yāvat paśyati, māraḥ pāpīyān upasaṅkrānto yaduta vyākṣepakarmaṇeti; tato bodhisatvasya trayaḥ kuśalāḥ samutpannāḥ; tadyathā naiṣkramyavitarkaḥ, avyāpādavitarkaḥ, avihiṁsāvitarkaś ca",
    "san-mu-kd17:584": "bhūyo māraḥ kathayati: kim arthaṁ tvaṁ bodhimūle niṣaṇṇa iti; bodhisatvaḥ kathayati: anuttaraṁ jñānam adhigamiṣyāmīti; māraḥ kathayati: kumāra kutas tava anuttaraṁ jñānam iti; bodhisatvaḥ kathayati: tava tāvat pāpīyan ekaṁ yajñam iṣṭvā kāmadhātvīśvaratvaṁ saṁpannam; prāg eva yena mayā triṣu kalpāsaṅkhyeyeṣv anekāni yajñakoṭīniyutaśatasahasrāṇīṣṭāni; satvānāṁ cārthāya śiraḥkaracaraṇanayanamāṁsarudhirasutadārahiraṇyasuvarṇādi parityaktam anuttarajñānādhigamāya; so ’ham anuttaraṁ jñānaṁ nādhigamiṣyāmīti kuta etat? evam ukto māraḥ kathayati: sa tāvat bhavān eva sākṣī yathā mayā ekena yajñena kāmadhātvīśvaratvaṁ prāptam iti; bhavataḥ kaḥ sākṣī; yathā tvayā triṣu kalpāsaṅkhyeyeṣv anekāni yajñakoṭīniyutaśatasahasrāṇīṣṭāni; satvānāṁ cārthāya śiraḥkaracaraṇanayanamāṁsarudhirasutadārahiraṇyasuvarṇādi parityaktam anuttarajñānādhigamāyeti? tato bhagavatā cakrasvastikanandyāvartena jālāvanaddhena anekapuṇyaśatanirjātena bhītānām āśvāsanakareṇa kareṇa pṛthivī parāmṛṣṭā pṛthivī sākṣiṇī yathā mayā triṣu kalpāsaṅkhyeyeṣv anekāni yajñakoṭīniyutaśatasahasrāṇiṣṭāni; satvānāṁ cārthāya śiraḥkaracaraṇanayanamāṁsarudhirasutadārahiraṇyasuvarṇādi parityaktam iti; tataḥ pṛthivīdevatā pṛthivīm udbhidya kṛtāñjalipuṭā śabdam udīrayati: evam etat pāpīyan yathā bhagavān kathayatīti; evam ukte māraḥ pāpīyāṁs tūṣṇīṁbhūto madgubhūtas srastaskandho ’dhomukho niṣpratibhaḥ pradhyānaparamo vyavasthitaḥ",
    "san-mu-kd17:585": "sa duḥkhī durmanāḥ saṁlakṣayati: evam apy ahaṁ kurvan na labhe śākyasya śuddhodanaputrasya avatāraṁ; yanv aham asya bhūyasyās mātrayā vighnaṁ kuryām ityuktvā prakrāntaḥ; tatas tena tisro duhitaraḥ preṣitāḥ tṛṣṇā ca ratā ca ratiś ca; tā rūpayauvanamadamattā divyavastrālaṅkāravibhūṣitā bodhisatvasya purastāt strīsādhyāni vidarśayitrm ārabdhāḥ; tato bodhisatvenopāyakauśalena tathādhiṣṭhitā yathā vṛddhāḥ saṁvṛttāḥ; yena māras tenopasaṅkrāntāḥ; māras tās tathāvidhā dṛāṭvā viṣaṇṇaḥ kare kapolaṁ datvā cintāparo vyavasthitaḥ: ko ’sāv upāyas syād yena śākyasya śuddhodanaputrasya tapovighnaṁ kuryām iti; ṣaṭtriṁśadbhūtakoṭibalāgram ādāya hastyaśvoṣṭramṛgamahiṣavarāhakukkurolūkanakulaśākhāmṛgādyākārāṇām asitomarabhiṇḍipālacakrakuntakadhanuṣpāśaparaśubhusuṇḍyādyāyudhānām, svayaṁ cākarṇād dhanuḥ pūrayitvā bodhisatvaṁ parivāryāvasthitaḥ; tato bodhisatvas tān anekarūpān bahuvividhapraharaṇasahitān dṛṣṭvā saṁlakṣayati: yas tāvat prākṛtapuruṣeṇa sārdhaṁ saṁraṁbham ārabhate, sa pratipakṣaṁ yojayati; prāg evāyaṁ kāmadhātvīśvaro yanv ahaṁ pratipakṣaṁ yojayeyam; iti viditvā tadupaśamanopāyaṁ cintayitum ārabdhaḥ; māraś ca ṣaṭtriṁśadbhūtakoṭisahito bodhisatvasyopari kuntakacakratomarabhiṇḍipālaśarādi nikṣeptum ārabdhaḥ; tato bodhisatvo maitrīṁ samāpannaḥ; tāni cāsya praharaṇāni divyāny utpalapadmakumudapuṇḍarīkāṇi bhūtvā bodhisatvasya samantāt patitum ārabdhāni; tato māra upari vihāyasam abhyudgamya pāṁsuvarṣaṁ varṣitum ārabdhaḥ; tad api divyāni māndārakāṇi puṣpāṇi bhūtvā bodhisatvasyopari nipatitum ārabdhāni; tato māreṇa viṣavāyur utsṛṣṭaḥ upalavarṣaś ca; śuddhāvāsakāyikābhir devatābhis tato bodhisatvasyopari parṇikākuṭir abhinirmitā; upalavarṣeṇāpi viṣavāyusametena bodhisatvasya na kiñcit kṛtam iti; māraḥ saṁlakṣayati: kiyac ciraṁ mayā parivārya avasthātavyam; śabdakaṇtakāni dhyānāni; bodhivṛkṣaṁ sphaṭikamayam abhinirmāya gacchāmi; tasya patrāṇi nityaṁ śabdaṁ kariṣyanti; tenāsya cittaikāgratā na bhaviṣyati; iti viditvā bodhivṛkṣaṁ sphaṭikamayam abhinirmāya śrotrāvadhānatatparo ’vasthitaḥ; bodhipatrāṇi sphaṭikamayāni muhur muhuḥ svanitum ārabdhāni; bodhisatvaś śabdakaṇṭakatvād dhyānānāṁ cittaikāgratāṁ nāsādayati; śuddhāvāsakāyikā devāḥ saṁlakṣayanti: bodhisatvaḥ sphaṭikabodhipatranisvanāc cittaikāgratāṁ nāsādayati; upāyasaṁvidhānaṁ kartavyam iti; tatas taiḥ patraṁ vidhāritam; tathāpi mārabalaṁ tiṣṭhaty eva; śuddhāvāsakāyikā devāḥ saṁlakṣayanti: ayaṁ māraḥ pāpīyāṁś ciraṁ bodhisatvaṁ viheṭhayiṣyati; iti viditvā tan mārabalaṁ cakravāṭasyopariṣṭāt kṣiptam iti",
    "san-mu-kd17:586": "Experiences of supernatural powers",
    "san-mu-kd17:587": "tatra bodhisatvo bhagavān urubilvāyāṁ viharati; nadyā nairañjanāyās tīre bodhimūle yuktaḥ sātatye naipakye saṁbodhipakṣeṣu dharmeṣu bhāvanāyogam anuyukto viharati; sa rātryā prathame yāme riddhiviṣayajñānasākṣātkriyāyām abhijñāyāṁ cittam abhinirṇamayati; so ’nekavidham ṛddhiviṣayaṁ pratyanubhavati; eko bhūtvā bahūdhā bhavati; bahudhā bhūtvā eko bhavati; āvirbhāvatirobhāvaṁ jñānadarśanaṁ pratyanubhavati; tiraḥ kuḍyaṁ tiraḥśailaṁ tiraḥ prākāram asajjamānena kāyena gacchati, tadyathā ākāśe; pṛthivyām unmajjananimajjanaṁ karoti tadyathā udake; udake abhinnasroto gacchati; tadyathā pṛthivyām, ākāśaṁ paryaṁkena krāmati tadyathā pakṣī śakuniḥ; imaū vā punaḥ sūryācandramasau evaṁmahardhikāv evaṁmahānubhāvau pāṇinā āmārṣṭi parimārṣṭi; yāvat, brahmalokaṁ kāyena vaśe vartayati; bhūyo māraḥ saṁlakṣayati: śabdakaṇṭakāni dhyānāni; yanv ahaṁ dūrastha eva śabdaṁ kuryām iti; tena ṣaṭtriṁśadbhūtakoṭiparivāreṇa mahābhayabhairavaśabda utsṛṣṭaḥ; bodhisatvenāpi tadāvaranāya dvādaśayojanāni kadalīvanaṁ nirmitaṁ yenāsau śabdaḥ parāhataḥ śrūyate; bodhisatvaḥ saṁlakṣayati: yanv ahaṁ divyaśrotrajñānasākṣātkriyāyām abhijñāyaṁ cittam abhinirṇamayeyaṁ, yena yān śabdān ākāṅkṣāmi śrotuṁ tān śṛṇomi, divyān api mānuṣān api; iti viditvā divyaśrotrajñānasākṣātkriyāyām abhijñāyāṁ cittam abhinirṇamayati; sa divyena śrotreṇa viśuddhenātikrāntamānuṣeṇa ubhayān śabdān śṛṇoti mānuṣān apy amānuṣān api, ye ’pi dūre, ye’py antike",
    "san-mu-kd17:588": "Reasoning within, and enlightenment",
    "san-mu-kd17:589": "tato bodhisatvaḥ saṁlakṣayati: ṣaṭtriṁśadbhūtakoṭiparivārasya mārasya kena mamāntike cittaṁ pradūṣitaṁ, kena neti katham etaj jñāyate iti; tasyaitad abhavat: cetaḥparyāyajñānasākṣātkriyayābhijñayā iti; sa rātryā madhyame yāme cetaḥparyāyajñānasākṣātkriyāyām abhijñāyāṁ cittam abhinirṇamayati; parasatvānāṁ parapudgalānāṁ vitarkitaṁ, vicāritaṁ manasā mānasaṁ yathābhūtaṁ prajānāti; sarāgaṁ cittaṁ sarāgaṁ cittam iti yathābhūtaṁ prajānāti; vigatarāgaṁ cittaṁ vigatarāgaṁ cittam iti yathābhūtaṁ prajānāti; sadveṣaṁ vigatadveṣaṁ, samohaṁ vigatamohaṁ, saṁkṣiptaṁ vikṣiptaṁ, līnaṁ pragṛhītam, uddhatam anuddhatam, avyupaśāntaṁ vyupaśāntam, asamāhitaṁ samāhitam, abhāvitaṁ bhāvitam, avimuktaṁ cittam, avimuktaṁ cittam iti yathābhūtaṁ prajānāti; savimuktaṁ cittam savimuktaṁ cittam iti yathābhūtaṁ prajānāti; tasyaitad abhavat: eṣāṁ mārakiṁkarāṇāṁ ko me anyasyāṁ jātau mātṛsaṁbandhaṁ pitṛsaṁbandhaḥ; ko vā vadhakaḥ, pratyarthikaḥ, pratyamitra iti; katham etaj jñāyata iti; tasyaitad abhavat: pūrvanivāsānusmṛtijñānasākṣātkriyāyām abhijñayeti; sa rātryā madhyame yāme pūrvanivāsānusmṛtijñānasākṣātkriyāyām abhijñāyāṁ cittam abhinirṇamayati; so ’nekavidhaṁ pūrvanivāsaṁ samanusmarati; tadyathā ekām api jātiṁ, dve, tisraś, catasraḥ, pañca, ṣaṭ, sapta, aṣṭau, nava daśa, viṁśatiṁ, triṁśataṁ, catvāriṁśataṁ, pañcāśataṁ, jātisahasram api, jātiśatāny anekāny api, jātishasrāṇy anekāny api, jātiśatasahasrāṇi, saṁvartakalpam api, vivartakalpam api, saṁvartavivartakaplam api, anekān api saṁvartakalpān, anekān api vivartakalpān, anekān api saṁvartavivartakaplān samanusmarati; amī nāma te bhavantaḥ satvāḥ yatrāham āsam evaṁnāmā, evaṁjātyaḥ, evaṁgotraḥ, evamāhāraḥ, evaṁ sukhaduḥkhaṁ pratisaṁvedī, evaṁdīrghāyuḥ, evaṁcirasthitikaḥ, evamāyuḥparyantaḥ; so ’haṁ tasmāt sthānāc cyutaḥ amutropapannaḥ tasmād api cyutaḥ amutropapannaḥ; tasmād api cyuta ihopapanna iti; sākāraṁ soddeśam anekavidhaṁ pūrvanivāsaṁ samanusmarati; tasyaitad abhavat: eṣāṁ mārakiṁkarāṇāṁ ke apāyagāminaḥ, ke neti; katham etaj jñāyate? tasyaitad abhavat: cyutyupapādajñānasākṣātkriyāyām abhijñayeti; sa rātryā madhyame yāme cyutyupapādajñānasākṣātkriyāyām abhijñāyāṁ cittam abhinirṇamayati; sa divyena cakṣuṣā viśuddhenātikrāntamānuṣyakeṇa satvān paśyati, cyavamānān api upapadyamānān api, suvarṇān api, durvarṇān api, hīnān api, praṇītān api, sugatim api gacchato, durgatim api gacchato; yathākarmopagān satvān yathābhūtān prajānāti; amī nāma te bhavantaḥ satvāḥ kāyaduścaritena samanvāgatā vāṅmanoduścaritena samanvāgatā āryāṇām apavādakā mithyādṛṣṭayaḥ; mithyādṛṣṭikarmadharmasamādānahetoḥ taddhetutatpratyayaṁ kāyasya bhedāt paraṁ maraṇād apāyadurgativinipātaṁ narakeṣu prapadyante; amī vā punar bhavantaḥ satvāḥ kāyasucaritena samanvāgatā vāṅmanassucaritena samanvāgatās āryāṇām anapavādakāḥ samyagdṛṣṭayaḥ; samyagdṛṣṭikarmadharmasamādānahetos taddhetutatpratyayaṁ kāyasya bhedāt paraṁ maraṇāt sugatau svargaloke deveṣūpapadyante; tasyaitad abhavat: amī bhavantaḥ satvāḥ kāmāśraveṇa bhavāśraveṇāvidyāśravena ca saṁsāre saṁsaranti; tat kāmāśravo bhavāśravo ’vidyāśravaś ca; yathā prahīyante tat kathaṁ jñāyata iti; tasyaitad abhavat: āśravakṣayajñānasākṣātkriyāyām abhijñayeti–āsravakṣayajñānasākṣātkriyāyām–; ca yuktaḥ sātatye naipakye saṁbodhipakṣeṣu dharmeṣu bhāvanāyogam anuyukto viharann āsravakṣayajñānasākṣātkriyāyām abhijñāyāṁ cittam abhinirṇamayati; sa idaṁ duḥkham āryasatyam iti yathābhūtaṁ prajānāti; ayaṁ duḥkhasamudayaḥ, ayaṁ duḥkhanirodhaḥ, ayaṁ duḥkhanirodhagāminī pratipad āryasatyam iti yathābhutaṁ prajānāti; tasyaivaṁ jānata evaṁ paśyataḥ kāmāśravāc cittaṁ vimucyate; bhavāśravād cittaṁ vimucyate; avidyāśravāc cittaṁ vimucyate; vimuktasya vimuktam eva jñānadarśanaṁ bhavati, kṣīnā me jātir, uṣitaṁ brahmacaryaṁ, kṛtaṁ karaṇīyaṁ, nāparam asmād bhavaṁ prajānāmīti; iti tatrābhisaṁbuddhabodhir bhagavān kṛtakṛtyaḥ, kṛtakaraṇīyaḥ, tejodhātuṁ samāpannaḥ",
    "san-mu-kd17:590": "Māra’s defeat, and mischievous rumour",
    "san-mu-kd17:591": "yadā bodhisatvena ṣaṭtriṁśādbhūtakoṭiparivāraṁ māraṁ maitreṇāstreṇābhinirjitya anuttaraṁ jñānam adhigataṁ, tadā mārasya pāpīyaso hastād dhanuḥ srasto, dhvajaḥ patitaḥ, bhavanaṁ ca kampitam; tato māraḥ pāpīyān ṣaṭtriṁśadbhūtakoṭiparivāro duḥkhī, durmanā, vipratīsārī, tatraivāntarhitaḥ; mārakāyikābhir devatābhiḥ kapilavastunagare ārocitam: śākyamunir bodhisatvo duṣkaracaryāṁ caritvā vajrāsanam abhiruhya tṛṇasaṁstare kālagataḥ iti; yat śrutvā rājā śuddhodanaḥ antaḥpurakumārāmātyagaṇasahīyo mahatā duḥkhadaurmanasyena santaptaḥ, kapilavāstavaś ca janakāyaḥ; gopikā mṛgajā yaśodharā ca bodhisatvaguṇānusmaraṇāt mūrchitāḥ pṛthivyāṁ nipatitāḥ; jalāvasekapratyāgataprāṇās tā antaḥpurajanena sāntvyamānā aśruparyākulekṣaṇā muhur bāṣparodhagadgadasvarā vipralapantyo ’vasthitāḥ; tāṁ vipratipattiṁ dṛṣṭvā buddhābhiprasannābhir devatābhir ārocitam: na śākyamunir bodhisatvaḥ kālagataḥ, api tu tenānuttaraṁ jñānam adhigatam iti",
    "san-mu-kd17:592": "Rāhula and Ānanda",
    "san-mu-kd17:593": "yat śrutvā rājā śuddhodanaḥ saparivāraḥ kapilavāstavaś ca janakāyaḥ paraṁ harṣam upāgatāḥ; anuttarajñānādhigame ca bhagavataḥ yaśodharāyaḥ putro jātaḥ; amṛtodanasya ca putro jātaḥ; rāhuṇā candro grastaḥ; atha rājā śuddhodanaḥ tāṁ saṁpattiṁ dṛṣṭvā hṛṣṭatuṣṭapramudita udagraprītisaumanasyajātaḥ saṁvṛttaḥ; tena kapilavastunagaram apagatapāṣaṇaśarkarakaṭhallaṁ vyavasthāpitam, candanavāripariṣiktaṁ surabhidhūpasphaṭikopanibaddham āmuktapaṭṭadāmakalāpam ucchṛtadhvajapatākaṁ nānāpuṣpāvakīrṇaṁ ramaṇīyam; caturṣu nagaradvāreṣu dānaśālā māpitā madhye ca śṛṇgāṭakasya; tataḥ pūrvanagaradvāre śramaṇabrāhmaṇacarakaparivrājakādīnavānāthakṛpaṇavanīpakayācanakebhyo dānāni dattāni; dakṣiṇe paścime uttare madhye śṛṅgāṭakasya dānāni dīyante; puṇyāṇi kriyante; yaśodharāyāḥ putrasya nāma vyavasthāpyate; antaḥpurajanaḥ kathayati: asya janmani rāhuṇā candro grastaḥ; tasmād bhavatu dārakasya rāhula iti nāmeti; amṛtodanasyāpi tathaiva dānāni datvā puṇyāni kṛtvā putrasya nāmadheyaṁ vyavasthāpyate; kiṁ bhavatu dārakasya nāmeti: jñātaya ūcuḥ: yasmād asya janmani sarvaṁ nagaram ānanditaṁ, tasmād bhavatu dārakasya ānanda iti nāmeti; rājā śuddhodanaḥ kathayati: yo ’yaṁ yaśodharāyāḥ putro jātaḥ naiṣa śākyamuneḥ putraḥ; iti śrutvā yaśodharā vyathitā; tatas tayā bodhisatvasya vyāyāmaśilāyām āropya krīḍāpuṣkariṇyās tīre sthitayā satyopayācanaṁ kṛtam: yady ayaṁ bodhisatvena jātas tathāsyāṁ puṣkariṇyāṁ saha śilayā plaveta; no cen nimajjeta; ityuktvā udake prakṣiptaḥ; sa tūlapicuvat saha śilayā plavitum ārabdhaḥ; rājā śuddhodanas tad atyadbhutaṁ śrutvā mahājanakāyaparivṛto bodhisatvasya kriḍāpuṣkariṇīgato yāvat paśyati rāhulabhadraṁ bodhisatvasya śilāyāṁ niṣaṇṇaṁ tūlapicuvad udake plavamānam; dṛṣṭvā ca punaḥ hṛṣṭatuṣṭapramudita udagraprītisaumanasyajātaḥ sahasā puṣkariṇīm avatīrya rāhulabradraṁ kumāram aṁśenādāya vyutthitaḥ",
    "san-mu-kd17:594": "yadā bhagavatā ṣaṭtriṁśadbhūtakoṭiparivāraṁ māraṁ maitreṇāstreṇābhinirjitya anuttaraṁ jñānam adhigatam, atyarthaṁ tasmin samaye mahāpṛthivīcālo ’bhūt; sarvaś cāyaṁ loka udāreṇāvabhāsena sphuṭo ’bhūt; yā api tā lokasya lokāntarikā andhās tamaso ’ndhakāratamisrā yatremau sūryācandramasāv evaṁmahardhikāv evaṁmahānubhāvāv ābhayā ābhāṁ na pratyanubhavataḥ, tā api tasmin samaye udāreṇāvabhāsena sphuṭā abhūvan; tatra ye satvā upapannās te svakam api bāhuṁ pragṛhītaṁ na paśyanti; te tayā ābhayā anyonyaṁ satvān dṛṣṭvā saṁjānate; anye ’pīha bhavantaḥ satvā upapannā anye ’pīha bhavantaḥ satvā upapannā iti; antaroddānam:",
    "san-mu-kd17:595": "cātuṣparṣikaṁ daharaḥ pitāputrasamāgamaḥ |",
    "san-mu-kd17:596": "śākyānāṁ caiva pravrajyā gaṅgāpāla namo ’stu te ||",
    "san-mu-kd17:597": "Two Devatas",
    "san-mu-kd17:598": "atha dvayor brahmakāyikayor devatayor brahmaloke nivāsinor etad abhavat: ayaṁ buddho bhagavān urubilvāyāṁ viharati; nadyā nairañjanāyās tīre bodhimūle acirābhisaṁbuddhabodhis tejodhātusamāpannaḥ saptāham ekaparyaṅkena atināmayati; na cainaṁ kaścit piṇḍakena pratipādayati; yan nu vayam enaṁ gatvā pratyekapratyekaṁ gāthābhir abhiṣṭuyāma iti; atha dve brahmakāyike devate tadyathā balavān puruṣaḥ saṁmiñjitaṁ vā bāhuṁ prasārayet, prasāritaṁ vā saṁmiñjayet, evam eva dve brahmakāyike devate brahmaloke antarhite bhagavataḥ purataḥ pratyaṣṭhātām; ekāntasthite dve brahmakāyike devate; ekā gāthāṁ bhāṣate:",
    "san-mu-kd17:599": "uttiṣṭha vijitasaṁgrāma",
    "san-mu-kd17:600": "sārthavāhānigha vicara loke |",
    "san-mu-kd17:601": "deśaya sugata varadharmaṁ",
    "san-mu-kd17:602": "bhaviṣyanti dharmaratnasyājñātāraḥ ||",
    "san-mu-kd17:603": "dvitiyā gāthaṁ bhāṣate",
    "san-mu-kd17:604": "uttiṣṭha vijitasaṅgrāma",
    "san-mu-kd17:605": "parṇalopānigha vicara loke |",
    "san-mu-kd17:606": "cittaṁ hi te suviśuddhaṁ",
    "san-mu-kd17:607": "pañcadaśyāṁ śaśīva paripūrṇaḥ ||",
    "san-mu-kd17:608": "ityuktvā tatraivāntarhite; atha bhagavāṁs tasmāt samādher vyutthāya tasyāṁ velāyāṁ gāthāṁ bhāṣate:",
    "san-mu-kd17:609": "yac ca kāmasukhaṁ loke yac cāpi divijaṁ sukham |",
    "san-mu-kd17:610": "tṛṣṇākṣayasukhasyaitat kalāṁ nārhati ṣoḍaśīm ||",
    "san-mu-kd17:611": "nikṣipya hi guruṁ bhāraṁ nādadīta paraṁ punaḥ |",
    "san-mu-kd17:612": "bhārasya duḥkham ādānaṁ bhāranikiṣepaṇaṁ sukham ||",
    "san-mu-kd17:613": "sarvāṁ tṛṣṇāṁ viprahāya sarvasaṁskārasaṁkṣayāt |",
    "san-mu-kd17:614": "sarvabhāvaparijñānān na gacchati punar bhavam ||",
    "san-mu-kd17:615": "Trapuṣa and Bhallika",
    "san-mu-kd17:616": "vimuktiprītisukhasaṁvedī buddho bhagavān saptāham ekaparyaṅkena atināmayati; na cainaṁ kaścit piṇḍakena pratipādayati; tena khalu samayena trapuṣabhallikau vaṇijau pañcamātraiḥ śakaṭaśataiḥ sārdham anuvyavaharamāṇau, tasminn eva mārge adhvapratipannāv abhūtām; atha trapuṣabhallikayor vaṇijor anyatamāyāḥ purāṇamitrāmātyajñātisālohitāyāḥ devatāyāḥ etad abhavat: ayaṁ buddho bhagavān urubilvāyāṁ viharati nadyā nairañjanāyās tīre bodhimūle acirābhisaṁbuddho vimuktiprītisukhapratisaṁvedī saptāham ekaparyaṅkenātināmayati; na cainaṁ kaśit piṇḍakena pratipādayati; taṁ trapuṣabhallikau vaṇijau tatprathamataḥ pratipādayetām; tat syāt trapuṣabhallikayor vaṇijor dīrgharātram arthāya hitāya sukhāya; yanv ahaṁ svayam evautsukyam āpadayeya yaduta bhagavataḥ piṇḍapātapradānasya hetor iti; atha sā devatā sarvaṁ karvaṭakam udāreṇāvabhāsena sphāritvā trapuṣabhallikau vaṇijāv idam avocat: vaṇijau vaṇijau ayaṁ buddho bhagavān uribilvāyāṁ viharati nadyā nairañjanāyās tīre bodhimūle acirābhisaṁbuddho vimuktiprītisukhapratisaṁvedī; saptāham ekaparyaṅkenātināmayati; nainaṁ kaścit piṇḍakena pratipādayati; taṁ yuvāṁ tatprathamataḥ piṇḍakena pratipādayatam; tad yuvayor bhaviṣyati dīrgharātram arthāya hitāya sukhāya; ityuktvā sā devatā tatraivāntarhitā; atha trapuṣabhallikayor vaṇijor etad abhavat: na batāvaro buddho bhaviṣyati; nāvaraṁ dharmākhyānam; yatredānīṁ devatā api tasya bhagavata autsukyam āpadyante yaduta piṇḍapātapratipādanahetoḥ; iti viditvā prabhūtaṁ madhu ca manthāś ca ādāya yena bhagavāṁs tenopasaṅkrāntau; upasaṅkramya bhagavataḥ pādau śirasā vanditvā ekānte ’sthātām; ekāntasthitau trapuṣabhallikau vaṇijāv idam avocatām: ihāvābhyāṁ bhadanta bhagavantam uddiśya prabhūtaṁ madhu ca manthāś ca ānītāḥ; tān bhagavān pratigṛhṇātv anukampām upādāya iti; atha bhagavata etad abhavat: na mama pratirūpaṁ syād yad ahaṁ pāṇau piṇḍapātaṁ pratigṛhṇīyāṁ, tadyathā anyatīrthikaḥ; yanv ahaṁ samanvāhareyam kutra pūrvakaiḥ samyaksaṁbuddhaiḥ piṇḍapātaḥ pratigṛhīto hitāya prāṇinām iti; devatā bhagavata ārocayanti: pātre bhadanta pūrvakaiḥ samyaksaṁbuddhaiḥ piṇḍapātaḥ pratigṛhīto hitāya prāṇinām iti; bhagavato ’pi samanvāhṛtya jñānadarśanaṁ pravartate pātre pūrvakaiḥ samyaksaṁbuddhaiḥ piṇḍapātaḥ pratigṛhīto hitāya prāṇinām iti; tatra bhagavataḥ pātreṇa pātrakāryam utpannam; atha catvāro mahārājā bhagavataḥ pātreṇa pātrakāryam utpannam iti viditvā anyatamasmāt pāṣāṇaparvatāc catvāri śailamayāni pātrāṇy amanuṣyakṛtāny amanuṣyaniṣṭhitāny acchāni śucīni niṣpratigandhāny ādāya, yena bhagavāṁs tenopasaṅkrāntāḥ; upasaṅkramya bhagavataḥ pādau śirasā vanditvā ekānte tasthuḥ; ekāntasthitāś catvāro mahārājā bhagavantam idam avocan: iha asmābhir bhadanta bhagavataḥ pātreṇa pātrakāryam utpannaṁ viditvā anyatamamāt pāṣāṇaparvatāc catvāri śailamayāni pātrāṇy amanuṣyakṛtāny amanuṣyaniṣṭhitāni acchāni śucīni niṣpratigandhāni ānītāni; tāni bhagavān pratigṛhṇātv anukampām upādāya iti; atha bhagavata etad abhavat: saced aham ekasya mahārājasyāntikād ekaṁ pātraṁ pratigrahīṣyāmi, trayāṇāṁ bhaviṣyati cetaso ’nyathātvam; saced dvayor, dvayor bhaviṣyati cetaso ’nyathātvam; sacet trayāṇām ekasya bhaviṣyati cetaso ’nyathātvam; yanv ahaṁ caturṇāṁ mahārājānām antikāc catvāri pātrāṇi pratigṛhya ekaṁ pātram adhimucyeyam iti; atha bhagavāṁś caturṇāṁ mahārājānām antikāc catvāri patrāṇi pratigṛhya ekaṁ pātram adhimuktavān iti; tatra bhagavatā trapuṣabhallikayor vaṇijor antikāt piṇḍapātaḥ pratigṛhīto hitāya prāṇinām iti; tatra bhagavān trapuṣabhallikau vaṇijāv idam avocat: etau yuvāṁ vaṇijau buddhaṁ śaraṇaṁ gacchatām; dharmaṁ śaraṇaṁ gacchatām; yo ’py asau bhaviṣyaty anāgate ’dhvani saṅgho nāma tam api śaraṇaṁ gacchatām; etāv āvāṁ bhadanta buddhaṁ śaraṇaṁ gacchāvah, dharmaṁ śaraṇaṁ gacchāvaḥ, yo ’py asau bhaviṣyaty anāgate ’dhvani saṅgho nāma tam api śaraṇaṁ gacchāvaḥ; atha bhagavāṁs trapuṣbhallikayor vaṇijos tad dānam anayā abhyanumodanayā abhyanumodate",
    "san-mu-kd17:617": "yadarthaṁ dīyate dānaṁ tadarthāya bhaviṣyati |",
    "san-mu-kd17:618": "sukhārthaṁ dīyate dānaṁ tat sukhāya bhaviṣyati ||",
    "san-mu-kd17:619": "sukho vipākaḥ puṇyānām abhiprāyaḥ ca siddhyati |",
    "san-mu-kd17:620": "kṣipraṁ ca paramāṁ śāntiṁ nirvṛtiṁ cādhigacchati ||",
    "san-mu-kd17:621": "parato ye upasargā devatā mārakāyikāḥ |",
    "san-mu-kd17:622": "na śaknuvanty antarāyaṁ kṛtapuṇyasya kartu vai ||",
    "san-mu-kd17:623": "saced hi sa vyāyamate āryaprajñayā tyāgavān |",
    "san-mu-kd17:624": "duḥkhasyāntakriyāyai sparśo bhavati vipaśyataḥ ||",
    "san-mu-kd17:625": "atha trapuṣabhallikau vaṇijau bhagavato bhāṣitam abhinandya anumodya bhagavataḥ pādau śirasā vanditvā bhagavato ’ntikāt prakrāntau",
    "san-mu-kd17:626": "The Buddha’s ailment, and Māra’s mischief again",
    "san-mu-kd17:627": "atha bhagavān trapuṣabhallikayor vaṇijor antikāt piṇḍapātam ādāya yena nadī nairañjanā tenopasaṅkrāntaḥ; upasaṅkramya nadyā nairañjanāyās tire niṣadya bhaktakṛtyam akārṣīt; tatra madhv api vātikaṁ, manthā api vātikāḥ, tena bhagavato vātābādhikaṁ glānyam utpannam; atha māraḥ pāpīyān bhagavato vātābādhikaṁ glānyam utpannaṁ viditvā, yena bhagavāṁs tenopasaṅkrāntaḥ; upasaṅkramya bhagavantam idam avocat: parinirvātu bhagavān, parinirvāṇakālasamaya iti; atha bhagavata etad abhavat: māro batāyaṁ pāpīyān upasaṅkrānto yaduta vyākṣepakarmaṇi; iti viditvā māraṁ pāpīyāṁsam idam avocat: na tāvat pāpīyan parinirvāsyāmi, yāvan na me śrāvakāḥ paṇḍitā bhaviṣyanti vyaktā medhāvinaḥ, alam utpannotpannānāṁ parapravādakānāṁ saha dharmeṇa nigrahītāraḥ alaṁ svasya vādasya paryavadāpayitāraḥ bhikṣavo bhikṣuṇyaḥ upāsakā upāsikāḥ, vaistārikaṁ ca me brahmacaryaṁ bhaviṣyati bāhujanyaṁ pṛthubhūtaṁ yāvad devamanuṣyebhaḥ samyaksuprakāśitam iti; atha mārasya pāpīyasa etad abhavat: na parinirvāsyati bata śramaṇo gautamaḥ; iti viditvā duḥkhī durmanā vipratīsārī tatraivāntarhitaḥ",
    "san-mu-kd17:628": "Harītakī brought by Śakra",
    "san-mu-kd17:629": "atha śakro devendro bhagavato vātābādhikaṁ glānyam utpannaṁ viditvā, yasyā jambvā nāmnā jambūdvīpaḥ prajñāyate tasya nātidūre mahad dharītakīvanam, tato varṇagandharasopetā harītakīr ādāya yena bhagavāṁs tenopasaṅkrāntaḥ; upasaṅkramya bhagavataḥ pādau śirasā vanditvā ekānte asthāt: ekāntasthitaḥ śakro devendro bhagavantam idam avocat: iha mayā bhadanta bhagavato vātābādhikaṁ glānyam utpannaṁ viditvā yasyā jambvā nāmnā jambūdvīpaḥ prajñāyate tasya nātidūre mahad dharītakīvanaṁ tato mayā varṇagandharasopetā harītakya ānītāḥ; tā bhagavān paribhuṅktām; bhagavatā paribhuktā vātaṁ cānulomayiṣyanti; vātābādhikaṁ glānyaṁ vyupaśamayiṣyantīti; tā bhagavān paribhuktavān; bhagavatā paribhuktā vātaṁ cānulomitam; vātābādhikaṁ glānyaṁ vyupaśāntam; tena bhagavataḥ kṣemaṇīyataraṁ cābhūd yāpanīyataraṁ ca",
    "san-mu-kd17:630": "Mucilinda Nāgarāja",
    "san-mu-kd17:631": "atha bhagavān yathāsukhaṁ ramyaṁ bodhimūle vihṛtya, yena mucilindasya nāgarājasya bhavanaṁ tenopasaṅkrāntaḥ; upasaṅkramya anyatarad vṛkṣamūlaṁ niśritya niṣaṇṇaḥ paryaṅkam ābhujya ṛjuṁ kāyaṁ praṇidhāya pratimukhaṁ smṛtim upasthāpya; tena khalu samayena mucilindasya nāgarājasya bhavane sāptāhika akālameghaḥ samupāgataḥ; atha mucilindo nāgarājaḥ sāptāhikam akālameghaṁ samupāgataṁ viditvā bhavanād abhyudgamya saptakṛtvaḥ kāye kāyaṁ veṣṭayitvā, upari mahāntaṁ phaṇaṁ kṛtvā asthāt; mā bhagavata imaṁ saptāhaṁ śītaṁ bhaviṣyati; mā uṣṇaṁ mā daṁśamaśakavātātapasarīsṛpasaṁsparśāḥ kāyaṁ paritāpayiṣyanti; mucilindo nāgarājo taṁ vigataṁ sāptāhikaṁ viditvā bhagavataḥ kāyena kāyam udveṣṭya aṅgadakuṇḍalavicitramālyābharaṇānulepano bhūtvā yena bhagavāṁs tenāñjaliṁ praṇamayya bhagavantam idam avocat: mā bhagavata imaṁ saptāhaṁ śītam abhūt, mā uṣṇaṁ, mā daṁśamaśakavātātapasarīsṛpasaṁsparśāḥ kāyaṁ paritāpitavantaḥ; atha bhagavāṁs tasyāṁ velāyāṁ gāthāṁ bhāṣate",
    "san-mu-kd17:632": "sukho vivekas tuṣṭasya śrutadharmasya paśyataḥ |",
    "san-mu-kd17:633": "avyābādhasukhaṁ loke prāṇibhūteṣu saṁyamaḥ |",
    "san-mu-kd17:634": "sukhaṁ virāgatā loke kāmānāṁ samatikramaḥ |",
    "san-mu-kd17:635": "asmimānasya yo vinaya etad vai paramaṁ sukham ||",
    "san-mu-kd17:636": "Cognizance of pratītyasamutpāda",
    "san-mu-kd17:637": "atha bhagavān yathābhiramyaṁ mucilindasya nāgarājasya bhavane vihṛtya, yena bodhimūlaṁ tenopasaṅkrāntaḥ; upasaṅkramya prajñapta eva tṛṇasaṁstarake niṣaṇṇaḥ, paryaṅkam ābhujya ṛjuṁ kāyaṁ praṇidhāya pratimukhaṁ smṛtim upasthāpya saptāham ekaparyaṅkenātināmayati, idam evaṁ dvādaśāṅgaṁ pratītyasamutpādam anulomapratilomaṁ vyavalokayan, yaduta asmin sati idaṁ bhavati; asyotpādād idam utpadyate; yadutāvidyāpratyayāḥ saṁskārāḥ; saṁskārapratyayaṁ vijñānam; vijñānapratyayaṁ nāmarūpam; nāmarūpapratyayaṁ ṣaḍāyatanam; ṣaḍāyatanapratyayaḥ sparśaḥ; sparśapratyayā vedanā; vedanāpratyayā tṛṣṇā; tṛṣṇāpratyayam upādānam; upādānapratyayo bhavaḥ; bhavapratyayā jātiḥ; jātipratyayā jarāmaraṇaśokaparidevaduḥkhadaurmanasyopāyāsā amī bhavanti; evam asya kevalasya mahato duḥkhaskandhasya samudayo bhavati; yaduta asminn asati idaṁ na bhavati; asya nirodhād idaṁ niruddhyate; yaduta avidyānirodhāt saṁskāranirodhaḥ; saṁskāranirodhād vijñānanirodhaḥ; vijñānanirodhān nāmarūpanirodhaḥ; nāmarūpanirodhāt ṣaḍāyatananirodhaḥ; ṣaḍāyatananirodhāt sparśanirodhaḥ; sparśanirodhād vedanānirodhaḥ; vedanānirodhāt tṛṣṇānirodhaḥ; tṛṣṇānirodhād upādānanirodhaḥ; upādānanirodhāt bhavanirodhaḥ; bhavanirodhāj jātinirodhaḥ; jātinirodhāj jarāmaraṇaśokaparidevaduḥkhadaurmanasyopāyāsā niruddhyante; evam asya kevalasya mahataḥ duḥkhaskandhasya nirodho bhavati",
    "san-mu-kd17:638": "atha bhagavāṁs tasyaiva saptāhasyātyayāt tasmāt samādher vyutthāya tasyāṁ velāyāṁ gāthā bhāṣate",
    "san-mu-kd17:639": "yadā ime prādurbhavanti dharmā",
    "san-mu-kd17:640": "ātāpino dhyāyato brāhmaṇasya |",
    "san-mu-kd17:641": "athāsya kāṅkṣā vyapayānti sarvā",
    "san-mu-kd17:642": "yadā prajānāti sahetudharmam ||",
    "san-mu-kd17:643": "yadā ime prādurbhavanti dharmā",
    "san-mu-kd17:644": "ātāpino dhyāyato brāhmaṇasya |",
    "san-mu-kd17:645": "athāsya kāṅkṣā vyapayānti sarvā",
    "san-mu-kd17:646": "yadā prajānāti sahetuduḥkam ||",
    "san-mu-kd17:647": "yadā ime prādurbhavanti dharmā",
    "san-mu-kd17:648": "ātāpino dhyāyato brāhmaṇasya |",
    "san-mu-kd17:649": "athāsya kāṅkṣā vyapayānti sarvā",
    "san-mu-kd17:650": "yadā kṣayaṁ vedanānām upaiti ||",
    "san-mu-kd17:651": "yadā ime prādurbhavanti dharmā |",
    "san-mu-kd17:652": "ātāpino dhyāyato brāhmaṇasya |",
    "san-mu-kd17:653": "athāsya kāṅkṣā vyapayānti sarvā",
    "san-mu-kd17:654": "yadā kṣayaṁ pratyayānām upaiti ||",
    "san-mu-kd17:655": "yadā ime prādurbhavanti dharmā",
    "san-mu-kd17:656": "ātāpino dhyāyato brāhmaṇasya |",
    "san-mu-kd17:657": "athāsya kāṅkṣā vyapayānti sarvā",
    "san-mu-kd17:658": "yadā kṣayam āsravāṇām upaiti ||",
    "san-mu-kd17:659": "yadā ime prādurbhavanti dharmā",
    "san-mu-kd17:660": "ātāpino dhyāyato brāhmaṇasya |",
    "san-mu-kd17:661": "avabhāsayaṁs tiṣṭhati sarvalokaṁ",
    "san-mu-kd17:662": "sūryo yathaivābhyudito ’ntarikṣe ||",
    "san-mu-kd17:663": "yadā ime prādurbhavanti dharmā",
    "san-mu-kd17:664": "ātāpino dhyāyato brāhmaṇasya |",
    "san-mu-kd17:665": "vidhūpayaṁs tiṣṭhati mārasainyaṁ",
    "san-mu-kd17:666": "buddho hi saṁyojanavipramuktaḥ ||",
    "san-mu-kd17:667": "atha bhagavata etad abhavat: adhigato me dharmo gambhīro gambhīrāvabhāso durdṛśo duravabodhaḥ; atarkyo ’tarkyāvacaraḥ sūkṣmo nipuṇapaṇḍitavijñavedanīyaḥ; taṁ ced ahaṁ pareṣām ārocayeyam; taṁ ca pare na vijānīyuḥ; sa mama syād vighātaḥ; syād bhramaḥ; cetaso ’nudaya eva; yanv aham ekākī araṇye pravaṇe dṛṣṭadharmasukhavihārayogam anuyukto vihareyam iti; tatra bhagavata alpotsukavihāratāyāṁ cittaṁ krāmati, na dharmadeśanāyām; atha brahmaṇaḥ sabhāpater etad abhavat; vinaśyati batāyaṁ lokaḥ; praṇaśyati batāyaṁ lokaḥ, yatredānīṁ kadācit karhicit tathāgatā arhantaḥ samyaksaṁbuddhā loke utpadyante, tadyathā udumbarapuṣpam; tasya cādya bhagavata alpotsukavihāratāyāṁ cittaṁ krāmati, na dharmadeśanāyām; yanv aham enaṁ gatvā adhyeśayeyam; atha brahmā sabhāpatis, tadyathā balavān puruṣaḥ saṁmiñjitaṁ vā bāhuṁ prasārayet, prasāritaṁ vā saṁmiñjayet, evam eva brahmā sabhāpatir brahmaloke antarhitaḥ; sa bhagavataḥ purastāt pratyasthāt; atha brahmā sabhāpatis tasyāṁ velāyāṁ gāthāṁ bhāṣate",
    "san-mu-kd17:668": "prādurbabhūva magadheṣu pūrvaṁ",
    "san-mu-kd17:669": "dharmo hy aśuddhaḥ samalānubaddhaḥ |",
    "san-mu-kd17:670": "apāvṛṇīṣva amṛtasya dvāraṁ",
    "san-mu-kd17:671": "vadasva dharmaṁ virajonubaddham ||",
    "san-mu-kd17:672": "bhagavān aha;",
    "san-mu-kd17:673": "kṛcchreṇa me adhigato ’khilo brahman pradālya vai |",
    "san-mu-kd17:674": "bhavarāgaparīttair hi nāyaṁ dharmaḥ susaṁbuddhaḥ ||",
    "san-mu-kd17:675": "pratisrotonugāminaṁ mārgaṁ gambhīraṁ atidurdṛśaṁ |",
    "san-mu-kd17:676": "na drakṣyanti rāgāraktās tamaskandhena nīvṛtāḥ ||",
    "san-mu-kd17:677": "Brahma’s request for Dharmadeśanā",
    "san-mu-kd17:678": "santi bhadanta satvā loke jātā, loke vṛddhās tīkṣṇendriyā api, madhyendriyā api, mṛdvindriyā api, svākārāḥ, suvineyā, alparajaso ’lparajaskajātīyā, ye ’śravaṇāt saddharmasya parihīyante; tadyathā bhadanta utpalāni vā, padmāni vā kumudāni vā, puṇḍarīkāṇi vā udake jātāny, udake vṛddhāny, ekatyāni udakād abhyudgatāni tiṣṭhanti; ekatyāni samodakāni; ekatyāni udakanimagnakośāni tiṣṭhanti; evam eva santi bhadanta satvā loke jātā, loke vṛddhās tīkṣṇendriyā api, madhyendriyā api, mṛdvindriyā api, svākārāḥ, suvineyāḥ, alparajaso ’lparajaskajātīyā ye ’śravaṇāt saddharmasya parihīyante; deśayatu bhagavān dharmam; deśayatu sugato dharmam; bhaviṣyanti dharmatatnasyājñātāraḥ; atha bhagavata etad abhavat: yac cāham svayam eva buddhacakṣuṣā lokaṁ vyavalokayeyam iti; atha bhagavān svayam eva buddhacakṣuṣā lokaṁ vyavalokayati; adrākṣīd bhagavān svayam eva buddhacakṣuṣā lokaṁ vyavalokayan santi satvā loke jātā, loke vṛddhās, tīkṣṇendriyā api, madhyendriyā api, mṛdvindriyā api, svākārāḥ, suvineyāḥ, alparajaso ’lparajaskajātīyā, ye ’śravaṇāt saddharmasya parihīyante; dṛṣṭvā ca punar asya satveṣu mahākaruṇā ’vakrāntā; atha bhagavāṁs tasyāṁ velāyāṁ gāthāṁ bhāṣate",
    "san-mu-kd17:679": "apāvariṣye amṛtasya dvāraṁ |",
    "san-mu-kd17:680": "ye śrotudāmāḥ praṇudantu kāṅkṣāḥ |",
    "san-mu-kd17:681": "viheṭhaprekṣī pracuraṁ na bhāṣe",
    "san-mu-kd17:682": "dharmaṁ praṇītaṁ manujeṣu brahman ||",
    "san-mu-kd17:683": "atha brahmaṇaḥ sabhāpater etad abhavat: deśayiṣyati bata bhagavān dharmaṁ, deśayiṣyati bata sugato dharmam; iti viditvā hṛṣṭatuṣṭapramudita udagraprītisaumanasyajāto bhagavataḥ pādau śirasā vanditvā bhagavantaṁ triḥ pradakṣiṇīkṛtya tatraivāntarhitaḥ",
    "san-mu-kd17:684": "Death of Ārāḍa Kālāma",
    "san-mu-kd17:685": "atha bhagavata etad abhavat: kasya nv ahaṁ tatprathamato dharmaṁ deśayeyam iti; atha bhagavata etad abhavat; yanv aham ārāḍasya kālāmasya tatprathamato dharmaṁ deśayeyaṁ, yo māṁ pūrvācārya eva san paramayā mānanayā mānitavān, paramayā pūjanayā pūjitavān, parameṣu ca pratyayeṣv āttamanāś cābhūd abhirāddhaś ca; devatā bhagavata ārocayanti: saptāhakālagato bhadantārāḍaḥ kālāma iti; bhagavato ’pi samanvāhṛtya jñānadarśanaṁ pravartate; saptāhakālagata ārādaḥ kālāmaḥ; atha bhagavata etad abhavat; mahatī bateyaṁ jyānir, ārāḍasya kālāmasya kālakriyāyā; sumahatī bateyaṁ jyānir ārāḍasya kālāmasya kālakriyāyā, ya imaṁ dharmavinayaṁ nāśrauṣīt; saced aśroṣyad ajñāsyat sa imaṁ dharmavinayam iti; atha bhagavata etad abhavat: kasya nv chaṁ tatprathamato dharmaṁ deśayeyam iti",
    "san-mu-kd17:686": "Death of Udraka Rāmaputra",
    "san-mu-kd17:687": "atha bhagavata etad abhavat; yanv aham udrakasya rāmaputrasya tatprathamato dharmaṁ deśayeyaṁ, yo māṁ pūrvācārya eva san paramayā mānanayā mānitavān, paramayā pūjanayā pūjitavān, parameṣu ca pratyayeṣv āttamanāś cābhūd, abhirāddhaś ca; devatā bhagavata ārocayanti; abhidoṣakālagato bhadanta udrako rāmaputraḥ; bhagavato ’pi samanvāhṛtya jñānadarśanaṁ pravartate; abhidoṣakālagata udrako rāmaputraḥ; atha bhagavata etad abhavat: mahatī bateyaṁ jyānir udrakasya rāmaputrasya kālakriyāyā; sumahatī bateyaṁ jyānir udrakasya rāmaputrasya kālakriyāyā, yo mama imaṁ dharmavinayaṁ nāśrauṣīt; saced imaṁ dharmavinayam aśroṣyad ajñāsyat sa imaṁ dharmavinayam iti",
    "san-mu-kd17:688": "Buddha starts of Vārāṇasī",
    "san-mu-kd17:689": "atha bhagavata etad abhavat: kasya nv ahaṁ tatprathamato dharmaṁ deśayeyam iti; tasyaitad abhavat: yanv ahaṁ pañcakānāṁ bhikṣūṇāṁ tatprathamato dharmaṁ deśayeyam iti; ye māṁ pūrvaṁ duḥkhaprahāṇayogam anuyuktaṁ viharantaṁ satkṛtyopatastuḥ premṇā ca gauraveṇa ca; atha bhagavata etad abhavat: kutra tv etarhi pañcakā bhikṣavo viharanti iti; adrākṣīd bhagavān divyena cakṣuṣā viśuddhena atikrāntamānuṣeṇa pañcakān bhikṣūn; vārāṇasyāṁ viharanti ṛṣivadane mṛgadāve; dṛṣṭvā ca punar yathābhiramyaṁ bodhimūle vihṛtya yena vārāṇasī kāśīnāṁ nigamas tena cārikāṁ prakrāntaḥ",
    "san-mu-kd17:690": "Upagu Ājīvika",
    "san-mu-kd17:691": "tena khalu samayena upagur ājīvikas tasminn eva mārge adhvapratipanno ’bhūt; adrākṣīd upagur ājīvako bhagavantaṁ pratipannaṁ mārge; dṛṣṭvā ca punar evam āha: viprasannāni te āyuṣman gautama indriyāṇi; pariśuddho mukhavarṇaḥ paryavadātaś chavivarṇaḥ; kas te āyuṣman gautama śāstā; taṁ vāsy uddiśya pravrajitaḥ; kasya vā dharmaṁ rocasīti; atha bhagavāṁs tasyāṁ velāyāṁ gāthā bhāṣate",
    "san-mu-kd17:692": "na me ’sti kaścid ācāryaḥ sadṛśo me na vidyate |",
    "san-mu-kd17:693": "eko ’smi loke saṁbuddhaḥ prāptaḥ saṁbodhim uttamām ||",
    "san-mu-kd17:694": "sarvābhibhūḥ sarvavid asmi loke",
    "san-mu-kd17:695": "sarvaiś ca dharmair iha nopaliptaḥ |",
    "san-mu-kd17:696": "sarvañjaho vītatṛṣṇo vimuktaḥ",
    "san-mu-kd17:697": "svayaṁ by abhijñāya kam uddiśeyam ||",
    "san-mu-kd17:698": "kam uddiśeyam asamo hy atulyaḥ",
    "san-mu-kd17:699": "svayaṁ pravaktā adhigamya bodhim |",
    "san-mu-kd17:700": "tathāgato devamanuṣyaśāstā",
    "san-mu-kd17:701": "sarvaiś ca sarvajñabalair upetaḥ ||",
    "san-mu-kd17:702": "sadevakeṣu lokeṣu ahaṁ mārābhibhūr jinaḥ ||",
    "san-mu-kd17:703": "jina ity āyuṣman gautama kaṁ vadasi;",
    "san-mu-kd17:704": "jinā hi mādṛśā jñeyā ye prāptā āśravakṣayam | –āsravakṣayam",
    "san-mu-kd17:705": "jitā me pāpakā dharmās tenopagu jino hy aham ||",
    "san-mu-kd17:706": "kutra tvam āyuṣman gautama gamiṣyasi?",
    "san-mu-kd17:707": "vārāṇasīṁ gamisyāmy āhantuṁ dharmadundubhim |",
    "san-mu-kd17:708": "dharmacakraṁ pravartayituṁ yal lokeṣv apravartitam ||",
    "san-mu-kd17:709": "na hi santaḥ prakāśante viditvā lokaparyāyam |",
    "san-mu-kd17:710": "ājñānirvṛtabuddhās te tīrṇā lokaviṣaktikām ||",
    "san-mu-kd17:711": "sādhv āyuṣman gautama jinaḥ; ityuktvā upagur ājīvakaḥ mārgād apakrāntaḥ",
    "san-mu-kd17:712": "The five Bhikṣus",
    "san-mu-kd17:713": "atha bhagavān kāśiṣu janapadeṣu cārikāṁ caran vārāṇasīm anuprāptaḥ; tena khalu samayena pañcakā bhikṣavo vārāṇasyāṁ viharanti ṛṣivadane mṛgadāve; adrākṣuḥ pañcakā bhikṣavo bhagavantaṁ dūrata eva; dṛṣṭvā ca punar anyonyaṁ saṁpratasthuḥ; kriyākāraṁ cākārṣuḥ; ayaṁ sa bhavantaḥ śramaṁo gautama āgacchati śaithiliko bāhuliko bahulājīvaḥ prahāṇavibhrāntaḥ; sa etarhy audārikam āhāram āharati odanakulmāṣān; sarpistailābhyāṁ gātrāṇi mrakṣayati; sukhodakena ca kāyaṁ pariṣiñcati; so ’smābhir upasaṅkrānto nābhivādyaḥ, na vanditavyo, na pratyutthātavyo, notthāyāsanenopanimantrayitavyo nānyatra prāg evāsanāni prajñapya; idaṁ syād vacanīyaḥ; saṁvidyante āyuṣman gautama āsanāni; saced ākāṅkṣasi niṣīda iti; yathā yathā bhagavān pañcakān bhikṣūn darśanāyopasaṅkrāmati tathā tathā pañcakā bhikṣavo bhagavatas tejaś ca śriyaṁ ca gauravaṁ ca asahamānā utthāyāsanād eke bhagavato ’rthe āsanaṁ prajñapayanti; eke pādodakaṁ, pādādhiṣṭhānaṁ caikānte upanikṣipanti; eke pratyudgamya cīvarakāṇi pratigṛhṇanti; evaṁ cāhuḥ: etu bhavān gautama; svāgataṁ bhavate gautamāya; niṣīdatu bhavān gautama prajñapta evāsane; atha bhagavata etad abhavat: cyutā bateme nohapuruṣā svasmāt kriyākārād; iti viditvā prajñapta eva āsane niṣaṇṇaḥ; tatrasvit pañcakā bhikṣavo bhagavantam atyarthaṁ nāmavādena gotravādena āyuṣmadvādena samudācaranti; tatra bhagavān pañcakān bhikṣūn āmantrayate sma: mā yūyaṁ bhikṣavas tathāgatam atyarthaṁ nāmavādena gotravādena āyuṣmadvādena samudācarata; mā vo ’bhūd dīrgharātram anarthāyāhitāya duḥkhāya; tat kasya hetoḥ? yaḥ kaścid bhikṣavaḥ tathāgatam atyarthaṁ nāmavādena gotravādena āyuṣmadvādena samudācarati; tat tasya bhavati mohapuruṣasya dīrgharātram anarthāya ahitāya duḥkhāya; ta evam āhuḥ: tayā tāvat tvam āyuṣman gautama pūrvikayā īryayā caryayā duṣkaracaryayā kiñcid adhigatavān uttaraṁ manuṣyadharmād alaṁ āryaviśeṣādhigamaṁ jñānaṁ vā, darśanaṁ vā, sparśavihāratāṁ vā; kutaḥ punar yas tvam etarhi śaithiliko bahulājīvaḥ prahāṇavibhrāntaḥ sa tvam etarhy audārikaṁ āhāram āharasy odanakulmāṣān; sarpistailābhyāṁ gātrāṇi mrakṣayasi; sukhodakena ca kāyaṁ pariṣiñcasi; nanu yūyaṁ bhikṣavaḥ paśyatha tathāgatasya pūrveṇāparaṁ mukhasya vā viprasannatvam, indriyāṇāṇ vā nānākaraṇam ? ta evam ūhuḥ: evam etad āyuṣman gautama",
    "san-mu-kd17:714": "The middle course of conduct",
    "san-mu-kd17:715": "tatra bhagavān pañcakān bhikṣūn āmantrayate sma : dvāv imau bhikṣavo ’ntau pravrajitena na sevitavyau, na vaktavyau, na paryupāsitavyau; katamau dvau; yaś ca kāmeṣu kāmasukhālayānuyogo hīno grāmyaḥ prākṛtaḥ pārthagjanikaḥ; yaś cātmaklamathānuyogo duḥkho ’nāryo ’narthopasaṁhitaḥ; ity etāv ubhāv antāv anupagamya asti madhyamā pratipac cakṣuṣkaraṇī jñānakaraṇī upaśamasaṁvartanī abhijñāyaiva saṁbhodhaye nirvāṇāya saṁvartate; madhyamā pratipat katamā? āryāṣṭāṅgo mārgaḥ; tasya samyagdṛṣṭiḥ, samyaksaṅkalpaḥ, samyagvāk, samyakkarmāntaḥ, samyagājīvaḥ; samyagvyāyāmaḥ, samyaksmṛtiḥ, samyaksamādhiḥ; aśakad bhagavān pañcakān bhikṣūn anayā saṁjaptyā saṁjñapayitum; dvau ca bhagavān pañcakānāṁ bhikṣūṇāṁ pūrvabhakte avavadati; trayo grāmaṁ piṇḍāya praviśanti; yat trivargo ’bhinirharati tena ṣaḍvargo yāpayati; trīṁś ca bhagavān pañcakānāṁ bhikṣūṇāṁ paścādbhakte avavadati; dvau grāmaṁ piṇḍāya praviśataḥ; yad dvivargo ’bhinirharati tena pañcavargo yāpayati; tathāgataḥ pratiyaty eva kālabhojī",
    "san-mu-kd17:716": "The four Noble Truths",
    "san-mu-kd17:717": "tatra bhagavān pañcakān bhikṣūn āmantrayate sma: 1) idaṁ duḥkham āryasatyam iti bhikṣavaḥ pūrvam ananuśruteṣu dharmeṣu yoniśo manasi kurvataś cakṣur udapādi; jñānaṁ vidyā buddhir udapādi; ayaṁ duḥkhasamudayaḥ, ayaṁ duḥkhanirodhaḥ; iyaṁ duḥkhanirodhagāminī pratipat āryasatyam iti bhikṣavaḥ pūrvam ananuśruteṣu dharmeṣu yoniśo manasi kurvataś cakṣur udapādi jñānaṁ vidyā buddhir udapādi; tat khalu duḥkham āryasatyam abhijñayā parijñeyaṁ mayeti bhikṣavaḥ pūrvam ananuśruteṣu dharmeṣu yoniśo manasi kurvataś cakṣur udapādi, jñānaṁ vidyā buddhir udapādi; tat khalu duḥkhasamudayam āryasatyam abhijñayā prahātavyaṁ mayeti bhikṣavaḥ pūrvam ananuśruteṣu dharmeṣu yoniśo manasi kurvataś cakṣur udapādi, jñānaṁ vidyā buddhir udapādi; tat khalu duḥkhanirodham āryasatyam abhijñayā sākṣātkartavyaṁ mayeti bhikṣavaḥ pūrvam ananuśruteṣu dharmeṣu yoniśo manasi kurvataś cakṣur udapādi, jñānaṁ vidyā buddhir udapādi; tat khalu duḥkhanirodhagāminī pratipad āryasatyam abhijñayā bhāvayitavyaṁ mayeti bhikṣavaḥ pūrvam ananuśruteṣu dharmeṣu yoniśo manasi kurvataś cakṣur udapādi, jñānaṁ vidyā buddhir udapādi",
    "san-mu-kd17:718": "tat khalu duḥkham āryasatyam abhijñāyā parijñātaṁ mayeti bhikṣavaḥ pūrvam ananuśruteṣu dharmeṣu yoniśo manasi kurvataś cakṣur udapādi, jñānaṁ vidyā buddhir udapādi; tat khalu duḥkhasamudayam āryasatyam abhijñayā prahīṇaṁ mayeti bhikṣavaḥ pūrvam ananuśruteṣu dharmeṣu yoniśo manasi kurvataś cakṣur udapādi, jñānaṁ vidyā buddhir udapādi; tat khalu duḥkhanirodham āryasatyam abhijñayā sākṣātkṛtaṁ mayeti bhikṣavaḥ pūrvam ananuśruteṣu yoniśo manasi kurvataś cakṣur udapādi, jñānaṁ vidyā buddhir udapādi; tat khalu duḥkhanirodhagāminī pratipad āryasatyam abhijñayā bhāvitaṁ mayeti bhikṣavaḥ pūrvam ananuśruteṣu dharmeṣu yoniśo manasi kurvataś cakṣur udapādi, jñānaṁ vidyā buddhir udapādi; yāvac ca mama bhikṣava eṣu caturṣv āryasatyeṣv evaṁ triparivartaṁ dvādaśākāraṁ na cakṣur udapādi, na jñānaṁ na vidyā na buddhir udapādi, na tāvad aham asmād bhikṣavaḥ sadevakāl lokāt, samārakāt, sabrahmakāt, saśramaṇabrāhmaṇikāyāḥ prajāyāḥ sadevamānuṣāyā mukto nisṛto visaṁyukto vipramukto viparyāsāpagatena cetasā bahulaṁ vyāhārṣam; na tāvad ahaṁ bhikṣavaḥ anuttarāṁ samyaksaṁbodhim abhisaṁbuddho ’smīty adhyajñāsiṣam; yataś ca mama bhikṣava eṣu caturṣv āryasatyeṣv evaṁ triparivartaṁ dvādaśākāraṁ cakṣur udapādi, jñānaṁ vidyā buddhir udapādi, tato ’ham asmāt sadevakāl lokāt samārakāt sabrahmakāt, saśramaṇabrāhmaṇikāyāḥ prajāyāḥ sadevamānuṣāyā mukto nisṛto visaṁyukto vipramukto viparyāsāpagatena cetasā bahulaṁ vyāhārṣam; bhikṣavaḥ anuttarāṁ samyaksaṁbodhim abhisaṁbuddho ’smīty adhyajñāsiṣaṁ",
    "san-mu-kd17:719": "The name of Ājñātakauṇḍinya",
    "san-mu-kd17:720": "asmin khalu dharmaparyāye bhāṣyamāṇe āyuṣmata ājñātākauṇḍinyasya virajo vigatamalaṁ dharmeṣu dharmacakṣur utpannam, aśīteś ca devatāsahasrāṇām; tatra bhagavān āyuṣmantaṁ kauṇḍinyam āmantrayate sma: ājñātas te kauṇḍinya dharmaḥ? ājñātaḥ bhagavann ājñātaḥ; ājñātas te kauṇḍinya dharmaḥ? ājñātaḥ sugata ājñāta; ājñāto āyuṣmatā kauṇḍinyena dharma iti tasmād āyuṣmataḥ kauṇḍinyasya ājñātakauṇḍinya ity adhivacanam; ājñāta āyuṣmatā kauṇḍinyena dharma iti",
    "san-mu-kd17:721": "Proclamation of Dharmacakra",
    "san-mu-kd17:722": "bhaumā yakṣāḥ śabdam udīrayanti, ghoṣam anuśrāvayanti: etan mārṣā bhagavatā vārāṇasyām ṛṣivadane mṛgadāve triparivartaṁ dvādaśākāraṁ dharmyaṁ dharmacakraṁ pravartitam, apravartyaṁ śramaṇena vā brāhmaṇena vā devena vā māreṇa vā brahmaṇā vā kenacid vā loke sahadharmataḥ bahujanahitāya bahujanasukhāya lokānukampāyai arthāya sukhāya devamanuṣyāṇām iti divyāḥ kāyā abhivardhiṣyante, āsūrāḥ kāyāḥ parihāsyante iti; bhaumānāṁ yakṣāṇāṁ śabdaṁ śrutvā antarikṣāvacarā yakṣās tam anuśrāvayanti cāturmahārājakāyikā devāḥ trāyastriṁśā yāmās tuṣitā nirmāṇaratayaḥ paranirmitavaśavartino devāḥ; tena kṣaṇena, teṇa lavena, tena muhūrtena, tena kṣaṇalavamuhūrtena yāvad brahmalokaṁ śabdo ’gamat; brahmakāyikā devāḥ śabdam udīrayanti; ghoṣam anuśrāvayanti: etan mārṣā bhagavatā vārāṇasyaṁ ṛṣivadane mṛgadāve triparivartaṁ dvādaśākāraṁ dharmyaṁ dharmacakraṁ pravartitam apravartyaṁ śramaṇena brāhmaṇena vā devena vā māreṇa vā brahmaṇā vā kenacid vā punar loke sahadharmataḥ bahujanahitāya bahujanasukhāya lokānukampāyai arthāya hitāya sukhāya devamanuṣyāṇām iti divyāḥ kāyā abhivardhiṣyante; āsurāḥ kāyāḥ parihāsyanta iti; pravartitaṁ bhagavatā vārāṇasyām ṛṣivadane mṛgadāve triparivartaṁ dvādaśākāraṁ dharmyaṁ dharmacakram iti; tasmād asya dharmaparyāyasya dharmacakrapravartanam ity adhivacanaṁ",
    "san-mu-kd17:723": "The Budda explains the four Noble Truths",
    "san-mu-kd17:724": "tatra bhagavān dvir api pañcakān bhikṣūn āmantrayate sma: catvārīmāni bhikṣava āryasatyāni; katamāni catvāri? duḥkham āryasatyaṁ, duḥkhasamudayo duḥkhanirodho duḥkhanirodhagāminī pratipad āryasatyam; 1) duḥkham āryasatyaṁ katamat? jātir duḥkhaṁ, jarā duḥkhaṁ, vyādhir duḥkhaṁ, maraṇaṁ duḥkham, priyaviprayogo duḥkham, apriyasaṁprayogo duḥkham, yad apīcchan paryeṣamāṇo na labhate tad api duḥkham; saṅkṣepataḥ pañca ime upādānaskandhā duḥkham; tasya parijñāyai āryāṣṭaṅgo mārgo bhāvayitavyaḥ; 2) duḥkhasamudayam āryasatyaṁ katamat? tṛṣṇā paunarbhavikī nandīrāgasahagatā tatra tatrābhinandinī; tasyāḥ prahāṇāya āryāṣṭāṅgo mārgo bhāvayitavyaḥ; 3) duḥkhanirodham āryāsatyaṁ katamat? yad asyā eva tṛṣṇāyāḥ paunarbhavikyāḥ nandīrāgasahagatāyās tatra tatrābhinandinyā aśeṣaprahāṇaṁ pratinisargo vāntībhāvaḥ kṣayo virāgo nirodho vyupaśamaḥ astaṅgamaḥ; tasya sākṣātkriyāyai āryāṣṭāṅgo mārgo bhāvayitavyaḥ; 4) duḥkhanirodhagāminī pratipad āryasatyaṁ katamat? āryāṣṭāṅgo mārgaḥ; tadyathā, samyagdṛṣṭiḥ, samyaksaṅkalpaḥ; samyagvāk, samyakkarmāntaḥ; samyagājīvaḥ; samyagvyāyāmaḥ; samyaksmṛtiḥ; samyaksamādhiḥ; so ’pi bhāvayitavyaḥ",
    "san-mu-kd17:725": "asmin khalu dharmaparyāye bhāṣyamāṇe āyuṣmata ājñātakauṇḍinyasyānupādāyāśravebhyaś cittaṁ vimuktam; avaśiṣṭānāṁ tu pañcakānāṁ bhikṣūṇāṁ virajo vigatamalaṁ dharmeṣu dharmacakṣur utpannam; tena khalu samayena eko loke arhan bhagavāṁś ca dvitīyaḥ; tatra bhagavān avaśiṣṭān pañcakān bhikṣūn āmantrayate sma: rūpaṁ bhikṣavo nātmā; rūpaṁ ced bhikṣava ātmā syān na rūpam ābādhāya duḥkhāya saṁvarteta; labhyeta ca rūpasyaivaṁ me rūpaṁ bhavatu, evaṁ mā bhūd iti; yasmāt tarhi bhikṣavo rūpam anātmā tasmād rūpam ābādhāya duḥkhāya saṁvartate; na ca labhyate rūpasyaivaṁ me bhavatu, evaṁ mā bhūd iti; vedanā saṁjñā saṁskārā vijñanaṁ bhikṣavo nātmā; vijñānaṁ cet bhikṣavaḥ ātmā syān na vijñānam ābādhāya duḥkhāya saṁvarteta; labhyeta ca vijñānasyaivaṁ me vijñānaṁ bhavatu, evaṁ mā bhūd iti; yasmāt tarhi bhikṣavaḥ vijñānam anātmā, tasmād vijñānam ābādhāya duḥkhāya saṁvartate; na ca labhyate vijñānasyaivaṁ me vijñanaṁ bhavatu, evaṁ mā bhūd iti",
    "san-mu-kd17:726": "kiṁ manyadhve bhikṣavo, rūpaṁ, nityaṁ vā anityaṁ vā? anityam idaṁ bhadanta; yat punar anityaṁ duḥkhaṁ vā tan na vā duḥkham? duḥkham idaṁ bhadanta; yat punar anityaṁ duḥkhaṁ vipariṇāmadharmi; api nu tac chrutavān āryaśrāvaka ātmata upagacched etan mama, eso ’ham asmy, eṣa me ātmeti? no bhadanta; kiṁ manyadhve bhikṣavo vedanā saṁjñā saṁskārā vijñānaṁ nityaṁ vā anityaṁ vā? anityam idaṁ bhadanta; yat punar anityaṁ duḥkhaṁ vā tan, na vā duḥkham? duḥkham idaṁ bhadanta; yat punar anityaṁ duḥkham vipariṇāmadharmi; api nu tac chrutavān āryaśrāvaka ātmata upagacched etan mama, eṣo ’ham asmy, eṣa me ātmeti? no bhadanta; tasmāt tarhi bhikṣavo yat kiñcid rūpam atītānāgatapratyutpannam adhyātmaṁ vā bāhyaṁ vā audārikaṁ vā sūkṣmaṁ vā hīnaṁ vā praṇītaṁ vā yad vā dūre yad vā antike tat sarvaṁ naitan mama, naiṣo ’ham asmi, naiṣa me ātmeti; evam etat yathābhūtaṁ samyakprajñayā draṣṭavyam; evaṁ yā kācid vedanā yā kācit saṁjñā ye kecit saṁskārā yat kiṁcid vijñānam atītānāgatapratyutpannam ādhyātmaṁ vā bāhyaṁ vā audārikaṁ vā sūkṣmaṁ vā hīnaṁ vā praṇītaṁ vā yad vā dūre yad vāntike tat sarvaṁ naitan mama, naiso ’ham asmi, naiṣa me ātmeti; evam etat yathābhūtaṁ samyakprajñayā draṣṭavyam; yataś ca bhikṣavaḥ śrutavān āryaśrāvaka imāṁ pañca upādānaskandhān naivātmato nātmīyataḥ samanupaśyati; sa evaṁ samanupaśyan na kiñcil loka upādatte; anupādadāno na paritasyati aparitasya ātmaiva parinirvāti; kṣīṇā me jātiḥ; uṣitaṁ brahmacaryam; kṛtaṁ karaṇīyam; nāparam asmād bhavaṁ prajānāmīti; asmin khalu dharmaparyāye bhāṣyaṁāṇe avaśiṣṭanāṁ pañcakānāṁ bhikṣūṇām anupādāyāśravebhyaś cittāni vimuktāni; tena khalu samayena pañca loke ’rhanto, bhagavāṁś ca ṣaṣṭha iti",
    "san-mu-kd17:727": "The conversin of Yaśas, son of Agrakulika",
    "san-mu-kd17:728": "tatra bhagavān vārāṇasyāṁ viharati nadyā vārakāyaṣ tīre; tena khalu samayena vārāṇasyāṁ yaśā agrakulikaputraḥ prativasati; divādivase strīmayena tūryeṇa krīḍitvā ramitvā paricārya śrāntakāyaḥ klāntakāyaḥ prābhārakāyaḥ pratiyaty eva middham avakrāntaḥ; tā api striyaḥ śrāntakāyāḥ klāntakāyāḥ prāgbhārakāyāḥ pratiyaty eva middham avakrāntāḥ; adrākṣīd yaśā agrakulikasya putraḥ sarātram eva suptapratibuddhaḥ sarvās tā striyo vilālikā vinagnikā vikeśikā vikṣiptabhujāḥ kāny api kāny api vipralapantyaḥ; dṛṣṭvā ca punar asya sve ’ntaḥpure śmaśānasaṁjñā avakrāntā; atha yaśā agrakulikaputro mahāśayanād avatīrya śatasahasraṁ maṇipādukāyugaṁ prāvṛtya yenāntaḥpuradvāraṁ tenopasaṅkrāntaḥ; upasaṅkramya apasvaram akārṣīt: upadruto ’smi mārṣā upasṛṣṭo ’smi mārṣā iti; tasyāmanuṣyā dvāraṁ vivṛṇvanti; śabdaṁ cāntardhāpayanti; atha yaśā agrakulikaputro yena niveśanadvāraṁ tenopasaṅkrāntaḥ; upasaṅkramyāpasvaram akārṣīt: upadruto ’smi mārṣā upasṛṣṭo ’smi mārṣā iti: tasyāmanuṣyā dvāraṁ vivṛṇvanti; śabdaṁ cāntardhāpayanti; atha yaśā agrakulikaputro yena nagaradvāraṁ tenopasaṅkrāntaḥ; upasaṅkramyāpasvaram akārṣīt: upadruto ’smi mārṣā upasṛṣṭo ’smi mārṣā iti; tasyāmanuṣyā dvāraṁ vivṛṇvanti; śabdaṁ cāntardhāpayanti; atha yaśā agrakulikaputro yena nadī vārakā tenopasaṅkrāntaḥ; tena khalu samayena bhagavān nadyā vārakāyās tīre bahir vihārasyābhyavakāśe caṅkrame caṅkramyate yadbhūyasā yaśasam evāgrakulikaputram āgamayamānaḥ; adrākṣīt yaśā agrakulikaputro bhagavantaṁ nadyā vārakāyās tīre caṅkrame caṅkramyamāṇam dūrata eva; dṛṣṭvā ca punar apasvaram akārṣīt: upadruto ’smi śramaṇa upasṛṣṭo ’smi śramaṇa iti; atha bhagavān yaśasam agrakulikaputram idam avocat: ehi kumāra; idaṁ te sthānam anupadrutam; idam anupasṛṣṭam iti; atha yaśā agrakulikaputraḥ śatasahasraṁ maṇipādukāyugaṁ nadyā vārakāyās tīre ujjhitvā, nadīṁ vārakāṁ pratyuttīrya yena bhagavāṁs tenopasaṅkrāntaḥ; upasaṅkramya bhagavataḥ pādau śirasā vanditvā ekānte asthāt; atha bhagavān yaśasam agrakulikaputram ādāya yena svo vihāras tenopasaṅkrāntaḥ; upasaṅkramya prajñapta evāsane nyaṣīdat; niṣadya bhagavān yaśasam agrakulikaputraṁ dharmayayā kathayā sandarśayati samādāpayati samuttejayati saṁpraharṣayati; yāsau buddhānāṁ bhagavatāṁ pūrvakālakaraṇīyā dharmyā kathā tadyathā dānakathā, śīlakathā, svargakathā, kāmānām āsvādādīnavasaṁkleśavyavadānanaiṣkramyapraviveka anuśaṁsavyavadānapakṣyān dharmān vistareṇa saṁprakāśayati; yadā cainaṁ bhagavān adrākṣīd dhṛṣṭacittaṁ kalyacittaṁ muditacittaṁ vinivaraṇacittaṁ bhavyaṁ pratibalaṁ sāmutkarṣikīṁ dharmadeśanām ājñātuṁ, tadā yāsau buddhānāṁ bhagavatāṁ sāmutkarṣikī dharmadeśanā, tadyathā duḥkhaṁ samudayo nirodho mārgaś catvāry āryasatyāni vistareṇa saṁprakāśayati; tadyathā śuddhaṁ vastram apagatakālakaṁ rañjanopagaṁ raṅge prakṣiptaṁ samyag eva raṅgaṁ pratigṛhṇāti; evam eva yaśā agrakulikaputras tasminn evāsane niṣaṇṇaś catvāry āryasatyāny abhisameti; tadyathā duḥkhaṁ samudayaṁ nirodhaṁ mārgaṁ",
    "san-mu-kd17:729": "atha yaśā agrakulikaputro dṛṣṭadharmā prāptadharmā viditadharmā paryavagāḍhadharmā tīrṇakāṅkṣas tīrṇavicikitso ’parapratyayo ’nanyaneyaḥ śāstuś śāsane dharmeṣu vaiśāradyaprāptaḥ utthāyāsanād ekāṁśam uttarāsaṅgaṁ kṛtvā yena bhagavāṁs tenāñjaliṁ praṇamayya bhagavantam idam avocat: abhikrānto ’haṁ bhadanta, abhikrāntaḥ; eṣo ’haṁ bhagavantaṁ śaraṇaṁ gacchāmi dharmaṁ ca bhikṣusaṅghaṁ ca; upāsakaṁ ca māṁ dhāraya adyāgreṇa yāvajjīvaṁ prāṇopetaṁ śaraṇāgatam abhiprasannaṁ",
    "san-mu-kd17:730": "Yaśas’s father becomes a lay-disciple and Yaśas an Arhat",
    "san-mu-kd17:731": "adrākṣīd anyatamāvaruddhikā sarātram eva suptapratibuddhā yaśāḥ kumāro mahāśayane na dṛśyate iti; dṛṣṭvā ca punar yenāgrakuliko gṛhapatis tenopasaṁkrāntā; upasaṅkramyāgrakulikaṁ gṛhapatim idam avocat: yat khalv ārya jānīyā yaśāḥ kumāraḥ sve mahāśayane na dṛśyate iti; atha agrakulikasya gṛhapater etad abhavat: māhaiva kumāraś corair vā dhūrtair vā svāpateyakāraṇāt bahir niṣkāsito bhaviṣyati; iti viditvā caturdiśam aśvadūtān preṣayati; svayam eva pradīpikāhastaiḥ puruṣaiḥ sārdhaṁ yena nadī vārakā tenopasaṅkrāntaḥ; adrākṣīd agrakuliko gṛhapatir nadyā vārakāyās tīre śatasahasraṁ maṇipādukāyugam ujjhitam; dṛṣṭvā ca punar asyaitad abhavat: māhaiva kumāraś corair vā dhūrtair vā niṣkāsitaḥ; tathā hi nadyā vārakāyās tīre śatasahasraṁ maṇipādukāyugam ujjhitam; māhaiva kumāro ’nena tīrthena nadīṁ vārakām uttīrṇo bhaviṣyati; tathā hi śatasāhasraṁ maṇipādukāyugaṁ nadyā vārakāyās tīre ujjhitaḥ; iti viditvā tenaiva tīrthena nadīṁ vārakām uttīrya yena bhagavāṁs tenopasaṅkrāntaḥ; adrākṣīd bhagavān agrakulikaṁ gṛhapatim dūrād eva; dṛṣṭvā ca punar asyaitad abhavat: yanv ahaṁ tadrūpān ṛddhyabhisaṁskārān abhisaṁskuryāṁ yathāgrakuliko gṛhapatir asminn evāsane niṣaṇṇo yaśasaṁ kumāraṁ na paśyed iti; atha bhagavān tadrūpān ṛddhyabhisaṁskārān abhisaṁskaroti yathāyrakuliko gṛhapatis tasminn evāsane niṣaṇṇo yaśasaṁ kumāraṁ na paśyati; athāgrakuliko gṛhapatir yena bhagavāṁs tenopasaṅkrāntaḥ; upasaṅkramya bhagavantam idam avocat: kaccit bhagavān yaśasaṁ kumāram adrākṣīt? tena hi gṛhapate niṣīda sthānam etad vidyate yad asminn evāsane niṣaṇṇo yaśasaṁ kumāraṁ drakṣyasīti; athāgrakulikasya gṛhapater etad abhavat: nūnaṁ ca bhagavatā yaśāḥ kumāro dṛṣṭo bhaviṣyati; tathāhi bhagavān evam āha, tena hi gṛhapate niṣīda sthānam etad vidyate yad asminn evāsane niṣaṇṇo yaśasaṁ kumāraṁ drakṣyasi; iti viditvā hṛṣṭatuṣṭapramudita udagraprītisaumanasyajāto bhagavataḥ pādau śirasā vanditvā ekānte nyaṣīdat; ekānte niṣaṇṇam agrakulikaṁ gṛhapatiṁ bhagavān dharmayayā kathayā sandarśayati, samādāpayati, samuttejayati saṁpraharṣayati; yāsau buddhānāṁ bhagavatāṁ pūrvakālakaraṇīyā dharmyā kathā, tadyathā dānakathā śīlakathā svargakathā kāmānām āsvādādīnavasaṁkleśavyavadānanaiṣkramyapraviveka anusaṁsavyavadānapakṣyān dharmān vistareṇa saṁprakāśayati; yadā cainaṁ bhagavān adrākṣīd dhṛṣṭacittaṁ kalyacittaṁ muditacittaṁ vinivaraṇacittaṁ bhavyaṁ pratibalaṁ sāmutkarṣikīṁ dharmadeśanām ājñātuṁ, tadā yāsau buddhānāṁ bhagavatāṁ sāmutkarṣikī dharmadeśanā tadyathā duḥkhaṁ samudayaṁ nirodhaṁ mārgaṁ catvāry āryasatyāni vistareṇa saṁprakāśayati; tadyathā śuddhaṁ vastram apagatakālakam rañjanopagaṁ raṅge prakṣiptaṁ samyag eva raṅgaṁ pratigṛhṇāti, evam evāgrakuliko gṛhapatis tasminn evāsane niṣaṇṇaś catvāry āryasatyāny abhisameti; duḥkhaṁ samudayaṁ nirodhaṁ mārgam; tasmin khalu dharmaparyāye bhāṣyamāṇe agrakulikasya gṛhapater virajo vigatamalaṁ dharmeṣu dharmacakṣur utpannam; āyuṣmataś ca yaśasaḥ sarvālaṅkāravibhūṣitasyānupādāyāśravebhyāś cittaṁ vimuktam; atha bhagavāṁṣ tān ṛddhyabhisaṁskārān pratiprasrabhya tasyāṁ velāyāṁ gāthāṁ bhāṣate:",
    "san-mu-kd17:732": "alaṅkṛtaś cāpi careta dharmaṁ",
    "san-mu-kd17:733": "dāntaś śāntaḥ saṁyato brahmacārī |",
    "san-mu-kd17:734": "sarveṣu bhūteṣu nidhāya daṇḍaṁ",
    "san-mu-kd17:735": "sa brāhmaṇaḥ sa śramaṇaḥ sa bhikṣuḥ ||",
    "san-mu-kd17:736": "tena khalu samayena ṣaṭ loke arhantaḥ, bhagavāṁś ca saptamaḥ; adrākṣīd agrakuliko gṛhapatir yaśasaṁ kumāraṁ tasminn evāsane niṣaṇṇam; dṛṣṭvā ca punar yaśasaṁ kumāram idam avocat: ehi kumāra niveśanaṁ gamiṣyāvo mātā te śrāntakāyā klāntakāyā paridevitavatīti; atha bhagavān agrakulikaṁ gṛhapatim idam avocat: kiṁ manyase gṛhapate yenāśaikṣeṇa jñānena aśaikṣeṇa darśanena catvāry āryasatyāny abhisamitāni, tadyathā duḥkhaṁ, samudayo, nirodho, mārgaḥ, api nu sa punar api gṛhī agāram adhyāvaseta? sannidhīkāraparibhogena vā kāmān paribhuñjīta iti? no bhadanta: yathā khalu tvayā gṛhapate śaikṣeṇa jñānena śaikṣeṇa darśanena catvāry āryasatyāny abhisamitāni, duḥkhaṁ, samudayo, nirodho, mārgaḥ; evam eva kumāreṇa aśaikṣeṇa jñānena aśaikṣeṇa darśanena catvāry āryasatyāny abhisamitāni, tadyathā duḥkhaṁ, samudayo, nirodho, mārgaḥ iti; lābhā bhadanta yaśasā kumāreṇa sulabdhā yena aśaikṣenā jñānena aśaikṣeṇa darśanena catvāry āryasatyāny abhisamitāni, tadyathā duḥkhaṁ, samudayo, nirodho, mārgaḥ; sādhu bhagavān yaśasā kumāreṇa paścācchramaṇena yenāgrakulikas tenopasaṅkrāmed anukampām upādāya; adhivāsayati bhagavān agrakulikasya gṛhapates tūṣṇīṁbhāvena; athāgrakuliko gṛhapatir bhagavatas tūṣṇīṁbhāvenādhivāsanāṁ viditvā bhagavataḥ pādau śirasā vanditvā bhagavato ’ntikāt prakrāntaḥ",
    "san-mu-kd17:737": "Yaśa’s mother and wife become lay-disciples",
    "san-mu-kd17:738": "atha bhagavāṁs tasyā eva rātrer atyayāt nivāsya pātracīvaram ādāya āyuṣmatā yaśasā paścācchrameṇena yenāgrakulikasya gṛhapater niveśanaṁ tenopasaṅkrāntaḥ; tena khalu samayena āyuṣmato yaśaso mahallikā purāṇadvitīyā ca madhyamāyāṁ dvāraśālāyām āsthātāṁ yadbhūyasā bhagavantam āgamayamāne; adrāṣṭām āyuṣmato yaśaso mahallikā purāṇadvitīyā ca bhagavantam dūrata eva dṛṣṭvā ca punar bhagavato ’rthe āsanaṁ prajñāpayataḥ; evaṁ cāhatuḥ; etu bhagavān; svāgataṁ bhagavate; niṣīdatu bhagavān prajñapta eva āsane; niṣaṇṇo bhagavān prajñapta evāsane; athāyuṣmato yaśaso mahallikā purāṇadvitīyā ca bhagavataḥ pādau śirasā vanditvā ekānte niṣaṇṇe; ekānte niṣaṇṇām āyuṣmato yaśaso mahallikāṁ purāṇadvitīyāṁ ca bhagavān dharmyayā kathayā sandarśayati, samādāpayati, samuttejayati, saṁpraharṣayati; yāsau buddhānāṁ bhagavatāṁ pūrvakālakaraṇīyā dharmyā kathā, tadyathā dānakathā śīlakathā svargakathā kāmānām āsvādādīnavasaṅkleśavyavadānanaiṣkramyapraviveka anuśaṁsavyavadānapakṣyān dharmān vistareṇa saṁprakāśayati; yadā caite bhagavān adrākṣīd dhṛṣṭacitte kalyacitte muditacitte vinivaraṇacitte bhavye pratibale sāmutkarṣikīṁ dharmadeśanām ājñātum, tadā yāsau buddhānāṁ bhagavatāṁ sāmutkarṣikī dharmadeśanā, tadyathā duḥkhaṁ samudayo nirodho mārgaś catvāry āryasatyāni, vistareṇa saṁprakāśayati; tadyathā śuddhaṁ vastram apagatakālakaṁ rañjanopagaṁ raṅge prakṣiptaṁ samyag eva raṅgaṁ pratigṛhṇāti, evam eva āyuṣmato yaśaso mahallikā purāṇadvitīyā ca tasminn evāsane niṣaṇṇe catvāry āryastyāny abhisamitavatyau; tadyathā duḥkhaṁ samudaya nirodha mārgaḥ; atha āyuṣmato yaśaso mahallikā purāṇadvitīyā ca dṛṣṭadharme prāptadharme viditadharme paryavagāḍhaharme tīrṇakāṅkṣe tīrṇavicikitse aparapratyaye anayaneye śāstuś śāsane dharmeṣu vaiśāradyaprāpte utthāyāsanād ekāṁśam uttarāsaṅgaṁ kṛtvā yena bhagavāṁs tenāñjaliṁ praṇamayya bhagavantam idam avocatām: abhikrānte āvāṁ, bhadanta, abhikrānte; ete āvāṁ bhagavantaṁ śaraṇaṁ gacchāvo, dharmaṁ ca bhikṣusaṅghaṁ ca; upāsike ca āvāṁ dhārayādyāgreṇa yāvajjīvaṁ prāṇopete śaraṇāgate abhiprasanne; tena hi bhadanta ihaiva bhaktakṛtyaṁ kriyatām; adhivāsayati bhagavān āyuṣmato yaśaso mahallikāyāḥ purāṇadvitīyāyāś ca tūṣṇīṁbhāvena; atha āyuṣmato yaśaso mahallikā purāṇadvitīyā ca bhagavatas tūṣṇīṁbhāvena adhivāsanāṁ viditvā bhagavantaṁ sukhopaniṣaṇṇaṁ śucipraṇītena khādanīyabhojanīyena svahastaṁ santarpayataḥ, saṁpravārayataḥ; anekaparyāyeṇa śucinā praṇītena khādanīyabhojanīyena svahastaṁ santarpya saṁpravārya bhagavantaṁ bhuktavantaṁ viditvā dhautahastam apanītapātraṁ nīcataram āsanaṁ gṛhītvā bhagavataḥ purastān niṣaṇṇe dharmaśravaṇāya; atha bhagavān āyuṣmato yaśaso mahallikāṁ purāṇadvitīyāṁ ca dharmyayā kathayā sandarśya samādāpya samuttejya saṁpraharṣya utthāyāsanāt prakrāntaḥ; yena svo vihāras tenopasaṅkrāntaḥ; upasaṅkramya prajñapta evāsane niṣaṇṇaḥ",
    "san-mu-kd17:739": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ pṛcchanti: kiṁ bhadanta āyuṣmatā yaśasā karma kṛtaṁ yasya karmaṇo vipākena antaḥpuramadhyagatasya svasminn antaḥpure śmaśānasaṁjñā utpannā; sarvālaṅkāravibhūṣitena ca bhagavato ’ntike arhatvaṁ ca sākṣātkṛtam; yaśasā evaṁ bhikṣavaḥ karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyaṁbhāvīni; yaśasā karmāny upacitāni ko ’nyaḥ pratyanubhaviṣyati; na bhikṣavaḥ karmāṇi kṛtāny upacitāni bāhye pṛthivīdhātau vipacyante, nābdhātau, na tejodhātau, na vāyudhātau, api tu upātteṣv eva skandhadhātvāyataneṣu karmāṇi kṛtāni vipacyante, śubhāny aśubhāni ca",
    "san-mu-kd17:740": "na pranaśyanti karmāṇy api kalpaśatair api |",
    "san-mu-kd17:741": "sāmagrīṁ prāpya kālam ca phalanti khalu dehinām ||",
    "san-mu-kd17:742": "Previous birth of Yaśas",
    "san-mu-kd17:743": "bhūtapūrvaṁ bhikṣavaḥ vārāṇasyāṁ nagaryāṁ nātidūre riṣiḥ prativasati sma maitryātmakaḥ kāruṇikaḥ sarvasatvahitavatsalaḥ; tena piṇḍapātaṁ praviśatā mṛtakuṇapaṁ dṛṣṭam; asatpratibaddheneva cittena piṇḍapātaṁ praviṣṭaḥ; piṇdapātaṁ caritvābhyāgataḥ; yāvat paśyati taṁ mṛtakuṇapaṁ vilīnībhūtaṁ vyādhmātakaṁ ca; tasyaivāgrataḥ sphuṭitam; tena tatraiva vairāgyam utpāditam; tata ihāntaḥpure pratyayo dattaḥ",
    "san-mu-kd17:744": "kiṁ manyadhve bhikṣavaḥ? yo ’sau riṣir eṣa evāsau yaśāḥ kumāraḥ tena kālena tena samayena; yad anena tatra vairāgyam utpāditam tenaitarhi antaḥpuramadhyagatasya pratyayo dattaḥ; iti hi bhikṣavasḥ ekāntakṛṣṇānāṁ karmaṇām ekāntakṛṣṇo vipākaḥ; ekāntaśuklānām ekāntaśuklo vyatimiśrāṇāṁ vyatimiśraḥ; tasmāt tarhi bhikṣavaḥ ekāntakṛṣṇāni karmāṇi apāsya vyatimiśrāṇi ca ekāntaśukleṣv eva karmasv ābhogaḥ karaṇīyaḥ; ity evaṁ vo bhikṣavaḥ śikṣitavyam",
    "san-mu-kd17:745": "Yaśas’s four brothers are converted and become Arhats",
    "san-mu-kd17:746": "aśrauṣur vārāṇasyāṁ dvitīya agrakulokaputras tṛtīyaś caturthaḥ pañcama agrakulikaputraḥ, pūrṇo, vimalo, gavāṁpatiḥ subāhuś ca: yaśā agrakulikaputraḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajita iti; śrutvā ca punar eṣām etad abhavat: na batāvaro buddho bhaviṣyati, nāvaraṁ dharmākhyānam; yatredānīṁ yaśā agrakulikaputras tāvat taruṇaḥ tāvat sukhaiṣī keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; yannu vayam api keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajemeti; atha dvitīyo ’grakulikaputras tṛtīyaś caturthaḥ pañcamo ’grakulikaputraḥ pūrṇo, vimalo, gavāṁpatis, subāhur, vārāṇasyāṁ niṣkramya yena bhagavāṁs tenopasaṅkrāntāḥ; upasaṅkramya bhagavataḥ pādau śirasā vanditvā ekānte tasthuḥ; ekāntasthitā dvitīyo ’grakulikaputras tṛtīyaś caturthaḥ pañcamaḥ agrakulikaputraḥ pūrṇo, vimalo, gavāṁpatis, subāhur, bhagavantam idam avocan: labhemahi vayaṁ bhadanta svākhyāte dharmavinaye pravrajyām upasaṁpadaṁ bhikṣubhāvam; carema vayaṁ bhagavato ’ntike brahmacaryam; labdhavantas ta āyuṣmantaḥ svākhyāte dharmavinaye pravrajyāṁ upasaṁpadaṁ bhikṣubhāvam; evaṁ pravrajitā ekākino vyapakṛṣṭā apramattā ātāpinaḥ prahitātmāno vyahārṣuḥ; ekākino vyapakṛṣṭā apramattā ātāpinaḥ prahitātmāno viharanto yadarthaṁ kulaputrāḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajanti tad anuttaraṁ brahmacaryaparyavasānam dṛṣṭa eva dharme svayam abhijñayā sākṣātkṛtvā upasaṁpadya pravedayante: kṣīnā no jātir, uṣitaṁ brahmacaryaṁ, kṛtaṁ karaṇīyaṁ, nāparam asmād bhavaṁ prajānīma iti ājñātavanta āyuṣmanto ’rhanto babhūvuḥ suvimuktacittāḥ; tena khalu samayena daśa loke ’rhanto, bhagavān ekādaśamaḥ",
    "san-mu-kd17:747": "The conversion of fifty young men",
    "san-mu-kd17:748": "aśrauṣur vārāṇasyāṁ pañcāśad utsadotsadā grāmikadārakāḥ, prathamo ’grakulikaputro, dvitīyas, tṛtīyaś caturthaḥ, pañcamo ’grakulikaputro, yaśāḥ, pūrṇo, vimalo, gavāṁpatiḥ, subāhuḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitā iti; śrutvā ca punar eṣām etad abhavat: na batāvaro buddho bhasviṣyati; nāvaraṁ dharmākhyānam; yatredānīṁ prathamo ’grakulikaputro, dvitīyo yāvat purṇo vimalo gavāṁpatiḥ subāhur tāvat taruṇās tāvat sukhaiṣiṇaḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitāḥ; yannu vayam api keśaśmaśrv avatārya kāṣayāṇi vastrāṇy ācchādya samyag eva śraddhayā agārād anagārikāṁ pravrajemeti; atha pañcāśad utsadotsadā grāmikadārakā vārāṇasyāṁ niṣkramya yena bhagavāṁs tenopasaṅkrāntāḥ; upasaṅkramya bhagavataḥ pādau śirasā vanditvā ekānte tasthuḥ; ekāntasthitāḥ pañcāśad utsadotsadā grāmikadārakā bhagavantam idam avocan: labhemahi vayaṁ svākhyāte dharmavinaye pravrajyāṁ upasaṁpadaṁ bhikṣubhāvam; carema vayaṁ bhagavato ’ntike brahmacaryam; labdhavantas ta āyuṣmantas svākhyāte dharmavinaye pravrajyāṁ upasaṁpadaṁ bhikṣubhāvam; evaṁpravrajitās te āyuṣmanta ekakino vyapakṛṣṭāḥ apramattā ātāpinaḥ prahitātmāno vyahārṣuḥ; ekākino vyapakṛṣṭā apramattā ātāpinaḥ prahitātmano viharanto yadarthaṁ kulaputrāḥ keśaśmaśrv avatārya kāṣayāṇi vastrāṇy ācchādya samyag eva śraddhayā agārād anagārikāṁ pravrajanti tad anuttaraṁ brahmacaryaparyavasānaṁ dṛṣṭa eva dharme svayam abhijñayā sākṣātkṛtvā upasaṁpadya pravedayante; kṣīṇā no jātir, uṣitaṁ brahmacaryaṁ, kṛtaṁ karaṇīyaṁ, nāparam asmād bhavaṁ prajānīma iti ājñātavanta āyuṣmanto ’rhanto babhūvuḥ suvimuktacittāḥ; tena khalu samayena ṣaṣṭir loke arhanto bhagavān ekaṣaṣṭitamaḥ iti",
    "san-mu-kd17:749": "The Buddha goes to the village Urubilvā",
    "san-mu-kd17:750": "tatra bhagavān vārāṇasyāṁ viharati ṛṣivadane mṛgadāve; tatra bhagavān bhikṣūn āmantrayate sma: mukto ’haṁ, bhikṣavaḥ, sarvapāśebhyo ye divyā ye ca mānuṣāḥ; yūyam api bhikṣavo muktāḥ sarvapāśebhyo ye divyā ye ca mānuṣāḥ; tato bhikṣavaś cārikāṁ prakramiśyāmo bahujanasukhāya lokānukampāyai arthāya hitāya sukhāya devamanuṣyāṇām; mā ca vo dvāv ekena gamiṣyatha; aham api yenorubilvāsenāyanīgrāmakas tena cārikāṁ prakramiṣyāmi; atha mārasya pāpīyasa etad abhavat; ayaṁ śramaṇo gautamo vārāṇasyāṁ viharati ṛṣivadane mṛgadāve; evaṁ śrāvakān dharmaṁ deśayati: mukto ’haṁ bhikṣavaḥ sarvapāśebhyo ye ca divyā ye ca mānuṣāḥ; yūyam api bhikṣavo muktās sarvapāśebhyo ye ca divyā ye ca mānuṣāḥ; yāvad aham api yenorubilvāsenāyanīgrāmakas tena cārikāṁ prakramiṣyāmīti; yanv aham asyopasaṅkrameyaṁ yaduta vyākṣepakarmaṇi; atha māraḥ pāpīyān māṇavakavarṇam ātmānam abhinirmāya yena bhagavāṁs tenopasaṅkrāntaḥ; upasaṅkramya bhagavato ’ntike tiṣṭhan gāthāṁ bhāṣate:",
    "san-mu-kd17:751": "amukto muktasaṁjñī san kiṁ mukto ’smīti manyase |",
    "san-mu-kd17:752": "mahābandhanabaddho ’si na me śramaṇa mokṣyase ||",
    "san-mu-kd17:753": "atha bhagavata etad abhavat: māro batāyaṁ pāpīyān upasaṅkrānto yaduta vyākṣepakarmaṇi; iti viditvā gāthāṁ bhāṣate:",
    "san-mu-kd17:754": "mukto ’ham sarvapāśebhyo ye divyā ye ca mānuṣāḥ |",
    "san-mu-kd17:755": "evaṁ jānīhi pāpīyan nihatas tvam ihāntaka ||",
    "san-mu-kd17:756": "atha mārasya pāpīyasa etad abhavat: jānāti me śramaṇo gautamaś cetasā cittam; iti viditvā duḥkhī durmanā vipratīsārī tatraiva antarhitaḥ; tatra bhagavān bhikṣūn āmantrayate sma: mukto ’haṁ bhikṣavaḥ sarvapāśebhyo ye divyā ye ca mānuṣāḥ; yūyam api bhikṣavo muktāḥ sarvapāśebhyo ye divyā ye ca mānuṣāḥ; carata bhikṣavaś cārikāṁ bahujanahitāya pūrvavad yāvad aham api yenorubilvāsenāyanīgrāmakas tena cārikāṁ prakramiṣyāmi; evaṁ bhadanta iti bhikṣavo bhagavataḥ pratiśrutya janapadacārikāṁ prakrāntāḥ",
    "san-mu-kd17:757": "atha bhagavāv yathābhiramyaṁ vihṛtya yenorubilvāsenāyanīgrāmakas tena cārikāṁ prakrānto ’nupūrveṇa cārikāṁ caran senāyanīgrāmakam anuprāptaḥ; atha bhagavān yena kārpāsavanaṣaṇḍaḥ tenopasaṅkrāntaḥ; upasaṅkramya anyatarad vṛkṣamūlaṁ niśritya niṣaṇṇo divāvihārāya",
    "san-mu-kd17:758": "Sixty Gentlemen become lay-disciples",
    "san-mu-kd17:759": "tena khalu samayena ṣaṣṭir bhadravargīyāḥ pūgāḥ bahiḥ senāyanīgrāmakasya divādivase strīmayena tūryeṇa krīḍanti ramante paricārayanti; teṣāṁ krīḍatāṁ ramamāṇānāṁ paricārayatām anyatarā strī samayaṁ virāgya niṣpalāyitā; atha ṣaṣṭir bhadravargīyāḥ pūgāḥ tāṁ striyaṁ samanveṣamāṇā yena kārpāsavanaṣaṇḍas tenopasaṅkrāntāḥ; upasaṅkramya adrākṣuḥ ṣaṣṭir bhadravargīyāḥ pūgā bhagavantam anyatarad vṛkṣamūlaṁ niśrityā niṣaṇṇaṁ prāsādikaṁ prasādanīyam śāntendriyaṁ śāntamānasaṁ parameṇa cittadamavyupaśamena samanvāgataṁ suvarṇayūpam iva śriyā jvalantam; dṛṣṭvā ca punar yena bhagavāṁs tenopasaṅkrāntāḥ; upasaṅkramya bhagavantam idam avocan: kaccid bhagavān striyam adrākṣīt; kiṁ punar vaḥ kumārakās tayā striyā? iha vayaṁ bhadanta ṣaṣṭir bhadravargīyāḥ pūgāḥ bahiḥ senāyanīgrāmasya divādivase strīmayena tūryeṇa krīḍāmo ramāmo paricārayāmaḥ; teṣām asmākaṁ krīḍatāṁ ramamāṇānāṁ paricārayatām anyatamā strī samayaṁ virāgya niṣpalāyitā; te vayam tāṁ striyaṁ samanveṣāmahe; kiṁ manyadhve kumārakāḥ? kiṁ varaṁ yo vā striyaṁ samanveṣāte, yo vā ātmānam? kim asmākaṁ bhadanta strī kariṣyati; idam evāsmākaṁ varaṁ yad vayam ātmānaṁ samanveṣemahi; tena hi kumārakā niṣīdantu; dharmaṁ vo deśayiṣyāmi; atha ṣaṣṭir bhadravargīyāḥ pūgāḥ bhagavataḥ pādau śirasā vanditvā ekānte niṣaṇṇāḥ; ekāntaniṣaṇṇān ṣaṣṭiṁ bhadravargīyān pūgān bhagavān dharmyayā kathayā sandarśayati samādāpayati samuttejayati saṁpraharṣayati; yāsau buddhānāṁ bhagavatāṁ dharmyā kathā; tadyathā dānakathā śīlakathā svargakathā kāmānām āsvādādīnavasaṅkleśavyavadānanaiṣkramyapraviveka anuśaṁsavyavadānapakṣyān dharmān vistareṇa saṁprakāśayati; yadā caitān bhagavān adrākṣīd dhṛṣṭacittān muditacittān kalyacittān vinivaraṇacittān bhavyān pratibalān sāmutkarṣikīṁ dharmadeśanām ājñātuṁ, tadā yāsau buddhānāṁ bhagavatāṁ sāmutkarṣikī dharmadeśanā tadyathā duḥkhaḥ samudayo nirodho mārgaś catvāry āryasatyāni vistareṇa saṁprakāśayati; tadyathā śuddhaṁ vastram apagatakālakaṁ rañjanopagaṁ raṅge prakṣiptaṁ samyag eva raṅgaṁ pratigṛhṇāti; evam eva ṣaṣṭir bhadravargīyāḥ pugāḥ eṣv evāsaneṣu niṣaṇṇāś catvāry āryasatyāny abhisamayanti; tadyathā duḥkhaṁ samudayaṁ nirodhaṁ mārgam; atha ṣaṣṭir bhadravargīgāḥ pūgāḥ dṛṣṭadharmāṇaḥ prāptadharmāṇo viditadharmāṇaḥ paryavagāḍhadharmāṇas tīrṇakāṅkṣā tīrṇavicikitsā aparapratyayā ananyaneyā śāstuś śāsane dharmeṣu vaiśāradyaprāptā utthāyāsanebhya ekāṁsam uttarāsaṅgaṁ kṛtvā yena bhagavāṁs tena añjaliṁ praṇamayya bhagavantam idam avocan: abhikrāntā vayaṁ bhadantābhikrāntāḥ; ete vayaṁ bhagavantaṁ śaraṇaṁ gacchāmo dharmaṁ ca bhikṣusaṅghaṁ ca; upāsakāṁś ca asmān dhārayādyāgreṇa yāvajjīvaṁ prāṇopetān śaraṇāgatān abhiprasannān; atha ṣaṣṭir bhadravargīyāḥ pūgā bhagavato bhāṣitam abhinandya anumodya bhagavataḥ pādau śirasā vanditvā bhagavato ’ntikāt prakrāntāh",
    "san-mu-kd17:760": "Conversion of the brahmin Deva",
    "san-mu-kd17:761": "tena khalu samayena kapilavastuni devo nāma brāhmaṇaḥ prativasaty āḍhyo mahādhano mahābhogo bhagavataḥ purāṇo gṛhapatis sakhā: asau pareṇa samayena jñātikṣayaṁ dhanakṣayam ṛddhikṣayaṁ gataḥ; yadā bhagavatā ṣaṭtriṁśadbhūtakoṭiparivāraṁ māraṁ vidrāvya anuttaraṁ jñānam adhigataṁ, tadā devo brāhmaṇaḥ patnyā sārdhaṁ senāyanīgrāmakam anuprāptaḥ; devena brāhmaṇena śrutaṁ bhagavatā anuttaraṁ jñānam adhigatam; śrutvā ca tasyaitad abhavat: kathaṁ punar ahaṁ bhagavantaṁ piṇḍakena pratipādayeyam iti; sa patnīm āmantrayate: bhadre bhagavatā anuttaram jñānam adhigatam; sa ca bhagavāṁś cakravartikule jātaḥ; sa idānīṁ senāyanīgrāmakaṁ piṇḍapātaṁ carati ............................................................ sā kathayati: āryaputra tathā bhavatu; devena brāhmaṇasakāśe patnībandhakaṁ sthāpayitvā pañcakārṣāpaṇa ..................................................... devena brāhmaṇena gṛhapatisakāśād alaṅkāraṁ yācitvā patnyā anupradattaḥ; atha devo brāhmaṇaḥ sapatnīkaḥ suciṁ praṇītaṁ khādanīyabhojanīyaṁ samudānīya yena bhagavāṁs tenopasaṁkrāntaḥ; upasaṁkramya bhagavantam idam avocat; adhivāsayatu me bhagavān śvo ’ntargṛhe bhaktena; adhivāsayati bhagavān devasya brāhmaṇasya tūṣṇīṁbhāvena; atha bhagavān yena devasya brāhmaṇasya niveṣanaṁ tenopasaṁkrāntaḥ; upasaṁkramya prajñapta evāsane nyaṣīdat; atha devo brāhmaṇaḥ sukhopaniṣaṇṇaṁ bhagavantaṁ viditvā sapatnī kaḥ śucinā praṇītena khādanīyabhojanīyena svahastaṁ tarpayataḥ saṁpravārayataḥ; anekaparyāyeṇa śucinā praṇītena khādanīyabhojanīyena svahastaṁ saṁtarpayitvā saṁpravārayitvā bhagavantaṁ bhuktavantaṁ viditvā dhautahastaṁ apanītapātraṁ nīcataram āsanaṁ gṛhītvā bhagavataḥ purastān niṣaṇṇau dharmaśravaṇāya; atha bhagavān devasya brāhmanasya daksiṇādeśanāṁ kṛtvā prakrāntaḥ iti; devo brāhmaṇas tac chrutvā duḥkhī durmanāḥ saṁvṛttaḥ; aṭavīṁ saṁprasthitaḥ kuto ’ham alaṅkāraṁ dāsyāmīti; nānyatrātmānam ..................................................... tadā paśyati tam alaṅkāram; sa taṁ gṛhītvā gṛham āgataḥ; deva paśyāmīti patnī duḥkhadaurmanasyāhatā gṛhaṁ viśodhayati suvarṇakalaśaṁ dīptimantaṁ paśyati yathāpitad buddhasya buddhānubhāvena devatānāṁ ca devatānubhāvena; devas tāṁ pṛcchati: bhadre kim etad? iti; sā kathayati: āryaputra mayā suvarṇakalaśo dṛṣṭaḥ; so ’pi kathayati: bhadre, mayāpi so ’laṁkāro dṛṣṭaḥ; tāv atyarthaṁ bhagavati prasādajātau tathā cābhiprasannau; tato bhagavatā tādṛśī caturāyasatyasaṁprativedhikī dharmedeśanā kṛtā; yathā devena brāhmaṇena sapatnīkena viṁśatiśikharasamudgataṁ dṛṣṭiśailaṁ jñānavajreṇa bhitvā śrotraāpattiphalaṁ sākṣātkṛtam",
    "san-mu-kd17:762": "Appendix II: Conversion of Nandā and Nandabalā",
    "san-mu-kd17:763": "atha bhagavāṁs tasyā eva rātryā atyayāt pūrvāhṇe nivāsya pātracīvaram ādāya senāyanīgrāmakaṁ piṇḍāya prāvikṣat; atha bhagavata etad abhavat: kasya nv ahaṁ senāyanīgrāmake tatprathamato dharmaṁ deśayeyam; atha bhagavata etad abhavat: yanv ahaṁ nandāyāś ca nandabalāyāś ca grāmikaduhitroḥ tatprathamato dharmaṁ deśayeyaṁ, ye māṁ duḥkhaprahāṇayogam anuyuktaṁ viharantaṁ satkṛtyopasthatuḥ premnā ca gauraveṇa ca; atha bhagavān yena nandāyāś ca nandabalāyāś ca grāmikaduhitror niveśanaṁ tenopasaṁkrantaḥ; adrāṣṭāṁ ca nandā ca nandabalā ca grāmikaduhitarau bhagavantaṁ dūrata eva; dṛṣṭvā ca punar bhagavato ’rthāyāsanaṁ prajñapayataḥ evaṁ cāhatuḥ: niṣīdatu bhagavān prajnāpta evāsane; nyaṣīdad bhagavān prajñāpta evāsane; atha nandā ca nandabalā ca grāmikaduhitarau bhagavatpādau śirasā vanditvaikānte niṣaṇṇe; ekāntaniṣaṇṇe nandāṁ ca nandabalāṁ ca grāmikaduhitarau bhagavān dharmyayā kathayā saṁdarśayati samādāpayati samuttejayati saṁpraharṣayati yāsau buddhānāṁ bhagavatāṁ pūrvakālakaraṇīyā dharmī kathā tadyathā dānakathā śīlakathā svargakathā kāmānām āsvādādīnavasaṁkleśavyavadānanaiṣkramyapraviveke anuśaṁsavyavadānapakṣyān dharmān vistareṇa saṁprakāśayati; yadaite bhagavān adrākṣīd dhṛṣṭacitte kalyacitte muditacitte vinivaraṇacitte bhavye pratibale sāmutkarṣikīṁ dharmadeśanām ājñātuṁ tadā yāsau buddhānāṁ bhagavatāṁ sāmutkarṣikī dharmadeśanā tadyathā duḥkhaṁ samudayo nirodho mārgaś catvāry āryasatyāni vistareṇa saṁprakāśayati; tadyathā śuddhaṁ vastram apagatakālakaṁ rañjanopagaṁ raṅge prakṣiptaṁ samyag eva raṅgaṁ pratigṛhṇāti, evam eva nandā ca nandabalā ca tasminn evāsane niṣaṇṇe catvary āryasatyāni abhisamayatas tadyathā duḥkhaṁ samudayaṁ nirodhaṁ mārgam; atha nandā ca nandabalā ca grāmikaduhitarau dṛṣṭadharme prāptadharme paryavagādhadharme tīrṇakāṁkṣe tīrṇavicikitse ’parapratyaye ’nanyaneye śāstuḥ śāsane dharmeṣu vaiśāradyaprāpte; utthāyāsanād ekāṁśam uttarāsaṅgaṁ kṛtvā yena bhagavāṁs tenāñjaliṁ praṇamya bhagavantam idam avocatām: abhikrānte āvāṁ bhadantābhikrānte; ete āvāṁ bhagavantaṁ śaraṇaṁ gacchāvo dharmaṁ ca bhikṣusaṅghaṁ ca; upāsike cāvāṁ dhārayādyāgreṇa yāvajjīvaṁ prāṇopete śaraṇagate ’bhiprasanne; atha nandā ca nandabalā ca grāmikaduhitarau bhagavantam idam avocatām; tena hi bhadanta ihaiva bhaktakṛtyaṁ kriyatām; adhivāsayati bhagavān nandāyāś ca nandabalāyāś ca grāmikaduhitroḥ tūṣnīṁbhāvena; atha nandā ca nandabalā ca grāmikaduhitarau bhagavatas tūṣṇīmbhāvenādhivāsanāṁ viditvā sukhopaniṣaṇṇaṁ bhagavantaṁ viditvā śucinā praṇītena khādanīyabhojanīyena svahastaṁ saṁtarpayataḥ saṁpravārayataḥ; śucinā praṇītena khādanīyabhojanīyena svahastaṁ saṁtarpayitvā saṁpravārayitvā bhagavantaṁ bhuktavantaṁ viditvā dhautahastaṁ apanītapātraṁ nīcatarakam āsanaṁ gṛhītvā bhagavataḥ pūrato niṣaṇṇe dharmaśravaṇāya",
    "san-mu-kd17:764": "The ff. of the manuscript between 398 and 405 are missing. Some fragments in Sanskrit concerning this portion of the Saṅghabhedavastu have been edited and restored with the aid of the Tibetan translation by Prof. Ernst Waldschmidt, Catuṣpariṣatsūtra, ed. cit, vol. III, Vorgang 23, 18–27 c 3 (pp. 235–337). The portion restored by Prof. Ernst Waldschmidt has been reproduced below as the Appendix II",
    "san-mu-kd17:765": "Biṁbisāra’s visit to the Buddha",
    "san-mu-kd17:766": "tā devatā punar avocan: mahārāja na te pāpaṁ karma kṛtam; api tu yaiḥ sārdhaṁ tvayā sāmavāyikāni karmāṇi kṛtāni teṣāṁ ye kecit sannipatitāḥ kecid adyatvepi janapadair amuṣmin karmāntān kārayantas tiṣṭhanto tān śabdayeti; rājñā taddeśanivāsino janakāyās sarve āhūtāḥ; tato rājā biṁbisāro dvādaśabhī rathasahasrair aṣṭādaśabhiś ca peṭakāśvasahasrair anekaiś ca māgadhakair brāhmaṇagṛhapatiśatasahasraiḥ sārdhaṁ rājagṛhān niryāti bhagavato ’ntikaṁ bhagavantaṁ darśanāyopasaṅkramituṁ paryupāsanāyai; tasya yāvatī yānasya bhūmis tāvad yānena gatvā yānād avatīrya padbhyām evārāmaṁ prāvikṣat; yad antarā rājā māgadhaḥ śreṇyo bimbisāro bhagavantam adrākṣīt tadantarāt pañcakakudāny apanīya uṣṇīṣaṁ, chatraṁ, khaḍgaṁ, maṇibālavyajanaṁ citre copānahau yena bhagavāṁs tenopasaṅkrāntaḥ; upasaṅkramya ekāṁsam uttarāsaṅgaṁ kṛtvā yena bhagavāṁs tena añjaliṁ praṇamayya trir ātmano nāmadheyam anuśrāvayati: rājāham asmi bhadanta māgadhaḥ śreṇyo bimbisāraḥ; rājāham asmi bhadanta māgadhaḥ śreṇyo bimbisāraḥ; evam etan mahārāja, evam etat; rājā tvaṁ mahārāja māgadhaḥ śreṇyo bimbisāraḥ; rājā tvaṁ mahārāja māgadhaḥ śreṇyo bimbisāraḥ; niṣīda tvaṁ mahārāja yathāsvake āsane; atha rājā māgadhaḥ śreṇyo bimbisāro bhagavataḥ pādau śirasā vanditvā ekānte niṣaṇṇaḥ; eke māgadhakā brāhmaṇagṛhapatayo bhagavataḥ pādau śirasā vanditvā ekānte niṣaṇṇāḥ; eke bhagavatā sārdhaṁ saṁmukhaṁ saṁmodanīṁ saṁrañjanīṁ vividhāṁ kathāṁ vyatisārya ekānte niṣaṇṇāḥ; eke yena bhagavāṁs tenāñjaliṁ praṇamayya ekānte niṣaṇṇāḥ; eke bhagavantaṁ dūrād eva dṛṣṭvā tuṣṇīm ekānte niṣaṇṇāḥ",
    "san-mu-kd17:767": "Urubilvākāśyapa and the Buddha confront",
    "san-mu-kd17:768": "tena khalu samayena āyuṣmān urubilvākāśyapas tasyām eva parṣadi sanniṣaṇṇaḥ sannipatitaḥ; atha māgadhakānāṁ brāhmaṇagṛhapatīnām etad abhavat: kiṁ nu mahāśramaṇa urubilvākāśyapasya jaṭilasyāntike brahmacaryaṁ caraty āhosvid urubilvākāśyapa eva jaṭilo mahāśramaṇasyāntike brahmacaryaṁ carati? atha bhagavān māgadhakānāṁ brāhmaṇagṛhapatīnāṁ cetasā cittam ājñāya āyuṣmantam urubilvākāśyapaṁ gāthābhir gītena praśnaṁ pṛcchati sma:",
    "san-mu-kd17:769": "dṛṣṭveha kiṁ tvam urubilvavāsin",
    "san-mu-kd17:770": "agnīn ahāsīr vratam eva cārṣam |",
    "san-mu-kd17:771": "ācakṣva me kāśyapa etam arthaṁ",
    "san-mu-kd17:772": "kathaṁ prahīṇaṁ hi tavāgnihotram ||",
    "san-mu-kd17:773": "annāni pānāni tathā rasāṁś ca",
    "san-mu-kd17:774": "kāmān striyaś caiva vacanti haike |",
    "san-mu-kd17:775": "tāvan malān upadhau saṁprapaśyan",
    "san-mu-kd17:776": "tasmān na iṣṭe na hute rato ’ham ||",
    "san-mu-kd17:777": "na te ’tra kāmeṣu mano rataṁ ced",
    "san-mu-kd17:778": "anneṣu pāneṣu tathā raseṣu |",
    "san-mu-kd17:779": "kathaṁ nu te devamanuṣyaloke",
    "san-mu-kd17:780": "rataṁ manaḥ kāśyapa brūhi pṛṣṭaḥ ||",
    "san-mu-kd17:781": "dṛṣṭvā padaṁ nirupadhi śāntam agryaṁ",
    "san-mu-kd17:782": "ākiñcanyaṁ sarvabhāveṣv asaktam |",
    "san-mu-kd17:783": "ananyathībhāvam ananyaneyaṁ",
    "san-mu-kd17:784": "tasmān na iṣṭe na hute rato ’ham ||",
    "san-mu-kd17:785": "yajñair vratair agnibhiś cāpi mokṣaḥ",
    "san-mu-kd17:786": "ity apy abhūn me manaso vitarkaḥ |",
    "san-mu-kd17:787": "andho ’smi jātimaraṇānusārī",
    "san-mu-kd17:788": "anīkṣmāno ’cyutam uttamaṁ padam ||",
    "san-mu-kd17:789": "paśyāmīdānīṁ tad asaṁskṛtaṁ padaṁ",
    "san-mu-kd17:790": "sudeśitaṁ nāgavareṇa tāyinā |",
    "san-mu-kd17:791": "mahājanārthāya munir vināyakas",
    "san-mu-kd17:792": "tvam udgato gautama satyavikramaḥ ||",
    "san-mu-kd17:793": "bhagavān āha",
    "san-mu-kd17:794": "svāgataṁ te vyavasitaṁ naitad duścintitaṁ tvayā |",
    "san-mu-kd17:795": "pravibhakteṣu dharmeṣu yac chreṣṭhaṁ tad upāgama ||",
    "san-mu-kd17:796": "saṁvejaya kāśyapa parṣadam iti |",
    "san-mu-kd17:797": "The twin miracle of Urubilvākāśyapa",
    "san-mu-kd17:798": "atha āyuṣmān urubilvākāśyapo bhagavatā kṛtāvakāśas takrūpaṁ samādhiṁ samāpanno, yathā svasminn āsane ’ntarhitaḥ samāhite citte pūrvasyāṁ diśi samabhyudgamya caturvidham īryāpathaṁ kalpayati; tadyathā, caṅkrāmyate, niṣīdati, tiṣṭhati śayyāṁ kalpayati; tejodhātum api samāpadyate; tejodhātusamāpannasya āyuṣmata urubilvākāśyapasya vividhāny arcīṁṣi kāyān niścaranti; tadyathā nīlāni, pītāni, lohitāny, avadātāni, māñjiṣṭhāni, sphaṭikavarṇāni; yamakāny api prātihāryāṇi vidarśayati; adhaḥkāyaḥ prajvalati; uparimāt kāyāc chītalā vāridhārā syandate; uparimaḥ kāyaḥ prajvalati; adhaḥkāyāc chītalā vāridhārā syandate; yathā pūrvasyāṁ diśy evaṁ dakṣiṇasyāṁ, paścimāyām, uttarasyāṁ diśi; iti caturdiśaṁ caturvidham ṛddhiprātihāryaṁ vidarśya tān ṛddhyabhisaṁskārān pratiprasrabhya yena bhagavāṁs tena añjaliṁ praṇamayya bhagavantam idam avocat; śāstā me bhagavān śrāvako ’haṁ bhagavataḥ; śastā me bhagavān śrāvako ’haṁ bhagavataḥ; evam etat kāśyapa, evam etat kāśyapa, śrāvakas tvaṁ mama śāstā te ’haṁ kāśyapa; śrāvakas tvaṁ mama; niṣīda tvaṁ kāśyapa yathāsvake āsane; athāyuṣmān urubilvākāśyapo bhagavataḥ pādau śirasā vanditvā ekānte niṣaṇṇaḥ; atha māgadhakānāṁ brāhmaṇagṛhapatīnām etad abhavat: na haiva mahāśramaṇa urubilvākāśyapasya jaṭilasyāntike brahmacaryaṁ carati; api tu urubilvākāśyapa eva jaṭilo mahāśramaṇasyāntike brahmacaryaṁ caratīti",
    "san-mu-kd17:799": "The sermon of the Buddha on the production and passing away by dependence",
    "san-mu-kd17:800": "tatra bhagavān rājānaṁ māgadhaṁ śreṇyaṁ bimbisāram āmantrayate: rūpaṁ mahārāja utpadyate ’pi; vyayate ’pi; tasyotpādo ’pi veditavyaḥ, vyayo ’pi; vedanā saṁjñā saṁskārā vijñānaṁ mahārāja utpadyate ’pi; vyayate ’pi; tasyotpādo ’pi veditvyaḥ, vyayo ’pi; rūpasya mahārāja kulaputra utpādavyayadharmatāṁ viditvā tad rūpaṁ parijānāti; vedanāyāḥ saṁjñāyāḥ saṁskārāṇāṁ vijñānasya mahārāja kulaputra utpādavyayadharmatāṁ viditvā tad vijñānaṁ parijānāti; rūpaṁ mahārāja kulaputra parijānan nopaiti, nopādatte, nādhitiṣṭhati, nābhiniviśati ātmā me iti; vedanāṁ saṁjñāṁ saṁskārān vijñānaṁ mahārāja kulaputra parijānan nopaiti, nopādatte, nādhitiṣṭhati, nābhiniviśati ātmā me iti; rūpaṁ mahārāja kulaputra anupāyantam anupādadānam anadhitiṣṭhantam anabhiniviśantam anātmamamāyamānam aprameyam asaṅkhyeyaṁ nirvṛtam iti vadāmi; vedanā saṁjñā saṁskārān vijñānaṁ mahārāja kulaputra anupāyantam anupādadānam anadhitiṣṭhantam anabhiniviśamānam anātmamamāyamānam aprameyam asaṅkhyeyaṁ nirvṛtam iti vadāmi; atha māgadhakānāṁ brāhmaṇagṛhapatīnām etad abhavat: sati khalu rūpam anātmā, vedanā saṁjñā saṁskārā vijñānam anātmā; atha ko nv asau bhaviṣyaty ātmā vā satvo jīvo vā jantur vā poṣo vā pudgalo vā manujo vā mānavo vā kartā vā kārako vā janako vā saṁjanako vā utthāpako vā samutthāpako vā vadako vā vedako vā pratisaṁvedako vā, yo na jantur nābhūn, na bhaviṣyati; nāpy etarhi vidyate; yas tatra kṛtākṛtānāṁ kalyāṇapāpakānāṁ karmaṇāṁ vipākaṁ pratisaṁvedayate; ya imāṁś ca skandhān nikṣipaty anyāṁś ca skandhān pratisaṁdadhāti",
    "san-mu-kd17:801": "The sermon of the Buddha on the unreality of the Self",
    "san-mu-kd17:802": "atha bhagavān māgadhakānāṁ brāhmaṇagṛhapatīnāṁ cetasā cittam ājñāya bhikṣūn āmantrayate sma; ātmā ātmeti bhikṣavo bālo ’śrutavān pṛthagjanaḥ prajñaptim anupatito na cātrāsty ātmā nātmīyaṁ vā; duḥkham idaṁ bhikṣavaḥ utpadyamānam utpadyate; duḥkham idam niruddhyamānaṁ niruddhyate; saṁskārā utpadyamānā utpadyante; niruddhyamānā niruddhyante; tān hetūṁs tān pratyayān pratītya satvānāṁ saṁskārasantatiḥ pravartate; saṁskārasantatipratisandhiṁ khalu bhikṣavas tathāgato viditvā satvānāṁ cyutyupapādaṁ prajñāpayati; paśyāmy ahaṁ bhikṣavo divyena cakṣuṣā viśuddhenātikrāntamānuṣeṇa satvān; paśyāmi cyavamānān apy upapadyamānān api suvarṇān api, durvarṇān api, hīnān api, praṇītān api, sugatim api gacchato, durgatim api gacchataḥ; yathākarmopagān satvān yathābhūtān prajānāmi; amī bhavantaḥ satvāḥ kāyaduścaritena samanvāgatā vāṅmanoduścaritena samanvāgatā āryāṇām apavādakāḥ, mithyādṛṣṭayaḥ mithyādṛṣṭikarmadharmasamādānahetos taddhetutatpratyayaṁ kāyasya bhedāt paraṁ maraṇād apāyadurgativinipātaṁ narakeṣūpapadyante; amī vā punar bhavantaḥ satvāḥ kāyasucaritena samanvāgatā vāṅmanassucaritena samanvāgatā āryāṇām anapavādakāḥ samyagdṛṣṭayaḥ samyagdṛṣṭikarmadharmasamādānahetos taddhetutatpratyayaṁ kāyasya bhedāt sugatau svargaloke deveṣūpapadyante; evaṁ cāhaṁ bhikṣavo jānāmy evaṁ paśyāmi; na cāham evaṁ vadāmy ayaṁ me ātmā vā satvo vā jīvo vā jantur vā poṣo vā pudgalo vā manujo vā mānavo vā kartā vā kārako vā janako vā saṁjanako vā utthāpako vā samutthāpako vā vadako vā vedako vā pratisaṁvedako vā, yo na jantur nābhūn na bhaviṣyati, nāpy etarhi vidyate; yas tatra kṛtākṛtānāṁ kalyāṇāpāpakānāṁ karmaṇāṁ vipākaṁ pratisaṁvedayate; imāṁś ca skandhān nikṣipaty anyāṁś ca skandhān pratisandadhāti, nānyatra dharmasaṅketāt; tatrāyaṁ dharmasaṅketo yadutāsmin satīdaṁ bhavati; asyotpādād idam utpadyate; yadutāvidyāpratyayāḥ saṁskārāḥ; saṁskārapratyayaṁ vijñānam; vijñānapratyayaṁ nāmarūpam; nāmarūpapratyayaṁ ṣaḍāyatanam; ṣaḍāyatanapratyayaḥ sparśaḥ; sparśapratyayā vedanā; vedanāpratyayā tṛṣṇā; tṛṣṇāpratyayam upādānam; upādānapratyayo bhavaḥ; bhavapratyayā jātiḥ; jātipratyayā jarāmaraṇaśokaparidevaduḥkhadaurmanasyopāyāsāḥ saṁbhavanti; evam asya kevalasya mahato duḥkhaskandhasya samudayo bhavati; yadutāsmin satīdaṁ bhavati; asya nirodhād idaṁ niruddhyate; yadutāvidyānirodhāt saṁskāranirodhaḥ; saṁskāranirodhād vijñānanirodhaḥ; vijñānanirodhān nāmarūpanirodhaḥ; nāmarūpanirodhāt ṣaḍāyatananirodhaḥ; ṣaḍāyatananirodhāt sparśanirodhaḥ; sparśanirodhād vedanānirodhaḥ; vedanārirodhāt tṛṣṇānirodhaḥ; tṛṣṇānirodhād upādānanirodhaḥ; upādānanirodhād bhavanirodhaḥ; bhavanirodhāj jātinirodhaḥ; jātinirodhāj jarāmaraṇaśokaparidevaduḥkhadaurmanasyopāyāsā niruddhyante; evam asya kevalasya mahato duḥkhaskandhasya nirodho bhavati; iti hi bhikṣavo duḥkhāḥ saṁskārāḥ; śāntaṁ nirvāṇām; hetusamudayād duḥkhasamudayaḥ; hetunirodhād duḥkhanirodhaḥ; chinnaṁ vartma na pravartate; apratisandhi niruddhyate; eṣa evānto duḥkhasya; tatra bhikṣavaḥ kaḥ parinirvṛto nānyatra duḥkhaṁ, tan niruddhaṁ; tad vyupaśāntaṁ, tac chītībhūtam; śāntam idaṁ bhikṣavaḥ padaṁ yaduta sarvopadhipratiniḥsargaḥ, tṛṣṇākṣayo virāgo nirodho nirvāṇam",
    "san-mu-kd17:803": "The conversion of Bimbisāra",
    "san-mu-kd17:804": "tatra bhagavān dvir api rājānaṁ māgadhaṁ śreṇyaṁ bimbisāram āmantrayate: kiṁ mayase mahārāja rūpaṁ nityaṁ vā anityaṁ vā? anityam idaṁ bhadanta; yat punar anityaṁ duḥkhaṁ vā tan na vā duḥkham? duḥkham idaṁ bhadanta; yat punar anityaṁ duḥkhaṁ vipariṇāmadharmi; api nu tac chrutavān āryaśrāvaka ātmata upagacched etan mama, eṣo ’ham asmi, eṣa me ātmeti? no bhadanta; kiṁ mahārāja vedanā saṁjñā saṁskārā vijñānaṁ nityaṁ vā anityaṁ vā? anityam idaṁ bhadanta; yat punar anityaṁ duḥkhaṁ vā tan na vā duḥkham; duḥkham idaṁ bhadanta; yat punar anityaṁ duḥkhaṁ vipariṇāmadharmi; api nu tacchrutavān āryaśrāvaka ātmata upagacched etan mama, eṣo ’ham asmi, eṣa me ātmeti? no bhadanta; tasmāt tarhi te mahārāja yat kiṁcid rūpam atītānāgatapratyutpannam ādhyātmikaṁ vā bāhyaṁ vā odārikaṁ vā sūkṣmaṁ vā hīnaṁ vā praṇītaṁ vā, yad vā dūre, yad vā antike, tat sarvaṁ naitan mama naiṣo ’ham asmi, naiṣa me ātmety evam etad yathābhūtaṁ samyakprajñayā draṣṭavyam; tasmāt tarhi mahārāja yā kācid vedanā saṁjñā saṁskārā yat kiṁcid vijñānam atītānāgatapratyutpannam ādhyātmikaṁ vā, bāhyaṁ vā, odārikaṁ vā, sūkṣmaṁ vā, hīnaṁ vā, praṇītaṁ vā, yad vā dūre, yad vā antike, tat sarvaṁ naitan mama, naiṣo ’ham asmi, naiṣa me ātmety evam etad yathābhūtaṁ samyakprajñayā draṣṭavyam; evaṁdarśī mahārāja śrutavān āryaśrāvakaḥ rūpād api nirvidyate; vedanāyāḥ saṁjñāyā saṁskārebhyo vijñānād api nirvidyate; nirviṇṇo virajyate; virakto vimucyate; vimuktasya vimuktam eva jñānadarśanaṁ bhavati; kṣīṇā me jātir, uṣitaṁ brahmacaryam; kṛtaṁ karaṇīyaṁ, nāparam asmād bhavaṁ prajānāmīti",
    "san-mu-kd17:805": "asmin khalu dharmaparyāye bhāṣyamāṇe rājño māgadhasya śreṇyasya bimbisārasya virajo vigatamalaṁ dharmeṣu dharmacakṣur utpannam; aśiteś ca devatāsahasrāṇām, anekeṣāṁ ca brāhmaṇagṛhapatiśatasahasrāṇām; atha rājā māgadhaḥ śreṇyo bimbisāro dṛṣṭadharmā prāptadharmā viditadharmā paryavagāḍhadharmā tīrṇakāṅkṣas tīrṇavicikitso ’parapratyayo ’nanyaneyaḥ śāstuś śāsane dharmeṣu vaiśāradyaprāpta utthāyāsanād ekāṁsam uttarāsaṅgaṁ kṛtvā yena bhagavāṁs tenāñjaliṁ praṇamayya bhagavantam idam avocat: abhikrānto ’haṁ bhadantābhikrāntaḥ; eṣo ’haṁ bhagavantaṁ śaraṇaṁ gacchāmi, dharmaṁ ca, bhikṣusaṅghaṁ ca; upāsakaṁ ca māṁ dhārayādyāgreṇa yāvajjīvaṁ prāṇopetaṁ śaraṇāgatam, abhiprasannam; āgacchatu bhagavān rājagṛham; ahaṁ bhagavantam upasthāsyami yāvajjīvaṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṅgheneti; adhivāsayati bhagavān rājño māgadhasya śreṇyasya bimbisārasya tūṣṇīṁbhāvena; atha rājā māgadhaḥ śreṇyo bimbisāro bhagavatas tūṣṇīṁbhāvena adhivāsanāṁ viditvā, bhagavataḥ pādau śirasā vanditvā, bhagavato ’ntikāt prakrāntaḥ",
    "san-mu-kd17:806": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta rājñā māgadhena śreṇyena bimbisāreṇa saparivāreṇa karma kṛtaṁ, yasya karmaṇo vipākena bhagavato ’ntike satyadarśanaṁ kṛtam iti; bhagavān āha: bimbisāreṇaiva bhikṣavo rājñā saparivāreṇa karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyaṁbhāvīni; rājñā bimbisāreṇa saparivāreṇa karmāṇi kṛtāny upacitāni ko ’nyaḥ pratyanubhaviṣyati; na bhikṣavaḥ karmāṇi kṛtāny upacitāni bāhye pṛthivīdhātau vipacyante, nābdhātau, na tejodhātau, na vāyudhātau api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca",
    "san-mu-kd17:807": "na praṇaśyanti karmāṇy api kalpaśatair api |",
    "san-mu-kd17:808": "sāmagrīṁ prāpya kālaṁ ca phalanti khalu dehinām ||",
    "san-mu-kd17:809": "The story of the king Kṛki",
    "san-mu-kd17:810": "bhūtapūrvaṁ bhikṣava atīte ’dhvani aranābhī nāma śāstā loka udapādi vidyācaraṇasaṁpannaḥ sugato lokavid anuttaraḥ puruṣadamayasārathiḥ śāstā devamanuṣyāṇāṁ buddho bhagavān; sa sakalaṁ buddhakāryaṁ kṛtvā nirupadhiśeṣe nirvāṇadhātau parinirvṛtaḥ; tasya mahājanakāyena śarīre śarīrapūjāṁ kṛtvā viviktāvakāśe pṛthivīpradeśe mahān stūpaḥ pratiṣṭhāpitaḥ; tena khalu samayena kṛkir nāma rājā cakravartī aṣṭādaśabhir bhaṭabalāgrakoṭibhir upari vihāyasā anusaṁyān tasya stūpasya samīpam anuprāptaḥ; buddhābhiprasannābhir devatābhis tasya cakraratnaṁ vidhāritam; kṛkī rājā saṁlakṣayati: yathaitac cakraratnam avasthitaṁ, māhaiva me puṇyaparikṣayaḥ syād iti; tasya devatābhir ārocitam: mahārāja na te puṇyaparikṣayaḥ; kintv aranābheḥ samyaksaṁbuddhasya etasmin pradeśe stūpam; tenedaṁ cakraratnam avasthitam; na tasyopariṣṭād gacchatīti; tataḥ kṛkī rājā aṣṭādaśabhir bhaṭabalāgrakoṭibhiḥ sahāvatīrṇo yāvat paśyati stūpam asaṁmṛṣṭam; tena saparivāreṇa saṁmṛjya gandhair mālyair dhūpaiś cūrṇair vādyaiḥ pūjāṁ kṛtvā pādayor nipatya saparivāreṇa praṇidhānaṁ kṛtam: yan mayā evaṁvidhe sadbhūtadakṣinīye kārāḥ kṛtāḥ, anenāhaṁ kuśalamūlena evaṁvidhānām guṇānāṁ lābhī syām; evaṁvidham eva śāstāram ārāgayeyam, mā virāgayeyam iti; kiṁ manyadhve bhikṣavo yo ’sau tena kālena, tena samayena kṛkir nāma rājābhūc cakravartī saparivāra eṣa evāsau rājā bimbisāraḥ tena kālena tena samayena; yad anena aranābhes samyaksaṁbuddhasya stūpe saparivāreṇa pūjā kṛtā, tasya karmaṇo vipākena anekāni kalpakoṭīniyutaśatasahasrāṇi divyamānuṣaṁ ca prativiśiṣṭaṁ sukham anubhūtam; yat praṇidhānaṁ kṛtam evaṁvidhānāṁ guṇānāṁ lābhī syām iti; tena mamāntike saparivāreṇa satyadarśanaṁ kṛtam; yat praṇidhānaṁ kṛtam evaṁvidham eva śāstāram ārāgayeyam, mā virāgayeyam iti; aham asmi bhikṣavo aranābhinā samyaksaṁbuddhena samasamaṁ samajavaḥ, samabalaḥ, samadhuraḥ, samasāmānyaprāptaḥ, śāstā ārāgito na virāgitaḥ; iti hi bhikṣava ekāntakṛṣṇānāṁ karmaṇām ekāntakṛṣṇo vipākaḥ, ekāntaśuklānām ekāntaśuklo, vyatimiśrāṇāṁ ca vyatimiśraḥ; tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca, ekāntaśukleṣv eva karmasv ābhogaḥ karaṇīyaḥ; ity evaṁ vo bhikṣavaḥ śikṣitavyaṁ",
    "san-mu-kd17:811": "bhikṣavaḥ saṁśayajātāḥ sarvasaṁśāyacchettāraṁ buddhaṁ bhagavantaṁ papracchuḥ: kiṁ bhadanta āyuṣmatā urubilvākāśyapena karma kṛtaṁ, yena pañcabhiḥ prātihāryaśatair vinītaḥ; nadīgayākāśyapau tu alpakṛcchreṇa vinītāv iti; bhagavān āha: ebhir eva bhikṣavaḥ karmāṇi kṛtāny upacitāni labdhasaṁbhārāṇi pūrvavad yāvat phalanti khalu dehināṁ",
    "san-mu-kd17:812": "The story of the three sons of a Gṛhapati",
    "san-mu-kd17:813": "bhūtapūrvaṁ bhikṣavaḥ asminn eva bhadrake kalpe viṁśativarṣasahasrāyuṣi prayājāṁ kāśyapo nāma śāstā loka udapādi tathāgato ’rhan samyaksaṁbuddho vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān; sa vārāṇasīnagarīm upaniśritya viharati ṛṣivadane mṛgadāve; sa sakalaṁ buddhakāryaṁ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ; tasya kṛkinā rājñā sarvagandhakāṣṭhaiś citāṁ citvā śarīraṁ dhyāpitam; sā citā kṣīreṇa nirvāpitā; tāny asthīni catūratnamaye kumbhe prakṣipya viviktāvakāśe pṛthivīpradeśe śārīraḥ stūpaḥ pratiṣṭhāpitaḥ, yojanam ucchrāyeṇa ardhayojanaṁ vistāreṇa; tena khalu samayena vārāṇasyām anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī; tena sadṛśāt kulāt kalatram ānītam; sa tayā sārdhām krīḍati ramate paricārayati; tasya krīḍato ramamāṇasya paricārayataḥ kramaśaḥ trayaḥ putrā jātāḥ; yāvad asau gṛhapatir glānyaṁ patitaḥ; sa upasthīyate mūlagandhapatrapuṣpaphalabhaiṣajyaiḥ; na cāsau vyādhir upaśamaṁ gacchati; sa kāladharmaṇā saṁyuktaḥ; tatas taiḥ putrair nīlapītalohitāvadātair vastraiḥ śibikām alaṅkṛtya śmaśānaṁ nītvā dhyāpitaḥ; śokavinodanaṁ kṛtvā pituś ca pitṛkāryāṇi dravyavibhāgasañjalpaṁ kartum ārabdhāḥ; jyeṣṭho bhrātā kathayati: dravyaṁ vibhajāma iti; tau kanīyāṁsau bhrātarau necchataḥ; sa nirbandhaṁ kartum ārabdhaḥ; tau kathayataḥ: yady evaṁ pāralaukikaṁ pathyadanaṁ gṛhṇīmaḥ; paścād vibhāgaṁ kariṣyāma iti; sa kathayati: kiṁ kurmaḥ? tau kathayataḥ: kāśyapasya samyaksaṁbuddhasya pūjām iti; sa duḥśraddadhānaḥ; tena kṛcchreṇa pratijñātam; tatas te kāśyapasya samyaksaṁbuddhaysa pūjāṁ kṛtvā praṇidhānaṁ kartum ārabdhāḥ; dvābhyām evaṁ praṇidhānaṁ kṛtam: anena kuśalamūlena yo ’sau bhagavatā kāśyapena samyaksaṁbuddhena uttaro nāma māṇavo vyākṛtaḥ bhaviṣyasi tvaṁ māṇava varṣaśatāyuṣi prajāyāṁ śākyamunir nāma tathāgato ’rhan samyaksaṁbuddha iti, tasyāvāṁ śāsane pravrajeva viśesaṁ cādhigacchāva iti; tayoḥ praṇidhānaṁ śrutvā sa jyeṣṭho bhrātā pādayor nipatya praṇidhānaṁ kartum ārabdhaḥ; ahaṁ khatuṁko duḥśraddadhānaś ca; anena kuślamūlena mamāpy asau śākyamuniḥ pañcabhiḥ prātihāryaśataiḥ vinīyāt, pravrājayet; prarajitaś ca viśeṣam adhigaccheyam iti; kiṁ manyadhve bhikṣavaḥ yo ’sau jyeṣṭho bhrātā khaṭuṁkaḥ duḥśraddadhānaḥ eṣa evāsau urubilvākāśyapaḥ; yau tau kanīyāṁsau bhrātarau etāv etau nadīgayākāśyapau; tatpraṇidhānavaśād urubilvākāśyapaḥ pañcabhiḥ prātihāryaśatair vinītaḥ nadīgayākāśyapau tu alpakṛcchreṇa vinītau",
    "san-mu-kd17:814": "The story of Kalandakanivāpa",
    "san-mu-kd17:815": "yadā rājā bimbisāraḥ kumāro bhavati, tadā rājagṛhe ’nyatamo gṛhapatiḥ; tasyārāmaḥ puṣpaphalasalilasaṁpannaḥ; sa tatrātyartham adhyavasitaḥ; yāvad bimbisāreṇa bahirnirgatena tad udyānaṁ dṛṣṭam; so ’tyartham adhyavasitaḥ kathayati: gṛhapate prayaccha mamaitad udyānam iti; sa nānuprayacchati; punar apy upapradānenābhihitaḥ; sa kathayati: kumāra, kāmam ahaṁ deśaparityāgaṁ kuryāṁ, na codyānaṁ dadyām iti; bimbisāraḥ kumāraḥ kathayati: gṛhapate smartavyaṁ te vākyam; yadā ahaṁ rājā bhaviṣyāmi, tadā svayam eva grahīṣyāmīti; sa kathayati: yadā tvaṁ rājā bhaviṣyasi, tadā ahaṁ rājagṛhāt prakramiṣyāmīti; bimbisāraḥ kumāro hum iti kṛtvā prakrāntaḥ; yāvad apareṇa samayena mahāpadmo rājā kālagataḥ; bimbisāraḥ kumāro rājye pratiṣṭhāpitaḥ tena tad udyānaṁ haṭhāt gṛhītam; sa gṛhapatir hṛdrogaṁ patitaḥ, tasminn udyāne atyartham adhyavasitaḥ, kālagataḥ; sa tatraiva āśīviṣa utpannaḥ; sa rājño ’bhīkṣṇaṁ randhrānveṣaṇatatparo ’vatiṣṭhate; yāvad rājā bimbisāraḥ saṁprāpte vasantakālasamaye puṣpiteṣu pādapeṣv antaḥpurasahīyas tad udyānaṁ nirgataḥ; sa tatra niṣpuruṣeṇa antaḥpurajanena sārdhaṁ ratikrīḍāṁ pratyanubhūya middham avakrāntaḥ; puṣpaphalalolupo mātṛgrāmaḥ samantāt paryaṭitum ārabdhaḥ; ekā strī khaḍgaṁ rājña ārakṣikā sthāpitā ..................................................... rājñaḥ puṇyānubhāvāt kalandakā nāma pakṣiṇaḥ; tais tam āśīviṣaṁ parivārya kalakalāśabdaḥ kṛtaḥ; yaṁ śrutvā asidhāriṇyā striyā khadgena jīvitād vyaparopitaḥ; santrastayā ca mahān śabdaḥ kṛtaḥ; tato rājā santrasto vibuddhaḥ kathayati, kim etad iti; tayā striyābhihitam: deva eṣa āśīviṣaḥ devaṁ daṣṭum abisaṁprasthitaḥ kalandakaiḥ pakṣibhiḥ kolāhalaśabdaḥ kṛtaḥ mayā jīvitād vyaparopita iti; rājñas tām avasthāṁ pratiśrutya kumārabhaṭabalāgraḥ rājagṛhanivāsī janakāyaḥ sannipatitaḥ; antar bahis tad udyānaṁ mahatā kolahalaśabdena kṣobhitum ārabdham; prajāvatsalo rājā; bhūyasā antaḥpurajanakāyo ’śruparyākulekṣaṇo vyavasthitaḥ; tato rājā kathayati: bhavanto yo rājānaṁ kṣatriyaṁ mūrdhābhiṣiktaṁ jīvitenācchādayati, kas tasya vara iti; janakāyaḥ kathayati: upārdhaṁ rājyasyeti; rājā kathayati: bhavantaḥ kalandakaiḥ pakṣibhir mama jīvitaṁ dattam; tad ebhyo dattam upārdhaṁ rājyasya iti; amātyāḥ kathayanti: deva pakṣiṇa ete tiryagyonigatāḥ; kim eṣām upārdharājyena; yasminn ete veṇuvane prativasanti tatraiṣāṁ nivāpaḥ prajñapyatām iti; rājā kathayati: evaṁ kriyatām iti; tad udyānaṁ veṇuvanapariveṣṭitam; amātyais teṣāṁ veṇuvanasāmantake nivāpaḥ prajñaptaḥ; tasya veṇuvanaṁ kalandakanivāpa iti saṁjñā saṁvṛttā; rājño bimbisārasya mātula ājīvikānāṁ madhye pravrajitaḥ; tena tad udyānaṁ tasmai nivāsāya dattaṁ",
    "san-mu-kd17:816": "Bimbisāra presents Veṇuvana to the Buddha",
    "san-mu-kd17:817": "yāvad bhagavān magadheṣu janapadeṣu cārikāṁ caran rājagṛham anuprāpto ’nyatamasmin vṛkṣamūle ’vasthitaḥ; aśrauśīd rājā māgadhaḥ śreṇyo bimbisāraḥ, bhagavān māgadhesu janapadeṣu cārikāṁ caran rājagṛham anuprāpto ’nyatamasmin vṛkṣamūle ’vatiṣṭhatīti; śrutvā ca punar mahatyā rājaṛddhyā, mahatā rājānubhāvena, rājagṛhān niṣkramya yena bhagavāṁs tenopasaṅkrāntaḥ; upasaṅkramya bhagavataḥ pādau śirasā vanditvā ekānte niṣaṇṇaḥ; ekāntaniṣaṇṇaṁ rājānaṁ māgadhaṁ śreṇyaṁ bimbisāraṁ bhagavān ramyayā kathayā sandarśayati, samādāpayati, samuttejayati, saṁpraharṣayati; anekaparyāyeṇa dharmyayā kathayā sandarśya samādāpya samuttejya saṁpraharṣya tūṣṇīm; atha rājā māgadhaḥ śreṇyo bimbisāra utthāyāsanād ekāṁśam uttarāsangaṁ kṛtvā yena bhagavāṁs tenāñjaliṁ praṇamayya bhagavantam idam avocat: adhivāsayatu me bhagavāṁś śvo ’ntargṛhe bhaktena sārdhaṁ bhikṣusaṅghena: adhivāsayati bhagavān rājño māgadhasya śreṇyasya bimbisārasya tūṣṇimbhāvena; atha rājā māgadhaḥ śreṇyo bimbisāro bhagavatas tūṣṇīṁbhāvenādhivāsanāṁ viditvā, bhagavataḥ pādau śirasā vanditvā utthāyāsanāt prakrāntaḥ; rājā māgadhaḥ śreṇyo bimbisāras tām eva rātriṁ śuci praṇītaṁ khādanīyabhojanīyaṁ samudānīya kalyam evotthāyāsanāni prajñapya udakamaṇīn pratiṣṭhāpya bhagavato dūtena kālam ārocayati: samayo bhadanta; sajjaṁ bhaktam yasyedānīṁ kālaṁ manyate iti; atha bhagavān pūrvāhṇe nivāsya, pātracīvaram ādāya bhikṣugaṇaparivṛto bhikṣusaṅghapuraskṛto yena rājño māgadhasya śreṇyasya bimbisārasya nivāsas tenopasaṅkrāntaḥ; upasaṁkramya purastād bhikṣusaṅghasya prajñapta evāsane niṣaṇṇaḥ; atha rājā māgadhaḥ śreṇyo bimbisāraḥ sukhopaniṣaṇṇaṁ buddhapramukhaṁ bhikṣusaṅghaṁ viditvā śucinā praṇītena khādanīyabhojanīyena svahastaṁ santarpayati, saṁpravārayati; anekaparyāyeṇa śucinā praṇītena khādanīyabhojanīyena svahastaṁ santarpya saṁpravārya, bhagavantaṁ bhuktavantaṁ viditvā dhautahastam apanītapātraṁ sauvarṇaṁ bhṛṅgāraṁ gṛhītvā tad udyānaṁ bhagavate niryātayati: idaṁ bhadanta veṇuvanaṁ, kalandakanivāpam; atra bhagavān viharatu yathāsukham iti; tathā sthavirair api sūtrānteṣūpanibaddhaṁ, bhagavān rājagṛhe viharati veṇuvane kalandakanivāpa iti",
    "san-mu-kd17:818": "Anāthapiṇḍada meets the Buddha",
    "san-mu-kd17:819": "tena khalu samayena bhagavān rājagṛhe viharati veṇuvane kalandakanivāpe; rājagṛhe ’nyatamo gṛhapatiḥ; tena bhagavān gṛhe upanimantritaḥ sārdhaṁ bhikṣusaṅghena; tasmiṁś ca samaye anāthapiṇḍado gṛhapatiḥ rājagṛham anuprāptaḥ kenacid eva karaṇīyena; sa tasya gṛhapater niveśane rātriṁ vāsam upagataḥ; atha sa gṛhapatiḥ sarātram evotthāyāntarjanam āmantrayate: uttiṣṭhata āryā uttiṣṭhata bhadramukhāḥ; kaṣṭhāni pāṭayata; samidhaṁ prajvālayata; bhaktaṁ pacata; sūpikaṁ pacata; khādyakāny ullāḍayata; pratijāgṛta maṇḍalavāṭam iti; athānāthapiṇḍadasya gṛhapater etad abhavat: kiṁ punar asya gṛhapater āvāho vā bhaviṣyati, vivāho vā, rāṣṭraṁ vā, śreṇī vā, pūgā vā parṣado vā rājā vā anena māgadhaḥ śreṇyo bimbisāraḥ śvo ’ntargṛhe bhaktena nimantrito bhaviṣyati; iti viditvā taṁ gṛhapatim idam avocat: kiṁ punas te gṛhapate āvāho vā bhaviṣyati vivāho vā rāṣṭraṁ vā śreṇī vā pūgā vā parṣado vā rājā vā te māgadhaḥ śreṇyo bimbisāraḥ śvo ’ntargṛhe bhaktenopanimantritaḥ? na me gṛhapate āvāho, na vivāho, na rāṣṭraṁ, na śreṇī, na pūgā, nāpi parṣado, nāpi rājā māgadhaḥ śreṇyo bimbisāraḥ śvo ’ntargṛhe bhaktenopanimantritaḥ; api tu buddhapramukho bhikṣusaṅgho ’ntargṛhe bhaktenopanimantritaḥ; anāthapiṇḍadasya gṛhapater buddha ity aśrutapūrvaṁ ghoṣaṁ śrutvā sarvaromakūpāny āhṛṣṭāni; sa āhṛṣṭaromakūpas taṁ gṛhapatim idam avocat: ka eṣa gṛhapate buddho nāma; asti gṛhapate śramaṇo gautamaḥ śākyaputraḥ śākyakulāt keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; so ’nuttarāṁ samyaksaṁbodhim abhisaṁbuddhaḥ; sa eṣa gṛhapate buddho nāma; ka eṣa gṛhapate saṅgho nāma; santi gṛhapate kṣatriyakulād api kulaputrāḥ keśaśmaśrv avatārya kāṣāyāṇy vastrāṇy ācchādya samyag eva śraddhayā agārād anāgarikāṁ tam eva bhagavantaṁ pravrajitam anupravrajitāḥ; brāhmaṇakulād api vaiśyakulād api śūdrakulād api kulaputrāḥ keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anāgārikāṁ tam eva bhagavantaṁ pravrajitam anupravrajitāḥ; sa eṣa gṛhapate saṅgho nāma; śvaḥ sa mayā buddhapramukho bhikṣusaṅgho ’ntargṛhe bhaktenopanimantritaḥ; kutra gṛhapate sa bhagavān etarhi viharati? asminn eva rājagṛhe śītavane śmaśāne; labhyaṁ gṛhapate so ’smābhir bhagavān draṣṭum; tena hi gṛhapate āgamaya tāvat tvam; sthānam etad vidyate yad ihāgataṁ śvo drakṣyasi; anāthapiṇdado gṛhapatis tāṁ rātriṁ buddhālambanayā smṛtyā middham avakrāntaḥ; so ’prabhāte prabhātasaṁjñī yena śivikādvāraṁ tenopasaṅkrāntaḥ; tena khalu samayena śivikādvāraṁ rātryā dvau yāmau vivṛtaṁ tiṣṭhati, pūrvakaṁ paścimakaṁ ca, māhaiva āgantukānāṁ gamikānāṁ ca dūtānāṁ vighāto bhaviṣyatīti; yāvat paśyati śivikādvāraṁ vivṛtaṁ tiṣṭhati; sālokena ca sphuṭam; tasyaitad abhavat: nūnaṁ prabhātā rajanī; tathāhi śivikādvāraṁ vivṛtaṁ tiṣṭhati; iti viditvā tenaiva ālokena nagarān niṣkrāntaḥ; samanantaraniṣkrāntasya cāsya ya ālokaḥ so ’ntarhitaḥ; andhakāraṁ prādurbhūtam; tasyābhūd bhayam; abhūc chambhitatvam; abhūd romaharṣaḥ; māhaiva kaścid viheṭhayen manuṣyo vā amanuṣyo vā dhūrtako vā asaṁprāptaṁ vā svāt prabhūtam kulaśulkam iti; viditvā pratinivartitukāmo madhuskandhasya devaputrasya sthaṇḍilaṁ pradakṣiṇīkaroti, namaskaroti ca; atha madhuskandhadevaputrasya etad abhavat: adyaivānāthapiṇḍadena gṛhapatinā satyadarśanaṁ kartavyam; adyaivāyaṁ buddhaṁ bhagavantam apāsya anyadevatā namaskāraṁ kariṣyati; iti viditvā yāvac ca śivikādvāraṁ yāvac ca śītavanaṁ śmaśānam atrāntarād udāreṇāvabhāsenāvabhāsya anāthapiṇḍadaṁ gṛhapatim idam avocat: abhikrama gṛhapate, mā pratikrama; abhikramatas te śreyo bhavati, na pratikramataḥ; tat kasya hetoḥ",
    "san-mu-kd17:820": "śatam aśvā śataṁ niṣkāḥ śatam āśvatarīrathāḥ |",
    "san-mu-kd17:821": "nānāvittasya saṁpūrṇāḥ śataṁ ca vaḍavārathāḥ ||",
    "san-mu-kd17:822": "padāvihārasyaikasya kalāṁ nārhanti ṣoḍaśīm |",
    "san-mu-kd17:823": "abhikrama gṛhapate, mā pratikrama; abhikramatas te śreyo bhavati, na pratikramataḥ; tat kasya hetoḥ?",
    "san-mu-kd17:824": "śataṁ haimavatā nāgāḥ suvarṇamaṇikalpitāḥ |",
    "san-mu-kd17:825": "īṣādantā mahākāyā vyūḍhavanto mataṅgajāḥ ||",
    "san-mu-kd17:826": "padāvihārasyaikasya kalāṁ nārhanti ṣoḍaśīm |",
    "san-mu-kd17:827": "abhikrama gṛhapate, mā pratikrama; abhikramatas te śreyo bhavati; na pratikramataḥ; tat kasya hetoḥ",
    "san-mu-kd17:828": "śataṁ kāmbojikākanyāḥ āmuktamaṇikuṇḍalāḥ |",
    "san-mu-kd17:829": "suvarṇakeyūradharāḥ niṣkagrīvāḥ svalaṅkṛtāḥ ||",
    "san-mu-kd17:830": "padāvihārasyaikasya kalāṁ nārhanti ṣoḍaśīm |",
    "san-mu-kd17:831": "abhikrama gṛhapate, mā pratikrama; abhikramatas te śreyo bhavati, na pratikramataḥ; athānāthapiṇḍado gṛhapatis taṁ devaputram idam avocat: kas tvaṁ bhadramukha; aham asmi gṛhapate madhuskandho nāma māṇavaḥ, tavaiva purāṇo gṛhasakhaḥ; so ’haṁ śāriputramaudgalyāyanayor bhikṣvor antike cittam abhiprasāya kālagataḥ cāturmahārājikeṣu deveṣūpapannaḥ, asminn eva śivikādvāre naivāsikaḥ; tasmād aham evaṁ vadāmi: abhikrama gṛhapate mā pratikrama; abhikramatas te śreyo bhavati, na pratikramata iti; athānāthapiṇḍadasya gṛhapater etad abhavat: nāvaro buddho bhaviṣyati, nāvaraṁ dharmākhyānaṁ, yatredānīṁ devatā api autsukyam āpadyante tasya bhagavato darśanāya; iti viditvā yena śītavanaṁ śmaśānaṁ tenopasaṅkrāntaḥ; tena khalu samayena bahir vihārasyābhyavakāśe bhagavān caṅkrame caṅkramyate yadbhūyasā anāthapiṇḍadaṁ gṛhaptim āgamayamānaḥ; adrākṣīt anāthapiṇḍado gṛhapatir bhagavantaṁ dūrād eva; dṛṣṭvā ca punar yena bhagavāṁs tenopasaṅkrāntaḥ; upasaṅkramya bhagavantam gṛhapatiḥ pratisaṁmodanayā pratisaṁmodate: kaccid bhagavān sukhaṁ śāyita iti; atha bhagavāṁs tasyāṁ velāyāṁ gāthā bhāṣate;",
    "san-mu-kd17:832": "sarvathā vai sukhaṁ śete brāhmaṇaḥ parinirvṛtaḥ |",
    "san-mu-kd17:833": "lipyate yo na kāmair hi vipramukto nirupadhiḥ ||",
    "san-mu-kd17:834": "chitveha sarvam āśaktiṁ vinīya hṛdayajvaram |",
    "san-mu-kd17:835": "upaśāntaḥ sukhaṁ śete śāntiprāptena cetasā ||",
    "san-mu-kd17:836": "atha bhagavān anāthapiṇḍadaṁ gṛhapatim ādāya vihāraṁ praviśya prajñapta evāsane niṣaṇṇaḥ; anāthapiṇdado gṛhapatir bhagavataḥ pādau śirasā vanditvā ekānte niṣaṇṇaṇ; ekānte niṣaṇṇam anāthapiṇḍadaṁ gṛhapatiṁ bhagavān dharmyayā kathayā sandarśayati samādāpayati samuttejyati, saṁpraharṣayati; yāsau buddhānāṁ bhagavatāṁ pūrvakālakaraṇīyā dharmyā kathā, tadyathā dānakathā śīlakathā svargakathā kāmānām aśvādādīnavasaṅkleśavyavadānanaiṣkramyapraviveke anuśaṁsavyavadānapakṣyān dharmān vistareṇa saṁprakāśayati; yadā cainaṁ bhagavān adrākṣīt hṛṣṭacittam kalyacittaṁ muditacittaṁ vinivaraṇacittaṁ bhavyaṁ pratibalaṁ sāmutkarṣikīṁ dharmadeśanām ājñātum, tadā yāsau buddhānāṁ bhagavatāṁ sāmutkarṣikī dharmadeśanā tadyathā duḥkhaṁ samudayo nirodho mārgaś catvāry āryasatyāni vistareṇa saṁprakāśayati; athānāthapiṇḍado gṛhapatis tasminn evāsane niṣaṇṇaś catvāry āryasatyāny abhisameti; tadyathā duḥkhaṁ samudayo nirodho mārgaḥ; tadyathā śuddhaṁ vastram apagatakālakaṁ rañjanopagaṁ raṅge prakṣiptaṁ samyag eva raṅgaṁ pratigṛhṇāti, evam evānāthapiṇḍado gṛhapatis tasminn eva āsane niṣaṇṇaś catvāry āryasatyāny abhisameti; tadyathā duḥkhaṁ samudayo nirodho mārga iti; anāthapiṇḍado gṛhapatir dṛṣṭadharmā prāptadharmā viditadharmā paryavagāḍhadharmā tīrṇakāṅkṣo tīrṇavicikitsaḥ aparapratyayo ’nanyaneyaḥ śāstuś śāsane dharmeṣu vaiśāradyaprāptaḥ utthāyāsanād ekāṁsam uttarāsaṅgaṁ kṛtvā, yena bhagavāṁs tenāñjaliṁ praṇamayya bhagavantam idam avocat: abhikrānto ’haṁ bhadantābhikrāntaḥ; eṣo ’haṁ bhagavantaṁ śaraṇaṁ gacchāmi dharmaṁ ca bhikṣusaṅghaṁ ca; upāsakaṁ māṁ ca dhāraya adyāgreṇa yāvajjīvaṁ prāṇopetaṁ śaraṇāgatam abhiprasannam; atha bhagavān anāthapiṇḍadaṁ gṛhapatim idam avocat; kinnāmā tvaṁ gṛhapate? aham asmi bhadanta sudatto nāmnā; api tv anāthebhyaḥ piṇḍakam anuprayacchāmi; tato mām anāthapiṇḍado gṛhapatir anāthapiṇḍado gṛhapatir iti janaḥ sañjānīte; kutobhūmakas tvaṁ gṛhapate? asti bhadanta prācīneṣu janapadeṣu śrāvastī nāma kosalānāṁ nigamaḥ; tatrāhaṁ prativasāmi",
    "san-mu-kd17:837": "Anāthapiṇḍada invites the Buddha to Śrāvastī",
    "san-mu-kd17:838": "āgacchatu bhagavān śrāvastīm; ahaṁ bhagavantam upasthāsyāmi yāvajjīvaṁ cīvarapiṇḍapātaglānapratyayabhaiṣajyapariṣkāraiḥ sārdhaṁ bhikṣusaṅghena; santi gṛhapate vihārāḥ śrāvastyām? no bhadanta; yatra gṛhapate vihārāḥ santi tatra bhikṣava āgantavyaṁ gantavyaṁ vastavyaṁ manyante; āgacchatu bhagavān; ahaṁ tathā kariṣyāmi yathā śrāvastyāṁ vihārā bhaviṣyanti; bhikṣavaś ca āgantavyaṁ gantavyaṁ vastavyaṁ maṁsyanta iti; adhivāsayati bhagavān anāthapiṇḍadasya gṛhapates tūṣṇīṁbhāvena; anāthapiṇḍado gṛhapatir bhagavatas tūṣṇīṁbhāvenādhivāsanāṁ viditvā bhagavataḥ pādau śirasā vanditvā bhagavato ’ntikāt prakrāntaḥ; tato ’sya yāvad rājagṛhe kṛtyaṁ vā karaṇīyaṁ vā tat sarvaṁ kṛtvā pariprāpya yena bhagavāṁs tenopasaṅkrāntaḥ; upasaṅkramya bhagavataḥ pādau śirasā vanditvā ekānte niṣaṇṇaḥ; ekāntaniṣaṇṇo ’nāthapiṇḍado gṛhapatir bhagavantam idam avocat: anuprayaccha me bhagavan bhikṣuṁ sahāyakam yena sahāyakena bhagavato ’rthāya vihāraṁ kārayāmīti; bhagavān saṁlakṣayati: katarasya bhikṣor anāthapiṇḍado gṛhapatiḥ saparivāro śrāvastīnivāsī ca janakāyo vidheya; paśyati śāriputrasya bhikṣoḥ; tatra bhagavān āyuṣmantam śāriputram āmantrayate: saṁanvāhara śāriputra anāthapiṇḍadaṁ gṛhapatim saparivāraṁ śrāvastīnivāsinaṁ ca janakāyam iti; adhivāsayaty āyuṣmāṁś chāriputro bhagavatas tūṣṇīṁbhāvena; athāyuṣmāṁś chāriputro bhagavataḥ pādau śirasā vanditvā bhagavato ’nitkāt prakrānataḥ",
    "san-mu-kd17:839": "Śāriputra leaves for Śrāvastī",
    "san-mu-kd17:840": "athāyuṣmāṁś chāriputras tasyā eva rātrer atyayāt pūrvāhāṇe nivāsya pātracīvaram ādāya rājagṛhaṁ piṇḍāya prāvikṣat; rājagṛhaṁ piṇḍāya caritvā kṛtabhaktakṛtyaḥ paścādbhaktapiṇḍapātapratikrānto yathāparibhuktaṁ śayanāsanaṁ pratiśamayya, samādāya pātracīvaraṁ, yena śrāvastī tena cārikāṁ prakrāntaḥ; athānāthapiṇḍado gṛhapatiḥ prabhūtaṁ śambalam ādāya ekaikarātrinivāsena śrāvastīm anuprāptaḥ sa praviśann eva śrāvastīm ārāmeṇārāmam udyānenodyānam upavanenopavanaṁ caṅkramam anucaṅkramyamāṇo suvicarann evam āha: kataraḥ sa pṛthivīpradeśo bhaviṣyati śrāvastyā nātidūre nātyāsanne divā alpākīrṇo ’lpavilāpo rātrāv alpaśabdo ’lpanirghoṣaḥ alpadaṁśamaśakavātātapasarīsṛpasaṁsparśaḥ, yatrāhaṁ bhagavato ’rthāya vihāraṁ māpayiṣyāmīti; adrākṣīd anāthapiṇḍado gṛhapatir jetasya kumarasyārāmaṁ śrāvastyā nātidūre nātyāsanne divā alpākirṇam alpavilāpaṁ rātrāv alpaśabdam alpanirghoṣam alpadaṁśamaśakavātātapasarīsṛpasparśam; dṛṣṭvā ca punar asyaitad abhavat: atrāhaṁ bhagavato ’rthāya vihāraṁ māpayiṣyāmīti; sa praviṣann eva svaṁ niveśanaṁ yena jetaḥ kumāras tenopasaṅkrāntaḥ; upasaṅkramya jetaṁ kumāram idam avocat: anuprayaccha me kumāra ārāmam; ahaṁ tatra bhagavato ’rthāya vihāraṁ kārayāmi iti; sa kathayati:na me gṛhapate sa ārāmaḥ; kintu udyānaṁ tan memeti; dvir api trir apy anāthapiṇḍado gṛhapatir jetaṁ kumāram idam avocat: anuprayaccha me kumāra ārāmam; ahaṁ tatra bhagavato ’rthāya vihāraṁ māpayāmīti; aparityakto gṛhapate me ārāmaḥ koṭisaṁstareṇāpi; punar apy anāthapiṇḍado gṛhapatir jetaṁ kumāram idam avocat: kṛtārgho ’si kumāra ārāmasya; pratīccha hiraṇyasuvarṇam; mamārāmaḥ; kaḥ kṛtārghaḥ? tvaṁ kṛtārghaḥ; tau kṛtārgho na kṛtārgha iti vivādam āpannau, yena vyāvahārikapuruṣās tena saṁprasthitāḥ; atrāntare caturṇāṁ lokapālānām etad abhavat: ayam anāthapiṇḍado gṛhapatir udyukto bhagavato ’rthāya vihāraṁ māpayitum; sāhāyyam asyānuṣṭheyam iti; tato vyāvahārikapuruṣam ātmānam abhinirmāya arthādhikaraṇe niṣaṇṇāḥ; anāthapiṇḍado gṛhapatir jetaś ca kumāro vyāvahārikasakāśam upasaṅkrāntau; athānāthapiṇḍako gṛhapatir vyāvahārikapuruṣāṇām etam arthaṁ vistareṇa nivedayati; te kathayanti: kṛtārgho ’si kumāra ārāmasya: pratīccha suvarṇam: gṛhapater ārāma iti; sa tūṣṇīm avasthitaḥ; anāthapiṇḍado gṛhapatiḥ śakatair bhāraiḥ mūṭaiḥ piṭakair uṣṭrair gobhir gardbhaiḥ prabhūtaṁ suvarṇam abhinirhṛtya, sarvaṁ jetavanaṁ saṁstartum ārabdhaḥ; na parisamāpyate; tiṣṭhate evānāstīrṇaḥ kaścit pṛthivīpradeśaḥ; tataḥ anāthapiṇḍado gṛhapatir etam arthaṁ cintayan muhūrtasṁ tūṣṇīm asthāt: katarat tan nidhānaṁ bhaviṣyati? nātistokaṁ, nātiprabhūtaṁ yena ayam anāstīrṇaḥ pṛthivīpradeśaḥ āstariṣyati; na ca punar gopayitavyo bhaviṣyatīti; jetaḥ kumāraḥ saṁlakṣayati: nūnam anāthapiṇḍadsya gṛhapater vipratisāraḥ, kasmād ārāmakāraṇād iyantaṁ mahāntaṁ dhanaskandhaṁ parityajāmi; iti viditvā anāthapiṇḍadaṁ gṛhapatim idam avocat: sacet te ha gṛhapate vipratisāraḥ pratīccha suvarṇam; mamaivārāmaḥ; na me kumāra vipratisāraḥ; api tv aham etam evārtham anucintayan muhūrtaṁ tūṣṇīm avasthitaḥ; katarat tan nidhānaṁ bhaviṣyati? nātistokaṁ nātiprabhūtaṁ, yenāyam anāstīrṇaḥ pṛthivīpradeśaḥ āstariṣyati; na ca prnar gopayitavyo bhaviṣyatīti; atha jetasya kumārasya etad abhavat:na batāvaro buddho bhaviṣyati; nāvaraṁ dharmākhyānam; yatredānīm ayaṁ gṛhapatir ārāmakāraṇād iyantaṁ mahāntaṁ dhanaskandhaṁ parityajati; iti viditvā anāthapiṇḍadaṁ gṛhapatim idam avocat: anuprayaccha me gṛhapate anāstīrṇaṁ pṛthivīpradeśam; atrāhaṁ bhagavato ’rthāya dvārakoṣṭhakaṁ māpayāmi; anāthapiṇḍado gṛhapatir jetasya kumārasya anāstīrṇaṁ pṛthivīpradeśam anuprayacchati: yatra jetaḥ kumāro bhagavato ’rthāya dvārakoṣṭhakaṁ māpayati",
    "san-mu-kd17:841": "Obstruction by the Tīrthyas",
    "san-mu-kd17:842": "athānāthapiṇḍado gṛhapatir bhagavato ’rthāya vihāraṁ māpayitum ārabdha iti tīvradveṣaparyākulīkṛtamanasas tīrthyās te saṁbhūya yenānāthapiṇḍado gṛhapatis tenopasaṅkrāntāḥ; upasaṅkramya kathayanti: mā tvaṁ gṛhapate śramaṇasya gautamasya arthāyātra vihāraṁ kāraya; kiṁ kāraṇam? asmābhir nagarāṇi bhājitāni; śramaṇasya gautamasya rājagṛham; asmākaṁ śrāvastī; sa kathayati: bhājitāni yuṣmābhir nagarāṇi, na tu madīyaṁ svāpateyam; yasyābhipretaṁ tasya dharmaskandhaṁ kārayāmīti; te rājñaḥ sakāśaṁ gatāḥ; tatrāpy anāthapiṇḍadena parājitāḥ; dhvāṅkṣās tīrthyā avikṛtavadanāḥ kathayanti: gṛhapate na te kāmakāram anuprayacchāmaḥ; śramaṇasya gautamasyāgraśrāvakaḥ āgataḥ; ca yady asmān vādena parājayate kāraya vihāram iti; sa kathayati: obnanam; āryaśāriputraṁ tāvad avalokayāmīti; athānāthapiṇḍado gṛhapatir yenāyuṣmān śāriputraḥ tenopasaṅkrāntaḥ; upasaṅkramyāyuṣmataḥ śāriputrasya pādau śirasā vanditvā ekānte niṣaṇṇaḥ; ekāntaniṣaṇṇo ’nāthapiṇḍado gṛhapatir āyuṣmantaṁ śāriputram idam avocat: tīrthyā bhadante śāriputra evam āhuḥ: gṛhapate na te kāmakāram anuprayacchāmaḥ; śramaṇasya gautamasya agraśrāvaka āgataḥ; sa yady asmān vādena parājayate, kāraya vihāram iti; katham atra pratipattavyam iti; āyuṣmān śāriputraḥ saṁlakṣayati: kim eṣāṁ santi kānicit kuśalamūlāni uta na santīti; paśyati, santi; kasyāntike pratibaddhāni; mamaiva; punaḥ saṁlakṣayati: kim etāvanta eva mama pratibaddhā vineyā āhosvid anye ’pi vādena vineyāḥ santīti; paśyati, santi; kiyaccireṇa sannipatiṣyanti; paśyati, saptāhasyātyayād iti; samanvāhṛtya kathayati: gṛhapate evaṁ bhavatu; kiṁ tu saptame divase; tato ’nāthapiṇḍado gṛhapatiḥ prītiprāmodyajāto yena tīrthyās tena upasaṅkrāntah; upasaṅkramya tīrthyān idam avocat: bhadanta āryaśāriputraḥ kathayati: śobhanam, evaṁ bhavatu; kiṁ tu spatame divase iti; te saṁlakṣayanti; dvābhyām atra kāraṇābhyāṁ bhavitavyam; athavāsau niṣpalāyitukāmaḥ; athavā pakṣaṁ samanveṣṭukāmaḥ; kim atra prāptakālaṁ; vayam api pakṣaṁ samanveṣāmaha iti; te pakṣaṁ samanveṣṭum ārabdhāḥ; taiḥ pakṣaṁ samanveṣamānai raktākṣo nāma parivrājako dṛṣṭaḥ; sa tair uktaḥ: tvam asmākaṁ sabrahmacārī; śramaṇasya gautamasyāgraśrāvako ’smābhir vādenāhūtaḥ; sa pakṣaṁ samanveṣate; tvam asmākaṁ sāhāyyaṁ kalpaya; kiyatā kālena? itaḥ saptame divase; śobhanam, evaṁ bhavatu; yadā yuṣmākaṁ sannipāto bhavati tadā mamārocayitavyam; tīrthyāḥ śaṅkitodvignamanaso divasānudivasaṁ pakṣaṁ samanveṣayante; divasāṁś ca gaṇayanti",
    "san-mu-kd17:843": "The Tīrthyas and Śāriputra contest",
    "san-mu-kd17:844": "yāvat saptame divase anāthapiṇḍadena gṛhapatinā vistīrṇāvakāśe pṛthivīpradeśe āsanaprajñaptiḥ kāritā; āyuṣmataś ca śāriputrasyārthāya siṁhāsanaṁ prajñaptam; nānādeśanivāsinas tīrthyāḥ sannipatitāḥ; śrāvastīnivāsī janakāyaḥ anekāni ca tatsāmantanivāsīni prāṇiśatasahasrāṇi, kānicir kutūhalajātāni, kānicit pūrvakaiḥ kuśalamūlaiḥ saṁcodyamānāni; tata āyuṣmān śāriputro ’nāthapiṇḍadena gṛhapatinā saparivāreṇa saṁpuraskṛto vādimaṇḍalaṁ praviśya vineyajanam abhisamīkṣya smitapūrvaṁ samaśānteryāpathena siṁhāsanam abhiruhya niṣaṇṇaḥ; sarvaiva sā parṣad avahitacetaskā āyuṣmantam śāriputram abhisamīkṣamāṇā niṣaṇṇā",
    "san-mu-kd17:845": "Defeat of the Tīrthyas",
    "san-mu-kd17:846": "tata āyuṣmān śāriputras tīrthyān āmantrayāmāsa: bhavantaḥ kiṁ tāvat kariṣyatha? āhosivd vikariṣyatha? te kathayanti: vayaṁ kurmaḥ; tvāṁ vikuru; āyuṣmān śāriputraḥ saṁlakṣayati: yady ahaṁ kariṣyāmi; sadevako ’pi loko na śakṣyati vikartum; prāg eva raktākṣaḥ parivrājakaḥ; iti viditvā raktākṣaṁ parivrājakam idam avocat: tvaṁ kuru, ahaṁ vikariṣyāmīti; sa indrajāle kṛtāvī; tena supuṣpitaḥ sahakārapādapo nirmitaḥ; āyuṣmatā śāriputreṇa tumulo vātavarṣa utsṛṣṭaḥ; yenāsau samūla utpāṭya itaś cāmutaś ca vikīrṇo yogijanānām apy aviṣayībhūtaḥ; tatas tena padminī nirmitā; āyuṣmatā śāriputreṇa kalabhahastī nirmitaḥ; tena sā samantān marditā; tena saptaśīrṣo nāgo nirmitaḥ; āyuṣmatā śāriputreṇa garuḍo nirmitaḥ yenāsāv apahṛtaḥ; tena vetāḍo nirmitaḥ; āyuṣmatā śāriputreṇa mantraiḥ kīlitaḥ; kuprayukto vetādā ātmavadhāya cetayate; sa tasyaivopari pradhāvitaḥ; tato ’sau bhītas trastaḥ saṁvigna āhṛṣṭaromakūpaḥ āyuṣmataḥ śāriputrasya pādayor nipatitaḥ: ārya śāriputra trāyasva śaraṇāgato ’smīti; tata āyuṣmatā śāriputreṇa mantrā utkīlitāḥ; sa vetāḍo vyupaśāntaḥ; tasyāyuṣmatā śāriputreṇa dharmo deśitaḥ; sa prasādajātaḥ kathayati: labheyāham āryaśāriputra svākhyāte dharmavinaye pravrajyām upasaṁpadaṁ bhikṣubhāvam; careyam aham āryaśāriputrasyāntike brahmacaryam iti; āyuṣmatā śāriputreṇa sa pravrājitaḥ upasaṁpāditaḥ; avavādo dattaḥ; tenodyacchamena ghaṭamānena vyāyacchamānena sarvakleśaprahāṇād arhatvaṁ sākṣākṛtam; arhan saṁvṛttaḥ; traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṁvitprāpto bhavalābhalobhaparāṅmukhaḥ, sendropendrāṇāṁ devānāṁ pūjyo mānyo ’bhivādyaś ca saṁvṛttaḥ; tataḥ sā parṣad vismayotphullalocanā saṁvṛttā; āyuṣmati śāriputre ’bhiprasannā kathayati: mahān āryaśāriputreṇa vādivṛṣabho nigṛhītaḥ; iti viditvā ayuṣmataḥ śāriputrasya mukhe ’valokikāḥ saṁvṛttāḥ; tata āyuṣmatā śāriputreṇa tasyāḥ parṣadaḥ āśayānuśayaṁ dhātuṁ prakṛtiṁ ca jñātvā tādṛśī caturāryasatyasaṁprativedhikī dharmadeśanā kṛtā; yāṁ śrutvā anekaiḥ satvasahasraiḥ mahān viśeṣa āgataḥ; kaiścic chrāvakabodhau cittāny utpāditāni; kaiścit pratyekāyāṁ bodhau; kaiśid anuttarāyāṁ samyaksaṁbodhau; kaiścic charaṇagamanaśikṣāpadāni gṛhītāni; kaiścit srotaāpattiphalaṁ sākṣātkṛtam; kaiścit sakṛdāgāmiphalam; kaiścid anāgāmiphalam; kaiścit pravrajya sarvakleśasaṁprahāṇād arhatvaṁ sākṣātkṛtam; yadbhūyasā sā parṣad buddhanimnā, dharmapravaṇā, saṅghaprāgbhārā, vyavasthāpitā; tīrthyāḥ saṁlakṣayanti: na śakyam asmābhir ayaṁ vāde nigrahītum; upāyasaṁvidhānaṁ kartavyam; atraiva bhṛtikayā karma kurmaḥ; tataś chidraṁ labdhvā baiṣkeṇainaṁ praghātayāma iti; te sarve saṁbhūya anāthapiṇḍadasya gṛhapateḥ sakāśaṁ gatvā kathayanti: gṛhapate tvayāsmākaṁ sarvāṇi vṛttipadāni samucchinnāni; tad anukampāṁ kuru; tvadīyavihāre bhṛtikayā karma kurmaḥ; ciraṁ vayam atra avasthitāḥ; mā deśaparityāgaṁ kurma iti; anāthapiṇḍadaḥ kathayati: āryaśāriputraṁ tāvad avalokayāmi; sa yenāyuṣmān śāriputras tenopasaṅkrāntaḥ; upasaṅkramyāyuṣmantaṁ śāriputram idam avocat: ārya, tīrthyāḥ kathayanti, asmākaṁ tvayā sarvāṇi vṛttipadāni samucchinnāni; tad anukampāṁ kuru; tvadīye vihāre bhṛtikayā karma kurmaḥ; ciraṁ vayam atrāvasthitāḥ; mā deśaparityāgaṁ kurma iti; āyuṣmāṁś chāriputraḥ samanvāhartuṁ pravṛttaḥ: kiṁ teṣāṁ santi kānicit kuśalamūlāni āhosvin na santi iti; paśyati, santi; kasyāntike pratibaddhāni; mamaiveti; samanvāhṛtya kathayati: gṛhapate evaṁ bhavatu, ko ’tra virodha iti; te tasmin vihāre bhṛtikayā karma kartum ārabdhāḥ; āyuṣmatā śāriputreṇa latāvārikaḥ puruṣo raudro nirmitaḥ; sa tat karma kārayitum ārabdhaḥ; āyuṣmān śāriputraḥ teṣāṁ vinayakālaṁ jñātvā tatsamīpe vṛkṣamūlasyādhastāc caṅkramyamāṇas tiṣṭhati; sa tair dṛṣṭaḥ; te saṁlakṣayanti, ayam asya kāla praghātayituṁ pravivikte tiṣṭhatīti; te tasya sakāśaṁ upasaṅkramya parivārya avasthitāḥ; āyuṣmān śāriputraḥ saṁlakṣayati: kīdṛśena cittena ete matsakāśam upasaṅkrāntā iti; yāvat paśyati vadhakacittena; tenāsau latāvāriko nirmita utsṛṣṭaḥ; tena te ’bhidrutā gacchata karma kuruteti; te kathayanti: ārya śāriputra paritrāyasva; sa kathayati: āyuṣman gaccha; viśrāmyantu tāvad iti; te saṁlakṣayanti: īdṛśo ’sty ayaṁ mahātmā; vayam asya vadhakacittāḥ; eṣo ’smākaṁ maitracittaḥ iti viditvā abhiprasannāḥ; tata āyuṣmatā śāriputreṇa teṣām āśayānuśayaṁ dhātuṁ prakṛtiṁ ca jñātvā tādṛśī caturāryasatyasaṁprativedhikī dharmadeśanā kṛtā yāṁ śrutvā viṁśatiśikharasamudgataṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣātkṛtaṁ",
    "san-mu-kd17:847": "Conversion of the Tīrthyas",
    "san-mu-kd17:848": "te dṛṣṭasatyāḥ kathayanti: labhemahi vayaṁ śāriputra svākhyāte dharmavinaye pravrajyām upasaṁpadaṁ bhikṣubhāvam; carema vayaṁ bhadantaśāriputrasyāntike brahmacaryam iti; te āyuṣmatā śāriputreṇa pravrājitā upasaṁpāditāḥ; avavādo dattaḥ; tair yujyamānair, ghaṭamānair, vyāyacchamānair idam eva pañcagaṇḍakaṁ saṁsāracakraṁ calācalaṁ viditvā sarvasaṁskāragatīḥ śatanapatanavikiraṇavidhvaṁsanadharmatayā parāhatya sarvakleśaparahāṇād arhatvaṁ sākṣātkṛtam ity arhantaḥ saṁvṛttāḥ; traidhātukavītarāgāḥ samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṁvitprāptā bhavalābhalobhasatkāraparāṅmukhāḥ sendropendrāṇāṁ devānāṁ pūjyā mānyā abhivādyāś ca saṁvṛttāḥ",
    "san-mu-kd17:849": "Construction of Vihāras",
    "san-mu-kd17:850": "tatra āyuṣmatā śariputreṇa vihārasūtram ekānte gṛhītam; anāthapiṇḍadenāpi gṛhapatinā ekānte gṛhītam; āyuṣmān śāriputraḥ smitaṁ prāviṣkartum ārabdhaḥ; anāthapiṇḍado gṛhapatiḥ kathayati: nāhetvapratyayam āryaśāriputra tathāgatā vā tathāgataśrāvakā vā smitaṁ prāviṣkurvanti; kaḥ āryaśāriputra hetuḥ? kaḥ pratyayaḥ smitasya prāviṣkaraṇāya? evam etad gṛhapate, evam etat; nāhetvapratyayaṁ tathāgatā vā tathāgataśrāvakā vā smitaṁ prāviṣkurvanti; tvayā ceha sūtraṁ gṛhītam; tuṣite devanikāye sauvarṇaṁ bhavanam abhinirvṛttam; tato ’nāthapiṇḍado gṛhapatir vismayotphullalocanaḥ kathayati: āryaśāriputra yady evaṁ, tena hi punaḥ sūtraṁ prasāraya bhūyasyā mātrayā; cittam abhiprasādayāmīti; āyuṣmatā śāriputreṇa tat sūtram gṛhītam; anāthapiṇḍadena gṛhapatinā bhūyasyā mātrayā tīvreṇa prasādavagena cittam abhiprasāditam; yena prasādajātena samanantaram eva tat sauvarṇaṁ bhavanaṁ catūratnamayaṁ saṁvṛttam; āyuṣmatā cāsya śāriputreṇa niveditam; tato ’nāthapiṇḍadena gṛhapatinā uttarottarapravṛddhapuṇyasantatinā ṣoḍaśamahallikā vihārā māpitāḥ; ṣaṣṭiś ca kuṭikāvastūni; ṣoḍaśamahallikān vihārān māpayitvā ṣaṣṭiṁ ca kuṭikāvastūni sarvopakaraṇaiḥ pūrayitvā yenāyuṣmān śāriputras tenopasaṅkrāntaḥ; upasaṅkramyāyuṣmantaṁ śāriputram idam avocat: kiyatpramāṇair āryaśāriputra prayāṇakair bhagavān adhvānaṁ gacchati; tadyathā gṛhapate rājā cakravartī; kiyatpramāṇai rājā cakravartī; daśakrośakair gṛhapate rājā cakravartī prayāṇakair adhvānaṁ gacchati; tato ’nāthapiṇḍadena gṛhapatinā yāvac ca śrāvastī yāvac ca rājagṛham atrāntarād vāsakān parisaṅkhyāya parikramaṇakā māpitāḥ; dānaśalā kāritā; kālārocakaḥ puruṣaḥ sthāpitaḥ; chatradhvajapatākāśobhitāś candanavāripariṣiktāḥ surabhidhūpaghaṭikopanibaddhās toraṇāḥ kāritāḥ; kālikāni yāmikāni ca bhaiṣajyāny upasthāpitāni",
    "san-mu-kd17:851": "Messenger to the Buddha",
    "san-mu-kd17:852": "tataḥ saṁbhṛtasaṁbhāro ’nyatamaṁ puruṣam āmantrayate: ehi tvaṁ bhoḥ puruṣa; yena bhagavāṁs tenopasaṅkrāma; upasaṅkramyāsmākaṁ vacanena bhagavataḥ pādau vanditvā alpābādhatāṁ ca pṛccha alpātaṅkatāṁ ca, laghūtthānatāṁ ca yātrāṁ ca, balaṁ ca, sukhaṁ ca anavadyatāṁ ca, sparśavihārataṁ ca; evaṁ ca vada, āgacchatu bhagavān śrāvastīm; ahaṁ bhagavantam upasthāsyāmi yāvajjīvaṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṅghena iti; evam ārya iti sa puruṣo ’nāthapiṇḍadasya gṛhapateḥ pratiśrutya yena rājagṛhaṁ tena samprasthitaṁ; anupūrveṇa rājagṛham anuprāptaḥ; tato mārgaśramaṁ prativinodya yena bhagavāṁs tenopasaṅkrāntaḥ; upasaṅkramya bhagavataḥ pādau śirasā vanditvā ekānte ’sthāt; ekāntasthitaḥ sa puruṣo bhagavantam idam avocat: anāthapiṇḍado bhadanta gṛhapatir bhagavataḥ pādau śirasā vandate; pūrvavad yāvat sparśavihāratāṁ ca; sukhī bhavatu bhoḥ puruṣa anāthapiṇḍado gṛhapatis tvaṁ ca; anāthapiṇḍado bhadanta gṛhapatir evam āha: āgacchatu bhagavān śrāvastīm; ahaṁ bhagavantam upasthāsyāmi yāvajjīvaṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṅgheneti; adhivāsayati bhagavāṁs tasya puruṣasya tūṣṇīṁbhāvena; atha sa puruṣo bhagavatas tūṣṇīṁbhāvenādhivāsanāṁ viditvā bhagavataḥ pādau śirasā vanditvā bhagavato ’ntikāt prakrāntaḥ",
    "san-mu-kd17:853": "The Buddha arrives at Śrāvastī",
    "san-mu-kd17:854": "tato bhagavān dānto dāntaparivāraḥ, śānto śāntaparivāraḥ, mukto muktaparivāraḥ, āśvasta āśvastaparivāraḥ, vinīto vinītaparivāraḥ, arhann arhatparivāraḥ, vītarāgo vītarāgaparivāraḥ, prāsādikaḥ prāsādikaparivāraḥ, ṛṣabha iva gogaṇaparivṛtaḥ, gaja iva kalabhaparivṛtaḥ, siṁha iva daṁṣṭrigaṇaparivṛtaḥ, haṁsa iva haṁsagaṇaparivṛtaḥ, suparṇīva pakṣigaṇaparivṛto, vipra iva śiṣyagaṇaparivṛtaḥ, suvaidya ivāturagaṇaparivṛtaḥ, śūra iva yodhagaṇaparivṛto, daiśika ivādhva gagaṇaparivṛtaḥ, sārthavāha iva vaṇiggaṇaparivṛtaḥ, śreṣṭhīva parijanaparivṛtaḥ, koṭṭarāja iva mantrigaṇaparivṛtaḥ, cakravartīva putrasahasraparivṛtaḥ, candra iva nakṣatragaṇaparivṛtaḥ, sūrya iva raśmisahasraparivṛtaḥ, dhṛtarāṣṭra iva gandharvagaṇaparivṛtaḥ, virūḍhaka iva kumbhāṇḍagaṇaparivṛtaḥ, virūpakṣa iva nāgagaṇaparivṛtaḥ, dhanada iva yakṣagaṇaparivātaḥ, vemacitrīva asuragaṇaparivṛtaḥ, śakra iva tridaśagaṇaparivṛtaḥ, brahmeva brahmakāyikaparivṛtaḥ, stimita iva jalanidhiḥ, sajala iva jaladharaḥ, vimada iva gajapatiḥ, sudāntair indriyair asaṁkṣobhiteryāpathapracāraḥ, dvātriṁśatā mahāpuruṣalakṣaṇaiḥ samalaṅkṛtaḥ, aśītyā cānuvyañjanair virājitagātraḥ, vyāmaprabhālaṅkṛtamūrtiḥ, sūryasahasrātirekaprabhaṁ, jaṅgama iva ratnaparvataḥ, samantatobhadrako, daśabhir balaiś, caturbhir vaiśāradyais, tribhir āveṇikaiḥ smṛtyupasthānair mahākaruṇayā ca samanvāgataḥ, mahatā bhikṣusaṅghena, anāthapiṇḍadena gṛhapatinā śrāvastīnivāsinā ca mahājanakāyena, anekaiś ca devatāśatasahasrair anugamyamānaḥ, śrāvastīnagarīm anuprāptaḥ; yadā ca bhagavatā śrāvastīṁ nagarīṁ praviśatā sābhisaṁskāraṁ nagarendrakīle dakṣiṇaḥ pādo nyastaḥ tadā ṣaḍvikāraḥ pṛthivīkampo jātaḥ; iyaṁ mahāpṛthivī calati, saṁcalati, saṁpracalati; vyathate, pravyathate, saṁpravyathate; pūrvo digbhāga unnamati; paścimo ’vanamati; paścima unnamati; pūrvo ’vanamati; dakṣina unnamati; uttaro ’vanamati; uttara unnamati; dakṣiṇo ’vanamati; anta unnamati; madhyo ’vanamati; madhya unnamati; anto ’vanamati; sarvaś cāyaṁ loka udāreṇa avabhāsena sphuṭaḥ saṁvṛttaḥ sārdhaṁ lokāntarikābhiḥ; antarīkṣe ca devadundubhayas tāditāḥ; gaganatalasthā devatā bhagavata upariṣṭād divyāny utpalāni kṣeptum ārabdhāḥ; padmāni, kumudāni, puṇḍarīkāṇy, agarucūrṇāni, tagarucūrṇāni, candanacūrṇāni, kuṅkumacūrṇāni, tamālapatrāni, divyāni ca māndārakāṇi puṣpāṇi kṣipanti cailavikṣepāṁś cākārṣuḥ",
    "san-mu-kd17:855": "Effects felt following Buddha’s arrival",
    "san-mu-kd17:856": "bhagavataḥ purapraveśe imāny evaṁvidhāścaryāṇy abhūvan; aparāṇi ca; saṁkṣiptāni viśālībhavanti; nīcāny uccāni bhavanti; uccāni samāni bhavanti; hastinaḥ krauñcanti; aśvā heṣante; ṛṣabhā nardanti; gṛhagatāni vividhāni vāditrabhāṇḍāni svayam nadanti; andhāś cakṣuṁṣi pratilabhante; badhirāḥ śrotram; mūkāḥ pravyāharaṇasamarthā bhavanti; pariśiṣṭendriyavikalā indriyāṇi pratilabhante; madyamadākṣiptā vimadībhavanti; viṣapāyitā nirviṣībhavanti; anyonyavairiṇo maitrīṁ pratilabhante; gurviṇyaḥ svastinā prasūyante; bandhanabaddhā mucyante; adhanā dhanāni prailabhante; imāni cānyāni ca bhagavataḥ purapraveśe adbhutaśatasahasrāṇi prādurbhavanti",
    "san-mu-kd17:857": "The Jetavana",
    "san-mu-kd17:858": "tato bhagavān evaṁvidhena mahatā satkāreṇa śrāvastīṁ praviṣṭaḥ; praviśya purastād bhikṣusaṅghasya prajñapta evāsane niṣaṇṇaḥ; anāthapiṇḍado gṛhapatiḥ suhṛtsaṁbandhibāndhavajanaparivṛtaḥ sauvarṇaṁ bhṛṅgāram ādāya vāridhārāṁ pātayitum ārabdhaḥ; sā na prapatati; anāthapiṇḍado gṛhapatir durmanāḥ saṁlakṣayati: mā mayā kānicit sāpakṣālāni karmāṇi kṛtāni syur iti; bhagavān āha: na tvayā gṛhapate kānicit sāpakṣālāṇi karmāṇi kṛtāni; api tv etasmin pradeśe sthitena tvayā pūrvakāṇāṁ samyaksaṁbuddhānām ayam eva pradeśo niryātitaḥ; anyasmin pradeśe sthitvā pātaya; tenānyasmin pradeśe sthitvā pātitā; bhagavān pañcāṅgopetena svareṇa svayam eva jetavanam udghoṣayati; udghoṣyamāṇe jetavane jetaḥ kumāraḥ saṁlakṣayati: aho bata bhagavān mamāpi tatprathamato nāmodgrahaṇaṁ kuryād iti; bhagavatā jetasya kumārasya cetasā cittam ājñāya tatprathamato nāmodgrahanaṁ kṛtam: idaṁ bhikṣavo jetavanam anāthapiṇḍadadasyārāmaḥ; iti śrutvā jetaḥ kumāro ’tīva prasannaḥ mama bhagavatā tatprathamato nāmodgrahaṇaṁ kṛtam iti; tatprītiprāmodyajātena tad dravyajātaṁ bhagavato ’rthāya catūratnamayaṁ dvārakoṣṭhakaṁ kāritam; tathā saṅgītikārair api sthavirais sūtrānta upanibaddham: bhagavān śrāvastyāṁ viharati jetavane ’nāthapiṇḍadasyārāme iti",
    "san-mu-kd17:859": "King Prasenajit meets the Buddha",
    "san-mu-kd17:860": "aśrauṣīd rājā prasenajit kauśalaḥ śramaṇo gautamaḥ kauśaleṣu janapadeṣu cārikāṁ caran śrāvastīm anuprāptaḥ; śravastyāṁ viharati jetavane anāthapiṇḍadasyārāme; sa khalu bhagavān gautamo ’nuttarāṁ samyaksaṁbodhim abhisaṁbuddho ’smīty ātmānaṁ pratijānīta iti; śrutvā ca punar yena bhagavāṁs tenopasaṅkrāntaḥ; upasaṅkramya bhagavatā sārdhaṁ saṁmukhaṁ saṁmodanīṁ saṁrañjanīṁ vividhāṁ kathāṁ vyatisārya ekānte niṣaṇṇaḥ; ekāntaniṣaṇṇo rājā prasenajit kauśalo bhagavantam idam avocat: śrutaṁ me bho gautama bhavān gautamo ’nuttarāṁ samyaksaṁbodhim abhisaṁbuddho ’smīty ātmānaṁ pratijānīta iti; ye te bho gautama evam āhuḥ kaccit te evaṁ vyākurvāṇā, no ca bhavantaṁ gautamam abhyācakṣate, nātisaranti; uktavādināś ca te bhavato gautamasya dharmavādinaś ca dharmasya cānudharmaṁ vyākurvanti? na ca teṣāṁ kaścid āgacchet parataḥ sahadharmeṇa vādānuvādaṁ garhāsthānīyo dharmaḥ; ye te mahārāja evam āhus tathyata evaṁ vyākurvāṇā no ca mām abhyācakṣate, nātisaranti; uktavādinaś ca te dharmavādinaś ca dharmasya cānudharmaṁ vyākurvanti; na ca teṣāṁ kaścid āgacchet parataḥ sahadharmeṇa vādānuvādaṁ garhāsthānīyo dharmaḥ; tat kasya hetor? aham asmi mahārāja anuttarāṁ samyaksaṁbodhim abhisaṁbuddhaḥ; kiṁ cāpi bhavān gautama evam āha; api tu nāhaṁ bhavato gautamasya śraddhādeyo gacchāmi; tat kasya hetor? ye tāvad ime, bho gautama, vṛddhavṛddhāḥ, śramaṇabrāhmaṇāḥ, tadyathā pūraṇaḥ kāśyapo, maskarī gośalīputraḥ, sañjayī vairaḍīputraḥ, ajitaḥ keśakambalaḥ, kakudaḥ kātyayano, nirgrantho jñātiputraḥ, te tāvan nānuttarāṁ samyaksaṁbodhim abhisaṁbuddhā sma ity ātmānaṁ pratijānate? kutaḥ punar bhavān gautamo dahraś ca jātyā, navakāś ca pravrajyayā?",
    "san-mu-kd17:861": "The four small ones",
    "san-mu-kd17:862": "bhagavān āha: catvāra ime mahārāja dahrā nāvamantavyāḥ; na paribhavitavyāḥ; katame catvāraḥ? kṣatriyo, mahārāja, dahro nāvamantavyaḥ, dahro na paribhavitavyaḥ; uraga, mahārāja, dahro nāvamantavyaḥ, dahro na paribhavitavyaḥ; agnir, mahārāja, stoko nāvamantavyaḥ, stoko na paribhavitavyaḥ; bhikṣur, mahārāja, dahro nāvamantavyaḥ, dahro na paribhavitavyaḥ; tat kasya hetor? dharaś cāpi bhikṣur bhavati arhan mahardhiko; mahānubhāvaḥ; idam avocat bhagavān; idam uktvā sugato by athāparam etad uvāca śāstā:",
    "san-mu-kd17:863": "kṣatriyaṁ vyañjanopetam abhijātaṁ yaśasvinam |",
    "san-mu-kd17:864": "dahraṁ taṁ nāvajānīyān nainaṁ paribhaved budhaḥ ||",
    "san-mu-kd17:865": "sthānaṁ hi rajyate rājan yad rājyaṁ prāpya kovidaḥ |",
    "san-mu-kd17:866": "kṣatriyo daṇḍam ādadhyāt tasmāt taṁ praṇamet bhṛśam ||",
    "san-mu-kd17:867": "tasmāt taṁ nāvajānīyād rakṣan jīvitam ātmanaḥ |",
    "san-mu-kd17:868": "samyak cainaṁ pariharet saṁpaśyann artham ātmanaḥ ||",
    "san-mu-kd17:869": "grāme vā yadi vāraṇye yatra paśyed bhujaṅgamam |",
    "san-mu-kd17:870": "dahraṁ taṁ nāvajānīyān nainaṁ paribhaved budhaḥ ||",
    "san-mu-kd17:871": "uccāvaceṣu varṇeṣu nāgaś carati haiṣiṇām |",
    "san-mu-kd17:872": "āsādya bālān dahati narān nārīś ca naikaśaḥ ||",
    "san-mu-kd17:873": "tasmāt taṁ nāvajānīyād rakṣan jīvitam ātmanaḥ |",
    "san-mu-kd17:874": "samyak cainaṁ pariharet saṁpaśyann artham ātmanaḥ ||",
    "san-mu-kd17:875": "prabhūtapakṣo jvalanaḥ kṛṣṇavartmā hutāśanaḥ |",
    "san-mu-kd17:876": "stokaṁ taṁ nāvajānīyān nainaṁ paribhaved budhaḥ ||",
    "san-mu-kd17:877": "stokaṁ bhūtvā bahur bhavaty upādānena pāvakaḥ |",
    "san-mu-kd17:878": "tejasā dahati kṣipraṁ grāmāṁś ca nagarāṇi ca ||",
    "san-mu-kd17:879": "tasmāt taṁ nāvajānīyād rakṣan jīvitam ātmanaḥ |",
    "san-mu-kd17:880": "samyak cainaṁ pariharet saṁpaśyann artham ātmanaḥ ||",
    "san-mu-kd17:881": "yam agnir dahate dāvaṁ grāmāṁś ca nagarāṇi ca |",
    "san-mu-kd17:882": "jāyante pallavās tatra ahorātrānvayāḥ kvacit ||",
    "san-mu-kd17:883": "yas tarhi śīlasaṁpannaṁ bhikṣum āsādya dahyate |",
    "san-mu-kd17:884": "na tasya putrā pautrā vā dāyādaṁ na sa vindati ||",
    "san-mu-kd17:885": "na cirāt tālamastakavad uddāyādā bhavanti te |",
    "san-mu-kd17:886": "tasmāt taṁ nāvajānīyād rakṣan jīvitam ātmanaḥ ||",
    "san-mu-kd17:887": "samyak cainaṁ pariharet saṁpaśyann artham ātmanaḥ |",
    "san-mu-kd17:888": "kṣatriyaṁ vyañjanopetam uragaṁ pāvakaṁ tatha ||",
    "san-mu-kd17:889": "bhikṣuṁ ca śīlasaṁpannaṁ nainān paribhaved budhaḥ ||",
    "san-mu-kd17:890": "tasmāt tān nāvajānīyād rakṣan jīvitam ātmanaḥ |",
    "san-mu-kd17:891": "samyak cainān pariharet saṁpaśyann artham ātmanaḥ ||",
    "san-mu-kd17:892": "atha rājā prasenajit kauśalo bhagavato bhāṣitam abhinandya anumodya bhagavataḥ pādau śirasā vanditvā bhagavato ’ntikāt prakrāntaḥ",
    "san-mu-kd17:893": "Udāyin brings messages from Śuddhodana and his own conversion",
    "san-mu-kd17:894": "tatra buddho bhagavān śrāvastyāṁ viharati jetavane anāthapiṇḍadasyārāme; rājñā prasenajitā kauśalena rājñaḥ śuddhodanasya lekho ’nupreṣitaḥ: deva diṣṭyā vardhasva; putreṇa te amṛtam adhigatam; amṛtena jagat santarpayati iti; śrutvā rājñā śuddhodanena dūto ’nupreṣitaḥ; sa tatraiva pravrajitaḥ; dvitīyo dūto ’nupreṣitaḥ; so ’pi tatraiva pravrajitaḥ; svākhyātatvād dharmavinayasya yaṁ yaṁ dūtam anupreṣayati, sa tatraiva pravrajati; rājā kare kapolaṁ datvā cintāparo vyavasthitaḥ: yaṁ yam eva dūtaṁ preṣayāmi sa tatraiva pravrajati svākhyātatvād dharmavinayasya;",
    "san-mu-kd17:895": "udāyinā dṛṣṭa uktaś ca: deva kasyārthe tvaṁ kare kapolaṁ datvā cintāparas tiṣṭhasīti; sa kathayati: udāyin katham ahaṁ na cintāparo bhavāmi? yadā sarvārthasiddhaḥ kumāro duṣkarāṇi carati tadāhaṁ vṛttāntavāhakān puruṣān preṣayāmi; te samāgatyārocayanti; anena cānena ca vihāreṇa sarvārthasiddhaḥ kumāro viharatīti; idānīm ahaṁ vṛttāntavāhakān puruṣān preṣayāmi na kaścid vṛttāntaṁ gṛhītvā āgacchati; udāyī kathayati: deva ahaṁ gacchāmi; vṛttāntaṁ gṛhītvā āgamiṣyāmīti; rājā śuddhodanaḥ kathayati: udāyin yo gacchati sa śāsanasaṁpattiṁ dṛṣṭvā tatraiva tiṣṭhati; sthānam etad vidyate yat tvam api tatraiva gatvā sthāsyasīti; udāyī kathayati, deva āgamiṣyāmīti; tato rajñā śuddhodanena svayam eva lekho likhitaḥ:",
    "san-mu-kd17:896": "garbhāt prabhṛty upādāya bhavān saṁvardhito mayā |",
    "san-mu-kd17:897": "kleśāgnisaṁprataptena jinavṛkṣaḥ praropitaḥ ||",
    "san-mu-kd17:898": "tasya te ’dya vivṛddhasya śiṣyaśākhāpraśākhinaḥ |",
    "san-mu-kd17:899": "anye sukhena modante vayaṁ duḥkhasya bhāginaḥ ||",
    "san-mu-kd17:900": "yenāsi vṛkṣaka ivāṅkuramātrapakṣaḥ",
    "san-mu-kd17:901": "saṁvardhito śiśur apatyam idaṁ mameti |",
    "san-mu-kd17:902": "prāpte tanūja viṣayasya phalopabhoge",
    "san-mu-kd17:903": "tasmin guṇair aphalato na tavāsti dainyam ||",
    "san-mu-kd17:904": "yadāsi prathamaṁ jāta pratijñātaṁ tadā tvayā |",
    "san-mu-kd17:905": "kṛtvā svakāryaṁ sumahat kariṣye jñātyanugraham ||",
    "san-mu-kd17:906": "tat te ’vāptaṁ padaṁ śāntaṁ kuruṣvāgamane matim |",
    "san-mu-kd17:907": "anukampām upādāya mama jñātigaṇasya ca ||",
    "san-mu-kd17:908": "udāyī lekhaṁ gṛhītvā saptame divase śrāvastīm anuprāptaḥ; mārgaśramaṁ prativinodya bhagavatsakāśaṁ upasaṅkrāntaḥ; upasaṅkramya lekham upanāmayati: bhagavan rājñā śuddhodanena lekho ’nupreṣita iti; bhagavatā svayam eva gṛhītvā vācitaḥ; vācayitvā lekha ekānte sthāpitaḥ; udāyī kathayati: kiṁ bhagavān gamiṣyati kapilavastv iti; bhagavān kathayati; gamiṣyāmy udāyinn iti; udāyī bhagavataḥ pūrvam atīva kṛtapraṇayaḥ; sa tenaiva pūrvakeṇa praṇayena kathayati: yadi bhavān na gamiṣyati, ahaṁ balān neṣyāmīti; atha bhagavān asyām utpattau gāthā bhāṣate:",
    "san-mu-kd17:909": "yasya jālinī viṣaktikā tṛṣṇā na kvacid asti netrikā |",
    "san-mu-kd17:910": "taṁ buddham anantagocaram apadaṁ kena padena neṣyasi ||",
    "san-mu-kd17:911": "yasya jālinī viṣaktikā tṛṣṇā na kvacid asti netrikā |",
    "san-mu-kd17:912": "taṁ buddham anantagocaram apadaṁ kena padena neṣyasi ||",
    "san-mu-kd17:913": "yasya jitaṁ nopacīyate jitam asya nānveti kathaṁcid eva |",
    "san-mu-kd17:914": "taṁ buddham anantagocaram apadaṁ kena padena neṣyasi ||",
    "san-mu-kd17:915": "yasya jitaṁ nopacīyate jitam asya nānveti kathaṁcid eva |",
    "san-mu-kd17:916": "taṁ buddham anantagocaram apadaṁ kena padena neṣyasi ||",
    "san-mu-kd17:917": "sa uttare pratibhānam alabhamānaḥ kathayati: bhagavan gacchāmi; rājñaḥ śuddhodanasya kathayāmīti; udāyinn evaṁvidhā buddhadūtā bhavanti; udāyī kathayati, bhagavan kīdṛśā bhavanti; pravrajitāḥ; tvam api pravrajeti; bhagavan mayā rājñaḥ śuddhodanasya pratijñātam āgamiṣyāmīti; bhagavān āha: udāyin yathāpratijñātaṁ kuru; pravrajitvā gaccha; tathā hi bhagavatā bodhisatvabhūtena mātāpitror ācāryopādhyāyānāṁ gurūṇāṁ gurusthānīyānāṁ ca dharmyā ājñā na kadācit prativyūḍhapūrvā; udāyī kathayati: bhagavan yady evaṁ pravrajāmīti",
    "san-mu-kd17:918": "Udāyin made a monk",
    "san-mu-kd17:919": "tatra bhagavān āyuṣmantaṁ śāriputram āmantrayate: pravrājaya śāriputra udāyinam; tadāsya bhaviṣyati dīrgharātram arthāya hitāya sukhāyeti; evaṁ bhadanta ity āyuṣmān śāriputro bhagavataḥ pratiśrutya udāyinaṁ pravrājitaḥ upasaṁpāditaṁ; vistareṇa cāsya āsamudācārikam ārocitam idaṁ te karaṇīyam iti; adyāgreṇa te udāyin mātṛgrāmeṇa sārdham ekāgāre śayyā na kalpayitavyeti; evaṁ bhadantety udāyī āyuṣmataḥ śāriputrasya pādau śirasā vanditvā prakrāntaḥ; yena bhagavāṁs tena upasaṅkrāntaḥ; upasaṅkramya bhagavataḥ pādau śirasā vanditvā bhagavantam idam avocat: bhagavan kapilavastu gamiṣyāmīti",
    "san-mu-kd17:920": "Instructions to Udāyin",
    "san-mu-kd17:921": "bhagavān āha: udāyin gaccha; na te sahasaiva rājakulaṁ praveṣṭavyam; dvāre sthitvā vaktavyam, śākyabhikṣur āgata iti; yadi kathayanti praviśeti, praveṣṭavyam; praviṣṭasya yadi kathayanti, santy anye ’pi śākyabhikṣava iti, vaktavyaṁ santīti; yadi kathayanti sarvārthasiddhasyāpi kumārasya evaṁvidha eva veṣa iti, vaktavyam evaṁvidha eveti; na ca te rājakule vastavyam; yadi kathayanti sarvārthasiddhaḥ kumāro rājakule vāsaṁ na kalpayatīti; vaktavyaḥ, na kalpayatīti; yadi pṛcchanti kutra vāsaṁ kalpayatīti, vaktavyam araṇye vihāre vā; yadi pṛcchanti ka evaṁvidho vihāra iti, jetavanākāreṇa likhitvā darśayitavyam; yadi pṛcchanti, āgamiṣyati sarvārthasiddhaḥ kumāra iti, vaktavyam āgamiṣyati; kiyaccireṇa? saptāhasyātyayad iti",
    "san-mu-kd17:922": "Udāyin returns",
    "san-mu-kd17:923": "sa kathayati: bhagavan gacchāmīti; bhagavān āha: gaccheti; vacasā mahīpatīnāṁ samṛddhyati, cittena devānāṁ, cittotpādena tathā samṛddhyati dhyāyināṁ sarvam iti, sa bhagavatā tathādhiṣṭhito yathāyuṣmān udāyī tatkṣaṇād eva kapilavastu nagaraṁ gataḥ; āyuṣmata udāyinaḥ bhagavato ’ntike tīvraḥ prasādo jātaḥ; sa rājakuladvāre sthitvā kathayati, bhavanta rājño nivedayata śākyabhikṣur āgata iti, te kathayanti: kim anye ’pi santi śākyabhikṣavaḥ; bhavantaḥ santi; tai rājño niveditaṁ, śākyabhikṣur āgata iti; rājā kathayati: praviśatu; sa praviṣṭaḥ; rājñā śuddhodanena dṛṣṭa uktaś ca; udāyin pravrajito ’si? deva pravrajito ’smi; nanu bhavatābhihitam āgamiṣyāmīti, tat katham etat; udāyī kathayati; deva uktaṁ bhagavatā nedṛśā buddhadūtā bhavantīti; so ’haṁ svākhyātatvād dharmavinayasya pravrajitaṁ; api tv ahaṁ svaśraddhayā pravrajitaḥ; rājñā sarvāṅgair anupariṣvajya prajñapta evāsane niṣāditaḥ; tadarthaṁ ca pānīyaṁ parisrāvitam; mūlaphalāni kalpitāni; śucināhāreṇa bhojitaḥ; āyuṣmatā udāyinā paramopaśamadamasthitiyuktena yathānuśāsanīvidhānena paribhuktam; rājā tam upalakṣya vismayam āpannaḥ kathayati: kiṁ kumārasyāpy evaṁvidha upaśamaḥ? udāyī kathayati: deva alpamātraṁ mamopaśamaṁ; yathākathaṁ sumerusarṣapavat, samudragoṣpadavat, ādityakhadyotavat, ākāśavivaravat; rājā śuddhodanaḥ kathayati: udāyin sarvārthasiddhasyāpi kumārasya evaṁvidha eva veṣaḥ? evaṁvidhaḥ; śrutvā rājā śuddhodanaḥ mūrchitaḥ pṛthivyāṁ nipatito mahatā jalaprakṣepeṇa pratyāgataprāṇaḥ kathayati: udāyin āgmiṣyati sarvārthasiddaḥ kumāra iti; udāyī kathayati, āgamiṣyati: kiyaccireṇa? saptāhasyātyayāt; rājā śuddhodanaḥ amātyān āmantrayate; bhavanto rājakulaṁ śodhayata, antaḥpurāṇī ca; sarvārthasiddhaḥ kumārā āgamiṣyatīti; udāyī kathayati: deva na bhagavān antaḥpure vāsaṁ kalpayati; rājā kathayati: kutra vāsaṁ kalpayati? udāyī kathayaty araṇye vihāre vā; rājā kathayati: ka evaṁvidho vihāra iti; āyuṣmatā udāyinā jetavanākāreṇa likhitvā darśitaḥ; tato rājā amātyā āmantrayate; bhavanto nyagrodhārāme jetavanākāreṇa ṣodaśamahallakān vihārān māpayata; ṣaṣṭiṁ ca kuṭikāvastūni; evaṁ devety amātyā rājñaḥ pratiśrutya nyagrodhārāme jetavanākāreṇa ṣoḍaśamahallakān vihārān māpitāḥ; ṣaṣṭiṁ ca kuṭikāvastuni",
    "san-mu-kd17:924": "The Buddha leaves for Kapilavastu",
    "san-mu-kd17:925": "tatra bhagavān āyuṣmantaṁ mahāmudgalyāyanam āmantrayate: gaccha maudgalyāyana bhikṣūṇām ārocaya, bhagavān kapilavastu saṁprasthitaḥ; yo yuṣmākam utsahate pitāputrasamāgamaṁ draṣṭuṁ sa cīvarāṇi pratigṛhṇātu; evaṁ bhadantety āyuṣmān mahāmaudgalyāyano bhagavataḥ pratiśrutya bhikṣūṇām ārocayati: bhagavān āyuṣmantaḥ kapilavastu gamiṣyati; yo yuṣmākam utsahate pitāputrasamāgamaṁ draṣṭuṁ sa cīvarakāṇi pratigṛhṇātv iti; tato bhagavān dānto dāntaparivāraḥ śanto śāntaparivāraḥ, mukto muktaparivāraḥ, āśvasta āśvastaparivāraḥ, vinīto vinītaparivāraḥ, arhann arhatparivāraḥ, vītarāgo vītarāgaparivāraḥ, prāsādikaḥ prāsādikaparivāraḥ, ṛṣabha iva gogaṇaparivṛtaḥ, gaja iva kalabhaparivṛtaḥ, siṁha iva daṁṣṭrigaṇaparivṛtaḥ, haṁsa iva haṁsagaṇaparivṛtaḥ, suparṇīva pakṣigaṇaparivṛto, vipra iva śiṣyagaṇaparivṛtaḥ, suvaidya ivāturagaṇaparivṛtaḥ, śūra iva yodhagaṇaparivṛto, daiśika ivādhva gagaṇaparivṛtaḥ, sārthavāha iva vaṇiggaṇaparivṛtaḥ, śreṣṭhīva parijanaparivṛtaḥ, koṭṭarāja iva mantrigaṇaparivṛtaḥ, cakravartīva putrasahasraparivṛtaḥ, candra iva nakṣatragaṇaparivṛtaḥ, sūrya iva raśmisahasraparivṛtaḥ, dhṛtarāṣṭra iva gandharvagaṇaparivṛtaḥ, virūḍhaka iva kumbhāṇḍagaṇaparivṛtaḥ, virūpakṣa iva nāgagaṇaparivṛtaḥ, dhanada iva yakṣagaṇaparivātaḥ, vemacitrīva asuragaṇaparivṛtaḥ, śakra iva tridaśagaṇaparivṛtaḥ, brahmeva brahmakāyikaparivṛtaḥ, stimita iva jalanidhiḥ, sajala iva jaladharaḥ, vimada iva gajapatiḥ, sudāntair indriyair asaṁkṣobhiteryāpathapracāraḥ, dvātriṁśatā mahāpuruṣalakṣaṇaiḥ samalaṅkṛtaḥ, aśītyā cānuvyañjanair virājitagātraḥ, vyāmaprabhālaṅkṛtamūrtiḥ, sūryasahasrātirekaprabhaṁ, jaṅgama iva ratnaparvataḥ, samantatobhadrako, daśabhir balaiś, caturbhir vaiśāradyais, tribhir āveṇikaiḥ smṛtyupasthānair mahākaruṇayā ca samanvāgato, mahatā bhikṣusaṅghena sārdhaṁ rohakām anuprāptah; aśrauṣīd rājā śuddhodanaḥ sarvārthasiddhaḥ kumāro rohakāṁ nadīm anuprāpta iti; śrutvā ca punaḥ rājñā śuddhodanena kapilavastunagaram apagatapāṣāṇaśarkarakaṭhallaṁ vyavasthāpitam; candanavāripariṣiktaṁ vividhasurabhidhūpaghaṭikāsamalaṅkṛtam, āmuktapaṭṭadāmakalāpam, yāvac ca rohakā nadī yāvac ca nyagrodhārāma atrāntarān mahatī mārgaśobhā kāritā; vistīrṇāvakāśe pṛthivīpradeśe āsanaprajñaptir vicitrā kāritā; tatra rohakāyāṁ nadyāṁ kecid bhikṣavo hastau nirmardayanti; kecid dantakāṣṭhaṁ visarjayanti; kecit snānti; kāpilavāstavaiḥ śākyaiḥ śrutaṁ, sarvārthasiddhaḥ kumāra āgata iti; śrutvā ca punaḥ sarve nyagrodhārāmaṁ nirgatāḥ; kecit pūrvakaiḥ kuśalamūlaiḥ sañcodyamānāḥ, kecit kṛtakutūhalajātāḥ jñāsyamaḥ kiṁ pitā putrasya pādābhivandanaṁ karoti, āhosvit putraḥ pitur iti; atha bhagavata etad abhavat: saced ahaṁ kapilavastu padbhyāṁ pravekṣyāmi māninaḥ śākyā aprasādaṁ pravedayiṣyante: prabhūtaṁ ca sarvārthasiddhena kumāreṇa tapovanaṁ gatvāvāptam; yo hi nāmānekair devatāśatasahasrair anugamyamāna upair vihāyasā niṣkramya iyantaṁ kālaṁ duṣkaraśatasahasrāṇi caritvā amṛtam adhigamya idānīṁ padbhyāṁ praviṣṭa iti",
    "san-mu-kd17:926": "Magical exploits",
    "san-mu-kd17:927": "atha bhagavāṁs tadrūpaṁ samādhiṁ samāpanno yathā samāhite citte pūrvasyāṁ diśy upari vihāyasam abhyudgamya caturvidham īryāpathaṁ kalpayati; tadyathā caṅkramyate, tiṣṭhati, niṣīdati, śayyāṁ kalpayati, tejodhātum api samāpadyate; tejodhātusamāpannasya bhagavato buddhasya vividhāny arcīṁṣi kāyān niścaranti, nīlāni, pītāni, lohitāny, avadātāni, māñjiṣṭhāni, sphaṭikavarṇāni; yamakāny api prātihāryāṇi vidarśayati; adhaḥkāyaḥ prajvalati; uparimāt kāyāc chītalā vāridhārā syandante; uparimaḥ kāyaḥ prajvalati; adhaḥkāyāc chītalā vāridhārā syandante; yathā pūrvasyāṁ diśy evaṁ dakṣiṇasyāṁ paścimāyām, uttarasyāṁ diśīti caturdiśaṁ caturvidham ṛddhiprātihāryaṁ vidarśya tān ṛddhyabhisaṁskārān pratiprasrabhya saptatālamātre ’vasthitaḥ, saptatālamātre bhikṣavaḥ, ṣaṭsu bhagavān, ṣaṭsu bhikṣavaḥ; pañcasu bhagavān, api pañcasu bhikṣavaḥ; caturṣu bhagavān, api caturṣu bhikṣavaḥ; triṣu bhagavān, api triṣu bhikṣavaḥ; dvayor bhagavāṁś, dvayoḥ bhikṣavaḥ; tālamātre bhagavāṁs, tālamātre bhikṣavaḥ; saptapauruṣe vyavasthito bhagavān, saptapauruṣā bhikṣavaḥ; ṣaṭsu bhagavān, ṣaṭsu bhikṣvaḥ; pañcasu bhagavān, pañcasu bhikṣavaḥ; caturṣu bhagavān, caturṣu bhikṣavaḥ; triṣu bhagavān, triṣu bhikṣavaḥ; dvayor bhagavān, dvayor bhikṣavaḥ; sādhikapauruṣe bhagavān, sādhikapauruṣe bhikṣavaḥ; pṛthivyāṁ rājñaḥ śuddhodanasya tathāvidhaṁ prātihāryaṁ dṛṣṭvā bhikṣutvaṁ ca saṁmoho jātaḥ; na jānīte kataro ’tra bhagavān iti; tata āyuṣmantam udāyinam āmantrayate: udāyin bahavo ’tra kāṣāyavāsasaḥ pravrajitāḥ; kataraḥ kumāraḥ? āyuṣmān udāyī bhagavantam upadarśayann āha:",
    "san-mu-kd17:928": "eṣo ’sau bhagavān bhavāntakaraṇaś citteśvaro nāyakaḥ",
    "san-mu-kd17:929": "eṣa kleśaniṣūdano dinakaras tatvārthasandarśakaḥ |",
    "san-mu-kd17:930": "eṣa prāptamanoratho daśabalaḥ sarvatra pāraṅgataḥ",
    "san-mu-kd17:931": "putras te nṛpate vibhāti vimalaḥ paśyādya dharmeśvaraḥ ||",
    "san-mu-kd17:932": "atha rājā śuddhodanas tathāgatasyāvanamatkāyena pādābhivandanaṁ karoti; gāthāṁ bhāṣate:",
    "san-mu-kd17:933": "idaṁ tṛtīyaṁ tava bhūribuddhe",
    "san-mu-kd17:934": "pādau namasyāmi samantacakṣoḥ |",
    "san-mu-kd17:935": "utpadyamānasya mahī prakampitā",
    "san-mu-kd17:936": "jambvāś ca chāyā na jahāti kāyam ||",
    "san-mu-kd17:937": "tataḥ śākyāḥ śākyāyanikāś ca rājānaṁ śuddhodanaṁ bhagavataḥ pādayor nipatitaṁ dṛṣṭvā aprasādaṁ pravedayante: katham idānīṁ pitā putrasya pādābhivandanaṁ karotīti; rājā śuddhodanaḥ śākyān śākyāyanikāś ca saṁjñāpayann evam āha: na mayā bhavanta idānīṁ sarvārthasiddhasya kumārasya pādābhivandanaṁ kṛtam; yadāpi sarvārthasiddhasya kumārasya janmani mahān pṛthivīcālo ’bhūt sarvaś cāyaṁ loka udāreṇāvabhāsena sphuṭo ’bhūt; yā api tā lokasya lokāntarikā andhās tamaso ’ndhakāratāmisrā yatremau sūryacandramasau evaṁmahardhikāv evaṁmahānubhāvāv ābhayā ābhāṁ na pratyanubhavataḥ, tā api tasmin samaye udāreṇāvabhāsena sphuṭā abhūvan; tatra ye satvā upapannās te tayā ābhayā anyonyaṁ satvaṁ dṛṣṭvā saṁjānate anye ’pīha bhavantas satvā upapannā anye ’pīha bhavantas satvā upapannā iti; tadāpi mayā bodhisatvasya bhagavataḥ pādābhivandanaṁ kṛtam; yadāpi sarvārthasiddhaṁ kumāro mama karmāntān anusaṁyān jambūchāyāyāṁ niṣadya viviktaṁ kāmair viviktaṁ pāpakair akuśalair dharmaiḥ savitarkaṁ savicāraṁ vivekajaṁ prītisukham anāsravasadṛśaṁ prathamaṁ dhyānam upasaṁpadya viharati, anyeṣāṁ ca vṛkṣāṇāṁ chāyā prācīnanimnā prācīnapravaṇā prācīnaprāgbhārā, jambūcchāyā bodhisatvasya kāyaṁ na vijahāti, tadāpi mayā tadāścaryādbhutadharmāvarjitamatinā bhūyo bhagavataḥ pādau śirasā vanditau; idānīṁ trir api bhagavataḥ pādau vande yataḥ evaṁ vadāmi",
    "san-mu-kd17:938": "idaṁ tṛtīyaṁ tava bhūribuddhe",
    "san-mu-kd17:939": "pādau namasyāmi samantacakṣoḥ |",
    "san-mu-kd17:940": "utpadyamānasya mahī prakampitā",
    "san-mu-kd17:941": "jambvāś ca chāyā na jahāti kāyam || iti;",
    "san-mu-kd17:942": "atha bhagavān tān ṛddhyabhisaṁskārān pratiprasrabhya anekaśatasahasrāṁ parṣadam abhyavagāhya purastād bhikṣusaṇghasya prajñapta evāsane niṣaṇṇaḥ",
    "san-mu-kd17:943": "Śuddhodana’s questions and Buddha’s replies",
    "san-mu-kd17:944": "atha rājā śuddhodanaḥ bāṣpoparuddhyamānahṛdayo ’śruparyākulekṣaṇo bhagavantam gāthābhir gītena praśnaṁ pṛcchati:",
    "san-mu-kd17:945": "bhavaneṣu mahārheṣu vasitvā paitṛke gṛhe |",
    "san-mu-kd17:946": "sabhayeṣu araṇyeṣu ekākī vasase katham ||",
    "san-mu-kd17:947": "bhagavān āha:",
    "san-mu-kd17:948": "āryāvāseṣu daśasu vasāmi manujādhipa |",
    "san-mu-kd17:949": "vasanti munayo yatra nirmuktā gṛhabandhanāt ||",
    "san-mu-kd17:950": "rājā prāha:",
    "san-mu-kd17:951": "dantakāñcanapādeṣu āstīrṇeṣu sukheṣu ca |",
    "san-mu-kd17:952": "paryaṅkeṣu śayitvātha saṁstare śayase katham ||",
    "san-mu-kd17:953": "bhagavān āha:",
    "san-mu-kd17:954": "vimuktiśayane ramye bodhyaṅgakusumākule |",
    "san-mu-kd17:955": "rājan svapimi niḥsaṅgaḥ paridāhavivarjitaḥ ||",
    "san-mu-kd17:956": "rājā prāha:",
    "san-mu-kd17:957": "hastyaśvarathayānena gatvā vīra svake gṛhe ||",
    "san-mu-kd17:958": "sakaṇṭakāṁ vasumatīṁ padbhyām ākramase katham ||",
    "san-mu-kd17:959": "bhagavān uvacā:",
    "san-mu-kd17:960": "ṛddhipādarathenāhaṁ samyagvyāyāmadāyinā|",
    "san-mu-kd17:961": "vicarāmi mahīṁ kṛtsnām akṣataḥ kleśakaṇṭakaiḥ ||",
    "san-mu-kd17:962": "rājā śuddhodanaḥ prāha:",
    "san-mu-kd17:963": "prāvṛtaḥ kāśikair vastraiḥ pūrvaṁ vīra virājase |",
    "san-mu-kd17:964": "kāṣāyaparuṣaṁ vāsaṁ kathaṁ vahati te tanuḥ ||",
    "san-mu-kd17:965": "bhagavān āha:",
    "san-mu-kd17:966": "hrīvastraṁ mama saṅghāṭī rājan prāvaraṇaṁ mama |",
    "san-mu-kd17:967": "prāvṛtā yena śobhante śānte hi munayo vane ||",
    "san-mu-kd17:968": "rājā śuddhodanaḥ prāha:",
    "san-mu-kd17:969": "purā hi tvaṁ kāñcanabhājanasthaṁ",
    "san-mu-kd17:970": "śālyodanaṁ naikarasopapannam |",
    "san-mu-kd17:971": "bhuktvā vibho piṇḍapātaṁ hi bhuṅkṣe",
    "san-mu-kd17:972": "lūhaṁ kathaṁ kaṇṭham upaiti te ’dya ||",
    "san-mu-kd17:973": "bhagavān āha:",
    "san-mu-kd17:974": "agraṁ hi me dharmarasena bhojyam",
    "san-mu-kd17:975": "naiṣkramyayuktasya samāhitasya |",
    "san-mu-kd17:976": "āhāratṛṣṇāṁ hi vihāya sarvāṁ",
    "san-mu-kd17:977": "lokānukampārtham ahaṁ carāmi ||",
    "san-mu-kd17:978": "rājā prāha:",
    "san-mu-kd17:979": "mṛdvīkāśarkarārasaṁ pītvā kaṇṭhasukhaṁ bahu |",
    "san-mu-kd17:980": "kathaṁ pibasi toyāni taptāni kaluṣāṇi ca ||",
    "san-mu-kd17:981": "bhagavān āha:",
    "san-mu-kd17:982": "ahaṁ dharmarasaṁ sukhyaṁ pibāmi manujādhipa |",
    "san-mu-kd17:983": "yaṁ pītvā sarvapānāni viṣavat pratibhānti me ||",
    "san-mu-kd17:984": "rājā śuddhodanaḥ prāha:",
    "san-mu-kd17:985": "purā hi tvaṁ harmyavimānavāsī",
    "san-mu-kd17:986": "prāsādapṛṣṭheṣu yathārtaveṣu |",
    "san-mu-kd17:987": "ekākinas te vasato vane ’dya",
    "san-mu-kd17:988": "kathaṁ bhayaṁ nāviśate subuddhe ||",
    "san-mu-kd17:989": "bhagavān āha:",
    "san-mu-kd17:990": "yad gautamā sarvabhayasya mūlaṁ",
    "san-mu-kd17:991": "te me malāḥ sānuśayāḥ prahīṇāḥ ||",
    "san-mu-kd17:992": "so ’haṁ viśoko hy abhayaṁ vasāmi",
    "san-mu-kd17:993": "na me bhayaṁ svalpam apīha kiṁcit ||",
    "san-mu-kd17:994": "rājā śuddhodanaḥ prāha:",
    "san-mu-kd17:995": "purā hi tvaṁ snānagṛhe suramye",
    "san-mu-kd17:996": "snātaḥ sadā snānavarair viśiṣṭaiḥ |",
    "san-mu-kd17:997": "ekākinaṁ tvā vanavāsayuktam",
    "san-mu-kd17:998": "ihādya kaḥ snāpayate munīndraḥ ||",
    "san-mu-kd17:999": "bhagavān āha:",
    "san-mu-kd17:1000": "dharmo hrado gautama śīlatīrtho hy",
    "san-mu-kd17:1001": "anāvilas sadbhir api praśastaḥ |",
    "san-mu-kd17:1002": "snātvā yasmin vedaguṇair manuṣyā",
    "san-mu-kd17:1003": "anārdragātrāḥ prataranti pāram ||",
    "san-mu-kd17:1004": "rājā śuddhodanaḥ prāha:",
    "san-mu-kd17:1005": "sauvarṇarājataiḥ kumbhair",
    "san-mu-kd17:1006": "snātvā vīra svake gṛhe |",
    "san-mu-kd17:1007": "kathaṁ snāyasi toyeṣu",
    "san-mu-kd17:1008": "tapteṣu kaluṣeṣu ca ||",
    "san-mu-kd17:1009": "bhagavān āha:",
    "san-mu-kd17:1010": "śuddhā nadī gautama puṇyatīrthā",
    "san-mu-kd17:1011": "hy anāvila sadbhir api praśastā |",
    "san-mu-kd17:1012": "snātvā yasyāṁ vedaguṇair manuṣyā",
    "san-mu-kd17:1013": "anārdragātrāḥ prataranti pāram ||",
    "san-mu-kd17:1014": "rājā śuddhodanaḥ prāha:",
    "san-mu-kd17:1015": "haricandanaliptāṅgaḥ kāśikottamasaṁvṛtaḥ |",
    "san-mu-kd17:1016": "śobhase tvaṁ purā vīra tair viyukto na śobhase ||",
    "san-mu-kd17:1017": "bhagavān āha:",
    "san-mu-kd17:1018": "śīlam ābharaṇaṁ hy agryaṁ śīlam ivānulepanam |",
    "san-mu-kd17:1019": "kiṁ mamonmādajanakaiḥ suvarṇamaṇikuṇḍalaiḥ ||",
    "san-mu-kd17:1020": "rājā śuddhodanaḥ prāha:",
    "san-mu-kd17:1021": "kutaḥ paribhavo jātaḥ kutaś ca bhavabhīrutā |",
    "san-mu-kd17:1022": "nirvedo vā yato jātaḥ pṛṣṭa ācakṣva tan mama ||",
    "san-mu-kd17:1023": "bhagavān āha:",
    "san-mu-kd17:1024": "yataḥ paribhavo mahyaṁ yataś ca bhavabhīratā |",
    "san-mu-kd17:1025": "nirvedo vā yato jātaḥ śṛṇu tvaṁ kathayāmi te ||",
    "san-mu-kd17:1026": "jarā vyādhiś ca mṛtyuś ca yadi na syād idaṁ trayam |",
    "san-mu-kd17:1027": "mamāpi sumanojñeṣu viṣayeṣu ratir bhavet ||",
    "san-mu-kd17:1028": "rājā śuddhodanaḥ prāha:",
    "san-mu-kd17:1029": "sādhu vīra sujāto ’si śākyānāṁ kulanandanaḥ |",
    "san-mu-kd17:1030": "aṣṭābhir lokadarmais tvaṁ yad evaṁ nopalipyase ||",
    "san-mu-kd17:1031": "tataḥ prahṛṣṭo vikasatprasādaḥ",
    "san-mu-kd17:1032": "pradakṣiṇaṁ saṅgham ṛṣiṁ ca kṛtvā |",
    "san-mu-kd17:1033": "munīndrapādau śīrasā praṇamya",
    "san-mu-kd17:1034": "sthitaḥ samantāt sugataṁ nirīkṣya ||",
    "san-mu-kd17:1035": "atha rājñaḥ śuddhodanasya etad abhavat: lābhā me sulabdhā yasya me putreṇa evaṁvidhā guṇagaṇā adhigatāḥ",
    "san-mu-kd17:1036": "Conversion of the Śākyas",
    "san-mu-kd17:1037": "tato bhagavatā nyagrodhārāme tasyāḥ parṣadaḥ āśayānuśayaṁ dhātuṁ prakṛtiṁ ca ñātvā tādṛśī dharmadeśanā kṛtā yāṁ śrutvā śuddhodanapramukhaiḥ saptasaptatyā śākyasahasraiḥ srotaāpattiphalaṁ sākṣātkṛtaṁ sthāpayitvā rājānaṁ śuddhodanaṁ; devadattaḥ pāpeccho manābhimānī; tena satyadarśanaṁ na kṛtam; sa krodhaparyavasthitaḥ kathayati: yanv aham apīdṛśīm anvāvartanīṁ māyāṁ jānīyām; aham api sarvaṁ lokam anvāvartayeyam iti; sa kṛtapraṇayasaumukhyaiḥ śākyair abhihitaḥ, alaṁ devadatta mā maivaṁ vocaḥ; mahardhiko bhagavān mahānubhāva iti; sa tūṣṇīm avasthitaḥ; brahmāvarte udyāne tathāvidho dharmo deśitaḥ yaṁ śrutvā droṇodanapramukhaiḥ ṣaṭsaptatyā śākyasahasraiḥ srotaāpattiphalaṁ sākṣātkṛtaṁ sthāpayitvā rājānaṁ śuddhodanaṁ; devadattas tathaiva paribhāṣate; rohītake udyāne tathāvidho dharmo deśito yaṁ śrutvā amṛtodanapramukhaiḥ pañcasaptatyā śākyasahasraiḥ srotaāpattiphalaṁ sākṣātkṛtaṁ sthāpayitvā rājānaṁ śuddhodanaṁ; devadattas tathaiva paribhāṣate; avaśiṣṭāyāḥ parṣadaḥ kaiścic chrāvakabodhau cittāny utpāditāni; kaiścit pratyekāyāṁ bokhau, kaiścid anuttarāyāṁ samyaksaṁbodhau; kaiścit srotaāpattiphalaṁ sākṣātkṛtam; kaiścit sakṛdāgāmiphalam; kaiścid anāgāmiphalam; kaiścit pravrajya sarvakleśaprahāṇād arhatvaṁ sākṣātkṛtam; kecid buddhaṁ śaraṇaṁ gatāḥ; kecid dharmam; kecit saṅgham; yadbhūyasā sā pariṣad buddhanimnā dharmapravaṇā saṅghaprāgbhārā vyavasthāpitā",
    "san-mu-kd17:1038": "The pride of Śuddhodana",
    "san-mu-kd17:1039": "atha rājñaḥ śuddhodanasya etad abhavat; pūrvaṁ bhagavān sasurāsurasya jagataḥ pūjyaś cābhūn mānyaś cābhūd abhivādyaś ca; idānīṁ manuṣyapūjito na devapūjita iti; athānyatamaḥ śākyakumāro gāthāṁ bhāṣate:",
    "san-mu-kd17:1040": "santarpiteyaṁ janatā maharṣe",
    "san-mu-kd17:1041": "saddharmavṛṣṭyā vadatāṁ vareṇa |",
    "san-mu-kd17:1042": "uddhṛtya ghorād vinipātamārgāt",
    "san-mu-kd17:1043": "loko ’hy ayaṁ mokṣapathe niyuktaḥ || iti;",
    "san-mu-kd17:1044": "rājā śuddhodanaḥ atiharṣāt satyāni na paśyati, mamaiva ekasya putra evaṁmahardhiko mahānubhāva iti; bhagavān saṁlakṣayati: kiṁ kāraṇaṁ rājā śuddhodanaḥ satyāni na paśyati; tasyaitad abhavat; atiharṣeṇa mamaivaikasya putra evaṁmahardhika evaṁmahānubhāva iti; sarvathā madāpanayo ’sya kartavya iti; dvābhyāṁ kāraṇābhyāṁ satyāni na dṛśyante atilīnatayā audbilyena ca; tad asya līnaṁ cittam audbilyaṁ ca; yanv aham asya līnāṁ santatim apanayeyam audbilyaṁ ceti; tatra bhagavān āyuṣmantaṁ mahāmaudgalyāyanam āmantrayate: samanvāhara maudgalyāyana rājānaṁ śuddhodanam; evaṁ bhadantety āyuṣmān mahāmaudgalyāyano bhagavataḥ pratiśrutya yena rājā śuddhodanas tenopasaṅkrāntaḥ; adrākṣīd rājā śuddhodanaḥ āyuṣmantaṁ mahāmaudgalyāyanam dūrād eva; dṛṣṭvā ca punar āyuṣmantam mahāmaudgalyāyanam idam avocat: etu bhadanta mahāmaudgalyāyana, svāgataṁ bhavate mahāmaudgalyāyanāya; niṣīdatu bhadanta mahāmaudgalyāyanaḥ prajñapta evāsane; niṣaṇṇaḥ āyuṣmān mahāmaudgalyāyanaḥ prajñapta evāsane",
    "san-mu-kd17:1045": "athāyuṣmān mahāmaudgalyāyanas tadrūpaṁ samādhiṁ samāpanno yathā samāhite citte sve āsane ’ntarhitaḥ pūrvasyāṁ diśy upari vihāyasam abhyudgamya caturvidham īryāpathaṁ kalpayati; tadyathā cāṅkramyate, tiṣṭhati, niṣīdati, śayyāṁ kalpayati; tejodhātum api samāpadyate; tejodhātusamāpannasya āyuṣmato mahāmaudgalyāyanasya vividhāny arcīṁṣi kāyān niścaranti; tadyathā nīlāni pītāni lohitāny avadātāni māñjiṣṭhāni sphaṭikavarṇāni; yamakāny api prātihāryāṇi vidarśayati; adhaḥ kāyaḥ prajvalati; uparimāt kāyāc chītalā vāridhārā syandante; uparimaḥ kāyaḥ prajvalati; adhaḥkāyāc chītalā vāridhārā syandante; yathā pūrvasyāṁ diśy evaṁ dakṣiṇasyāṁ paścimāyām uttarasyāṁ diśīti caturdiśaṁ caturvidham ṛddhiprātihāryaṁ vidarśya tān ṛddhyabhisaṁskārān pratiprasrabhya prajñapta evāsane niṣaṇṇaḥ",
    "san-mu-kd17:1046": "atha rājā śuddhodanaḥ āyuṣmantaṁ mahāmaudgalyāyanam idam avocat: santi mahāmaudgalyāyana anye ’pi bhagavataḥ śrāvakā evaṁmahardhikā evaṁmahānubhāvā iti; santi mahārāja; gāthāṁ ca bhāṣate:",
    "san-mu-kd17:1047": "mahānubhāvās traividyāś cetaḥparyākakovidāḥ |",
    "san-mu-kd17:1048": "kṣīṇāsravās tathārhanto bahavaḥ śrāvakā muneḥ ||",
    "san-mu-kd17:1049": "atha rājñaḥ śuddhodanasya etad abhavat: na khalu mamaiva ekasya putra evaṁmahardhika evaṁmahānubhāvaḥ; api tu santy anye ’pi pravrajitā evaṁmahardhikā evaṁmahānubhāvā iti; tasya yad audbilyam abhūt tat prativigatam; atrāntare bhagavatā laukikaṁ cittam utpāditam: aho bata śakrabrahmādayo devā āgaccheyuḥ; śuddhāyāṁ devaparṣadi dharmaṁ deśayeyam iti; dharmatā khalu yasmin samaye buddhā bhagavanto laukikaṁ cittam utpādayanti tadā kuntapipīlakā api prāṇinas tasmin samaye bhagavataś cetasā cittam ājānanti; prāg eva śakrabrahmādayo devāḥ; yasmiṁs tu samaye lokottaraṁ cittam utpādayanti tasmin samaye mahāśrāvakā api bhagavataś cetasā cittaṁ nājānanti; kaḥ punar vādaḥ śakrabrahmādayo devāḥ; kuta eva kuntapipīlikā api prāṇinaḥ",
    "san-mu-kd17:1050": "The Buddha teaches to the Gods",
    "san-mu-kd17:1051": "atha śakrasya devendrasya etad abhavat: kimarthaṁ thagavatā laukikaṁ cittam utpāditam iti; tasyaitad abhavat: śuddhāyāṁ devaparṣadi dharmaṁ deśayitukāma iti; tena viśvakarmaṇo devaputrasya ājñā dattā; nirmiṇu viśvakarman nayagrodhārāme catūratnamayaṁ kūṭāgāraṁ, vicitrāṁ cāsanaprajñaptim; bhagavān śuddhāyaṁ devaparṣadi dharmaṁ deśayitukāma iti; paraṁ bhadraṁ bata kauśika iti; viśvakarmā devaputraḥ śakrasya devendrasya pratiśrutya nyagrodhārāme catūratnamayaṁ kūṭāgāraṁ nirmiṇoti, vicitrāṁ cāsanaprajñaptim; tatra catvāro mahārājāś caturṣu dvāreṣv avasthitāḥ, dhṛtarāṣṭro, virūḍhakaḥ, virūpākṣaḥ, kuberaś ca; pūrvasmin dvāre dhṛtarāṣṭra aṅgadakuṇḍalavicitramālyābharaṇavibhūṣitaḥ, dakṣiṇe virūḍhako divyālaṅkāravibhūṣitaḥ, paścime ca virūpākṣo nānāratnavibhūṣitaḥ, uttare kuberaḥ sarvālaṅkāravibhūṣitaḥ; tataḥ śakro devendro nyagrodhārāme mahatīṁ vibhūtiṁ kārayitvā yena bhagavāṁs tenopasaṅkrāntaḥ; upasaṅkramya bhagavata etam arthaṁ vistareṇārocayati; tato bhagavān śakrādibhir anekair devatāśatasahasraiṛ parivṛtaḥ kūṭāgāraṁ praviśya mahatyā devaparṣadaḥ purastān nānāratnavibhūṣite siṁhāsane niṣaṇṇaḥ; atha āyuṣmān mahāmaudgalyāyano rājānaṁ śuddhodanam ādāya yena bhagavāṁs tenopasaṅkrāntaḥ; upasaṅkramyāyuṣmān mahāmaudgalyāyanaḥ praviṣṭaḥ; rājā śuddhodano dhṛtarāṣṭreṇa devarājena nivāritaḥ, tiṣṭha tiṣṭha mahārāja mā pravikṣaḥ; kiṁ kāraṇam? bhagavān śuddhāyāṁ devaparṣadi dharmaṁ deśayati; nātra mānuṣamātrasya praveśo ’stīti; atha rājā śuddhodanaḥ dakṣiṇaṁ dvāraṁ gataḥ; virūḍhakena devarājena dṛṣṭvābhihitaḥ: tiṣṭha tiṣṭha mahārāja mā pravikṣaḥ; rājā śuddhodanaḥ kathayati: kas tvaṁ bhadramukha; aham asmi mahārāja virūḍhakaḥ; bhagavān śuddhāyāṁ devaparṣadi dharmaṁ deśayati; nātra manuṣyapraveśo ’stīti; atha rājā śuddhodanaḥ paścimaṁ dvāraṁ gataḥ; virūpākṣeṇa devarājena dṛṣṭvābhihitaḥ: tiṣṭha tiṣṭha mahārāja, mā pravikṣaḥ; rājā śuddhodanaḥ kathayati, kas tvaṁ bhadramukha; virūpākṣaḥ kathayati; aham asmi mahārāja virūpākṣaḥ; bhagavān śuddhāyāṁ devaparṣadi dharmaṁ deśayati; yatra manuṣyabhūtasya na praveśo labhyate; atha rājā śuddhodana uttaraṁ dvāraṁ gataḥ; vaiśravaṇena mahārājena dṛṣṭvā abhihitaḥ, tiṣṭha tiṣṭha mahārāja mā pravikṣaḥ; rājā śuddhodanaḥ kathayati, kas tvaṁ bhadramukha; vaiśravaṇaḥ kathayati, aham asmi mahārāja vaiśravaṇaḥ; bhagavān śuddhāyāṁ devaparṣadi dharmaṁ deśayati; nātra manuṣyabhūtasya praveśo labhyata iti",
    "san-mu-kd17:1052": "atha rājñaḥ śuddhodanasya spṛhā utpannā; aho batāhaṁ bhagavantam śuddhāyāṁ devaparśadi dharmaṁ deśayantaṁ paśyeyam iti; tato rājñaḥ śuddhodanasya yāsau līnā santatiḥ sā prativigatā; bhagavān saṁlakṣayati: rājā śuddhodano yadi māṁ na paśyati, sthānam etad vidyate yad uṣṇaṁ śoṇitaṁ chardayitvā kālaṁ kariṣyati; tad upāyasaṁvidhānaṁ kartavyam iti; bhagavatā yat tat catūratnamayaṁ kūṭāgāraṁ tat sphaṭikamayaṁ nirmitam; yena rājā śuddhodana anāvṛtaṁ buddhaśarīraṁ paśyati; dṛṣṭvā ca punaḥ prītiprāmodyajātaḥ bhagavataḥ pādau śirasā vanditvā ekānte niṣaṇṇaḥ",
    "san-mu-kd17:1053": "The Buddha teaches to Śuddhodana",
    "san-mu-kd17:1054": "atha rājñaḥ śuddhodanasya āśayānuśayaṁ dhātuṁ prakṛtiṁ ca jñātvā tādṛśīṁ caturāryasatyasaṁprativedhikīṁ dharmadeśanāṁ kṛtavān, yāṁ śrutvā rājñā śuddhodanena viṁśatiśikharasamudgataṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣāktkṛtam; sa dṛṣṭasatyas trir udānam udānayati: idam asmākaṁ bhadanta na mātrā kṛtam; na pitrā, na rājñā, na devatābhiḥ, na pūrvapretaiḥ, na śramaṇabrāhmaṇaiḥ, nānyena svajanabandhuvargeṇa, yad bhagavatā asmākaṁ kṛtam; ucchoṣitā rudhirāśrusamudrāḥ; laṅghitā asthiparvatāḥ; pihitāny apāyadvārāṇi; vivṛtāni svargamokṣadvārāṇi; pratiṣṭhāpitā devamanuṣyeṣu; āha ca:",
    "san-mu-kd17:1055": "yat kartavyaṁ suputreṇa pituḥ pratyupakāriṇā |",
    "san-mu-kd17:1056": "tat tvayā kṛtam asmākaṁ cittaṁ mokṣaparāyaṇam ||",
    "san-mu-kd17:1057": "durgatibhyaḥ samuddṛtya svarge mokṣe ca te vayam |",
    "san-mu-kd17:1058": "sthāpitā suprayatnena sādhu te duṣkaraṁ kṛtam ||",
    "san-mu-kd17:1059": "vaṇijā iva lobhena svargalobhena te vayam |",
    "san-mu-kd17:1060": "lambhitā nātha vātsalyād bhavabhogābhilāṣiṇaḥ ||",
    "san-mu-kd17:1061": "atha rājā śuddhodanaḥ utthāyāsanād ekāṁsam uttarāsaṅgaṁ kṛtvā yena bhagavāṁs tenāñjaliṁ praṇamayya bhagavantam idam avocat: adhivāsayatu me bhagavān śvo ’ntargṛhe bhaktena, sārdhaṁ bhikṣusaṅghena; adhivāsayati bhagavān rājñaḥ śuddhodanasya tūṣṇīṁbhāvena; atha rājā śuddhodano bhagavatas tūṣṇīṁbhāvena adhivāsanāṁ viditvā bhagavataḥ pādau śirasā vanditvā bhagavato ’ntikāt prakrānto yena śuklodanas tenopasaṅkrāntaḥ; upasaṅkramya śuklodanam idam avocat: kumāra rājyābhiṣekas te prāptaḥ; pratīccha rājyam; kasyārthe? yato bhagavataḥ sakāśāt satyāni dṛṣṭāni; katarasmin divase? adyaiva; mayā yam eva divasaṁ bhagavatā nyagrodhārāme dharmo deśitas tam eva divasaṁ saptasaptatyā śākyasahasraiḥ sārdhaṁ satyāni dṛṣṭānīti; evaṁ droṇodano rājyaṁ pratīcchety uktaḥ; sa kathayati: yadā bhagavatā brahmāvarte udyāne dharmo deśitas tadā ṣaṭsaptatyā śākyasahasraiḥ sārdhaṁ satyāni dṛṣṭānīti; evam amṛtodano rājyaṁ pratīcchety uktaḥ sa kathayati, mayāpi yadā bhagavatā rohītake udyāne dharmo deśitas tadā pañcasaptatyā śākyasahasraiḥ sārdhaṁ satyāni dṛṣṭāni; yady evam idānīṁ kaṁ rājye pratiṣṭhāpayāmaḥ; te kathayanti; bhadrikaṁ śākyarājam iti; taiḥ saṁbhūya bhadrikaḥ śākyarājo rājyaiśvaryādhipatye abhiṣiktaḥ",
    "san-mu-kd17:1062": "Dedication of Nyagrodhārāma",
    "san-mu-kd17:1063": "atha rājā śuddhodanas tām eva rātriṁ śuci praṇītaṁ khādanīyabhojanīyaṁ samudānīya kalyam evotthāya āsanakāni prajñāpya udakamaṇīn pratiṣṭhāpya bhagavato dūtena kālam ārocayati: samayo bhadanta; sajjaṁ bhaktam; yasyedānīṁ bhagavān kālaṁ manyate iti; atha bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṅghapuraskṛto yena rājñaḥ śuddhodanasya bhaktābhisāras tenopasaṅkrāntaḥ; upasaṅkramya purastād bhikṣusaṅghasya prajñapta evāsane niṣaṇṇaḥ; atha rājā śuddhodanaḥ sukhopaniṣaṇṇaṁ buddhapramukhaṁ bhikṣusaṅghaṁ viditvā śucinā praṇītena khādanīyabhojanīyena svahastaṁ santarpayati, saṁpravārayati; anekaparyāyeṇa śucinā praṇītena khādanīyabhojanīyena svahastaṁ santarpya saṁpravārya bhagavantaṁ bhuktavantaṁ viditvā dhautahastam apanītapātraṁ sauvarṇaṁ bhṛṅgāraṁ gṛhītvā bhagavate nyagrodhārāmaṁ niryātitavān; bhagavatā ca pañcāṅgopetena svareṇa dakṣiṇā ādiṣṭā:",
    "san-mu-kd17:1064": "ito dānād dhi yat puṇyaṁ tac chākyān upagacchatu |",
    "san-mu-kd17:1065": "prāpnuvantu padaṁ nityam īpsitān vā manorathān || iti;",
    "san-mu-kd17:1066": "tatra bhagavān kapilavastuni viharati nyagrodhārāme; tathā sthavirair api sūtrānta upanibaddham, bhagavān kapilavastuni nyagrodhārāme iti; bhagavān kapilavastuny avasthitaḥ ekaṁ divasaṁ rājakule bhuktaḥ, ekaṁ divasam antaḥpure",
    "san-mu-kd17:1067": "The Śākyas follow the Buddha",
    "san-mu-kd17:1068": "rājñā śuddhodanena jaṭilā pravrajitāḥ bhikṣavo dṛṣṭāḥ; śānteryāpathatvāc cittaprāsādikā no tu kāyaprāsādikāḥ kaṣṭais tapovrataviśeṣaiḥ karśitaśarīrāḥ; dṛṣṭvā ca punar asyaitad abhavat: kiṁ vāpīme jaṭilāḥ śānteryāpathatvāc cittaprāsādikāḥ no tu kāyaprāsādikāḥ; kathaṁrūpeṇa parivāreṇa bhagavān śobheta; saṁlakṣayati, śākyaparivāreṇaiti; tataḥ sarvaśākyān sannipātya kathayati; bhavanto yadi sarvārthasiddhaḥ kumāro na pravrajito ’bhaviṣyat, ko ’bhaviṣyad? rājā cakravartī; yūyaṁ ke ’bhaviṣyata? anuyātrikāḥ; idānīṁ sarvārthasiddhaḥ kumāro ’nuttaro dharmarājaḥ; kasmān nānuyātrikā bhavatha; deva kiṁ pravrajāmaḥ? pravrajata; kiṁ sarva eva? kulaikikayā; evaṁ kurmaḥ; rājñā śuddhodanena kapilavastunagare ghaṇṭāvaghoṣaṇaṁ kāritam; rājā evaṁ samājñāpayati mama viṣayanivāsibhiḥ śākyaiḥ kulaikikayā pravrajitavyam iti",
    "san-mu-kd17:1069": "Aniruddha and Mahānāman",
    "san-mu-kd17:1070": "droṇodanasya dvau putrau aniruddho mahānāmā ca; tayor mahānāmā kṛṣikarmāntānuṣṭhāne atyartham abhiyuktaḥ; aniruddhas tu upariprāsādatalagato niṣpuruṣeṇa tūryeṇa krīḍati ramate paricārayati; mahānāmā mātrā abhihitaḥ: putra rājñā ghaṇṭāvaghoṣaṇaṁ kāritaṁ śākyaiḥ kulaikikayā pravrajitavyam iti; sa tvaṁ pravraja; sa kathayati, nāhaṁ pravrajāmi; yas te priyaḥ putraḥ sukhāsīnas tiṣṭhati taṁ pravrājaya; putra puṇyamaheśākhyo ’sau satvo; mā tena saha spardhāṁ kuru; amba tvaṁ tasyābhiprasannā yenāsau puṇyamaheśākhyaḥ; adya tasyāmba mā kiṁcit preṣaya; jñāsyāmi kiṁ puṇyamaheśākhyo na veti; putra evaṁ bhavatu; pratyakṣīkaromi; tayā riktapiṭharikābhi ḥ peṭakaṁ pūrayitvā śuklena vastreṇa ācchādya mudrālakṣitaṁ kṛtvā preṣyadārikāyā haste preṣitaḥ; sandiṣṭā, yadi pṛcchet kim atreti, vaktavyaṁ na kiṁcid iti; sā tam ādāya saṁprasthitā; śakrasya devendrasya adhastāj jñānadarśanaṁ pravartate; sa saṁlakṣayati: yena nāma upāriṣṭaḥ pratyekabuddhaḥ piṇḍakena pratipāditaḥ; tasyādya kathaṁ bhojanena vighāto bhaviṣyatīti; bhojanopasaṁhāro ’sya kartavya iti; tenāsau peṭako nānāsūpikarasavyañjanopetasyāhārasya pūritaḥ; yāvad asau dārikā tam ādāya aniruddhasya sakāśaṁ gatā; tadā tenoktā dārikā, kim atreti; sā kathayati, kumāra na kiṁcid iti; aniruddhaḥ saṁlakṣayati: priyo ’haṁ mātuḥ; kim asau riktaṁ preṣayiṣyatīti; nūnam atra nāma nakiṁcid bhojanaṁ prakṣiptam; paśyāmi tāvad iti samudghāṭitam; sarvaṁ tad udyānam anekopakaraṇasurabhigandhasaṁpūrṇaṁ vyavasthitam; ghrātvā aniruddhaḥ paraṁ vismayam upagataḥ; mātṛbhakto ’sau; tena mātur agrapiṇḍapātaḥ preṣitaḥ; sandiṣṭaṁ ca amba pratidivasam īdṛśaṁ nakiṁcinnāma bhojanaṁ preṣayitum arhasīti; sāpi dṛṣṭvā paraṁ vismayam upagatā; tayā mahānāmno darśitam; putra dṛṣṭaṁ te? amba dṛṣṭam; tan na tvaṁ mayā pūrvam evoktaḥ puṇyamaheśākhyas sa satvamanuṣyasubhagaḥ; mā tena saha spardhāṁ kuruṣveti; sa kathayati: amba puṇyamaheśākhyo vā bhavatu mā vā; nāhaṁ pravrajāmīti; yataś ca mahānāmā sarvāvasthaṁ nādhivāsitavān pravrajyāṁ, tatas tayā aniruddho ’bhihitaḥ: putra rājñā ghaṇṭāvaghoṣaṇaṁ kāritam: śākyaiḥ kulaikikayā pravrajitavyam iti; sa tvaṁ kiṁ pravrajasi, āhosvid gṛhe tiṣṭhasīti; sa kathayati: amba pravrajyāyāṁ ko ’nuśaṁasaḥ? ka ādīnavaḥ? gṛhāvāse ko ’nuśaṁsaḥ? ka ādīnavaḥ? putra pravrajyā saṁpadyamānā nirvāṇāvāhikā bhavati; vipadyamānā devamanuṣyāvāhikā bhavati; gṛhāvāsaḥ samyakpratipālyamāno devamanuṣyāvāhakaḥ; apratipālyamāno narakatiryakpretāvāhakaḥ; amba yaḥ pravrajyāyām ādīnavaḥ, sa gṛhāvāse anuśaṁsaḥ; tasmād alaṁ gṛhāvāsena; anujānīhi; pravrajāmīti; sā kathayati: putra śobhanam, evaṁ kuru; aniruddhasya bhadrikaḥ śākyarājo vayasyakaḥ; sa tasya sakāśaṁ gataḥ; tena khalu samayena bhadrikaḥ śākyarājo vīṇāṁ sārayati; tasya vīṇāṁ sārayataḥ tantrī cchinnā; svaraḥ svarāntaraṁ gataḥ; aniruddho vīṇāyāṁ kṛtāvī; tena yathānusvaraṁ nimittam udgṛhītam; sa dvāre sthitvā dauvārikaṁ puruṣam āmantrayate: gaccha bhoḥ puruṣa, bhadrikasya rājño nivedaya aniruddho dvāre tiṣṭhati devaṁ draṣṭukāma iti; dauvārikeṇa gatvā bhadrikasya śākyarājasya niveditam: deva aniruddho dvāre tiṣṭhati devaṁ draṣṭukāma iti; sa kathayati: praviśatu bhavān aniruddhaḥ; ko bhavantam aniruddhaṁ vārayati; sa praviṣṭaḥ; rājñā pariṣvajya niṣāditaḥ; uktaś ca kiyac ciraṁ tavāgatasyeti; sa kathayati; yadā tava vīṇāṁ sārayatas tantrī chinnā; svaro svarāntaraṁ gata iti; sa paraṁ vismayam āpannaḥ kathayati: vīṇāyāṁ bhavān kṛtāvī; bhadrikaḥ śākyarājaḥ kathayati: kumāra kim āgamanaprayojanam; aniruddhaḥ kathayati: deva rājñā śuddhodanena ghaṇṭāvaghoṣaṇaṁ kāritam: śākyaiḥ kulaikikayā pravrajitavyam iti; tad avalokito bhava; pravrajāmiti; rājā kathayati, yady evam aham api pravrajāmīti; saṁpradhārayāveti; adya tvam ihaiva vāsam upagaccha; sa ihaiva vāsam upagataḥ: śayyākarmāntikena śāyyāyāṁ jvaragandhikāni vastrāṇy ācchāditāni; puṣpāṇi cāvakīrṇāni; aniruddhaḥ śayyāniṣaṇṇaḥ; tasya mallikāvṛntam adhastād avasthitam; sa sparśapratisaṁvedī kathayati: kim atrādhastāc chilāputrakas tiṣṭhatīti; te pratyavekṣitum ārabdhāḥ; mallikāvṛntaṁ dṛṣṭvā te paraṁ vismayam āpannāḥ; aniruddho rātrau duḥkhaṁ suptaḥ; prabhātāyāṁ rajanyāṁ rājñābhihitam: kaccid aniruddhaḥ sukhaṁ supta iti; sa kathayati: deva na sukhaṁ supta iti; rājñābhihitam, kimartham; aniruddhaḥ kathayati; deva jvaragandhāni vastrāṇi prajñaptāni; puṣpāṇi cāvakīrṇāni; puṣpavṛntaiḥ kāyo drūyate; rājñā śayyākarmāntika āhūyoktaḥ: kimartham tvayā jvaragandhāni vastrāṇi prajñaptāni; śayyākarmāntikenābhihitam: mama bhāṇḍāgārikena anupradattāni; rājñā bhāṇḍāgārika āhūyoktaḥ: kimarthaṁ tvayā jvaragandhikāni vastrāṇy anupradattāni; sa kathayati; deva mama tantuvāyenānupradattāni; rājñā tantuvāya āhūyoktaḥ; kimarthaṁ tvayā jvaragandhikāni vastrāṇy anupradattāni? tantuvāyaḥ kathayati: deva vastre ūyamāne kiṁcic cheṣam; tan mayā jvaritena utam; rājā kathayati: kumāra kathaṁ tvayā vijñātam; sa kathayati, uṣṇasparśapratisaṁvedanāt; jvaragandhena ca; rājā paraṁ vismayam āpannaḥ kathayati: bhavanta aniruddho bhavati śākyasubhagaḥ; tato bhadrikena śākyarājenābhihitaḥ: yady ahaṁ pravrajāmi, devadattaḥ śākyānāṁ rājā bhaviṣyati; sa śākyānām anarthaṁ kariṣyati; yannu vayaṁ sarve saṁbhūya devadattaṁ protsāhayāma iti",
    "san-mu-kd17:1071": "Devadatta entrapped",
    "san-mu-kd17:1072": "sa bhadrikena śākyarājenāhūtaḥ; tataḥ sarvaiḥ sambhūyābhihitaḥ: devadatta vayaṁ sarve pravrajāmaḥ; tvaṁ kiṁ kariṣyasi; devadattaḥ saṁlakṣayati: yadi vakṣyāmi na pravrajāmīti bhadrikaḥ śākyarājo na pravrajiṣyati; tad upāyasaṁvidhānena enān vipralambhayāmi; api nu mayā yam eva divasaṁ bhagavatā nyagrodhārāme ṛddhiprātihāryaṁ vidarśitaṁ tadaiva me buddhir utpannā, yathaivānena anvāvartinyā māyayā mahājanakāyo ’nvāvartitaḥ, tathaiva mayā anvāvartitavyaḥ; iti viditvā kathayati: deva yūyaṁ pravrajatha; ahaṁ kimarthaṁ tiṣṭhāmīti; bhadrikaḥ śākyarājaḥ saṁlakṣayati: mṛṣāvādiko ’yam; pratijñāyāṁ sthāpayitvā mahājanakāyaḥ pratisaṁviditaḥ kartavya iti; tato rājñā tasya tad vacanaṁ patrābhilikhitaṁ kṛtvā kapilavastuni nagare ghaṇṭāvaghoṣaṇaṁ kāritam: śṛṇvantu bhavantaḥ kapilavastunivāsinaḥ paurā, bhadrikarevatāniruddhadevadattapramukhāni pañcaśākyaśatāni pravrajiṣyanti; śrutvā bhavadbhiḥ prāmodyam utpādayitavyam iti; śrutvā devadattasya mahad duḥkhadaurmanasyam utpannam; yadi mayā vijñātam abhaviṣyat bhadrikaḥ śākyarājo niścayena pravrajed iti, na mayā pratijñātam abhaviṣyat; idānīṁ yadi na pravrajiṣyāmi, mṛṣāvādika iti kṛtvā rājyam api na lapsye; sarvathā kim atra prāptakālam; pravrajāmi; pravrajita eva rājyam kārayiṣyāmīti",
    "san-mu-kd17:1073": "Ordination of five hundred Śākyas",
    "san-mu-kd17:1074": "atha rājñaḥ śuddhodanasya etad abhavat: apaścimāṁ śākyānāṁ vibhūtiṁ paśyāmīti; tena tan nagaram apagatapāṣāṇāśarkarakaṭhallaṁ vyavasthāpitaṁ, candanavāripariṣiktam ucchritadhvajapatākam āmuktapaṭṭadāmakalāpaṁ surabhidhūpaghaṭikopanibaddhaṁ nānāpuṣpāvakīrṇaṁ ramaṇīyam; tataḥ anekaśākyaśatasahasraparivāraḥ nagaradvāre siṁhāsane niṣaṇṇaḥ; śākyastriyaḥ śākyakumāryāś ca kutūhalajātā gavākṣavātāyanavedikāsv avasthitāḥ, śākyānām vibhūtiṁ draṣṭukāmaḥ nānādeśabhyāgataś ca janakāyaḥ rathyāvīthīcatvaraśṛṅgāṭakeṣu; naimittikā brāhamaṇā vipañcanakā āhūtāḥ śākyaparīkṣāṁ prati, ko ’trārādhakaḥ ko na veti; atha śākyā mātāpitrāv avalokya hārakaṭakakeyūrādyalaṅkāravibhūṣitāḥ pratyekapratyekaṁ ratheṣv abhiruhya nirgantum ārabdhāḥ; pūrvaṁ bhadrikaḥ śākyarājo nirgataḥ; naimittikair dṛṣṭaḥ; te kathayanti: eṣa tāvad ārādhako bhaviṣyatīti; evaṁ revatāniruddhaprabhṛtayo nirgatāḥ; te ’pi naimittikair vyākṛtāḥ; tato devadatto nirgataḥ; tasya nirgacchataḥ śyenakena śakunakena cūḍāmaṇir apahṛtaḥ; naimittikair dṛṣṭaḥ; te kathayanti: yādṛśam asya nimittaṁ niyatam ayaṁ śāstari prahṛtya narakaparāyaṇo bhavatīti; kokālikakhaṇḍadravyakaṭamorakatiṣyasamudradattānāṁ nirgacchatāṁ khareṇa vāśitam; te ’pi naimittikair vyākṛtāḥ: ete ’pi mahāśrāvakeṣu vāgduścaritaṁ kṛtvā narakaparāyaṇā bhaviṣyanti iti; upanandasya hastiskandhābhirūḍhasya itaś cāmutaś ca vyavalokayato muktāhāraḥ patitaḥ; sa hastiskandhād avatīrya gṛhītaḥ; so ’pi vyākṛtaḥ: anenātyantalobhān narakeṣūpapattavyam iti; tatas teṣāṁ śākyānāṁ bhadrikāniruddhadevadattapramukhāni pañcaśākyaśatāni udyānayātrāpratispardhayā śobhayā yena bhagavāṁs tenopasaṅkrāntāni; bhagavān saṁlakṣayati: saced ahaṁ śākyān ehibhikṣukayā pravrājayiṣyāmi kecid ārādhakā bhaviṣyanti, kecid anārādhakāḥ; ye anārādhakās teṣāṁ bhaviṣyaty anyathātvam; sarvaś caihibhikṣuś caramabhavikaḥ; yanv ahaṁ sarvān eva bhikṣūn jñapticaturthena karmaṇā pravrājayeyam upasaṁpādayeyam; iti viditvā bhikṣūn āmantrayate: pravrājayata bhikṣavaḥ kāpilavāstavān śākyān, upasaṁpādayata jñapticaturthena karmaṇā iti; evaṁ bhadanteti te bhikṣavo bhagavataḥ pratyaśrauṣuḥ",
    "san-mu-kd17:1075": "Upālin, the barber",
    "san-mu-kd17:1076": "śākyānām upālī nāma kalpakaḥ rājñā śuddodanena teṣāṁ pravrajatāṁ keśāvaropakaḥ preṣitaḥ; bhadrikasya śākyarājasya keśān avatārayan so ’śrudurdinavadano bāṣpoparuddhyamānahṛdayo muhur niśvāsaparāyaṇaḥ keśān avatārayati; bhadrikaḥ śākyarājaḥ kathayati: upālin kimarthaṁ rodiṣi? sa karuṇadīnavilambitair akṣaraiḥ kathayati: deva mayā jambūdvīpapradhānānāṁ puruṣāṇām upasthānaṁ kṛtvā, idānīṁ prākṛtapuruṣāṇām upasthānaṁ kartavyaṁ bhaviṣyati; kāmaṁ prāṇaviyogaḥ, na yuṣmābhiḥ parityaktasya jīvitam iti; bhadrikaḥ śākyarājaḥ kathayati: alam upālin darśitas tvayā svāmibhaktyanurāgaḥ; niyaccha śokam; ahaṁ tathā kariṣyāmi yathā prākṛtapuruṣāṇām upasthānaṁ na kariṣyasi; iti viditvā tenaikasmin pradeśe paṭakaḥ prasāritaḥ, śākyakumārāś ca abhihitāḥ: śṛṇvantu bhavantaḥ kumārā eṣo ’smākam upālī kalpakaḥ kṛtopasthānaḥ; tad asya jīvikānimittam alaṅkāraṁ paṭe sthāpayata; nāsmābhiḥ punar agāre vastavyam iti; tair hārārdhahārakaṭakakeyūrakuṇḍalānāṁ nānāratnapratyuptānām alaṅkāraviśeṣāṇāṁ paṭake mahān rāśiḥ kṛtaḥ; upālinā teṣām anupūrveṇa keśāvaropaṇaṁ kṛtam; te snātuṁ gatāḥ; sa saṁlakṣayati: ime tāvat kumārāḥ kulavibhavayauvanopetāḥ sphītāny antaḥpurāṇi, sphītāni kośakoṣṭhāgārāṇy apāsya pravrajitāḥ; aham asminn alaṅkāramātre sakto ’nayena vyasanam āpatsye; yady ahaṁ na nīcakulotpannaḥ syām, aham api svākhyāte dharmavinaye pravrajyodyujyeyaṁ, ghaṭeyaṁ, vyāyaccheyam, oghānām uttaraṇāya, yogānāṁ samatikramaṇāyeti",
    "san-mu-kd17:1077": "dharmatā hy eṣā yathā buddhā bhagavantas trī rātreḥ, trir divasasya buddhacakṣuṣā lokaṁ vyavalokayanti, evaṁ mahāśrāvakā api; adrākṣīd āyuṣmān śāriputraḥ upālinaṁ kalpakam atīva saṁvignam; dṛṣṭvā ca punar yenopālī kalpakas tenopasaṅkrāntaḥ; upasaṅkramya upālinaṁ kalpakam idam avocat: kasmāt tvam upālin atīva saṁvignaḥ kare kapolaṁ datvā cintāparas tiṣṭhasīti; sa kathayati: katham ahaṁ bhadanta śāriputra na cintāparo bhavāmi yatredānīm amī kumārāḥ kulavibhavayauvanopetāḥ sphītāny antaḥpurāṇi sphītāni ca kośakoṣṭhāgārāṇy apāsya pravrajitāḥ; aham asminn alaṅkāramātre sakto ’nayena vyasanam āpatsye? yady ahaṁ na nīcakulotpannaḥ syām aham api svākhyāte dharmavinaye pravrajya udyujyeyaṁ, ghaṭeyaṁ, vyāyaccheyam oghānām uttaraṇāya, yogānāṁ samatikramaṇāyeti; āyuṣmān śāriputraḥ kathayati: bhadramukha nedaṁ munīndrapravacanaṁ jātisārakaṁ, na gotrasārakaṁ, na śrutasārakam; api tu pratipattisārakam idaṁ munīndrapravacanam; na jātikulagotrāṇi parīkṣante tathāgatāḥ; karmāṇi tu parīkṣante cirakālakṛtāny api; saced ākāṅkṣasi svākhyāte dharmavinaye pravrajyām upasaṁpadāṁ bhikṣubhāvam, ehi bhagavatsakāśaṁ gacchāva; pravrājayiṣyati te bhagavān iti; tenādhivāsitam",
    "san-mu-kd17:1078": "Upālin ordained",
    "san-mu-kd17:1079": "athāyuṣmān śāriputraḥ upālinaṁ kalpakam ādāya yena bhagavāṁs tenopasaṅkrāntaḥ; upasaṅkramya bhagavataḥ pādau śirasā vanditvā bhagavantam idam avocat: ayaṁ bhadanta upālī ākāṅkṣate svākhyāte dharmavinaye pravrajyām upasaṁpadaṁ bhikṣubhāvam; tato bhagavān pravrājayatu, upasaṁpādayatu, anukampām upādāyeti; sa bhagavatā ābhāṣitaḥ ehi bhikṣo cara brahmacaryam iti; bhagavato vāco ’vasānasamanantaram eva muṇḍaḥ saṁvṛttaḥ, saṅghāṭīprāvṛtaḥ, pātrakarakavyagrahastaḥ, saptāhāvaropitakeśaśmaśruḥ, varṣaśatopasampannasya bhikṣor īryāpathenāvasthitaḥ; āha cātra:",
    "san-mu-kd17:1080": "ehīti coktaḥ sa tathāgatena",
    "san-mu-kd17:1081": "muṇḍaś ca saṅghāṭiparītadehaḥ |",
    "san-mu-kd17:1082": "sadyaḥ praśāntendriya eva tasthau",
    "san-mu-kd17:1083": "nepathyito buddhamanorathena ||",
    "san-mu-kd17:1084": "śākyāḥ pravrajitāḥ yathāvṛddhikayā sāmīcīṁ kāryante; bhadrikena śākyarājena sāmīcīṁ kurvatā upālinaḥ pādau pratyabhijñātau, tato mukhaṁ vyavalokitam; sa kathayati: bhagavann eṣa upālī; kim asyāpi mayā pādayor nipatitavyam iti; bhagavān āha: vatsa mānaprahāṇāya pravrajyā; tavaiṣa vṛddho nihatamadamānaḥ; nipateti; sa tasya pādayor nipatitaḥ; ṣaḍvikāraṁ pṛthivīkampo jātaḥ; iyaṁ mahāpṛthivī calati, saṁcalati, saṁpracalati; vyathate, pravyathate saṁpravyathate; pūrvā dig unnamati; paścimāvanamati; paścimā unnamati; purvā avanamati; dakṣiṇā unnamati; uttarā avanamati; uttarā unnamati; dakṣiṇā avanamati; madhya unnamati, anto ’vanamati; anta unnamati, madhyo ’vanamati; evam anupūrveṇa nipatitāḥ; devadatto na nipatati; bhagavān kathayati: vatsa mānaprahāṇāya pravrajyā, nipateti; sa kathayati; tava kiṁ vidyate? nāham asya pādayor nipatāmīti; sa na nipatatīti tatra devadattena bhagavatas tatprathamataḥ ājñā prativyūḍhā",
    "san-mu-kd17:1085": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhadrikena śākyarājena upālino vandanāyāṁ kṛtāyāṁ ṣaḍvikāraṁ pṛthivīkampo jātaḥ iti; bhagavān āha: na bhikṣava etarhi, yathātīte ’pi adhvany eṣā dharmatā; yo ’sau pādayor nipatitaḥ; ṣaḍvikāraś ca pṛthivīkampo jātaḥ; tac chrūyatām",
    "san-mu-kd17:1086": "Sundara, the student, and Bhadrā, the harlot",
    "san-mu-kd17:1087": "bhūtapūrvaṁ bhikṣavo vārāṇasyāṁ nagaryāṁ brahmadatto nāma rājā rājyaṁ kārayati, ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca; tena khalu samayena vārāṇasyāṁ nagaryāṁ bhadrā nāma rūpājīvinī prativasati; sundarāś ca nāmnā māṇavakaḥ; sa tasyāḥ sakāśam upasaṅkrāntaḥ kathayati: bhadre āgaccha paricārayāma iti; sā kathayati; santi te pañca kārṣāpaṇaśatānīti; sa kathayati, na santi; gaccha, pañca kārṣāpaṇaśatāni gṛhītvā āgaccha; tasya vibhavo nāsti; sa tasyām atyartham adhyavasitaḥ; kālena kālaṁ nānāvicitrāṇi puṣpāṇi, phalāni copanāmyati; tasyās tasminn anunaya utpannaḥ; yāvad apareṇa samayena vārāṇasyāṁ parvā pratyupasthitaḥ; sarvās striyo vastramālyālaṅkāravibhūṣitāḥ svakasvakeṣu krīḍāratiharṣabahulā avatiṣṭhante; tā dṛṣṭvā sundaro māṇavaḥ paritasyati; bhadrā rūpājīvinī saṁlakṣayati: adya vārāṇaseyā manuṣyā vastrālaṅkāravibhūṣitā svakasvakābhiḥ strībhiḥ sārdhaṁ paricārayiṣyanti; sundaro māṇavakaḥ mayā sārdhaṁ paricārayiṣyati; sā caivaṁ cintayati; sundaraś ca māṇavakas taṁ pradeśam anuprāptaḥ; sā taṁ dṛṣṭvā pūrvopakārasañjanitasaumanasyā kathayati: māṇava gaccha; sugandhāni puṣpāṇy ādāyāgaccha; mayā sārdhaṁ paricārayiṣyasīti; sa naṣṭopalabdhaprāṇa iva vismayāvarjitasantatiḥ prakrāntaḥ; tasyā rūpayauvanacāturyaguṇān vikalpayan madāviṣṭaḥ kṛtsnāṁ rātriṁ jāgaritaḥ; prabhātāyāṁ rajanyām atyarthamiddharparyākulīkṛtanayanas tāvat supto yāvad ādhityodaya iti; sarvopayogāya lokena yadā sarvāṇi puṣpāṇy uccitāni tadā prativibuddhaḥ; puṣpanimittam itaś cāmutaś ca paribhramati; nārāgayati; śirīṣapuṣpāṇy ādāya tasyāḥ sakāśam upasaṅkrāntaḥ; sā gāthāṁ bhāṣate:",
    "san-mu-kd17:1088": "alaso ’jinadhāry akarmaśīlo",
    "san-mu-kd17:1089": "baṭukaḥ sundarako nirardhamāṣaḥ |",
    "san-mu-kd17:1090": "paripuṣpitapādape ’dya kāle",
    "san-mu-kd17:1091": "pradadāty eṣa hi yac chirīṣapuṣpam ||",
    "san-mu-kd17:1092": "iti viditvā kathayati: gaccha anyāni puṣpāṇy ādāyāgaccheti; kāmān khalu pratisevamānasya saṁyojanāny upacayaṁ gacchantīti sa pravṛddhakāmarāgo grīṣmaṇāṁ paścime māse vyabhre dine vigatabalāhake, sthite madhyāhnasamaye, nagarād ativiprakṛṣṭadeśeṣv araṇyeṣu vaktrāparavaktraṁ gāyan puṣpāṇy uccinoti; rājā ca brahmadatto mṛgavadhāya nirgataḥ; sa tīkṣṇārkaraśmisantāpitaḥ chāyāyāḥ śītalaṁ pradeśam anuprāptaḥ; tasya gītaśabdaṁ śrutvā gāthāṁ bhāṣate:",
    "san-mu-kd17:1093": "ūrdhvaṁ tapati ādityaḥ adhastād dahati vālukā |",
    "san-mu-kd17:1094": "kasmād gāyasi gātrāṇi na te dahati ātapaḥ || iti;",
    "san-mu-kd17:1095": "sundarako ’pi gāthāṁ bhāṣate:",
    "san-mu-kd17:1096": "na māṁ tāpayaty ādityaḥ saṅkalpās tāpayanti mām |",
    "san-mu-kd17:1097": "kāryākāryāṇi loke ’smiṁs tāpayanti tu nātapaḥ || iti;",
    "san-mu-kd17:1098": "rājā saṁlakṣayati: nūnam ayaṁ māṇavaḥ śaityakathāsu kṛtāvī yena sthite madhyāhnasamaye puṣpāṇy uccinotīti; sa tenābhihitaḥ: kuru māṇava śaityāṁ tāvat kathām; śṛṇomīti; sa saṁlakṣayati; nūnam asya rājñaḥ śarīradāhaḥ, yenaivaṁ vadatīti; tena tasya vicitrā śaityakathā kṛtā, yāṁ śrutvā rājñaḥ śarīradāhaḥ prativigataḥ; rājā abhiprasannaḥ; amātyān pṛcchati; bhavanto yo rājño kṣatriyasya mūrdhābhiṣiktasya jīvitam anuprayacchati, tasya kaḥ pratyupakāraḥ? deva upārdharājyam; tatas sa rājñā abhihitaḥ; māṇava adya rājakule vāsaṁ kalpayasva; upārdharājyaṁ te prayacchāmi iti; tasya rājakule praṇītaṁ śayanāsanaṁ dattam; sa tasmin śayitaḥ bhadrām anusmṛtya cintayati; tad upārdharājyaṁ gṛhṇāmi yatra bhadrā rūpājīvinī iti; bhūyaḥ saṁlakṣayati: kīdṛśaḥ sa rājā yatra upārdharājyaṁ bhuṅkte; yanv aham enam jīvitād vyaparopayeyam iti; punaḥ saṁlakṣayati: alam anena rājyena yad rājānaṁ praghātya iti; gmathāṁ ca bhāṣate:",
    "san-mu-kd17:1099": "aprāpte arthatarṣaḥ prāpte cārthe na tarṣavinivṛttiḥ |",
    "san-mu-kd17:1100": "aprāpte ca vighātas tasmād arthe matir anarthāya || iti",
    "san-mu-kd17:1101": "yāvat prabhātā rajanī saṁvṛttā, sa vipratisārajātaḥ śayanād avatīrya kṛṣṇājīnam āstīrya bhūmau śayitaḥ; prabhātāyāṁ rajanyāṁ rājā kathayati: bhavantaḥ śabdayata taṁ māṇavam; upārdharājyaṁ tasmai anuprayacchāmīti; rājadūtā gatāḥ paśyanti; mahāśayanād avatīrya bhūmau śayitaḥ; dṛṣṭvā ca punar aprasādaṁ pravedayanto rājñaḥ sakāśaṁ gatāḥ kathayanti: deva nāsāv arhati rājyam; rājā kathayati, kimartham? te kathayanti: deva yo hi nāma praṇītaṁ śayanāsanam apahāya bhūmau kṛṣṇājine śayitas tasya hīnādhimuktasya kiṁ rājyeneti; rājā kathayati: bhavantaḥ sa prājñaḥ, kāraṇenātra bhavitavyam; śabdayata iti; tair asau śabditaḥ: rājñā pṛṣṭaḥ: bho māṇava kimarthaṁ tvaṁ mahāśayanāsanād kṛṣṇājine śayita iti; tena yathāvṛttaṁ rājñe samākhyātam; tataḥ kathayati: deva anujānīhi pravrajāmīti; rājā kathayati: samayato ’nujānāmi; yadi pravrajitvā kiñcid guṇagaṇam adhigacchasi mamārocayitavyam iti; tena pratijñātam evaṁ bhavatv iti; tatas tena śāntaṁ pradeśaṁ gatvā anācāryakeṇa anupādhyāyakena pratyekabodhir anugatā; sa pratyekabuddhaḥ saṁlakṣayati; mayā tasya rājñaḥ pratijñātam; gacchāmi tāṁ pūrvikāṁ pratijñāṁ niryātayāmi iti; sa rājñaḥ sakāśaṁ gatvā upari vihāyasam abhyudgamya jvalanatapanavarṣaṇavidyotanaprātihāryāṇi kartum ārabdhaḥ; rājā tasya pādayor nipatya gāthāṁ bhāṣate:",
    "san-mu-kd17:1102": "paśyālpakalpaprabhavaṁ vipākaṁ",
    "san-mu-kd17:1103": "mahān viśeṣo hy upagena labdhaḥ |",
    "san-mu-kd17:1104": "lābhāḥ sulabdhā bata māṇavena",
    "san-mu-kd17:1105": "yat prāvrajat kiṁ kuśalaṁ gaveṣī ||",
    "san-mu-kd17:1106": "Gaṅgāpāla, the barber",
    "san-mu-kd17:1107": "rājño brahmadattasya gaṅgāpālo nāma kalpakaḥ; tenāsau sundaraproktāṁ gāthāṁ gāthāṁ grāhitaḥ; uktaś ca: gaṅgāpāla bhūyo bhūyaḥ mām etāṁ gāthāṁ smārayiṣyasīti; gaṅgāpālaḥ kalpakaḥ svaśilpe atyarthaṁ kṛtāvī; sa yadā rājño brahmadattasya śmaśrukarma karoti tadāsau middham avakrāmati; ricchatayā prabodhyate; prabuddhaś ca gaṅgāpālaṁ vareṇa pravārayati, vada kaṁ te varam anuprayacchāmīti; sa kathayati, deva vijñāpayiṣyāmīti; yadā gaṅgāpālo rājānaṁ gāthāṁ smārayati tadā rājñaḥ kāmakathāyām api cittaṁ na krāmati; prāg eva kāmādhyācaraṇe; so ’ntaḥpuraṁ an vyavalokayati; antaḥpurikāḥ kleśamadāviṣṭāḥ gaṅgāpālasya kathayanti: mātula yadā te devo vareṇa pravārayati, tadā vaktavyam, yadi me devo ’bhiprasannaḥ tad asyā gāthāyā arthaṁ vistareṇa saṁprakāśayed iti; rājñā tasyā gāthāyā artho vistareṇa saṁvibhaktaḥ; sa saṁvignaḥ pādayor nipatya kathayati: deva kṛtopasthāno ’ham; pravrajāmy agārād anagārikām iti; rājā kathayati: yadi pravrājitaḥ kiñcid guṇagaṇam adhigamiṣyasi mama nivedayiṣyasīti; sa kathayati: deva evaṁ bhavatu nivedayiṣyāmīti; sa gatvā ṛṣīṇāṁ madhye pravrajitaḥ; tena pañcābhijñāḥ sākṣātkṛtāḥ; tasyaitad abhavat: mayā rājño brahmadattasya pratijñātam; gacchāmi, tāṁ pūrvikāṁ pratijñāṁ niryātayāmīti; sa yena rājā brahmadattas tena upasaṅkrāntaḥ; upasaṅkramya upari vihāyasam abhyudgamya jvalanatapanavarṣaṇavidyotanaprātihāryāṇi kartum ārabhaḥ; asti pṛthagjanasya ṛddhir āvarjanakarī; sa pādayor nipatya kathayati: ārya tvayā evaṁvidhaguṇagaṇā adhigatāḥ? adhigatāḥ; rājā brahmadattaḥ gaṅgāpālasya ṛṣeḥ pādayor nipatati ṣaḍvikāraḥ pṛthivīkampo jātaḥ; mātā cāsya gāthāṁ bhāṣate:",
    "san-mu-kd17:1108": "etat te devāmravaṇaṁ brahmadattasya dhīmataḥ |",
    "san-mu-kd17:1109": "pravibhajya hi yatraiṣa prāvrajat kṣurabhāṇḍikam || iti;",
    "san-mu-kd17:1110": "rājā brahmadatto mātaram anusaṁjñapayan gāthāṁ bhāṣate:",
    "san-mu-kd17:1111": "mā vocata gṅgapālam evaṁ",
    "san-mu-kd17:1112": "kiñcin maunapadeṣu śikṣamāṇam |",
    "san-mu-kd17:1113": "tasyaiṣa hi duṣkarasya kartā",
    "san-mu-kd17:1114": "yatkṛtvā pṛthubuddhayo bhavanti ||",
    "san-mu-kd17:1115": "tapasā hy abhibhūya sarvapāpam",
    "san-mu-kd17:1116": "tapasā cāpy abhibhūya sarvalokam |",
    "san-mu-kd17:1117": "tapasā hy abhibhūya karmabhāṇḍam",
    "san-mu-kd17:1118": "tapasā bhāti na vācya eṣa kiñcit || iti;",
    "san-mu-kd17:1119": "kiṁ manyadhve bhikṣavo yo ’sau tena kālena tena samayena brahmadatto nāma rājābhūd eṣa eva sa bhadrikaḥ śākyarājaḥ; yo ’sau gaṅgapālanāmā ṛṣir eṣa evāsāv upālī; tadāpi bhadrikena śākyarājena brahmadattabhūtena upālino gaṅgapālaṛṣibhūtasya praṇāme kṛte ṣaḍvikāraḥ pṛthivīkampo jātaḥ; etarhy api bhadrikena śākyarājena upālinaḥ pravrajitasya praṇāme kṛte ṣaḍvikāraḥ pṛthivīkampo jāta iti.",
    "san-mu-kd17:1120": "Conversion of Nandā and Nandabalā",
    "san-mu-kd17:1121": "atha bhagavān nandāṁ ca nandabalāṁ ca grāmikaduhitarau dhārmyayā kathayā sandarśayitvā samādāpayitvā samuttejayitvā saṁpraharṣayitvotthāyāsanāt prakrāntaḥ",
    "san-mu-kd17:1122": "Marvellous deeds of the Buddha before Urubilvā Kāśyapa",
    "san-mu-kd17:1123": "a) The Buddha subdues a nāga",
    "san-mu-kd17:1124": "atha bhagavataḥ senāyanagrāmakāt prakramyaitad abhavat: astīha magadheṣu janapadeṣu kaścic chramaṇo vā brāhmaṇo vā suśīlaḥ saṁmato yam aham anvāvartayeyaṁ yasmin me ’nvāvṛtte ’lpakṛcchreṇa mahājanakāyo ’nvāvartiṣyate; tena khalu samayenorubilvākāśyapo jaṭilo jīrṇo vṛddho mahallako; sa viṁśativarṣaśatiko jātyā māgadhakānāṁ manuṣyāṇāṁ satkṛto gurukṛto mānito pūjito ’rhan saṁmataḥ; paṁcaśataparivāro nadyā nairaṁjanāyās tīra āśramapade śāmyate; atha bhagavata etad abhavat: ayam urubilvākāśyapo jaṭilo jīrṇo mahallakaḥ pūrvavad yāvac chāmyate; yanv aham urubilvākāśyapaṁ jaṭilam anvāvartayeyaṁ yasmin me ’nvāvṛtte ’lpakṛcchreṇa mahājanakāyo ’nvāvartiṣyate atha bhagavān yenorubilvākāśyapasya jaṭilasyāśramapadaṁ tenopajagāma; adrākṣīd urubilvlākāśyapo jaṭilo bhagavantaṁ dūrata eva; dṛṣṭvā ca punar bhagavato ’rthāyāsanaṁ prajñapya bhagavantam idam avocat: āgaccha mahāśramaṇa svāgataṁ mahāśramaṇa; mahāśramaṇaś ciracirasya paryāyam akārṣīd ihāgamanāya; niṣīdatu mahaśṛamaṇaḥ prajñapta evāsane; nyaṣīdad bhagavān prajñapta evāsane; athorubilvākāśyapo bhagavatā sārdhaṁ saṁmodanīṁ saṁrañjanīṁ vividhāṁ kathāṁ vyatisāryaikānte nyaṣīdat; ekāntaniṣaṇṇaṁ bhagavān urubilvākāśyapaṁ jaṭilam idam avocat: yadi te kāśyapa agurv ahaṁ tavāgnyāgāra ekarātrīṁ vihareyaṁ; na me mahāśramaṇa aguru; api tu tatrāśīviṣo nāgaḥ prativasati; mā te sa viheṭhayiṣyati; aṅga tvaṁ kāśyapa anujānīhi na me sa viheṭayiṣyati; sacen mahāśramaṇa na te viheṭhayati tatra mahāśramaṇa vihara yathāsukham eva; atha bhagavān bahir agnyāgārasya pādau prakṣālya agnyāgāraṁ parviśya nyaṣīdat paryaṅkam ābhujya ṛjuṁ kāyaṁ praṇidhāya pratimukhāṁ smṛtim upasthāpya; adrākṣīd āśīviṣo nāgo bhagavantaṁ dūrata eva; dṛṣṭvā ca krodhānubhāvena dhūmayati; bhagavān apy ṛddhyānubhāvena dhūmayati; athāśiviṣo nāgaḥ krodhānubhāvena prajvalitaḥ; bhagavāṁś ca tejodhātusamādhiṁ samāpannaḥ; athāśīviṣasya nāgasya krodhānubhāvena bhagavataś ca ṛddhyānubhāvena sarvo ’gnyāgāra ādīptaḥ pradīptaḥ saṁprajvalita ekajvalībhūto dhyāyati; adrākṣīd urubilvākāśyapo jaṭilo rātryāḥ pratyūṣasamaye nakṣatrāṇi vyavalokayamānaḥ sarvam agnyāgāram ādīptaṁ pradīptaṁ saṁprajvalitam ekajvalībhūtaṁ dhyāyantaṁ; dṛṣṭvā ca tasyaitad abhavat: tathā prāsādiko mahāśramaṇaḥ; mā haivāśīviṣeṇa nāgena bhasmīkṛto bhaviṣyati; hā kaṣṭaṁ mama vacanaṁ nāśrauṣīt; atha bhagavata etad abhavat: dharmadeśanārthāya urubilvākāśyapasya jaṭilasya sapariṣatkasya yanv ahaṁ tadrūpān ṛddhyabhisaṁskārān abhisaṁskuryāṁ yathāśīviṣasya nāgasya tejasā tejaḥ paryādadyāṁ na cāsya kāyaḥ klāmyeta dāntaṁ ca taṁ kṛtvā pātreṇādāya urubilvākāśyapasya jaṭilasya prayaccheyam; atha bhagavān tadrūpān ṛddhyabhisaṁskārān abhisaṁkaroti yathā samāhite citte āśīviṣasya nāgasya tejasā tejaḥ paryādadāti na cāsya kāyaḥ klāmyati; dāntaṁ ca taṁ kṛtvā pātreṇādāya yenorubilvākāśyapo jaṭilas tenopajagāma; adrākṣīd urubilvākāśyapo jaṭilo bhagavantaṁ dūrata eva; dṛṣṭvā ca bhagavantam idam avocat: jīvasi mahāśramaṇa; jīvāmi kāśyapa; kiṁ nu te mahāśramaṇa pātre; yasya te kāśyapa āśīviṣasya nāgasyānubhāvena tavāgnyāgār ....... sa mayā dāntaḥ kṛtvā pātreṇānītaḥ; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramano mahānubhāvaḥ; api tv aham apy arhan",
    "san-mu-kd17:1125": "b) The Buddha hinders the lighting of the fires of Kāśyapa’s students",
    "san-mu-kd17:1126": "tatredāniṁ bhagavān urubilvākāśyapasya jaṭilasyāśramapade viharati vanagulmake; tena khalu samayenorubilvākāśyapasya jaṭilasyāśramapade pañca māṇavaśatāni agniṁ paricaranti; ekaikas trīṇy agnikuṇḍāni saṁkṣepeṇa pañcadaśāgnikuṇḍaśatāni; atha te māṇavakā agniṁ prajvālayitvā paricartukāmā na śaknuvanti prajvālayitum; atha te māṇavakā yenorubilākāśyapo jaṭilas tenopajagmuḥ; upetyorubulvākāśyapaṁ jaṭilam idam avocat: iha vayam upādhyāyāgniṁ prajvālayitvā paricartukāmā na śaknumaḥ prajvālayitum; athorubilvākāśyapasya jaṭilasyaitad abhavat: mahāśramaṇo ’smākaṁ sāmantake prativasati; mā haiva tasyānubhāvo bhaviṣyati; athorubilvākāśyapo jaṭilo yena bhagavāṁs tenopajagāma; upetya bhagavantam idam avocat: ihāsmakaṁ mahāśramaṇa te māṇavakā agniṁ prajvālayitvā paricartukāmā na śaknuvanti prajvālayitum; tasya me etad abhavat: mahāśramaṇo ’smākaṁ sāmantake prativasati mā haiva tasyānubhāvo bhaviṣyati; prajvalatu kāśyapāgniḥ; prajvalatu mahāśramaṇa; atha so ’gniḥ svayam eva prajvalito yathāpitad buddhasya buddhānubhāvena devatānāṁ ca devatānubhāvena; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1127": "c) The Buddha hinders the extinction of the fire of Kāśyapa’s students",
    "san-mu-kd17:1128": "tatredānīṁ bhagavān urubilvākāśyapasya jaṭilasyāśramapade viharati vanagulmake; atha te māṇavakā agniṁ paricaritvā nirvāpayitukāmā na śaknuvanti nirvāpayitum; atha te māṇavakā yenorubilākāśyapo jaṭilas tenopajagmuḥ; upetyorubulvākāśyapaṁ jaṭilam idam avocat: iha vayam upādhyāyāgniṁ paricaritvā nirvāpayitukāmā na śaknumo nirvāpayitum; athorubilvākāśyapasya jaṭilasyaitad abhavat: mahāśramaṇo ’smākaṁ sāmantake prativasati; mā haiva tasyānubhāvo bhaviṣyati; athorubilvākāśyapo jaṭilo yena bhagavāṁs tenopajagāma; upetya bhagavantam idam avocat: ihāsmakaṁ mahāśramaṇa te māṇavakā agniṁ paricaritvā nirvāpayitukāmā na śaknuvanti nirvāpayitum; tasya me tad abhavat: mahāśramaṇo ’smākaṁ sāmantake prativasati mā haiva tasyānubhāvo bhaviṣyati; nirvātu kāśyapāgniḥ; nirvātu mahāśramaṇa; atha so ’gniḥ svayam eva nirvṛto yathāpitad buddhasya buddhānubhāvena devatānāṁ ca devatānubhāvena; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1129": "d) The Buddha hinders the lighting of Kāśyapas’s fire",
    "san-mu-kd17:1130": "tatredānīṁ bhagavān urubilvākāśyapasya jaṭilasyāśramapade viharati vanagulmake; tena khalu samayenorubilvākāśyapo jaṭilo ’gniṁ prajvālayitvā paricartukāmo na śaknoti prajvālayitum; athorubilvākāśyapasya jaṭilasyaitad abhavat: mahāśramaṇo ’smākaṁ sāmantake prativasati; mā haiva tasyānubhāvo bhaviṣyati; athorubilvākāśyapo jaṭilo yena bhagavāṁs tenopajagāma; upetya bhagavantam idam avocat: ihāhaṁ mahāśramaṇāgniṁ prajvālayitvā paricartukāmo na śaknomi prajvālayitum; tasya me tad abhavat: mahāśramaṇo ’smākaṁ sāmantake prativasati mā haiva tasyānubhāvo bhaviṣyati; prajvalatu kāśyapāgniḥ; prajvalatu mahāśramaṇa; atha so ’gniḥ svayam eva prajvalito yathāpitad buddhasya buddhānubhāvena devatānāṁ ca devatānubhāvena; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1131": "e) The Buddha hinders the extinction of Kāśyapa’s fire",
    "san-mu-kd17:1132": "tatredānīṁ bhagavān urubilvākāśyapasya jaṭilasyāśramapade viharati vanagulmake; tena khalu samayenorubilvākāśyapo jaṭilo ’gniṁ paricarya nirvāpayitukāmo na śaknoti nirvāpayitum; athorubilvākāśyapasya jaṭilasyaitad abhavat: mahāśramaṇo ’smākaṁ sāmantake prativasati; mā haiva tasyānubhāvo bhaviṣyati; athorubilvākāśyapo jaṭilo yena bhagavāṁs tenopajagāma; upetya bhagavantam idam avocat: ihāhaṁ mahāśramaṇāgniṁ paricarya nirvāpayitukāmā na śaknomi nirvāpayitum; tasya me etad abhavat: mahāśramaṇo ’smākaṁ sāmantake prativasati mā haiva tasyānubhāvo bhaviṣyati; nirvātu kāśyapāgniḥ; nirvātu mahāśramaṇa; atha so ’gniḥ svayam eva nirvṛto yathāpitad buddhasya buddhānubhāvena devatānāṁ ca devatānubhāvena; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1133": "f) The Buddha sets fire to the fire-house of Kāśyapa",
    "san-mu-kd17:1134": "tatredānīṁ bhagavān urubilvākāśyapasya jaṭilasyāśramapade viharati vanagulmake; athāpareṇa samayenorubilvākāśyapasya jaṭilasya sarvo ’gnyāgāra ādīptaḥ pradīptaḥ saṁprajvalita ekajvālībhūto dhyāyati tam urubilvākāśyapaḥ sapariṣatko mahatā janakāyena sārdham udyato na śaknoti nirvāpayitum; athorubilvākāśyapasya jaṭilasyaitad abhavat: mahāśramaṇo ’smākaṁ sāmantake prativasati; mā haiva tasyānubhāvo bhaviṣyati; athorubilvākāśyapo jaṭilo yena bhagavāṁs tenopajagāma; upetya bhagavantam idam avocat: jānīhi mahāśramaṇa ihāsmākaṁ mahāśramano sarvo ’gnyāgāra ādīptaḥ pradīptaḥ saṁprajvalita ekajvālībhūto dhyāyati; tam ahaṁ sapariṣatko mahatā janakāyena sārdham udyato na śaknomi nirvāpayitum; tasya me etad abhavat: mahāśramaṇo ’smākaṁ sāmantake prativasati; mā haiva tasyānubhāvo bhaviṣyati; nirvāpaya kāśyapāgnyāgāraṁ; nirvāpayitu mahāśramaṇa; atha so ’gnyāgāraḥ svayam eva nirvṛto yathāpitad buddhasya buddhānubhāvena devatānāṁ ca devatānubhāvena; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1135": "g) the four heavenly kings visit the Buddha",
    "san-mu-kd17:1136": "tatredānīṁ bhagavān urubilvākāśyapasya jaṭilasyāśramapade viharati vanagulmake; atha taṁ rātriṁ catvāro mahārājāno ’tikrāntavarṇā abhikrāntāyāṁ rātryāṁ yena bhagavāṁs tenopajagmuḥ; upetya bhagavatpādau śirasā vanditvaikānte nyaṣīdan; teṣām ayam eva rūpaātmabhāvas tadyathā caturṇām agniskandhānām ādīptānāṁ pradīptānāṁ saṁprajvalitānāṁ ekajvalībhūtānāṁ dhyāyatām; adrākṣīd urubilvākāśyapo jaṭilo rātryāḥ pratyūṣasamaye nakṣatrāṇi vyavalokayamāno bhagavataḥ purastāc catvāro mahānto ’gniskandhā ādīptāḥ pradīptāḥ saṁprajvalitā ekajvālībhūtā dhyāyanti; athorubilvākāśyapasya jaṭilasyaitad abhavat: mā haiva mahāśramaṇo ’py agniṁ paricarati tathā hy asya purato catvāro mahānto ’gniskandhā ādīptāḥ pradīptāḥ saṁprajvalitā ekajvālībhūtā dhyāyanti; athorubilvākāśyapo jaṭila āśramapadam anvāhiṇḍya yena bhagavāṁs tenopajagāma; upetya bhagavantam idam avocat; ihāhaṁ mahāśramaṇādrākṣaṁ rātryāḥ pratyūṣasamaye nakṣatrāṇi vyavalokayamāno mahāśramaṇasya purastāc catvāro mahānto ’gniskandhā ādīptāḥ pradīptāḥ saṁprajvalitā ekajvālībhūta dhyāyanti; dṛṣṭvā ca punar me etad abhavat: mā haiva mahāśramaṇo ’py agniṁ paricarati tathā hy asya purastāc catvāro mahānto ’gniskandhā ādīptāḥ pradīptāḥ saṁprajvalitā ekajvālībhūtā dhyāyanti; nāhaṁ kāśyapa agniṁ paricarāmi; na agniṁ paricariṣye; api tu imāṁ rātriṁ catvāro mahārājāno ’tikrāntavarṇā abhikrāntāyāṁ rātryāṁ yenāhaṁ tenopasaṁkrāntāḥ; upetya mama pādau śirasā vanditvā ekānte nyaṣīdan; teṣām ayam eva rūpaātmabhāvas tadyathā caturṇām agniskandhānām ādīptānāṁ pradīptānāṁ saṁprajvalitānām ekajvālībhūtānāṁ dhyāyatām; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1137": "h) Śakra visits the Buddha",
    "san-mu-kd17:1138": "tatredānīṁ bhagavān urubilvākāśyapasya jaṭilasyāśramapade viharati vanagulmake; atha tāṁ rātriṁ śakro devendro ’tikrāntavarṇo abhikrāntāyāṁ rātryāṁ yena bhagavāṁs tenopajagāma; upetya bhagavatpādau śirasā vanditvaikānte nyaṣīdat; tasyāyam eva rūpaātmabhāvas teṣām eva caturṇām agniskandhānām uttare atikrāntataraś ca praṇītataraś ca; adrākṣīd urubilvākāśyapo jaṭilo rātryāḥ pratyūṣasamaye nakṣatrāṇi vyavalokayamāno bhagavataḥ purastān mahān agniskandha ādīptaḥ pradīptaḥ saṁprajvalita ekajvālībhūto dhyāti; athorubilvākāśyapasya jaṭilasyaitad abhavat: mā haiva mahāśramaṇo ’py agniṁ paricarati tathā hy asya purato mahān agniskandha ādīptaḥ pradīptaḥ saṁprajvalita ekajvālībhūto dhyāti; athorubilvākāśyapo jaṭila āśramapadam anvāhiṇḍya yena bhagavāṁs tenopajagāma; upetya bhagavantam idam avocat; ihāhaṁ mahāśramaṇādrākṣaṁ rātryāḥ pratyūṣasamaye nakṣatrāṇi vyavalokayamāno mahāśramaṇasya purato mahān agniskandha ādīptaḥ pradīptaḥ saṁprajvalita ekajvālībhūto dhyāti; dṛṣṭvā ca punar me etad abhavat: mā haiva mahāśramaṇo ’py agniṁ paricarati tathā hy asya purato mahān agniskandha ādīptaḥ pradīptaḥ saṁprajvalita ekajvālībhūto dhyāti; nāhaṁ kāśyapa agniṁ paricarāmi; na mayāgniṁ paricaritaḥ; api tu tāṁ rātriṁ śakro devendra atikrāntavarṇa abhikrāntāyāṁ rātryāṁ yenāhaṁ tenopasaṁkrāntaḥ; upetya mama pādau śirasā vanditvaikānte nyaṣīdat; tasyāyam eva rūpaātmabhāvas teṣām eva caturṇām agniskandhānām uttare atikrantataraś ca praṇītataraś ca; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1139": "i) Brahma visits the Buddha",
    "san-mu-kd17:1140": "tatredānīṁ bhagavān urubilvākāśyapasya jaṭilasyāśramapade viharati vanagulmake; atha tāṁ rātriṁ brahmā sabhāpatir atikrāntavarṇo abhikrāntāyāṁ rātryāṁ yena bhagavāṁs tenopajagāma; upetya bhagavatpādau śirasā vanditvaikānte nyaṣīdat; tasyāyam eva rūpaātmabhāvas teṣām eva paṁcānām agniskandhānām uttare atikrāntataraś ca praṇītataraś ca; adrākṣīd urubilvākāśyapo jaṭilo rātryāḥ pratyūṣasamaye nakṣatrāṇi vyavalokayamāno bhagavataḥ purastān mahān agniskandha ādīptaḥ pradīptaḥ saṁprajvalita ekajvālībhūto dhyāti; athorubilvākāśyapasya jaṭilasyaitad abhavat: mā haiva mahāśramaṇo ’py agniṁ paricarati tathā hy asya purato mahān agniskandha ādīptaḥ pradīptaḥ saṁprajvalita ekajvālībhūto dhyāti; athorubilvākāśyapo jaṭila āśramapadam anvāhiṇḍya yena bhagavāṁs tenopajagāma; upetya bhagavantam idam avocat; ihāhaṁ mahāśramaṇādrākṣaṁ rātryāḥ pratyūṣasamaye nakṣatrāṇi vyavalokayamāno mahāśramaṇasya purato mahān agniskandha ādīptaḥ pradīptaḥ saṁprajvalita ekajvālībhūto dhyāti; dṛṣṭvā ca punar me etad abhavat: mā haiva mahāśramaṇo ’py agniṁ paricarati tathā hy asya purato mahān agniskandha ādīptaḥ pradīptaḥ saṁprajvalita ekajvālībhūto dhyāti; nāhaṁ kāśyapa agniṁ paricarāmi; na mayāgniṁ paricaritaḥ; api tu tāṁ rātriṁ brahmā sabhāpatir atikrāntavarṇa abhikrāntāyāṁ rātrau yenāhaṁ tenopasaṁkrāntaḥ; upetya mama pādau śirasā vanditvaikānte nyaṣīdat; tasyāyam eva rūpaātmabhāvas teṣām eva paṁcānām agniskandhānām uttare atikrantataraś ca praṇītataraś ca; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1141": "j) The Buddha reads Kāśyapa’s thoughts",
    "san-mu-kd17:1142": "tatredānīṁ bhagavān urubilvākāśyapasya jaṭilasyāśramapade viharati vanagulmake; tena khalu samayenorubilvākāśyapasya jaṭilasyāvasathe saptāhiko yajñaḥ pratyupasthitaḥ; athorubilvākāśyapasya jaṭilasyaitad abhavat: saced māgadhakā manuṣyā jānīyur evaṁmahardhiko mahāśramaṇa evaṁmahānubhāvaḥ sthānam etad vidyate yad asyaiva kārā kartavyā manyeran na tathā mama; aho bata mahāśramaṇa idaṁ saptāham evānyatra viprakrameta; atha bhagavān urubilvākāśyapasya jaṭilasya cetasā cittam ājñāya tat saptāham evānyatra viprakrāntaḥ; tat khalu saptāham urubilvākāśyapasya jaṭilasya mahāṁ lābhasatkāraḥ prādurbhūtaḥ prabhūtaṁ khādanīyabhojanīyaṁ saṁpannaṁ mahājanakāyaś ca vaśe vṛttaḥ; athorubilvākāśyapasya jaṭilasya tasya saptāhasyātyayād etad abhavat: aho tat saptāhaṁ me mahāṁ lābhasatkāraḥ prādurbhūtaḥ prabhūtaṁ khādanīyabhojanīyaṁ saṁpannaṁ mahājanakāyaś ca vaśe vṛttaḥ; aho bata mahāśramaṇa āgacchet so ’pītaḥ paribhuṁjīta; atha bhagavān urubilvākāśyapasya jaṭilasya cetasā cittam ājñāya yenorubilvākāśyapo jaṭilas tenopajagāma adrākṣīd urubilvākāśyapo bhagavantaṁ dūrata eva; dṛṣṭvā ca punar evam āha: āgato ’si mahāśramaṇa; āgato ’smi kāśyapa; kasyārthaṁ tvaṁ mahāśramaṇa tat saptāham evānyatra viprakrāntaḥ; nanu te kāśyapa etad abhūd yadi māgadhakā manuṣyā jānīyur evaṁmaharddhiko mahāśramaṇa evaṁmahānubhāvaḥ sthānam etad vidyate yad asyaiva pūrvavad yāvad aho bata mahāśramaṇa idaṁ saptāham evānyatra viprakrameta; evaṁ mahāśramaṇa; ahaṁ tava cetasā cittam ājñāyānyatra viprakrāntaḥ; kasyārthaṁ tvaṁ mahāśramaṇa āgataḥ; nanu te kāśyapa tasya saptāhasyātyayād etad abhavad aho tat saptāhaṁ me mahāṁ lābhasatkāraḥ prādurbhūtaḥ prabhūtaṁ khādanīyabhojanīyaṁ saṁpannaṁ mahājanakāyaś ca vaśe vṛttaḥ; aho bata mahāśraṁaṇa āgacchet so ’pītaḥ paribhuṁjīta; evaṁ mahāśramaṇa; ahaṁ tava cetasā cittam ājñāyāgataḥ; paribhuṁktāṁ mahāśramaṇo yathāsukham eva; athorubilvākāśyapasya jaṭilasyaitad abhavad āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1143": "k) The Buddha procures fruits of jambu etc.",
    "san-mu-kd17:1144": "tatredānīṁ bhagavān urubilvākāśyapasya jaṭilasyāśramapade viharati vanagulmake; athorubilvākāśyapo jaṭilo bhagavantam idam avocat: tena hi mahāśramaṇāsmākaṁ sāmantake prativasa; ahaṁ te yātrādharmeṇa; adhivāsayati bhagavān urubilvākāśyapasya jaṭilasya tūṣṇīṁbhāvena; athorubilvākāśyapo jaṭilo bhagavato ’rthāya bhojanaṁ pratipādayitvā yena bhagavāṁs tenopajagāma; upetya bhagavantam idam avocat: samayo mahāśramaṇa sadyo bhaktaṁ yasyedānīṁ mahāśramaṇaḥ kālaṁ manyate; tena hi kāśyapa gaccha; eṣa āgacchāmi; atha bhagavān aciraprakrāntam urubilvākāśyapaṁ jaṭilaṁ viditvā yasyā jaṁbvā nāmnā jaṁbudvīpaḥ prajñāyate tato jaṁbupeśīnāṁ varṇagandharasopetānāṁ pātrapūram ādāya yenorubilvākāśyapasya jaṭilasyāśramapadaṁ tenopajagāma; upetya prajñapta evāsane nyaṣīdat; tataḥ paścād āgata urubilvākāsyapo jaṭilaḥ; adrākṣīd urubilvākāśyapo jaṭilo bhagavantam āśramapade niṣaṇṇam; dṛṣṭvā ca punar evam āha: āgato ’si mahāśramaṇa; āgato ’smi kāśyapa; kin nu te mahāśramaṇa pātre; ihāham aciraprakrānte tvayi tadrūpaṁ samādhiṁ samāpanno yathā samāhite citte yasyā jaṁbvā nāmnā jaṁbudvīpaḥ prajñāyate tato jaṁbupeśīnāṁ varṇagandharasopetānāṁ pātrapūram ādāyāgataḥ; saced ākāṁkṣasi paribhuṁkṣva; paribhuṁktāṁ mahāśramaṇo yathāsukham eva; athorubilvākāsyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan; yathā jambupeśīnāṁ tathāpi āmalakapeśīnām; uttarakurudvīpaṁ gatvā akṛṣṭoptānāṁ taṇḍulaphalaśālīnāṁ pātrapūram ādāya yenorubilvākāśyapasya jaṭilasyāśramapadaṁ tenopajagāma; upetya prajñapta evāsane nyaṣīdat; tataḥ paścād āgata urubilvākāśyapo jaṭilaḥ; adrākṣīd urubilvākāśyapo jaṭilo bhagavantam āśramapade niṣaṇṇam; dṛṣṭvā ca punar evam āha: āgato ’si mahāśramaṇa; āgato ’smi kāśyapa; kin nu te mahāśramaṇa pātre; ihāham aciraprakrānte tvayi tadrūpaṁ samādhiṁ samāpanno yathā samāhite citte uttarakurudvīpaṁ gatvā akṛṣṭoptānāṁ taṇḍulaphalaśālīnāṁ pātrapūram ādāya āgataḥ; saced ākāṁkṣasi paribhuṁkṣva; paribhuṁktāṁ mahāśramaṇo yathāsukham eva; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1145": "o) Śakra supplies the Buddha with water",
    "san-mu-kd17:1146": "tatredānīṁ bhagavān urubilvākāśyapasya jaṭilasyāśramapade viharati vanagulmake; athorubilvākāśyapo jaṭilo bhagavato ’rthāya bhojanaṁ pratipādayitvā yena bhagavāṁs tenopajagāma; upetya bhagavantam idam avocat; samayo mahāśramaṇa sadyo bhaktaṁ yasyedānīṁ mahāśramaṇaḥ kālaṁ manyate; atha bhagavān pūrvāhṇe nivāsya pātracīvaram ādāya yenorubilvākāśyapasya jaṭilasyāśramapadaṁ tenopajagāma; upetya prajñapta evāsane nyaṣīdat; athorubilvākāśyapo jaṭilaḥ sukhopaniṣaṇṇaṁ bhagavantaṁ viditvā śucinā praṇītena khādanīyabhojanīyena pātraṁ pūrayitvā partipāditaḥ; atha bhagavān urubilvākāśyapasya jaṭilasyāntikāt piṇḍapātam ādāya anyatarasmiṁ pradeśe bhaktakṛtyam akārṣīt; tatra bhagavata udakenodakakāryam utpannam; atha śakro devendro bhagavata udakenotpannam udakakāryaṁ viditvā bhagavataḥ purataḥ pāṇinā pṛthivīṁ parāhanti; tatra mahad udapānaṁ prādurbhūtaṁ vāriviṣyandi; yato bhagavān udakakāryam akārṣīt; adrākṣīd urubilvākāśyapo jaṭila āśramapade caṁkraman mahad udapānaṁ prādurbhūtaṁ vāriviṣyandi; dṛṣṭvā ca tasyaitad abhavat: na idaṁ pūrve udapānaṁ mayā dṛṣṭam: etarhi udakaṁ kuta āgatam: athorubilvākāśyapo jaṭilo yena bhagavāṁs tenopajagāma; upetya bhagavantam idam avocat: jānīhi mahāśramaṇa; ihāham āśramapade caṁkramann adrākṣaṁ mahad udapānaṁ vāriviṣyandi; dṛṣṭvā ca mamaitad abhavat: na idaṁ mahāśramaṇa pūrve udapānaṁ mayā dṛṣṭaṁ, etarhi udakaṁ kuta āgataṁ; atra tava kāśyapa antikāt piṇḍapātam ādāya anyatarasmiṁ pradeśe bhaktakṛtyaṁ kṛtvā mama udakenodakakāryam utpannam; atha śakro devendro mama udakenotpannam udakakāryaṁ viditvāsmiṁ pradeśe pāṇinā pṛthivīṁ parāhanti; atra mahad udapānaṁ prādurbhūtaṁ yato ’ham udakenodakakāryam akārṣam; pāṇikhātā nāma kāśyapa eṣā puṣkariṇī; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1147": "p) An arjuna-tree inclines the branch",
    "san-mu-kd17:1148": "tatredānīṁ bhagavān urubilvākāśyapasya jaṭilasyāśramapade viharati vanagulmake; atha bhagavān sāyāhne pratisaṁlayanād vyutthāya yena pāṇikhātā puṣkariṇī tenopajagāma; upetya pāṇikhātāyāḥ puṣkariṇyās tīre ekāntaṁ cīvarakāṇy upanikṣipya pāṇikhātāṁ puṣkariṇīm abhyavagāhya gātrāṇi pariṣicya pāṇikhātāyāḥ puṣkariṇyā uttartukāmo yena kakubhavṛkṣas tena bāhuṁ prasārayati; tataḥ sā mahatī kakubhaśākhā natā yām avalaṁbya bhagavān pāṇikhātāyāḥ puṣkariṇyā uttīrṇaḥ; adrākṣīd urubilvākāśyapo jaṭila āśramapadam anvāhiṇḍan pāṇikhātāyāḥ puṣkariṇyās tīre mahatīṁ kakubhaśākhāṁ natāṁ; dṛṣṭvā ca tasyaitad abhavat: naiṣā me pūrve kakubhaśākhā namati; na ko mahatīṁ kakubhaśākhāṁ namayati; athorubilvākāśyapo jaṭilo yena bhagavāṁs tenopajagāma; upetya bhagavantam idam avocat: jānīhi mahāśramaṇa; ihāhaṁ āśramapadam anvāhiṇḍann adrākṣaṁ pāṇikhātāyāḥ puṣkariṇyās tīre mahatīṁ kakubhaśākhāṁ natām; dṛṣṭvā ca mamaitad abhavat: naiṣā me mahāśramaṇa pūrve kakubhaśākhā namati; mā kaścin mahatīṁ kakubhaśākhāṁ namayati; ihāhaṁ kāśyapa sāyāhne pratisaṁlayanād vyutthāya yena pāṇikhātā puṣkariṇī tenopajagāma; upetya pāṇikhātāyāḥ puṣkariṇyās tīre ekāntaṁ cīvarakāṇy upanikṣipya pāṇikhātāṁ puṣkariṇīm abhyavagāhya; gātrāṇi pariṣicya pāṇikhātāyāḥ puṣkariṇyā uttartukāmo yena kakubhavṛkṣas tena bāhuṁ prasārayami; tataḥ sā mahatī kakubhaśākhā namati yām avalaṁbya pāṇikhātāyāḥ puṣkariṇyā aham uttīrṇaḥ; bāhugṛhīto nāma kāśyapa eṣa kakubhaḥ; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1149": "q) Śakra makes the washing of clothes possible",
    "san-mu-kd17:1150": "tatredānīṁ bhagavān urubilvākāśyapasya jaṭilasyāśramapade viharati vanagulmake; tena khalu samayena bhagavataḥ śāṇakāni pāṁsukūlāni saṁpannāni; atha bhagavata etad abhavat: kutra nv ahaṁ śāṇakāni pāṁsukūlāni praviṣiṁceyam; atha khalu śakro devendro bhagavataś cetasā cittam ājñāyānyatarasmāt pradeśāṁ mahatīṁ pāṣāṇaśilām ādāya yena bhagavāṁs tenopajagāma; upetya bhagavantam idam avocat: iha bhagavāñ śāṇakāni pāṁsukūlāni praviṣiṁcatu; tatra bhagavatā śāṇakāni pāṁsukūlāni praviṣiktāni; atha bhagavata etad abhavat: kutra nv ahaṁ śāṇakāni pāṁsukūlāni śocayeyam; atha khalu śakro devendro bhagavataś cetasā cittam ājñāyānyatarasmāt pradeśān mahatīṁ pāṣāṇaśilām ādāya yena bhagavāṁs tenopajagāma; upetya bhagavantam idam avocat: iha bhagavāñ śāṇakāni pāṁsukūlāni śocayatu; tatra bhagavatā śāṇakāni pāṁsukūlāni śocitāni; adrākṣīd urubilvākāśyapa āśramapadam anvāhiṇḍaṁs te mahatyau pāśāṇaśile; dṛṣṭvā ca tasyaitad abhavat: naite mahatyau pāṣāṇaśile pūrve abhūtam; kena te etarhy ānīte; atha urubilvākāśyapo jaṭilo yena bhagavāṁs tenopajagāma; upetya bhagavantam idam avocat: jānīhi mahāśramaṇa; ihāham āśramapadam anvāhiṇḍann adrākṣaṁ mahatyau pāṣāṇaśile; dṛṣṭvā ca mamaitad abhavat: naite mahatyau pāṣāṇaśile pūrve abhūtam; kena te etarhy ānīte; iha mama kāśyapa śāṇakāni pāṁsukūlāni saṁpannāni; tasya me etad abhavat: kutra nv ahaṁ śāṇakāni pāṁsukūlāni praviṣiṁceyam; atha khalu śakro devendro mama cetasā cittam ājñāyānyatarasmāt pradeśāṁ mahatīṁ pāṣāṇaśilām ādāya yenāhaṁ tenopajagāma; upetya mām idam avocat: iha bhagavāñ śāṇakāni pāṁsukūlāni praviṣiṁcatu; tatra mayā śāṇakāni pāṁsukūlāni praviṣiktāni; tasya me etad abhavat: kutra nv ahaṁ śāṇakāni pāṁsukūlāni śocayeyam; atha khalu śakro devendro mama cetasā cittam ājñāyānyatarasmāt pradeśān mahatīṁ pāṣāṇaśilām ādāya yenāhaṁ tenopajagāma; upetya mām idam avocat: iha bhagavāñ śāṇakāni pāṁsukūlāni śocayatu; tatra mayā śāṇakāni pāṁsukūlāni śocitāni; yakṣāhṛtā nāma kāśyapa eṣā mahatī pāṣāṇaśilā; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1151": "r) Buddha’s command on the element water",
    "san-mu-kd17:1152": "tatredānīṁ bhagavān urubilvākāśyapasya jaṭilasyāśramapade viharati vanagulmake; tena khalu samayena nairaṁjanāyā mahodakavāhaḥ prādurbhūtaḥ; atha bhagavān sādhikapauruṣeṇodakaskandhena parikṣipto reṇuhate ’bhyavakāśe caṁkramati; athorubilvākāśyapasya jaṭilasyaitad abhavat: tathā prāsādiko mahāśramaṇaḥ; mā haivodakavāhena hṛto bhaviṣyati iti mahāśramaṇaṁ samanveṣiṣyāmīty ekavṛkṣikāṁ nāvam adhirohan bhagavantaṁ samanveṣati; adrākṣīd urubilvākāsyapo jaṭilo bhagavantaṁ sādhikapauruṣeṇodakaskandhena parikṣiptaṁ reṇuhate ’bhyavakāśe caṁkramantam; dṛṣṭvā ca punar bhagavantam idam avocat: jīvasi mahāśramaṇa; jīvāmi kāśyapa; adhiroha mahāśramaṇa; adhirokṣyasi mahāśramaṇa ekavṛkṣikāṁ nāvam; adhirohāmi kāśyapa; atha bhagavata etad abhavat: yanv ahaṁ tadrūpān ṛddhyābhisaṁskārān abhisaṁskuryāṁ yathā samāhite citte yathodakam eva ekavṛkṣikāṁ nāvam adhiroheyam; atha bhagavān tadrūpan ṛddhyābhisaṁskārān abhisaṁskaroti yathā samāhite citte yathodakam eva ekavṛkṣikāṁ nāvam adhirohati; athorubilvākāśyapasya jaṭilasyaitad abhavat: āścaryaṁ yāvan maharddhiko mahāśramaṇo mahānubhāvaḥ; api tv aham apy arhan",
    "san-mu-kd17:1153": "Conversion of Urubilvākāśyapa and of his five hundred students",
    "san-mu-kd17:1154": "atha bhagavān urubilvākāśyapasya jaṭilasya cetasā cittaṁ ājñāya urubilvākāśyapaṁ jaṭilam idam avocat: naiva tvaṁ kāśyapārhan naivārhatvaphalasākṣātkriyāṁ samāpanno naivājānāsy arhatvamārgam; athorubilvākāśyapasya jaṭilasyaitad abhavat: jānāti me mahāśramaṇaś cetasā cittam; iti viditvā bhagavantam idam avocat: labheyāhaṁ mahāśramaṇasyāntike pravrajyām upasaṁpadaṁ bhikṣubhāvam; careyam ahaṁ mahāśramaṇasyāntike brahmacaryam; atha bhagavān urubilvākāśyapam āmantrayate: avalokitā te kāśyapa pariṣan no śramaṇa; tena hi kāśyapa pariṣadaṁ tāvad avalokaya; pariṣadavalokanam eva sādhu yathāpitat tvādṛśānāṁ yaśasvināṁ jñātamanuṣyāṇām; athorubilvākāśyapo jaṭilo māṇavakān āmantrayati: ahaṁ māṇavakā mahāśramaṇasyāntike brahmacaryaṁ cariṣyāmi; bhavantaḥ kiṁ kariṣyanti; yat kiñcid vayam upādhyāya prajānīmaḥ sarvaṁ tad upādhyāyam āgamya; saced upādhyāyo mahāśramaṇasyāntike brahmacaryaṁ cariṣyati te vayam upādhyāyaṁ pravrajitam anupravrajiṣyāmaḥ; tena hi yūyaṁ māṇavakā etāny ajināni valkalāni daṇḍakamaṇḍalūni srugbhājanāni nadyāṁ nairaṁjanāyāṁ prakṣipata; evam upādhyāya; iti te māṇavakā ajināni valkalāni daṇḍakamaṇḍalūni srugbhājanāni nadyāṁ nairaṁjanāyāṁ prakṣipya yenorubilvākāśyapo jaṭilas tenopajagmuḥ; upetyorubilvākāśyapaṁ jaṭilam idam avocan: upādhyāya evam asmābhiḥ kṛtam; asti kiṁcit karaṇīyam; athorubilvākāsyapo jaṭilaḥ paṁcaśataṁ jaṭilamāṇavakān ādāya yena bhagavāṁs tenopajagāma; upetya bhagavantam idam avocat: avalokitā me mahāśramaṇa pariṣat; labheyāhaṁ svākhyāte dharmavinaye pravrajyām upasaṁpadaṁ bhikṣubhāvam; careyam ahaṁ mahāśramaṇasyāntike brahmacaryam; labdhavān urubilvākāśyapo jaṭilo bhagavato ’ntike brahmacaryam; sā evāsyāyuṣmataḥ pravrajyābhūd upasaṁpad bhikṣubhāvaḥ",
    "san-mu-kd17:1155": "Conversion of Nadī- and Gayākāśyapa",
    "san-mu-kd17:1156": "with their two hundred and fifty students",
    "san-mu-kd17:1157": "tena khalu samayenorubilvākāśyapasya jaṭilasya nadīgayākāśyapau bhrātarāv ardhatṛtīyaśataparivārau nadyā nairaṁjanāyā adhastādbhāgenāśramapade śāmyete; adrāṣṭāṁ nadīgayākāśyapau bhrātarāv ajināni valkalāni daṇḍakamaṇḍalūni srugbhājanāni nadyāṁ nairaṁjanāyām uhyamānāni; dṛṣṭvā ca kāśyapayor etad abhavat: mā haivāvayoḥ sabrahmacāriṇāṁ kaścid evādīnavo bhaviṣyati rājato vā caurato vā agnito vā udakato vā; yanv cāvāṁ sabrahmacāriṇo ’nveṣeva; atha nadīgayākāśyapau bhrātarāv anveṣantāv urubilvākāśyapaṁ yenorubilvākāśyapasya jaṭilasyāśramapadam tenopajagmatuḥ; tena samayenorubilvākāśyapo jaṭilo muṇḍaḥ saṁghāṭīprāvṛto bhagavataḥ purato niṣaṇṇaḥ dharmaśravaṇāya; apaśyatāṁ nadīgayākāśyapau bhrātarāv urubilvākāśyapaṁ jaṭilaṁ muṇḍaṁ saṁghāṭīprāvṛtaṁ bhagavataḥ purato niṣaṇṇaṁ dharmaśravaṇāya; dṛṣṭvā coruvilvākāsyapaṁ jaṭilam idam ūcatuḥ; etat kāśyapa varaṁ nedam; idaṁ kāśyapau varaṁ naitat; atha nadīgayākāśyapayor etad abhavat: na batāvaro buddho bhaviṣyati nāvaraṁ dharmākhyānaṁ yatredānīṁ urubilvākāśyapo jaṭilo jīrṇo vṛddho mahallakaḥ sa viṁśativarṣaśatiko jātyā māgadhakānāṁ manuṣyāṇāṁ satkṛto gurukṛto mānitaḥ pūjito ’rhan sammataḥ sa mahāśramaṇasyāntike dvir api pravrajyām upagataḥ; yanv āvām api mahāśramaṇasyāntike brahmacaryāṁ careva; iti viditvā bhagavantam idam avocatāṁ: labhevahy āvāṁ mahāśramaṇa svākhyāte dharmavinaye pravrajyām upasaṁpadaṁ bhikṣubhāvam; careva āvāṁ mahāśramaṇasyāntike brahmacaryam; avalokitā vāṁ kāśyapau pariṣan no mahaśramaṇa; tena hi kāśyapau pariṣadaṁ tāvad avalokayatām; pariṣadavalokanam eva sādhu yathāpitad yuṣmadvidhānāṁ yaśasvināṁ jñātamanuṣyāṇām; atha nadīgayākāśyapau bhrātarau yena svakīyāśramas tenopajagmatuḥ; upetya svakān māṇavakān idam avocatām: āvāṁ māṇavakā mahāśramaṇasyāntike brahmacaryaṁ cariṣyāvaḥ; bhavantaḥ kiṁ kariṣyanti; yat kiṁcid vayam upādhyāyau prajānīmaḥ sarvaṁ tad upādhyāyāv āgamya; saced upādhyāyau mahāśramaṇasyāntike brahmacaryaṁ cariṣyatas te vayam upādhyāyau pravrajitāv anupravrajiṣyāmaḥ; yasyedānīṁ māṇavakāḥ kālaṁ manyadhve; atha nadīgayākāśyapau bhrātarāv ardhatṛtīyśataparivārau yena bhagavāṁs tenopajagmatuḥ; upetya bhagavantam idam avocatām; avalokitā nau mahāśramaṇa pariṣat; labhevahy āvāṁ mahāśramaṇasyāntike pravrajyām upasaṁpadaṁ bhikṣubhāvam; carevāvāṁ mahāśramaṇasyāntike brahmacaryam; labdhavantau nadīgayākāśyapau bhrātarau bhagavato brahmacaryam; sā evānayor āyuṣmantoḥ pravrajyābhūd upasaṁpad bhikṣubhāvaḥ",
    "san-mu-kd17:1158": "The sermon at Gayāśīrṣa",
    "san-mu-kd17:1159": "atha bhagavāṁs tad jaṭilasahasraṁ pravrājayitvopasaṁpādayitvā yathābhiramyam urubilvāyāṁ vihṛtya yena gayā tena cāryāṁ prakrāntaḥ; anupūrveṇa cāryāṁ caran gayām anuprāptaḥ; viharati gayāśīrṣe caitye sārdhaṁ bhikṣusahasreṇa sarvaiḥ purāṇajaṭilaiḥ; tatra bhagavāṁs tad bhikṣusahasraṁ tṛbhiḥ prātihāryair avavadati; ṛddhiprātihāryeṇādeśanāprātihāryeṇānuśāsanīprātihāryeṇa; tatredaṁ bhagavata ṛddhiprātihāryam; atha bhagavāṁs tadrūpaṁ samādhiṁ samāpanno yathā samāhite citte svasminn āsane ’ntarhitaḥ pūrvasyān diśy upari vihāyasam abhyudgamya caturvidham īryāpathaṁ kalpayati caṁkramati tiṣṭhati niṣīdati śayyāṁ kalpayati; tejodhātum api samāpadyate; tejodhātuṁ samāpannasya buddhasya bhagavato vividhāny arcīṁṣi kāyān niścaranti nīlāni pītāni lohitāny avadātāni māṁjiṣṭhāni spaṭikavarṇāni; yamakāni ca prātihāryāṇi vidarśayati; adhaḥ kāyaḥ prajvalati; uparimāt kāyāc chītalā vāridhārāḥ syandante; uparimaḥ kāyaḥ prajvalati; adhaḥ kāyāc chītalā vāridhārāḥ syandante; evaṁ dakṣiṇasyāṁ paścimasyām uttarasyān diśy; atha caturdiśaṁ caturvidhaṁ vividham ṛddhiprātihāryaṁ vidarśayitvā tān ṛddhyabhisaṁskārān pratiprasrabhya purastād bhikṣusaṁghasya prajñapta evāsane nyaṣīdat; idaṁ tatra bhagavata ṛddhiprātihāryam; tatredaṁ bhagavata ādeśanāprātihāryam; yuṣmākaṁ bhikṣavaś cittam evam; mana idam; vijñānam idaṁ; vitarkayatedaṁ mā vitarkayatedam; manasikurutedaṁ; na manasikurutedam; prajahatedaṁ; mā prajahatedam; idaṁ kāyena sākṣātkṛtvopasaṁpadya viharata; idaṁ tatra bhagavatā ādeśanāprātihāryam; tatredaṁ bhagavato ’nuśāsanīprātihāryam; sarvaṁ bhikṣavaḥ ādīptaṁ; kiṁ ca sarvam ādīptaṁ; cakṣur ādīptaṁ rūpaṁ cakṣurvijñānaṁ cakṣuḥsaṁsparśaḥ; yad api cakṣuḥsaṁsparśapratyayam ādhyātmam utpadyate vedayitaṁ sukhaṁ vā duḥkhaṁ vā aduḥkham asukhaṁ vā tad apy ādīptaṁ; evaṁ śrotraṁ ghrāṇaṁ jihvā kāyo mana ādīptam; ādīptaṁ manovijñānaṁ manaḥsaṁsparśaḥ; yad api manaḥsaṁsparśapratyayam adhyātmam utpadyate vedayitaṁ sukhaṁ vā duḥkhaṁ vā aduḥkham asukhaṁ vā tad apy ādīptaṁ; kenādīptaṁ; rāgāgninā dveṣāgninā mohāgninā; ādīptaṁ jātijarāvyādhimaraṇaparidevaduḥkhadaurmanasyopāyāsaiḥ; ādiptaṁ duḥkheneti; idaṁ tatra bhagavato ’nuśasanīprātihāryam; asmin khalu dharmaparyāye bhāṣyamāṇe tasya bhikṣusahasrasyānupādāyāsravebhyaś cittaṁ vimuktaṁ",
    "san-mu-kd17:1160": "The first anouncement of the birth of a great Man",
    "san-mu-kd17:1161": "atha bhagavān gayāyāṁ gayāśīrṣe caitya eva viharati sārdhaṁ bhikṣusahasreṇa sarvaiḥ purāṇajaṭilaiḥ sarvaiś cārhadbhiḥ kṣīṇāsravaiḥ kṛtakṛtyaiḥ kṛtakaraṇīyair avahṛtabhārair anuprāptasvakārthaiḥ parikṣīṇabhavasaṁyojanaiḥ samyagājñayā suvimuktacittaiḥ; aśrauṣū rājño māgadhasya śraiṇyasya biṁbisārasya pauruṣeyā janapadān anvāhiṇḍantaḥ; śākyānāṁ kumāra utpanno ’nuhimavatpārśve nadyā bhāgirathyās tīre kapilasyarṣer āśramapadasya nātidūre; sa brāhmaṇair nimittikair vipaṁcanakair vyākṛtaḥ; saced agāram adhyāvatsyati rājā bhaviṣyati cakravartī caturantyāṁ vijetā dhārmiko dharmarājā saptaratnasamanvāgataḥ; tasyaivaṁrūpāṇi sapta ratnāni bhaviṣyanti tadyathā cakraratnaṁ hastiratnaṁ aśvaratnaṁ maṇiratnaṁ strīratnaṁ gṛhahapatiratnaṁ pariṇāyakaratnam eva saptamam; pūrṇaṁ cāsya bhaviṣyati sahasraṁ putrāṇāṁ śūrāṇāṁ vīrāṇāṁ varāṅgarūpiṇāṁ parasainyapramardakānām; sa imāṁ samudraparyantāṁ mahāpṛthivīm akhilām akaṇṭakām anutpātām adaṇḍenāśastreṇa dharmeṇa samenābhinirjityādhyavatsyati; sacet keśaśmaśrūṇy avatārya kāṣāyāṇi vastrāṇy ācchādya samyag eva śraddhayāgārād anagārikāṁ pravrajiṣyati tathāgato bhaviṣyaty arhan samyaksaṁbuddho vighuṣṭaśabdo loke; śrutvā ca punar yena rājā māgadhaḥ śraiṇyo biṁbisāras tenopajagmuḥ; upetya rājānaṁ māgadhaṁ śraiṇyaṁ biṁbisāram idam avocan: yat khalu deva jānīyāḥ; iha vayam aśrauṣma devasya janapadān anvāhiṇḍantaḥ; śākyānāṁ kumāra utpanno ’nuhimavatpārśve nadyā bhāgirathyās tīre kapilasyarṣer āśramapadasya nātidūre; sa brāhmaṇair nimittikair vipaṁcanakair vyākṛtaḥ; saced agāram adhyāvatsyati rājā bhaviṣyati cakravartī caturantyāṁ vijetā pūrvavad yāvad pariṇāyakaratnam eva saptamam; pūrṇaṁ cāsya bhaviṣyati sahasraṁ putrāṇāṁ pūrvavad yāvad dharmeṇa samenābhinirjityādhyavatsyati; sacet keśaśmaśrūṇy avatārya kāṣāyāṇi vastrāṇy ācchādya pūrvavad yācad arhan samyaksaṁbuddho vighuṣṭaśabdo loke; taṁ devo ghātayatu; m #### grāmaṇya śākyānāṁ kumāra utpanno ’nuhimavatpārśve nadyā bhāgirathyās tīre kapilasyarṣer āśramapadasya nātidūre pūrvavad yāvat saced agāram adhyāvatsyati rājā bhaviṣyati cakravartī pūrvavad yāvad dharmeṇa samenābhinirjityādhyavatsyati; purvavad yāvat sacet keśaśmaśrūṇy avatārya kāṣāyāṇi vastrāṇy ācchādya samyag eva śraddhayāgārād anagārikāṁ pravrajiṣyati tathāgato bhaviṣyaty arhan samyaksaṁbuddho vighuṣṭaśabdo loke; taṁ devo ghaṭayitu; m ### mā grāmanya evaṁ vocata; tat kasya hetoḥ; mā grāmanya śākyānāṁ kumāra utpanno iti pūrvavad yāvat sacet rājā bhaviṣyati cakravartī anuyātrakā asya bhaviṣyāmaḥ; atha rājā māgadhaḥ śraiṇyo biṁbisāra upari prāsādatalagataḥ paṁcāyācanavastūny āyācate; aho batāyaṁ mama vijite tathāgata utpadyetārhan samyaksaṁbuddho vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān; taṁ cāhaṁ darśanāyopasaṁkramayeyam; upasaṁkrāntasya ca me dharmaṁ deśayet; taṁ cāhaṁ dharmaṁ ājānīyāṁ; ājñātadharmasya ca me śikṣāṁ prajñāpayet; yac cāhaṁ tāṁ śikṣāṁ samādāya vaseyam; tatra bhagavān bhikṣūn āmantrayate; eṣa bhikṣavo rājā māgadhaḥ śrainyo biṁbisāra upari prāsādatalagataḥ paṁcāyācanavastūny āyācate: aho batāyaṁ me vijite tathāgata utpadyetārhan samyaksaṁbuddho vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān; taṁ cāhaṁ darśanāyopasaṁkramayeyam; upasaṁkrāntasya ca me dharmaṁ deśayet; taṁ cāhaṁ dharmaṁ ājānīyāṁ; ājñātadharmasya ca me śikṣāṁ prajñāpayet; yac cāhaṁ tāṁ śikṣāṁ samādāya vaseyam",
    "san-mu-kd17:1162": "The Buddha in Magadha. The invitation of Bimbisāra",
    "san-mu-kd17:1163": "aśrauṣū rajño māgadhasya śraiṇyasya bimbisārasya pauruṣeyā janapadān anvāhiṇḍantaḥ: śākyānāṁ kumāra utpanno ’nuhimavatpārśve nadyā bhāgirathyās tīre kapilasyarṣer āśramapadasya nātidūre; sa brāhmaṇair nimittikair vipaṁcanakair vyākṛtaḥ pūrvavad yāvad vighuṣṭaśabdo loke; sa keśaśmaśrūṇy avatārya kāṣāyāṇi vastrāṇy ācchādya samyag eva śraddhayāgārād anagārikāṁ pravrajitaḥ; so ’nuttarāṁ samyaksaṁbodhim abhisaṁbuddho gayāyāṁ viharati gayāśīrṣe caitye sārdhaṁ bhikṣusahasreṇa sarvaiḥ purāṇajaṭilaiḥ sarvaiś cārhadbhiḥ kṣīṇāsravaiḥ kṛtakṛtyaiḥ kṛtakaraṇīyair avahṛtabhārair anuprāptasvakārthaiḥ parikṣīṇabhavasaṁyojanaiḥ samyagājñayā suvimuktacittaiḥ; śrutvā ca punar yena rājā māgadhaḥ śraiṇyo bimbisāras tenopajagmuḥ; upetya rājānaṁ māgadhaṁ śraiṇyaṁ bimbisāram idam avocan: yat khalu jānīyāḥ; iha vayaṁ aśrauṣma devasya janapadān anvāhiṇḍantaḥ: yaḥ śākyānāṁ kumāra utpannaḥ pūrvavad yāvad vighuṣṭaśabdo loke; sa keśaśmaśrūṇy avatārya kāṣāyāṇi vastrāṇy ācchādya samyag eva śraddhayāgārād anagārikāṁ pravrajitaḥ; so ’nuttarāṁ samyaksaṁbodhim abhisaṁbuddho gayāyāṁ gayāśīrṣe caitye eva viharati sārdhaṁ bhikṣusahasreṇa sarvaiḥ purāṇajaṭilaiḥ sarvaiś cārhadbhiḥ kṣīṇāsravaiḥ kṛtakṛtyaiḥ pūrvavad yāvad samyagājñayā suvimuktacittaiḥ; tan devaḥ paryupāsīta; evaṁ devaḥ ### bhaviṣyati; atha rājā māgadhaḥ śraiṇyo biṁbisāro ’nyatamaṁ puruṣam āmantrayate: ehi bhoḥ puruṣa yena bhagavāṁs tenopasaṁkrama; upetyāsmākaṁ vacanena bhagavataḥ pādau śirasā vandasva; alpābādhatāṁ ca pṛcchālpātaṅkatāṁ ca laghūtthānatāṁ ca yātrāṁ ca balaṁ ca sukhaṁ cānavadyatāṁ ca sparśavihāratāṁ ca; evaṁ ca vada; āgacchatu bhagavān rājagṛham; ahaṁ bhagavantaṁ yāvajjīvam upasthāsyāmi cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁghena; evaṁ deveti sa puruṣo rājño māgadhasya śraiṇyasya biṁbisārasya pratiśrutya yena bhagavāṁs tenopajagāma; upetya bhagavatpādau śirasā vanditvaikānte nyaṣīdat; ekāntaniṣaṇṇaḥ sa puruṣo bhagavantam idam avocat: rājā bhadanta māgadhaḥ śraiṇyo biṁbisāro bhagavatpādau śirasā vandaty alpābādhatāṁ ca pṛcchaty alpātaṅkatāṁ ca pūrvavad yāvat sparśavihāratāṁ ca; sukhī bhavatu puruṣa rājā māgadhaḥ śraiṇyo biṁbisāras tvaṁ ca",
    "san-mu-kd17:1164": "The visit of Biṁbisāra. Urubilvākāśyapa and the Buddha",
    "san-mu-kd17:1165": "rājā bhadanta māgadhaḥ śraiṇyo biṁbisāra evaṁ vadati: āgacchatu bhagavān rājagṛham; ahaṁ bhagavantaṁ yāvajjīvam upasthāsyāmi cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁghena; adhivāsayati bhagavāṁs tasya puruṣasya tūṣṇīṁbhāvena; atha so puruṣo bhagavatas tūṣṇīṁbhāvenādhivāsanāṁ viditvā bhagavatpādau śirasā vanditvā bhagavato ’ntikāt prakrāntaḥ; atha bhagavān mahatā bhikṣusaṁghena sārdhaṁ bhikṣusahasreṇa sarvaiḥ purāṇajaṭilaiḥ sarvaiś cārhadbhiḥ kṣīṇāsravaiḥ kṛtakṛtyaiḥ kṛtakaraṇīyair avahṛtabhārair anuprāptasvakārthaiḥ parikṣīṇabhavasaṁyojanaiḥ samyagājñayā suvimuktacittair māgadheṣu janapadeṣu caryāṁ caran yena yaṣṭivanaṁ supratiṣṭhito māgadhakānāṁ caityas tena caryāṁ prakrāntaḥ; atha bhagavān supratiṣṭhitaṁ caityaṁ anuprāpto yaṣṭivane supratiṣṭhite viharati māgadhakānāṁ caitye; aśrauṣīd rājā māgadhaḥ śrainyo biṁbisāraḥ; bhagavān mahatā bhikṣusaṁghena sārdhaṁ bhikṣusahasreṇa sarvaiḥ pūrvavad yāvat samyagājñayā suvimuktacittair māgadheṣu janapadeṣu caryāṁ caran yena yaṣṭivanaṁ supratiṣṭhito māgadhakānāṁ caityas tenānuprāpto yaṣṭivane viharati māgadhakānāṁ caitye",
    "san-mu-kd17:1166": "uddānam:",
    "san-mu-kd17:1167": "kauṇḍinyo nandīpālaś ca modakā udakaṁ pibet |",
    "san-mu-kd17:1168": "pūpako madhuvāsiṣṭho vinayāgraṁ gaṇitena ca ||",
    "san-mu-kd17:1169": "karakaḥ kalabhuś caiva viśvabhug vanarathena ca |",
    "san-mu-kd17:1170": "chatraṁ kītaśirāmaitrī tathā ghaṇṭena ghoṣitā ||",
    "san-mu-kd17:1171": "yadā āyuṣmatā kauṇḍinyena sarvakleśaprahāṇād arhatvaṁ sākṣātkṛtam iti bhagavatā saṅghāṭīdhvajadhāriṇām agro nirdiṣṭaḥ, tadā bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta āyuṣmatā kauṇḍinyena karma kṛtam yena bhagavatā saṅghāṭīdhvajadhāriṇām agro nirdiṣṭaḥ?",
    "san-mu-kd17:1172": "bhagavān āha: kauṇḍinyena bhikṣuṇā karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; kauṇḍinyenaiva karmāṇi kṛtāny upacitāni ko ’nyaḥ pratyanubhaviṣyati? na bhikṣavaḥ karmāṇi kṛtāny upacitāni bāhye pṛthivīdhātau vipacyante, nābdhātau, na tejodhātau, na vāyudhātau; api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "san-mu-kd17:1173": "na praṇaśyanti karmāṇy api kalpaśatair api |",
    "san-mu-kd17:1174": "sāmagrīm prāpya kālaṁ ca phalanti khalu dehinām ||",
    "san-mu-kd17:1175": "Story of Kauṇḍinya",
    "san-mu-kd17:1176": "bhūtapūrvaṁ bhikṣavaḥ asminn eva bhadrake kalpe varṣasahasrāyuṣi prajāyāṁ kāśyapo nāma samyaksaṁbuddho loka udapādi, vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān; sa vārāṇasīṁ nagarīm upaniśritya viharati karakacchedake parvate; yāvad apareṇa samayena kāśyapaḥ samyaksaṁbuddhaḥ pūrvāhṇe nivāsya, pātracīvaram ādāya vārāṇasīṁ praviśati; pañcamātrāṇi ca goṣṭhikaśatāni nirgacchanti; adrākśus te goṣṭhikās taṁ buddhaṁ bhagavantaṁ dvātriṁśatā mahāpuruṣalakṣaṇaiḥ samalaṅkṛtam, aśityā cānuvyañjanair virājitagatram, vyāmaprabhālaṅkṛtaṁ, sūryasahasrātirekaprabham, jaṅgamam iva ratnaparvataṁ samantato bhadrakam; sahadarśanāc ca prasādajātāḥ sañjalpaṁ kartum ārabdhāḥ: bhavanto ’smābhir asya sakāśe pravrajitavyam iti; teṣām evaṁ kṛtasaṅketānāṁ kecin mahāsamudram avatīrṇāh; kecid deśāntaraṁ gatāḥ; kecit kāladharmeṇa saṁyuktāḥ; ṣodaśajanāḥ pariśiṣṭāḥ; te karakacchedakaṁ parvataṁ gatvā kāśyapasya samyaksaṁbuddhasya sakāśe pravrajitāḥ; te tatra dhyānādhyayanayogenāvasthitāḥ; yāvad apareṇa samayena kāśyapaḥ samyaksaṁbuddhaḥ sakalaṁ buddhakāryaṁ kṛtvā indhanakṣayād ivāgniḥ ṛṣivadane mṛgadāve nirupadhiśeṣe nirvāṇadhātau parinirvṛtah; teṣāṁ devatābhir ārocitam: bhavantaḥ kāśyapaḥ parinirvṛtaḥ; saptāhaparinirvṛtasya cāsya śāsanam antarhitam; kiṁ yūyam aphalakaṁbukā puratastiṣṭhata iti; te śrutvā akṛtakāryatvān mahatā duḥkhenābhyāhatāh; pañca sahaśravaṇād eva karakacchedakāt parvatād avatīrya vārāṇasīṁ praviṣṭāḥ; ṣaḍbhis tenaiva saṁvegena vīryam avalambya pratyekabodhiḥ sākṣātkṛtā; pañca paścād avatīrya vārāṇasīṁ praveṣṭum ārabdhāḥ; yāvac chakaṭasārtho nirgacchati; ekasya śākaṭikasya balīvardā durbalāḥ; sa tān pratodayaṣṭyā bhūyo tāḍayati; durbalaprāṇatvān na śaknuvanti gantum; sa ca śākaṭikas tasya śakaṭasārthasyāgrato yāyī; sa tair bhikṣubhir uktaḥ: bhoḥ śākaṭika taveme balīvardā durbalāḥ; kim etān pratodayaṣṭyā bhūyobhūyas tāḍayasi? yadi na śaknuvanti gantum, visrabdhagatipracāratayā pṛṣṭhato ’nugaccheti; sa kathayati: mamāgrato gacchato na śakyam anena śakaṭasārthena sārdhaṁ gantum; yady ahaṁ pṛṣṭhato ’nugacchāmi, nūnam ayaṁ śakaṭasārtho chorayitvā gacchatīti; te śākaṭikasyāntike asadvikalpasaṁjñanitavaimukhyāḥ parasparaṁ kathayanti: bhavantaḥ kāśyape samyaksaṁbuddhe parinirvṛte vayaṁ vilambitā ity anenāsmākam eṣā codanā kṛtā; yan nu vayaṁ vīryam ārabhemahi; iti viditvā gāthāṁ bhāṣante:",
    "san-mu-kd17:1177": "yady apy antarhito dharmaḥ kāśyapasya mahāmuneḥ |",
    "san-mu-kd17:1178": "vīryaṁ na sraṁsayiṣyāmaḥ samyaksaṁbuddhadeśitam ||",
    "san-mu-kd17:1179": "parikṣayaṁ na yāsyanti yady apy asmākam āsrāvāḥ |",
    "san-mu-kd17:1180": "śrāvakāgrā bhaviṣyāmaḥ śākyasiṁhasya tāyinaḥ || iti;",
    "san-mu-kd17:1181": "te vārāṇasīṁ praviśya piṇḍapātaṁ caritvā punar api karakacchedakaṁ parvataṁ gatvā dhyānādhyayanayogenāvasthitāḥ; teṣāṁ catvāraḥ kālagatāḥ; eko ’vasthitaḥ; sa utsuka udānam udānayati: ayam eva sa karakacchedakaḥ parvato yatra mayā kāśyapaḥ samyaksaṁbuddhaḥ paryupāsitaḥ; dṛṣṭaś ca tasya viṁśatibhikṣusaharāṇām ekaḥ sakalajambūdvīpe ’pi saṅghāṭīdhvajadhārīti; sa praṇidhānaṁ kartum ārabdhaḥ: yan mayā bhagavati kāśyape samyaksaṁbuddhe yāvadāyur brahmacaryaṁ caritam; na kaścid guṇagaṇo ’dhigataḥ; anenāhaṁ kuśalamūlena yo ’sau bhagavatā kāśyapena samyaksaṁbuddhena uttaro nāma māṇavo vyākṛtaḥ, bhaviṣyasi tvaṁ māṇava varṣaśatāyuṣi prajāyāṁ śākyamunir nāma tathāgataḥ arhan samyaksaṁbuddhaḥ iti; tasyāhaṁ śāsane pravrajya tatprathamataḥ sarvakleśaprahāṇād arhatvaṁ sākṣātkuryām; māṁ ca bhagavān śākyamuniḥ saṅghāṭīdhvajadhāriṇām agraṁ nirdiśed iti.",
    "san-mu-kd17:1182": "kiṁ manyadhve bhikṣavaḥ? yo ’sau tena kālena samayena bhagavataḥ kāśyapasya samyaksaṁbuddhasya parinirvṛtasya viṁśatibhikṣusaharāṇām sakalajambūdvīpe eko bhikṣur avaśiṣṭaḥ saṅghāṭīdhvajadhārī, yena tatkarakacchedake parvate praṇidhānaṁ kṛtam, eṣa evāsau kauṇḍinyo bhikṣuḥ; tatpraṇidhānvaśād etarhi bhagavatā saṅghāṭīdhvajadhāriṇām agratāyāṁ nirdiṣṭaḥ; iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ, ekāntaśuklānām ekāntaśuklaḥ, vyatimiśrāṇāṁ vyatimiśraḥ; tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca, ekāntaśukleṣv eva karmasv ābhogaḥ karaṇīyaḥ; ity evaṁ vo bhikṣavaḥ śikṣitavyam.",
    "san-mu-kd17:1183": "yadā bhagavatā āyuṣmataḥ kauṇḍinyasya ākāryākārya dharmo deśitaḥ, ājñātas te kauṇḍinya dharmaḥ? ājñato bhagavan; ājñatas te kauṇḍinya dharmaḥ? ājñatas sugata, iti, tadā bhikṣavaḥ saṁśayajātaḥ sarvasaṁśayachettāraṁ buddhaṁ bhagavantaṁ papracchuḥ: kiṁ bhadanta ājñātakauṇḍinyena karma kṛtaṁ yenāsya bhagavatā ākāryākārya dharmo deśitaḥ, ājñātas te kauṇḍinya dharmaḥ? ājñato bhagavan; ājñatas te kauṇḍinya dharmaḥ? ājñatas sugata iti; bhagavān āha: kauṇḍinyenaiva bhikṣavo bhikṣuṇā karmāṇi kṛtāny upacitāni labdhasaṁbhārāṇi pūrvavad yāvat phalanti khalu dehinām.",
    "san-mu-kd17:1184": "Story of Kāśisundaraka (Kṣāntivādin)",
    "san-mu-kd17:1185": "(concerning a previous birth of Kauṇḍinya)",
    "san-mu-kd17:1186": "bhūtapūrvaṁ bhikṣavo vārāṇasyāṁ nagaryāṁ brahmadatto nāma rājā rājyaṁ kārayati, ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca; so ’pareṇa samayena devyā sārdhaṁ krīḍati ramate paricārayati; tasya krīḍato ramamāṇasya paricārayataḥ devī āpannasatvā saṁvṛttā; aṣṭānāṁ vā navānāṁ vā māsānām atyayāt prasūtā; dārako jātaḥ, abhirūpo darśanīyaḥ prāsādikaḥ sarvāṅgapratyaṅgopetaḥ; tasya jātau jātimahaṁ kṛtvā nāmadheyaṁ vyavasthāpyate, kiṁ bhavatu dārakasya nāmeti; amātyāḥ ūcuḥ: deva ācaritaṁ madhyadeśe yo ’bhirūpo bhavati prāsādikaḥ sa sundara ity ucyate; ayaṁ ca dārakaḥ abhirūpo darśanīyaḥ prāsādikaḥ, kāśirājasya ca putraḥ; bhavatu dārakasya kāśisundara iti nāmeti; tasya kāśisundara iti nāmadheyaṁ vyavasthāpitam; kāśisundaro dārakaḥ aṣṭābhyo dhātrībhyo dattaḥ; dvābhyām aṅgadhātrībhyāṁ dvābhyāṁ kṣīradhātrībhyāṁ dvābhyāṁ maladhātrībhyāṁ dvābhyāṁ krīḍanikābhyāṁ dhātrībhyām; aṣṭābhir dhātrībhir unnīyate kṣīreṇa dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam.",
    "san-mu-kd17:1187": "bhūyo ’pi rājñaḥ krīḍato ramamāṇasya paricārayataḥ devī āpannasatvā saṁvṛttā; sā aṣṭānāṁ vā navānāṁ vā māsānām atyayāt prasūtā; dārako jātaḥ; yasminn eva divase vārāṇasyāṁ paurajānapadānāṁ mahān kalir utpannaḥ; tasyāpi jātimahaṁ kṛtvā nāmadheyaṁ vyavasthāpyate, kiṁ bhavatu dārakasya nāmeti; antaḥpurajanaḥ kathayati: deva asya janmani vārāṇasyāṁ paurajānapadānāṁ mahān kalir abhūt; tasmād bhavatu dārakasya kalibhūr iti nāmeti; rājā brahmadattaḥ dharmādharmeṇa rājyaṁ kārayati; kāśisundaraḥ kumāraḥ paśyati pitaraṁ dharmādharmeṇa rājyaṁ kārayantam; dṛṣṭvā ca punar asyaitad abhavat: aham api pitur atyayād rājā bhaviṣyāmi; aham api dharmādharmeṇa rājyaṁ kārayitvā narakaparāyaṇo bhaviṣyāmi; yannv aham agārād anagārikāṁ pravrajeyam iti; sa pitus sakāśam upasaṁkrāntaḥ; pādayor nipatya kathayati: tāta anujāniṣva, pravrajāmy agārād anagārikām iti; sa kathayati: putra yasyārthe yajñā ijyante, homā hūyante, tapāṁsi tapyante, tat tava karatalagataṁ rājyam; kasyārthe apāsya pravrajasīti; sa gāthāṁ bhāṣate:",
    "san-mu-kd17:1188": "varaṁ vane valkalacīravāsasā phalāśinā vyāḍamṛgaiḥ sahoṣitam |",
    "san-mu-kd17:1189": "na rājyahetor vadhabandhatāḍanaṁ budhena kartuṁ paralokabhīruṇā || iti;",
    "san-mu-kd17:1190": "rāja kathayati; yat khalu kumāra jānīyās tvam asmākam ekaputraḥ priyo manāpaḥ kṣānto ’pratikūlaḥ; maraṇena te vayam akāmakā viyujyema; na tu jīvantaṁ parityakṣyāmaḥ; kāśisundaraḥ kumāraḥ kathayati; tāta saced anujñāsyasīty evaṁ kuśalam; no ced anujñāsyasi, adya na bhokṣye, na pāsyāmīti; tatra kāśisundaraḥ kumāraḥ ekam api bhaktacchedam akārṣīd, dvau, trīn, yāvad ṣaḍ bhaktacchedān akārṣīt; atha rāja brahmadattaḥ kāśisundaraṁ kumāram idam avocat: yat khalu tāta kumāra jānīyā duścaraṁ brahmacaryam, duṣkaraṁ prāvivekyaṁ, durabhiramam ekatve, durabhisaṁbudhāny araṇyavanaprasthāni, prāntāni śayanāsanāny adhyāvastum, duḥkham ekākino ’raṇye vāsaḥ; yāvajjīvaṁ te vyāḍamṛgaiḥ saha vastavyam; yāvajjīvaṁ te paradattabhojino bhavitavyam; yāvajjīvaṁ te mānuṣakebhyaḥ kāmebhyaḥ āvaraṇaṁ kartavyam; yāvajjīvaṁ te mānuṣikābhyo ratikrīḍābhya āvaraṇaṁ kartavyam; ehi tvaṁ tāta kumāra ihaiva sthito yauvarājyaṁ kāraya; kāmāṁś ca paribhuṁkṣva;",
    "san-mu-kd17:1191": "dānāni ca dehi puṇyāni ca kuru; evam ukta kāśisundaraḥ kumāras tūṣṇīm.",
    "san-mu-kd17:1192": "atha rājā brahmadattaḥ antaḥpuram amātyān paurohitāṁś codyojayati; aṅga tāvad bhavantaḥ kumāram utthāpayata; evaṁ devety antaḥpurāmātyapaurohitā yena kāśisundaraḥ kumāras tenopasaṁkrāntāḥ; upasaṁkramya kāśisundaraṁ kumāraṁ idam avocan: yat khalu tāta kumāra jānīyās, tvaṁ hi sukumāraḥ sukhaiṣī; na tvaṁ jñātā duḥkhasya; duścaraṁ brahmacaryam; duṣkaraṁ prāvivekyaṁ, durabhiramam ekatve, durabhisaṁbudhāny araṇyavanaprasthāni, prāntāni śayanāsanāny adhyāvastum, duḥkham ekākino ’raṇye vāsaḥ; yāvajjīvaṁ te vyāḍamṛgaiḥ saha vastavyam; yāvajjīvaṁ te paradattabhojino bhavitavyam; yāvajjīvaṁ te mānuṣakebhyaḥ kāmebhyaḥ āvaraṇaṁ kartavyam; yāvajjīvaṁ te mānuṣikābhyo ratikrīḍābhya āvaraṇaṁ kartavyam; ehi tvaṁ tāta kumāra ihaiva sthito yauvarājyaṁ kāraya; kāmāṁś ca paribhuṁkṣva;",
    "san-mu-kd17:1193": "dānāni ca dehi puṇyāni ca kuru; evam ukta kāśisundaraḥ kumāras tūṣṇīm.",
    "san-mu-kd17:1194": "atha rājā brahmadattaḥ kāśisunadrasya kumārasya pāṁsukrīḍanakāmātyaputrān paurohitaputrān anyāṁś ca kumārāṇ udyojayati; aṅga tāvad kumārakāḥ kāśisundaraṁ kumāram utthāpayata; athāmātyaputrāḥ purohitaputrāḥ kumārāś ca rājño brahmadattasya pratiśrutya,",
    "san-mu-kd17:1195": "yena kāśisundaraḥ kumāras tenopasaṁkrāntāḥ; upasaṁkramya kāśisundaraṁ kumāraṁ idam avocan: yat khalu somya kumāra jānīyās tvaṁ hi sukumāraḥ sukhaiṣī; na tvaṁ jñātā duḥkhasya; duścaraṁ brahmacaryam; duṣkaraṁ prāvivekyaṁ, durabhiramam ekatve; durabhisaṁbudhāny araṇyavanaprasthāni, prāntāni śayanāsanāny adhyāvastum, duḥkham ekākino ’raṇye vāsaḥ; yāvajjīvaṁ te vyāḍamṛgaiḥ saha vastavyam; yāvajjīvaṁ te paradattabhojino bhavitavyam; yāvajjīvaṁ te mānuṣakebhyaḥ kāmebhyaḥ āvaraṇaṁ kartavyam; yāvajjīvaṁ te mānuṣikābhyo ratikrīḍābhyaḥ āvaraṇaṁ kartavyam; ehi tvaṁ somya kumāra ihaiva sthito yauvarājyaṁ kāraya; kāmāṁś ca paribhuṁkṣva; dānāni ca dehi; puṇyāni ca kuru; evam ukta kāśisundaraḥ kumāras tūṣṇīm.",
    "san-mu-kd17:1196": "athāmātyaputrāḥ purohitaputrāḥ ca yena rājā brahmadattas tenopasaṁkrāntāḥ; upasaṁkramya rājānaṁ brahmadattam idam avocan: anujānīhi deva somyaṁ kāśisundaraṁ kumāram; kiṁ hi mṛtena kariṣyasi? vijñapraśastā hi pravrajyā; saced abhiraṁsyase, jīvantam enaṁ drakṣyasi; no ced abhiraṁsyase, punar āvartikā hi ṛṣayo bhavanti; kānyā putrasya gatir, anyatra mātāpitṛbhyām.",
    "san-mu-kd17:1197": "rājā brahmadattaḥ kathayati: kumārakā yady evam, anujñato bhavatu; athāmātyaputrāḥ purohitaputrāḥ kumārāś ca yena kāśisundaraḥ kumāras tenopasaṁkrāntāḥ; upasaṁkramya kāśisundaraṁ kumāraṁ idam avocan: yat khalu somya kumāra jānīyāḥ, anujñato ’si rājñā pravrajyāyai, yasyedānīṁ kālaṁ manyase:",
    "san-mu-kd17:1198": "atha kāśisundaraḥ kumāraḥ maṇḍānupūrvīṁ kṛtvā kāyasya sthāma ca balaṁ ca vīryaṁ ca sañjanya vārāṇasyāḥ ca niṣkramya ṛṣīṇāṁ madhye pravrajitaḥ; tenodyacchamānena, vyāyacchamānena, kāmeṣu vairagyaṁ kṛtvā maitrī samadhigatā; so ’tyantaṁ satveṣu dayāvān saṁvṛttaḥ; tasyaitayā matryā vyāḍamṛgā apy āśramapade viśvāsam āpadyante; nāparādhyante; tasya kṣāntivādī kṣāntīvādīti saṁjñāsaṁvṛttā; yāvad apareṇa samayena rājā brahmadattaḥ kālagataḥ; kalabhū rājye pratiṣṭhāpitaḥ; sa dharmādharmeṇa rājyaṁ kārayati; kṣāntivādī ṛṣiḥ kathayati: upādhyāya mamānnapānābhivarjitam; na śaknomy āraṇyakābhir oṣadhībhir yāpayitum; grāmāntaṁ samavasarāmīti; kathayati: vatsa grāme vāraṇye vā vasato ṛṣiṇo rakṣitavyāṇy evendriyāṇi; gaccha vārāṇasīsāmantakam; gatvā śākhāparṇakuṭīrakāṇi kṛtvā vāsaṁ kalpayeti; sa upādhyāyāl labdhānujño vārāṇasīṁ gatvā śāntavihārasamanveṣaṇayā itaś cāmutaś ca paribhramann anupūrveṇa pituḥ santakam udyānaṁ gataḥ; tena tasmin paryaṭatā śāntaḥ pradeśo dṛṣṭaḥ; sa tatrāvasthitaḥ.",
    "san-mu-kd17:1199": "yāvad apareṇa samayena kalabhū rājā saṁprāpte vasantakālasamaye saṁpuṣpiteṣu pādapeṣu haṁsakrauñcamayūraśukaśārikākokilajīvañjīvakonnādite vanaṣaṇḍe antaḥpurasahīyaḥ udyānabhūmiṁ nirgataḥ; sa tatrodyāne sukham anubhūya khedam āpanno middham avakrāntaḥ; puṣpaphalalolupo mātṛgrāmas tasminn udyāne itaś ca amutaś ca paribhramitum ārabdhaḥ; yāvat paśyanti kṣāntivādinam ṛṣim ekānte śānteryāpathe niṣaṇṇam; dṛṣṭvā ca punar gauravāpyāyitacittasantatyaḥ tasya ṛṣeḥ praṇāmaṁ kṛtvā parivāryāvasthitāḥ; kṣāntivādī ṛṣis tās striyo śāntatareṇeryāpathena dharmaṁ deśayitum ārabdhaḥ; yāvat kalabhū rājā nidrāklamaṁ prativinodya prabuddho na paśyaty antaḥpurajanam; sa khaḍgam ādāya yuvatijanaṁ samanveṣitum ārabdhaḥ; yāvat paśyati kṣāntivādinaṁ riṣiṁ parivārya avasthitāḥ; dṛṣṭvā ca punar īrṣyājanitakrodhaparyākulīkṛtātmabhāvaḥ tasya riṣeḥ sakāśam upasaṁkrāntaḥ; mātṛgrāmo rājñaḥ sakāśam avasthānaṁ dṛṣṭvā santrasto vidrutaḥ; rājā sāvaṣṭambhaṁ kṣāntivādinam uvāca: bhoḥ puruṣa, kas tvaṁ? sa kathayati: kṣāntivādī; kalabhū rājā kathayati: mayi vikupite kṣāntivādinam ātmānaṁ pratijānīṣe? idānīṁ kṣāntivādī vā bhavān na veti tena tasya hastau chinnau; bhūyaḥ pṛcchati; ko bhavān iti; sa kathayati, kṣāntivādī; tena tasya pādau chinnau; sa chidyamāneṣv aṅgapratyaṅgeṣu gāthāṁ bhāṣate:",
    "san-mu-kd17:1200": "yadi tilaśatam api kṛtvā kṣepsyase kāyam urvyām",
    "san-mu-kd17:1201": "na tyajāmi kṣāntiṁ tilaśato ’pi cūrṇitagātraḥ |",
    "san-mu-kd17:1202": "yasya mama śubhā maitrī cetasi paribhāvitā sadā kṣāntim",
    "san-mu-kd17:1203": "tāṁ notsahe vihantuṁ sutam iva sutavatsalā jananī ||",
    "san-mu-kd17:1204": "sa evaṁ gāthābhir gītena rujaṁ vinodya praṇidhānaṁ kartum ārabdhaḥ: yathaiṣa rājā kleśābhiniviṣṭabuddhir mamākāryākārya aṅgapratyaṅgāni chinatti; tathāhaṁ kṣāntisauratyasamanvāgatena kuśalamūlena kleśagaṇam ātmīyam abhinirjitya anuttarāyāṁ samyaksaṁbodhau abhisaṁbuddhaḥ syām; tataḥ prajñāśastreṇasya ākāryākārya tatprathamataḥ kleśān pramlāyeyam iti.",
    "san-mu-kd17:1205": "atha yā devatā kṣāntivādiny abhiprasannā sā saṁlakṣayati: anena kalirājena ayam ṛṣir adūṣy anapakārī karacaraṇaśūnyo vyavasthāpitaḥ; yanv aham asya vairaṁ niryātayeyam; iti viditvā tīvreṇa paryavasthānena kṣāntivādinaḥ purastād gāthāṁ bhāṣate:",
    "san-mu-kd17:1206": "kalabhūṁ saputradāraṁ sabandhuvargaṁ sapaurajānapadam |",
    "san-mu-kd17:1207": "kṛtsnaṁ ca jīvalokam ājñāpaya nāśayiṣyāmi || iti;",
    "san-mu-kd17:1208": "so ’pi gāthāṁ bhāṣate:",
    "san-mu-kd17:1209": "karacaraṇanāśavikalaṁ kṛtaṁ mama śarīram ākulaṁ yena |",
    "san-mu-kd17:1210": "tasyāpi pāpam aṇv api necchāmi kutaḥ punar adūṣino jagataḥ ||",
    "san-mu-kd17:1211": "tasyāpi yā devatā vārāṇasyām ītis tata itaḥ sṛṣṭā; mūṣikāḥ śalabhāḥ",
    "san-mu-kd17:1212": "śukāḥ prabalāḥ saṁvṛttāḥ; devo na varṣati; janakāyo mriyate; rājñā naimittikā āhūya pṛṣṭāḥ: bhavantaḥ kimarthaṁ devo na varṣati? muṣikāḥ śalabhāḥ śukāḥ prabalāḥ saṁvṛttāḥ; janakāyaś ca mriyate iti; te kathayanti: deva devatāprakopa iti; yā devatā kṣāntivādino ṛṣer abhiprasannā sā kupitā; tayā eṣā ītiḥ sṛṣṭā iti; rājā kathayati: bhavantaḥ katham atra pratipattavyam iti; naimittikāḥ kathayanti: deva balimālyopahāreṇa devatāḥ prakupitā ārādhyante; balimālyopahāraṁ kṛtvā kṣamāpayitavyā sa ca ṛṣir iti; tato rājñā vārāṇasyāṁ ghaṇṭāvaghoṣaṇaṁ kāritam: śṛṇvantu bhavanto vārāṇasīnivāsinaḥ paurāḥ, udyānanivāsinī devatā kṣāntivādino ṛṣer abhiprasannā; tayā ītir utsṛṣṭā; yena devo na varṣati; mūṣikāḥ śalabhāḥ śukāḥ prabalāḥ saṁvṛttāḥ; janakāyaś ca mriyate; tad yuṣmābhir ītivyupaśamārthaṁ śvo balimālyopahārasametair udyānaṁ gatvā tasyāḥ pūjā saṁvidhātavyā iti.",
    "san-mu-kd17:1213": "janakāyas tām eva rātriṁ balimālyopahāraṁ samudānīya tad udyānaṁ gataḥ; rājā cāntaḥpurasahīyaḥ; tato janakāyena śramaṇabrāhmaṇakṛpaṇavanīpakebhyo dānāni datvā devatāsthāne ca mahatīṁ pūjāṁ kṛtvā sā devatā kṣamitā; tato rājā ṛṣeḥ kṣāntivādinaḥ sakāśaṁ gatvā pādayor nipatya kṣamayitum ārabdhaḥ: kṣamasva me maharṣe yan mayā viṣayādhyavasitena krodhaparyākulīkṛtamatinā tavāparāddham iti; kṣāntivādī kathayati: kṣāntaṁ mahārāja; yathākathaṁ jñāyate? sa gāthāṁ bhāṣate:",
    "san-mu-kd17:1214": "gātreṣu vahasi śastraṁ maitrī me sarvasatveṣu |",
    "san-mu-kd17:1215": "yadi saṁśayo ’tra bhavatāṁ paśyata rudhiraṁ prasannaṁ me || iti;",
    "san-mu-kd17:1216": "tasya tad rudhiraṁ parāvṛtam; pāpakarmakārī sa rājā prātihāryasandarśanenāpi na śraddhatte; sa bhūyaḥ kathayati, kṣamasva maharṣe; kṣāntaṁ mahārāja; yathākathaṁ jñāyate? tato bodhisatvaḥ chinnāny aṅgapratyaṅgāni yathāsve sthāne sthāpayitvā satyopayācanayā gāthāṁ bhāṣate:",
    "san-mu-kd17:1217": "chidyamāneṣu gātreṣu tvayā rājan yathā na me |",
    "san-mu-kd17:1218": "āghāto ’sti susūkṣmo ’pi syān me kāyas tathā purā || iti;",
    "san-mu-kd17:1219": "tasya satyopayācanayā śarīraṁ yathāpuraṁ saṁvṛttam; tato rājā vismayotphullalocano gāthāṁ bhāṣate:",
    "san-mu-kd17:1220": "aho vratam idaṁ siddham aho dharmas svanuṣṭhitaḥ |",
    "san-mu-kd17:1221": "chidyamāneṣu gātreṣu yasya te nāsti vikriyā ||",
    "san-mu-kd17:1222": "rājā kalabhūḥ sāntaḥpurāmātyapauranajānapadaḥ tasya ṛṣeḥ pādau śirasā vanditvā prakrāntaḥ.",
    "san-mu-kd17:1223": "kiṁ manyadhve bhikṣavo yo ’sau tena kālena samayena kṣāntivādī ṛṣir aham eva sa; yo ’sau kalibhū rājā eṣa evāsau kauṇḍinyabhikṣuḥ; yan mayā tasyāntike maitracittam utpādya praṇidhānaṁ kṛtam, anenāhaṁ kuśalamūlenāsya ākāryākārya kleśān chedayeyam iti; tatpraṇidhānavaśād etarhi tathāgatena asya ākāryākārya dharmo deśitaḥ; ekāntakṛṣṇānāṁ ekāntakṛṣṇo vipākaḥ, pūrvavad yāvad evaṁ vo bhikṣavaḥ śikṣitavyam.",
    "san-mu-kd17:1224": "yadā bhagavatā aśītir devatāsahasrāṇi dharmarasena saṁgṛhya satyeṣu pratiṣṭhāpitāni tadā bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhagavatā aśītir devatāsahasrāṇi dharmarasena saṁgṛhya satyeṣu pratiṣṭhāpitāni; bhagavān āha: na bhikṣava etarhi yathātīte ’py adhvani mayaitāni aśītir vaṇiksahasrāṇi āmiṣeṇa saṁgṛhya paṁcasu vratapadeṣu pratiṣṭhāpitāni; tac chrūyatām.",
    "san-mu-kd17:1225": "The story of the two merchants",
    "san-mu-kd17:1226": "bhūtapūrvaṁ bhikṣavo dvau sārthavāhau abhūvatāṁ viśvabhuk suyātraś ca; ekaikaś ca catvāriṁśadvaṇiksahasraparivāraḥ; tatra suyātro naiṣkramyābhinandī; sa riṣīnāṁ madhye pravrajitaḥ; tenaikākinā vīryam āsthāya anācāryeṇānupādhyāyakena saptatriṁśadbodhipakṣyān dharmān saṁmukhīkṛtya pratyekabodhiḥ sākṣākṛtā; tasya te sārthikā sārthavāham apaśyantaḥ itaś cāmutaḥ ca samanveṣitum ārabdhāḥ; yadā sarvathā nārāgayantas tadānīṁ viśvabhujaḥ sārthavāho ’navalokya prakrāntaḥ; samanviṣṭo ’smābhir nārāgitaḥ; katham atra pratipattavyam? iti; sa kathayati: tiṣṭhata, mā kāhalībhavata; samanveṣāmaḥ sārthavāham iti; tato viśvabhuk sārthavāha aśītyā vaṇiksahasraiḥ parivṛtaḥ suyātraṁ sārthavāhaṁ samanveṣitum ārabdhaḥ udyānāvasathatapovaneṣu; sa tena dṛṣṭaḥ pṛṣṭaś ca: kasmāt tvaṁ sārtham apahāya pravrajita iti; kāyikī teṣāṁ mahātmanāṁ dharmadeśanā na vācikī; tenāsau sārthavāhaḥ saparivāro jvalanatapanavarṣanavidyotanaprātihāryair āvarjitaḥ; tena tāny aśītir vaṇiksahasrāṇi āmiṣopasaṁhāropasaṁhṛtāny uktāni: asmai kārān kuruta; asmai kārāḥ kṛtā niyataṁ phaladāyakā bhavanti; taiḥ tasminn anekāḥ kārāḥ kṛtāḥ.",
    "san-mu-kd17:1227": "kiṁ manyadhve bhikṣavo yo’ sāv viśvabhuk sārthavāha aham eva sa tena kālena tena samayena; yāni vaṇiksahasrāṇy etāny eva tāny aśītir devatāsahasrāṇi; tadāpy etāni mayāmiṣeṇopasaṁhṛtya paṁcasu vratapadeṣu pratiṣṭhāpitāni; etarhy apy etāni mayā saddharmarasenopasaṁhṛtya satyeṣu pratiṣṭhāpitāni; iti hi bhikṣavaḥ ekāntakṛṣṇānāṁ karmāṇāṁ vyatimiśraḥ yāvad evaṁ vo bhikṣavaḥ śikṣitavyam.",
    "san-mu-kd17:1228": "yadā bhagavatā paṁcakā bhikṣavaḥ saṁsārakāntārād uttārya indriyabalabodhyaṅgaratnaiḥ saṁvibhaktāḥ saddharmarasena saṁtarpitāḥ, tadā bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhagavatā paṁcakā bhikṣavaḥ saṁsārakāntārād uttārya saddharmarasena saṁtarpitā iti; bhagavān āha: kim atra, bhikṣava, āścaryaṁ yad idānīṁ mayā vigatarāgeṇa vigatadveṣeṇa vigatamohena parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena sarvākārajñena sarvajñānajñeyavaśiprāptena paṁcakā bhikṣavaḥ saṁsārakāntārād uttarya saddharmarasena saṁtarpitāḥ; yat tu mayāpi atīte ’dhvani sarāgeṇa sadveṣeṇa samohenāparimuktena jātijārāvyadhimaraṇaśokaparidevaduḥkhadaurmanasyopāyāsaiḥ sārthavāhabhūtena paṁcakaiḥ kāntāramārge kṛcchrasaṁkaṭasaṁbādhaprāptāḥ salilaṁ vinā prāṇair viyujyamānā devatāyācanaṁ kṛtvā māhendrā salilavarṣeṇa saṁtarpitāḥ; tac chrūyatām.",
    "san-mu-kd17:1229": "The story of the thirsty caravan",
    "san-mu-kd17:1230": "bhūtapūrvaṁ bhikṣavaḥ viśvabhuṅ nāma sārthavāhaḥ paṁcavaṇikśataiḥ sārdhaṁ saṁvyavaharann alpasalilakāntāramārgaṁ pratipannaḥ anupūrveṇa vindhyāṭavīṁ saṁprāptaḥ; teṣāṁ tatra sarvaṁ salilaṁ parikṣīṇam; vaṇiksārthaḥ salilavirahāt pratisaṁkhyāne saṁprasthitaḥ; paṁca tu vaṇijaḥ salilam alabhamānā atyarthaṁ kāhalībhūtāḥ; viśvabhuk sārthavāhas tān tathāvidhān dṛṣṭvā kāruṇyād ākaṁpitahṛdayo ūrdhvamukho devatāyācanaṁ kartum ārabdhaḥ: śṛṇvantu bhavantaḥ śivavaruṇakuberavāsavādyā devā yena satyena satyavacanena mama sarveṣu samapravṛttā dayā anena satyena satyavacanena māhendro devo varṣatu; bodhisatvānubhāvena māhendraṁ bhavanam ākampitam; śakrasya devendrasyādhastāj jñānadarśanaṁ pravartate; sa saṁlakṣayati: kena māhendraṁ bhavanam ākampitam? paśyati bodhisatvenānubhāvāt; tena tathāvidhaṁ māhendraṁ varṣam utsṛṣṭaṁ enāsau vaṇiksārthaḥ saṁtarpitaḥ kāntāramārgaṁ samatikrāntaḥ.",
    "san-mu-kd17:1231": "kiṁ manyadhve bhikṣavaḥ, yo ’sau viśvabhuk sārthavāhaḥ aham eva sa tena kālena tena samayena; ye te paṁca vaṇijaḥ salilavirahād atyarthaṁ kāhalībhūtā eta eva te paṁcakā bhikṣavaḥ; tadāpy ete mayā salilena saṁtarpya kāntāramārgād uttāritāḥ; etarhy api mayā ete saddharmarasena saṁtarpya saṁsārakāntārād uttāritāḥ.",
    "san-mu-kd17:1232": "yadā bhagavatā paṁcakā bhikṣavaḥ saṁsārakāntārād uttārya indriyabalabodhyaṅgaiḥ saṁvibhaktāḥ, tadā bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhagavatā paṁcakā bhikṣavaḥ saṁsārakāntārād uttārya indriyabalabodhyaṅgaratnaiḥ saṁvibhaktāḥ; bhagavān āha: kim atra, bhikṣava, āścaryaṁ yad idānīṁ mayā vigatarāgeṇa vigatadveṣeṇa vigatamohena parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena sarvākārajñena sarvajñānajñeyavaśiprāptena paṁcakā bhikṣavaḥ saṁsārakāntārād uttarya indriyabalabodhyaṅgaratnaiḥ saṁvibhaktāḥ; yat tu mayāpi atīte ’dhvani sarāgeṇa sadveṣeṇa samohenāparimuktena jātijārāvyadhimaraṇaśokaparidevaduḥkhadaurmanasyopāyāsaiḥ sārthavāhabhūtena ete svajīvitaparityāgena mahāsamudrād uttārya ratnaiḥ saṁvibhaktāḥ; tac chrūyatām.",
    "san-mu-kd17:1233": "The story of the merchant Dhanaratha",
    "san-mu-kd17:1234": "bhūtapūrvaṁ, bhikṣavo, dhanaratho nāma mahāsārthavāho babhūva; paṁcabhiḥ sārthavāhaiḥ sārdhaṁ mahāsamudraṁ saṁprasthitaḥ; te tasya sārthavāhasya anyonyakathālāpasaumukhyā anyonyakṛtapraṇayā saṁvṛttāḥ; yāvad anupūrveṇa samudratīram anuprāptaiḥ pratyekaṁ vahanāni sajjīkṛtāni; avataraṇakāle tair dhanarathaḥ sārthavāho ’bhihitaḥ; sārthavāha vayaṁ tvayā vinā dhṛtiṁ na labhāmahe; sa kathayati: yady evam ihaivābhiruhataḥ vahanāni mucyantām iti; te tatrābhirūḍhāḥ, vātaś cotthitḥ; saṁtrastānāṁ dhanarathaḥ kathayati: bhavanto mā bibhīta; yadā vahanaṁ vināśam upaiti tadā mama kaṇṭhe lageta, ahaṁ vo uttārayiṣyāmi iti; kuśalā bhavanti bodhisatvās teṣu teṣu śilpasthānakarmasthāneṣu; tena mahārhāni ratnāni kakṣāyām upanibaddhāni; yānapātraṁ vipannam; te sārthavāhasy lagnāḥ; te tena śrāntakāyena īṣajjīvitāvaśeṣeṇa samudratīrasaṁprāptitāḥ; taiś cāsau sthalaprāptaiḥ pratimuktaḥ; so ’tyantanirutsāhaḥ kālagataḥ; tair asau jalāt sthalam uttāritaḥ; yāvat paśyanti kakṣopanibaddhāni mahārhāni ratnāni; te tāny ādāya prakrāntāḥ.",
    "san-mu-kd17:1235": "kiṁ manyadhve bhikṣavaḥ? yo ’sau dhanaratho nāma sārthavāha aham eva sa tena kālena tena samayena; ye te paṁcakā bhikṣavaḥ tadāpy ete mayā mahāsamudrād uttārya ratnaiḥ saṁvibhaktāḥ; etarhy apy mayā saṁsārakāntārād uttārya indriyabalabodhyaṅgaratnaiḥ saṁvibhaktāḥ.",
    "san-mu-kd17:1236": "yadāyuṣmān ājñātakauṇḍinyo vṛddhānte niṣīdati, tadā parṣadaṁ chatrīkṛtya niṣīdati; bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta āyuṣmatā ājñātakauṇḍinyena karma kṛtaṁ yasya karmaṇo vipākena chatrīkṛtya parṣadaṁ niṣīdati? bhagavān āha: kauṇḍinyena bhikṣavo bhikṣuṇā karmāṇi kṛtāny upacitāni labdhasaṁbhārāni pūrvavad yāvat phalanti khalu dehinām.",
    "san-mu-kd17:1237": "The story of Saṁdhāna, the householder",
    "san-mu-kd17:1238": "(concerning a previous birth of Kauṇḍinya)",
    "san-mu-kd17:1239": "bhūtapūrvaṁ bhikṣavo vārāṇasyāṁ nagaryāṁ saṁdhano nāma gṛhapatiḥ prativasaty āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī; tena khalu samayena vārāṇasyāṁ brahmadatto nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca; yāvan naimittikair dvādaśavārṣikā anāvṛṣṭir adiṣṭā; brahmadattena rājñā svaviṣaye ghaṇṭāvaghoṣaṇaṁ kāritam: śṛṇvantu bhavanto madviṣayanivāsinaḥ paurāḥ; naimittikair dvādaśavārṣikā anāvṛṣṭir ādiṣṭā; tad yeṣāṁ yuṣmākaṁ dvādaśavarṣikam annapānam asti tair madviṣaye vastavyam; anyair nānādikṣu viprakramitavyam; dvādaśavarṣasamatikrame punar āgantavyam iti; tataḥ saṁdhāno gṛhapatiḥ koṣṭhāgārikapuruṣam āmantrayate: bhoḥ puruṣa asti koṣṭhāgāre dvādaśavārṣikam annapānam iti; sa kathayati: ārya bhaviṣyati iti; tataḥ saṁdhāno gṛhapatiḥ saparivāro niṣaṇṇaḥ janakāyaḥ samantād vidrutaḥ; mahad durbhikṣaṁ prādurbhūtaṁ kṛcchraḥ kāntāraḥ durlabhaḥ piṇḍako yācanakena; asati buddhānām utpāde pratyekabuddhā loke utpadyante hīnadīnānukampakā prāntāśayanāsanabhaktā ekadakṣiṇīyā lokasya; tena khalu samayena vārāṇasyāṁ nātidūre anyatamasminn āśramapade paṁca pratyekabuddhaśatāni prativasanti; yadā durbhikṣakālamṛtyubhayabhīto janakāyaḥ samantād vidrutaḥ tadā teṣāṁ piṇḍakā samucchinnāḥ; te sarva eva saṁbhūya saṁdhanasya gṛhapates sakāśam upasaṁkrāntāḥ kathayanti: gṛhapate, asmākaṁ paṁcānāṁ pravrajitaśatānām piṇḍakena yogodvahanaṁ kuruṣva iti; sa kathayati: koṣṭhāgārkaṁ tāvad avalokayāmi iti; sa koṣṭhāgārikam āmantrayate: asti bhoḥ puruṣa asmākaṁ koṣṭhāgāre annapānam yad asmākaṁ syād eṣāṁ ca paṁcānāṁ pravrajitaśatānāṁ dvādaśavarṣāṇi iti; sa kathayati ārya bhaviṣyati iti; saṁdhānena gṛhapatinā paṁcānāṁ pravrajitaśatānāṁ piṇḍaka upanibaddha iti; śrutvā aparāṇi paṁca pratyekabuddhaśatāni saṁdhānasya gṛhapateḥ sakāśam upasaṁkrāntāni; upasaṁkramya saṁdhānaṁ gṛhapatim idam avocan: gṛhapate asmākaṁ paṁcānāṁ pravrajitaśatānāṁ piṇḍakena yogodvahanaṁ kuruṣva iti; sa kathayati: āryakā dattam eva yuṣmākaṁ kiṁ bhūyaḥ prārthayata iti; te kathayanti gṛhapate anye te vayam anye iti; sa kathayati: āryakā, yady evaṁ koṣṭhāgārikaṁ tāvad avalokayāmi iti; sa koṣṭhāgārikaṁ puruṣam āmantrayate: bhoḥ puruṣa asti asmākaṁ koṣṭhāgāre annapānaṁ yad asmākaṁ syād asya ca pravrajitasahasrasya dvādaśavarṣāṇi iti; sa kathayati: bhaviṣyati iti; tena te pratyekabuddhā uktā: āryakā tiṣṭhata; ko yuṣmākaṁ bhaktakāla iti; te kathayanti: gṛhapate apariṇato madhyāhnaḥ; tataḥ saṁdhānena gṛhapatinā dānaśālā māpitā dānādhisthāyikaḥ puruṣaḥ sthāpitaḥ kālārocakaś ca; te pratidinam āgamya bhaktakṛtyaṁ kurvanti; tasya pratyekabuddhasahasrasya yaḥ saṁghasthaviraḥ so ’tīva prāsādikaḥ chatrākāraśirās tāṁ parṣadaṁ chatrīkṛtyāvatiṣṭhate; saṁdhānasya gṛhapater duhitā tasya saṁghasthavirasya chatrākāraśiraskatāṁ varṇapuṣkalatāṁ dṛṣṭvātīvābhiprasannā; yāvad apareṇa samayena bhaktakāle devo varṣitum ārabdhaḥ; tataḥ tayā dārikayā saṁghasthavirasya mūrdhni chatraṁ dhāritam; bhuktasya ca pādayor nipatya praṇidhānaṁ kṛtam: anenāhaṁ kuśalamūlena evaṁvidhānāṁ guṇānāṁ lābhī syāṁ yādṛśo ’yam āryaḥ yathā cāyaṁ chatrīkṛtya parṣadi niṣaṇṇaḥ evam aham api chatrīkṛtya parṣadaṁ niṣīdeyam iti.",
    "san-mu-kd17:1240": "kiṁ manyadhve bhikṣavaḥ? yāsau saṁdhānasdya gṛhapater duhitā eṣa evāsau kauṇḍinyo bhikṣuḥ; yad anena kumārikābhūtena pratyekabuddhasaṁghasthavirasya chatraṁ vidhārya praṇidhānaṁ kṛtaṁ evaṁvidhānāṁ guṇānāṁ lābhī syāṁ chatrīkṛtya ca parṣadaṁ niṣīdeyam iti, tad etarhi sarvakleśaprahāṇād arhatvaṁ sākṣātkṛtaṁ chatrīkṛtya ca parṣadam avasthitaḥ; iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad evaṁ vo bhikṣavaḥ śikṣitavyam.",
    "san-mu-kd17:1241": "yadā bhagavatā ājñātakauṇḍinyam āgamya aśītir devatāsahasrāṇi saddharmarasena saṁtarpitāni tadā bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhagavatā āyuṣmantam ājñātakauṇḍinyam āgamya aśītir devatāsahasrāṇi saddharmarasena saṁtarpitāni; bhagavān āha: kim atra bhikṣava āścaryaṁ yad idānīṁ mayā vigatarāgeṇa vigatadveṣeṇa vigatamohena parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena sarvākārajñena sarvajñānajñeyavaśiprāptena ājñātakauṇḍinyam āgamya aśītir devatāsahasrāṇi dharmarasena saṁtarpitāni? yat tu mayātīte ’dhvani sarāgeṇa sadveṣeṇa samohenāparimuktena jātijārāvyadhimaraṇaśokaparidevaduḥkhadaurmanasyopāyāsaiḥ vinipatitaśarīreṇa tiryagyonāv upapannena aśitikīṭasahasrāṇi kauṇḍinyaṁ kīṭikībhūtam āgamya svarudhireṇa saṁtarpitāni; tac chrūyatām.",
    "san-mu-kd17:1242": "The story of the tortoise",
    "san-mu-kd17:1243": "(concerning a previous birth of Kauṇḍinya)",
    "san-mu-kd17:1244": "bhūtapūrvaṁ, bhikṣava, aniyatarāśyavasthito bodhisatvo mahāsamudre kacchapeṣūpapannas teṣām adhipatir babhūva; yāvat paṁcavaṇikśatāni mahāsamudrayānapātraṁ pratipadya mahāsamudram avatīrṇāni; tato nānāratnasaṁgrahaṁ kṛtvā pratinirvṛttāni; yāvad vahanaṁ makareṇa matsyajātenānayena vyasanam āpāditam; tatra mahān kolāhalo jātaḥ; tacchabdaśravaṇāt kacchapo mahāsamudrād utthitaḥ; sa teṣāṁ sakāśam upasaṁkramya kathayati: alaṁ bhavatāṁ viṣādena mama pṛṣṭham abhiruheta ahaṁ vas tārayiṣyāmi iti; te naṣṭopalabdhaprāṇāḥ sarve kūrmapṛṣṭham abhirūḍhāḥ; sa tān ādāya samudratīrābhimukhaḥ saṁprasthitaḥ; atyantabhārāvaṣṭabdho ’pi vīryam āsthāya viṣādaṁ nāpadyate; sa śrāntakāyaḥ teṣu saṁkīrṇeṣu grīvām abhiprasārya suptaḥ; tasya nātidūre kīṭikānāṁ nagaram; tasmād ekā kīṭikā paribhramantī gandhaṁ ghrātvā tasya sakāśam upasaṁkrāntā; tatas taṁ mahatpramāṇākāravikāraṁ dṛṣṭvā tvaritagatipracārikī kīṭikānagaram abhigatā; svasvasaṁjñayā kīṭikāḥ prabodhya aśītiḥ kīṭikāsahasrāṇy ādāya kacchapasakāśaṁ gatā; tataḥ taṁ suotaṁ mṛtam iva niśceṣṭaprāṇaṁ bhakṣayitum ārabdhāḥ; yadāsya sthūlaṁ māṁsaṁ bhakṣayanti śramanaparikhinno gāḍhamiddhāvaṣṭabdho na cetayate; yadā tu marmasthāneṣu māṁsaṁ bhakṣayanti tadā prabuddhaḥ paśyati kīṭikābhiḥ sarvaṁ śarīram ākīrṇam; sa saṁlakṣayati: yadi kāyaṁ calayiṣye vā saṁparivartayiṣye vā niyatam etāḥ praghātayiṣyāmi; kāmaṁ prāṇaviyogo na tu prāṇoparodhaḥ; iti viditvā chidyamāneṣu marmasu mucyamāneṣu saṁdhiṣu praṇidhānaṁ kartum ārabdhaḥ: yathā mayā etāni aśītir kīṭikāsahasrāṇi māṁsarudhireṇa saṁtarpitāni, tāny evam aham anāgate ’dhvani anuttarāṁ samyaksaṁbodhim abhisaṁbuddhya saddharmarasena saṁtarpayeyam iti.",
    "san-mu-kd17:1245": "kiṁ manyadhve bhikṣavaḥ? yo ’sau kīṭikānāṁ mārgoddeśika eṣa evāsau kauṇḍinyo bhikṣuḥ; yāni tāni aśītir kīṭikāsahasrāṇi tam āgamya māṁsarudhireṇa saṁtarpitāni, tāny aśītir devatāsahasrāṇi; tadāpy etānimayā svarudhireṇa saṁtarpitāni; etarhy apy etāni mayā saddharmarasena saṁtarpitāni; iti hi bhikṣavaḥ ekāntakṛṣṇānām iti yāvad evaṁ vo bhikṣavaḥ śikṣitavyam.",
    "san-mu-kd17:1246": "yadā bhagavatā paṁcakā bhikṣavaḥ saddharmarasena saṁtarpya saṁsārakāntārād uttāryātyantaniṣṭhe yogakṣeme nirvāṇe pratiṣṭhāpitā tadā bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhagavatā bhikṣavaḥ saddharmarasena saṁtarpya saṁsārakāntārād uttāryātyantaniṣṭhe yogakṣeme nirvāṇe pratiṣṭhāpitāḥ iti; bhagavān āha: kim atra bhikṣava āścaryaṁ yad idānīṁ mayā vigatarāgeṇa vigatadveṣeṇa vigatamohena parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena sarvākārajñena sarvajñānajñeyavaśiprāptena paṁcakā bhikṣavaḥ saddharmarasena saṁtarpya saṁsārakāntārād uttāryātyantaniṣṭhe yogakṣeme nirvāṇe pratiṣṭhāpitāḥ? yat tu mayātīte ’dhvani sarāgeṇa sadveṣeṇa samohenāparimuktena jātijārāvyadhimaraṇaśokaparidevaduḥkhadaurmanasyopāyāsair ete svarudhireṇa saṁtarpya paṁcasu vratapadeṣu pratiṣṭhāpitāḥ; tac chrūyatām.",
    "san-mu-kd17:1247": "The story of the king Vajrabāhu",
    "san-mu-kd17:1248": "bhūtapūrvaṁ bhikṣavo vārāṇasyāṁ nagaryāṁ vajrabāhur nāma rājā rājyaṁ kārayati ṛddhaṁ ca yāvad ākīrṇabahujanamanuṣyaṁ ca; sa rājā śrāddho bhadraḥ kalyāṇāśayaḥ ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahati tyāge vartate; tenātyantaṁ maitrī svabhyastā; trir divasasya maitrīṁ samāpadyate; tasya maitrīṁ samāpadyamānasya yācanakajano vihanyate; tenāmātyānām ājñā dattā; bhavanto vārāṇasyāṁ caturṣu nagaradvāreṣu dānaśālā māpayitvā śramaṇabrāhmaṇakṛpaṇavaṇīpakādhvagayācanakebhyo yo yenārthī tasmai tad anuprayacchata iti; evaṁ deva ity amātyā rajño vajrabāhor pratiśutya vārāṇasyāṁ caturṣu nagaradvāreṣu dānaśālā māpayitvā annapānavastraśayanāsanahiraṇyasuvarṇamuktāvaiḍūryaśaṁkhaśilāpravāḍajātarūparajatāśmagarbhamusāragalbalohitikādakṣiṇāvartādidravyasaṁbhārenāvasthitāḥ yācanakajanaṁ saṁtarpanāya; yāvad apareṇa samayena vaiśravaṇena rājñā aḍakavattāyāṁ rājadhānyāṁ paṁca yakṣā ojohārā nirvāsitāḥ; itaś cāmutaś ca paribhramanto vārāṇasīm anuprāptāḥ; te gopālakān paśupālakān tṛṇahārakān kāṣṭhahārakān pathājīvān utpathājīvāṁś ca manuṣyān dṛṣṭvā kathayanti: bhavanto na yūyam asmān bibhīta? iti; bhavantaḥ kimarthaṁ bibhīmaḥ yeṣām asmākaṁ rājā maitryātmakaḥ kāruṇikaḥ sarvasatvahitādhyāśayena trir divasasya maitrīṁ samāpadyate? iti; tataḥ te brāhmaṇaveṣam ātmānam abhinirmāya vārāṇasyām caturṣu dvāreṣu dānaśālāṁ pratyavekṣya vajrabāhuṁ rājānaṁ maitryā vyutthitaṁ jñātvā vinītaveṣadhāriṇo rajñaḥ sakāśam upasaṁkrāntāḥ; upasaṁkramya jayenāyuṣā ca rājānaṁ vardhayitvā ūcuḥ: deva bubhukṣitāḥ smāhāreṇa anugrahaṁ kuruṣva iti; rājñā amātyān āhūyoktāḥ: bhavanta etān brāhmaṇān praṇītenāhāreṇa saṁtarpayata iti; te kathayanti: māṁsarudhirabhakṣā vayamiti; rājñā amātyā abhihitā: bhavanto yadi māṁsasya na saṁbhavo ’sti rudhirasya vā vīthyā dharmanyāyalabdhaṁ rudhiraṁ prayacchata iti; te kathayanti: sadyohatarudhiramāṁsabhakṣakā vayam; sadyohatena māṁsarudhireṇānugrahaṁ kuruṣva iti; rājā saṁlakṣayati: kutaḥ sadyohatasya māṁsarudhirasya saṁbhavaḥ parasya pīḍām akṛtvā? yanv aham ebhyaḥ svarudhiram anuprayaccheyam iti; tato vaidyān āhūya kathayati: bhavanto mama sarvāṅgikaṁ śirāvedhaṁ kuruta; yācanakajanaṁ saṁtarpayiṣyāmi iti; vaidyāḥ kathayanti: na vayaṁ prākṛtapuruṣāṇām arthāya devasya śarīre śastraṁ nipātayāmaḥ; kuśalāḥ bhavanti bodhisatvās teṣu teṣu śilpasthānakarmasthāneṣu; tena svayam eva paṁcasu gātreṣu śastranipātaḥ kṛtaḥ; tataḥ svarudhireṇa saṁtarpya teṣāṁ tādṛśī dharmadeśanā kṛtvā yāṁ śrutvā te yakṣāḥ paṁcasu vratapadeṣu pratiṣṭhāpitāḥ.",
    "san-mu-kd17:1249": "kiṁ manyadhve bhikṣavaḥ? yo ’sau vajrabāhur nāma rājā aham eva sa tena kālena tena samayena; ye amī paṁca yakṣā ojohārās te evāmī paṁca bhikṣavaḥ; tadāpy ete svarudhireṇa saṁtarpya paṁcasu vratapadeṣu pratiṣṭhāpitāḥ; etarhy apy ete mayā saddharmarasena saṁtarpya saṁsārakāntārād uttāryātyantaniṣṭhe yogakṣeme nirvāṇe pratiṣṭhāpitā.",
    "san-mu-kd17:1250": "yadā bhagavatā paṁcakā bhikṣavaḥ saddharmarasena saṁtarpya saṁsārakāntārād uttāryātyantaniṣṭhe yogakṣeme nirvāṇe pratiṣṭhāpitās tadā bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhagavatā paṁcakā bhikṣavaḥ saddharmarasena saṁtarpya saṁsārakāntārād uttāryātyantaniṣṭhe yogakṣeme nirvāṇe pratiṣṭhāpitāḥ iti; bhagavān āha: kim atra bhikṣava āścaryaṁ yad idānīṁ mayā vigatarāgeṇa yāvat sarvajñānajñeyavaśiprāptena paṁcakā bhikṣavaḥ saddharmarasena saṁtarpya saṁsārakāntārād uttāryātyantaniṣṭhe yogakṣeme nirvāṇe pratiṣṭhāpitāḥ; yat tu mayātīte ’dhvani sarāgeṇa pūrvavat duḥkhadaurmanasyopāyāsaiḥ ete svarudhireṇa saṁtarpya paṁcasu vratapadeṣu pratiṣṭhāpitāḥ; tac chrūyatām.",
    "san-mu-kd17:1251": "The story of Maitrabala",
    "san-mu-kd17:1252": "bhūtapūrvaṁ bhikṣavo vārāṇasyāṁ nagaryāṁ maitrabalo nāma rājā rājyaṁ kārayati ṛddhaṁ ca yāvad bahujanamanuṣyaṁ ca; maitryātmakaḥ kāruṇiko mahātmā sarvasatveṣu dayāvān; yāvad apareṇa samayena vaiśravaṇena rājñā aḍakavattāyāṁ rājadhānyāṁ paṁca ojohārā yakṣāḥ kasmiṇcid eva aparādhe pravāsitāḥ; te taṁ janapadam anvāhiṇḍya vārāṇasīm anuprāptāḥ; teṣāṁ na kaścid balimālyopahāraṁ kurute; taiḥ prakopam āpannair ītir utsṛṣṭā; vārāṇasyāṁ janakāyo mriyate; amātyai rājñe maitrabalāya niveditam: deva vārāṇasyām atīva janakāyo mṛta iti; rājñā teṣām ājñā dattā: gacchata vārāṇasyām evaṁ ghaṇṭāvaghoṣaṇaṁ kārayata: bhadanto rājā maitrabalaḥ samājñāpayati, ahaṁ sarvasatvahitādhyāśayatatpareṇa manasā rātrindivam atinamayāmi; tad yuṣmābhir api sarvasatvānugatā maitrī manasi kartavyā; evaṁ vaḥ śāntir bhaviṣyatīti; te sarvasatvānugatāṁ maitrīṁ manasi kartum ārabdhā; ojohārā yakṣā vārāṇasīsāmantakena paribhramitum ārabdhāḥ; praveśaṁ na labhante; te praveśam alabhamānā gopālakāṁ paśupālakān tṛṇahārakāṁ kāṣṭhahārakāṁ pathājīvān utpathājīvāṁś ca manuṣyān dṛṣṭvā kathayanti: bhavanto na yūyam asmad bibhīta? iti; te kathayanti: na bibhīmaḥ; kiṁ kāraṇaṁ? vayaṁ hi yad rājā maitrabalaś cintayati tac cintayāmaḥ; kiṁ maitrabalo rājā cintayati? sarvasatvānugatāṁ maitrīṁ; te saṁlakṣayanti: idam atra kāraṇaṁ yena vayam idānīm avatāraṁ na labhāmaha iti; te vārāṇasyāṁ dvāreṇa dvāraṁ paribhramanti: kadācid rājānaṁ maitrabalaṁ drakṣyāmaḥ iti; yāvad apareṇa samayena maitrabalo rājā bahir udyānāya saṁprasthitaḥ; tatas te brāhmaṇaveṣam ātmānam abhinirmāya śānteryāpathena rājānam upasaṁkramya jayenāyuṣā ca vardhayitvocuḥ: deva bubhukṣitā sma; āhāreṇānugrahaṁ kuruṣva iti; rājñā amātyā āhūyoktāḥ: bhavanta etān brāhmaṇān praṇītenāhāreṇa saṁtarpayata; te kathayanti: deva māṁsarudhirabhakṣā vayam iti; rājñā amātyā abhihitāḥ: bhavanta yadi māṁsasya na saṁbhavo ’sti rudhirasya vā vithyā dharmanyāyalabdhaṁ māṁsaṁ rudhiraṁ ca prayacchata iti; deva sadyohatarudhiramāṁsabhakṣā vayaṁ sadyohatena māṁsenānugrahaṁ kuruṣva iti; rājā saṁlakṣayati: kutas sadyohatasya māṁsarudhirasya saṁbhavaḥ parasyapīḍām akṛtvā; yanv aham ebhyaḥ svarudhiram anuprayaccheyam iti; tato vaidyān āhūya kathayati: bhavanto mama sarvāṅgikaṁ śirāvedhaṁ kuruta iti yācanakajanaṁ saṁtarpayiṣyāmi iti; vaidyāḥ kathayanti: deva na vayaṁ prākṛtapuruṣāṇām arthāya devasya śarīre śastraṁ nipātayāmaḥ; kuśalā bhavanti bodhisatvās teṣu teṣu śilpasthānakarmasthāneṣu; tena svayam eva paṁcasu gātreṣu śāstranipātaḥ kṛtaḥ; tataḥ svarudhireṇa saṁtarpya teṣāṁ tādṛśī dharmadeśanā kṛtā yāṁ śrutvā te yakṣā paṁcasu vratapadeṣu pratiṣṭhāpitāḥ.",
    "san-mu-kd17:1253": "kiṁ manyadhve bhikṣavaḥ? yo ’sau maitrabalo nāma rājā ’bhūd aham eva sa tena kālena tena samayena; ye te paṁca ojohārās yakṣā ete eva te paṁcakā bhikṣavaḥ; tadāpy ete mayā svarudhireṇa saṁtarpya paṁcasu vratapadeṣu pratiṣṭhāpitāḥ; etarhy apy ete mayā saddharmarasena saṁtarpitāḥ saṁsārakāntārād uttāryātyantaniṣṭhe yogakṣeme nirvāṇe pratiṣṭhāpitā.",
    "san-mu-kd17:1254": "yadā bhagavatā ṣaḍvarṣāṇi duṣkaraṁ caritam; anuttarā samyaksaṁbodhir abhisaṁbuddhā, vārāṇasyāṁ gatvā dharmacakraṁ pravartitaṁ, paṁcakā vinīta upapaṁcakāḥ ṣaṣṭibhadravargīyāḥ pūgāḥ, bhikṣubahutvaṁ jātam, tadā bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhagavatā karma kṛtaṁ yasya karmaṇo vipākena ṣaḍvarṣāṇi duṣkaraṁ caritam; bhagavān āha: tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṁbhārāni pūrvavad yāvat phalanti khalu dehinām.",
    "san-mu-kd17:1255": "The story of Nandapāla the Potter",
    "san-mu-kd17:1256": "bhūtapūrvaṁ bhikṣavo vaibhiḍiṅgī nāma grāmanigamo ’bhūd ṛddhaś ca sphītaś ca bahujanamanuṣyaś ca; vaibhiḍiṅgyāṁ bhikṣavo grāmanigame nyagrodho nāma brāhmaṇamahāśālaḥ prativasati, āḍhyo mahādhano mahābhogaḥ sphītaḥ, vaibhiḍiṅgīṁ paribhuṁkte sotsadāṁ satṛṇakāṣṭhodakāṁ kṛkinā rājñā brahmadeyāṁ dattām; nyagrodhasya khalu bhikṣavo brāhmaṇamahaśālasya uttaro nāmo māṇavo ’ntevāsī upeto mātṛtaḥ pitṛtaḥ saṁśuddho gṛhiṇyām anākṣipto jātivādena gotravādena ca yāvad āsaptamaṁ mātāmahapaitāmahaṁ yugam upādāya; adhyāpako mantradharo trayāṇāṁ vedānāṁ pāraṁgataḥ sanighaṇṭukaiṭabhānāṁ sākṣaraprabhedānām itihāsapaṁcamānāṁ sādṛśo vyākarakaḥ, abhirūpo darśanīyaḥ prāsādikaḥ; nyagrodhasya brāhmaṇamahaśālasya paṁcamātrāṇi māṇavakaśatāni brāhmaṇakān mantrān vācayanti; vaibhiḍiṅgyāṁ bhikṣavo grāmanigame nandīpālo ghaṭīkaraḥ prativasati; buddhe ’bhiprasanno dharme saṁghe ’bhiprasannaḥ; buddhaṁ śaraṇaṁ gato dhammaṁ saṁghaṁ śaraṇaṁ gataḥ; buddhe ekāntiko dharme saṁghe ekāntikaḥ; buddhe niṣkāṁkṣo nirvicikitso dharme saṁghe niṣkāṁkṣo nirvicitaḥ; duḥkhe samudaye nirodhe mārge niṣkāṁkṣo nirvicikitso dṛṣṭasatya āgataphalābhisamitavāṁ nikṣiptaparṇamusalo na svahastaṁ pṛthivīṁ khanati na khānayati; nānyatra, yat tad bhavati dakaprarugnaṁ vā mūṣikotkirā vā tataḥ kāyena mṛttikāṁ saṁhṛtya niṣprāṇakenodakena tīmayitvā bhājanāni kṛtvā ekāntam upanikṣipya evam āha: eta āryā eta bhadramukhā tilān vā taṇḍulān vā mudgaprabhṛtīn vā māṣaprabhṛtīn vā ekānta upanikṣipya yo vā yena bhājanenārthī sa tad ādāya prakrāmatu iti; sa tasmād andhau mātāpitarau bibharti; kāśyapaṁ samyaksaṁbuddhaṁ kālena kālaṁ piṇḍakena pratipādayati; uttarasya māṇavasya mitraṁ suhṛd vayasyako ca nandīpālo ghaṭīkaro yena kāśyapaḥ samyaksaṁbuddhaḥ tenopasaṁkrāntaḥ; upasaṁkramya kāśyapasya samyaksaṁbuddhasya pādau śirasā vanditvā ekāntaniṣaṇṇaḥ; ekāntaniṣaṇṇaṁ nandīpālaṁ ghaṭīkaraṁ kāśyapaḥ samyaksaṁbuddhaḥ dharmyayā kathayā saṁdarśayati samādāpayati samuttejayati saṁpraharṣayati; anekaparyāyeṇa dharmyayā kathayā saṁdarśya samādāpya samuttejya saṁpraharṣya tūṣṇīm; atha nandīpālo ghaṭīkaraḥ kāśyapasya samyaksaṁbuddhasya pādau śirasā vanditvā utthāyāsanāt prakrāntaḥ; tena khalu samayena uttaro māṇavaḥ sarvaśvetaṁ vaḍavāratham abhiruhya sauvarṇena daṇḍakamaṇḍalunā dhāryamānena māṇavakagaṇaparivṛto māṇavakagaṇapuraskṛto vaibhiḍiṅgyān niryāti; bahir vaibhiḍiṅgyāḥ brāhmaṇakān mantrān vācayitukāmaḥ adrākṣīd uttaro māṇavo nandīpālaṁ ghaṭīkaraṁ dūrād eva; dṛṣṭvā ca punar evam āha: kutas tvaṁ somya nandīpāla etarhy āgacchasi? ito ’haṁ somya uttara etarhy āgacchāmi kāśyapaṁ samyaksaṁbuddhaṁ paryupāsya; ehy āvāṁ somya uttara gamiṣyāvāḥ; kāśyapaṁ samyaksaṁbuddhaṁ paryupāsiṣyāvahe; alaṁ somya nandīpāla kāśyapena samyaksaṁbuddhena dṛṣṭenālaṁ paryupāsitena; tat kasya hetoḥ; kutas tasmin muṇḍake śramaṇake bodhiḥ; bodhir hi paramaduṣkarā; mā tvaṁ somya uttara evaṁ vada: kutas tasmin śramaṇake bodhiḥ; bodhir hi paramaduṣkarā; api tu buddhaḥ sa bhagavān, buddhāś cānena sarvadharmā iti; dvir api trir api nandīpālo ghaṭīkaraḥ uttaraṁ māṇavakam idam avocat: ehy āvāṁ somya uttara gamiṣyāvaḥ; kāśyapaṁ samyaksaṁbuddhaṁ paryupāsiṣyāvahe iti; dvir api trir api uttaro māṇavo nandīpālaṁ ghaṭīkaram idam avoat: alaṁ somya nandīpāla kāśyapena samyaksaṁbuddhena dṛṣṭena alaṁ paryupāsitena; tat kasya hetoḥ? kutas tasmin muṇḍale śramaṇake bodhiḥ; bodhir hi paramaduṣkarā; mā tvaṁ somyottara evaṁ vada kutas tasmin muṇḍake śramaṇake bodhiḥ; bodhir hi paramaduṣkarā; api tu buddhaḥ sa bhagavān, buddhāś cānena sarvadharmā iti; atha nandīpālo ghaṭīkara uttarasya māṇavasya ratham abhiruhya uttaraṁ māṇavam idam avocat: ehy āvāṁ somya uttara gamiṣyāvaḥ; kāśyapaṁ samyaksaṁbuddhaṁ paryupāsiṣyāvahe iti; athottarasya māṇavasyaitad abhavat: na batāvaro buddho bhaviṣyati; nāvaraṁ dharmākhyānaṁ; yatredaṇīṁ nandīpālo ghaṭīkaro dīrgharātram acaṇḍo ’rabhaso ’karkaśa ’sāhasikaḥ keśagrahaṇam apy agamad iti viditvā nandīpālaṁ ghaṭīkaram idam avocat: somya nandīpāla ato ’pi yāvat; somya uttara, ato ’pi yāvat; ato ’pi yāvat somya nandīpāla; ato ’pi yāvat, somya uttara; tena hi somya nandīpāla muṁca, gamiṣyāvaḥ, kāśyapaṁ samyaksaṁbuddhaṁ paryupāsiṣyāvahe; athottaro māṇavo nandīpālaś ca ghaṭīkaraḥ ratham abhiruhya yena kāśyapaḥ samyaksaṁbuddhas tenopasaṁkrāntau; tayor yāvatī yānasya bhūmis tāvad yānena gatvā yānād avatīrya yena kāśyapaḥ samyaksaṁbuddhas tenopasaṁkrāntau; upasaṁkramya kāśyapasya samyaksaṁbuddhasya pādau śirasā vanditvā ekānte niṣaṇṇau; ekāntaniṣaṇṇo nandīpālo ghaṭīkaraḥ kāśyapaṁ samyaksaṁbuddham idam avocat: ayaṁ bhadanta uttaro māṇavo na buddhe ’bhiprasanno na dharme na saṁghe ’bhiprasannaḥ; sādhv asya bhagavān tathā dharmaṁ deśayed yathā uttaro māṇavo buddhe ’bhiprasīded dharme saṁghe ’bhiprasīded iti; adhivāsayati kāśyapaḥ samyaksaṁbuddha uttaraṁ māṇavaṁ dharmyayā kathayā saṁdarśayati samādāpayati samuttejayati saṁpraharṣayati; anekaparyāyeṇa dharmyayā kathayā saṁdarśya samādāpya samuttejya saṁpraharṣya tūṣṇīm; athottaro māṇavo nandīpālaṁ ghaṭīkaram idam avocat: kasmāt tvaṁ, somya nandīpāla, svākhyātaṁ dharmavinayaṁ śrutvā na pravrajasi samyag eva śraddhayā agārād anāgārikām? na tvaṁ, somya kumāra, jānīṣe yathāham andhaṁ mātāpitaraṁ bibharmi, kāśyapaṁ samyaksaṁbuddhaṁ kālena ca kālaṁ piṇḍakena pratipādayāmi; pravraja tvaṁ somya nandīpāla mā vā; ahaṁ tāvat pravrajiṣye iti; atha nandīpālo ghaṭīkaraḥ kāśyapaṁ samyaksaṁbuddham idam avocat: ayaṁ bhadanta uttaro māṇava ākāṁkṣati svākhyāte dharmavinaye pravrajyām upasaṁpadaṁ bhikṣubhāvam; taṁ bhagavān pravrājayatūpasaṁpādayatu anukaṁpām upādāya iti; adhivāsayati kāśyapaḥ samyaksaṁbuddho nandīpālasya ghaṭīkarasya tūṣṇīṁbhāvena; atha nandīpālo ghaṭīkaraḥ kāśyapasya samyaksaṁbuddhasya tūṣṇīṁbhāvenādhivāsanāṁ viditvā kāśyapasya samyaksaṁbuddhasya pādau śirasā vanditvotthāyāsanāt prakrāntaḥ; atha kāśyapaḥ samyaksaṁbuddhaś aciraprakrāntaṁ nandīpālaṁ ghaṭīkaraṁ viditvā uttaraṁ māṇavaṁ pravrājya upasaṁpādya yathābhiramyaṁ vaibhiḍiṁgyāṁ vihṛtya yena vārāṇasī kāśīnāṁ nigamas tena cārikāṁ prakrāntaḥ; anupūrveṇa cārikāṁ caran vārāṇasīm anuprāptaḥ; vārāṇasyāṁ viharati ṛṣivadane mṛgadāve.",
    "san-mu-kd17:1257": "aśrauṣīt kṛkī rājā kāśyapaḥ samyaksaṁbuddhaḥ kāśiṣu janapade cārikāṁ caran vārāṇasīm anuprāpto vārāṇasyāṁ viharati ṛṣivadane mṛgadāve iti; śrutvā ca punar vārāṇasyāḥ niṣkramya yena kāśyapaḥ samyaksaṁbuddhas tenopasaṁkrāntaḥ; upasaṁkramya upasaṁkramya kāśyapasya samyaksaṁbuddhasya pādau śirasā vanditvā ekānte niṣaṇṇau; ekāntaniṣaṇṇaṁ kṛkiṁ rājānaṁ kāśyapaḥ samyaksaṁbuddho dharmyayā kathayā saṁdarśayati samādāpayati samuttejayati saṁpraharṣayati; anekaparyāyeṇa dharmyayā kathayā saṁdarśya samādāpya samuttejya saṁpraharṣya tūṣṇīm; atha kṛkī rājā utthāyāsanād ekāṁsam uttarāsaṁgaṁ kṛtvā yena kāśyapaḥ samyaksaṁbuddhaḥ tenāñjaliṁ praṇamya kāśyapam idam avocat: adhivāsayatu me bhagavān śvo ’ntargṛhe bhaktena sārdhaṁ bhikṣusaṁghena iti; adhivāsayati kāśyapaḥ samyaksaṁbuddhaḥ kṛkino rājñas tūṣṇīṁbhāvena; atha kṛkī rājā kāśyapasya samyaksaṁbuddhasya tūṣṇīṁbhāvenādhivāsanāṁ viditvā kāsyapasya samyaksaṁbuddhasya pādau śirasā vanditvotthāyāsanāt prakrāntaḥ; atha kṛkī rājā tām eva rātriṁ śuci praṇītaṁ khādanīyabhojanīyaṁ samudānīya kālyam evotthāyāsanakāni prajñapya udakamaṇiṁ pratiṣṭhāpya kāśyapasya samyaksaṁbuddhasya dūtena kālam ārocayati: samayo bhadanta sajjaṁ bhaktaṁ yasyedānīṁ bhagavān kālaṁ manyate iti; atha kāsyapaḥ samyaksaṁbuddhaḥ pūrvāhṇe nivāsya pātracīvaram ādāya bhikṣugaṇaparivṛto bhikṣusaṁghapuraskṛto yena kṛkeḥ rājño bhaktābhisāras tenopasaṁkrāntaḥ; upasaṁkramya purastād bhikṣusaṁghasya prajñapta evāsane niṣaṇṇaḥ; atha kṛkī rājā sukhopaniṣaṇṇaṁ buddhapramukhaṁ bhikṣusaṁghaṁ viditvā śucinā praṇītena khādanīyabhojanīyena svahastaṁ saṁtarpayati saṁpravārayati; anekaparyāyeṇa śucinā praṇītena khādanīyabhojanīyena svahastaṁ saṁtarpya saṁpravārya kāśyapaṁ samyaksaṁbuddhaṁ bhuktavantaṁ viditvā dhautahastam apanītapātraṁ sauvarṇaṁ bhṛṅgāram ādāya kāśyapasya samyaksaṁbuddhasya purato ’sthād āyācamānaḥ: adhivāsayatu me bhagavān traimāsīṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁghena; ahaṁ bhagavato ’rthāya paṁca vihāraśatāni māpayiṣyāmi; paṁca maṁcapīṭhavṛṣikocavabimbopadhānacaturaśrakaśatāni kārayiṣyāmi; anena caivaṁrūpena parṇopagūḍhena śālinā bhagavantaṁ upasthāsyāmi bhikṣusaṁghaṁ ca; alaṁ mahārājā kṛtam etāvad yāvad eva cittam abhiprasannam; dvir api trir api kṛkī rājā kāśyapaṁ samyaksaṁbuddham idam avocat: adhivāsayatu me bhagavān traimāsīṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁghena; ahaṁ bhagavato ’rthāya paṁca vihāraśatāni māpayiṣyāmi; paṁca maṁcapīṭhavṛṣikocavabimbopadhānacaturaśrakaśatāni kārayiṣyāmi; anena caivaṁrūpena parṇopagūḍhena śālinā bhagavantaṁ upasthāsyāmi bhikṣusaṁghaṁ ca; dvir api trir api kāśyapaḥ samyaksaṁbuddhāḥ kṛkiṁ rājānam idam avocat: alaṁ mahārājā kṛtam etāvad yāvad eva cittam abhiprasannam; atha kṛkī rājā kāśyapaṁ saṁyaksaṁbuddham idam avocat: asti kaścid bhagavan yo ’py evaṁrūpa upasthāyakaḥ tadyathā aham etarhy? asti mahārāja tavaiva vijite vaibhiḍiṁgī nāma grāmanigamaḥ; tatra nandīpālo nāma ghaṭīkara prativasati; sa buddhe ’bhiprasanno dharme saṁghe ’bhiprasannaḥ; buddhaṁ śaraṇaṁ gato dhammaṁ saṁghaṁ śaraṇaṁ gataḥ; buddhe ekāntiko dharme saṁghe ekāntikaḥ; buddhe niṣkāṁkṣo nirvicikitso dharme saṁghe duḥkhe samudaye nirodhe mārge niṣkāṁkṣo nirvicikitso dṛṣṭasatye āgataphalo ’bhisamitavāṁ nikṣiptaparṇamusalaḥ sa na svahastaṁ pṛthivīṁ khanati na khānayati; nānyatra, yat tad bhavati dakaprarugnaṁ vā mūṣikotkirā vā tataḥ kāyena mṛttikāṁ saṁhṛtya niṣprāṇakenodakena tīmayitvā bhājanāni kṛtvaikāntam upanikṣipyaivam āha: eta āryā eta bhadramukhā tilān vā taṇḍulān vā mudgaprabhṛtīn vā māṣaprabhṛtīn vā ekānta upanikṣipya yo vā yena bhājanenārthī bhavati sa tad ādāya prakrāmatu; sa tasmād andhaṁ mātāpitarau bibharti; māṁ ca kālena kālaṁ piṇḍakena pratipādayati; ekam ahaṁ mahārāja samayaṁ vaibhiḍiṁgīṁ grāmanigamam upaniśritya viharāmi; so ’haṁ pūrvāhṇe nivāsya pātracīvaram ādāya vaibhiḍiṁgīṁ grāmanigamaṁ piṇḍāya prāvikṣam; sāvādānaṁ vaibhiḍaṁgīṁ piṇḍāya caran yena ghaṭīkarasya niveśanaṁ tenopasaṁkrāntaḥ; upasaṁkramya śanair mandamandam argaḍam ākoṭayāmi; tena khalu samayena nandīpālo ghaṭīkaraḥ bahir nirgato ’bhūt kenacid eva karaṇīyena; aśrauṣṭāṁ nandīpālasya ghaṭīkarasyāndhau mātāpitarāv argaḍasyākoṭanaśabdam; śrutvā ca punar evam āhatuḥ; ka eṣa āryaḥ ka eṣa bhadramukhaḥ śanair mandamandam argaḍam ākoṭayati? tāv aham evaṁ vadāmi: ahaṁ kāśyapaḥ samyaksaṁbuddhaḥ piṇḍakenārthī; tāv evam āhatuḥ: praviśatu āryaḥ praviśatu bhadramukha ete kuṇḍālikāyāṁ kulmāṣāḥ piṭhirikāyāṁ ca sūpikam; saced ākāṁkṣasy ātmanā gṛhītvā paribhuṁkṣva; bahirgata te upasthāyaka iti; so ’haṁ mahārāja uttarakauravaṁ samayam adhiṣṭhāya svayam eva kuṇḍalikāyāḥ kulmāṣān piṭhirikāyāś ca sūpikaṁ gṛhītvā bhuktavān; tataḥ paścād āgato nandīpālo ghaṭīkaraḥ; adrākṣīn nandīpālo ghaṭīkaraḥ kuṇḍalikāyāṁ kulmāṣān piṭhirikāyāṁ ca sūpikaṁ paribhuktam; dṛṣṭvā ca punar andhau mātāpitarāv idam avocat: amba tāta kenaite kuṇḍalikāyāṁ kulmāṣāḥ piṭhirikāyāṁ ca sūpikaṁ paribhuktam; tāv evam āhatuḥ: iha te somya nandīpāla aciranirgatasyāśrauṣva argaḍakasyākoṭanaśabdam; śrutvā ca punar evaṁ vadāvaḥ: ka eṣa āryaḥ ka eṣa bhadramukhaḥ śanair mandamandam argaḍam ākoṭayati? sa evam āha: ahaṁ kāśyapaḥ samyaksaṁbuddhaḥ piṇḍakenārthī; tam enam evaṁ vadāvaḥ: praviśatu ārya praviśatu bhadramukha; ete kuṇḍalikāyāṁ kulmāṣāḥ piṭhirikāyāṁ sūpikam; saced ākāṁkṣasy ātmanā gṛhītvā paribhuṁkṣva; bahirgatas te upasthāyakaḥ; tena te kuṇḍālikāyāṁ kulmāṣāḥ piṭhirikāyāṁ ca sūpikaṁ paribhuktaṁ bhaviṣyati; atha nandīpālasya ghaṭīkarasyaitad abhavat: lābhā me sulabdhā yasya me kāśyapaḥ samyaksaṁbuddhaḥ kule ’tyarthaṁ viśvasto viśvāsam āpannaḥ iti viditvā tenaiva prītiprāmodyena saptāham ekaparyaṁkenātināmayati ardhamāsaṁ cāsya satatasahagatā smṛtiḥ kāyaṁ na vijahāti; sāvyucchinnā kāye vartate; saptāhaṁ mātāpitroḥ yathā kuṇḍālikāyāḥ kulmāṣam. piṭhirikāyaś ca sūpikam evaṁ kuṇḍikāyā odanaṁ piṭhirikāyāś ca sūpikam; ekam imaṁ mahārāja samayaṁ vaibhiḍiṁgīṁ grāmanigamam upaniśritya ahaṁ varṣā upagataḥ; tasya mama tatprathamavarṣiṇā devena vihāro ’bhivṛṣyate; tena khalu samayena nandīpālasya ghaṭīkārasyāveśanaśālā navatṛṇapraticchannā ’bhūt; so ’ham upasthāyakān bhikṣūn āmantrayāmi: gacchata yūyaṁ bhikṣavo nandīpālasya ghaṭīkārasyāveśanaśālāṁ navatṛṇapraticchannām avacchādya mama vihāraṁ chādayata; te mama om iti pratiśrutya nandīpālasya ghaṭīkārasya navatṛṇapraticchannām āveśanaśālām avacchādayanti; tena khalu samayena nandīpālo ghaṭīkaro bahirnirgato ’bhūt kenacid eva karaṇīyena; aśrauṣṭāṁ nandīpālasya ghaṭīkarasyāndhau mātāpitarāv āveśanaśālāyām avacchādanaśabdaṁ; śrutvā ca punar evam āhatuḥ: ka eṣa āryaḥ ka eṣa bhadramukho nandīpālasya ghaṭīkarasya navatṛṇapraticchannām āveśanaśālām avacchādayati? te evam āhur vayaṁ bhikṣavaḥ kāśyapasya samyaksaṁbuddhasyopasthāyikāḥ; kāśyapasya samyaksaṁbuddhasya tatprathamavarṣiṇā devena vihāro vṛṣyate; te vayaṁ nandīpālasya ghaṭīkārasya navatṛṇapraticchannām āveśanaśālām avacchādya kāśyapasya samyaksaṁbuddhasya vihāraṁ praticchādayāmaḥ; tāv evam āhatuḥ harata āryā harata bhadramukhā bahirnirgato vaḥ upasthāyakaḥ; tais tām avacchādya mama vihāraḥ praticchāditaḥ; paścād āgato nandīpālo ghaṭīkaro ’drākṣīn navatṛṇapraticchannām āveśanaśālām avacchāditāṁ; dṛṣṭvā ca punar andhau mātāpitarāv idam avocat: amba tāta kenaiṣā navatṛṇapraticchannā āveśanaśālā avacchāditā; tāv evam āhatuḥ: iha te somya nandīpāla aciranirgatasya aśrauṣva navatṛṇapraticchannāyā āveśanaśālāyā avacchādanaśabdam; śrutvā ca punar evaṁ vadāvaḥ ka eṣa āryaḥ ka eṣa bhadramukho navatṛṇapraticchannām āveśanaśālām avacchādayati? te evam āhur vayaṁ bhikṣavaḥ kāśyapasya samyaksaṁbuddhasyopasthāyikāḥ; kāśyapasya samyaksaṁbuddhasya tatprathamavarṣiṇā devena vihāro vṛṣyate; te vayaṁ nandīpālasya ghaṭīkarasya navatṛṇapraticchannām āveśanaśālām avacchādya kāśyapasya samyaksaṁbuddhasya vihāraṁ praticchādayāmaḥ; tān āvām evaṁ vadāvaḥ harata āryā harata bhadramukhā bahirnirgato vaḥ upasthāyakaḥ; tair eṣā āveśanaśālā avacchāditā bhaviṣyati.",
    "san-mu-kd17:1258": "atha nandīpālasya ghaṭīkarasyaitad abhavat: lābhā me sulabdhā yasya me kāśyapaḥ samyaksaṁbuddhaḥ kule ’tyarthaṁ viśvasto viśvāsam āpannaḥ iti viditvā tenaiva prītiprāmodyena saptāham ekaparyaṁkenātināmayati ardhamāsaṁ cāsya satatasamitā smṛtiḥ kāyaṁ na jahāti; sā cāvyucchinnā kāye vartate; saptāhaṁ mātāpitroḥ taṁ khalu varṣāvāsaṁ nandīpālasya ghaṭīkarasyāveśanaśālā ekavāribindunāpi nābhivṛṣṭā; yathāpitad buddhasya buddhānubhāvena devatānāṁ ca devatānubhāvena.",
    "san-mu-kd17:1259": "syāt khalu te mahārāja cetaso ’nyathātvam nādhivāsayati me kāśyapaḥ samyaksaṁbuddhas traimāsīṁ cīvarapiṇḍapātaśayanāsanaglānapratyayabhaiṣajyapariṣkārān? na tv eva nandīpālasya ghaṭīkarasya navatṛṇapraticchannāyām āveśanaśālāyām avacchāditāyāṁ cetaso ’nyathātvaṁ; lābhā bhadanta nandīpālena ghaṭīkareṇa sulabdhā yasyāsya bhagavān kule ’tyarthaṁ viśvasto viśvāsam āpannaḥ.",
    "san-mu-kd17:1260": "atha kāsyapaḥ samyaksaṁbuddhaḥ kṛkeḥ rājñas taddānam anayābhyanumodanayābhyanumodate;",
    "san-mu-kd17:1261": "agnihotramukhā yajñāḥ gāyatrī chandasāṁ mukham |",
    "san-mu-kd17:1262": "rājā mukhaṁ manuṣyāṇāṁ nadīnāṁ sāgaro mukham ||",
    "san-mu-kd17:1263": "nakṣatrāṇāṁ mukhaṁ candra ādityas tapatāṁ mukham |",
    "san-mu-kd17:1264": "ūrdhvaṁ tiryag adhaś cāpi yāvatī jagato gatiḥ |",
    "san-mu-kd17:1265": "sadevakeṣu lokeṣu saṁbuddho hījyatāṁ varaḥ ||",
    "san-mu-kd17:1266": "atha kāśyapaḥ samyaksaṁbuddhaḥ kṛkiṇaṁ rājānaṁ dharmyayā kathayā saṁdarśya samādāpya samuttejya saṁpraharṣyotthāyāsanāt prakrāntaḥ; atha kṛkī rājā aciraprakrāntaṁ kāśyapaṁ samyaksaṁbuddhaṁ yatrotsadanadharmakaṁ tat sarvaṁ visarjanadharmakam iti kṛtvā kāśyapaṁ samyaksaṁbuddhaṁ pṛṣṭhataḥ pṛṣṭhataḥ samanubaddhaḥ; atha kṛkī rājā kāsyapaṁ samyaksaṁbuddhaṁ yāvat tāvat pṛṣṭhataḥ pṛṣṭhataḥ samanubaddhya kāśyapasya pādau śirasā vanditvā kāśyapaṁ samyaksaṁbuddhaṁ trir pradakṣiṇīkṛtya tata eva pratinivṛttaḥ; atha kṛkī rājā aciraprakrāntaṁ kāśyapaṁ samyaksaṁbuddhaṁ viditvā anyatamaṁ puruṣam āmantrayate: ehi tvaṁ bhoḥ puruṣa parṇopagūḍhasya śāleḥ paṁcamātrāṇi śakaṭaśatāni pūrayitvā yena nandīpālo ghaṭīkaras tenopasaṁkrāma; upasaṁkramya nandīpālaṁ ghaṭīkaram idam avocaḥ: imāni te somya nandīpāla kṛkiṇā rājñā paṁcamātrāṇi śakaṭaśatāni parṇopagūḍhasya śāler anupreṣitāni; atas tvam ātmānaṁ samyak sukhena prīṇaya andhaṁ ca mātāpitaram; kāśyapaṁ ca samyaksaṁbuddhaṁ kālena kālaṁ piṇḍakena pratipādaya; evaṁ deva iti sa puruṣaḥ kṛke rajñaḥ pratiśrutya parṇopagūḍhasya śāleḥ paṁcamātrāṇi śakaṭaśatāni pūrayitvā yena nandīpālp ghaṭīkaras tenopasaṁkrāntaḥ; upasaṁkramya nandīpālaṁ ghaṭīkaram idam avocat: imāni te somya nandīpāla kṛkiṇā rājñā parṇopagūḍhasya śāleḥ paṁcamātrāṇi śakaṭaśatāny anupreṣitāni; atas tvam ātmānaṁ samyak sukhena prīṇaya andhaṁ ca mātāpitaram; kāśyapaṁ ca samyaksaṁbuddhaṁ kālena kālaṁ piṇḍakena pratipādaya; bhoḥ puruṣa rājā bahukṛtyo bahukaraṇīya ity uktvā nādhivāsayati.",
    "san-mu-kd17:1267": "kiṁ manyadhve bhikṣavaḥ? yo ’sau uttaro māṇavaḥ aham eva sa tena kālena tena samayena; yan mayā kāśyape samyaksaṁbuddhe kharaṁ vākkarma niścaritaṁ: kutaḥ tasmin muṇḍake śramaṇake bodhiḥ; bodhir hi paramaduṣkarā; tasya karmaṇo vipākena etarhi mayā ṣaḍvarṣāṇi duṣkaraṁ caritaṁ; yadi punar bodhir apavaditābhaviṣyat punar api mayā triṇi kalpāsaṁkhyeyāni ātmabodhinimittaṁ parikhedito ’bhaviṣyam; iti hi bhikṣava ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad ekāntaśukleṣv eva karmasv ābhogaḥ karaṇīyaḥ; ity evaṁ vo bhikṣavaḥ śikṣitavyam.",
    "san-mu-kd17:1268": "Yaśodharā brings forth a son",
    "san-mu-kd17:1269": "yam eva divasaṁ bodhisatvo nirgatas tam eva divasaṁ yaśodharā āpannasatvā saṁvṛttā; yadā bodhisatvo duṣkarāṇi carati tadāntaḥpuram api duṣkaraṁ caritum ārabdhaṁ; yaśodharāyāḥ sa garbho layaṁ gataḥ; yadā bhagavān niṣkiṁcanaṁ duṣkaram iti viditvā yathāsukham āśvasiti; yathāsukhaṁ praśvasiti; odārikam āhāram āharaty odanakulmāṣaṁ, sarpistailābhyāṁ gātrāṇi mrakṣayati sukhodakena ca kāyaṁ pariṣiṁcati; antaḥpuram api tadā yathāsukham āśvasiti, yathāsukhaṁ praśvasiti, odārikam āhāram āharaty odanakulmāṣān, sarpistailābhyāṁ gātrāṇi mrakṣayati, sukhodakena ca kāyaṁ pariṣiṁcati; tadāsau garbhaḥ punar api puṣṭiṁ gataḥ tasyā garbhanimittāni prādurbhūtāni; sā śākyaiḥ saparihāsam ucyate: tvaṁ bodhisatve tapovanaṁ gate vyabhicaritā iti; sā kathayati: śāntaṁ pāpaṁ, nāhaṁ vyabhicarāmi; kathaṁ jñāyate? yuṣmākaṁ pratyāyayiṣyāmi; yāvad asau prasūtā, dārako jātaḥ; yam eva divasaṁ jātaḥ, tam eva divasaṁ rāhuṇā candro gṛhītaḥ; tasya jātau jātimahaṁ kṛtvā nāmadheyaṁ vyavasthāpyate; kiṁ bhavatu dārakasya nāma iti; tasya jñātayaḥ kathayanti: asya janmani rāhuṇā candro gṛhītaḥ tad bhavatu dārakasya rāhula iti nāma iti; jāte kumāre bhūyasyā mātrayā śākyā vibruvate eva; tayāsau satyopayācanaṁ kṛtvā rāhulabhadro bodhisatvasya vyāyāmaśilāyāṁ sthāpayitvā krīḍāpuṣkariṇyām āplāvitaḥ: yady ayaṁ bodhisatvena jātaḥ plavatām iti; plavitum ārabdhaḥ; sā kathayati: pārād apāram āgacchatu iti; sa pārād apāram āgataḥ; te vismayam āpannāḥ; yaśodharā kathayati: bhūyo ’pi bhavatāṁ pratyakṣīkariṣyāmi yathāyaṁ bodhisatvena jātaḥ, nāhaṁ vyabhicaritā iti.",
    "san-mu-kd17:1270": "yadā bhagavān atikrāntaḥ ṣaḍvarṣāṇy abhisaṁbuddhaḥ kapilavastv anuprāptaḥ ekaṁ divasaṁ rājakule bhuṁkte, ekam antaḥpure; tadā yaśodharāyā etad abhavat: ko ’sāv upāyaḥ syād yenāhaṁ bhagavantam anvāvarteyam it; kapilavastuni cānyatamā parivrājikā vaśīkaraṇādikarmasv atyarthaṁ pravīṇā; yaśodharayā tasyāḥ paṁcakārṣāpaṇaśatāni dattāni: ārye kārṣāpaṇair vaśīkaraṇaṁ kṛtvā preṣaya iti; tayā vaśīkaraṇamodako yaśodharāyāḥ preṣitaḥ; yaśodharayā rāhulasya haste datta uktaś ca: putra yas tava pitā tasmai anuprayaccha iti; atrāntare nāsti kiṁcid buddhānāṁ bhagavatām ajñātam adṛṣṭam aviditam avijñātaṁ; bhagavān saṁlakṣayati: yaśodharāyā asacchabdo nirgataḥ; tasyāpannayāḥ kartavya iti; bhagavatā paṁcabuddhaśatāni nirmitāni; rāhulena sarvān buddhān pratyavekṣya bhagavato vṛddhānte sthitasya dattaḥ; bhagavatā gṛhītvā punas tasyaiva dattaḥ; rāhulena bhakṣitaḥ; bhagavān dakṣiṇādeśanāṁ kṛtvā prakrāntaḥ; rāhulabhadraḥ kumāro bhagavataḥ pṛṣṭhataḥ pṛṣṭhato ’nubaddhaḥ nirvartyamāno ’pi na nirvartate: arodīt iti; bhagavān saṁlakṣayati: caramabhaviko ’yaṁ satvaḥ, na śakyam anena gṛhavāse vastum iti; rāhulena bhagavataḥ pratyabhijñātena kṛtena rājā śuddhodanaḥ sāntaḥpurajanaḥ śākyāś ca paraṁ vismayam upagatāḥ yaśodharāyāṁ cātyartham abhiprasannāḥ; tato yaśodharābhyākhyānaṁ sarveṇa sarvaṁ prativugataṁ; bhagavān rāhulaṁ kumāraṁ pravrājayitum ārabdhaḥ; rājñā śuddhodanena śrutaṁ; sa bhagavatsakāśam upasaṁkrāntaḥ; upasaṁkramya bhagavantam idam avocat: bhagavan, yadi rāhulabhadraḥ kumāro ’vaśyaṁ pravrājyate adyaikaṁ divasaṁ tiṣṭhatu yāvad aham asya pūjāṁ karomi iti; rājñā śuddhodanena rāhulasya mahān utsavaḥ kṛtaḥ; tatra bhagavatā āyuṣmān śāriputro ’bhihitaḥ; pravrājaya, śāriputra, rāhulaṁ kumāram iti; evaṁ bhadanta ity āyuṣmatā śāriputreṇa bhagavataḥ pratiśrutya rāhulabhadraḥ kumāraḥ pravrājitaḥ.",
    "san-mu-kd17:1271": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadantāyuṣmatā rāhulena bhagavān modakena mahājanakāyasya madhye vijñāta iti; bhagavān āha: na bhikṣava etarhyi yathātīte ’py adhvani aham anena rāhulena mālayā vijñātaḥ; tac chrūyatām.",
    "san-mu-kd17:1272": "The story of the great thief",
    "san-mu-kd17:1273": "bhūtapūrvaṁ bhikṣavo anyatarasmin karvaṭake gṛhapatiḥ prativasati; tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ putro jātaḥ; sa patnīm āmantrayate: bhadre jāto ’smākaṁ dhanaharo ṛṇaharaḥ; gacchāmi paṇyam ādāya mahāsamudram avatarāmi iti; sā kathayati: āryaputra evaṁ kuruṣva iti; sa paṇyam ādāya mahāsamudram avatīrṇaḥ; sa tatraiva ca nidhanam upayātaḥ; tatas tasya patnyā śokavinodanaṁ kṛtvā sa dārako hastabalena jñātibalena cāpyāyitaḥ poṣitaḥ saṁvardhitaḥ; tasya nātidūre kuvindaḥ prativasati svaśilpakṛtāvī; tasya svaśilpāt sarvaṁ saṁpadyate; sā tasya svaśilpād bhogasaṁpattiṁ dṛṣṭvā kathayati: varaṁ kuvindakarma na samudrāvataraṇaṁ; tasmin gate anayena vyasanam āpadyante iti; tayāsau kuvindo ’bhihitaḥ: bhrāta imam api bhāgineyaṁ kuvindakarma śikṣayeti; sa kathayati: śobhanam evaṁ bhavatu iti; sa taṁ śikṣayitum ārabdhaḥ; paṭupracāro ’sau; tenālpīyasā kālena kuvindakarma śikṣitaṁ; sa kuvindaḥ susnātaḥ suprāvṛtaḥ praṇītam āhāraṁ bhuṁkte; sā dārakaḥ kathayati: mātula tvam api tad eva karma karoṣi; aham api tad eva; atha kasmāt tvaṁ susnātaḥ suprāvṛtaḥ praṇītam āhāraṁ bhuṁkṣe; mama tu na saṁpadyate iti; sa kathayati: bhāgineya ahaṁ karmadvayaṁ karomi, divā kuvindatvaṁ rātrau cauryam iti; sa kathayati: mātula yady evam aham api cauryaṁ karomi; bhāgineya śakṣyasi tvaṁ cauryaṁ kartuṁ? mātula śakṣyāmi; sa saṁlakṣayati: jijñāsayāmi tāvad enam iti; sa tam ādāya vīthiṁ gataḥ; tena tatra śaśakaḥ krītvā tasya dattaḥ bhāgineya sādhaya tāvad yad ahaṁ snātvāgacchāmi; sa snātvā āgataḥ; tena taṁ laghu laghv eva sādhayitvā ekapādo bhakṣitaḥ; sa kuvindaḥ snātvā āgataḥ; bhāgineya sādhitaḥ śaśakaḥ? mātula sādhitaḥ; paśyāmi tāvat; tena samarpitaḥ; paśyati pādatrayaṁ; sa kathayati bhāgineyāsya caturthaḥ pādaḥ kva gataḥ? sa kathayati: mātula śaśakasya caturthaḥ pādo nāsti; kva gamiṣyati? iti; sa saṁlakṣayati: ahaṁ tāvac coraḥ, ayaṁ tu mahācora iti; sa tam ādāya tripādakaṁ ca śaśakaṁ pānāgāraṁ praviṣṭaḥ: bhāgineya madyaṁ pibāmaḥ; pibāmaḥ; tābhyāṁ pītaṁ; kuvindaḥ kathayati: bhāgineya madyamūlyam apalapāmaḥ; sa kathayati: mātula yena pītaṁ so ’palapatu; ahaṁ naiva pibāmi; kim apalapāmi iti; sa kuvindaḥ saṁlakṣayati: mahācoro ’yaṁ; śakyam anena sārdhaṁ cauryaṁ kartum iti; sa tena sārdhaṁ cauryaṁ kartum ārabdhaḥ; sa kuvindaḥ sandhau śiraḥ prakṣipati; tenocyate: mātula cauryam api na jñāyate tvayā kartuṁ; pādau pūrvaṁ prakṣeptavyaṁ na śiraḥ; yadi śiraḥ chidyate pratyabhijñāyate, kulaṁ sarvaṁ vināśam upaiti; pādau prakṣipa iti; tena pādau prakṣiptau; tataś coraś cora iti kolāhalo jāta iti padbhyāṁ gṛhītaḥ; mahājanakāyo lagnaḥ; sa eko na śaknoty ākarṣṭuṁ; sa śiraś chitvā tad ādāya prakrāntaḥ; amātyai rājño nivedita: deva ekaś coraḥ sandhiṁ praviṣṭo gṛhītaḥ; tasya ko ’pi śiraś chitvā tad ādāya prakrāntaḥ; rāja kathayati: bhavantaḥ yaḥ śiraś chitvā prakrāntaḥ sa mahācoraḥ; gacchata taṁ kabandhaṁ caturmahāpathe sthāpayitvā pratigupte pradeśe tiṣṭhata; yas taṁ gṛhītvā roditi tenaikacoreṇa bhavitavyaṁ, gṛhṇīta iti; tatas te rājapuruṣāḥ taṁ kabandhaṁ caturmahāpathe sthāpayitvā pratigupte pradeśe sthitāḥ; sa ekacoraḥ saṁlakṣayati: na nāma mayā mātulaṁ kaṇṭhe gṛhītvā roditavyaṁ; sa unmattakaveṣam ātmānaṁ kṛtvā striyam api kaṇṭhe gṛhṇāti; puruṣam api vṛkṣam api aśvam api vṛṣabham api mahiṣam api chāgam api kukkuram api grahītum ārabdhaḥ; yadā lokena vijñāta unmattako ’yam iti tadā taṁ kabandhaṁ kaṇṭhe gṛhītvā yāvadāptaṁ ruditvā prakrāntaḥ; rājapuruṣai rājño niveditaṁ: deva unmattakas taṁ kabandhaṁ kaṇṭhe gṛhītvā yāvadāptaṁ ruditvā prakrānta iti; rāja kathayati: bhavantaḥ sa evāsāv ekacorakaḥ; na śobhanaṁ kṛtaṁ yan na gṛhītaḥ; idānīṁ gṛhṇīta iti; ekacorakaḥ saṁlakṣayati: na nāma mayā mātulaḥ satkārayitavyaḥ? iti; sa śākaṭikaveṣaṁ kṛtvā kāṣṭhasya śakaṭaṁ pūrayitvā taṁ pradeśaṁ gataḥ; tasyopari śakaṭaṁ kāṣṭhapūrṇaṁ sthāpayitvā balīvardān utsṛjya śakaṭe agniṁ datvā prakrāntaḥ; tena dahyamānena sa kabandho dagdhaḥ; rājapuruṣai rājña niveditaṁ: deva sa ekacorako dagdhaḥ; rājā kathayati, kena; tair yathāvṛttaṁ samākhyātaṁ; rājā kathayati: bhavanto yo ’sau śākaṭikaḥ sa evāsāv ekacorikaḥ; na śobhanaṁ kṛtaṁ yan na gṛhītaḥ; gṛhṇīta iti; sa ekacorikaḥ saṁlakṣayati: na nāma mayā mātulasya śmaśāne pitṛkāryaṁ kṛtam iti; sa brahmaṇaveṣaṁ kṛtvā adhiṣṭhāne bhikṣām aṭitvā taya tāṁ bhikṣāṁ śmaśāne paktvā piṇḍān datvā prakrāntaḥ; rājapuruṣai rājño niveditaṁ: deva brāhmaṇenādhiṣṭhāne bhikṣām aṭitvā yasmin pradeśe sa kabandho dagdhaḥ tatra paṁca piṇḍān datvā prakrānta iti; rājā kathayati: bhavantaḥ sa evāsāv ekacorikaḥ; na śobhanaṁ kṛtaṁ yan na gṛhīta iti; ekacorikaḥ saṁlakṣayati: na nāma mayā mātulasyāsthīni gaṁgāyāṁ prakṣeptavyāni? iti; sa kāpālikaveṣaṁ kṛtvā taṁ pradeśaṁ gataḥ; sa tatra gātraṁ bhasmanā uddhūlayitvā asthīnāṁ bhasmanāṁ ca karparakaṁ pūrayitvā gaṁgāyāṁ prakṣipya prakrāntaḥ; rājapuruṣai rājño yathāvṛttam ārocitaṁ; rājā kathayati: bhavantaḥ sa evāsāv ekacorikaḥ; na śobhanaṁ kṛtaṁ yan na gṛhītaḥ; sarvathā tiṣṭhata yūyaṁ; aham evainaṁ gṛhṇāmi iti; rājñā gaṁgāyāṁ naubhir udyānaṁ kāritaṁ; ubhayakūle ārakṣakāḥ puruṣāḥ sthāpitāḥ; rājño duhitā abhirūpā darśanīyā prāsādikā tasmin jalodyāne sthāpitā; uktā ca yadi tvāṁ kaścid gṛhṇāti rāvayiṣyasi iti: ārakṣakapuruṣāṇāṁ cājñā dattā: yadaiṣā rāvayati tadā yuṣmābhir jalodyānaṁ gantavyaṁ; yadi kaścit tatra puruṣo bhavati sa gṛhītvā māṁ neyaḥ iti; ekacorakaḥ saṁlakṣayati: na nāma mayā rājaduhitryā sārdhaṁ paricārayitavyam iti; sa tatra gaṁgāyām anusroto ’vasthitaḥ; sa tatra riktapiṭharikān kṣeptum ārabdhaḥ; ekaḥ kṣiptaḥ; ārakṣakapuruṣāḥ cora iti kṛtvā dhāvitāḥ; tair asau prahāreṇa bhagnaḥ; dvitīyaḥ kṣiptaḥ; so ’pi bhagnaḥ; tṛtīyaḥ kṣiptaḥ; so ’pi bhagnaḥ; ārakṣakā riktapiṭharikā eta uhyante ity apy upekṣitā vyavasthitāḥ; tato ’sāv ekacorikaḥ riktapiṭharikāyāṁ śiraḥ prakṣipya śrotasā uhyamānas taṁ pradeśam āgataḥ; tato nāvam abhirūḍho dārikāyāḥ kathayati: mā śabdaṁ kariṣyasi; na tvāṁ praghātayiṣyāmi iti; sā saṁtrastā tūṣṇīm avsthitā; tayā sārdhaṁ paricārya prakrāntaḥ; sā pralapitum ārabdhā: eṣa coro māṁ paricārya gacchati iti; ārakṣakāḥ kathayanti: yadā paricārayati tadā tūṣṇīṁ tiṣṭhasi; yadā paricārayitvā prakrāntas tadā rodiṣi; idānīṁ kutra samanveṣāma iti; ārakṣakai rājño yathāvṛttam ārocitaṁ; rājā kathayati: na śobhanaṁ kṛtaṁ yan na gṛhītaḥ iti; dārikā coreṇa sārdhaṁ paricārayitvā āpannasatvā saṁvṛttā; sā aṣṭānāṁ vā navānāṁ vā māsānām atyayāt prasūtā; dārako jātaḥ; ekacorakena śrutaṁ; sa saṁlakṣayati: na mayā putrasya janmani pramodaḥ kṛtaḥ iti; sa kāṁcukīyam ātmānaṁ kṛtvā rājakulān nirgamya pauruṣeyān āmantrayate: bhavanto deva ājñāpayati pattanaṁ luṇṭhayata iti; te saṁlakṣayanti: rājño naptā jātaḥ; tenāsmābhir ājñā dattā; luṇṭhayāmaḥ; te luṇṭhayitum ārabdhāḥ; uccaśabdamahāśabdo jātaḥ; rājā pṛcchati kim etad iti; amātyair vistareṇa samākhyātaṁ; sa kathayati: evam apy ahaṁ tena khalīkṛtaḥ; rājyaṁ vā parityajāmi tasya vā nigrahaṁ karomi iti; tena viditvā maṇḍalavāṭaḥ kāritaḥ; kaṁcit kālaṁ vinodya amātyānām ājñā dattā: bhavanta adhiṣṭhāne evaṁvidhaṁ ghaṇṭāvaghoṣaṇaṁ kārayata; yāvanto puruṣāḥ prativasanti taiḥ sarvair niṣparihārair bhūtvā maṇḍalavāṭaṁ praveṣṭavyaṁ; yo na praviśati tasya vadho daṇḍa iti; āmatyair ghaṇṭāvaghoṣaṇā kāritā; sarve ’dhiṣṭhānanivāsinaḥ puruṣā praviṣṭāḥ; tato rājñā tasmai dārakāya mālāṁ datvā uktaṁ: yas tava pitā tasmai tāṁ mālām anuprayaccha iti; ārakṣakāś ca puruṣā uktāḥ: yasyāyaṁ dārako mālāṁ dadāti yuṣmābhir gṛhītvā matsakāśam upaneyaḥ iti; tatas tāṁ puṣpamālāṁ gṛhītvā paribhramitum ārabdho janakāyān nirīkṣamāṇaḥ; tenāsau coro dṛṣṭaḥ; acintyaḥ satvānāṁ karmavipākaḥ; tena tasmai mālā dattā; rājapuruṣai ekacoro gṛhītvā rājña upanāmitaḥ; rājā amātyān āmantrayate: bhavantaḥ katham atra pratipattavyaṁ? iti; te kathayanti; deva praghātyatām iti; rājā kathayati: bhavantaḥ katham īdṛśo vīrapuruṣaḥ praghātyaḥ; upasaṁgraho ’sya kartavyaḥ iti; tena tasmai sā duhitā sarvālaṁkāravibhūṣitā bhāryārthaṁ dattā; upārdharājyena saṁvibhaktaḥ.",
    "san-mu-kd17:1274": "kiṁ manyadhve bhikṣavaḥ? yo ’sāv ekacorika aham eva sa tena kālena tena samayena; yo ’sau tasya putraḥ eṣa evāsau rāhulas tena kālena tena samayena; tadāpy anena mālayā vijñātaḥ; etarhy apy aham anena modakena vijñātaḥ; evaṁ hi vo bhikṣavo ’cintyaḥ satvānāṁ karmavipākaḥ iti karmaparāyaṇair bhavitavyaṁ.",
    "san-mu-kd17:1275": "Yaśodharā seeks to bring the Buddha back to her",
    "san-mu-kd17:1276": "yaśodharā saṁlakṣayati: yadi rāhulasya pitā antaḥpuraṁ praviśati tathāivānucaritavyo yathā na bhūyo nirgacchati iti; tata ātmānam ādau kṛtvā gopikāmṛgajāpramukhāni ṣaṣṭistrīsahasrāṇi nānāvidhālaṁkārair alaṁkṛtāni surabhimālyadhūpavastrair vibhūṣitāni; atha bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṁghapuraskṛto vineyajanāpekṣā antaḥpuraṁ praviṣṭaḥ; tato yaśodharāmṛgajāgopikāpramukhāni ṣaṣṭistrīsahasrāṇi rūpayauvanavibhramāśākhedākulavilasitacalitaśithilamekhalākalāpanisvanair hasitamadhuragītamadhunetrabhrūvikārotkaṁpanapayodharodaradarśanāṁgavispaṣṭaceṣṭitair bhāvaṁ darśayām āsuḥ; atha bhagavata etad abhavat: saced bhokṣye vaineyajanakālātikramo bhaviṣyati; etāḥ striyāḥ kāmarāgābhibhūtāḥ satyānām abhājanabhūtā bhaviṣyanti; asty āśu pṛthagjanasya riddhir āvarjanakarī; yannv aham antaḥpuram ṛddhiprātihāryeṇāvarjayeyam iti; viditvā pūrvasyāṁ diśy upari vihāyasam abhyudgamya caturvidham īryāpathaṁ kalpayati; tadyathā caṁkramyate tiṣṭhati niṣīdati śayyāṁ kalpayati; tejodhātum api samāpadyate; tejodhātusamāpannasya buddhasya bhagavato vividhāny arcīṁṣi kāyān niścaranti; tadyathā nīlāni pītāni lohitāny avadātāni maṁjiṣṭhāni sphaṭikavarṇāni; yamakāny api prātihāryāṇi vidarśayati; adhaḥkāyaḥ prajvalati, uparimāt kāyāc chitalā vāridhārāḥ syandante, uparimaḥ prajvalati, adhaḥkāyāc chitalā vāridhārā syandante; yathā pūrvasyāṁ diśy avaṁ dakṣiṇāyāṁ paścimāyām uttarasyāṁ diśi iti caturdiśaṁ caturvidham ṛddhiprātihāryaṁ vidarśayan ṛddhyabhisaṁskārān pratiprasrabhya purastād bhikṣusaṁghasya prajñapta evāsane niṣaṇṇaḥ; atha tāḥ striyo bhagavata ṛddhiprātihāryaṁ dṛṣṭvā āvarjitā mūlanikṛntā iva drumā bhagavataḥ pādayor nipatya purastān niṣaṇṇāḥ dharmaśravaṇāya; tato bhagavatā tāsām āśayānuśayaṁ dhātuṁ prakṛtiṁ ca jñātvā tādṛśī caturāryasatyasaṁprativedhikī dharmadeśanā kṛtā yāṁ śrutvā gopikāmṛgajāpramukhaiḥ ṣaṣṭistrīsahasraiḥ srotaāpattiphalaṁ sākṣātkṛtaṁ; yaśodharāyā atyarthaṁ kāmarāgābhibhūtāyā satyadarśanaṁ na kṛtaṁ; tasyā etad abhavat: yannv ahaṁ bhagavantaṁ rasatṛṣṇayā anvāvarteyam iti; viditvā svayam eva bhagavato ’rthāya annapānaṁ sādhayitvā kathayati: adyāhaṁ svahastaṁ bhagavantaṁ saṁtarpayāmi iti; śrutvā bhikṣubhir bhagavata ārocayanti: yaśodharā bhadanta bhagavantaṁ svahastaṁ rasatṛṣṇayā anvāvartayitukāma iti; bhagavān āha: pūrvam ahaṁ bhikṣavaḥ sarāgaḥ sadveṣaḥ samohaḥ rasapratisaṁvedī rasarāgapratisaṁvedī ca; etarhy ahaṁ vigatarāgo vigatadveṣo vigatamoho rasapratisaṁvedī no tu rasarāgapratisaṁvedī; tat katham idānīṁ yaśodharā rasatṛṣṇayā anvāvartayati iti.",
    "san-mu-kd17:1277": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta yaśodharā bhagavantaṁ vaśīkaraṇamodakenānvāvartayitukāmārabdhā; bhagavān āha: na bhikṣava etarhi yathātīte ’py adhvani aham anayā modakenānvāvartitaḥ; tac chrūyatām",
    "san-mu-kd17:1278": "The story of Ṛṣyaśṛṅga",
    "san-mu-kd17:1279": "bhūtapūrvaṁ bhikṣavo anyatamasmin grāmake ’raṇyāyatane puṣpaphalasalilakandasaṁpanne riṣiḥ prativasati; sa kaṣṭatapā mūlaphalāmbubhakṣo ’jinavalkalavāsā; anena paṁcābhijñāḥ sākṣātkṛtā; tasya vyāḍamṛgā apy āśramapade viśvastavihāriṇo viharanti; so ’nyatamaṁ pradeśaṁ prasrāvaṁ kartum abhisaṁprasthitaḥ; mṛgī pṛṣṭhataḥ samanubaddhā; tena saśukaḥ prasrāvaḥ kṛtaḥ; sa tayā mṛgyā pītaḥ; strīndriyaṁ jihvayā nirlīḍham; acintyaḥ satvānāṁ karmavipākaḥ; āpannasatvā saṁvṛttā; prasavanakāle tam eva deśam āgamya prasūtā; dārako jātaḥ; sā gandhaṁ ghrātvā visabhāgaḥ satvaḥ iti saṁtrastā mūtrapurīṣam utsṛjantī chorayitvā prakrāntā; yāvad asau riṣis taṁ pradeśam anuprāptaḥ; tena sa dārako dṛṣṭaḥ; sa samanvāhartuṁ pravṛttaḥ kasyāyaṁ putraḥ iti; paśyati atmanaḥ; tena svāśramapadaṁ nītvā āpāyitaḥ poṣitaḥ saṁvardhitaḥ; tasyāpi vṛddhiṁ gacchataḥ śirasi mṛgaḍṛṅge prādurbhūte; tasya mṛgasya yādṛśe śṛṅge iti riṣyaśṛṇga iti saṁjñā saṁvṛttā; yāvad asau riṣir mlānaḥ saṁvṛttaḥ; sa ṛṣiḥ pratirūpair bhaiṣajyair upasthīyate; na cāsau vyādhir upaśamaṁ gacchati; yadā tasya maraṇāntikī vedanā prādurbhūtā na cireṇa kālaṁ kariṣyāmi iti; tadā tenāsau putro ’bhihitaḥ; putra asminn āśramapade nānādeśanivāsinaḥ riṣayaḥ kālena kālam upasaṁkrāmanti; te tvayā matpriyatayā svāgatavādasamudācāreṇa saṁmodya āsanenopanimantrayitavyā yathāśaktitaś ca phalamūlaiḥ pratipādyāḥ ity uktvā",
    "san-mu-kd17:1280": "sarve kṣayāntā nicayāḥ patanāntāḥ samucchrayāḥ |",
    "san-mu-kd17:1281": "saṁyogā viprayogāntā maraṇāntaṁ hi jīvitam ||",
    "san-mu-kd17:1282": "iti kāladharmeṇa saṁyuktaḥ; sa tena ṛṣidharmasamudācāreṇa dhyāpitaḥ; tena pitṛśokābhibhūtena saṁvegāt paṁcābhijñāḥ sākṣātkṛtāḥ; so ’pareṇa samayena salilārthī ghaṭam ādāya saṁprasthitaḥ; devaś ca varṣitum ārabdhaḥ; sa pānīyaghaṭaṁ pūrayitvā āgantum ārabdhaḥ; skhalitaḥ patitaḥ; āśuprakopino riṣayaḥ; tena pānīyastokaṁ gṛhītvā kṣipatā śāpo dattaḥ; durācāra tvayā pānīyaghaṭaḥ pūrṇo bhagnaḥ; tasmāt tvayā idaṁ divasam upādāya dvādaśavarṣāṇi na varṣitavyam iti; devo na varṣitum ārabdhaḥ; vārāṇasyāṁ mahādurbhikṣaṁ prādurbhūtaṁ; janakāyaḥ samantād vidrutaḥ; rajñā naimittikā āhūya pṛṣṭāḥ: bhavantaḥ kasyānubhāvād devo na varṣati iti; te kathayanti: deva riṣiprakopād yady ayaṁ riṣis tasmāt tapasaḥ cālayituṁ śakyeta, evaṁ devo varṣati, anyathā na iti; rājā cintāparo vyavasthitaḥ; antaḥpurāmātyakumārair ucyate: deva kimarthaṁ cintāparaḥ? sa kathayati: riṣiprakopād devo na varṣayati; naimittikāś caivaṁ kathayanti, yady asau riṣis tasmāt tapasaś cālyate evaṁ devo varṣayati; anyathā na; tan na vijñāyate: kas taṁ śaknoti tasmāt tapaśaś cālayitum iti; tasya rājño duhitā śāntā nāma; sā kathayati: deva yady evam alpotsuko bhava; ahaṁ tathā kariṣyāmi yathāsau riṣis tasmāt tapasaḥ calati iti; sa kathayati kenopāyena? sā kathayati: māṁ brāhmaṇakān mantrān pāṭhaya anyāṁś ca kanyāḥ; nausaṁkrame ca āśramapadaṁ kāraya puṣpaphalasalilasaṁpannam iti; tena brāhamṇakān mantrān pāṭhitā anyāś ca kanyāḥ, nausaṁkrame ca tādṛśam āśramapadaṁ kāritaṁ, tataḥ tayā tāni phalāni vaśīkaraṇadravyaiḥ madyena ca samāpūritāni; aparāṇi ca nānāvicitrāṇi ca phalāni kāritāni; riṣiveṣaḥ kṛtaḥ; sā cīvaravalkalaprāvṛtā; sā tābhiḥ kanyābhiḥ brāhmaṇakān mantrān pāṭhayantī āśramapadaṁ gatā; riṣeḥ śiṣyair niveditam upādhyāya bahavas tavāśramapadaṁ riṣaya āgatāḥ; svāgataṁ riṣīṇāṁ praviśantu iti; te praviṣṭāḥ; sa dṛṣṭvā gāthāṁ bhāṣate:",
    "san-mu-kd17:1283": "vyāyāmahīnā ca gatiḥ salīlā mukhāni ca śmaśruvivarjitāni |",
    "san-mu-kd17:1284": "urāṁsi caiṣāṁ viṣamonnatāni veṣo hy apūrvo ’yaṁ mahāriṣīnām ||",
    "san-mu-kd17:1285": "iti; tena tā vicikitsāparyākulīkṛtamatināpi mūlaphalaiḥ pravāritāḥ; tābhis tāni phalāni paribhujya sa riṣir abhihito: yuṣmākam etāni phalāni kaṭukatiktakaṣayāni; asmākaṁ tv āśramo jalamadhye yatra phalāny amṛtaprakhyāni; api tu tvam asmābhir āśramapade upanimantrito bhava; tenādhivāsitaṁ; sa tābhiḥ nausaṁkramodyānam abhirohitaḥ; tasya tatra madyapūrṇāni vaśīkaraṇadravyasaṁyuktāni nārikelaphalāni ca dattāni; sa madyamadākṣipto vaśīkaraṇadravyayogāt tayā sārdhaṁ vipratipannaḥ riddhiparihīṇaḥ; meghāḥ samantād unnatāḥ; varṣābhiprāyā devateti ṛṣiṇā santarjitā; śāntā kathayati: adyāpi tvam ātmānaṁ na jānīṣe ko ’ham iti; sa tayā rāgapāśapāśito rājñaḥ sakāsam unnītaḥ deva ayaṁ sa riṣiḥ iti; tato devo varṣitum ārabdhaḥ; subhikṣaṁ prādurbhūtaṁ; rājñā sā tasyaiva riṣer bhāryārthaṁ saparivārā dattā; sa śāntāṁ pratyākhyāya tābhir anyābhiḥ sārdhaṁ paricārayitum ārabdhaḥ; tatra śāntā īrṣyākulīkṛtahṛdayā tasyāsatkāraṁ kartum ārabdhā; tata uttarād uttaraṁ; sa tayā sopānatkena pādena śirasi parāhataḥ; sa saṁlakṣayati: yo ’haṁ meghasyāpi garjitaṁ na sahe sa idānīṁ rāgapāśitaḥ strīmātreṇaivaṁ khalīkṛtaḥ iti; tena vīryam āsthāya punar api paṁcābhijñāḥ sākṣātkṛtāḥ.",
    "san-mu-kd17:1286": "kiṁ manyadhve bhikṣavaḥ? yo ’sāv ṛṣir aham eva sa tena kālena tena samayena; yāsau śāntā eṣaiva sā yaśodharā; tadāpy aham anayā rasatṛṣṇayā anvāvartitaḥ; etarhy apy eṣā māṁ modakenānvāvartituṁ pravṛttā.",
    "san-mu-kd17:1287": "Yaśodharā attempts to commit suicide",
    "san-mu-kd17:1288": "yadā bhagavān antaḥpurān bhuktvā niṣkrāmati tadā yaśodharayā nairāśyam āpannayā bhartuḥ snehavaimukhyāc charaṇapṛṣṭham abhiruhya ātmā muktaḥ; asaṁmoṣadharmāṇo buddhā bhagavataḥ; sā bhagavatā ṛddhyā pratigṛhītā.",
    "san-mu-kd17:1289": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta yaśodharayā bhagavanto ’rthāya śaraṇapṛṣṭhād ātmā muktaḥ iti; bhagavān āha: na bhikṣava etarhi yathātīte ’py adhvany anayā mamārthāyātmā parityaktaḥ; tac chrūyatām",
    "san-mu-kd17:1290": "The story of the Kinnara and the Kinnarī",
    "san-mu-kd17:1291": "bhūtapūrvaṁ bhikṣavo vārāṇasyāṁ nagaryāṁ brahmadatto nāma rājā babhūva; so ’pareṇa samayena mṛgavadhāya nirgataḥ; anupūrveṇa parvatakandaraṁ praviṣṭaḥ; tena tatra kinnaraḥ kinnarī ca dṛṣṭā; kinnaraḥ suptaḥ, kinnarī jāgarti; rajñā ākarṇaṁ dhanuḥ pūrayitvā kinnaraḥ śareṇa marmani tāḍitaḥ; prāṇair viyuktaḥ; rājñā kinnarī gṛhitā bhāryāṛthāya; rājā tām ādāya saṁprasthitaḥ; sā kathayati: deva tiṣṭhatu tāvat, anujānīhi māṁ yāvad asya kinnarasya śarīrapūjāṁ kariṣyāmi iti; rājā saṁlakṣayati: kva gamiṣyati; paśyāmi tāvat katham asya śarīrapūjāṁ karoti iti; sā tena samanujñātā; tatas tayā taṁ kinnaraṁ kāṣṭhair avaṣṭabhya citāṁ prajvālyātmā prakṣiptaḥ; devatā gāthāṁ bhāṣate",
    "san-mu-kd17:1292": "anyathā cintito py artha anyathā parivartitaḥ |",
    "san-mu-kd17:1293": "kinnarīṁ ramayāmīti kṛtaṁ prāṇivadhadvayam || iti",
    "san-mu-kd17:1294": "kiṁ manyadhve bhikṣavaḥ? yo ’sau kinnara aham eva sa tena kālena tena samayena; yāsau kinnarī eṣaiva sā yaśodharā; tadāpy anayā mamārthāyātmā citāyāṁ muktaḥ; etarhy apy anayā mamārthāyātmā śaraṇapṛṣṭhān muktaḥ iti.",
    "san-mu-kd17:1295": "Conversion of Yaśodharā",
    "san-mu-kd17:1296": "bhagavān saṁlakṣayati: idānīṁ yaśodharāyā prāpto vinayakālaḥ; yad aham enāṁ saṁsārakāntārād uttārayeyam iti viditvā tasya tādṛśī caturāryasatyasaṁprativedhikī dharmadeśanā kṛtā yāṁ śrutvā yaśodharayā viṁśatiśikharasamudgataṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣātkṛtaṁ; sā samyag eva śraddhayā agārād anagārikāṁ pravrajitā; yāvad arhantinī saṁvṛttā; svakulasaṁśānurūpatayā āryamārgapratilambhāc ca bhikṣuṇīnāṁ madhye samutpanneṣu kāryeṣv atyarthaṁ jihreti; tatra bhagavān bhikṣūn āmantrayati: eṣāgrā me bhikṣavo bhikṣuṇīnāṁ mama śrāvikānāṁ hrīmatīnāṁ yaduta yaśodharā rāhulamātā iti.",
    "san-mu-kd17:1297": "punar api bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta yaśodharayā karma kṛtaṁ yasya karmaṇo vipākena ṣaḍvarṣāṇi kukṣiṇā garbho dhāritaḥ iti; bhagavān āha: yaśodharayaiva bhikṣavaḥ pūrvam anyāsu jātīṣu karmāṇi kṛtāny upacitāni pūrvavad yāvad phalanti khalu dehinām.",
    "san-mu-kd17:1298": "The story of the two Ābhīrīs",
    "san-mu-kd17:1299": "bhūtapūrvaṁ bhikṣavo ’nyatamasmin gokule dvau ābhīryau prativasataḥ; mātā ca duhtā ca; te abhikṣṇaṁ mathitaghaṭam ādāya grāmāntaṁ gacchataḥ; tayor duhitā śāṭhyasamudācārajātā mātā ṛjukā; duhitā kathayati: amba gṛhāṇa tāvan mathitaghaṭaṁ prasrāvaṁ karomi iti; sāgṛhītvā saṁprasthitā; sā śāṭhyasamudācāreṇa pṛṣṭhato lambata eva, na tām anugacchati; evaṁ tayāsau mātā ṣaṭkroṣān mathitaghaṭaṁ vāhitā.",
    "san-mu-kd17:1300": "kiṁ manyadhve bhikṣavaḥ? yāsāv ābhīrīduhitā eṣā eva sā yaśodharā tena kālena tena samayena; yad anayā mātā śāṭhyasamudācāreṇa ṣaṭkroṣān mathitaghaṭaṁ vāhitā, tasya karmaṇo vipākenānayā rāhulaḥ ṣaḍvarṣāṇi kukṣiṇā ūḍhaḥ iti hi bhikṣava ekāntakṛṣṇānām karmaṇām ekāntakṛṣṇo vipākaḥ pūrvavad yāvad evaṁ vo bhikṣavaḥ śikṣitavyam.",
    "san-mu-kd17:1301": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta āyuṣmatā rāhulena karma kṛtaṁ yasya karmaṇo vipākena mātuḥ kukṣau ṣaḍvarṣāṇy avasthitaḥ iti; bhagavān āha: rāhulenaiva bhikṣavaḥ karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; rāhulena karmāṇi kṛtāny upacitāni ko ’nyaḥ pratyanubhaviṣyati; na bhikṣavaḥ karmāṇi kṛtāny upacitāni na bāhye pṛthivīdhātau vipacyante, nābdhātau, na tejodhātau, na vāyudhātau, api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "san-mu-kd17:1302": "na praṇaśyanti karmāṇy api kalpaśatair api |",
    "san-mu-kd17:1303": "sāmagrīm prāpya kālaṁ ca phalanti khalu dehinām ||",
    "san-mu-kd17:1304": "Story of Śaṅkha and Likhita",
    "san-mu-kd17:1305": "bhūtapūrvaṁ bhikṣavaḥ vārāṇasyāṁ nātidūre puṣpaphalasaṁpannam āśramapadaṁ nānāvihaganikūjitaṁ viśvastamṛgapakṣiniṣevitam; tatra dvāv ṛṣī bhrātarau prativasataḥ phalamūlāmbubhakṣāv ajinavalkaladhāriṇau śaṅkhaś ca likhitaś ca; śaṅkha upādhyāya likhitaś ca śiṣyaḥ; tau vārāṇasyāṁ sarvalokaprakhyātau; rājñāpi brahmadattena viditau: amuṣminn udyāne dvāv ṛṣī bhrātarau prativasataḥ śaṅkhaś ca likhitaś ca; tatra śaṅkha upādhyāyo likhitaś ca śiṣyaḥ iti; yāvad apareṇa samayena śaṅkha udakasya kuṇḍikāṁ pūrayitvā mūlaphalānām arthe vanaṁ gataḥ; likhitas tu sarātram evotthāya pūrvataraṁ gataḥ; sa puṣpaphalāny ādāya tvaritam āgataḥ; ātmīyām āṭikāṁ pratyavekṣate; svalpaṁ pānīyaṁ; sa tṛṣṇārtaḥ saṁlakṣayati upādhyāyasantakaṁ pānīyaṁ pibāmi iti; tena pītaṁ; yāvat śaṅkha riṣir mūlaphalāny ādāya tṛṣāparyākulīkṛtamukhaḥ āśramaṁ praviṣṭaḥ; kuṇḍikāṁ pratyavekṣate; paśyati riltikāṁ; sa saṁjātāmarṣaḥ kathayati, kena coreṇa pānīyam apahṛtaṁ? iti; likhitaḥ kathayati: upādhyāya ahaṁ coraḥ; mayā pītaṁ; daṇḍaṁ prayaccha iti; sa kathayati: tvaṁ mama bhrātā śiṣyaś ca; yadi pītaṁ supītaṁ yathāsukham iti; sa kathayati: upādhyāya na śaknomy aham etat kaukṛtyaṁ prativinodayituṁ; prayaccha me gurukaṁ daṇḍaṁ yaś corasya pradīyate iti; evam uktaḥ śaṅkha ṛṣiḥ prakupitaḥ kathayati: nāhaṁ daṇḍam anuprayacchāmi: yadi tvaṁ daṇḍenārthī rājñaḥ sakāśaṁ gaccha iti; sa rājñaḥ sakāśaṁ gataḥ; tasmiṁś ca samaye rājā mṛgavadhāya saṁprasthitaḥ; tenāsau jayenāyuṣā vardhayitvā gāthayā vijñaptaḥ:",
    "san-mu-kd17:1306": "ahaṁ coro mahārāja yo ’syādattaṁ jalaṁ pibet |",
    "san-mu-kd17:1307": "prayaccha me guruṁ daṇḍaṁ yaś corasya pradīyate ||",
    "san-mu-kd17:1308": "rājā kathayati: nāsti pānīyasyādattādānam iti; api tu kasya santakaṁ tvayā jalam apahṛtaṁ? iti; tena yathāvṛttaṁ samākhyātaṁ; rājā kathayati: sa tava bhrātā upādhyāyaś ca; gaccha na tvaṁ daṇḍārhaḥ iti; sa kathayati deva na śaknomy ahaṁ kaukṛtyaṁ prativinodayituṁ; prayaccha me guruṁ daṇḍaṁ yaś corasya pradīyate iti; evam ukte rājā prakupitaḥ tīvreṇa paryavasthānena paryavasthitaḥ; sa kathayati: yady evam atraiva tiṣṭha na tāvat prayātavyaṁ yāvad ahaṁ pratinirvṛttaḥ iti; sa rājā mṛgavadhaṁ kṛtvā saṁcintyānyena dvāreṇa praviṣṭaḥ na bhūyo nirgacchati; amātyai ṣaṣṭe divase rājño niveditaṁ: deva tasya riṣer adya ṣaḍdivasān tasminn eva pradeśe tiṣṭhataḥ ājñāṁ dātum arhasi iti; rājā kathayati: uddhṛtadaṇḍo bhavatu; gacchatu, eṣaivāsya daṇḍaḥ iti; amātyais tasya riṣer ākhyātaṁ: ṛṣe deva kathayati uddhṛtadaṇḍo ’sau gacchatv eṣa evāsya daṇḍaḥ iti; sa vigatakaukṛtyaḥ prakrāntaḥ.",
    "san-mu-kd17:1309": "kiṁ manyadhve bhikṣavaḥ? yo ’sau rājā brahmadatta eṣa eva sa rāhulaḥ tena kālena tena samayena; yad anena cittaṁ pradūṣya riṣir abhihitaḥ; tasmin pradeśa tiṣṭha; na te gantavyam iti; tasya karmaṇo vipākena mātuḥ kukṣau ṣaḍvarṣāṇy uṣitaḥ; iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad evaṁ vo bhikṣavaḥ śikṣitavyam.",
    "san-mu-kd17:1310": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta āyuṣmatā bhadrikeṇa karma kṛtaṁ yasya karmaṇo vipākena pradhānapuruṣāṇāṁ rājā saṁvṛttaḥ? bhagavān āha: bhadrikeṇaiva bhikṣavaḥ karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; bhadrikeṇaiva karmāṇy upacitāni ko ’nyaḥ pratyanubhaviṣyati; na bhikṣavaḥ karmāṇi kṛtāny upacitāni na bāhye pṛthivīdhātau vipacyante, nābdhātau, na tejodhātau, na vāyudhātau, api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "san-mu-kd17:1311": "na praṇaśyanti karmāṇy api kalpaśatair api |",
    "san-mu-kd17:1312": "sāmagrīm prāpya kālaṁ ca phalanti khalu dehinām ||",
    "san-mu-kd17:1313": "Story of the beggar (concerning a previous birth of King Bhadrika)",
    "san-mu-kd17:1314": "bhūtapūrvaṁ bhikṣavaḥ anyatamaḥ koṭṭamallakaḥ janapadād vārāṇasīm āgataḥ; sa tannivāsibhiḥ koṭṭamallakaiḥ īrṣyāsvabhāvaiḥ pratyākhacapeṭāprahārādibhiḥ pratāḍitaṁ kṛtvā niṣkāsitaḥ; sa bahir vārāṇasyāṁ rājakīya udyāne ’vasthitaḥ; yāvad rājā brahmadattaḥ samprāpte vasantakālasamaye saṁpuṣpiteṣu pādapeṣu haṁsakrauñcamayūraśukaśārikākokilajīvañjīvakonnādite vanaṣaṇḍe ’ntaḥpurasahīyaḥ udyānabhūmiṁ nirgataḥ; sa tatrāntaḥpureṇa sārdham udyāne sukham anubhūya middham avakrāntaḥ; puṣpaphalalolupo mātṛgrāmaḥ puṣpaphalāni samanveṣamāṇaḥ paribhramitum ārabdhaḥ; yāvad rājā brahmadattaḥ nidrālasyaṁ prativinodya laghu laghv eva vārāṇasīṁ praviṣṭaḥ; antaḥpurajano ’pi tvaritatvaritaṁ saṁprasthitaḥ; yāvad anyatamā strī saṁbhrāntā muktāhāraṁ chorayitvā prakrāntā; yāvad asau koṭṭamallakas tasminn udyāne paribhramitum ārabdhaḥ; tenāsau muktāhāro dṛṣṭaḥ; sa saṁlakṣayati: kiṁ mamānena prayojanaṁ; sthānam etad vidyate yad arthāyānarthaṁ prāpayāmi iti; tenāsau latāyāṁ baddhvā udyāne ’vasthitaḥ; yasya santako bhaviṣyati sa grahīṣyati iti; yāvad antaḥpurikābhiḥ rājā vijñaptaḥ; deva amukayā udyāne muktāhāro vismṛtaḥ iti; rājñāmātyānām ājñā dattā: bhavanta udyāne uktāhāro vismṛtaḥ, samanveṣata iti; te udyānaṁ gatvā samanveṣayitum ārabdhāḥ; yāvat paśyati latāyām upanibaddhaṁ; te saṁlakṣayanti: vicārayāmas tāvat kenaiṣa baddha iti; te udyānaṁ paribhramitum ārabdhāḥ; yāvat paśyanti koṭṭamallakaṁ; sa tair uktaḥ: bhoḥ puruṣa kenaiṣa muktāhāro latāyāṁ baddhvāvasthāpitaḥ; tena yathāvṛttaṁ teṣāṁ samākhyātam; amātyai rajño muktāhāro dattaḥ; yathāvṛttam ārocitaṁ; rājā kathayati bhavantas taṁ koṭṭamallakaṁ śabdāpayata; paśyāmi iti; taiḥ śabditaḥ; rājñā pṛṣṭaḥ bhoḥ puruṣa kasmāt tvayā muktāhāro latāyāṁ baddhvāvasthapitaḥ, na svīkṛtaḥ iti; sa kathayati: deva nāham asya bhāgī devasyaivārhati iti; rājā abhiprasannaḥ kathayati: bhoḥ puruṣa varārhas tvaṁ; vada kaṁ te varam anuprayacchāmi iti; sa kathayati: yadi devaḥ parituṣṭaḥ koṭṭamallakān bhojayitvā teṣāṁ pratyekam ekaikaṁ vastrayugenācchādya mām adhipatiṁ sthāpayatu iti; rājñāmātyānām ājñā dattā: bhavanto yuṣmābhiḥ koṭṭamallakān bhojayitvā pratyekam ekaikaṁ vastrayugenācchādya etaṁ puruṣaṁ teṣām adhipatiṁ sthāpayata; taiḥ vārāṇasyāṁ ghaṇṭāvaghoṣaṇaṁ kāritaṁ: devasamājñāpayati yāvantaḥ koṭṭamallakāḥ vārāṇasyāṁ sarvair amuṣminn udyāne saṁnipatitavyam; ahaṁ koṭṭamallakān bhojayāmi ekaikaṁ vastrayugenācchādayāmi iti; te sarve saṁnipatitāḥ āmatyaiḥ praṇītenāhāreṇa saṁtarpitāḥ; pratyekaṁ vastrayugenācchāditāḥ; uktāś ca: deva samājñāpayati, adyāgreṇa yuṣmākam eṣa koṭṭamallako rājā; yuṣmābhir asyājñā kartavyā iti; te praṇītenāhāreṇa saṁtarpitāḥ vastrayugenācchāditāḥ prītamanasaḥ kathayanti yathā devaḥ samājñāpayati iti; so koṭṭamallako ’dhipatiḥ saṁvṛttaḥ; prakṛtyaiva koṭṭamallakāḥ kṣutpipāsābhibhūtāḥ vīthyām annapānam ācchindanti; te rājñā satkṛtā iti bhūyasyā mātrayā ācchettum ārabdhāḥ; pattanopajīvi janakāyaḥ kṣubdhaḥ; rājño niveditaṁ; rājā kathayati apramattair bhavadbhir ārakṣā kartavyā, na tu te tāḍayitavyāḥ iti; yāvad anyatamaḥ puruṣaḥ pūpakān ādāya vīthīmadhyena gacchati; tena koṭṭamallakādhipatinā tasya sakāśāt pūpikā ācchinnāḥ; sa tān ādāya pratiguptaṁ pradeśaṁ gataḥ; koṭṭamallakair anubaddhaḥ; sa tair upadrūyamāno nadīṁ vārakām uttīrya anyatamasmin vṛkṣamūle ’vasthitaḥ; asati buddhānām utpāde pratyekabuddhā loka utpadyante hīnadīnānukampāḥ prāntaśayanāsanabhaktā ekadakṣiṇīyā lokasya; yāvad anyatamaḥ pratyekabuddho daivāt taṁ pradeśam āgataḥ; tenāsau dṛṣṭaḥ kāyaprāsādikaḥ śānteryāpathaś ca; sa saṁlakṣayati: nūnaṁ mayā evaṁvidhe sadbhūtadakṣiṇīye kārā na kṛtā yenāhaṁ mānuṣyam āsādya koṭṭamallako jātaḥ; yady ayaṁ mahātmā mamāntikāt pūpān pratigṛhṇīyād aham asmai dadyām iti; tatas tena pratyekabuddhena tasya cetasā cittam ājñāya parānugrahakāraṇāt pātram upanāmitaṁ; tena tasmai satkṛtya pūpikā dattāḥ; kāyikī teṣāṁ mahātmanāṁ dharmadeśanā na vācikī; sa upari vihāyasam abhyudgamya jvalanatapanavarṣaṇavidyotanaprātihāryāṇi kartum ārabdhaḥ; asty āśu pṛthagjanasya riddhir āvarjanakarī; sa mūlanikṛnta iva drumaḥ pratyekabuddhasya pādayor nipatya praṇidhānaṁ kartum ārabdhaḥ: yan mayaivaṁvidhe sadbhūtadakṣiṇīye kārāḥ kṛtāḥ, anenāhaṁ kuśalamūlena pradhānapuruṣāṇāṁ rājā syām; prativiśiṣṭataraṁ cātaḥ śāstāram ārāgayeyam eva na virāgayeyam iti; tataḥ te koṭṭamallakāḥ saṁprāptāḥ kathayanti: asmākam api pūpikāṁ prayaccha iti; sa kathayati: ayaṁ mahātmā riṣiḥ; asmai mayā pratipaditā iti; te kathayanti: pratipādya kiṁ tvayā praṇidhānaṁ kṛtam iti; sa kathayati: pradhānapuruṣāṇāṁ rājā syām iti; te kathayanti: vayam eva te pradhānapuruṣāḥ syāma yeṣāṁ tvaṁ rājā bhaviṣyasi iti; sa kathayati: śobhanam evaṁ bhavatu; kiṁ tv asya riṣeḥ pādayor nipatya praṇidhānaṁ kuruta iti; tais tasya pratyekabuddhasya pādayor nipatya praṇidhānaṁ kṛtaṁ vayaṁ te pradhānapuruṣāḥ syāma yeṣām ayaṁ rājā bhaviṣyati iti.",
    "san-mu-kd17:1315": "kiṁ manyadhve bhikṣavaḥ? yo ’sau koṭṭamallakādhipatir eṣa eva sa bhadrikaḥ śākyarājaḥ iti tena kālena tena samayena; ye te koṭṭamallakā etāny eva tāni pañcaśākyaśatāni; bhadrikeṇa koṭṭamallakabhūtena pratyekabuddhe praṇidhānaṁ kṛtaṁ; tasya karmaṇo vipākena eṣāṁ pañcānāṁ śākyaśatānāṁ rājā saṁvṛttaḥ; iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad evaṁ vo bhikṣavaḥ śikṣitavyam.",
    "san-mu-kd17:1316": "The story of Madhuvāsiṣṭha",
    "san-mu-kd17:1317": "buddho bhagavān nādikāyāṁ viharati guñjikāvasathe; tena khalu samayena saṁbahulāni pātrāṇy abhyavakāśa upari kṣiptāni; bhagavataś ca pātram; athānyatamo markataḥ śālavṛkṣād avatīrya yena pātrāṇi tenopasaṁkramati; bhikṣavas taṁ vārayanti, mā bhetsyati pātrāṇi iti; tatra bhagavān bhikṣūṇām āmantrayate sma: mā bhikṣavaḥ etaṁ markaṭaṁ vārayata; tat kasya hetoḥ; naiṣa bhetsyate pātrāṇi; atha sa markaṭo yena bhagavataḥ pātraṁ tenopasaṁkrāntaḥ; upasaṁkramya bhagavataḥ pātram ādāya taṁ śālāvṛkṣam abhiruhya kṣaudrasya madhuno ’neḍakasya pūrayitvā śanair mandamandaṁ śālavṛkṣād avatīrya bhagavata upanāmayati; tasya bhagavān na pratigṛhṇāti saprāṇakam iti kṛtvā; atha sa markaṭa ekānte prakramya niṣprāṇakaṁ kṛtvā bhagavata upanāmayati; tasya bhagavān na pratigṛhṇāti akalpikam iti kṛtvā; atha sa markaṭa ekānte prakramya śītalena vāriṇā pariṣicya bhagavata upanāmayati; tasya bhagavān pratigṛhṇāti kṛtakalpikam iti; atha sa markaṭa pratigṛhītaṁ me bhagavatā madhupātram iti viditvā hṛṣṭatuṣṭapramuditaḥ udagraprītisaumanasyajātaḥ prāñjalīkṛtaḥ pratipuṭakaṁ pratyavasṛto nartamānaḥ bhagavantaṁ namasyamānaḥ bhagavati prasādajāto bhagavantaṁ nirīkṣamāṇaḥ pṛṣṭhato nāvalokayati; kūpe patitaḥ; kālagataḥ; nādikāyām eva ṣaṭkarmanirate brāhmaṇakule upapannaḥ; yam eva divasaṁ pratisandhir gṛhītas tam eva divasaṁ madhuvarṣaṁ patitaṁ; pitrā cāsya naimittikā āhūya pṛṣṭāḥ; te kathayanti: asya satvasyānubhāva iti; yāvad asau brāhmaṇī aṣṭānāṁ va nāvānāṁ vā māsānām atyayāt prasūtā; dārako jātaḥ; yam eva divasaṁ jātas tam api divasaṁ madhuvarṣaṁ patitaṁ; tasya jñātayaḥ saṁgamya samāgamya trīṇi saptakāny ekaviṁṣatidivasān vistareṇa jātasya jātimahaṁ kṛtvā nāmadheyaṁ vyavasthāpyate, kiṁ bhavatu dārakasya nāma iti; jñātaya ūcuḥ: ayaṁ dārako yam eva divasaṁ mātuḥ kukṣim avakrāntas tam eva divasaṁ madhuvarṣaṁ patitaṁ; yam api divasaṁ jātaḥ tam api divasaṁ madhuvarṣaṁ patitaṁ; vāsiṣṭhasagotraś ca; tasmād bhavatu dārakasya madhuvāsiṣṭha iti nāmadheyaṁ vyavasthāpitaṁ; sa unnīto vardhito mahān saṁvṛttaḥ; yadā mahān saṁvṛttaḥ tadā svyākhyāte dharmavinaye pravrajitaḥ; tasya pravrajitasyāpi sataḥ dine dine trīṇi madhupātrāṇi saṁpadyante; sa teṣām ekaṁ bhagavato ’nuprayacchati; dvitīyaṁ saṁghāya; tritīyaṁ sapremakaiḥ sārdhaṁ paribhuṅkte.",
    "san-mu-kd17:1318": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadantāyuṣmatā madhuvāsiṣṭhena karma kṛtaṁ yasya karmaṇo vipākenāsya dine dine trīṇi pātrāṇi saṁpadyante iti; bhagavān āha: madhuvāsiṣṭhenaiva bhikṣavaḥ karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāni pūrvavad yāvad phalanti khalu dehināṁ; dṛṣṭo yuṣmābhir bhikṣavaḥ sa markaṭaḥ yena tathāgatasya madhupātram upanāmitaṁ? dṛṣṭo bhadanta; yo ’sau markaṭa eṣa evāsau madhuvāsiṣṭhaḥ tena kālena tena samayena; tena tathāgatasya madhupātram upanāmitaṁ; tasya karmaṇo vipākena ṣaṭkarmanirate brāhmaṇakule upapannaḥ pratisandhau cāsya jātau ca madhuvarṣaṁ patitaṁ; yāvad etarhy api divase divase trīṇi madhupātrāṇi saṁpadyante; iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad ekāntaśukleṣv eva karmasv ābhogaḥ karaṇīyaḥ; tat kasya hetoḥ; yadi madhuvāsiṣṭho bhikṣuḥ pūrvaṁ mahāsamudraṁ madhv adhimucyate; tad api madhu syāt; evaṁ hi bhikṣavaḥ aprameyā tathāgatadakṣiṇā iti.",
    "san-mu-kd17:1319": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadantāyuṣmatā upālinā karma kṛtaṁ yasya karmaṇo vipākena rājenāpitaḥ saṁvṛttaḥ; bhagavān āha: upālinaiva bhikṣavaḥ aprameyā tathāgatadakṣiṇā iti pūrvam anyāsu jātiṣu karmāṇi kṛtāny upacitāni labdhasaṁbhārāṇi pūrvavad yāvad phalanti khalu dehināṁ.",
    "san-mu-kd17:1320": "The story of the royal barber",
    "san-mu-kd17:1321": "(concerning a previous birth of Upālin)",
    "san-mu-kd17:1322": "bhūtapūrvaṁ bhikṣavo ’nyatamasya rājanāpitasya pratyekabuddhaḥ upasaṁkrāntaḥ: bhadramukha keśān me ’vatārya, puṇyaṁ bhaviṣyati iti; sa ca rājakulaṁ saṁprasthitaḥ; tena bhāgineya uktaḥ: bhāgineya asya pravrajitasya keśān avatāraya; ahaṁ rājakulaṁ saṁprasthitaḥ; tathā cāvatāraya yathā rājñaḥ iti; sa saṁlakṣayati: yathā mātulaḥ kathayati; nūnam atra puṇyena bhavitavyam iti; tenādaraṁ kṛtvā keśaśmaśrv avatāritaṁ; pratyekabuddhaḥ saṁlakṣayati: bahv anena satvena puṇyaṁ prasutaṁ; kuśalamūlāvaropaṇam asya kartavyam iti viditvā tasyānukampārtham upari vihāyasam abhyudgamya jvalanatapanavarṣaṇavidyotanaprātihāryāṇi kartum ārabdhaḥ; asty āśu pṛthagjanasya ṛddhir āvarjanakarī; sa mūlanikṛnta iva drumaḥ pādayor nipatya praṇidhānaṁ kartum ārabdhaḥ: anenāhaṁ kuśalamūlena yathā me mātulo rājanāpitaḥ evam aham api rājanāpitaḥ syām iti.",
    "san-mu-kd17:1323": "kiṁ manyadhve bhikṣavaḥ? yo’ sau rājanāpitasya bhāgineya eṣa evāsāv upālir bhikṣuḥ; yad anena pratyekabuddhasya keśaśmaśrūṇy avatārya praṇidhānaṁ kṛtaṁ tasya karmaṇo vipākena rajanāpitaḥ saṁvṛttaḥ; bhūyo ’pi yad anena praṇidhānaṁ kṛtaṁ tac chrūyatām.",
    "san-mu-kd17:1324": "Another story of a barber",
    "san-mu-kd17:1325": "bhūtapūrvaṁ bhikṣavo ’nyatarasmin karvaṭake gṛhapatiḥ prativasati; tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ putro jātaḥ; bhūyo ’pi krīḍato ramamāṇasya paricārayataḥ putro jātaḥ; bhūyo ’pi krīḍato ramamāṇasya paricārayataḥ putro jātaḥ; yāvat krameṇa sapta putrāḥ jātāḥ; tasya rājanāpito vayasyaḥ; so ’putraḥ; kare kapolaṁ kṛtvā cintāparo ’vasthitaḥ; na me putro na duhitā; mamātyayāt sarvaṁ svāpateyam aputrakam iti kṛtvā rājavidheyaṁ bhaviṣyati iti; sa tena gṛhapatinā dṛṣṭa uktaś ca: vayasya kim asi cintāparaḥ? sa kathayati: vayasya kathaṁ na cintāparo bhaviṣyāmi yasya me iyat dhanajātaṁ na putro na duhitā, mamātyayāt sarvam etad rājavidheyaṁ bhaviṣyati iti; sa kathayati: yady evam eṣa mama sarvakanīyān putraḥ: sa mayā tava dattaḥ iti; tenāsau pratigṛhītaḥ; yāvad gṛhapatiḥ kālagataḥ; te tasya putrāḥ yadā kenacit sārdhaṁ kaliṁ kurvanti tadā tena paribhāṣyante: yūyam api kaliṁ kurutha yeṣāṁ bhrātā nāpitaḥ iti; te daurmanasyajātāḥ saṁlakṣayanti: yat kiṁcid vayaṁ paribhūtāḥ sarvaṁ tad asya bhrātur doṣāt; sarvathā ācchettavya iti; sa tair ācchinno nāpitaḥ; tena sarvanāpitāḥ kriyākāraṁ kāritāḥ, amukasya gṛhapateḥ putrāṇāṁ na kenacit śmaśrukarma kartavyam iti; te dīrghaśmaśrunakhā jātāḥ; te rājñā dṛṣṭā uktāś ca: bhavantaḥ kimarthaṁ yūyaṁ dīrghaśmaśrunakhās tiṣṭhatha? iti te kathayanti anena nāpitena sarvanāpitā nivāritāḥ; na kenacid eṣāṁ śmaśrukarma kartavyam iti; kiṁ kāraṇāt; tair yathāvṛttaṁ samākhyātaṁ; rājā kathayati: arhati pitā putraṁ dātuṁ; kim iti yuṣmābhir ācchinnaḥ? tasyaiva prayacchata iti; tair akāmakaiḥ pratimuktaḥ; te daurmanasyajātāḥ lokāpavādabhayāt taṁ ghātayitum icchanti; mitrāmitramadhyamo lokaḥ; tasyāparaiḥ samākhyātaṁ; tenāsau nāpita uktaḥ: te māṁ praghātayitum icchanti; anujānīhi pravrajāmi iti; sa saṁlakṣayati: kāmam eva pravrajatu mā taiḥ prāṇān viyokṣyata iti viditvā uktaḥ: putra yady evaṁ gaccha pravraja; yat kiṁcid guṇagaṇam adhigacchethās tadā mamārocayiṣyasi iti; sa labdhānujño riṣīṇāṁ madhye pravrajitaḥ; tenānupacāryakenānupādhyāyakena pratyekabodhiḥ sākṣātkṛtā; sa saṁlakṣayati: mayā tasya pituḥ pratijñātam upadarśayiṣyāmi iti; gacchāmi, tām imāṁ pūrvikāṁ pratijñāṁ niryātayāmi iti; sa tasya sakāśaṁ gatvā jvalanatapanavarṣaṇavidyotanaprātihāryaṁ yāvat mūlanikṛnta iva drumaḥ sa pādayor nipatya praṇidhānaṁ kartum ārabdhaḥ: yan mayā evaṁvidhe sadbhūtadakṣiṇīye kārāḥ kṛtāḥ anenāhaṁ kuśalamūlena rājanāpitaḥ syām iti; bhūyo ’pi anena pañcasu pratyekabuddhaśateṣu kārān kṛtvā praṇidhānaṁ kṛtam: anenāhaṁ kuśalamūlena rājanāpitaḥ syām iti; punar api caturṣu samyaksaṁbuddheṣu kārān kṛtvā praṇidhānaṁ kṛtam anenāhaṁ kuśalamūlena rājanāpitaḥ syām iti; tasya karmaṇo vipākena bahūn vārān rājanāpitaḥ saṁvṛttaḥ.",
    "san-mu-kd17:1326": "bhūyo ’pi bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta upālinā karma kṛtaṁ yena vinayadhārāṇām agro nirdiṣṭaḥ iti; bhagavān āha: kutra praṇidhānaṁ kṛtaṁ?",
    "san-mu-kd17:1327": "Upāli is the foremost among those who master and know the Vinaya",
    "san-mu-kd17:1328": "bhūtapūrvaṁ bhikṣavo ’sminn eva bhadrake kalpe viṁśativarṣasahasrāyuṣi prajāyāṁ kāśyapo nāma samyaksaṁbuddho loka udapādi pūrvavad yāvat sa vārāṇasīṁ nagarīm upaniśritya viharati ṛṣivadane mṛgadāve; tasyāyaṁ pravacane pravrajitaḥ; yaḥ pravrajito bhikṣuḥ sa punaḥ kāśyapena samyaksaṁbuddhena vinayadharāṇām agro nirdiṣṭaḥ; tatrānena yāvadāyur brahmacaryaṁ caritaṁ; na kaścid guṇagaṇo ’dhigataḥ; tad anena maraṇakālasamaye praṇidhānaṁ kartum ārabdhaṁ: yad mayā kāśyape bhagavati samyaksaṁbuddhe yāvadāyur brahmacaryaṁ caritaṁ, na kaścid guṇagaṇo ’dhigataḥ; anenāhaṁ kuśalamūlena yo ’sau bhagavatā kāśyapena samyaksaṁbuddhena uttaro nāma māṇavo vyākṛto bhaviṣyasi tvaṁ māṇava varṣaśatāyuṣi prajāyāṁ śākyamunir nāma tathāgato ’rhan samyaksaṁbuddha iti; tasyāhaṁ pravacane pravrajya sarvakleśaprahāṇād arhatvaṁ sākṣātkuryām; yathā ca me upādhyāyena bhagavatā kāśyapena samyaksaṁbuddhena vinayadhārāṇām agro nirdiṣṭaḥ; evaṁ mām api sa bhagavāṁs śākyamunir vinayadharāṇām agraṁ nirdiṣed iti tatpraṇidhānavaśāt tathāgatena vinayadharāṇām agro nirdiṣṭaḥ; iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ pūrvavad yāvad ābhogaḥ karaṇīyaḥ; ity evaṁ vo bhikṣavaḥ śikṣitavyam.",
    "san-mu-kd17:1329": "Untrue announcement of the death of the Buddha and the birth of Ānanda",
    "san-mu-kd17:1330": "yadā bhagavatā ṣaṭtriṁśadbhūtakoṭiparivāraṁ māraṁ papīyaṁsam abhinirjitya anuttaraṁ jñānam adhigataṁ, tadā sāntaḥpurāmātyapaurajanapadasyārocitam: adya śramaṇo gautamaḥ kālagataḥ iti; rājā śuddhodanaḥ sāntaḥpurakumārāmātyapaurajanapadaḥ śocitum ārabdhaḥ; devatānāṁ darśanam adhastāt pravartate; śuddhāvāsakāyikābhir devatābhir Arocitaṁ: na bhagavān kālagato ’pi tu bhagavatānuttaraṁ jñānam adhigatam iti; tato rājā śuddhodanaḥ param ānandam upāgataḥ; ten asamayenāmṛtodanasya dārako jātaḥ; tasya jātau jātimahaṁ vistareṇa kṛtvā nāmadheyaṁ vyavasthāpyate, kiṁ bhavatu dārakasya nāma iti; jñātasya kathayaṁti: ayaṁ dārakaḥ ānande vartamāne jātaḥ; tad bhavatu dārakasyānanda iti nāmadheyaṁ vyavasthāpitam; ānando dārako ’ṣṭābhyo dhātrībhyo ’nupradattaḥ; dvābhyām aṁśadhātrībhyāṁ dvābhyāṁ krīḍanikābhyāṁ dhātrībhyāṁ dvābhyāṁ kṣīradhātrībhyāṁ dvābhyāṁ maladhātrībhyāṁ; sa dhātryaṁśagato naimittikair vyākṛto ’nena dārakeṇa bhagavataḥ śākyamuner upasthānaṁ kartavyam iti; dārako naimittikair vyākṛta iti śrutvā amṛtodanaḥ saṁlakṣayati: yady evaṁ bhagavān pravrājayiṣyati, na tatpurastād avatāro ’py anena kartavya iti; sa yadā bhagavān kapilavastv āgacchati tadā vaiśālīn nīyate; yadā bhagavān vaiśālīṁ gacchati tadā punaḥ kapilavastu nīyate; atrāntare nāsti kiṁcid buddhānāṁ bhagavatām ajñātam adṛṣṭam aviditam avijñātaṁ; dharmatā khalu buddhānāṁ bhagavatāṁ mahākāruṇikānāṁ lokānugrahapravṛttānām ekārakṣāṇāṁ śamathavipaśyanāvihāriṇāṁ tridamathavastukuśalānāṁ caturoghottīrṇānāṁ caturṛddhipādacaraṇatalasupratiṣṭhitamatīnāṁ caturṣu saṁgrahavastuṣu dīrgharātrakṛtaparicayānāṁ pañcāṅgaviprahīnānāṁ pañcagatisamatikrāntānāṁ ṣaḍaṅgasamanvāgatānāṁ ṣaṭpāramitāparipūrṇānāṁ saptabodhyaṅgakusumāḍhyānām aṣṭāṅgamārgadeśikānāṁ navānupūrvavihārasamāpattikuśalānāṁ daśabalināṁ daśadiksamāpūrṇayaśasāṁ daśaśatavaśavartiprativiśiṣṭānāṁ trī rātres trir divasasya ca buddhacakṣuṣā lokaṁ vyavalokya jñānadarśanaṁ pravartate: ko hīyate ko vardhate kaḥ kṛcchraprāptaḥ kaḥ saṁkataprāptaḥ kaḥ saṁbādhaprāptaḥ ko ’pāyanimnaḥ ko ’pāyapravaṇaḥ ko ’pāyaprāgbhāraḥ kam aham apāyād uddhṛtya svarge mokṣe ca pratiṣṭhāpayeyaṁ; kasya anavaropitāni kuśalamulāny avaropayeyaṁ? kasyāvaropitāni paripācayeyaṁ? kasya pakvāni vimocayeyam? āha ca:",
    "san-mu-kd17:1331": "apy evātikramed velāṁ sāgaro makarālayaḥ |",
    "san-mu-kd17:1332": "na tu vaineyavatsānāṁ buddho velām atikramet ||",
    "san-mu-kd17:1333": "Ānanda’s conversion",
    "san-mu-kd17:1334": "bhagavān saṁlakṣayati: caramabhaviko ānando dārakaḥ; sa mama śāsane pravrajiṣyati, pravrajya cānena mamopasthānaṁ kartavyaṁ vacanaṁ ca dhārayitavyaṁ mayi ca parinirvṛte amṛtam adhigantavyaṁ yan nv aham ānandaṁ kumāraṁ śāsane ’vatārayeyam iti; apravidita eva kapilavastunagaraṁ praviśyāmṛtodanasya bhavanam āgamya prajñapta evāsane niṣaṇṇaḥ; amṛtodanenānandaḥ kumāro ’vavarakaṁ praviśya sthāpitaḥ; bhagavatā tathādhiṣṭhito yena svayam eva dvāram apāvṛtaṁ; prathamata eva ca bhagavato pādau śirasā vanditvā bhagavataḥ pṛṣṭhataḥ sthito ’bhūd vyajanaṁ gṛhītvā ca bhagavantaṁ vījayamānaḥ; tato ’mṛtodano bhagavataḥ pādau śirasā vanditvaikānte niṣaṇṇaḥ; ekānte niṣaṇṇaṁm amṛtodanaṁ bhagavān dharmyayā kathayā saṁdarśya samādāpya samuttejya saṁpraharṣya āsanād utthāya prakrāntaḥ; mahad api hetubalaṁ pratyayabalam apekṣate; ity ānandaś caramabhavikaḥ satvo bhagavantaḥ pṛṣṭhataḥ pṛṣṭhataḥ samanubaddhaḥ; amṛtodanena sāntaḥpuraparivāreṇa na śakyate nivartayituṁ; bhagavān āha: ayaṁ caramabhavikaḥ satvaḥ na tvayā śakyate nivartayituṁ, mā nivarteta iti; amṛtodanaḥ kathayati; bhagavan yady evam ānupūrvīm asya kurmaḥ; bhagavān āha: evaṁ kuru; tato ’mṛtodanena śramaṇabrāhmaṇakṛpaṇavaṇīpakaparivrājakayācanakebhyo dānāni dīyante; puṇyāni kriyante; svabandhujanaṁ ca kṣamāpayitvā sarvālaṁkāravibhūṣito hastiskandham abhiruhya anekajanaparivṛto nyagrodhārāmābhimukho bhagavatsakāśaṁ preṣitaḥ; tataś ca tasya vīthīmadhyena gacchato hastinā utpalahastako nigīrṇaḥ; naimittikair dṛṣṭaḥ; te kathayanti: anena kumāreṇa śrutidharāṇām agreṇa bhavitavyam iti; tasya yānasya yāvatī bhūmis tāvad yānena gatvā yānād avatīrya padbhyām eva nyagrodhārāmaṁ praviśya yena bhagavāṁs tenopasaṁkrāntaḥ; upasaṁkramya bhagavataḥ pādau śirasā vanditvaikānte niṣaṇṇaḥ; bhagavatā daśabalakāśyapasya samarpitaḥ kāśyapa pravrājaya kumāram iti; tena pravrājita upasaṁpāditaḥ; atha bhagavān yathābhiramyaṁ kapilavastuni vihṛtya yena rājagṛhaṁ tena cārikāṁ prakrāntaḥ; anupūrveṇa cārikāṁ caran rājagṛham anuprāptaḥ; rājagṛhe viharati veṇuvane kalandakanivāpe.",
    "san-mu-kd17:1335": "āyuṣmataḥ ānandasya mūrdhni piṭako jātaḥ; bhagavatā jīvikasyājñā dattā ānandasya bhikṣoś cikitsāṁ kuruṣva iti; evaṁ bhadanta iti jīvikaḥ kumārabhṛto bhagavataḥ pratyaśauṣīd; atha bhagavān purastād bhikṣusaṁghasya prajñapta evāsane niṣaṇṇaḥ dharmaṁ deśayati; āyuṣmān apy ānandas tatraiva niṣaṇṇaḥ dharmaśravaṇāya; jīvikaḥ kumārabhṛtaḥ saṁlakṣayati: ayam asya kalaś cikitsāyāḥ; dharmavegaprāpto ’yaṁ na cetayiṣyati iti; tena tasya piṭake pācanaṁ dattaṁ; tatraiva ca pāṭitaḥ; tatra paryavasite dharme jīvakaḥ kathayati: bhagavan mayā aryānandasyātraiva niṣaṇṇasya piṭakaḥ pācitaḥ pāṭito rohitaś ca; āyuṣmān ānandaḥ kathayati: yadi mama śarīraṁ tilaśaś chinnam abhaviṣyat tathāpi mayā na parijñātam abhaviṣyad bhagavato dharmaṁ deśayato dharmānvayaprasādāvarjitasantatinā; jīvakaḥ paraṁ vismayam āpannaḥ.",
    "san-mu-kd17:1336": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta āyuṣmatā ānandena karma kṛtaṁ yenāsya pṛṣṭhe piṭako jātaḥ iti; bhagavān āha: ānandenaiva bhikṣavaḥ bhikṣuṇā karmāṇi kṛtāny upacitāni pūrvavad yāvad phalanti khalu dehināṁ.",
    "san-mu-kd17:1337": "The story of the king Kirātas",
    "san-mu-kd17:1338": "(a previous birth of Ānanda)",
    "san-mu-kd17:1339": "bhūtapūrvaṁ bhikṣavo ’nyatamasmin karvaṭake kirātānām adhipatiḥ prativasati; asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktāḥ ekadakṣiṇīyā lokasya; athānyatamaḥ pratyekabuddhas tena tenānvāhiṇḍamānaḥ kirātanagaram anuprāptaḥ; sa tatra piṇḍārthī kirātarājasya gṛhaṁ praviṣṭaḥ; sa tena saṁjātāmarṣeṇa cittaṁ pradūṣya guḍikayā pṛṣṭhe tāḍitaḥ; sa mahātmā nihatamadamānatvāt tasyābhavyatāṁ jñātvā prakrāntaḥ.",
    "san-mu-kd17:1340": "kiṁ manyadhve bhikṣavaḥ? yo ’sau kirātarājaḥ eṣa eva sa ānando bhikṣuḥ; yad anena pratyekabuddhaḥ saṁjātāmarṣeṇa cittaṁ pradūṣya pṛṣṭhe guḍikayā tāḍitaḥ tasya karmaṇo vipākena yatra yatra jāyate tatra tatrāsya paṁcajanmaśatāni pṛṣṭhe piṭako jāyate; yāvad etarhy apy asya carame bhave pṛṣṭhe piṭako jātaḥ",
    "san-mu-kd17:1341": "Ānanda follows the Buddha and makes an exhibition of mathematical knowledge",
    "san-mu-kd17:1342": "yadā āyuṣmān ānando bhagavatā sārdhaṁ gacchati tadāsya bhagavati tīvraprasādagauravaṁ hrīvyapatrāpyaṁ chambitatvaṁ copatiṣṭhati; yadā nirmāṇena na tādṛśaṁ prasādagauravaṁ hrīvyapatrāpyaṁ chambitatvaṁ copatiṣṭhati; yāvad anyatamena gṛhapatinā buddhapramukho bhikṣusaṁgho ’ntargṛhe bhaktenopanimantritaḥ; bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṁghapuraskṛtaḥ tasya gṛhapater gṛhaṁ praviśya bhuktvā prakrāntaḥ; bhikṣubhir āyuṣmān ānandaḥ pṛṣṭaḥ; āyuṣmann ānanda kiṁ tvam adya bhagavatā sārdhaṁ gataḥ āhosvin nirmāṇena iti; sa kathayati: bhagavatā sārdhaṁ gato na buddhanirmāṇena; kathaṁ kṛtvā; yadāhaṁ bhagavatā sārdhaṁ gacchāmi tato mama bhagavato ’ntike tīvraprasādagauravaṁ hrīvyapatrāpyaṁ chambitatvaṁ copatiṣṭhati; yadā buddhanirmāṇena tadā na tathā iti",
    "san-mu-kd17:1343": "bhikṣavaḥ parasparaṁ mantrayanti: āyuṣmān ānando nimittakuśalaḥ iti; digvidikṣu śabdo visṛtaḥ ānando bhikṣur nimittakuśalaḥ iti; atha bhagavān yathābhiramya rājagṛhe vihṛtya yena śrāvastī tena cārikāṁ prakrāntaḥ; anupūrveṇa cārikāṁ caran śrāvastīm anuprāptaḥ; śrāvastyāṁ viharati jetavane ’nāthapiṇḍadasyārāme; athāyuṣmān ānandaḥ pūrvāhṇe nivāsya pātracīvaram ādāya śrāvastīṁ piṇḍāya prāvikṣat; anyatamena brāhmaṇena dṛṣṭaḥ; sa saṁlakṣayati: ayaṁ śramaṇasya gautamasya śrāvakaḥ ānando bhikṣuḥ, yo ’sau śrūyate nimittakuśala iti; pṛcchāmi tāvad enam asyāḥ śiṁśapāyāḥ kiyanti patrāṇi iti; sa tena pṛṣṭaḥ: ārya asyāḥ śiṁśapāyāḥ kiyanti patrāṇi iti; sa kathayati: etāvanti śatāni sahasrāṇi śatasahasrāṇi ity uktvā prakrāntaḥ; tena brāhmaṇena katipayāni patrāṇy apanīya gaṇayitvā choritāni; āyuṣmān ānandaḥ piṇḍapātam aṭitvā pratinivṛttaḥ; tena brāhmaṇena bhūya uktaḥ; ārya idānīṁ jānīṣva asyāḥ śiṁśapāyāḥ kiyanti patrāṇi iti; sa kathayati: pūrvam etāvanti śatāni sahasrāṇi śatasahasrāṇi ca; ata etāvanty apanītāni iti uktvā prakrāntaḥ; sa brāhmaṇaḥ paraṁ vismayam āpannaḥ; īdṛśo ’py āryo gaṇite kṛtāvī iti.",
    "san-mu-kd17:1344": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta āyuṣmatānandena karma kṛtaṁ yena nimittakuśalo jātaḥ iti; bhagavān āha: ānandenaiva bhikṣavaḥ bhikṣuṇā karmāṇi kṛtāny upacitāni pūrvavad yāvat phalanti khalu dehināṁ.",
    "san-mu-kd17:1345": "The story of the astronomer",
    "san-mu-kd17:1346": "(a previous birth of Ānanda)",
    "san-mu-kd17:1347": "bhūtapūrvaṁ bhikṣavo vārāṇasyām anyatamo brāhmaṇaḥ, tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ putro jātaḥ; tasya trīṇi saptakāny ekaviṁṣatidivasān vistareṇa jātasya jātimahaṁ kṛtvā kulasadṛśaṁ nāmadheyaṁ vyavasthāpyataṁ; sa unnīto vardhito mahān saṁvṛttaḥ; tena deśāntaraṁ gatvā ṣaṣṭisahasrakaṁ horāśāstram adhītam; evaṁ yāvat saṁsāre saṁsaratā paṁca janmaśatāni horājñānam adhītaṁ; pareṣāṁ copadiṣṭaṁ; tena hetunā tena pratyayena yatra yatropapannaḥ tatra tatra naimittikānām agro jātaḥ; yāvad etarhy api paścime bhave naimittikānām agro jātaḥ.",
    "san-mu-kd17:1348": "The story of the rice, the two patridges and the sugar-cane",
    "san-mu-kd17:1349": "(concerning king Prasenajit and a previous birth of him)",
    "san-mu-kd17:1350": "rājñaḥ prasenajitaḥ kośalasya pratidinaṁ bhojanakāle śālyodanaṁ phelāyāṁ nipatati tittirī dvāv ikṣuyaṣṭiś ca; tayor ekaḥ phelāyāṁ dvitīyo bhūmyāṁ; tenāyuṣmata ānandasya niveditaṁ; tena bhikṣūṇām.",
    "san-mu-kd17:1351": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta rājñā prasenajitā kośalena karma kṛtaṁ yenāsya bhojanavelāyāṁ śālyodanaṁ phelāyāṁ nipatati tittirī dvāv ikṣuyaṣṭiś ca; tayor ekaḥ phelāyāṁ, dvitīyo bhūmyāṁ? iti; bhagavān āha: rājñaiva bhikṣavaḥ prasenajitā kośalena pūrvam anyāsu jātiṣu karmāṇi kṛtāny upacitāni yenāsya bhojanavelāyāṁ śālyodanaṁ phelāyāṁ nipatati tittirī dvāv ikṣuyaṣṭiś ca; tayor ekaḥ phelāyāṁ, dvitīyo bhūmyāṁ.",
    "san-mu-kd17:1352": "bhūtapūrvaṁ bhikṣavo vārāṇasyāṁ nagaryāṁ anyatamo gṛhapatiḥ prativasaty āḍhyo mahādhano mahābhogaḥ; tasya paricārakaiḥ krṣigrāmān navaśālir ānītaḥ; dve tittirī ikṣuṣaṣṭiś ca; asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktāḥ ekadakṣiṇīyā lokasya; anyatamaḥ pratyekabuddho vārāṇasīm anuprāptaḥ; sa pūrvāhṇe nivāsya pātracīvaram ādāya piṇḍapātam aṭaṁs tasya gṛhapater niveśanaṁ praviṣṭaḥ; sa tena dṛṣṭaḥ kāyaprāsādikaḥ cittaprāsādikaś ca; tena tasmai tatprathamato navānnam ānetavyam iti kṛtvā śālyodanam ikṣuyaṣṭis tittiridvayaṁ dattaṁ; tatraikaḥ pātre nipatito dvitīyo bhūmyāṁ.",
    "san-mu-kd17:1353": "bhagavān āha: kiṁ manyadhve bhikṣavaḥ? yo ’sau gṛhapatir eṣa evāsau rājā prasenajit kośālas tena kālena tena samayena; yad anena pratyekabuddhāya navaṁ śālyodanam ikṣuyaṣṭis tittiridvayaṁ ca dattaṁ tena karmaṇā bahūni varṣāṇī bahūni varṣaśatāni bahūni varṣaśatasahasrāṇi divyamānuṣaṁ saukhyam anubhūtam; etarhy apy asya bhojanavelāyāṁ śālyodanam ikṣuyaṣṭis tittiridvayaṁ ekaḥ phelāyāṁ patati dvitīyo bhūmyāṁ.",
    "san-mu-kd17:1354": "rājñā prasenajitā kośalena śrutaṁ: mama bhagavatā evaṁ karmaplotir vyākṛtā; tad ayaṁ prāktanasya karmaṇaḥ phalavipāka iti viditvā bhagavati saśrāvakasaṁghe prasannaḥ; sa caivaṁ karmavipākāvarjitamatis tiṣṭhati; naimittikena ca vyākṛtam āryānandasya paṭṭabandho bhaviṣyati iti; yāvat prabhātāyāṁ rajanyām āyuṣmata ānandasya lalāṭe piṭako jātaḥ; rājñā prasenajitā kośalena śrutaṁ; tasyaitad abhavat; bhavati dakṣiṇīyeṣu kārān kṛtvā avandhyapuṇyaphalaviśeṣaḥ; yannv aham asya svayam evopasthānaṁ kūryām iti; tena sarvavaidyā āhūtaḥ: āryānandasya cikitsāṁ kuruta iti; te tasya cikitsāṁ kartum ārabdhāḥ; rājñā prasenajitā kośalena āyuṣmata ānandasya svayam eva śataśalākaṁ chatraṁ dhāritaṁ; śirāyāṁ ca muktāyāṁ lalāṭe paṭṭo baddhaḥ.",
    "san-mu-kd17:1355": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadantāyuṣmatānandena karma kṛtaṁ yasya karmaṇo vipākena rājñā prasenajitā kośalena mūrdhni śataśalākaṁ chatraṁ dhāritaṁ svayam eva śuklapaṭṭo baddhaḥ upasthānaṁ ca kṛtam iti; bhagavān āha: ānandenaiva bhikṣavaḥ bhikṣuṇā pūrvam anyāsu jātiṣu karmāṇi kṛtāny upacitāni pūrvavad yāvat phalanti khalu dehināṁ.",
    "san-mu-kd17:1356": "The story of the physician",
    "san-mu-kd17:1357": "(a previous birth of Ānanda)",
    "san-mu-kd17:1358": "bhūtapūrvaṁ bhikṣavo vārāṇasyām anyatamo vaidyaḥ prativasati; tasya samīpe pratyekabuddho glāna upasaṁkrāntaḥ; sa tena sarvopakaraṇaiḥ pravāritaḥ; svayam eva cikitsā kṛtā upasthānaṁ ca.",
    "san-mu-kd17:1359": "kiṁ manyadhve bhikṣavaḥ? yo ’sau vaidya eṣa evāsau ānanadabhikṣuḥ tena kālena tena samayena; yad anena pratyekabuddhāya kārān kṛtvā praṇidhānaṁ kṛtaṁ tasya karmaṇo vipākena anekāni varṣāṇi varṣaśatāni varṣasahasrāṇi rājāmātyabrāhmaṇagṛhapatibhir asyopasthānaṁ kṛtaṁ; yāvad etarhy asya rājñā prasenajitā kośalena śatiśalākaṁ chatraṁ dhāritaṁ; svayaṁ copasthānaṁ kṛtam iti.",
    "san-mu-kd17:1360": "The Buddha chooses Ānanda as servant",
    "san-mu-kd17:1361": "atha bhagavān yathābhiramyaṁ śrāvastyāṁ viharati; yena śālā tena cārikāṁ caran prakrāntaḥ; anupūrveṇa cārikāṁ caran śālām anuprāptḥ; śālāyāṁ viharati brāhmaṇagrāmake; tena khalu samayena evaṁrūpā saṁbahulā sthavirasthavirā mahāśrāvakā bhagavataḥ sāmantakam upaniśritya viharanty araṇyakuṭikāyāṁ, tadyathā āyuṣmān ājñātakauṇḍinyaḥ, āyuṣmān aśvajid bhadrikaḥ bāṣpaḥ mahānāmā yaśā pūrṇaḥ vimalaḥ gavāmpatiḥ subāhuḥ āyuṣmān śāriputraḥ āyuṣmān mahāmaudgalyāyanaḥ āyuṣmān mahākāśyapaḥ āyuṣmān mahākauṣṭhilaḥ āyuṣmān mahākapphinaḥ āyuṣmān aniruddhaḥ nandikaḥ kimpilaḥ yaśā śālāviharīyakasthaviraḥ pūrṇaḥ kuṇḍopadhānīyakasthavira itīme cānye ca sthavirasthavirā mahāśrāvakā bhagavataḥ sāmantakam upaniśritya viharanti.",
    "san-mu-kd17:1362": "tatra bhagavān bhikṣūn āmantrayate sma: aham asmi bhikṣavaḥ etarhi jīrṇo vṛddho mahallakaḥ, klāmyāmi catasraḥ parṣado ’vavadituṁ bhikṣūn bhikṣuṇīḥ upāsikān upāsikyaḥ; utsāhayata me bhikṣavo bhikṣum upasthāyakaṁ yo mām upasthānaṁ kariṣyati manāpena nāmanāpena, bhāṣitaṁ codgrahīṣyati, svam arthaṁ ca na riṁciṣyati; athāyuṣmān ājñātakauṇḍinya utthāyāsanād ekāṁśam uttarāsaṅgaṁ kṛtvā yena bhagavāṁs tenāñjaliṁ praṇamayya bhagavantam idam avocat: ahaṁ bhadantam upasthāsyāmi manāpena nāmanāpena, bhāṣitaṁ codgrahīṣyāmi, svaṁ cārthaṁ na riṁciṣyāmi; tvaṁ tāvat kauṇḍinya jīrṇo vṛddho mahallakaḥ; tavaiva tāvad upasthāyakena karaṇīyaṁ; niṣīda tvaṁ kauṇḍinya yathāsvake āsane; niṣaṇṇa āyuṣmān ājñātakauṇḍinyo yathāsvake āsane; athāyuṣmān aśvajid bhadrikaḥ bāṣpaḥ mahānāmā yaśā pūrṇaḥ vimalaḥ gavaṁpatiḥ subāhuḥ āyuṣmān śāriputraḥ āyuṣmān mahāmaudgalyāyanaḥ āyuṣmān mahākāśyapaḥ āyuṣmān mahākauṣṭhilaḥ āyuṣmān mahākapphinaḥ āyuṣmān aniruddhaḥ nandikaḥ kiṁpilaḥ yaśā śālāvihārīyakasthaviraḥ pūrṇaḥ kuṇḍopadhānīyakasthavira utthāyāsanād ekāṁśam uttarāsaṅgaṁ kṛtvā yena bhagavāṁs tenāñjaliṁ praṇamayya bhagavantam idam avocan: ahaṁ bhadantam bhagavantam upasthāsyāmi manāpena nāmanāpena, bhāṣitaṁ codgrahīṣyāmi, svaṁ cārthaṁ na riṁciṣyāmi; tvam api pūrṇo jīrṇo vṛddho mahallakaḥ; tavaiva tāvad upasthāyakena karaṇīyaṁ; niṣīda tvaṁ pūrṇa yathāsvake āsane; niṣaṇṇa āyuṣmān pūrṇo yathāsvake āsane.",
    "san-mu-kd17:1363": "athāyuṣmato mahāmaudgalyāyanasyaitad abhavat: kaḥ punar bhagavato bhikṣur abhipreta upasthāyako bhaviṣyati? yannv ahaṁ tadrūpaṁ samādhiṁ samāpadyeyaṁ yathā samāhite citte bhagavato mānasam avalokayeyam; athāyuṣmān mahāmaudgalyāyanas tadrūpaṁ samādhiṁ samāpanno yathā samāhite citte bhagavataḥ mānasam avalokayati; adrākṣīd āyuṣmān mahāmaudgalyāyano bhagavato mānasaṁ āyuṣmaty ānande pratiṣṭhitam ānando me bhikṣur upasthāsyati manāpena nāmanāpena, bhāṣitaṁ codgrahīṣyati, svaṁ cārthaṁ na riṁciṣyati; dṛṣṭvā ca punas tasmāt samādher vyutthāyāyuṣmantaṁ śāriputram idam avocat: yat khalu āyuṣman jānīyāḥ bhagavato mānasam āyuṣmaty ānande pratiṣṭhitam ānando me bhikṣur upasthāsyati manāpena nāmanāpena, bhāṣitaṁ codgrahīṣyati, svaṁ cārthaṁ na riṁciṣyati; tadyathā kūṭāgāre vā kūṭāgāraśālāyāṁ vā uttarāyatāyāṁ prācīnāyatāyāṁ pūrveṇa vātāyanena sūryaraśmayaḥ praviṣya paścimāṁ bhittiṁ niśritya tiṣṭheyuḥ; evam eva bhagavato mānasam āyuṣmaty ānande pratiṣṭhitam ānando me bhikṣur upasthāsyati manāpena nāmanāpena, bhāṣitaṁ codgrahīṣyati, svaṁ cārthaṁ na riṁciṣyati; ehi gatvā utsāhayāvaḥ.",
    "san-mu-kd17:1364": "athāyuṣmān chāriputra āyuṣmāṁ ca mahāmaudgalyāyano yenāyuṣmān ānandas tenopasaṁkrāntau; upasaṁkramyāyuṣmatā ānandena sārdhaṁ saṁmukhaṁ saṁmodanīṁ saṁrañjanīṁ vividhāṁ kathāṁ vyatisārya ekānte niṣaṇṇau; ekāntaniṣaṇṇāv āyuṣmatśāriputramaudgalyāyanau; āyuṣmān śāriputra āyuṣmantam ānandam idam avocat: utsaha tvam āyuṣman ānanda bhagavantam upasthātuṁ, maharddhikā te bhaviṣyati sugataparicaryā; nāhaṁ āyuṣman śāriputra utsahe bhagavantam upasthātuṁ; tat kasya hetoḥ; durāsadā hi buddhā bhagavanto duṣprasahāḥ; tadyathā agniḥ prajvalito durāsado bhavati duṣprasaho yadutārcirantarikayā, evam eva durāsadā buddhā bhagavanto duṣprasahāḥ; nāham utsahe bhagavantam upasthātuṁ; tadyathā siṁho mṛgarājā giriguhāgato durāsado bhavati duṣprasaho yaduta daṁṣṭrāntarikayā, evam eva durāsadā buddhā bhagavanto duṣprasahāḥ; tadyathā rājño nāgo matto mātaṅgaḥ kuñjaraḥ ṣaṣṭihāyana īṣādanto vyūḍhoraskaḥ saṁgrāmāvacaraḥ saṁgrāmamadhyagato durāsado bhavati duṣprasaho yaduta dantāntarikayā, evam eva durāsadā buddhā bhagavanto duṣprasahāḥ; nāhaṁ āyuṣman śāriputra utsahe bhagavantam upasthātuṁ.",
    "san-mu-kd17:1365": "athāyuṣmān mahāmaudgalyāyana āyuṣmantam ānandam idam avocat: yat khalu āyuṣman jānīyaḥ bhagavato mānasam āyuṣmaty ānande pratiṣṭhitam ānando me bhikṣur upasthāsyati manāpena nāmanāpena, bhāṣitaṁ codgrahīṣyati, svaṁ cārthaṁ na riṁciṣyati; tadyathā kūṭāgāre vā kūṭāgāraśālāyāṁ vā uttarāyatāyāṁ prācīnāyatāyāṁ pūrveṇa vātāyanena sūryaraśmayaḥ praviṣya paścimāṁ bhittiṁ niśritya tiṣṭheyuḥ; evam eva bhagavato mānasam āyuṣmaty ānande pratiṣṭhitam ānando me bhikṣur upasthāsyati manāpena nāmanāpena, bhāṣitaṁ codgrahīṣyati, svaṁ cārthaṁ na riṁciṣyati; utsaha tvam āyuṣman ānanda bhagavantam upasthātuṁ, maharddhikā te bhaviṣyati sugataparicaryā; evam aham āyuṣmān mahāmaudgalyāyana utasahe bhagavantam upasthātuṁ sacen me bhagavān trīn varān dadyāt, nāhaṁ bhagavato nirvasanaṁ cīvaraṁ dhārayeyaṁ; nāhaṁ bhagavataḥ paudgalikaṁ nimantraṇaṁ svīkūryāṁ; na ca me kaścid akālaḥ syād bhagavantaṁ darśanāyopasaṁkramituṁ paryupāsanāya; sacen me āyuṣman mahāmaudgalyāyana bhagavān imān trīn varāṁ dadyāt, evam aham utsahe bhagavantam upasthātuṁ, nānyathā.",
    "san-mu-kd17:1366": "athāyuṣmān mahāmaudgalyāyana āyuṣmān śāriputra āyuṣmantam ānandaṁ bhagavata upasthāyakam utsāhya yena bhagavāṁs tenopasaṁkrāntau; upasaṁkramya bhagavataḥ pādau śirasā vanditvaikānte niṣaṇṇau; ekāntaniṣaṇṇo āyuṣmān mahāmaudgalyāyano bhagavantam idam avocat: utsāhita āvābhyaṁ bhadanta bhikṣur bhagavata upasthāyako yadutāyuṣmān ānanda; sa evam āha: sacen me āyuṣman mahāmaudgalyāyana bhagavāṁs trīn varān dadyād evam aham utsahe bhagavantam upasthātuṁ; nāhaṁ bhagavato nirvasanaṁ cīvaraṁ dhārayeyaṁ, nāhaṁ bhagavataḥ paudgalikaṁ nimantraṇaṁ svīkūryāṁ; na ca me kaścid akālaḥ syād bhagavantaṁ darśanāyopasaṁkramituṁ paryupāsanāya; saced bhagavān imān trīn varān dadyāt, evam aham utsahe bhagavantam upasthātuṁ; sādhu sādhu maudgalyāyana paṇḍita ānando bhikṣuḥ; sa paśyaty anāgataṁ sabrahmacāriṇām antikād vādānuvādaṁ garhasthānīyaṁ dharmaṁ; syur me atonidānaṁ sabrahmacāriṇo vaktāraḥ, cīvarahetor ānando bhikṣuḥ śāstāram upatiṣṭhati; maudgalyāyana ānandasya bhikṣor āścaryādbhuto dharmaḥ; sādhu sādhu maudgalyāyana paṇḍita ānando bhikṣuḥ; sa paśyaty anāgataṁ sabrahmacāriṇām antikād vādānuvādaṁ garhasthānīyaṁ dharmaṁ; syur me atonidānaṁ sabrahmacāriṇo vaktāraḥ, piṇḍapātahetor ānando bhikṣuḥ śāstāram upatiṣṭhati; sādhu sādhu maudgalyāyana paṇḍita ānando bhikṣuḥ kālajñaḥ kālavit; sa kālaṁ jñāsyaty ayaṁ me kālo bhagavantaṁ darśanayopasaṁkramitum, ayam akālaḥ; ayaṁ kālo bhikṣusaṁghasya bhikṣuṇīsaṁghasya upāsakaparṣadaḥ upāsikāparṣadaḥ ayaṁ kālo ’nyatīrthikaparivrājakānāṁ darśanayopasaṁkramitum, ayam akālaḥ; amī anyatīrthikaparivrājikā bhagavataḥ kathāprātibhānikā amī na kathāprātibhānikāḥ; idaṁ khādanīyabhojanīyaṁ bhagavataḥ sukhopacayāya saṁvarteta, idaṁ na saukhopacayāya; maudgalyāyana paṇḍita ānando bhikṣuḥ kālajñaḥ kālavit; sa kālaṁ jñāsyati ayaṁ me kālo bhagavantaṁ darśanayopasaṁkramitum, ayam akālaḥ; ayaṁ kālo bhikṣusaṁghasya bhikṣuṇīsaṁghasyopāsakaparṣadaḥ upāsikāparṣadaḥ ayaṁ kālo ’nyatīrthikaparivrājakānāṁ bhagavantaṁ darśanayopasaṁkramitum, ayam akālaḥ; amī anyatīrthikaparivrājikā bhagavataḥ kathāprātibhānikā amī na kathāprātibhānikāḥ; idaṁ khādanīyabhojanīyaṁ bhagavataḥ sukhopacayāya saṁvarteta, idaṁ na saukhopacayāya; ayaṁ maudgalyāyana ānandasya bhikṣor āścaryādbhuto dharmaḥ; sādhu sādhu maudgalyāyana paṇḍita ānando bhikṣuḥ; sa cetaḥparyāyakuśalaḥ; evaṁ saṁjñāsyati tathāgataṁ sāyāhne pratisaṁlayanād vyutthitaṁ nimittena vā parikathayā vā ādeṣṭum; anena cānena ca sukhavihāreṇa bhagavān bahulaṁ vyāhārṣīd; anena cānena ca sukhavihāreṇa sugato bahulaṁ vyāhārṣīd; yac ca yadā ādekṣyati tat sarvaṁ tathaiva bhaviṣyati, nānyathā; ayaṁ maudgalyāyana ānandasya bhikṣor āścaryādbhuto dharmaḥ; sa tathāgatam upasthāsyati manāpena nāmanāpena, bhāṣitaṁ codgrahīṣyati, svaṁ cārthaṁ na riṁciṣyati; yan maudgalyāyanānando bhikṣuḥ tathāgatam upasthāsyati manāpena nāmanāpena, bhāṣitaṁ codgrahīṣyati, svaṁ cārthaṁ na riṁciṣyati, ayam ānandasya bhikṣoḥ āścaryādbhuto dharmaḥ.",
    "san-mu-kd17:1367": "yadāyuṣmadbhyāṁ śāriputramaudgalyāyanābhyām āyuṣmān ānando bhagavata upasthāyaka utsāhitaḥ, bhagavatā cānuvarṇitaḥ, tadā bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta āyuṣmatā ānandena karma kṛtaṁ yasya karmaṇo vipākena bhagavato bhrātā saṁvṛttaḥ, upasthāyako, bahuśrutaḥ., śrutadharaḥ, śrutasannicaya iti; bhagavān āha: ānandenaiva bhikṣavaḥ bhikṣuṇā karmāṇi kṛtāny upacitāni pūrvavad yāvat phalanti khalu dehināṁ.",
    "san-mu-kd17:1368": "The story of Bhānumān and Bhānumantaḥ",
    "san-mu-kd17:1369": "(concerning a previous birth of Ānanda)",
    "san-mu-kd17:1370": "bhūtapūrvaṁ bhikṣavo vārāṇasyāṁ nagaryāṁ bhānur nāma rājā rājyaṁ kārayati ṛddhaṁ ca yāvad ākīrṇabahujanamanuṣyaṁ ca; sa devyā sārdhaṁ krīḍati ramate paricārayati; tasya krīḍato ramamāṇasya paricārayataḥ putro jātaḥ; tasya jātau jātimahaṁ kṛtvā nāmadheyaṁ vyavasthāpyate, kiṁ bhavatu dārakasya nāmeti; amātyāḥ kathayanti; pitāsya bhānuḥ, tasmād bhavatu dārakasya bhānumān iti nāma; tasya bhānumān iti nāma kṛtaṁ; sa unnīto vardhito mahān saṁvṛttaḥ; pitrā yauvarājye ’bhiṣiktaḥ; bhūyo ’py asya krīḍato ramamāṇasya paricārayataḥ putro jātaḥ; tasyāpi jātau jātimahaṁ kṛtvā bhānumanta iti nāma kṛtaṁ; bhānumān kumāro naiṣkramyābhinandī; sa pitaraṁ paśyati dharmādharmeṇa rājyaṁ kārayantaṁ; sa saṁlakṣayati; aham api pitur atyayād rājā bhaviṣyāmi; aham api dharmādharmeṇa rājyaṁ kārayitvā narakaparāyaṇo bhaviṣyāmi iti; sa pituḥ sakāśam upasaṁkrāntaḥ pādayor nipatya kathayati: deva anujānīhi pravrajāmi iti; sa kathayati: putra yasyārthe yajñā ijyante homā hūyante tapāṁsi tapyante tat tava karatalagataṁ rājyaṁ; kasyārthe pravrajasi iti; sa nivāryamāṇo ’pi nāvatiṣṭhate; rājñā avaśyanirbandhaṁ jñātvā anujñātaḥ; sa ṛṣīṇāṁ madhye pravrajitaḥ; rājñā bhānumantaḥ kumāro yauvarājye abhiṣiktaḥ; bhānumatā ṛṣimadhye pravrajitena ekānte prakramya anācāryakeṇa anupādhyāyakena pratyekabodhiḥ sākṣātkṛtā; so ’pareṇa samayena glānaḥ saṁvṛttaḥ; sa itaś cānutaś ca paribhraman vārāṇasīm anuprāptaḥ; rājñā śrutaṁ; bhānumatā pratyekabodhiḥ sākṣātkṛtā, sa ceha iti; sa tasya sakāśam upasaṁkrāntaḥ pādayor nipatya kathayati: maharṣe tvaṁ piṇḍakenārthī, ahaṁ puṇyena; ihaiva madīye udyāne prativasa; ahaṁ te sarvopakaraṇair vaighātaṁ karomi iti; tenādhivāsitaṁ; rājñā tasya bhānumantaḥ kumāraḥ upasthāyako dattaḥ; sa tasyopasthānaṁ kartuṁ pravṛttaḥ; pratyekabuddhena tasya alpalakṣaṇaṁ dṛṣṭaṁ, saptāhasyātyayāt kālaṁ kariṣyatīti; sa tenoktaḥ: bhrātaḥ kimarthaṁ na pravrajasi? iti; sa kathayati: maharṣe pravrajāmi; yady evaṁ gaccha, pitaram avalokya; sa rājñaḥ sakāśaṁ gataḥ; deva anujānīhi māṁ, pravrajāmi; rājā kathayati: tava bhrātā pravrajitaḥ; mamātyayāt tvam eva rājā; kimarthaṁ pravrajasi iti; sa na labhate pravrajyāṁ; sa pratyekabuddhaḥ svayam eva rājñaḥ sakāśam upasaṁkrāntaḥ; upasaṁkramya gāthayā kathayati:",
    "san-mu-kd17:1371": "muñca bhāno bhānumantaṁ pravrājayati bhānumān |",
    "san-mu-kd17:1372": "pravrajyā śreyasi bhāno yasmāt saṁvarṇitā jinaiḥ || iti;",
    "san-mu-kd17:1373": "rājā kathayati: maharṣe tvaṁ pravrajitaḥ; eṣa mamātyayād rājā bhaviṣyati; ihaiva dānāni dāsyati; puṇyāni kariṣyati; kimarthaṁ pravrajati iti; pratyekabuddho gāthāṁ bhāṣate:",
    "san-mu-kd17:1374": "anyathā cintitā hy arthā anyathā parivartitāḥ |",
    "san-mu-kd17:1375": "alpakaṁ jīvitaṁ bhāno paraṁ saptāham eva tu ||",
    "san-mu-kd17:1376": "maharṣe asya saptāhaṁ jīvitaṁ? pratyekabuddhaḥ kathayati, saptāhaṁ; rājā kathayati: maharṣe yady evam anujñāto bhavatu; pravrājaya; sa ātmanaḥ alpakaṁ jīvitaṁ jñātvā tīvreṇa prasādena tasyopasthānaṁ kartum ārabdhaḥ; sa pratyekabuddho vyāvābādhikaḥ; tasya pātraṁ karatale hṛhītvā bhuṁjānasya vāyunā hastaḥ kampate; tatas tena rājakumāreṇa kaṭakam avatārya pātrasya ādhārako dattaḥ; tatpātraṁ niścalaṁ sthitaṁ; sa taṁ dṛṣṭvā praṇidhānaṁ kartum ārabdhaḥ: yathaitat pātraṁ niścalaṁ, evaṁ mamānena kuśalamūlena ye dharmasantāne praviśeyuḥ te niścalā avatiṣṭheyuḥ iti; sa tasya pūrvaṁ parimaṇḍalaiḥ padavyañjanair dharmaṁ deśayati; sa kathayati: tvaṁ pūrvam āgārikabhūtaḥ parimaṇḍalaparimaṇḍalaiḥ padair vyañjanair dharmaṁ deśayasi; idānīṁ tvayā pratyekabodhiḥ sākṣātkṛtā; kimarthaṁ na deśayasi iti; sa kathayati: nāhaṁ deśayāmi; artho ko deśayati? ye te tathāgatā arhantaḥ samyaksaṁbuddhāḥ te buddhā bhagavantaḥ parimaṇḍalaparimaṇḍalaiḥ padavyañjanair dharmaṁ deśayanti iti; tena praṇidhānaṁ kṛtaṁ; yo ’sau buddho bhagavān parimaṇḍalaparimaṇḍalaiḥ padavyañjanair dharmaṁ deśayati, tasyāhaṁ bhrātā syām upasthāyakaś ca; sa tena pratyekabuddhena pravrājitaḥ uktaś ca: vatsa etad eva te manasi kartavyaṁ mayā saptāhasyātyayāt martavyam iti; tena tena saptāhena na kiṁcid adhigataṁ; sa maraṇakālasamaye praṇidhānaṁ karoti; anenāhaṁ kuśalamūlena tasya bhagavatas tathāgatasyārhataḥ samyaksaṁbuddhasya śāsane pravrajya bahuśrutaḥ syāṁ, śrutadharaḥ, śrutasannicaya iti.",
    "san-mu-kd17:1377": "kiṁ manyadhve bhikṣavo yo ’sau rājakumāraḥ pratyekabuddhasya bhrātā eṣa evāsāv ānando bhikṣuḥ; yad anena pratyekabuddhasya bhrātur upasthānaṁ kṛtvā praṇidhānaṁ kṛtaṁ tasya karmaṇo vipākena bhagavato bhrātā saṁvṛttaḥ upasthāyako bahuśrutaḥ śrutadharaḥ śrutasannicayaś ca.",
    "san-mu-kd17:1378": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta āyuṣmatā ānandena karma kṛtaṁ yasya karmaṇo vipākena bhagavatā bahuśrutāṇāṁ śrutadharāṇāṁ śrutasannicayāṇām agro nirdiṣṭa iti; bhagavān āha: ānandenaiva bhikṣavo bhikṣuṇā karmāṇi kṛtāny upacitāni labdhasaṁbhārāṇi pūrvavad yāvat phalanti khalu dehināṁ.",
    "san-mu-kd17:1379": "Ānanda is the foremost among the learned monks",
    "san-mu-kd17:1380": "bhūtapūrvaṁ bhikṣavo ’sminn eva bhadrake kalpe viṁśativarṣaśatāyuṣi prajāyāṁ kāśyapo nāma samyaksaṁbuddho loka udapādi, vidyācaraṇasaṁpannaḥ yāvad buddho bhagavān; sa vārāṇasīṁ nagarīm upaniśritya viharati ṛṣivadane mṛgadāve; tasyāyaṁ pravacane pravrajitaḥ; tatrānena na kaścid guṇagaṇo ’dhigataḥ; yasya sakāśe pravrajitaḥ bhagavatā kāśyapena bahuśrutānāṁ śrutadharāṇāṁ śrutasannicayānām agro vyākṛtaḥ; sa maraṇakālasamaye praṇidhānaṁ karoti: yan mayā bhagavati kāśyape samyaksaṁbuddhe anuttare dakṣiṇīye yāvadāyur brahmacaryaṁ caritaṁ, na kaścid guṇagaṇo ’dhigataḥ; anenāhaṁ kuśalamūlena yo ’sau bhagavatā kāśyapena samyaksaṁbuddhena uttaro māṇavo vyākṛtaḥ, bhaviṣyasi tvaṁ māṇava varṣaśatāyuṣi prajāyāṁ śākyamunir nāma tathāgato ’rhan samyaksaṁbuddha iti; tasyāhaṁ pravacane pravrajya sarvakleśaprahāṇād arhatvaṁ sākṣātkuryām; yathā ca me upādhyāyo bhagavatā kāśyapena samyaksaṁbuddhena bahudhārāṇām śrutadharāṇāṁ śrutasannicayāṇām agro vyākṛtaḥ; evaṁ mām api sa bhagavān śākyamunir śākyādhirāja bahuśrutānāṁ śrutadharāṇāṁ śrutasannicayānām agraṁ vyākuryād; iti hi bhikṣavaḥ ekāntakṛṣṇānām iti yāvad ity evaṁ vo bhikṣavaḥ śikṣitavyam.",
    "san-mu-kd17:1381": "uddānaṁ:",
    "san-mu-kd17:1382": "ṛddhiḥ śāstā tṛkā vaktā caṇḍālenāyaṁ gayā |",
    "san-mu-kd17:1383": "yasya caite parādhyanti satvaśrāṇāś ca kukkurāḥ ||",
    "san-mu-kd17:1384": "Famine in Rājagṛha",
    "san-mu-kd17:1385": "cf. Matsuda, \"A Vinaya Fragment of the MSV from ’Bendall’s Puka’\", Fests. Bechert (1997)",
    "san-mu-kd17:1386": "bhagavān rājagṛhe viharati venuvane kalandakanivāpe; tena khalu samayena durbhikṣam abhūt kṛcchraḥ kāntāro durlabhaḥ piṇḍako yācanakena; tatra ye bhikṣavaḥ ṛddher lābhinas te yasyā jambvā nāmnā jambūdvīpaḥ prajñāyate tato varṇagandharasopetānāṁ jambūpeśīnāṁ pātrapūram ādāya ātmanā paribhuṁjate; sataś ca śeṣeṇa bhikṣūn saṁvibhajante; yadvā punar asyās sāmantakena bilvavanaṁ kapitthavanam āmalakīvanaṁ tato varṇagandharasopetānām āmalakapeśīnāṁ pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; uttarakurudvīpaṁ gatvā akṛṣṭoptasya taṇḍulaphalaśāleḥ pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; cāturmahārājikān trayastriṁśān devān gatvā divyāyāḥ sudhāyāḥ pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; ye vā te janapadāḥ ṛddhāś ca yāvad ākirṇabahujanamanuṣyāś ca tataḥ śucinaḥ praṇītasya khādanīyabhojanīyasya pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante.",
    "san-mu-kd17:1387": "Devadatta strives to win magical power",
    "san-mu-kd17:1388": "cf. Matsuda, \"A Vinaya Fragment of the MSV from ’Bendall’s Puka’\", Festsch. Bechert (1997)",
    "san-mu-kd17:1389": "atha devadattasya etad abhavat: etarhi durbhikṣaṁ kṛcchraḥ kāntāro durlabhaḥ piṇḍako yācanakena; ye bhikṣavaḥ ṛddhilābhinas te yasyā jambvā nāmnā jambūdvīpaḥ prajñāyate tato varṇagandharasopetānāṁ jambūpeśīnāṁ pātrapūram ādāya ātmanā paribhuṁjate; sataś ca śeṣeṇa bhikṣūn saṁvibhajante; yadvā punar asyās sāmantakena bilvavanaṁ kapitthavanam āmalakīvanaṁ tato varṇagandharasopetānām āmalakapeśīnāṁ pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; uttarakurudvīpaṁ gatvā akṛṣṭoptasya taṇḍulaphalaśāleḥ pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; cāturmahārājikān trayastriṁśān devān gatvā divyāyāḥ sudhāyāḥ pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; ye vā te janapadāḥ ṛddhāś ca yāvad ākirṇabahujanamanuṣyāś ca tataḥ śucinaḥ praṇītasya khādanīyabhojanīyasya pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; aham api yadi ṛddher lābhī syām aham api yasyā jambvā nāmnā jambūdvīpaḥ prajñāyate tato varṇagandharasopetānāṁ jambūpeśīnāṁ pātrapūram ādāya ātmanā paribhuṁjīya; sataś ca śeṣeṇa bhikṣūn saṁvibhajante; yadvā punar asyās sāmantakena bilvavanaṁ kapitthavanam āmalakīvanaṁ tato varṇagandharasopetānām āmalakapeśīnāṁ pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; uttarakurudvīpaṁ gatvā akṛṣṭoptasya taṇḍulaphalaśāleḥ pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; cāturmahārājikān trayastriṁśān devān gatvā divyāyāḥ sudhāyāḥ pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante; ye vā te janapadāḥ ṛddhāś ca yāvad ākirṇabahujanamanuṣyāś ca tataḥ śucinaḥ praṇītasya khādanīyabhojanīyasya pātrapūram ādāya ātmanā paribhuṁjate; śataś ca śeṣeṇa bhikṣūn saṁvibhajante. atha ko nu me pratilabhaḥ syād ṛddher mārgaṁ vyapadeṣṭum iti; atha devadatto yena bhagavāṁs tenopasaṁkrāntaḥ; upasaṁkramya bhagavataḥ pādau śirasā vanditvā ekānte asthāt; ekāntasthito devadatto bhagavantam idam avocat; vyapadiśatu me bhagavān ṛddher mārgam iti; atha bhagavān devadattasya idam evaṁrūpaṁ pāpakam icchāgatam utpannaṁ viditvā devadattam idam avocat: adhiśīle tvaṁ gautama yoniśo manasi kuru, ṛddhiś ca te bhaviṣyati, anyac ca; adhicitte adhiprajñe tvaṁ gautama yoniśo manasi kuru; ṛddhiś ca te bhaviṣyati, anyac ca; atha devadattasyaitad abhavat: na vyapadiśati me bhagavān ṛddher mārgam iti viditvā prakrāntaḥ; yena āyuṣmān ājñātakauṇḍinyas tenopasaṁkrāntaḥ; upasaṁkramya āyuṣmantam ājñātakauṇḍinyam idam avocat: vyapadiśatu me sthavira ṛddher mārgaṁ; athāyuṣmān ājñātakauṇḍinyo bhagavato mānasaṁ vyavalokya devadattasya cedam evaṁrūpaṁ pāpakam icchāgataṁ viditvā devadattam idam avocat: rūpaṁ tvaṁ devadatta yoniśo manasi kuru, ṛddhiś ca te bhaviṣyati, anyac ca; atha devadattasyaitad abhavat: sthaviro ’pi me kauṇḍinyo na vyapadiśati ṛddher mārgam iti viditvā āyuṣmān aśvajid bhadriko bāṣpo mahānāmā pūrṇo vimalo gavaṁpatiḥ subāhur yena paṁca sthaviraśatāni tenopasaṁkrāntaḥ; upasaṁkramya paṁca sthaviraśatāni idam avocat: vyapadiśantu me sthavirā ṛddher mārgaṁ; atha paṁca sthaviraśatāni bhagavato mānasaṁ vyavalokya sthavirasthavirāṇāṁ ca bhikṣūṇāṁ devadattasya cedam evaṁrūpaṁ pāpakam icchāgataṁ viditvā devadattam idam avocat: rūpaṁ tvaṁ devadatta yoniśo manasi kuru, ṛddhiś ca te bhaviṣyati, anyac ca; vedanāsaṁjñāsaṁskārān vijñānaṁ tvaṁ devadatta yoniśo manasi kuru, ṛddhiś ca te bhaviṣyati, anyac ca; atha devadattasyaitad abhavat: paṁcāpi sthaviraśatāni ṛddher mārgaṁ na vyapadiśanti; kiṁ punar ebhir āyuṣmadbhir bhagavatā sārdhaṁ purvam eva saṅgītaṁ bhaviṣyati? tathā hi me na kaścid vyapadiśanti ṛddher mārgaṁ; atha devadattasyaitad abhavat: atha ko nu me pratibalaḥ syād ṛddher mārgaṁ vyapadeṣṭuṁ?",
    "san-mu-kd17:1390": "Daśabalakāśyapa teaches to Devadatta the way to obtain magical power",
    "san-mu-kd17:1391": "cf. Matsuda, \"A Vinaya Fragment of the MSV from ’Bendall’s Puka’\", Festsch. Bechert (1997)",
    "san-mu-kd17:1392": "tena khalu samayena āyuṣmān daśabalakāśyapo rāhagṛhe viharati senikāguhāyaṁ atha devadattasyaitad abhavat: ayaṁ sthaviro daśabalakāśyapo dīrgharātram aśaṭha amāyāvī; ṛjukaṛjukajātīyo bhrātṛsālohitasya ca me nandasya upādhyāyo bhavati; pratibalaś ca me sthaviro daśabalakāśyapaḥ ṛddher mārgaṁ vyapadeṣṭum iti viditvā yenāyuṣmān daśabalakāśyapas tena upasaṁkrāntaḥ; upasaṁkramya āyuṣmato daśabalakāśyapasya pādau śirasā vanditvā ekānte asthāt; ekāntasthito devadattaḥ āyuṣmantaṁ daśabalakāśyapam idam avocat: vyapadiśatu me sthaviro ṛddher mārgaṁ; athāyuṣmān daśabalakāśyapaḥ bhagavato mānasam avyavalokya sthavirasthavirāṇāṁ ca bhikṣūṇāṁ devadattasya cedam evaṁrūpaṁ pāpakam icchāgatam utpannam ity aviditvā ṛddher mārgaṁ vyapadiśati; tatra devadattena pūrvarātrāpararātraṁ jāgarikāyogam anuyuktena viharatā prathamaṁ dhyānaṁ niśritya ṛddhir abhinirhṛtā; sa eko bhūtvā bahudhā bhavati; bahudhā bhūtvā ekībhavati: āvirbhāvatirobhāvaṁ jñānadarśanena pratyanubhavati; tiraḥkuḍyaṁ tiraḥśailaṁ tiraḥprākāram asajjamānena kāyena gacchati tadyathā ākāśe; pṛthivyāṁ unmajjananimajjanaṁ karoti tadyathā udake; udake ’py abhinnasroto gacchati tadyathā pṛthivyām; ākāśe paryaṅkena krāmati tadyathā pakṣī śakunakaḥ imau vā sūryācandramasau evaṁmahardhikāv evaṁmahānubhāvau pāṇinā āmārṣṭi parimārṣṭi.",
    "san-mu-kd17:1393": "atha devadattasyaitad abhavat: kiṁ punar me yasyā jambvā nāmnā jambūdvīpaḥ prajñāyate tato varṇagandharasopetānāṁ jambūpeśīnāṁ pātrapūram ādāya ātmanā paribhoktuṁ? sataś ca bhikṣūn śeṣeṇa saṁvibhaktuṁ? yadvā punar asyās sāmantakena bilvavanaṁ kapitthavanam āmalakīvanaṁ tato varṇagandharasopetānām āmalakapeśīnāṁ pātrapūram ādāya ātmanā paribhoktuṁ? śataś ca bhikṣūn śeṣeṇa saṁvibhaktuṁ? uttarakurudvīpaṁ gatvā akṛṣṭoptasya taṇḍulaphalaśāleḥ pātrapūram ādāya ātmanā paribhoktuṁ? śataś ca bhikṣūn śeṣeṇa saṁvibhaktuṁ? cāturmahārājikān trayastriṁśān ca devān gatvā divyāyāḥ sudhāyāḥ pātrapūram ādāya ātmanā paribhoktuṁ? śataś ca bhikṣūn śeṣeṇa saṁvibhaktuṁ? ye vā te janapadā ṛddhāś ca yāvad ākirṇabahujanamanuṣyāś ca tataḥ śucinaḥ praṇītasya khādanīyabhojanīyasya pātrapūram ādāya ātmanā paribhoktuṁ? śataś ca bhikṣūn śeṣeṇa saṁvibhaktuṁ?",
    "san-mu-kd17:1394": "Devadatta seduces Prince Ajātaśatru",
    "san-mu-kd17:1395": "atha devadattasyaitad abhavat: kiṁ punar aham asmin magadhakṣetre pradhānapuruṣam anvāvartayeyaṁ: yasminn anvāvṛtte akṛcchreṇa mahājanakāyo ’nvāvarteta; atha devadattasyaitead abhavat: ayam ajātaśatruḥ kumāraḥ pitur atyayāt paitryarājyaiśvaryādhipatye pratiṣṭhāsyati; yannv aham ajātaśatrum anvāvartayeyaṁ; yasmin me anvāvṛtte alpakṛcchreṇa mahājanakāyo ’nvāvartiṣyate; atha devadattaḥ abhijāto hastyājāneyo bhūtvā ajātaśatroḥ kumārasya niveśanam apadvāreṇa praviśya dvāreṇa pratiniṣkrāmati; dvāreṇa praviśya apadvāreṇa pratiniṣkrāmati abhijātaḥ aśvājāneyaḥ bhikṣur api muṇḍaḥ saṅghāṭīprāvṛtaḥ; dahro ’pīdānīṁ kumāraḥ suvarṇamekhalādhārī bhūtvā ajātaśatroḥ kumārasya utsaṅge āvartate; parivartate saṁvartate; ajātaśatrur api enaṁ kumāram āliṅgati cumbati pariṣvajati; apīdānīṁ kheṭapiṇḍam apy āsye prakṣipati; tad api devadatto ’bhyavaharati yathāpital lābhasatkāreṇa abhibhūtaḥ paryādattacittaḥ iti; tatrājātaśatruḥ kumāro bhūyasyā mātrayā pāpakaṁ dṛṣṭigataṁ pratilabdhavān: mahardhikataro batāryo devadattaḥ śāstur antikāt iti; prasannaś cāsya prasannādhikāram akārṣīt; paṁcamātrai rathaśataiḥ sārdhaṁ sāyaṁ ca prātaś ca upasthānakaro niryāti; paṁcamātrāṇi cāsya sthālīpākaśatāni bhaktābhisāre bhaktābhisāre upasaṁharati; devadatto ’pi paṁcamātrair bhikṣuśatair bhaktāgra upaniṣīdati.",
    "san-mu-kd17:1396": "The gifts and honours of Ajātaśatru infatuate Devadatta and his magical powers leave him entirely",
    "san-mu-kd17:1397": "atha saṁbahulā bhikṣavaḥ pūrvāhṇe nivāsya pātracīvaram ādāya rājagṛhaṁ piṇḍāya prāvikṣan; aśrauṣuḥ saṁbahulā bhikṣavaḥ rājagṛhaṁ piṇḍāya carantaḥ; devadattasya ayam evaṁrūpo lābhasatkāra udapādi; rājāsya māgadhaḥ ajātaśatruḥ vaidehīputraḥ paṁcamātrai rathaśataiḥ sārdhaṁ sāyaṁ ca prātaś ca upasthānakaro niryāti; paṁcamātrāṇi cāsya sthālīpākaśatāni bhaktābhisāre bhaktābhisāre upasaṁharati; devadattaḥ paṁcamātrair bhikṣuśataiḥ sārdhaṁ bhaktāgra upaniṣīdati iti; śrutvā punaḥ rājagṛhaṁ piṇḍāya caritvā kṛtabhaktakṛtyāḥ paścādbhaktapiṇḍapātapratikrāntaḥ pātracīvaraṁ pratiśamayya pādau prakṣālya yena bhagavāṁs tenopasaṁkrantāḥ; upasaṁkramya bhagavataḥ pādau śirasā vanditvā ekānte niṣaṇṇāḥ; ekāntaniṣaṇṇāḥ saṁbahulā bhikṣavo bhagavantam idam avocan: iha vayaṁ bhadanta saṁbahulā bhikṣavaḥ pūrvāhṇe nivāsya pātracīvaram ādāya rājagṛhaṁ prāvikṣāma; aśrauṣma vayaṁ bhadanta saṁbahulā bhikṣavo rājagṛhaṁ piṇḍāya caranto: devadattasyāyam evaṁrūpo lābhsatkāraḥ udapādi; rājasya māgadhaḥ ajātaśatrur vaidehīputraḥ paṁcamātrai rathaśataiḥ sārdhaṁ sāyaṁ ca prātaś ca upasthānakaro niryāti; paṁcamātrāṇi cāsya sthālīpākaśatāni bhaktābhisāre bhaktābhisāre upasaṁharati; devadatto ’pi paṁcamātrair bhikṣuśataiḥ sārdhaṁ bhaktāgra upaniṣīdati; mā yūyaṁ bhikṣavo devadattasya lābhasatkāraṁ spṛhayata; tat kasya hetoḥ? vadhāya devadattasya lābhasatkāraḥ; parābhavāya devadattasya lābhasatkāraḥ; tadyathā bhikṣavo vadhāya kadalī phalaṁ dadāti parābhavāya kadalī phalaṁ dadāti; evam eva vadhāya devadattasya lābhasatkāraḥ; parābhavāya devadattasya lābhasatkāraḥ; tadyathā vadhāya veṇur naḍaḥ phalaṁ dadāti; evam eva vadhāya devadattasya lābhasatkāraḥ; parābhavāya devadattasya lābhasatkāraḥ; tadyathā vadhāya aśvatarī garbhaṁ gṛhṇāti; parābhavāya aśvatarī garbhaṁ gṛhṇāti; evam eva vadhāya devadattasya lābhasatkāraḥ; yāvac ca bhikṣavo devadattasya ayam evaṁrūpo lābhasatkāraḥ utpadyate, tat kasya bhaviṣyati mohapuruṣasya dīrgharātram anarthāya duḥkhāya; tasmāt tarhi bhikṣavaḥ evaṁ śikṣitavyaṁ yal lābhasatkāram abhibhaviṣyāmaḥ; na ca na utpanno lābhasatkāraḥ cittaṁ paryādāya sthāsyati; ity evaṁ vo bhikṣavaḥ śikṣitavyaṁ;",
    "san-mu-kd17:1398": "phalaṁ vai kadalīṁ hanti phalaṁ veṇuṁ phalaṁ naḍam |",
    "san-mu-kd17:1399": "satkāraḥ puruṣaṁ hanti svagarbho ’śvatarīṁ yathā ||",
    "san-mu-kd17:1400": "yāvad eva hy anarthāya jñāto bhavati bāliśaḥ |",
    "san-mu-kd17:1401": "hanti bālasya śuklāṁsaṁ mūrdhno ’py asya nipātayat ||",
    "san-mu-kd17:1402": "atha devadattasya lābhasatkārābhibhūtasya paryādattacittasya idam evaṁrūpo pāpakam icchāgatam utpannam: etarhi bhagavān jīrṇo vṛddho mahallakaḥ klāmyati catasraḥ parṣado ’vavaditum; aho vata bhagavān mama bhikṣusaṁghaṁ pratinisṛjet; ahaṁ bhikṣusaṁghaṁ parikarṣayeyaṁ; bhagavān alpotsuko viharet dṛṣṭadharmasukhavihāram anuyuktaḥ iti; sahacittotpādāt sa punar devadattas tasya ṛddheḥ parihīṇaḥ; parihīṇaś ca punar nājñāsīd ity apy ahaṁ parihīṇaḥ iti.",
    "san-mu-kd17:1403": "Maudgalyāyana informs the Buddha as Devadatta is aiming at the direction of the congregation",
    "san-mu-kd17:1404": "tena khalu samayena kakudo bhikṣuḥ kroḍaputro bhagavataḥ śrāvako bhagavato ’ntike brahmacaryaṁ caritvā caturo brahmavihārān bhāvayitvā, kāmeṣu kāmacchandaṁ prahāya, tadbahulavihārī brahmalokasabhāgatāyām utpannaḥ; tena khalu samayena āyuṣmān mahāmaudgalyāyanaḥ bhārgaveṣu viharati śiśumāragirau bhīṣaṇikāvane mṛgadāve; atha kakudo brahmā devadattaṁ tasyā ṛddheḥ parihīṇaṁ viditvā, tadyathā balavān puruṣaḥ saṁkucitaṁ vā bāhuṁ prasārayet, prasāritaṁ vā saṁkucayed evam eva kakudo brahmā brahmaloke ’ntarhito bhārgaveṣu pratyaṣṭhād āyuṣmato mahāmaudgalyāyanasya purastād; atha kakudo brahmā āyuṣmantaṁ mahāmaudgalyāyanam idam avocat; yat khalu bhadanta maudgalyāyana jānīyā devadattasya lābhasatkāreṇābhibhūtasya paryādattacittasya idam evaṁrūpo pāpakam icchāgatam utpannam: etarhi bhagavān jīrṇo vṛddho mahallakaḥ klāmyati catasraḥ parṣado ’vavaditum; aho vata bhagavān mama bhikṣusaṁghaṁ pratinisṛjet; ahaṁ bhikṣusaṁghaṁ parikarṣayeyaṁ; bhagavān alpotsuko viharet dṛṣṭadharmasukhavihārayogam anuyuktaḥ iti; sahacittotpādāt sa punas tasyā ṛddheḥ parihīṇaḥ; parihīṇaś ca punar nājñāsīd ity apy ahaṁ parihīṇa iti; bhadanta sādhu maudgalyāyana yena bahagavāṁs tenopasaṁkrāmeḥ; upasaṁkramya bhagavantam etam evārthaṁ vistareṇārocayeḥ anukampām upādāya; adhivāsayaty āyuṣmān mahāmaudgalyāyanaḥ kakudasya brahmaṇas tūṣṇīṁbhāvena; atha kakudo brahmā āyuṣmato mahāmaudgalyāyanasya tūṣṇīṁbhāvenādhivāsanāṁ viditvā āyuṣmato mahāmaudgalyāyanasya pādau śirasā vanditvā tatraivāntarhitaḥ; athāyuṣmān mahāmaudgalyāyanaḥ aciraprakrāntaṁ kakudaṁ brahmāṇaṁ viditvā tadrūpaṁ samādhiṁ samāpannaḥ, yathā samāhite citte bhārgeṣv antarhitaḥ rājagṛhe pratyaṣṭhād veṇuvane kalandakanivāpe; athāyuṣmān mahāmaudgalyāyano yena bhagavāṁś tenopasaṁkrāntaḥ; upasaṁkramya bhagavataḥ pādau śirasā vanditvā ekānte niṣaṇṇaḥ; ekāntaniṣaṇṇa āyuṣmān mahāmaudgalyāyano yāvān evābhūt kakudena brahmaṇā sārdham antarākathāsamudāhāras tat sarvaṁ vistareṇārocayati; evam ukto bhagavān āyuṣmantaṁ mahāmaudgalyāyanam idam avocat: na khalu maudgalyāyana devadattaḥ pūrvam eva cetasā spharitvā viditaḥ? kiṁ tataḥ paścāt kakudena brahmaṇā ārocitam? evaṁ bhadanta iti; iyaṁ ca punar bhagavata āyuṣmatā mahāmaudgalyāyanena sārdham antarākathā viprasṛtā.",
    "san-mu-kd17:1405": "Devadatta visits the Buddha and departs indignant",
    "san-mu-kd17:1406": "atha devadattaś catubhir bhikṣubhiḥ sahāyakaiḥ kokālikena khaṇḍadravyeṇa kaṭamorakatiṣyeṇa samudradattena ca sārdhaṁ yena bhagavāṁs tenopasaṁkrāntaḥ; adrākṣīd bhagavān devadattaṁ dūrād eva dṛṣṭvā ca punar āyuṣmantaṁ mahāmaudgalyāyanam āmantrayate: rakṣedānīṁ maudgalyāyana, rakṣedānīṁ maudgalyāyana, eṣa gacchati devadattaḥ; idānīṁ eṣa mohapuruṣo mama purastād ātmanaivātmānaṁ vyākariṣyati; athāyuṣmān mahāmaudgalyāyanaḥ bhagavataḥ pādau śirasā vanditvā tadrūpaṁ samādhiṁ samāpannaḥ, yathā samāhite citte veṇuvane ’ntarhito bhārgaveṣu pratyaṣṭhād śiśumāragirau bhīṣaṇikāvane mṛgadāve.",
    "san-mu-kd17:1407": "atha devadatto yena bhagavāṁs tenopasaṁkrāntaḥ; upasaṁkramya bhagavataḥ pādau śirasā vanditvā ekānte asthāt; ekāntasthito devadattao bhagavantam idam avocat: etarhi bhagavān jīrṇo vṛddho mahallakaḥ klāmyati catasraḥ parṣado ’vavaditum; aho vata bhagavān mama bhikṣusaṁghaṁ pratinisṛjet; ahaṁ bhikṣusaṁghaṁ parikarṣayeyaṁ; bhagavān alpotsuko viharet dṛṣṭadharmasukhavihārayogam anuyukta; śāriputramaudgalyāyanayos tāvad ahaṁ mohapuruṣa peśalayoḥ sabrahmacāriṇor api bhikṣusaṁghaṁ na pratinisṛjāmi; kutaḥ punas tvayi nisrakṣyāmi śave kheṭāśake?",
    "san-mu-kd17:1408": "atha devadattasyaitad abhavat: bhagavān śāriputramaudgalyāyanayor varṇaṁ bhāṣate; māṁ ca śavakheṭāśakavādena samudācarati iti; tatra devadatto bhagavato ’ntike kopaṁ ca dveṣaṁ ca mānaṁ ca mrakṣaṁ ca āghātaṁ ca akṣāntiṁ ca apratyayaṁ ca prāviṣkārṣīt; atha devadatto hum iti kṛtvā triḥ śiraḥ kampayitva bhagavato antikāt prakrāntaḥ.",
    "san-mu-kd17:1409": "The Buddha assembles the monks",
    "san-mu-kd17:1410": "The sermon on the five Teachers",
    "san-mu-kd17:1411": "tena khalu samayena āyuṣmān ānando bhagavataḥ pṛṣṭhataḥ sthito ’bhūd vyajanaṁ gṛhītvā ca bhagavantaṁ vījayamānaḥ; tatra bhagavān āyuṣmantam ānandam āmantrayate: gacchānanda yāvanto veṇuvanaṁ kalandakanivāpam upaniśritya viharanti tān sarvān upasthānaśālāyāṁ sannipātaya; evaṁ bhadanta ity āyuṣmān ānando bhagavataḥ pratiśrutya, yāvanto bhikṣavo veṇuvanaṁ kalandakanivāpam upaniśritya viharanti tān sarvān upasthānaśālāyāṁ sannipātya yena bhagavāṁs tenopasaṁkrāntaḥ; upasaṁkramya bhagavataḥ pādau śirasā vanditvā ekānte asthāt; ekāntasthita āyuṣmān ānando bhagavantam idam avocat: yāvanto bhadanta bhikṣavo veṇuvanaṁ kalandakanivāpam upaniśritya viharanti, te sarve upasthānaśālāyāṁ sanniṣaṇṇāḥ, sannipatitāḥ; yasyedānīṁ bhagavān kālaṁ manyata iti.",
    "san-mu-kd17:1412": "atha bhagavān yenopasthānaśālā tenopasaṁkrāntaḥ, upasaṁkramya purastāt bhikṣusaṁghasya prajñapta evāsane niṣaṇṇaḥ; niṣadya bhagavān bhikṣūn āmantrayate sma; paṁceme bhikṣavaḥ śāstāraḥ santaḥ saṁvidyamānā loke; katame paṁca?",
    "san-mu-kd17:1413": "1) ihaikaḥ śāstā apariśuddhaśīla eva san pariśuddhaṁ me śīlam akliṣṭa iti pratijānīte; tam enaṁ śrāvakāḥ saṁvāsānvayāt pratijānanti: ayaṁ bhagavān śāstā apariśuddhaśīla eva san pariśuddhaṁ me śīlam asaṁkliṣṭa iti pratijānīte; vayaṁ ced enaṁ pareṣām ārocayema tenāsya syād amanāpaṁ; yenāsya syād amanāpaṁ kiṁ vayaṁ tena śāstāraṁ samudācariṣyāmaḥ? eṣa bhagavān śāstā svayam eva pratijānāti; smanvāharaty eṣo ’smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ; ity apy enaṁ śrāvakāḥ śīlavanto ’nurakṣitavyaṁ manyante; evaṁrūpaḥ śāstā śrāvakāṇām antikāt śīlānurakṣanaṁ pratyāśaṁsati; ayaṁ prathamaḥ śāstā san sanvidyamāno loke.",
    "san-mu-kd17:1414": "2) punar aparam ihaikaḥ śāstā apariśuddhajīva eva pariśuddho me ajīvaḥ akliṣṭa iti pratijānīte; tam enaṁ śrāvakāḥ saṁvāsānvayāt pratijānanti: ayaṁ bhagavān śāstā apariśuddhajīva eva san pariśuddho me ājīva asaṁkliṣṭa iti pratijānīte; vayaṁ ced enaṁ pareṣām ārocayema tenāsya syād amanāpaṁ; yenāsya syād amanāpaṁ kiṁ vayaṁ tena śāstāraṁ samudācariṣyāmaḥ? eṣa bhagavān śāstā svayam eva pratijānāti; smanvāharaty eṣo ’smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ; ity apy enaṁ śrāvakāḥ ājīvato ’nurakṣitavyaṁ manyante; evaṁrūpaḥ śāstā śrāvakāṇām antikāt śīlānurakṣanaṁ pratyāśaṁsati; ayaṁ dvitīyaḥ śāstā san sanvidyamāno loke.",
    "san-mu-kd17:1415": "3) punar aparam ihaikaḥ śāstā apariśuddhajñānadarśana eva san pariśuddhaṁ me jñānadarśanam akliṣṭa iti pratijānīte; tam enaṁ śrāvakāḥ saṁvāsānvayāt pratijānanti: ayaṁ bhagavān śāstā apariśuddhajñānadarśana eva san pariśuddhaṁ me jñānadarśanam asaṁkliṣṭa iti pratijānīte; vayaṁ ced enaṁ pareṣām ārocayema tenāsya syād amanāpaṁ; yenāsya syād amanāpaṁ kiṁ vayaṁ tena śāstāraṁ samudācariṣyāmaḥ? eṣa bhagavān śāstā svayam eva pratijānāti; smanvāharaty eṣo ’smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ; ity apy enaṁ śrāvakāḥ jñānadarśanato ’nurakṣitavyaṁ manyante; evaṁrūpaḥ śāstā śrāvakāṇām antikād jñānadarśanānurakṣanaṁ pratyāśaṁsati; ayaṁ tṛtīyaḥ śāstā san sanvidyamāno loke.",
    "san-mu-kd17:1416": "4) punar aparam ihaikaḥ śāstā asaṁpannavyākaraṇa eva san saṁpannaṁ me vyākaraṇam asaṁkliṣṭam iti pratijānīte; tam enaṁ śrāvakāḥ saṁvāsānvayāt pratijānanti: ayaṁ bhagavān śāstā asaṁpannavyākaraṇa eva san saṁpannaṁ me vyākaraṇam asaṁkliṣṭa iti pratijānīte; vayaṁ ced enaṁ pareṣām ārocayema tenāsya syād amanāpaṁ; yenāsya syād amanāpaṁ kiṁ vayaṁ tena śāstāraṁ samudācariṣyāmaḥ? eṣa bhagavān śāstā svayam eva pratijānāti; smanvāharaty eṣo ’smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ; ity apy enaṁ śrāvakāḥ saṁpannavyākaraṇo ’nurakṣitavyaṁ manyante; evaṁrūpaḥ śāstā śrāvakāṇām antikāt saṁpannavyākaraṇānurakṣanaṁ pratyāśaṁsati; ayaṁ caturthaḥ śāstā san sanvidyamāno loke.",
    "san-mu-kd17:1417": "5) punar aparam ihaikaḥ śāstā durākhyātadharmavinaya eva san svākhyāto me dharmavinayaḥ asaṁkliṣṭa iti pratijānīte; tam enaṁ śrāvakāḥ saṁvāsānvayāt pratijānanti: ayaṁ bhagavān śāstā durākhyātadharmavinaya eva san svākhyāto me dharmavinayaḥ asaṁkliṣṭa iti pratijānīte; vayaṁ ced enaṁ pareṣām ārocayema tenāsya syād amanāpaṁ; yenāsya syād amanāpaṁ kiṁ vayaṁ tena śāstāraṁ samudācariṣyāmaḥ? eṣa bhagavān śāstā svayam eva pratijānāti; smanvāharaty eṣo ’smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ; ity apy enaṁ śrāvakāḥ svākhyātadharmavinayato ’nurakṣitavyaṁ manyante; evaṁrūpaḥ śāstā śrāvakāṇām antikāt svākhyātadharmavinayānurakṣanaṁ pratyāśaṁsati; ayaṁ paṁcamaḥ śāstā san sanvidyamāno loke.",
    "san-mu-kd17:1418": "atha khalu bhikṣavaḥ pariśuddhśīla eva san pariśuddhaṁ me śīlam asaṁkliṣṭa iti pratijāne; na me śrāvakā śīlavato ’nurakṣitavyaṁ manyante; nāhaṁ śrāvakāṇām antikāt śīlānurakṣanaṁ pratyāśaṁsāmi; ayaṁ khalu bhikṣavaḥ pariśuddhajīva eva san pariśuddho me ajīvaḥ asaṁkliṣṭa iti pratijāne; na māṁ śrāvakā ājīvato ’nurakṣitavyaṁ manyante; nāhaṁ śrāvakāṇām antikād ājīvānurakṣaṇaṁ pratyāśaṁsāmi; ahaṁ khalu bhikṣavaḥ pariśuddhajñānadarśana eva san pariśuddhaṁ me jñānadarśanam asaṁkliṣṭa iti pratijāne; na māṁ śrāvakāḥ jñānadarśanato ’nurakṣitavyaṁ manyante; nāhaṁ śrāvakāṇām antikād jñānadarśanānurakṣanaṁ pratyāśaṁsāmi; ahaṁ khalu bhikṣavaḥ saṁpannavyākaraṇa eva san saṁpannaṁ me vyākaraṇam asaṁkliṣṭa iti pratijāne; na māṁ śrāvakāḥ saṁpannavyākaraṇato ’nurakṣitavyaṁ manyante; nāhaṁ śrāvakāṇām antikāt saṁpannavyākaraṇānurakṣanaṁ pratyāśaṁsāmi; ahaṁ khalu bhikṣavaḥ svākhyātadharmavinaya eva san svākhyāto me dharmavinayaḥ asaṁkliṣṭa iti pratijāne; na māṁ śrāvakāḥ svākhyātadharmavinayato ’nurakṣitavyaṁ manyante; nāhaṁ śrāvakāṇām antikāt svākhyātadharmavinayānurakṣanaṁ pratyāśaṁsāmi; nigṛhya nigṛhya vo ’haṁ bhikṣavaḥ pravakṣyāmi, prasahya prasahya; na ca vo dhanayiṣye, kumbhakāra ivāmabhājanānāṁ; yat sāraṁ tat sthāsyati; kṣamāś ca yūyaṁ bhagavato vacanapathānāṁ.",
    "san-mu-kd17:1419": "Devadatta decides to bring about schism in the congregation",
    "san-mu-kd17:1420": "atha devadattaḥ kokālikakhaṇḍadravyakaṭamorakatiṣyasamudradattan āmantrayate: eta evaṁ kokālikakhaṇḍadravyakaṭamorakatiṣyasamudradattāḥ; tiṣṭhate eva śramaṇasya gautamasya samagraṁ śrāvakasaṁghaṁ bhetsyāmaḥ; cakrabhedaṁ kariṣyāmaḥ; tad asmākam abhyatītakālagatānāṁ digvidikṣu udāraḥ kalyāṇaḥ kīrtiśabdaślokaḥ abhyudgamiṣyati; tiṣṭhata eva śramaṇasya gautamasya tāvanmahardhikasya tāvanmahānubhāvasya devadattena kokālikena khaṇḍadravyeṇa kaṭamorakatiṣyeṇa samudradattena samagraḥ śrāvakasaṁghaḥ bhinnaś cakrabhedaś ca kriyate iti; te kathayanti: na śakṣyāmo vayaṁ devadatta bhagavataḥ samagraṁ śrāvakasaṁghaṁ bhettuṁ; tat kasya hetoḥ? santy āyuṣman devadatta bhagavataḥ śrāvakāḥ mahardhikā mahānubhāvā divyacakṣuṣaḥ paracittavidaḥ; ye dūrād api paśyanti, antike ’pi na dṛśyante; te cetasā cittaṁ spharitvā manasā mano vijānanti; te asmān parisarpata eva jñāsyanti iti; sa kathayati: asti kokālika upāyaḥ; ete vayaṁ sthavirasthavirān bhikṣūn upasaṁkramāmaḥ sarvopakaraṇaiḥ alpotsukhā bhavantu sthavirā vayaṁ sthavirāṇāṁ sarvopakaraṇair avighātaṁ kariṣyāma iti; navakāṁś ca bhikṣūn upasthāpayāmaḥ upalāḍāyāmaḥ pātreṇa cīvareṇa śikyena saritena kāyabandhanena uddeśena pāṭhena svādhyāyena yogena manasikāreṇa; asty eṣa āyuṣman devadatta upāya iti; tatra devadattaḥ samagrasya saṁghasya bhedāya parākramitum ārabdhaḥ.",
    "san-mu-kd17:1421": "The behaviour of Devadatta is discussed in the congregation",
    "san-mu-kd17:1422": "sthavirasthavirair bhikṣubhiḥ parisarpann eva vijñātaḥ devadattaḥ, samagrasya saṁghasya bhedāya parākramati iti; etat prakaraṇaṁ bhikṣavaḥ bhagavata ārocayanti; bhadanta devadattaḥ samagrasya saṁghasya bhedāya parākramati iti; tān bhagavān bhikṣūn āmantrayate sma: ājñāpayata yūyaṁ bhikṣavo devadattaṁ meṣakena iti, yo vā punar anyo ’py evaṁjātīyaḥ evaṁ ca punar ājñāpayitavyaḥ; mā tvaṁ devadatta samagrasya saṁghasya bhedāya parākrama; mā bhedakaraṇasaṁvartanīyam adhikaraṇaṁ samādāya pragṛhya tiṣṭha; sametu te devadatta sārdhaṁ saṁghena; samagro hi saṁghaḥ sahitaḥ saṁmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṁ dīpayan sukhasparśaṁ viharatu iti; ājñāpayanti te bhikṣavo devadattaṁ meṣakena; meṣakenājñāpyamānas tad eva vastu sthāmaśaḥ parāmṛśya abhiniviśyānuvyavaharati: idam eva satyaṁ moham anyad iti.",
    "san-mu-kd17:1423": "etat prakaraṇaṁ bhikṣavo bhagavata ārocayanti: ājñāpto ’smābhir bhadanta devadatto meṣakena; meṣakenājñāpyamānas tad eva vastu sthāmaśaḥ parāmṛśya abhiniviśyānuvyavaharati idam eva satyaṁ moham anyad iti; bhagavān āha: ājñāpayata yūyaṁ bhikṣavo devadattaṁ jñapticaturthena karmaṇā iti, yo vā punar anyo ’py evaṁjātīyaḥ evaṁ ca punar ājñāpayitavyaḥ.",
    "san-mu-kd17:1424": "śayanāsanaprajñaptiṁ kṛtvā gaṇḍīm ākoṭya pṛṣṭavācikayā bhikṣūn samanuyujya sarvasaṁghe sanniṣaṇṇe sannipatite ekena bhikṣuṇā jñaptiṁ kṛtvā karma kartavyaṁ.",
    "san-mu-kd17:1425": "śṛṇotu bhadantāḥ saṁghaḥ; ayaṁ devadattaḥ samagrasya saṁghasya bhedāya parākramate; bhedakaraṇasaṁvartanīyaṁ cādhikaraṇaṁ samādāya pragṛhya tiṣṭhati; sa eṣa saṁbahulair bhikṣubhir meṣakenājñaptaḥ; meṣakenājñāpyamānas tad eva vastu sthāmaśaḥ parāmṛśya anuvyavaharati idam eva satyaṁ moham anyad iti; sacet saṁghasya prāptakālaṁ kṣameta ānujānīyāt saṁgho yat saṁghaḥ devadattaṁ jñapticaturthena karmaṇā ājñāpayet mā tvaṁ devadatta samagrasya saṁghasya bhedāya parākrama; mā bhedakaraṇasaṁvartanīyam adhikaraṇaṁ samādāya pragṛhya tiṣṭha; sametu te devadatta sārdhaṁ saṁghena; samagro hi saṁghaḥ sahitaḥ saṁmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṁ dīpayan sukhasparśaṁ viharatu; niḥsṛja tvaṁ devadatta idam evaṁrūpaṁ saṁghabhedakaraṁ vastu; ity eṣā jñaptiḥ; evaṁ ca karma kartavyaṁ.",
    "san-mu-kd17:1426": "śṛṇotu bhadantāḥ saṁghaḥ; ayaṁ devadattaḥ samagrasya saṁghasya bhedāya parākramate; bhedakaraṇasaṁvartanīyaṁ cādhikaraṇaṁ samādāya pragṛhya tiṣṭhati; sa eṣa saṁbahulair bhikṣubhir meṣakenājñaptaḥ; meṣakenājñāpyamānas tad eva vastu sthāmaśaḥ parāmṛśya abhiniviśyānuvyavaharati idam eva satyaṁ moham anyad iti; tat saṁghaḥ devadattaṁ jñapticaturthena karmaṇā ājñāpayati: mā tvaṁ devadatta samagrasya saṁghasya bhedāya parākrama; mā bhedakaraṇasaṁvartanīyam cādhikaraṇaṁ samādāya pragṛhya tiṣṭha; sametu te devadatta sārdhaṁ saṁghena; samagro hi saṁghaḥ sahitaḥ saṁmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṁ dīpayan sukhasparśaṁ viharatv iti; yeṣām āyuṣmatāṁ kṣamate devadattaṁ jñapticaturthena karmaṇā ājñāpayituṁ; mā tvaṁ devadatta samagrasya saṁghasya bhedāya parākrama; bhedakaraṇasaṁvartanīyam cādhikaraṇaṁ samādāya pragṛhya tiṣṭha; sametu te devadatta sārdhaṁ saṁghena; samagro hi saṁghaḥ sahitaḥ saṁmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṁ dīpayan sukhasparśaṁ viharatu iti te tūṣṇīṁ; na kṣamante bhāṣantām iyaṁ prathamā karmavācanā; evaṁ dvitīyā tṛtīyā karmavācanā.",
    "san-mu-kd17:1427": "ājñāpayanti te bhikṣavo devadattaṁ jñapticaturthena karmaṇā; ājñāpyamānas tad eva vastu sthāmaśaḥ parāmṛśyābhiniviśya anuvyavaharati: idam eva satyaṁ moham anyad iti.",
    "san-mu-kd17:1428": "The behaviour of the four monks followers of Devadatta is discused in the congregation",
    "san-mu-kd17:1429": "catvāraś cāsya bhikṣavaḥ sahāyakāḥ anuvartino vyagravāditāyāṁ, kokālikakhaṇḍadravyakaṭamorakatiṣyasamudradattāḥ; te bhikṣūn evaṁ vadanti: mā yūyam āyuṣmanto ’sya bhikṣoḥ kiṁcid vocata kalyāṇaṁ vā pāpakaṁ vā; tat kasya hetoḥ? eṣa hi bhikṣur dharmavādī vinayavādī; dharmaṁ caiṣa bhikṣur vinayaṁ ca samādāya pragṛhya anuvyavaharati; jānaṁś caiṣa bhikṣur bhāṣate, nājānan; yac cāsmai bhikṣave rocate, kṣamate ca, asmākam api tad rocate kṣamate ca iti.",
    "san-mu-kd17:1430": "etat prakaraṇaṁ bhikṣavo bhagavata ārocayanti: ājñāpto ’smābhir bhadanta devadattaḥ jñapticaturthena karmaṇā ājñāpyamānas tad eva vastu sthāmaśaḥ parāmṛśya abhiniviśyānuvyavaharati idam eva satyaṁ moham anyad iti; catvāraś cāsya bhikṣavaḥ sahāyakāḥ anuvartino vyagravāditāyāṁ, kokālikakhaṇḍadravyakaṭamorakatiṣyasamudradattāḥ; te bhikṣūn evaṁ vadanti: mā yūyam āyuṣmanto ’sya bhikṣoḥ kiṁcid vocata kalyāṇaṁ vā pāpakaṁ vā; eṣa hi bhikṣur dharmavādī vinayavādī; dharmaṁ caiṣa bhikṣur vinayaṁ ca samādāya pragṛhyānuvyavaharati; jānaṁś caiṣa bhikṣur bhāṣate, nājānan; yac cāsmai bhikṣave rocate ca kṣamate ca, asmākam api tad rocate ca kṣamate ca iti.",
    "san-mu-kd17:1431": "bhagavān āha: ājñāpayata yūyaṁ bhikṣavaḥ kokālikakhaṇḍadravyakaṭamorakatiṣyasamudradattā meṣakena; evaṁ punar ājñāpayitavyāḥ: mā yūyaṁ kokālikakhaṇḍadravyakaṭamorakatiṣyasamudradattāḥ jānanto yo bhikṣusamagrasya saṁghasya bhedāya parākramate, bhedakaraṇasaṁvartanīyaṁ cādhikaraṇaṁ samādāya pragṛhya tiṣṭhati, tasyānuvartino bhavata vyagravāditāyāṁ; mā ca bhikṣūn evaṁ vadata: mā yūyam āyuṣmantaḥ asya bhikṣoḥ kiṁcid vocata kalyāṇaṁ vā pāpakaṁ vā; tat kasya hetoḥ? dharmavādī caiṣo āyuṣmanto bhikṣuḥ, vinayavādī ca; dharmaṁ caiṣa bhikṣur vinayaṁ ca samādāya pragṛhyānuvyavaharati; jānaṁś caiṣa bhikṣur bhāṣate, nājānan; yac cāsmai bhikṣave rocate ca kṣamate ca, asmākam api tad rocate ca kṣamate ca iti; mā yūyam āyuṣmantaḥ saṁghabhedaṁ rocayata; sametv āyuṣmatāṁ sārdhaṁ saṁghena; samagro hi saṁghaḥ sahitaḥ saṁmodamāno ’vivadamāna ekāgraḥ ekoddeśaḥ ekakṣīrodakībhūtaḥ śāstuḥ śāsanaṁ dīpayan sukhasparśaṁ viharatu; niḥsṛjantv āyuṣmantaḥ imām evaṁrūpaṁ saṁghabhedānuvartanīṁ vyagravāditām iti; ājñāpayanti te bhikṣavaḥ kokālikakhaṇḍadravyakaṭamorakatiṣyasamudradattān meṣakena; te meṣakenājñāpyamānas tad eva vastu sthāmaśaḥ parāmṛśyānuvyavaharati idam eva satyaṁ moham anyad iti.",
    "san-mu-kd17:1432": "etat prakaraṇaṁ bhikṣavo bhagavata ārocayanti: ājñāptā asmābhir bhadanta kokālikakhaṇḍadravyakaṭamorakatiṣyasamudradattāḥ meṣakena; te meṣakenājñāpyamānas tad eva vastu sthāmaśaḥ parāmṛśya abhiniviśya anuvyavaharati idam eva satyaṁ moham anyad iti; bhagavān āha: ājñāpayata yūyaṁ bhikṣavaḥ kokālikakhaṇḍadravyakaṭamorakatiṣyasamudradattān jñapticaturthena karmaṇā iti, ye vā punar anye ’py evaṁjātīyaḥ evaṁ ca punar ājñāpayitavyāḥ.",
    "san-mu-kd17:1433": "śayanāsanaprajñaptiṁ kṛtvā gaṇḍīm ākoṭya pṛṣṭavācikayā bhikṣūn samanuyujya sarvasaṁghe sanniṣaṇṇe sannipatite ekena bhikṣuṇā jñaptiṁ kṛtvā karma kartavyaṁ.",
    "san-mu-kd17:1434": "śṛṇotu bhadantāḥ saṁghaḥ; ime kokālikakhaṇḍadravyakaṭamorakatiṣyasamudradattāḥ jānanto yo bhikṣuḥ samagrasya saṁghasya bhedāya parākramati, tasyānuvartino bhaviṣyanti vyagravāditāyāṁ; bhikṣūṁś caivaṁ vadanti: mā yūyam āyuṣmanto ’sya bhikṣoḥ kiṁcid vocata kalyāṇaṁ vā pāpakaṁ vā; tat kasya hetoḥ? dharmavādī caiṣo āyuṣmanto bhikṣuḥ, vinayavādī ca; dharmaṁ ca eṣa bhikṣur vinayaṁ ca samādāya pragṛhya anuvyavaharati; jānaṁś caiṣa bhikṣur bhāṣate, na ajānan; yac cāsmai bhikṣave rocate kṣamate ca, asmākam api tad rocate kṣamate ca iti; ta evaṁ saṁbahulair bhikṣubhir meṣakena ājñāpyamānās tad eva vastu sthāmaśaḥ parāmṛśyābhiniviśya anuvyavaharanti idam eva satyaṁ moham anyad iti; sacet saṁghasya prāptakālaṁ kṣameta anujānīyāt saṁgho yat saṁghaḥ kokālikakhaṇḍadravyakaṭamorakatiṣyasamudradattān jñapticaturthena karmaṇā ājñāpayati: mā yūyaṁ kokālikakhaṇḍadravyakaṭamorakatiṣyasamudradattāḥ jānanto yo bhikṣuḥ samagrasya saṁghasya bhedāya parākramati bhedakaraṇasaṁvartanīyaṁ cādhikaraṇaṁ samādāya pragṛhya tiṣṭhati; tasyānuvartino bhavata vyagravāditāyāṁ; mā ca bhikṣūn evaṁ vadata: mā yūyam āyuṣmanto ’sya bhikṣoḥ kiṁcid vocata kalyāṇaṁ vā pāpakaṁ vā; tat kasya hetoḥ? dharmavādī caiṣa bhikṣuḥ, vinayavādī ca; dharmaṁ ca eṣa bhikṣur vinayaṁ ca samādāya pragṛhya anuvyavaharati; jānaṁś caiṣa bhikṣur bhāṣate, na ajānan; yac cāsmai bhikṣave rocate ca kṣamate ca, asmākam api tad rocate ca kṣamate ca iti; tat kasya hetoḥ? naiṣa āyuṣmanto bhikṣur dharmavādī vinayavādī ca; adharmavādī caiṣa bhikṣur avinayavādī ca; adharmaṁ caiṣa bhikṣur avinayaṁ ca samādāya pragṛhya anuvyavaharati; ajānaṁś caiṣa bhikṣur bhāṣate, na ajānan; niḥsṛjantv āyuṣmantaḥ imām evaṁrūpāṁ saṁghabhedānuvartinīṁ vyagravāditāyāṁ; sametv āyuṣmatāṁ sārdhaṁ saṁghena; samagro hi saṁghaḥ saṁmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṁ dīpayan sukhasparśaṁ viharatu; ity eṣā jñaptiḥ; evaṁ ca karma kartavyaṁ.",
    "san-mu-kd17:1435": "śṛṇotu bhadantāḥ saṁghaḥ; ime kokālikakhaṇḍadravyakaṭamorakatiṣyasamudradattāḥ jānanto yo bhikṣuḥ samagrasya saṁghasya bhedāya parākramati, tasyānuvartino bhaviṣyanti vyagravāditāyāṁ; bhikṣūṁś caivaṁ vadanti: mā yūyam āyuṣmanto ’sya bhikṣoḥ kiṁcid vocata kalyāṇaṁ vā pāpakaṁ vā; tat kasya hetoḥ? dharmavādī caiṣo āyuṣmanto bhikṣuḥ, vinayavādī ca; dharmaṁ ca eṣa bhikṣur vinayaṁ ca samādāya pragṛhya anuvyavaharati; jānaṁś caiṣa bhikṣur bhāṣate, na ajānan; yac cāsmai bhikṣave rocate kṣamate ca, asmākam api tad rocate kṣamate ca iti; ta evaṁ saṁbahulair bhikṣubhir meṣakena ājñāpyamānās tad eva vastu sthāmaśaḥ parāmṛśyābhiniviśya anuvyavaharanti idam eva satyaṁ moham anyad iti; tat saṁghaḥ kokālikakhaṇḍadravyakaṭamorakatiṣyasamudradattān jñapticaturthena karmaṇājñāpayati: mā yūyaṁ kokālikakhaṇḍadravyakaṭamorakatiṣyasamudradattā jānanto yo bhikṣuḥ samagrasya saṁghasya bhedāya parākramate bhedakaraṇasaṁvartanīyaṁ cādhikaraṇaṁ samādāya pragṛhya tiṣṭhati; tasyānuvartino bhavata vyagravāditāyāṁ; mā ca bhikṣūn evaṁ vadata: mā yūyam āyuṣmanto ’sya bhikṣoḥ kiṁcid vocata kalyāṇaṁ vā pāpakaṁ vā; tat kasya hetoḥ? dharmavādī caiṣa bhikṣuḥ, vinayavādī ca; dharmaṁ caiṣa bhikṣur vinayaṁ ca samādāya pragṛhya anuvyavaharati; jānaṁś caiṣa bhikṣur bhāṣate, na ajānan; yac cāsmai bhikṣave rocate ca kṣamate ca, asmākam api tad rocate ca kṣamate ca iti; tat kasya hetoḥ? naiṣa bhikṣur dharmavādī na vinayavādī; adharmaṁ caiṣa bhikṣur avinayaṁ ca samādāya pragṛhyānuvyavaharati; ajānaṁś caiṣa bhikṣur bhāṣate, na jānan; mā āyuṣmantaḥ saṁghabhedaṁ rocayantu; saṁghasāmagrīm eva rocayantu; sametv āyuṣmatāṁ sārdhaṁ saṁghena; samagro hi saṁghaḥ sahitaḥ saṁmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṁ dīpayan sukhasparśaṁ viharatu; niḥsṛjantv āyuṣmantaḥ imām evaṁrūpaṁ saṁghabhedānuvartinīṁ vyagravāditām iti.",
    "san-mu-kd17:1436": "yeṣām āyuṣmatāṁ kṣamante kokālikakhaṇḍadravyakaṭamorakatiṣyasamudradattān jñapticaturthena karmaṇā ājñāpayituṁ; mā yūyaṁ kokālikakhaṇḍadravyakaṭamorakatiṣyasamudradattāḥ jānanto yo bhikṣuḥ samagrasya saṁghasya bhedāya parākramate bhedakaraṇasaṁvartanīyaṁ cādhikaraṇaṁ samādāya pragṛhya tiṣṭhati; tasyānuvartino bhavata vyagravāditāyāṁ; mā ca bhikṣūn evaṁ vadata: mā yūyam āyuṣmanto ’sya bhikṣoḥ kiṁcid vocata kalyāṇaṁ vā pāpakaṁ vā; tat kasya hetoḥ? dharmavādī caiṣa bhikṣuḥ, vinayavādī ca; dharmaṁ caiṣa bhikṣur vinayaṁ ca samādāya pragṛhya anuvyavaharati; jānaṁś caiṣa bhikṣur bhāṣate, na ajānan; yac cāsmai bhikṣave rocate ca kṣamate ca, asmākam api tad rocate ca kṣamate ca iti; tat kasya hetoḥ? naiṣa bhikṣur dharmavādī na vinayavādī; adharmaṁ caiṣa bhikṣur avinayaṁ ca samādāya pragṛhyānuvyavaharati; ajānaṁś caiṣa bhikṣur bhāṣate, na jānan; mā āyuṣmantaḥ saṁghabhedaṁ rocayantu; saṁghasāmagrīm eva rocayantu; sametv āyuṣmatāṁ sārdhaṁ saṁghena; samagro hi saṁghaḥ sahitaḥ saṁmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṁ dīpayan sukhasparśaṁ viharatu; niḥsṛjantv āyuṣmantaḥ imām evaṁrūpaṁ saṁghabhedānuvartinīṁ vyagravāditām iti te tūṣṇīṁ; na kṣamante bhāṣantām iyaṁ prathamā karmavācanā; evaṁ dvitīyā tṛtīyā karmavācanā.",
    "san-mu-kd17:1437": "ājñāpayanti te bhikṣavaḥ kokālikakhaṇḍadravyakaṭamorakatiṣyasamudradattān jñapticaturthena karmaṇā; te bhkṣubhir jñapticaturthena karmaṇā ājñāpyamānas tad eva vastu sthāmaśaḥ parāmṛśya abhiniviśya anuvyavaharati: idam eva satyaṁ moham anyad iti.",
    "san-mu-kd17:1438": "The monks inform the Buddha of the result of the motion (jñapti).",
    "san-mu-kd17:1439": "Devadatta gets stronger in his resolution to bring about the schism in the congregation",
    "san-mu-kd17:1440": "etat prakaraṇaṁ bhikṣavo bhagavata ārocayanti: ājñāptā asmābhir bhadanta kokālikakhaṇḍadravyakaṭamorakatiṣyasamudradattāḥ jñapticaturthena karmaṇā; ājñāpyamānas te tad eva vastu sthāmaśaḥ parāmṛśyābhiniviśya anuvyavaharati: idam eva satyaṁ moham anyad iti; tatra bhagavān bhikṣūn āmantrayate sma: pratibalo me bhikṣavo devadattaḥ samagraṁ śrāvakasaṁghaṁ bhettuṁ cakrabhedaṁ ca kartuṁ; tathā cāsya catvāro bhikṣavaḥ sahāyakāḥ anuvartino vyagravāditāyāṁ kokālikakhaṇḍadravyakaṭamorakatiṣyasamudradattāḥ.",
    "san-mu-kd17:1441": "devadattena śrutaṁ vyākṛto ’haṁ śramaṇena gautamena pratibalo me bhikṣavo devadattaḥ samagraṁ śrāvakasaṁghaṁ bhettuṁ cakrabhedaṁ ca kartuṁ; tathā cāsya catvāro bhikṣavaḥ sahāyakāḥ anuvartino vyagravāditāyāṁ kokālikakhaṇḍadravyakaṭamorakatiṣyasamudradattāḥ iti; śrutvā ca punaḥ kokālikakhaṇḍadravyakaṭamorakatiṣyasamudradattān āmantrayate: yat khalu kokālikakhaṇḍadravyakaṭamorakatiṣyasamudradattāḥ jānīyāta, vyākṛto ’haṁ śramaṇena gautamena pratibalo devadattaḥ samagraṁ śrāvakasaṁghaṁ bhettuṁ cakrabhedaṁ ca kartuṁ; tathā cāsya catvāro bhikṣavaḥ sahāyakāḥ kokālikakhaṇḍadravyakaṭamorakatiṣyasamudradattā iti; yannv ahaṁ bhūyasyā matrayā saṁghabhedāya parākrameya iti; sa paṁcabhir bhikṣuśataiḥ sārdham ante ārāmasya gaṇabhojanaṁ bhuṅkte; etat prakaraṇaṁ bhikṣavo bhagavata ārocayanti.",
    "san-mu-kd17:1442": "bhagavān āha: kiṁ manyadhve bhikṣavaḥ? kimarthaṁ tathāgatena trikabhojanam anujñātaṁ; gaṇabhojanaṁ pratikṣiptaṁ? nanu dvāv arthāu saṁpaśyatā, kulodayatāṁ ca pratītya, pāpecchānāṁ ca pudgalānāṁ pakṣapralopanārthaṁ; mā haiva pāpecchaḥ pudgalaḥ saṁgham evāgamya, saṁgham evoddiśya, saṁgham evāvedayitvā pāṣaṇḍika iva kṛtvā saṁghenaiva sārdhaṁ vigṛhya vivādaṁ sthāpayet iti.",
    "san-mu-kd17:1443": "Devadatta loses his magical powers",
    "san-mu-kd17:1444": "yadā āyuṣmatā daśabalakāśyapena devadattasya ṛddher mārgo vyapadiṣṭaḥ, tadāsau bhikṣubhir ucyate: kasmāt tvayā sthavira devadattasya pāpecchasya ṛddher mārgo vyapadiṣṭaḥ? sa kathayati: nāham āyuṣmanto jāne yathāyaṁ pāpeccha iti; yadi mayā jñātam abhaviṣyat ṛkāro ’py asya mayā na vyapadiṣṭo ’bhaviṣyat; prāg eva ṛddher mārgaḥ iti; tato devadattaḥ bhikṣubhiḥ praṇayam āsthāyocyate; devadatta yā kācit śrīsaubhāgyasaṁpat, sarvāsau sthaviraṁ daśabalakāśyapam āgamya; na tvaṁ tasya sakāśam upasaṁkrāmasi iti; te saṁlakṣayanti: apy eva nāmāyam asmābhiḥ prabodhitaḥ tasya sakāśam upasaṁkrāmet; sa evaṁ pratinivartayet iti; sa evaṁ praticoditaḥ kathayati: kiṁ mama tena kṛtaṁ? nanu mayā vīryam ādhāya, pūrvarātrāpararātraṁ jāgarikāyogam anuyuktena viharatā prathamaṁ dhyānaṁ niśritya ṛddhir abhinirhṛtā iti; sa vākpravyāharaṇakālasamanantaram eva tayā akṛtajñatayā ṛddheḥ parihīṇaḥ.",
    "san-mu-kd17:1445": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadattaḥ akṛtajñatayā ṛddheḥ parihīṇaḥ iti; bhagavān āha: na bhikṣava etarhi, yathā atīte ’py adhvany eṣaḥ akṛtajñatayā vidyāyāḥ parihīṇaḥ; tac chrūyatāṁ.",
    "san-mu-kd17:1446": "The story of an out-caste versed in magic and of a brāhmaṇa student",
    "san-mu-kd17:1447": "(concerning a previous birth of Devadatta)",
    "san-mu-kd17:1448": "bhūtapūrvaṁ bhikṣavo vārāṇasyāṁ nagaryāṁ brahmadatto nāma rājyaṁ kārayati ṛddhaṁ ca yāvad ākīrṇabahujanamanuṣyaṁ ca; tatra caṇḍālo vidyāmantradharo vidyāmantrakuśalaḥ gāndhārīvidyāṁ parivartya ṛddhyā gandhamādanāt parvatāt akālartukāni puṣpaphalāny ādāya rājñe brahmadattāyopanayati; rājā brahmadattas tasyābhiprasannaḥ abhisāram anuprayacchati; yāvad anyatamo māṇavo mantrārthī mantragavaṣī śravaparampayā janapadāt vārāṇasīm anuprāptaḥ; tato mārgaśramaṁ prativinodya tasya caṇḍālasya vidyāmantradhāriṇaḥ sakāśam upasaṁkrāntaḥ; upasaṁkramya kathayati: icchāmy aham upādhyāyasya śuśrūṣāṁ kartuṁ; kasyārthe? vidyāyāḥ; sa gāthāṁ bhāṣate:",
    "san-mu-kd17:1449": "na vidyā kasyacid deyā martavyaṁ saha vidyayā |",
    "san-mu-kd17:1450": "prayacched vidyayā vidyāṁ śuśrūṣābhir dhanena vā || iti",
    "san-mu-kd17:1451": "sa kathayati: upādhyāya yady evam ahaṁ śuśrūṣāṁ karomi; kiyantaṁ kālaṁ kartavyā? sa kathayati: dvādaśabhir varṣaiḥ śuśrūṣayā dīyeta vā na vā; so ’tyarthaṁ vidyāpratipannaḥ anujñātavān; tata ārādhanaparamaḥ satkṛtya guruśuśrūṣāṁ kartum ārabdhaḥ; yāvad apareṇa samayenāsau caṇḍālo madyamadākṣipto gṛham āgataḥ; sa māṇavaḥ saṁlakṣayati; ayam upādhyāyaḥ atīva madyamadākṣiptaḥ; pārśve asya śayyā kalpayitavyā iti; yāvad asau caṇḍālaḥ saṁparivartitum ārabdhaḥ; tasya saṁparivartamānasya khaṭvāyā aṅgaṇikā bhagnā; māṇavaḥ śrutvā pratibuddhaḥ; sa saṁlakṣayati: upādhyāyaḥ duḥkhaṁ śayiṣyate; yannv aham aṅgaṇikāyāṁ pṛṣṭhaṁ datvā avasthitaḥ; dharmatā hy eṣā śauṇḍānāṁ yo balavāṁs tasya vāntir bhavati; tasya prathame yāme madyaṁ vigacchati; tena tīkṣṇamadyavegāt māṇavasya pṛṣṭhe vāntaṁ; sa saṁlakṣayati: yady ahaṁ kāyaṁ cālayeyaṁ vācaṁ vā niścārayeyaṁ sthānam etad vidyate yad upādhyāyaḥ śabdaṁ śrutvā pratibuddho na punaḥ śayyāṁ kalpayet; sa pratisaṅkhyānena avasthitaḥ; yāvad caṇḍālaḥ svayam eva pratibuddhaḥ paśyati taṁ tathā viprakṛtaṁ; tataḥ pṛcchati, ko ’yaṁ; sa kathayati: upādhyāya ahaṁ somaśarmā; vatsa kim asy evaṁsthitaḥ? tena yathāvṛttaṁ samākhyātaṁ; so ’bhiprasannaḥ kathayati: vatsa parituṣṭo ’haṁ; gatvā snātvā āgaccha; vidyāṁ tubhyam anuprayacchāmi iti; somaśarmā āgataḥ; tena tasmai vidyā dattā; capalā brāhmaṇā bhavanti; sa vegam asahamānaḥ cintayati; ihaiva tāvad enāṁ vidyāṁ jijñāsayāmi, tato ’nyatra gamiṣyāmi iti; tena sā vidyā parivartitā; bhavanatalam utpatya, āśv eva gandhamādanaṁ parvataṁ gatvā, akālartukāni puṣpāny ādāya āgataḥ; tena tāni rājñaḥ purohitāya dattāni; tenāpi rājñe brahmadattāya; rājā kathayati: kutas tavaitāni; sa kathayati: viprakṛṣṭād deśān māṇavo ’bhyāgataḥ; tenaitāni mama dattāni; sa cātyarthaṁ vidyāmantradhārī akāmakaraṇīyaś ca brāhmaṇaḥ; kim anena caṇḍālena sarvalokapratyākhyātena? tasya vṛttim ācchidya asmai māṇavāya dīyatām iti; rājā kathayati: evaṁ kāraya iti; tataḥ purohitena caṇḍālād vṛttim ācchidya tasmai brāhmaṇāya dattā; sa tayā akṛtajñatayā tasya vidyāyāḥ parihīṇaḥ.",
    "san-mu-kd17:1452": "kiṁ manyadhve bhikṣavaḥ yo ’sau caṇḍālaḥ eṣa evāsau daśabalakāśyapaḥ tena kālena tena samayena; so ’sau māṇavaḥ eṣa eva asau devadattaḥ tena kālena tena samayena; tadāpy eṣa vidyāyāḥ parihīṇaḥ; adyāpy eṣa ṛddheḥ parihīṇaḥ; tasmāt tarhi bhikṣavaḥ evaṁ śikṣitavyaṁ yat kṛtajñā bhaviṣyāmaḥ; svalpam api kṛtaṁ na nāśayiṣyāmaḥ prāg eva prabhūtataram; ity evaṁ vo bhikṣavaḥ śikṣitavyaṁ.",
    "san-mu-kd17:1453": "The Buddha goes to Gayā",
    "san-mu-kd17:1454": "atha bhagavān yathābhiramyaṁ rājagṛhe vihṛtya bhikṣugaṇaparivṛtaḥ bhikṣusaṁghapuraskṛtaḥ, magadheṣu janapadeṣu cārikāṁ caran gayām anuprāptaḥ gayāyāṁ viharati; rājñā bimbisāreṇa bhagavataḥ parṇopagūḍhasya śāleḥ paṁcamātrāṇi śakaṭaśatāni prāpitāni; devadattena ajātaśatrur abhihitaḥ: paśya vṛddharājā śramaṇasya gautamasya kīdṛśān kārān karoti; aham api janapadacārikāṁ cariṣyāmi; asmākam api tvayā piṇḍakena avighātaḥ karaṇīyaḥ.",
    "san-mu-kd17:1455": "atha devadatto ’pi paṁcaśataparivāro janapadacārikāṁ prakrāntaḥ; devadattasyājātaśatruṇā rājñā parṇopagūḍhasya śāleḥ paṁcamātrāṇi śakaṭaśatāni pratimārgaṁ preṣitāni; bhikṣavo dṛṣṭvā saṁlakṣayanti: kasyaitāni paṁca śakaṭaśatāny āgacchanti iti; taiḥ kutūhalajātaiḥ adhvagatapuruṣāḥ pṛṣṭāḥ; tair vistareṇa samākhyātaṁ.",
    "san-mu-kd17:1456": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta rājā ajātaśatrur apātram apātravarṣī ca iti; bhagavān āha: na bhikṣava etarhi, rājā ajātaśatrur apātram apātravarṣī, yathā atīte ’py adhvany eṣaḥ apātram apātravarṣī; tac chrūyatāṁ.",
    "san-mu-kd17:1457": "The story of a mango tree",
    "san-mu-kd17:1458": "(concerning a previous birth of prince Ajātaśatru)",
    "san-mu-kd17:1459": "bhūtapūrvaṁ bhikṣavaḥ anyatamasminn agrāmake araṇyāyatane ṛṣīṇām āśramapadaṁ, nānāpuṣpaphalasalilasaṁpannaṁ; tatra ṛṣayaḥ prativasanti phalamūlāmbhubhakṣāḥ, jaṭāvalkaladhāriṇaḥ, pramuktaphalabhojinaḥ; yāvat tasminn āśramapade āmravṛkṣaḥ phalabhārāvanataśākhaḥ pakvaphalas tiṣṭhati; Ṛśayaḥ phalāni yācante; yā tasmin vṛkṣe adhyuṣitā devatā sā mātsaryābhibhūtā na prayacchati; tatas te ṛṣayaḥ mūlārthinaḥ ekam ṛṣim āśramapade sthāpayitvā bhrāntāḥ; tatsamanantaram eva paṁca coraśatāny āśramapadam anuprāptāni; tair asau vṛkṣo dattaḥ; te kathayanti: katham asmāt phalāni paribhoktavyāni iti; corasenāpatiḥ kathayati: vṛkṣaṁ paraśunā mūle chitvā phalāni bhakṣayata iti; evam ukte devatayā sarvāṇi phalāni bhūmyāṁ pātitāni; corā yāvadāptaṁ bhakṣayitvā prakrāntāḥ; ṛṣaya āgatāḥ pṛcchanti: kena tāny āmraphalāni bhakṣitāni? coraiḥ; sa ṛṣir gāthāṁ bhāṣate:",
    "san-mu-kd17:1460": "dadāti vṛkṣo na phalaṁ śāntānāṁ brahmacāriṇāṁ |",
    "san-mu-kd17:1461": "dadāti tu phalaṁ teṣāṁ corāṇāṁ pāpakāriṇāṁ || iti",
    "san-mu-kd17:1462": "te pṛcchanti: ṛṣe kim etat? tena yathāvṛttaṁ samākhyātaṁ; te avadhyātum ārabdhāḥ; mātsaryābhibhūtayā devatayā phalāni ṛṣīṇāṁ na dattāni; apātrāṇāṁ corāṇāṁ dattāni iti.",
    "san-mu-kd17:1463": "bhagavān āha: kiṁ manyadhve bhikṣavaḥ yāsau devatā eṣa evāsav ajātaśatruḥ tena kālena tena samayena; tadāpy eṣa ajātaśatruḥ devatābhūtaḥ apātram apātravarṣī ca; etarhi apy eṣa apātram apātravarṣī ca iti.",
    "san-mu-kd17:1464": "The Buddha in Rājagṛha",
    "san-mu-kd17:1465": "atha bhagavān magadheṣu janapadeṣu cārikāṁ caran rājagṛham anuprāptaḥ rājagṛhe viharati veṇuvane kalandakanivāpe; devadatto rājagṛhanivāsino janakāyasya nityam evāparādhaṁ karoti; yasya yasyāparādhaḥ kriyate, sa bhagavata upālambhaṁ preṣayati; tatra bhagavān āyuṣmantam ānandam āmantrayate: gaccha ānanda saṁghāṭīm ādāya anyatamena bhikṣuṇā paścācchramaṇena rājagṛhe rathyāvīthīcatvaraśṛṅgāṭakeṣu brāhmaṇagṛhapatīnām ārocaya yad devadatto vā, devadattapakṣiko vā aparādhaṁ karoti; na tena buddho vā dharmo vā saṁgho vā saṁbadhyate iti; yadi kathayanti: mahardhiko devadatto mahānubhāvaḥ iti, vaktavyāḥ: āsīn mahardhikaḥ; idānīṁ parihīṇas tasyā ṛddheḥ iti; tena gatvā rājagṛhe nagararathyāvīthīcatvaraśṛṅgāṭakeṣu brāhmaṇagṛhapatīnām ārocitaṁ, te na bhūyo bhagavata upālambhaṁ preṣayanti.",
    "san-mu-kd17:1466": "The Buddho grows ill",
    "san-mu-kd17:1467": "bhagavato glānyam utpannaṁ; jīvakena bhagavate nārācaghṛtam upanītaṁ; tatra bhagavān jīvakaṁ vaidyarājam āmantrayate: āścaryaṁ jīvaka? āścaryaṁ bhagavan; adbhutaṁ jīvaka? adbhutaṁ bhagavan, jānāsi jīvaka? jānāmi bhagavan; na jānāsi jīvaka; na cāpi sugata; 1) kiṁ jīvaka āścaryaṁ? bhagavan gāvas tṛṇāni caranti; pānīyaṁ pibanti; tata idam amṛtaṁ samutpannaṁ; yenedaṁ nārācaghrtaṁ pakvan; 2) kim adbhutaṁ? bhagavan buddhotpādaḥ, saddharmasya ca deśanā, saṁghasya ca supratipattiḥ; 3) kiṁ jānāsi? bhagavan jātenāvaśyaṁ martavyaṁ; 4) kiṁ na jānāsi? bhagavan kena kutra martavyam iti.",
    "san-mu-kd17:1468": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta jīvakena bhagavataḥ saṁdhāya bhāṣitaṁ vijñātam iti; bhagavān āha: na bhikṣava etarhi, yathā atīte ’py adhvany anena mama saṁdhāya bhāṣitaṁ vijñātaṁ; tac chrūyatāṁ.",
    "san-mu-kd17:1469": "The story of a gṛhapati and his son",
    "san-mu-kd17:1470": "(concerning a previous birth of Jīvaka)",
    "san-mu-kd17:1471": "bhūtapūrvaṁ bhikṣavo ’nyatamasmin karvaṭake gṛhapatiḥ prativasati, āḍhyo mahādhano mahābhogaḥ; tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ kālāntareṇa patnī āpannasatvā saṁvṛttā; sā aṣṭānāṁ va nāvānāṁ vā māsānām atyayāt prasūtā; dārikā jātā; tasyās trīṇi saptakāny ekaviṁṣatidivasān jātāyāḥ jātimahaṁ kṛtvā valayeti nāmadheyaṁ vyavasthāpitaṁ; bhūyo ’py asya krīḍato ramamāṇasya paricārayataḥ putro jātaḥ; tasyāpi kulasadṛśaṁ nāmadheyaṁ vyavasthāpitaṁ; sa saṁlakṣayati: jāto me ṛṇaharo dhanaharaś ca; gacchāmi paṇyam ādāya deśāntaram iti; bhūyaḥ sa saṁlakṣayati: iyaṁ mama patnī rūpavatī; yady aham asyāḥ prabhūtān kārṣāpaṇān datvā gacchāmi, sthānam etad vidyate yat parapuruṣaiḥ sārdhaṁ vikariṣyati; yannv aham asyāḥ svalpān kārṣāpaṇān datvā gaccheyam iti; sa tasyāḥ stokān kārṣāpaṇān datvā, avaśiṣṭaṁ suvarṇakalaśe prakṣipya, grīvāyāṁ muktāhāraṁ baddhvā śmaśāne aśvakarṇasya mūle nikhanya paṇyam ādāya deśāntaraṁ gataḥ; tasya tatra prabhūto lābhaḥ saṁpannaḥ; sa tatraiva dārasaṅgrahaṁ kṛtvā avasthitaḥ; tasya ca bahavaḥ putrā jātāḥ; tatas tayā pūrvikayā patnyā valayā sa ca dārakaḥ hastabalena jñātibalena ca pāyitau, poṣitau, saṁvardhitau; tau kathayataḥ: amba pitā asmākaṁ kva gataḥ? sā kathayati: putra asmin deśe amukam adhiṣṭhānaṁ tatra tiṣṭhati tasya ca mahatī dhanasaṁpattiḥ śrūyate, gaccha yadi kiṁcid asyojjīvanopāyas te bhaviṣyati iti; sa pitaraṁ samanveṣamāṇaḥ anupūrveṇa tasya sakāśaṁ gataḥ; sa vīthyām anvāhiṇḍamānaḥ pitrā mukhabimbakena pratyabhijñātaḥ; śabdayitvyā abhihitaḥ: kutas tvam ihāgacchasi? kutra vā gantum? iti; tena vistareṇa samākhyātaṁ; sa saṁlakṣayati: eṣa evāsau mama putraḥ iti; sa tena svagṛhītaḥ uktaś ca: putra na te kasyacid ākhyeyaṁ, mamāyaṁ pitā iti; sa tasyātyarthaṁ snehaṁ kartuṁ ārabdhaḥ; tatas tair anyaiḥ putrair ucyate: tāta kasyāyaṁ dārakaḥ? sa kathayati: mamāyaṁ vayasyasya putraḥ iti; taiḥ saṁlakṣitaṁ: yathāyam asyātyarthaṁ snehavān nūnam asyaiva putraḥ iti; te parasparaṁ saṁjalpaṁ kartum ārabdhāḥ: ayam aparo bhrātā iti; sa saṁlakṣayati: preṣayāmy enaṁ; pratikruṣṭam etad vairāṇāṁ, yaduta sāpatnyakaṁ; sthānam etad vidyate yad enaṁ praghātayiṣyanti; yadi ca kiṁcid dāsyāmi antarmārge dāyādyakāraṇād ghātayiṣyanti; yannv aham evaṁ preṣayeyam iti viditvā cīrikā likhitvā dattā:",
    "san-mu-kd17:1472": "grāmaśmaśāne hayakarṇamūlaṁ prāgbhūmito yojanam antareṇa |",
    "san-mu-kd17:1473": "tasmin khanan vai nipuṇo ’pramatto dāyādyam ātmīyam upaiṣyasi tvaṁ ||",
    "san-mu-kd17:1474": "kaṇṭhe tu yat tad valayāyā deyam iti.",
    "san-mu-kd17:1475": "sa cīrikām ādāya saṁprasthitaḥ; antarmārge bhrātṛbhir gṛhītaḥ; uktaś ca: kiṁ tvayā pituḥ sakāśāl labdhaṁ sa kathayati: na kiṁcid iyaṁ cīrikā; te saṁlakṣayanti: vyaṁśito ’yaṁ pitrā; gacchatu iti; sa tair muktaḥ; anupūrveṇa svagṛhe praviṣṭo mārgaśramaṁ prativinodayati; mātrā abhihitaḥ: kiṁ tvayā pituḥ sakāśāl labdham iti; sa kathayati: na kiṁcid api, kiṁtu iyaṁ cīrikā; sā kathayati: vyaṁśitas tvaṁ tena, mārgaśramaś ca jāto, na kiṁcit saṁpannam iti; sa kathayati: amba mahātmāsau; na māṁ vyaṁśayiṣyati iti; sa tāṁ cīrikāṁ vācayitum ārabdhaḥ: grāmeti, yatra jāyate so ’tra grāmo ’bhipretaḥ; śmaśāneti, yatra mṛto dahyate; hayakarṇamūle iti, hayā ucyante aśvāḥ; tatkarṇanāmā vṛkṣaḥ; aśvakarṇamūle ity uktaṁ bhavati; prāgbhūmita iti, pūrvasyāṁ diśi; yojanam antareṇeti, yugamātram antarena iti; sa evaṁ gāthārthaṁ vicārya niḥsaṁpātavelāyāṁ śmaśānaṁ gataḥ; tatsamīpe paśyati, aśvakarṇavṛkṣaḥ, sa tasya pūrve digbhāge yugamātraṁ māpayitvā khanitum ārabdhaḥ; yāvat paśyati suvarṇakalaśaṁ; grīvāyāṁ cāsya hāraṁ baddhaṁ; sa tam ādāya āttamanāttamano gṛhaṁ gataḥ; muktāhāraṁ cāpanīya valayāyaiva dattavān.",
    "san-mu-kd17:1476": "kiṁ manyadhve bhikṣavaḥ? yo ’sau gṛhapatir aham eva saḥ tena kālena tena samayena; yo ’sau tasya putraḥ eṣa evāsau jīvakaḥ tena kālena tena samayena; tadāpy anena mama saṁdhāya bhāṣitaṁ vijñātaṁ.",
    "san-mu-kd17:1477": "The sichness of the Buddha. The Buddha heals Devadatta",
    "san-mu-kd17:1478": "jīvakaḥ saṁlakṣayati: vajrakāyaśarīro bhagavān bṛhatkāyaś ca; na śakyam atyalpena ghṛtena cikitsāṁ kartuṁ; tena pātraṁ gṛhītvā dvātriṁśad ghṛtapalāni tulonmitāni kṛtvā bhagavate pradattāni; bhagavatā pātraśeṣaṁ bhikṣūṇāṁ cāryate; bhikṣavaḥ bhagavataḥ pātraśeṣam iti kṛtvā namasyanti.",
    "san-mu-kd17:1479": "devadattaḥ saṁlakṣayati: aham api ghṛtaṁ pibāmīti; tena jīvakaḥ pṛṣṭaḥ: jīvaka kiyati mātrā ghṛtasya śramaṇena gautamena pītā? iti; sa kathayati: dvātriṁśat palāni iti; sa kathayati: aham api dvātriṁśat palāni pibāmi iti; jīvakaḥ kathayati: vajramayaśarīro bhagavān bṛhatkāyaś ca; śaknoti iyatīṁ mātrāṁ jarayituṁ; tvaṁ punar na śakṣyasi jarayitum iti; sa kathayati: aham api vajraśarīraḥ; kimarthaṁ na jarayāmi? iti; tena dvātriṁśatpalikā mātrā balāt pītā; bhagavataḥ samyak pariṇataṁ; devadattasya na pariṇatam; aparasminn eva divase jīvakena bhagavato maṇḍo dattaḥ; devadattena mānād bhagavān pibatīti ajīrṇe eva ghṛte maṇḍaḥ pītaḥ; śūlaḥ samutpannaḥ; marmoparodhikī vedanā prādurbhūtā; sa tannimittaṁ duḥkhāṁ tīvrāṁ kharāṁ kaṭukām amanāpāṁ vedanāṁ vedayate; na rātrau na divā nidrām āsādayati.",
    "san-mu-kd17:1480": "āyuṣmān ānando jñātivatsalaḥ; tena sa vṛttānto bhagavate niveditaḥ; tato bhagavatā gajabhujasadṛśaṁ bāhum abhiprasārya gṛdhrakūṭaṁ parvataṁ bhitvā caktasvastikanandyāvartena anekapuṇyaśatanirjātena bhītānām āśvāsanakaraṁ karaṁ devadattasya sthāpayitvā satyopayācanaṁ kṛtaṁ; yena satyena yathā rāhulabhadre priye ekaputrake cittam anūnānadhikaṁ tathaiva devadatte tena satyena rujā śamaṁ gacched iti; satyopayācanakālasamanantaram eva devadattasya rujā praśāntā; sa naṣṭopalabdhaprāṇo bhagavataḥ pāṇiṁ nirīkṣate; tena saṁprarijñātaṁ; sa saṁlakṣayati: śramaṇasya gautamasya pāṇir iti; so ’nalpakalpaśāṭhyasamudācāramadāvalepāvarjitasantaiḥ; tathāpi buddhamāhātmyopaśāntarujaḥ kathayati: śobhanaṁ te siddhārtha vaidyakam adhigataṁ; śakṣyasy anena jīvikāṁ kalpayitum iti; sāmantakena śabdo visṛtaḥ: devadatto bhagavatā satyopayācanayā pragāḍhavedanābhibhūtaḥ prāṇair viyujyamānaḥ svasthīkṛtaḥ iti; yaṁ śrutvā devadattapakṣyā apy atyantābhiniviṣṭā bhagavaty āścaryaṁ praveditavantaḥ: aho ’sya samyaksaṁpannā maitrī; aho satveṣu subhāvitā karuṇā iti.",
    "san-mu-kd17:1481": "bhikṣubhir devadatto ’bhihitaḥ: devadatta tvaṁ bhagavatā svasthīkṛtaḥ; anyathā prāṇair viyuktaḥ syāḥ iti; sa kathayati: jānāty asāv anvāvartanīṁ māyāṁ, yayā lokaṁ samanvāvartayati iti; bhikṣavaḥ kathayanti: devadatta alam anena vikatthitena; svacittaṁ pratilabhasva; svasthīkṛtas tvaṁ bhagavatā iti; sa kathayati: kiṁ mama tena kṛtaṁ? ghṛte pariṇate rujā vyupaśāntā iti.",
    "san-mu-kd17:1482": "akṛtajño ’yam akṛtavedī iti kṛtvā prakrāntāḥ; yena bhagavāṁs tenopasaṁkrāntāḥ; upasaṁkramya saṁśayajātaḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadattaḥ akṛtajñaḥ akṛtavedī; bhagavān āha: na bhikṣava etarhi, yathā atīte ’py adhvani eṣa akṛtajña akṛtavedī; tac chrūyatāṁ.",
    "san-mu-kd17:1483": "uddānaṁ:",
    "san-mu-kd17:1484": "kauśiko mahendrasena āmrāṇi dārukoṭakaḥ |",
    "san-mu-kd17:1485": "dvau ṛkṣau śibirājā ca vidārā jujjukena ca ||",
    "san-mu-kd17:1486": "The story of a Sage and of an ungrateful elephant",
    "san-mu-kd17:1487": "(concerning a previous birth of Devadatta)",
    "san-mu-kd17:1488": "bhūtapūrvaṁ bhikṣavo ’nyatamasminn agrāmake araṇyāyatane nānāvidhapuṣpaphalasalilasaṁpannam udyānaṁ; tasmin kauśikasagotro ṛṣiḥ prativasati; pramuktaphalabhojī mūlaphalāmbubhakṣaḥ ajinavalkalavāsāḥ; tasyāśramapadasamantake viśvastā mṛgapakṣiṇo yatheṣṭaṁ viharanti; tasya nātidūre hastinī prasūtā; tatprasavasamanantaraṁ siṁhena nādo muktaḥ; sā bhītā trastā kalabhaṁ parityajya mūtrapurīṣam utsṛjantī niṣpalāyitā; yāvad asau ṛṣir āśramapadān niṣkramya āśramapadasāmantakena diśo vyavalokayan saṁparibhramitum ārabdhaḥ; yāvat paśyati tam abhinavajātaṁ hastikalabhakaṁ; tato ’sau ṛṣiḥ kāruṇyād ākampitahṛdayaḥ tanmātṛsamanveṣaṇābhiniviṣṭabuddhiḥ samantato vyavalokayitum ārabdhaḥ; yadā sarvāvasthaṁ na paśyati tadā tam ādāyāśramapadaṁ praviṣṭaḥ; sa tena putravad āpāyitaḥ poṣitaḥ saṁvardhitaḥ; mahān saṁvṛttaḥ; tadā tasya ṛṣer āśramapade aparādhyate; puṣpaviṭapān utpāṭayati; phalavṛkṣān śākhāḥ bhinatti; etāni cānyāni cāparādhasahasrāṇi karoti; sa ṛṣis taṁ tarjayati; ṛṣiṇā santarjitaḥ saṁkocam āpadyate; sa yadā saṁjātarāgaḥ saṁvṛttaḥ tadā santarjyamāno ’py avajñāṁ karoti; yāvad apareṇa samayena ṛṣiṇā bhṛśaṁ tarjitaḥ, tam eva ṛṣiṁ hantuṁ pradhāvitaḥ; sa ṛṣer dehaikadeśaṁ bhaṅktvā niṣpalāyitaḥ; devatā gāthāṁ bhāṣate:",
    "san-mu-kd17:1489": "na saṁgatiḥ kāpuruṣeṇa bhadrika kṛtaghnasatvena sudāruṇena |",
    "san-mu-kd17:1490": "cirānuyāto ’pi karoti pāpikaṁ nāgo yathaivāśramakauśikasya || iti",
    "san-mu-kd17:1491": "kim ādarād durjanaṁ sevase tvam annena pānena tathobhayena |",
    "san-mu-kd17:1492": "avaśyam ante sa nihanti mitraṁ nāgo yathaivāśramakauśikasya || iti",
    "san-mu-kd17:1493": "bhagavān āha: kiṁ manyadhve bhikṣavaḥ? yo ’sau ṛṣir aham eva saḥ tena kālena tena samayena; yo ’sau hastināgaḥ eṣa evāsau devadattaḥ tena kālena tena samayena; tadāpy eṣa akṛtajña akṛtavedī; etarhy apy eṣa akṛtajña akṛtavedī; punar api yathaiṣa akṛtajña akṛtavedī, tac chrūyatāṁ.",
    "san-mu-kd17:1494": "The story of Mahendrasena",
    "san-mu-kd17:1495": "(concerning a previous birth of Devadatta)",
    "san-mu-kd17:1496": "bhūtapūrvaṁ bhikṣavaḥ atīte ’dhvani vārāṇasyāṁ nagaryāṁ mahendrasena nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca; tasya candraprabhā nāma devī satyasvapnā; yat kiṁcit svapne paśyati sarvaṁ tat tathaiva bhavati; tasya ca rājño vijite suvarṇapārśvo nāma bodhisatvaḥ mṛgeṣūpapanno mṛgāṇām adhipatiḥ; so ’cintanīyarūpaprabhāvayogāt sarvalokamanonayanaprahlādanakaraḥ, prārthanīyaś ca; yas taṁ paśyati sa nirīkṣamānas tatraiva tiṣṭhati; so ’tyartham abhivīkṣyamānaḥ śaṅkī saṁvṛttaḥ; sa lubdhakabhayād anyalokabhayāc ca bhītaś carati; dharmatā hy eṣā aciravyativṛtte lokasanniveśe tiryañco ’pi vākpravyāharaṇasamarthā bhavanti; athānyataraḥ kākas tasya samīpam upasaṁkrāntaḥ; sa tena sārdhaṁ premapraṇayasaukhyaḥ kathayati: bho mātula kasmāt tvam evaṁ bhītabhītaś carasi? iti; sa kathayati: bhāgineya mamedaṁ rūpaṁ sarvalokaśubhaṁ saṁprārthanīyaṁ ca; so ’haṁ lokabhayāl lubdhakabhayāc ca bhītabhītaś carāmi iti; sa kathayati: mamāpy atīvolūkabhayaṁ; tad anyonyaṁ rakṣāṁ kurvaḥ; ahaṁ tvāṁ divā rakṣāmi; tvaṁ māṁ rātrau rakṣa iti; tāv evaṁ kṛtamaryādau vyavasthitau; yāvad anyatamaḥ puruṣo dviṣadbhiḥ paścādbāhugāḍhabandhanabaddho navāmbupūrṇāyāṁ hemalohyāṁ hemamālinyāṁ śīghrasrotasi nadyāṁ prakṣiptaḥ; tatra uhyamāna ārtasvaraṁ vilalāpa: paryadevata:",
    "san-mu-kd17:1497": "bhavāmi kasya dāso ’haṁ kasya vā paricārakaḥ |",
    "san-mu-kd17:1498": "yo me ’dya jīvitaṁ dadyād yal lokeṣu sudurlabham || iti;",
    "san-mu-kd17:1499": "daivād asau mṛgādhipatiḥ salilāśayāt mṛgagaṇaparivṛto nadīsamīpam upasaṁkrāntaḥ; tataḥ puruṣavirāvaṁ śrutvā te mṛgāḥ samantād vidrutāḥ; dharmatā hy eṣā bodhisatvānāṁ yad api kāyena vinipatanti, no tu cittena; tataḥ sa mṛgādhipatiḥ kāruṇyād āmreḍitahṛdayaḥ sahasā nadīm avatartum ārabdhaḥ; kākaś cāsya pūrvamaryādāvadhṛtamatiḥ pṛṣṭhataḥ anubaddha eva saṁrakṣaṇāya; sa taṁ puruṣaṁ kṛtoddharaṇavyavasāyaṁ viditvā evam āha: alam alaṁ mṛgādhipate; mā sāhasaṁ kārṣīḥ; akṛtajñā hy ete manuṣyāḥ nopakāraṁ manyante iti; anivartakā bhavanti bodhisatvā mahāsatvāḥ; sa tasya vacanam avacanaṁ kṛtvā nadīm avagāhya taṁ puruṣaṁ priyam ivaikaputraṁ pṛṣṭham abhirohya, nadyās tīraṁ saṁprāpya, bandhanāny avamucya, muhūrtaṁ samāśvāsya, kathayati: vatsa anena pathā yatheṣṭaṁ gaccha iti; tato ’sau puruṣaḥ kṛtāṁjaliḥ pādayor nipatya taṁ mṛgādhipatim idam avocat:",
    "san-mu-kd17:1500": "tava dāso hy ahaṁ tāta tavaiva paricārakaḥ |",
    "san-mu-kd17:1501": "tvayā me jīvitaṁ dattaṁ yal lokeṣu sudurlabham || iti",
    "san-mu-kd17:1502": "sa kathayati",
    "san-mu-kd17:1503": "ma me tvam adya dāsaḥ syāḥ mā caiva paricārakaḥ |",
    "san-mu-kd17:1504": "na vācyas tv aham anyebhyo hanyur māṁ carmakāraṇāt ||",
    "san-mu-kd17:1505": "api tu vatsa idaṁ tvayā kartavyaṁ; kṛte pratyupakārāt nāhaṁ tvayā kasyacin nivedyaḥ; atilobhanīyam idaṁ me śarīraṁ prārthanīyaṁ sarvalokasya iti; tatas sa puruṣa tatheti pratijñāya mṛgādhipatiṁ triḥ pradakṣiṇīkṛtya pādayor nipatya prakrāntaḥ; yāvad apareṇa samayena candraprabhā devī ratiparikhedakhinnā mahāśayane atyarthaṁ middham avakrāntā rātryāḥ paścime yāme svapnam adrākṣīd atiparamaramaṇīyaśarīraṁ mṛgādhipatiṁ siṁhāsane niṣadya mahatyāṁ rājaparṣadi dharmaṁ deśayantaṁ; dṛṣṭvā ca punaḥ pratyakṣavat svapnadarśanasaṁjanitasaumanasyā laghu laghv eva mahāśayanād utthāya rājño niveditavatī; śrutvā rājā tasyāḥ satyasvapnāyāḥ paraṁ vismayam āpannaḥ: aniṣṭagatyupapannena satā kathaṁ nāma siṁhāsane niṣadya mahatyāṁ rājaparṣadi dharmo deśayitavyaḥ iti; tataś candraprabhā devī priyamadhuracāturyakathāsamudācārayogena muhūrtaṁ rājānam upalāḍya kathayati: deva kriyatāṁ yatnaḥ tasya mṛgasyānayanāya iti; tato rājñā amātyānām ājñā dattā: bhavanto yāvanto madviṣayanivāsino mṛgalubdhakās tiṣṭhanti te sarve matsakāśam upaneyāḥ iti; amātyaiḥ pratiprativiṣayeṣu rājapuruṣāṇām ājñā dattā: devaḥ samājñāpayati madviṣayanivāsibhir mṛgalubdhakair ihāgantavyam iti; tad yuṣmābhiḥ sarvamṛgalubdhakā iha preṣayitavyāḥ iti; taiḥ sarve viṣayanivāsino mṛgalubdhakā rājñaḥ sakāśaṁ preṣitāḥ; amātyai rajñe upanītāḥ; rājā kathayati: bhavanto śrutaṁ mayā madvijite paramaramaṇīyarūpavigraho mṛgo ’stīti; sa yuṣmābhir mṛduśithilabandhanopanibaddho matsakāśam akhedita upaneyaḥ iti; te kathayanti: deva vayaṁ tajjīvina eva; iyatā kālena devasya vijite paryaṭadbhir na kadācid evaṁvidho mṛgavaraḥ śrutapūrvaḥ; kimuta dṛṣṭaḥ tam arhati devaḥ śravaparamparayā samanveṣya amuṣmin deśe tiṣṭhatīti; asmākam ājñātum; evaṁ devasya vayaṁ niyatam ājñāṁ saṁpādayāmaḥ iti; tato rājñā amātyānām ājñā dattā: bhavanto vārāṇasyāṁ ghaṇṭāvaghoṣaṇaṁ kārayata samājñāpayati devaḥ; atiramaṇīyavigraho mṛgādhipatir asti; yo me tasya pravṛttiṁ nivedayati tam ahaṁ mahatā satkāreṇa satkaromi; paṁca cāsmai grāmavarān prayacchāmi iti; amātyai rājñaḥ pratiśrutya vārāṇasyāṁ ghaṇṭāvaghoṣaṇaṁ kāritaṁ: śṛṇvantu bhavanto vārāṇasīnivāsinaḥ paurā nānādeśābhyāgatāś ca janāḥ; deva evaṁ samājñāpayati madvijite atiparamaramaṇīyavigraho mṛgādhipatir asti; yo me tasya pravṛttiṁ nivedayati tam ahaṁ mahatā satkāreṇa satkaromi; paṁca cāsmai grāmavarān prayacchāmi iti; tatas taddarśinaḥ puruṣasya etad abhavat: kiṁ tāvat kuṭumbam anupālayāmi, āhosvit kṛtajñatām? iti; kāmān khalu pratisevamānasya nāsti kiṁcit pāpakaṁ karma akaraṇīyam iti sa kāmanidānotthena dveṣavahnitīvreṇa santāpitahṛdayaḥ saṁlakṣayti: tiṣṭhatu kṛtajñatā; śatror vairaniryātanāya samupasthitaḥ kālaḥ; kiṁ mayā punas tādṛśī avasthā prāpayitavyā? tasya tāvad vairaniryātanaṁ karomi iti; sa prabhātāyāṁ rajanyāṁ rājñaḥ parṣadi sanniṣaṇṇasya rājakāryam adhitiṣṭhataḥ, anivārite rājakuladvāre nānāvicitrasurabhipuṣpāṇy ādāya dauvārikāmātyaparaṁparayā rājānaṁ saṁśrāvya parṣadam abhyavagāhya satkāravidhipūrvakeṇa rājño niveditayati: amuṣmin deśe nānātaruṣaṇḍamaṇḍite viśvastamṛgapakṣiṇi suvarṇapārśvo mṛgādhipatir anekamṛgagaṇaparivṛtas tiṣṭhati; ahaṁ taṁ devasya atiramaṇīyavigrahaṁ mṛgavaram upadarśayāmi iti; tato rājā tacchravaṇasaṁjanitasaumanasyaḥ anekāmātyaśatasahasraparivṛtaḥ kutūhalajātenānyena nānādeśābhyāgatena vārāṇasīnivāsinā ca paurajānapadena saṁpuraskṛtaḥ, deśitamārgas tena puruṣeṇa, anupūrveṇa taṁ pradeśam anuprāptaḥ; yāvad asau kākaḥ bodhisatvasya kṛtāvadhiḥ diśām avalokakaḥ tasmin vanaṣaṇḍavṛkṣaśikhare niṣaṇṇaḥ; yāvat paśyati vanaṣaṇḍābhimukhaṁ mahājanakāyaṁ; tvaritatvaritaṁ mṛgādhipateḥ sakāśam upasaṁkramya kathayati; mṛgarāja mayā tvaṁ pūrvam uktaḥ akṛtajñā manuṣyāḥ, akṛtavedinaḥ, nopakāraṁ manyate iti; ayaṁ sa puruṣo mahatā prābhṛtenāgataḥ iti; tacchabdapratisaṁvedino mṛgā bhītāḥ samantād pradrutāḥ; mṛgādhipatir bodhisatvaḥ saṁlakṣayati: yady aham etān na rakṣiṣyāmi, adyaiva nidhanam upayāsyanti; kāmaṁ svaprāṇavināśo na tu satvādhyupekṣaṇam iti viditvā rājānaṁ pratyudgataḥ; tataḥ sa puruṣo nirghṛṇahṛdayas tyaktaparaloko mṛgadarśanād āvarjitamatis taṁ mṛgavaram ubhābhyāṁ pāṇibhyām upadarśayann āha: deva ayaṁ sa mṛgādhipatir iti; atyudīrṇaparipūrṇāni hi karmāṇi na vipākakālam apekṣante; vākpravyāharaṇakālasamanantaram eva tasya puruṣasya ubhau pāṇī pṛthivyāṁ nipatitau; tataḥ sa rājā saṁvegajātas taṁ puruṣaṁ pṛṣṭavān: bhoḥ puruṣa kim idam? iti; sa duḥkhavedanābhyāhataḥ sagadgadaṁ gāthāṁ bhāṣate:",
    "san-mu-kd17:1506": "nāsau coro mahārāja haraty arthaṁ nihatya yaḥ |",
    "san-mu-kd17:1507": "sa tu coro mahārāja yasya nāsti kṛtajñatā ||",
    "san-mu-kd17:1508": "rājā kathayati: ko ’sya bhāṣitasyārthaḥ? iti; tena sarvaṁ yathāvistareṇa samākhyātaṁ; tato rājā akṛtajñapuruṣaṁ gāthayā pratyābhāṣata:",
    "san-mu-kd17:1509": "kathaṁ pṛthivyāṁ na nimajjase ’dhamaḥ",
    "san-mu-kd17:1510": "kathaṁ na jihvā śatadhā vidīryate |",
    "san-mu-kd17:1511": "kathaṁ na vajrāśaniśaktitomarais",
    "san-mu-kd17:1512": "taveha gātre praharanti guhyakāḥ || iti",
    "san-mu-kd17:1513": "tato rājā bodhisatvasya tāṁ prabhāvamahattāṁ jñātvā amātyān āmantrayate: satkārārtho ’yaṁ mṛgādhipatir mahātmā; gacchata; nagaraśobhāṁ mārgaśobhāṁ ca kārayata iti; tais tannagaram apagatapāṣāṇaśarkarakaṭhallaṁ vyavasthāpitaṁ, candanavāripariṣiktaṁ surabhidhūpaghaṭikopanibaddham ucchṛtadhvajapatākam āmuktapaṭṭādāmakalāpaṁ nānāpuṣpāvakīrṇaṁ ramaṇīyaṁ, devānām iva nandanavanodyānam; evaṁ mārgaśobhā kāritā; vārāṇasīnivasī janakāyaḥ malyopahāraśobhām ādāya pratyudgataḥ; tato rājñā asāv atiramaṇīyavigraho mṛgādhipatir mahatyā vibhūtyā vārāṇasīṁ nagarīṁ praveśya siṁhāsane niṣāditaḥ; tato mahatyā rājaṛddhyā mahatā rājānubhāvena rājā sāntaḥpurakumārāmātyapaurajānapadais parivārya niṣaṇṇaḥ; atha mṛgādhipatibodhisatvena samantāt tāṁ parṣadam avalokya rājñas tasyāś ca parṣadas tathāvidho dharmo deśitaḥ, yaṁ śrutvā rājñā saparivāreṇa paṁcaśikṣāpadāni gṛhītāni; anekaiś ca satvaiḥ kuśalamūlāny āsāditāni; tato rājñā sadā bodhisatvamṛgebhyo ’bhayaṁ dattaṁ; sarvaprāṇibhūteṣv abhayaṁ dattaṁ.",
    "san-mu-kd17:1514": "kiṁ manyadhve bhikṣavaḥ? yo ’sau suvarṇapārśvo mṛgādhipatir aham eva saḥ tena kālena tena samayena; yo ’sau puruṣaḥ eṣa evāsau devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajña akṛtavedī; punar api yathā devadattaḥ akṛtajña akṛtavedī tac chrūyatāṁ.",
    "san-mu-kd17:1515": "The story of a lord of monkeys and of a maker of garlands",
    "san-mu-kd17:1516": "(concerning a previous birth of Devadatta)",
    "san-mu-kd17:1517": "bhūtapūrvaṁ bhikṣavo ’nyatamasmin karvaṭake mālākāraḥ prativasati; tatra nadyāḥ pāre puṣpavāṭikā; sa divā divasam eva nadīpuṣpāṇy uccinoti; yāvad apareṇa samayena nadīm uttaratā āmraphalam uhyamānam anārtavaṁ dṛṣṭaṁ; tena gṛhītvā dauvārikāya dattaṁ; dauvārikeṇa pratīhārāya; pratīhāreṇa rājñe; rājñā devyai; devyā tad āsvāditam; āsvādya rasābhigṛddhayā rājā vijñaptaḥ: deva īdṛśāny āmraphalāni dātum arhasi iti; rājñā pratīhāraḥ pṛṣṭaḥ: kutas tavāmraphalāni? iti; sa kathayati: dauvārikeṇa dattam iti; dauvārikaḥ pṛṣṭaḥ; sa kathayati: mālākāreṇa dattam iti; rājā kathayati: bhavanta aāhūyatāṁ mālākāraḥ iti; rājapuruṣair āhūtaḥ; rājā kathayati: mālākāra kutas tvayā āmraphalaṁ labdhaṁ? tena yathāvṛttaṁ samākhyātaṁ; rājñā tasyaivājñā dattā: gaccha, tādṛśāny āmraphalāny ānaya iti; akopyā narādhipāṇām ājñā; sa śaṅkāparihatahṛdayaḥ āmrāṇi samanveṣṭum ārabdhaḥ; tena pūrvakāmraphalānusāreṇa sambalam ādāya gacchatā parvataikadeśe sa āmravṛkṣo dṛṣṭaḥ; sa markaṭānāṁ gamyo, na manuṣyāṇāṁ; tataḥ sa mālākāras taṁ vṛkṣam itaś cāmutaś ca nirīkṣate samdhiroḍhuṁ; sa prapātābhivṛddhatvād agamyo manuṣyāṇāṁ; tasy tatra āmraphalāśayād bahavo divasā atikrāntāḥ; pathyadanaṁ parikṣīṇaṁ; sa saṁlakṣayati: evam ahaṁ pathyadanavirahāt prāṇāir viyokṣye; yathā vā tathā vā adhiruhāmi iti; sa pāṣāṇan avalambya avalambya adhiroḍhum ārabdhaḥ; aprāpyaiva āmraphalāni gartāyāṁ patitaḥ; tasmiṁś ca parvate vānarabhūto bodhisatvo vānarāṇām adhipatir babhūva; daivād asau tasmin parvate yūtham apahāya taṁ pradeśam anuprāptaḥ; yāvat tenāsau mālākāraḥ kṛcchrasaṅkaṭasaṁbādhaprāpto dṛṣṭaḥ; kuśalā bhavanti bodhisatvāḥ teṣu teṣu śilpasthānakarmasthāneṣu; sa tasya hitādhānatatparatayā na śakyate kramam antareṇa uddhartum iti pāṣāṇair abhyāsaṁ kartum ārabdhaḥ; yadāsya parividitaḥ śaknomy aham enam uddhartum iti tadā sa tena prapātāt krameṇoddhṛtaḥ; pāṣāṇavyāyāmāt tasya ca mālākārasyoddharaṇād atīva pariśrāntaḥ; tasmiṁś ca samaye tiryañco mānuṣapralāpinaḥ; tenāsu pṛṣṭaḥ; kimarthaṁ tvam evaṁvidhaṁ saṅkaṭam āpannaḥ? iti; tena yathāvṛttaṁ samākhyātaṁ; bodhisatvaḥ saṁlakṣayati: gato ’py ayam āmraphalair vinā anarthaṁ prāpnoti; dadāmy aham asmai āmraphalāni iti; anikṣiptotsāhaḥ sa mahātmā parahitādhānatatparaḥ pariśrānto ’pi taṁ vṛkṣam adhiruhya āmraphalāni pātayitum ārabdhaḥ; tena puruṣeṇa yāvadāptam āmraphalāni bhakṣitāni; utsaṁgaṁ ca pūritaṁ; tadāsau vānarādhipatir avatīrṇaḥ; sarvasatvaviśvāsino bodhisatvāḥ; sa taṁ puruṣam uvāca: bhoḥ puruṣa digavalokanaṁ tāvat kuru; pariśrānto ’smi; muhūrtaṁ svapāmi iti; sa kathayati: evaṁ kuruṣva; sa middham avakrāntaḥ; puruṣaḥ saṁlakṣayati: kṣīṇapathyadano ’haṁ yady āmraphalaṁ bhakṣayan gamiṣyāmi rājñaḥ kiṁ mayā deyaṁ? tasmād etam eva vānaraṁ hatvā śuṇḍīvallūrakāṇi kṛtvā mārgaṁ gacchāmi iti; tenāsau nirghṛṇahṛdayena tyaktaparalokena mahatyā śilayā jīvitād vyaparopitaḥ; devatā gāthāṁ bhāṣate:",
    "san-mu-kd17:1518": "upakāralakṣaṇaṁ prāhur mitraṁ tathopakārajñam |",
    "san-mu-kd17:1519": "ekatyās tu manuṣyāḥ kṛtam upakāraṁ na jānanti ||",
    "san-mu-kd17:1520": "kiṁ manyadhve bhikṣavaḥ? yo ’sau markaṭādhipatir aham eva saḥ tena kālena tena samayena; yo ’sau mālākaraḥ eṣa evāsau devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajña akṛtavedī; punar api yathaiṣa akṛtajña akṛtavedī tac chrūyatāṁ.",
    "san-mu-kd17:1521": "The story of a lord of a dārukoṭaka bird and a lion",
    "san-mu-kd17:1522": "(concerning a previous birth of Devadatta)",
    "san-mu-kd17:1523": "bhūtapūrvaṁ bhikṣavaḥ aniyatarāśyavasthito bodhisatvaḥ anyatamasminn agrāmake araṇyāyatane parvatagiriguhāpravaṇe puṣpaphalasamṛddhe pakṣiṣūpapanno dārukoṭako babhūva; tasminn eva ca parvataikadeśe siṁho mṛgarājaḥ yatheṣṭapracāravihāratayā mṛgān praghātya praghātya bhakṣayati; tasyāpareṇa samayena māṁsaṁ bhakṣayataḥ asthi dantāntareṇa praviṣṭaṁ; sa śūlarujoparuddhyamānavigraho vigatatrāsabhayo ’pi kāhalībhūtaḥ; āhāram āhartuṁ na śaknoto; daivāt sa dārukoṭako vṛkṣāntarasañcārābhyāsād yasmin pradeśe mṛgādhipatis taṁ pradeśam anuprāptaḥ; tena asau siṁho duḥkhavedanābhyāhato dṛṣṭaḥ; uktaś ca: mātula kim asi kāhalaḥ? iti? sa kathayati: bhāgineya duḥkhavedanābhyāhato ’smi; kīdṛśaṁ tava duḥkhaṁ? tena vistareṇa samākhyātaṁ; sa kathayati: mātula ahaṁ tava cikitsāṁ karomi; tvaṁ hi sarvacatuṣpadām adhipatiḥ; śaktaḥ sarvopakāraṁ kartuṁ; tat tvayā mama kālena kālaṁ yogodvahanaṁ kartavyaṁ; sa kathayati: evaṁ bhavatu; kariṣyāmi iti; sa dārukoṭakaḥ saṁlakṣayati: tathāsya cikitsāṁ karomi yathā kṛtam api na jānīte; svasthas tu saṁjānīte; sa tasyācāravihārasamanveṣaṇayā hitādhānatatparas tiṣṭhati; yāvad asau mṛgādhipatiḥ sukhavāyusaṁsparśaviṣkambhitāsyo mahatyāṁ pṛthivīśilāyāṁ vāmapārśvaṁ śirasy ādhāya middham avakrāntaḥ; tato ’sau dārukoṭakas tasya mṛgādhipates samīpam upasaṁkrāntaḥ; paśyati tathā tathā vipralambhavihāriṇaṁ; sa saṁlakṣayati: ayaṁ sa kālo ’sya cikitsāyāḥ; iti viditvā suparīkṣitaṁ kṛtvā dantānataravilagnam asthi pakṣanipātakrameṇa sahasā apakṛṣya mukhavivarān niṣkramya tam eva nirīkṣamāṇo vṛkṣe ’vasthitaḥ niṣaṇṇaḥ; tataḥ sa mṛgādhipatir asthiśalyāpahārasaṁjanitasaumanasyo nidrāklamaṁ prativinodya utthāya prakrāntaḥ; athāsau dārukoṭakaḥ taṁ mṛgādhipatiṁ vyapagataduḥkhadaurmanasyaṁ viditvā pramuditamanās tatsamīpam upasaṁkramya kathayati: mātula idaṁ tad asthi tava duḥkhanimittabhūtam iti; tato ’sau mṛgādhipatiḥ paraṁ vismayam āpannaḥ kathayati: bhāgineya asyopakārasya mayā tavāvaśyaṁ pratyupakāraḥ kartavyaḥ kālena kālam upasaṁkramethāḥ iti; śobhanam eva tathā bhavatu ity uktvā sa dārukoṭakaḥ prakrāntaḥ; yāvad apareṇa samayena sa mṛgādhipatir māṁsaṁ bhakṣayati; sa ca dārukoṭakaḥ śyenakasya pakṣiṇaḥ kramāntaraparibhraṣṭaḥ, mṛtam iva ātmānaṁ manyamānaḥ kṣudhāparigatahṛdayaḥ tasya mṛgādhipateḥ sakāśam upasaṁkrāntaḥ ārtinivedanaṁ kṛtvā kathayati: mātula kṣudhābhibhūto ’haṁ; māṁsastokaṁ prayaccha iti; sa gāthāṁ bhāṣate:",
    "san-mu-kd17:1524": "prāṇātipātino me ’dya raudrasyāśubhakāriṇaḥ |",
    "san-mu-kd17:1525": "daṁṣṭrāntarālasaktas tvaṁ jīvan na bahumanyase || iti",
    "san-mu-kd17:1526": "so ’pi gāthāṁ bhāṣate:",
    "san-mu-kd17:1527": "naṣṭaṁ samudrapatitaṁ naṣṭaṁ svapne vicintitam |",
    "san-mu-kd17:1528": "naṣṭaṁ kāpuruṣe sevā akṛtajñe ca yat kṛtam || iti",
    "san-mu-kd17:1529": "bhagavān āha: kiṁ manyadhve bhikṣavaḥ? yo ’sau dārukoṭakaḥ aham eva saḥ tena kālena tena samayena; yo ’sau siṁho mṛgarājaḥ eṣa evāsau devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajña akṛtavedī; punar api yathaiṣa akṛtajña akṛtavedī tac chrūyatāṁ.",
    "san-mu-kd17:1530": "The story of a lord of a bear and a poor man",
    "san-mu-kd17:1531": "(concerning a previous birth of Devadatta)",
    "san-mu-kd17:1532": "bhūtapūrvaṁ bhikṣavo vārāṇāsyāṁ nagaryām anyatamo daridrapuruṣaḥ prativasati; sa kāṣṭhāni vikrīya jīvikāṁ kalpayati: so ’pareṇa samayena kālyam evotthāya paraśum ābhaṅgīm ādāya kāṣṭhārthī vanaṁ gataḥ; mahāṁś cākālamegho jalamucamārutapūrvarūpaḥ samāgataḥ; tataḥ sa puruṣaḥ yuktaṁ vāyuktaṁ vā idam iti sthānāntarasamanveṣaṇayā vṛkṣād vṛkṣāntaraṁ gacchati; tathāpy ativṛṣyata eva; sa vṛkṣāntaracāratayā anupūrveṇa parvataguhāṁ praviṣṭaḥ; tasyāṁ ca guhāyām ṛkṣas tiṣṭhati; sa taṁ dṛṣṭvā santrasto niṣpalāyitum ārabdhaḥ; ṛkṣaḥ kathayati: vatsa kiṁ trasto ’si; nāsti te matsakāśād bhayaṁ; tiṣṭha iti; sa jātaśaṅko ’pi sādhvasān na śaknoti gantuṁ; tatas tena ṛkṣeṇa bāhubhyām upagṛhya dhāritaḥ; mūlaphalaiś ca santarpitaḥ; saptāhadurdinaṁ ca saṁvṛttaṁ; varṣaty eva devaḥ, na tiṣṭhati; saptāhasyātyayād aṣṭame divase vyabhre dine vigatabalāhake deve ṛkṣeṇa caturdiśaṁ vyavalokya prabhūtāni mūlaphalāni datvā sa puruṣaḥ abhihitaḥ: vatsa apetaṁ durdinaṁ; vybhraṁ dinaṁ; vigatabalāhako devaḥ; yathāsukhaṁ gaccha iti; sa puruṣaḥ pādayor nipatya kathayati: tāta gacchāmi; api tu mayā tava pratyupakāraḥ kartavyaḥ iti; sa kathayati vatsa etad eva me kṛtaṁ, yathā māṁ na kasyacin nivedayasi iti; sa kathayati: tāta evaṁ bhavatu utu; sa taṁ pradakṣiṇīkṛtya pādayor nipatya prakrāntaḥ; sa ca vārāṇasīṁ praviśati; anyatamaś ca mṛgalubdhako mṛgavadhāya nirgacchati; sa tena dṛṣṭaḥ uktaś ca: mitra tvam iyatā kālena ihāgataḥ; putradāraṁ te viklavībhūtam; atīva virauti: tvaṁ kilākālasāptāhikameghena śvāpadena vā praghātitaḥ iti; aneke mṛgapakṣinaḥ sāptāhikākālameghena praghātitāḥ; tvaṁ punaḥ kathaṁ paribhraṣṭaḥ? iti; tena yathāvṛtaṁ sarvam ārocitaṁ; sa kathayati: vayasya kāmaṁ yena vā tena vā jīvikaṁ kalpayāmi, na bhūyo vanaṁ praviśāmi iti; sa tena tathā tathā pratilobhito māṁsapratyaṁśadvayena yathā pratipanno mārgam upadarśayan saṁprasthitaḥ; yāvad anupūrveṇa guhām anuprāptaḥ yatrāsau mahātmā ṛkṣas tiṣṭhati; tato nairghṛṇyam āsthāya akṛtajñatāṁ ca kathayati: eṣā guhā yatrāsau tiṣṭhati iti; tatas tena lubdhena paraprāṇoparodhinā guhāyām agnir dattaḥ; atha sa mahātmā ṛkṣo dhūmavyākulīkṛtamanā aśruparyākuleṣaṇo gāthāṁ bhāṣate:",
    "san-mu-kd17:1533": "kasya kiṁ vyapanītaṁ me vasatā girigahvare |",
    "san-mu-kd17:1534": "phalamūlāmbubhakṣeṇa satveṣu hitabuddhinā ||",
    "san-mu-kd17:1535": "idānīṁ kiṁ kariṣyāmi mṛtyukāla upasthite |",
    "san-mu-kd17:1536": "karma tv anuprasartavyam iṣṭāniṣṭaṁ śarīriṇām ||",
    "san-mu-kd17:1537": "ity uktvā kālagataḥ; tatas tair viśasyamāṁsasya bhāgān kṛtvā sa kṛtaghnapuruṣo ’bhihitaḥ: gṛhāṇa māṁsasya pratyaṁśadvayam iti; tena hastau prasāritau grahīṣyāmīti; pṛthivyāṁ nipatitau; tatas tena mṛgalubdhakena taṁ tathā viprakṛtaṁ dṛṣṭvā hā kaṣṭaṁ hā kaṣṭam ity uktvā svakān api pratyaṁśān parityajya prakrāntam; etad atyadbhutaṁ śrutvā mahājanakāyas tasmin pradeśe sannipatitaḥ; rājā brahmadattaḥ kutūhalajātas tatraiva gataḥ; tasmiṁś ca parvataikadeśe saṁghāramaḥ; tato rājā brahmadattas tasya carma gṛhītva vismayotphullalocanaḥ etam arthaṁ bhikṣusaṁghāya nivedayāmīti taṁ saṁghārāmaṁ gataḥ; carma puṣkariṇyāṁ sthāpayitvā vṛddhānte niṣaṇṇaḥ saṁghasyaitam arthaṁ vistareṇa rocayati; tatra ca saṁghasthavira arhan; sa gāthayā rājñaḥ kathayati:",
    "san-mu-kd17:1538": "naiṣa ṛkṣo mahārāja bodhisatva dyutiṁdharaḥ |",
    "san-mu-kd17:1539": "pūjanīyas tribhir lokaiḥ tvayāpy eṣa narottama || iti",
    "san-mu-kd17:1540": "rājā saṁlakṣayati: kartavyāsya pūjeti; bhikṣavaḥ kathayanti: deva bhadrakalpiko ’yaṁ bodhisatvaḥ; saṁvidhātavyāsya pūjā iti; tato rājā brahmadattaḥ sāntaḥpurakumārāmātyapaurajānapadaḥ sarvagandhakāṣṭhāny ādāya taṁ pradeśam abhigataḥ; sarvaṁ tan māṁsam asthi kalebaraṁ ca ekadhye kārayitvā kathayati: bhavantaḥ sarvagandhakāṣṭhaiś citāṁ citvā mahatā satkāreṇa dhyāpayata iti; tasmiṁś ca pradeśe mahān stūpaḥ pratiṣṭhāpitaḥ; chatradhvajapatākāś ca ropitāḥ; mahaś ca prasthāpitam –Ed. pratisthāpitam–; yaiś ca tatra kārāḥ kṛtāḥ te sarve mokṣaparāyaṇāḥ saṁvṛttāḥ.",
    "san-mu-kd17:1541": "kiṁ manyadhve bhikṣavaḥ? yo ’sau ṛkṣaḥ aham eva saḥ tena kālena tena samayena; yo ’sāv akṛtajñaḥ puruṣaḥ eṣa evāsau devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajña akṛtavedī; punar api yathaiṣa akṛtajña akṛtavedī tac chrūyatāṁ.",
    "san-mu-kd17:1542": "Another story of a bear of a poor man",
    "san-mu-kd17:1543": "(concerning a previous birth of Devadatta)",
    "san-mu-kd17:1544": "bhūtapūrvaṁ bhikṣavo vārāṇāsyāṁ nagaryām anyatamo daridrapuruṣaḥ prativasati; sa kāṣṭhāni vikrīya jīvikāṁ kalpayati: so ’pareṇa samayena kālyam evotthāya paraśum ābhaṅgīm ādāya kāṣṭhārthī vanaṁ gataḥ; tatparvatapradeśe vividhataruṣaṇḍamaṇḍite nānāpuṣpaphalasamṛddhe aniyatarāśyavasthito bodhisatvaḥ ṛkṣeṣūpapannaḥ; yāvad asau kāṣṭhahārakaḥ kāṣṭhāni paryeṣamāṇaḥ anyatamasmin pradeśe vyāghreṇābhidrutaḥ; maraṇabhayabhīto daivāt taṁ vṛkṣam abhirūḍho yasminvṛkṣe sa ṛkṣo bodhisatvas tiṣṭhati; sa taṁ dṛṣṭvā bhūyaḥ santrastaḥ; tena mahātmanā samāśvāsya utsaṅgena dhāritaḥ; sa ca vyāghra āhāragṛddhas taṁ vṛkṣatalaṁ naiva muñcati; kathayati ca: bho mahātmann ete manuṣyāḥ kṛṣṇaśirasaḥ akṛtajñāḥ bhavanti; pātayainaṁ; bhakṣayitvā gacchāmi iti; prāyaḥ śaraṇāgatavatsalā anya ’pi manuṣyāḥ; prāgeva bodhisatvāḥ; sa kathayati: mamāyaṁ śaraṇāgataḥ; nāham etaṁ pātayāmi iti; tathāpy asau vyāghraḥ māṁsaśoṇitābhilāṣī tiṣṭhaty eva; na tasmād viprakrāmati; athāsau ṛkṣas taṁ puruṣam āha: śrānto ’haṁ; tvaṁ tāvat tiṣṭha; ahaṁ viśramāmi iti; sa tasyotsaṅganiṣaṇṇaḥ śramakheditapariṣrāntaś ca middham avakrāntaḥ; sa vyāhgraḥ kathayati: bhoḥ puruṣa kiyantaṁ kālaṁ tvayātra sthātavyaṁ? pātayainaṁ; bhakṣayitvā gamiṣyāmi: iti; sa nirghṛṇahṛdayaḥ pāpakarmā tyaktaparalokaḥ saṁlakṣayati: śobhanam eṣa kathayati; kiyantaṁ kālaṁ mayātra sthātavyaṁ? pātayāmi iti; sa tena pātitaḥ; tena mahātmanā patatābhihitaṁ hā nai vā te hā kiṁ cit dus se mi ity uktvā patitaḥ; vyāghreṇānayena vyasanam āpāditaḥ; sa tasya saṁdhāya bhāṣitaṁ śrutvā saṁlakṣayati: mamāyaṁ kenacit saṁvibhāgaṁ kartukāmaḥ, yenaivaṁ kathayati iti; tasya tṛṣṇāndhasya pralāpo lagnaḥ; kṣiptacittas tena tenānvāhiṇḍann evam āha: hā nai vā te hā kiṁ cit dus se mi iti; sa jñātibhir gṛhaṁ nītaḥ; pralapaty eva na santiṣṭhate; te vidyāmantradhāriṇo bhūtacikitsakān anyāṁś ca śramaṇabrāhmaṇān suhṛtsambandhibāndhavān pṛcchati; te bahudhā kathayanti; na kaścit cikitsāṁ karoti; tena khalu samayena vārāṇasyāṁ nātidūre āśramapade vividhataruṣaṇḍamaṇḍite puṣpaphalasalilasaṁpanne anekavihaganikūjite ṛṣiḥ paṁcābhijñaḥ prativasati; tasya puruṣasya jñātayas taṁ puruṣan ādāya tasya ṛṣeḥ sakāśaṁ gatāḥ pādayor nipatya kathayanti: maharṣe ayam asmākaṁ jñātiḥ; muhur muhur evaṁ pralapati; kim asya kartavyam iti; pāpakārī ayaṁ satvaḥ; anena durātmanā kṛtopakārī bodhisatvo vyāghrasya purastāt pātitaḥ; tena mahātmanā cintitam asmai dharmaṁ deśayāmi iti; so ’nena pātitaḥ; tasya patato bhrāntasya daśānāṁ ślokānām ekaikam akṣaraṁ pratibhātaṁ hā nai vā te hā kiṁ cit dus se mi iti; tasya ṛṣeḥ śiṣyaḥ kathayati: upādhyāya kathayasva tāvat kīdṛśas te ślokāḥ iti; sa ṛṣir anupūrveṇa tān ślokān kathayitum ārabdhaḥ:",
    "san-mu-kd17:1545": "hā kāṣṭaṁ bata loke ’smin adharmaḥ khalu dāruṇaḥ |",
    "san-mu-kd17:1546": "asaty eṣu manuṣyeṣu hiṁsā mitreṣu vidyate || 1 ||",
    "san-mu-kd17:1547": "naivāsane na śayane nāpi caiva ca caṅkrame |",
    "san-mu-kd17:1548": "na kasyāṁcid avasthāyāṁ mitradruk sukham edhate || 2 ||",
    "san-mu-kd17:1549": "vāṇī te karuṇārttena tatā yā caiva bhāṣitā |",
    "san-mu-kd17:1550": "sā tvāṁ dahati durbuddhe khāṇḍavaṁ jvalitaṁ yathā || 3 ||",
    "san-mu-kd17:1551": "tena hi tvaṁ pare loke ’nubhaviṣyasi vedanām ||",
    "san-mu-kd17:1552": "asātāṁ duḥkhasaṁsparśāṁ karma kṛtvā sudāruṇām || 4 ||",
    "san-mu-kd17:1553": "hā heti krandamānas tvaṁ raurave bhṛśadāruṇe |",
    "san-mu-kd17:1554": "saṁprāpsyasi mahad duḥkhaṁ nihīnam adhamādhama || 5 ||",
    "san-mu-kd17:1555": "kiṁ te na prakṛtaṁ karma raudrasyāśubhakarmaṇaḥ |",
    "san-mu-kd17:1556": "asatyeṣu manuṣyeṣu hiṁsā mitreṣu vidyate || 6 ||",
    "san-mu-kd17:1557": "cittaṁ pāpaṁ vyavasyanti dharmalopo hi dhāruṇaḥ |",
    "san-mu-kd17:1558": "smara ṛkṣaṁ ca vyāghraṁ ca yat pāpaṁ prakṛtaṁ tvayā || 7 ||",
    "san-mu-kd17:1559": "durbuddhe tvaṁ na jānīṣe yathā mitreṣu vartitum |",
    "san-mu-kd17:1560": "hantāraṁ labhate hantā vairī vairāṇi paśyati || 8 ||",
    "san-mu-kd17:1561": "sevitas tvaṁ ciraṁ kālaṁ prāpte vyāghramahābhaye |",
    "san-mu-kd17:1562": "rakṣitaś ca śayānas tvaṁ tvayāsau kiṁ na rakṣitaḥ || 9 ||",
    "san-mu-kd17:1563": "mitrabhedaṁ paraṁ garhyaṁ bruvate dharmavādinaḥ |",
    "san-mu-kd17:1564": "kāyasya bhedād durbuddhe narakeṣūpapatsyate || 10 || iti",
    "san-mu-kd17:1565": "kiṁ manyadhve bhikṣavo? yo ’sau ṛkṣaḥ aham eva saḥ tena kālena tena samayena; yo ’sau kṛtaghnaḥ satvaḥ eṣa evāsau devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajña akṛtavedī; punar api yathaiṣa akṛtajña akṛtavedī tac chrūyatāṁ.",
    "san-mu-kd17:1566": "The story of the king Śibi",
    "san-mu-kd17:1567": "(concerning a previous birth of Devadatta)",
    "san-mu-kd17:1568": "bhūtapūrvaṁ bhikṣavo śibighoṣāyāṁ rājadhānyāṁ śibir nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca; sa ca rājā śrāddho bhadraḥ kalyāṇāśayaḥ ātmahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgi nissaṅgaparityāgī mahati ca tyāge vartate; tasya nāsti kiṁcid adattam aparityaktaṁ yaduta śramaṇabrāhmaṇebhyaḥ kṛpaṇebhyo vaṇīpakebhyaḥ adhvagebhyaḥ yācanakebhyaḥ; yadbhūyasā tu glānebhyaḥ ācaritaṁ tasya rājñaḥ; kālyam evotthāya mātāpitarāv abhivādya glānāvalokyanaṁ kṛtvā arthādhikaraṇe niṣīdati; yāvad anyataraḥ puruṣo glānaḥ; sa sarvavaidyapratyākhyāto nirapekṣo jīvite maraṇābhimuktaḥ tena tenānvāhiṇḍamānaḥ śibighoṣāṁ rājadhānīm anuprāptaḥ; tasmiṁś ca samaye rājā saṁprāpte vasantakālasamaye saṁpuṣpitaphaliteṣu pādapeṣu haṁsakrauñcamayūraśukākokilajīvañjīvonnādite vanaṣaṇḍe antaḥpuraparivṛtaḥ udyānabhūmiṁ saṁprasthitaḥ; sa ca vyādhitas tīvrarujopatāpasaṅjanitadaurmanasyo muhuḥ śvāsoparudhhyamānatanur aśruparyākulekaṇo daṇḍapāṇiḥ śanaiḥ śanai rājñaḥ sakāśam upasaṁkrāntaḥ; śiraḥpraṇāmaṁ kṛtvā kathayati: deva paritrāyasva mām asmād vyādheḥ; prayaccha jīvitam iti; tataḥ śibirājā karuṇadīnavilambitair akṣarair ucyamānas tadāturavacanaṁ śrutvā kāruṇyād ākampitahṛdayaḥ tatra eva pratinivṛttaḥ amātyān āmantrayate: āhūyantāṁ madviṣayanivāsino vaidyāḥ iti; tais sarve vaidyā āhūtāḥ; rājña upanītāḥ; tato rājā taṁ puruṣaṁ śabdayitvā kathayati: bhavantaḥ kurutāsya cikitsām iti; vaidyā vicāryaikamatena kathayanti: deva yaḥ puruṣaḥ janmano na kasyacid ruṣitapūrvaḥ tasya rudhireṇa yavāgūṁ sādhayitvā yadi bhojyate, evam ayaṁ svasthībhavati; nānyathā iti; śrutvā rājā saṁlakṣayati: kiṁ mamānena evaṁvidhena jīvitena, rājyaiśvaryādhipatyena vā? īdṛśena yo ’haṁ pareṣāṁ duḥkhārtānāṁ na śaknomi śāntiṁ kartum iti; evaṁ vicintya rājā svasantatiṁ pratyavekṣitum ārabdhaḥ; tena dhātrī pṛṣṭā: amba asty ahaṁ kasyacid ruṣitapūrvaḥ? sā kathayati: deva yadā tvaṁ mamāṁsagatas tadā aham api na kasyacid ruṣitapūrvā; prāgeva tvam iti; tato mātuḥ sakāśam upasaṁkramya kathayati: putra yadā tvaṁ mama kukṣigatas tadā aham api na kasyacid ruṣitapūrvā, prāgeva tvam iti; rājā kathayati: idānīṁ saṁpannaṁ bhaiṣajyam iti; tena vaidyā uktāḥ: mama paṁcasu gātreṣu śirāṁ muñcata iti; te kathayanti: deva na vayaṁ prākṛtapuruṣasyārthāya devasya kāye śastraṁ nipātayāmaḥ iti; kuśalā bhavanti bodhisatvās teṣu teṣu śilpasthānakarmasthāneṣu; tena svayam eva paṁcasu gātreṣu śirā muktā; rudhirasya karparaḥ pūrṇaḥ; tataḥ peyā sādhayitvā dattā; anuraktapaurajānapadaḥ sa rājā; antaḥpurakumārāmātyapaurajānapadā vikroṣṭum ārabdhāḥ; nānādeśābhyāgataś ca janakayo vivācayitum ārabdhaḥ: kathaṁ nāma ekasya prākṛtasatvasyārthāya iyantaḥ satvāḥ parityajyante? iti; tato rājñā sa janakāyaḥ samāśvāsitaḥ; tad anenopāyena ṣaṇ māsān paṁcasu gātreṣu śirā muktā; yavāgūṁ bhojitaḥ; rājñaḥ śibeḥ taccharīraṁ cālanīsadṛśaṁ saṁvṛttam; ojaḥ parihātum ārabdhaḥ; śuddhāvāsakāyikā devāḥ saṁlakṣayanti: yady evaṁ bhadrakalpiko bodhisatvaḥ parihīyate, na śobhanaṁ; te tasya pratyaham oja upaharanti, yenāsau yāpayati; yadā tasya puruṣasya vyādhir upaśāntaḥ, tadā śibinā rājñā paṁcabhir grāmavaraiḥ saṁvibhaktaḥ, vārāṇasyāṁ pradhānasaṁmato jātaḥ; tadā sāmantakena śabdo visṛtaḥ; śibinā rājñā paṁcasu gātreṣu śirā muktā; svarudhireṇa glānasya iyantaṁ kālam upasthānaṁ kṛtaṁ; sa ca svasthīkṛtaḥ iti; tataḥ kutūhalajātaḥ satvā āgamya taṁ puruṣaṁ pṛcchanti: bhoḥ puruṣa satyaṁ tava kila śibinā rājñā iyantaṁ kālam upasthānaṁ kṛtam? iti; sa kathayati: kiṁ mamānena kṛtaṁ? duṣṭaśoṇitaṁ pṛthivyāṁ vā choryeta anyasya vā dīyeta, kim atra āścaryam iti; vaco ’vasānasamanantaram evāsya gṛhe agnir nipatitaḥ; yenāsya gṛhaṁ sarvaṁ ca svāpateyaṁ dagdhaṁ.",
    "san-mu-kd17:1569": "kiṁ manyadhve bhikṣavo? yo ’sau śibī rājā aham eva saḥ tena kālena tena samayena; yo ’sau kṛtaghnaḥpuruṣaḥ eṣa evāsau devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajña akṛtavedī; punar api yathaiṣa akṛtajña akṛtavedī tac chrūyatāṁ.",
    "san-mu-kd17:1570": "The story of Kalyāṇakārin",
    "san-mu-kd17:1571": "(concerning a previous birth of Devadatta)",
    "san-mu-kd17:1572": "bhūtapūrvaṁ bhikṣavo ’nyatamasyāṁ rājadhānyām anyatamo rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca; so ’pareṇa samayena devyā sārdhaṁ krīḍati ramate paricārayati; tasya krīḍato ramamāṇasya paricārayataḥ kālāntareṇa devī āpannasatvā saṁvṛttā; sā aṣṭānāṁ va nāvānāṁ vā māsānām atyayāt prasūtā; dārako jātaḥ abhirūpo darśanīyaḥ prāsādiko gauraḥ kanakavarṇaḥ chatrākāraśirāḥ pralambabāhur vistīrṇalalāṭaḥ saṁgatabhrūs tuṅganāso sarvāṅgapratyaṅgopetaḥ; janmani cāsya anekāni kalyāṇasahasrāṇi prādurbhūtāni; tasya jātau jātimahaṁ kṛtvā nāmadheyaṁ vyavasthāpyate; kiṁ bhavatu dārakasya nāma? iti; amātyāḥ kathayanti: devāsya janmani anekāni kalyāṇasahasrāṇi prādurbhūtāni; tasmād bhavatu dārakasya kalyāṇakārīti nāma iti; tasya kalyāṇakārīti nāmadheyaṁ vyavasthāpitaṁ; kalyāṇakārī dārakaḥ aṣṭābhyo dhātrībhyo ’nupradattaḥ; dvābhyām aṁśadhātrībhyāṁ dvābhyāṁ kṣīradhātrībhyāṁ dvābhyāṁ maladhātrībhyāṁ dvābhyāṁ krīḍanikābhyāṁ dhātrībhyāṁ; so ’ṣṭābhir dhātrībhir unnīyate kṣīreṇa dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam; bhūyaḥ sa rājā devyā sārdhaṁ krīḍati ramate paricārayati; tasya krīḍato ramamāṇasya paricārayataḥ devī āpannasatvā saṁvṛttā; sā aṣṭānāṁ va nāvānāṁ vā māsānām atyayāt prasūtā; dārako jātaḥ; tasyāpi janmani akalyāṇasahasrāṇi prādurbhūtāni; tasya akalyāṇakārīti nāmadheyaṁ vyavasthāpitaṁ; so ’pi unnīto mahān saṁvṛttaḥ; kalyāṇakārī kumāro maitryātmakaḥ kāruṇikaḥ sarvasatveṣu dayāvān dānarucir dānābhirataḥ; sa śramaṇabrāhmaṇakṛpaṇavaṇīpakayācanakebhyo dānaṁ dadāti; sa pitrā ucyate: putra mā tvaṁ satataṁ dānam anuprayaccha; kuto ’smākam etāvad dhanajātaṁ bhaviṣyati yannv aham anvaham evaṁ dāsyāmīti; dharmatā hy eṣā dātur dānapater yad bahujanasya priyo bhavati manāpaś ca; digvidikṣu cāsya udāraḥ kalyāṇakīrtiśabdaśloko ’bhyudgacchati; tasyānyatareṇa bhūmyantareṇa rājñā guṇamāhātmyaṁ śrutvā duhitā dattā; rājñā mahatā śrīsamudāyena pratīṣṭā; kalyāṇakārī kathayati: na tāvad ahaṁ bhāryopādānaṁ karomi, yāvan na dhanopārjanaṁ kṛtaṁ; tad anujñātum ārhasi tāta, mahāsamudram avatarāmi iti; sa kathayati: evaṁ kuruṣva iti; sa paṇyam ādāya mahāsamudraṁ saṁprasthitaḥ; so ’sya bhrātā akalyāṇakārī saṁlakṣayati: ayaṁ bahujanasya priyo manāpaś ca; yadi mahāsamudrāt samṛddhayānapātro ’bhyāgacchati bhūyasā bahujanapriyo bhavati manāpaś ca; sthānam etad vidyate yat tiṣṭhata eva pituḥ rājyaiśvaryādhipatyaṁ kārayati; sarvathā kim atra prāptakālam? aham apy anena sākam avatarāmi: atraivainaṁ jīvitād vyaparopayiṣyāmi; evaṁ mamākāmasyāpi yauvarājyābhiṣekaḥ; iti viditvā pituḥ sakāśam upasaṁkramya kathayati: deva kalyāṇakārī mahāsamudraṁ saṁprasthitaḥ; aham api tena sārdhaṁ gacchāmi iti;sa kathayati evaṁ kuruṣveti; tataḥ kalyāṇakāriṇā sve ’dhiṣṭhāne ghaṇṭāvaghoṣaṇaṁ kāritaṁ; śṛṇvantu bhavanto nagaranivāsino vaṇijaḥ; kalyāṇakārī kumāro mahāsamudraṁ saṁprasthitaḥ; yo yuṣmākam utsahate kalyāṇakāriṇā sārthavāhena sārdham aśulkena agulmena atarapaṇyena mahāsamudram avatartuṁ mahāsamudragamanīyaṁ paṇyaṁ samudānayatu iti; anekair vaṇikchatair mahāsamudragamanīyaṁ paṇyaṁ samudānītaṁ; tataḥ kalyāṇakārī sārthavāhaḥ akalyāṇakāriṇā bhrātrā sārdhaṁ kṛtakutūhalamaṅgalasvastyayanaḥ anekavaṇikśataparivāraḥ śakaṭair bhārair mūṭaiḥ piṭakaiḥ uṣṭrair gobhir gardabhaiḥ prabhūtaṁ mahāsamudragamanīyaṁ paṇyam ādāya saṁprasthitaḥ; so ’nupūrveṇa grāmanigamarājarāṣṭradhānīṣu paṭṭanāny avalokya samudratīram anuprāptaḥ; sa paṁcabhiḥ purāṇaśatair vahanaṁ kṛtvā paṁca pauruṣeyān gṛhītvā āhārakaṁ nirhārakaṁ nāvikaṁ kaivartaṁ karṇadhāraṁ ca trir ghaṇṭāvaghoṣaṇaṁ kṛtvā mahāsamudram avatīrṇaḥ; saṁprasthite vahane bhrātur akalyāṇakāriṇaḥ kathayati: mahāsamudramadhyagatānāṁ yadi tad vahanaṁ vipadyeta, mama gale lageḥ; mā kāhalībhaviṣyasi iti; sa kathayati: śobhanam evaṁ bhavatu iti; yāvat tad vahanam anuguṇena vāyunā ratnadvīpam anuprāptaṁ; karṇadhāraḥ kathayati: śṛṇvantu bhavanto jambūdvīpakā vaṇijaḥ; yo ’sau śrūyate ratnadvīpo nāma vajravaiḍūryendranīlamarakatādīnāṁ ratnānām ākaraḥ iti tam anuprāptāḥ sma; yatheṣṭaṁ ratnasaṅgrahaṁ kuruta iti; tatas taiḥ pramuditamanobhiḥ upaparīkṣya, tad vahanaṁ ratnānāṁ pūritaṁ tadyathā tilataṇḍulakolakutthānāṁ; nipuṇā bhavanti bodhisatvāḥ kuśalaś ca; kalyāṇakāriṇā kumāreṇa mahārhāṇi ratnāni kaṭyām upanibaddhāni; yāvat tad vahanaṁ viparivṛttaṁ; tīrasya nātidūre makareṇa matsyajātena anayena vyasanam āpāditaṁ; tataḥ akalyāṇakārī kalyāṇakāriṇo gale lagnaḥ; sa tena mahatā yatnena uttāritaḥ; sa tāvat kṛtapariṣramo middham avakrāntaḥ; tasya parivartamānasya akalyāṇakāriṇā kaṭyupanibaddhāni ratnāni dṛṣṭāni; sa saṁlakṣayati: ayaṁ nāma ratnāni gṛhītvā gamiṣyati; ahaṁ riktapāṇir gamiṣyāmi; iti viditvā tena tasya gāḍhamiddhāvaṣṭabdhasya tāni ratnāny apahṛtāni; kaṇṭakaiś ca akṣiṇī utpāṭite; sa tam andhaṁ samudratīre chorayitvā prakrāntaḥ; daivāt gopālakā gāś cārayantas taṁ pradeśam anuprāptāḥ; tair asau dṛṣṭaḥ pṛṣṭaś ca: bhoḥ puruṣa kas tvam īdṛśaḥ iti; tena yathāvṛtaṁ samākhyātaṁ; śrutvā teṣāṁ kāruṇyam utpannaṁ; tair asau pālabandhor gṛhe nītaḥ; sa tena viṇām āśrāvayitum ārabdhaḥ; tasya pālabandhor bhāryā yauvanamadākṣepāt vīṇāsvanaṁ śrutvā taṁ prārthayituṁ pravṛttā; sa kṛtaghnaceṣṭitam anusmṛtya karṇau pidhāyāvasthito nādhivāsayati; kāmādhyavasitānāṁ nāsti kiṁcid akaraṇīyam iti tayā svāmi vigrāhitaḥ: mām ayam andhaḥ puruṣaḥ prārthayati iti; īdṛśānāṁ tvaṁ saṁgrahaṁ karoṣi iti; pratikruṣṭam etad vairāṇāṁ yaduta strīvairaṁ; sa saṁlakṣayati: kṛtanigraho ’yaṁ; nāsti kiṁcid asya karaṇīyam ṛte nirvāsanād iti; sa tena gṛhān nirvāsitaḥ rathyāvīthīcatvaraśṛṅgāṭakeṣu vīṇayā jīvikāṁ kalpayati; tasya pitā kālagataḥ; bhrātā asya akalyāṇakārī rājyaiśvaryādhipatye pratiṣṭhitaḥ; so ’py anupūrveṇa sīmāntarasya rājño nagaram anuprāptaḥ yenāsya pūrvaṁ duhitā dattā; sā ca mahatī saṁvṛttā; tasyā nānādeśanivāsino rājaputrāḥ purohitaputrāś ca varakā āgacchanti; sāpi tātenocyate: putri yasya tvaṁ dattā sa kalyāṇakārī kumāro mahāsamudraṁ gataḥ; tatraiva ca anayena vyasanam āpannaḥ; tava cedānīṁ yācakā āgacchanti; yasyaiva tvāṁ na dāsyāmi sa visukho bhaviṣyati; katham atra pratipattavyam? iti; sā kathayati: tāta yady evaṁ nagaraśobhāṁ kāraya; ahaṁ svayaṁvarāya avatarāmi iti; rājā kathayati: putri evaṁ kuruṣva iti; tato nānādeśeṣu nānādhiṣṭhāneṣu svayaṁvaraṇaṁ śrāvitaṁ; tac ca nagaram apagatapāṣāṇaśarkarakaṭhallaṁ vyavasthāpitaṁ candanavāripariṣiktaṁ surabhidhūpaghaṭikopanibaddham ucchritadhvajapatākam āmuktapaṭṭadāmakalāpaṁ nānāpuṣpāvakīrṇaṁ ramaṇīyaṁ devānām iva nandanavanodyānaṁ; ghaṇṭāvaghoṣaṇaṁ ca kāritaṁ: śṛṇvantu bhavato nagaranivāsinaḥ paurā, nānādeśābhyāgataś ca janakāyaḥ; śvo rājakumārī svayaṁvarāya avatariṣyati; tad yuṣmābhir yathāvibhavena sannipatitavyam iti; tataḥ prabhātāyāṁ rajanyāṁ sā rājakumārī nānālaṁkāravibhūṣitā anekakumārīparivṛttā vanadevateva kusumitavanamadhye atīva vibhrājamānā mahatā śrīsamudāyena madhye nagarasya anekeṣu prāṇiśatasahasreṣu sannipatiteṣu svayaṁvarāya avatīrṇā; sa kalyāṇakārī anyatamasmin pradeśe vīṇām āśrāvayaṁs tiṣṭhati; karmāṇy eva satvānāṁ parasparaṁ saṁyojakāni; balavad api hetubalaṁ pratyabalam apekṣata iti; tataḥ sā rājakumārī vīṇāsvanāvarjitahṛdayā vīṇāvādake kalyāṇakāriṇy ākṣiptā; tayā tasya sragdāma kṣiptam: eṣa mama svāmī iti; janakāyo durmanāḥ saṁvṛttaḥ; kecid vegam asahamānāḥ avadhyātum ārabdhāḥ: kathaṁ nāma nānādeśābhyāgatān rājāmātyapurohitaputrān anyāṁś ca nagaranivāsinaḥ pradhānapuruṣān pratyākhyāya rājakumāryā evaṁrūpayauvanakalāsaṁpadyuktayā andhalakaḥ svāmī vṛtaḥ iti; pauruṣeyair daurmanasyavimukhai rājño niveditaṁ; deva kumāryā svayaṁvarāvatīrṇayā svāmī vṛtaḥ iti; rājā kathayati: kīdṛśaḥ? deva andhalakaḥ; so ’pi śrutvā durmanāḥ saṁvṛttaḥ; tatas tena sā āhūyoktā; putri saṁvidyante rājāno dhaninaḥ śreṣṭhinaḥ sārthavāhāḥ amātyaputrāḥ purohitaputrāś ca rūpayauvanavibhavasaṁpannāḥ; kasmāt tvayā evaṁvidhaḥ svāmī vṛtaḥ? iti; sā kathayati: tāta sa eva me rocate iti; rājā kathayati: yady evaṁ kimarthaṁ tiṣṭhasi iti; sā tasya sakāśam upasaṁkrāntā kathayati: tvaṁ mayā svāmī vṛtaḥ iti; na te śobhanaṁ kṛtaṁ; kiṁ tvaṁ cintayasi? eṣo ’ndhalakaḥ; ahaṁ parapuruṣaiḥ sārdhaṁ paricārayiṣyāmi it: sā kathayati: nāham evaṁvidhasya karmaṇaḥ kāriṇī iti; sa kathayati: kathaṁ jñāyate? sā satyopayācanaṁ kartum ārabdhā: yena satyena satyavacanena tasya kalyāṇakāriṇo rājakumārasya tava cāntike rāgaḥ samutpannaḥ, nānyasya kasyacit, anena satyena satyavacanena tavaikam akṣi yathāpaurāṇaṁ syād iti; satyādhiṣṭhānasamanantaram eva tasyaikaṁ cakṣuḥ yathāpaurāṇaṁ saṁvṛttaṁ: sa kathayati: sa evāhaṁ kalyāṇakārī; akalyāṇakāriṇā bhrātrā etāṁ daśāṁ nītaḥ; sā kathayati: kathaṁ jñāyate tvam evāsau kalyāṇakārī iti; so ’pi satyopayācanaṁ kartum ārabdhaḥ: yena satyena satyavacanena tasya mamākṣiṇī samutpāṭayato ’ntike īṣad api na praduṣṭaṁ cittaṁ me, anena satyena satyavacanena mama dvitīyam akṣi yathāpaurāṇaṁ bhaved iti; tasya saha satyayācanayā dvitīyam akṣi yathāpaurāṇaṁ saṁvṛttaṁ; tataḥ sā rājakumārī kalyāṇakāriṇam avikalendriyam ādāya rājñaḥ sakāśaṁ gatā kathayati: tāta eṣa evāsau kalyāṇakārī iti; rājā na śraddhatte; tena yathāvṛttam ārocitaṁ; rājā paraṁ vismayam āpannaḥ; tatas tenāsau duhitā mahatā śrīsamudāyena pariṇītā; sa ca kalyāṇakārī mahatā balasamudāyena tannagaraṁ gatvā akalyāṇakāriṇaṁ cyāvayitvā pitṛke rājye pratiṣṭhāpitaḥ.",
    "san-mu-kd17:1573": "kiṁ manyadhve bhikṣavaḥ? yo ’sau kalyāṇakārī aham eva saḥ tena kālena tena samayena; yo ’sau akalyṇakārī eṣa eva sa devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajña akṛtavedī; punar apy eṣa yathā akṛtajña akṛtavedī tac chrūyatāṁ.",
    "san-mu-kd17:1574": "The story of Viśākha",
    "san-mu-kd17:1575": "(concerning a previous birth of Devadatta)",
    "san-mu-kd17:1576": "bhūtapūrvam anyatamasyāṁ rājadhānyām anyatamo rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca; sa devyā sārdhaṁ krīḍati ramate paricārayati; tasya krīḍato ramamāṇasya paricārayataḥ kramaśaś catvāraḥ putrā jātāḥ, śākhaḥ praśākhaḥ anuśākhaḥ viśākhaś ca; te unnītā vardhitā mahāntaḥ saṁvṛttāḥ; bhūmyantarāṇāṁ ca rājñāṁ duhitṛbhiḥ pariṇītāḥ; te rājño vikartum ārabdhāḥ; tato rājñā nirvāsitāḥ svakasvakā patnīr ādāya nirgatāḥ; yāvat kāntāramārgaṁ pratipannāḥ; teṣāṁ pathyadanaṁ parikṣīṇaṁ; taiḥ parasparaṁkriyākāraḥ kṛtaḥ: ekaikāṁ striyaṁ jīvitād vyaparopya tanmāṁsena kāntāramārgān nistarema iti; viśākhaḥ saṁlakṣayati: kāmaṁ svaprāṇavināśo, na tu paraprāṇoparodhaḥ; kim atra prāptakālaṁ bhāryām ādāya niṣpalāyeya iti; sa bhāryām ādāya niṣpalāyitaḥ; sāsya bhāryā annapānaviyogān mārgaśramakhedāc ca kāhalībhūtā kathayati: āryaputra prāṇair viyokṣye iti; viśākhaḥ saṁlakṣayati: mayā rākṣasamadhyāt paritrātā; idānīṁ yadi mariṣyati, na śobhanam iti; tena ūrumāṁsaṁ chitvā tasyā bhakṣaṇāya dattaṁ; bāhubhyāṁ ca śire muktvā rudhiraṁ pāyitā; so ’nupūrveṇa tām ādāya anyatamaṁ parvatam upasṛptaḥ; tatra ca mūlaphalair yāpayati; tasya ca parvatasya sannikṛṣṭe nadī vahati; tasyāṁ puruṣaḥ śatruṇā hastapādavikalaḥ kṛtvā pravāhitaḥ; sa srotasāpahriyamāṇaḥ ārtasvaraṁ krandati; viśākhaś cānyatamasmin pradeśe mūlāny utpāṭayati; tenāsau puruṣavirāvaḥ śrutaḥ; sa karuṇāmreḍitacittasantatiḥ parvatam abhiruhya samantād vyavalokayitum ārabdhaḥ; yāvat paśyati taṁ puruṣam uhyamānaṁ; sa laghu laghv eva parvatād avatīrya nadīm abhyavagāhya taṁ puruṣaṁ pṛṣṭham abhirohya nadīm uttīrya tīre sthāpayitvā taṁ duḥkhasantāpitahṛdayaḥ kathayati: vatsa kim idam iti; tena yathāvṛttaṁ samākhyātaṁ; tatas tenāsau samāśvāsitaḥ; mūlaphalaiś ca santarpya patnyāḥ samarpitaḥ; tayā tasyopasthānaṁ kṛtaṁ; sā tasyopasthānaṁ kurvatī praṇayasaumukhyā muhur muhur upasaṁkramya vividhābhiḥ kathābhir upatiṣṭhati; dharmatā hy eṣā prakṛtyā mandarāgiṇo bhavanti bodhisatvāḥ; viśākhas tayā sārdhaṁ kadācit paricārayati kadācin na paricārayati; bodhisatvānubhāvena ca tāni kandamūlaphalāni atīva vīryavanti; tāny asau paribhuṁjānā kleśaprābalyāt taṁ hastapādavikalaṁ prārthayitum ārabdhā; sa na saṁpratipadyate; kathayati ca: ahaṁ tāvad idānīṁ gatapratyāgataprāṇaḥ kathaṁcij jīvitaḥ; yadi punar īdṛśaṁ karomi sthānam etad vidyate yad ayaṁ tava bhartā māṁ sarveṇa sarvaṁ jīvitād vyaparopayati iti; sa bhūyo bhūyas tayā prārthyate; durjayāḥ kleśāḥ; sā tayā sārdhaṁ vipratipannaḥ; sā tena sārdham ānandasaumanasyād eva atīva saṁraktā preṣyamāṇāpi tatsakāśān na gacchati; sa saṁlakṣayati: yathaiveyam adhyavasitā, pratikruṣṭam etad vairāṇāṁ yaduta strīvairam: idānīm ahaṁ naṣṭaḥ; tena tayā sārdhaṁ saṁjalpaḥ kṛtaḥ; ayaṁ tava svāmī yadi jānīte āvayoḥ saṁprayogaṁ niyataṁ tava anarthaṁ karoti, māṁ ca jīvitād vyaparopayati iti; sā saṁlakṣayati: śobhanam ayaṁ kathayati; upāyasaṁvidhānaṁ kartavyam iti; asitapaṇḍito mātṛgrāmaḥ; sā śiro vastreṇa veṣṭayitvā parvataśilāyāṁ niṣadyāvasthitā; yāvan mūlaphalāny ādāya viśākha āgataḥ; paśyati tāṁ tathā viprakṛtāṁ; tataḥ pṛcchati: bhadre kim etad iti; sā kathayati: āryaputra śirorujā me ’tīva bādhate iti; viśākhaḥ kathayati: kimatra kartavyam iti; tayā pāṣāṇabhedakaḥ parvataprāgbhāre dṛṣṭaḥ iti sā kathayati: āryaputra pūrvam apy eṣā śirorujā āsid vaidyena pāṣāṇabhedako vyapadiṣṭaḥ; tena svasthīkṛtā iti; viśākhaḥ kathayati: pāśāṇabhedakaṁ samanveṣāmi iti; sā kathayati: āryaputra eṣa parvataprāgbhāre dṛśyate; ahaṁ tvāṁ rajvā dhārayāmi; tvam utpāṭaya iti; ṛjuko ’sau mahātmā tasyāḥ śāṭhyaṁ na vetti; sa pratipannaḥ: evaṁ bhavatu dhāraya utpāṭayāmi iti; sa tayā rajvā osāritaḥ; tena caikena pāṇinā rajjur muktā; tayā ca muktā; nadyāṁ patitaḥ; dīrghāyuḥ sa satvaḥ; rājyasukhaṁ ca pratyanubhavitavyaṁ; na mṛtaḥ; srotasā uhyamānaḥ anyatamāṁ rājadhānīm anuprāptaḥ; tatra ca rājā aputraḥ kālagataḥ; amātyāḥ sapaurajānapadāḥ sarve sannipatya vicārayanti: bhavanto rājā kālagataḥ; kam idānīṁ rājye pratiṣṭhāpayāmaḥ iti; tair lakṣaṇajñāḥ puruṣāḥ prayuktāḥ: bhavantaḥ samanveṣata; yaḥ puṇyamaheśākhyaḥ satvaḥ taṁ rājye pratiṣṭhāpayāmaḥ iti; te samnatataḥ samanveṣitum ārabdhāḥ;",
    "san-mu-kd17:1577": "na praṇaśyanti karmāṇy api kalpaśatair api |",
    "san-mu-kd17:1578": "sāmagrīṁ prāpya kālaṁ ca phalanti khalu dehinām ||",
    "san-mu-kd17:1579": "viśākhaḥ pratyupasthitavipākatvād rājyasaṁvartanīyasya karmaṇaḥ nadīm uttīrya ekasmin pradeśe niṣaṇṇaḥ; bodhisatvānubhāvena sa pradeśo ’laṅkṛtaḥ ivāvasthitaḥ; yāval lakṣaṇaparīkṣakāḥ puruṣāḥ taṁ pradeśam āgatāḥ paśyanti taṁ mahātmānaṁ rājyalakṣaṇasaṁpannaṁ; te pramuditamanasaḥ amātyānāṁ sakāśaṁ gatāḥ kathayanti: samanveṣitaḥ asmābhiḥ puṇyamaheśākhyaḥ satvo yo rājyam arhati iti; tatas tair amātyair mārgaśobhāṁ nagaraśobhāṁ ca kṛtvā mahatā śrīsamudāyena nagaraṁ praveśya divasatithimuhūrtanakṣatrānupūrvyā rājye ’bhiṣiktaḥ; tasya devī nāstīti amātyāḥ purohitāḥ bhūmyantararājānaḥ anye ca dhaninaḥ śreṣṭhinaḥ sārthavāhāḥ svakasvakā duhitṝn sarvālaṅkāravibhūṣitāḥ ādāya tannagaram āgatāḥ rājā pariṇeṣyatīti; sa rājā striyā vipralabdho na pratipadyate; amātyāḥ kathayanti: deva antaḥpurakumārāmātyapaurajānapadāḥ dhanino rājāno bhavanti; antaḥpuram upasthāpyatāṁ; nānādeśanivāsinaḥ pradhānapuruṣāḥ bhūmyantarāś ca rājānaḥ itastyāś ca pradhānapuruṣāḥ kanyāḥ sajjīkṛtya vyavasthitāḥ; abhimukhībhavatu iti; tathāpy asau na pratipadyate; sa bhūyasā ca striyo jugupsate; puṇyānubhāvāt satvānām upabhogā vīryavanto bhavanti saṁpadyante ca; yadā bodhisatvas tasmāt parvatāt kṛtaghnastriyā muktas tadā tasmin parvate mūlaphalāni tanūbhūtāni; nirvīryāṇi ca saṁvṛttāni; tataḥ sā strī durbhikṣākālamṛtyubhayabhītā taṁ hastapādavikalaṁ puruṣaṁ skandhe āropya grāmāntaṁ samavasṛtā; rathyāvīthīcatvaraśṛṅgāṭakeṣu bhikṣām aṭati; pṛṣṭā ca kathayati ahaṁ pativrateti; asti caiṣa lokadharmo yā strī pativratā sā loke pūjyate; sā yatra praviśati tatra bhikṣāṁ labhate; yāvad asāv anupūrveṇa tāṁ rājadhānīm anuprāptā; śrutvā lokaḥ paraṁ vismayam āpannaḥ; kecit kutūhalajātāḥ tāṁ draṣṭuṁ bahir nirgatāḥ; nagaranivāsinā janakāyenāvatāro labdhaḥ; te ’vadhyāyanti kṣipanti vivācayanti: bhavantaḥ ayaṁ rājā sarvāḥ striyo jugupsate; na paśyatīmāṁ satīṁ pativratāṁ hastapādavikalaṁ puruṣaṁ skandhenādāya paribhramatīm iti; sa vṛttāntaḥ purohitena rājño niveditaḥ; rājñā ca saṁlakṣitaṁ; sa kathayati: āhūyatāṁ sā strī paśyāmi iti; sā āhūtā, rājñā dṛṣṭā; vipuṣpitaṁ gāthā coktā:",
    "san-mu-kd17:1580": "bhakṣayitvorumāṁsāni pītvā ca mama śoṇitam |",
    "san-mu-kd17:1581": "skandhena vahase ruṇḍam idānīṁ tvaṁ pativratā ||",
    "san-mu-kd17:1582": "pātayitvā prapāte māṁ śilodbhedasya kāraṇāt |",
    "san-mu-kd17:1583": "skandhena vahase ruṇḍam idānīṁ tvaṁ pativratā || iti",
    "san-mu-kd17:1584": "kiṁ manyadhve bhikṣavaḥ? yo ’sau rājakumāraḥ aham eva saḥ tena kālena tena samayena; yāsav bhāryā eṣa eva sa devadattas tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajña akṛtavedī; punar apy yathaiṣa akṛtajña akṛtavedī tac chrūyatāṁ.",
    "san-mu-kd17:1585": "The story of Viśvantara",
    "san-mu-kd17:1586": "(concerning a previous birth of Devadatta)",
    "san-mu-kd17:1587": "bhūtapūrvaṁ bhikṣavo viśvapuryāṁ rājadhānyām viśvāmitro nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca praśāntakalikalahaḍimbaḍamarataskararogāpagataṁ śālīkṣugomahiṣīsaṁpannaṁ; dhārmiko dharmarājo dharmeṇa rājyaṁ kārayati; sa ca rājā śrāddho bhadraḥ kalyāṇāśayaḥ ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ; so ’pareṇa samayena devyā sārdhaṁ krīḍati ramate paricārayati; tasya krīḍato ramamāṇasya paricārayataḥ kālāntareṇa patnī āpannasatvā saṁvṛttā; sā aṣṭānāṁ va nāvānāṁ vā māsānām atyayāt prasūtā; dārako jātaḥ abhirūpo darśanīyaḥ prāsādiko gauraḥ kanakavarṇaḥ chatrākāraśirāḥ pralambabāhur vistīrṇalalāṭaḥ saṁgatabhrūs tuṅganāsaḥ sarvāṅgapratyaṅgopetaḥ; tasya jātau jātimahaṁ kṛtvā nāmadheyaṁ vyavasthāpyate; kiṁ bhavatu dārakasya nāma? iti; jñātaya ūcuḥ; ayaṁ dārako viśvāmitrasya rājñaḥ putraḥ; tasmād bhavatu dārakasya viśvantara iti nāma iti; viśvantaro dārakaḥ aṣṭābhyo dhātrībhyo ’nupradattaḥ; dvābhyām aṁśadhātrībhyāṁ dvābhyāṁ kṣīradhātrībhyāṁ dvābhyāṁ maladhātrībhyāṁ dvābhyāṁ krīḍanikadhātrībhyāṁ; so ’ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam; sa yadā mahān saṁvṛttaḥ tadā lipyām upanyastaḥ saṅkhyāyāṁ gaṇanāyāṁ mudrāyāṁ; yāni tāni rājñāṁ kṣatriyāṇāṁ mūrdhābhiṣiktānāṁ janapadaiśvaryasthāmavīryam anuprāptānāṁ mahāntaṁ pṛthivīmaṇḍalam abhinirjitya adhyāvasatāṁ pṛthag bhavanti śilpasthānakarmasthānāni tadyathā hastigrīvāyām aśvapṛṣṭhe rathe tsarau dhanuṣi apayāne niryāṇe aṁkuśagrahe pāśagrahe tomaragrahe chedye bhedye vedhye muṣṭibandhe pādabandhe śikhābandhe dūravedhe śabdavedhe marmavedhe akṣūṇavedhe dṛḍhaprahāritāyāṁ pañcasu sthāneṣu kṛtāvī saṁvṛttaḥ; viśvantaraḥ kumāro śrāddho bhadraḥ kalyāṇāśayaḥ ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahati tyāge vartate; tasya pradānavistaram upaśrutya yojanaśatād api arthinaḥ abhyāgacchanti; sarvāṁś ca paripūrṇamanorathān preṣayati",
    "san-mu-kd17:1588": "atha kadācit bodhisatvo maṇikanakarajatavajravaiḍūryamusāragalvārkendranīlavidyotitaṁ candanavarasārapariṇāmitaṁ siṁhavyāghradvīpicarmapariṇaddhaṁ pavanabalasamajavaiḥ kanakarajatamaṇighaṇṭikāvighūrṇitaravaiḥ caturbhis turagair yuktaṁ syandanavaram abhiruhya nagarād udyānābhimukho niryayau; atha kecid viprā vedavedāṅgavido viśvantaram abhigamyocuḥ; jayatu bhavān kṣatriyakumāraḥ iti; āha ca",
    "san-mu-kd17:1589": "sarveṣu khalu lokeṣu viśrutaḥ sarvado bhavān |",
    "san-mu-kd17:1590": "ratham etad dvijātibhyo dānaṁ tvaṁ dātum arhasi ||",
    "san-mu-kd17:1591": "ity evam ukto viśvantaro bodhisatvaḥ laghu laghv eva tasmād rathād avatīrya hṛṣṭatuṣṭapramuditahṛdayas tebhyo dvijātibhyas taṁ rathavaram upadarśayann uvāca",
    "san-mu-kd17:1592": "yathā mayā rathas tyakto viprebhyaḥ parayā mudā |",
    "san-mu-kd17:1593": "tathāhaṁ tribhavaṁ tyaktvā spṛśeyaṁ bodhim uttamām ||",
    "san-mu-kd17:1594": "iti; so ’pareṇa samayena kundakumudahimarajatasitābhravarṇaṁ saptasujātasupratiṣṭhitacaraṇatalamairāvaṇavilāsagāminaṁ paramasvābhāvyalakṣaṇālaṅkṛtapuṇyanidarśanaṁ rājavardhanaṁ nāma gajavaram abhiruhya parituṣṭabhṛtyamitrasevakānuyātrikaiḥ candra iva nakṣatragaṇaiḥ parivṛtaḥ saṁprāpte vasantakālasamaye saṁpuṣpiteṣu pādapeṣu haṁsakrauñcamayūraśukaśārikākokilajīvañjīvavakanirghoṣite vanaṣaṇḍe udyānabhūmiṁ niryayau; atha kecit pratyarthikaprayuktā viprās tvaritatvaritaṁ viśvantaraṁ kumāram abhigamya ūcuḥ: jayatu bhavān kṣatriyakumāraḥ iti; āha ca",
    "san-mu-kd17:1595": "sadaityāmaralokeṣu viśrutaḥ sarvado bhavān |",
    "san-mu-kd17:1596": "dātum etaṁ gajavaram asmabhyas tvam ihārhasi || iti",
    "san-mu-kd17:1597": "evam uktaś ca bodhisatvas tasmād api gajavarāl laghu laghv eva avatīrya hṛṣṭatuṣṭapramuditamanās tebhyas taṁ gajavaram upadarśayann uvāca",
    "san-mu-kd17:1598": "yathā mayā gajas tyakto viprebhyaḥ parayā mudā |",
    "san-mu-kd17:1599": "tathāhaṁ tribhavaṁ tyaktvā spṛśeyaṁ bodhim uttamām ||",
    "san-mu-kd17:1600": "śuśrāva ca rājā viśvāmitraḥ: putreṇa ca tebhyo viśvantareṇa rājyavardhano nāma gajavaraḥ pratyarthikaprayuktebhyo dattaḥ iti; śrutvā ca punaḥ rājñā visvāmitreṇa kopakupitena viśvantaraḥ kumāraḥ āhūyoktaḥ: gaccha kumāra na te madviṣaye vastavyam iti; tato viśvantaraḥ kumāraḥ pitrā parityaktaḥ cintayāmāsa: bodhāya mayā kṛtavyavasāyena sarvalokānugrahārthaṁ baddhasannāhena gajo ’sau tyaktaḥ",
    "san-mu-kd17:1601": "tad gṛhe vartamānena dānaṁ deyaṁ yathābalam |",
    "san-mu-kd17:1602": "tapovanaṁ vā saṁśritya kartavyo niyamaḥ paraḥ ||",
    "san-mu-kd17:1603": "tad ahaṁ gṛham utsṛjya prayāsyāmi tapovanam |",
    "san-mu-kd17:1604": "vaktuṁ na tūtsahe vākyaṁ na dāsyāmīti yācitaḥ || iti",
    "san-mu-kd17:1605": "athaivaṁ kṛtamatir bodhisatvo bhāryāyā mādryāḥ sakāśam abhigamya etad vistareṇa nivedayāmāsa; tataḥ sā mādrī sahaśravaṇād eva priyaviprayogāśaṅkitahṛdayā kṛtakarapuṭā bodhisatvam uvāca: āryaputra yady evam aham api tapovanaṁ yāsyāmi iti; na śakyaṁ mayā āryaputraviyuktayā muhūrtam api prāṇān dhārayituṁ; kutaḥ",
    "san-mu-kd17:1606": "gaganam iva candrahīnaṁ sasyavihīnā bhaved yathā pṛthivī |",
    "san-mu-kd17:1607": "nalinīva jalavihīnā bhartṛvihīnā bhavet tathā nārī || iti",
    "san-mu-kd17:1608": "bodhisatva uvāca: avaśyam āvayor ante viyogena bhavitavyam, eṣa lokasvabhāvaḥ; tvaṁ ca pravarānnapānaśayanāsanasaṁvasanopacitā paramasukumāraśarīrā; tapovane ca tṛṇaparṇopacitāyāṁ bhūmau svaptavyaṁ; mūlaphalāni cāhāraḥ; darbhopalakaṇṭakacitāyāṁ mahyāṁ vicaritavyam; abhīkṣṇam upavāsam upavasitavyaṁ; sarvajanasyātmā upadarśayitavyaḥ; sarvaprayatnenātithayaḥ pūjayitavyāḥ; tatrāpi ca mayā avaśyaṁ yathāśaktyā dānaṁ deyaṁ; tatra bhavatyā na kiṁcid anutāpaḥ karaṇīyaḥ; tat punar api tāvat saṁpradhāryatām iti; mādrī kathayati: āryaputra yathāśaktyā aham āryaputram anuvartiṣye iti; bodhisatvaḥ kathayati: yady evaṁ smartavyā te iyaṁ pratijñā iti; tato bodhisatvaḥ pitaram upagamya mūrdhnā ca praṇipatyovāca",
    "san-mu-kd17:1609": "kṣamasva yat tāta mayāparāddhaṁ gajapradānaṁ prati pārthivendra |",
    "san-mu-kd17:1610": "eṣa prayāsyāmi purād araṇyaṁ kośakṣayo mā nṛpate tavābhūt || iti",
    "san-mu-kd17:1611": "tataḥ putraviyogaviklavo rājā baṣpoparudhyamānagadgadakaṇṭha uvāca: putra tiṣṭha nivartyatāṁ dānān matir iti; bodhisatva uvāca",
    "san-mu-kd17:1612": "apy eva parivarteta dharā sadharaṇīdharā |",
    "san-mu-kd17:1613": "pradānān na tv ahaṁ cittaṁ nivarteya mahīpate ||",
    "san-mu-kd17:1614": "ity uktvā prakrāntaḥ; tataḥ putraduhitṛkalatrasahitaḥ śokotkaṇṭhaḥ paurajānapadasahasrair anugamyamānaḥ tasmān nagarān nirjagāma; kaścit puruṣaḥ taṁ rudanaparidevitaśabdaṁ śrutvā mahājanakāyaṁ ca nagaradvāreṇa nirgacchantaṁ dṛṣṭvā anyataraṁ puruṣam uvāca: bhoḥ puruṣa kiṁkṛto ’yaṁ mahājanasya ruditaśabdaḥ iti; sa uvāca: kiṁ bhavān na jānīte",
    "san-mu-kd17:1615": "asmāt purān nṛpatinā svasutaḥ sudaṁṣṭro",
    "san-mu-kd17:1616": "nirvāsyate sthiradhṛtir nirataḥ pradāne |",
    "san-mu-kd17:1617": "taṁ prasthitaṁ vanam upetya saputradāraṁ",
    "san-mu-kd17:1618": "paurāḥ sametya subhṛśaṁ karuṇaṁ rudanti || iti",
    "san-mu-kd17:1619": "tato bodhisatvas tasmān nagarān nirgatān paurān yathānyāyyam abhigamyovāca: nivartantu bhavantaḥ; suciram api hi priyasaṁyogo bhūtvā avaśyam evānte viprayogāvasānaḥ; vāsavṛkṣo ’dhvapratiśrayabhūto hi bandhujanasaṁyogaḥ; avaśyabhāvī priyaviprayogaḥ; kutaḥ",
    "san-mu-kd17:1620": "sarveṣu lokeṣv avaśasya jantoḥ priyair viyogo bhavantīti matvā |",
    "san-mu-kd17:1621": "kāryā bhavadbhir bhuvi sarvayatnaiḥ sthirāprakampyā ca śamāya buddhiḥ || iti",
    "san-mu-kd17:1622": "atha triṁśadyojanātikrāntaṁ bodhisatvam avekṣya anyatamo brāhmaṇaḥ abhigamyovāca: bhoḥ kṣatriyakumāra itas triṁśanmātrair adhiṣṭhānaṁ; tato ’haṁ bhavato guṇaśravaṇād āgataḥ; tad arhati bhavān anena rathavareṇa me saphalaṁ śramaṁ kartum iti; tato mādrī saṁjātāmarṣā niṣṭhurābhidhānena taṁ brāhmaṇam uvāca",
    "san-mu-kd17:1623": "aho dvijasyāsya sudāruṇā matir vane ’pi yo ’bhyarthayate nṛpātmajam |",
    "san-mu-kd17:1624": "na nāma kāruṇyam ihāsya jāyate narendraputre nṛpatiśriyā cyute || iti",
    "san-mu-kd17:1625": "bodhisatva uvāca: na khalu na khalu bhavatyā brāhmaṇaḥ paribhāṣaṇīyaḥ; kutaḥ",
    "san-mu-kd17:1626": "yady ete na bhaveyur artharucayo mādri pratigrāhakāḥ",
    "san-mu-kd17:1627": "bodhiṁ kaḥ samavāpnuyād bhuvi naraḥ sarvapradānād ṛte |",
    "san-mu-kd17:1628": "ṣaḍbhiḥ pāramitābhir uttamaguṇāḥ saṁbodhisatvāḥ sadā",
    "san-mu-kd17:1629": "dānādyābhir avāpnuvanti niyataṁ sarvajñatām uttamām || iti",
    "san-mu-kd17:1630": "tato bodhisatvas tam apy aśvarathaṁ pareṇa harṣeṇa tasmai brāhmaṇāya datvā uvāca",
    "san-mu-kd17:1631": "anena mātsaryamalapravāhinā rathapradānena mamāstv iha dvija |",
    "san-mu-kd17:1632": "maharṣibhiḥ sadbhir anupravartito nirāsravo dharmamayo mahārathaḥ || iti",
    "san-mu-kd17:1633": "tato viśvantaraḥ pramuditahṛdayas tam api rathavaraṁ brāhmaṇāya datvā kṛṣṇājināṁ kumārīṁ skandhe āropya mādrī ca jālinaṁ kumāraṁ tapovanābhimukhau saṁprasthitau; anupūrveṇa ca tapovanam anuprāptau; tato viśvantaras tasmiṁs tapovane svahṛdayapraritoṣakaraṁ vratam āsthāya vijahāra; yāvad anyatamo brāhmaṇaḥ mādryāṁ mūlaphalārtham abhigatāyāṁ tapovanād viśvantaram abhigamyovāca: jayatu bhavān kṣatriyakumāraḥ;",
    "san-mu-kd17:1634": "upasthāyakahīno ’haṁ bhramāmi savadhūjanaḥ |",
    "san-mu-kd17:1635": "tadarthaṁ bālakāv etau mama tvaṁ dātum arhasi || iti",
    "san-mu-kd17:1636": "evam ukto viśvantaro bodhisatvaḥ iṣṭasutaparityāgaṁ prati muhūrtaṁ cintāparo babhūva; tato ’sau brāhmaṇo viśvantaraṁ bodhisatvam uvāca: yato ’haṁ bhavantam arthaye; tat kim idaṁ vicāryate",
    "san-mu-kd17:1637": "bhavān khyātaḥ kṣititale sarvataḥ karuṇātmakaḥ |",
    "san-mu-kd17:1638": "yathā śibiḥ śruto nityaṁ tathā tvaṁ kartum arhasi || iti",
    "san-mu-kd17:1639": "evam ukto bodhisatvas taṁ brāhmaṇam uvāca: bho mahābrāhmaṇa",
    "san-mu-kd17:1640": "svajīvitaparityāge na me kācid vicāraṇā |",
    "san-mu-kd17:1641": "kiṁ punaḥ svasutatyāge mama syān matir anyathā ||",
    "san-mu-kd17:1642": "api tu mahābrāhmaṇa",
    "san-mu-kd17:1643": "parityaktau mayā bālau vanavṛddhau sukhātmakau |",
    "san-mu-kd17:1644": "mātṛhīnau katham imau sthāsyataḥ karuṇātmakau ||",
    "san-mu-kd17:1645": "mā bhūd vaktā ca me kaścit kumārau nirghṛṇo bhṛśam |",
    "san-mu-kd17:1646": "bālau tyajati nātmānaṁ sādhu brāhmaṇa māṁ naya || iti",
    "san-mu-kd17:1647": "atha sa brāhmaṇo viśvantaram uvāca: bhoḥ kṣatriyakumāra naitad bhavataḥ pratirūpaṁ mahati rājavaṁśe prasūtasya sarvasyāṁ pṛthivyāṁ khyātayaśasaḥ sarvaprāṇiṣu dayānukrośapravṛttasya dānamānasatkāragandhahastinaḥ śramaṇabrāhmaṇātithigurujanapūjakasya kṛpaṇavaṇīpakānāthadaridrajanaparigrāhakasya sarvamanorathaparipūrakasya amoghadarśanasya yat mama vandhyam āgamanaṁ bhavet, mogho vā mārgaśramaḥ nirarthakaṁ vā darśanam; aphalā sā āśā cirakālāśāsito vā cetasy āśāsakaḥ; tat śighraṁ saṅkkalpaturagasya manorathasya tadvacananāstikyapratyāhatasya me nirvṛttir bhavet; tad arhati bhavān paripūrṇamanorathaṁ māṁ visarjayituṁ kutaḥ",
    "san-mu-kd17:1648": "jalanidhivasanāṁ grahāntarākṣīṁ",
    "san-mu-kd17:1649": "girivarapīnapayodharottamāṅgīm |",
    "san-mu-kd17:1650": "sanagaranigamāṁ vicārya bhūmiṁ",
    "san-mu-kd17:1651": "na tava sudaṁṣṭra samo ’sti dānaśaktyā || iti",
    "san-mu-kd17:1652": "athaitad vacanaṁ brāhmaṇasyopaśrutya viśvantaro bodhisatvaḥ imāṁ cintām āpede tanayasnehaviklavaḥ",
    "san-mu-kd17:1653": "yadi tāvat pradāsyāmi brāhmaṇasya sutadvayam |",
    "san-mu-kd17:1654": "prāpsyāmy ahaṁ ca mādrī ca duḥkhaṁ putraviyogajam ||",
    "san-mu-kd17:1655": "athāsmai na pradāsyāmi bhaviṣyāmi kṣatavrataḥ |",
    "san-mu-kd17:1656": "nirāśo brāhmaṇaś cāyaṁ gamiṣyati yathāgataḥ ||",
    "san-mu-kd17:1657": "kāmaṁ putraviyogārto bhuvi śokaṁ vrajāmy aham |",
    "san-mu-kd17:1658": "bhagnapratijño na tv eva bhaviṣyāmi kṣatavrataḥ || iti",
    "san-mu-kd17:1659": "tato viśvantaro bodhisatvaḥ iṣṭasutaparityāgaṁ prati kṛtaniścaya uvāca: eṣa bho",
    "san-mu-kd17:1660": "lokaṁ duḥkhamāharṇave pratibhaye majjantam ārtaṁ bhṛśam",
    "san-mu-kd17:1661": "pāraṁ tārayituṁ suduṣkaraśatair badhnāmi mārgaplavam |",
    "san-mu-kd17:1662": "ity uktvā vimalāmbupūrṇavadano vaktreṇa nirmanyunā",
    "san-mu-kd17:1663": "bālāv aśrujalāmbupūrṇanayanau viprāya tasmai dadau ||",
    "san-mu-kd17:1664": "āha ca",
    "san-mu-kd17:1665": "asya putrapradānasya phalaṁ vipulam āpnuyām |",
    "san-mu-kd17:1666": "tārayeyam ahaṁ tena lokaṁ saṁsārasāgarāt || iti",
    "san-mu-kd17:1667": "dattamātrayoś ca punas tayor bāladārakayoḥ iyaṁ ca vasumatī ṣaḍvikāraṁ cacāla; tatas tena bhūmikampena tadvanavāsinas tāpasāḥ saṁtrastāḥ anyonyam ūcuḥ",
    "san-mu-kd17:1668": "kiṁprabhāvanimitto ’yaṁ bhūmeḥ kampaḥ sudāruṇaḥ |",
    "san-mu-kd17:1669": "jñatavyam iha suvyaktaṁ prabhāvaḥ kasya īdṛśaḥ || iti",
    "san-mu-kd17:1670": "tatrānyatamo vṛddhatāpaso vasiṣṭhasagotro nimittajñānakuśalaḥ; sa teṣām ṛṣīṇām etam arthaṁ nivedayāmāsa",
    "san-mu-kd17:1671": "nūnaṁ tapovanaratau hi phalāmbubhakṣau",
    "san-mu-kd17:1672": "bālau sutau nayanatuṣṭikarau manojñau |",
    "san-mu-kd17:1673": "duḥkhārditasya jagataḥ parimokṣaṇārthaṁ",
    "san-mu-kd17:1674": "viśvantaras tyajati kampati yena bhūmiḥ || iti",
    "san-mu-kd17:1675": "tatas tau bāladārakau pitur āśayaparityāgabuddhim avagamya karuṇakaruṇaṁ rudantau viśvantarasya pādayor nipatya kṛtakarapuṭāv ūcatuḥ: prasīda tāta mā āvāṁ parityākṣīḥ; kvedāniṁ guruvihīnau gamiṣyāvaḥ iti",
    "san-mu-kd17:1676": "ambā ca tāta niṣkrāntā tvaṁ ca no dātum arhasi |",
    "san-mu-kd17:1677": "yāvat tām api paśyāvas tato dāsyati nau bhavān || iti",
    "san-mu-kd17:1678": "tato bodhisatvaḥ snehaviklavaḥ sāśrudurdinanayanaḥ tau bāladārakau parityajyovāca: putrakau",
    "san-mu-kd17:1679": "na me hṛdayam asnigdhaṁ nākṛpā nāpi nairghṛṇam |",
    "san-mu-kd17:1680": "sarvalokahitārthaṁ tu tyajāmi guṇadarśanāt || iti",
    "san-mu-kd17:1681": "apy evāhaṁ parāṁ bodhim abhigamya śivāṁ svayam |",
    "san-mu-kd17:1682": "duḥkhārṇavagataṁ lokaṁ tārayeyaṁ nirāśrayaḥ || iti",
    "san-mu-kd17:1683": "tatas tau bāladārakau pitur āśayaparityāgam avagamya karuṇādīnavilambitākṣaraṁ pādayor nipatya kṛtakarapuṭāv ūcatuḥ",
    "san-mu-kd17:1684": "yady evaṁ vyavasāyas te vacanād āvayos tvayā",
    "san-mu-kd17:1685": "vaktavyā jananī tāta kṣantum amba tvam arhasi || iti",
    "san-mu-kd17:1686": "api ca tāta",
    "san-mu-kd17:1687": "yan nau guror apakṛtaṁ tvayi bālabhāvāt",
    "san-mu-kd17:1688": "yady apriyaṁ vacanam anyad udāhṛtaṁ vā |",
    "san-mu-kd17:1689": "śuśrūṣaṇaṁ ca paripūritam eva na syāt",
    "san-mu-kd17:1690": "bālāparādha iti tat khalu marṣaṇīyam ||",
    "san-mu-kd17:1691": "ity uktvā pitaram abhivādya triḥ pradakṣiṇīkṛtya guruvacanalālasau muhurmuhuḥ saṁparivartamānau nayanāmbupariplutākṣakau tasmād āśramād viniścakrāmatuḥ; tato bodhisatvas tair atikaruṇair bāladārakavacobhiḥ viklavīkṛtahṛdayo bodhau manaḥ praṇidhāya tapovanaparṇakuṭīṁ praviṣṭaḥ; niṣkrāntamātrayoś ca bāladārakayoḥ ayaṁ trisahasramahāsahasro lokadhātuḥ ṣaḍvikāraṁ kampitaḥ; anekaiś ca devatāsahasraiḥ hāhākṛtam antarikṣaṁ babhūva",
    "san-mu-kd17:1692": "aho pradānamāhātmyam aho khalv asya niścayaḥ |",
    "san-mu-kd17:1693": "bālāv imau sutau tyaktvā yan na vikriyate manaḥ || iti",
    "san-mu-kd17:1694": "tasmiṁś ca samaye mādrī mūlaphalāny ādāya āśramābhimukhī saṁprasthitā; tena ca mahatā bhūmikampena tvaritam āśramapadaṁ pratasthe; anyatamā devatā siṁharūpadhāriṇī bhūtva mārgam avarudhyāvasthitā, mā haiva mādrī bodhisattvasya sarvasatvanirmokṣaṇakṛtodyogasya dānapāramitāyāṁ vighnam utpādayiṣyatīti",
    "san-mu-kd17:1695": "tato mādrī tāṁ mṛgarājavadhūm uvāca",
    "san-mu-kd17:1696": "mṛgarājavadhūvilāsini",
    "san-mu-kd17:1697": "kim idaṁ mām uparudhya tiṣṭhasi |",
    "san-mu-kd17:1698": "dhruvam asmi yathā pativratā",
    "san-mu-kd17:1699": "laghu mārgād apasarpa me tathā ||",
    "san-mu-kd17:1700": "api ca",
    "san-mu-kd17:1701": "tvam api mṛgarājapatnī",
    "san-mu-kd17:1702": "aham api bhāryā narendrasiṁhasya |",
    "san-mu-kd17:1703": "dharmeṇa bhavasi bhaginī",
    "san-mu-kd17:1704": "mṛgarājñi dadasva me mārgam ||",
    "san-mu-kd17:1705": "ity evam uktā sā siṁharūpadhāriṇī devatā tasmān mārgād apakrāntā; tato mādrī nimittāny apraśastānīti matvā muhūrtaṁ cintayāmāsa: yathāyam antarīkṣe rudanaśabdaḥ śrūyate, yathā vanavāsināṁ bhūtānāṁ vikrośanaśabdo vyaktam āśramapade akuśalaṁ bhaviṣyati iti; āha ca",
    "san-mu-kd17:1706": "yathā sphurati me netraṁ yathā rauti vihaṅgamaḥ |",
    "san-mu-kd17:1707": "dhruvaṁ tau bālakau tyaktau yathā me matir utsukā ||",
    "san-mu-kd17:1708": "yathāyaṁ pṛthivīkampo vepate hṛdayaṁ ca me |",
    "san-mu-kd17:1709": "vyaktau tau bālakau tyaktau yathā kāyaś ca sīdati || iti",
    "san-mu-kd17:1710": "sā evam anarthaśatasahasrāṇi cintayantī āsramapadaṁ gatā; praviśya cā āśramapadaṁ sasaṁbhrāntā nirīkṣate; na paśyati putrakau; tato viklavahṛdayā vepamānā asthānapadānusāraṁ vikalpayati: asmin pradeśe jālinaḥ kumāraḥ sahabhaginyā mṛgapotakair abhīkṣṇaṁ krīḍitavān; imāni ca tābhyāṁ pāṁsunagarāṇi kṛtāni; imāni ca tayoḥ krīḍanakāni; tau tu na paśyāmi; atha vā ambā na dṛśyate iti parṇakuṭīṁ praviśya śayitau bhaviṣyataḥ ity evam āśaṅkāparigatahṛdayā sutadarśanalālasā mūlaphalāny ekānte upanikṣipya bāṣpāmbupariplutekṣaṇā bhartuḥ pādayor nipatya pṛcchati: āryaputra kva gatau bāladārakau iti; viśvantara uvāca",
    "san-mu-kd17:1711": "āśayā samabhikrānto brāhmaṇo mama sannidhau |",
    "san-mu-kd17:1712": "tasya tau dārakau dattau tvam anujñātum arhasi || iti",
    "san-mu-kd17:1713": "athaivam uktā mādrī viṣadigdhaviddheva mṛgī bhūmau nipapāta; jalāśayoddhṛteva matsī pṛthivyām āvartanaparivartanaṁ karoti sma; hṛtapoteva kurarī karuṇakaruṇaṁ virauti sma; naṣṭavatseva gaur bahuvidhaṁ hambhāravair vilalāpa; āha ca",
    "san-mu-kd17:1714": "bālapaṅkajasamānavaktrakau",
    "san-mu-kd17:1715": "padmapatrasukumārahastakau |",
    "san-mu-kd17:1716": "duḥkhaduḥkhitam adṛṣṭaduḥkhakau",
    "san-mu-kd17:1717": "kāṁ gatiṁ mama gatau hi putrakau ||",
    "san-mu-kd17:1718": "niratau mṛgakaiḥ sahāśrame",
    "san-mu-kd17:1719": "mṛgaśābārjanakau mṛgākṣakau |",
    "san-mu-kd17:1720": "katham adya nu putrakau mama",
    "san-mu-kd17:1721": "vrajatas tasya vaśe na duḥkhitau ||",
    "san-mu-kd17:1722": "nayanāmbupariplutākṣakau",
    "san-mu-kd17:1723": "viruvantau karuṇaṁ suduḥkhitau |",
    "san-mu-kd17:1724": "na ca me ’dya sudṛṣṭakau kṛtau",
    "san-mu-kd17:1725": "kṛpaṇaṁ jīvati duḥkhito janaḥ ||",
    "san-mu-kd17:1726": "aṅke mama tau vivṛddhakau",
    "san-mu-kd17:1727": "mūlapuṣpaphalabhojanātmakau |",
    "san-mu-kd17:1728": "kṣāntimārdavagurupriyau sadā",
    "san-mu-kd17:1729": "duḥkhitau hi paramaṁ sutau mama ||",
    "san-mu-kd17:1730": "jñātimātṛparihīṇakau ca tau",
    "san-mu-kd17:1731": "bandhubhiś ca sahasā nirākṛtau |",
    "san-mu-kd17:1732": "durjanaṁ janam upetya pāpakaṁ",
    "san-mu-kd17:1733": "duḥkhitau hi paramaṁ sutau mama ||",
    "san-mu-kd17:1734": "kṣuttṛṣāparigatātmakau sadā",
    "san-mu-kd17:1735": "kasya tau vaśam upāgamiṣyataḥ |",
    "san-mu-kd17:1736": "ārtiduḥkhaparipīḍitau ca tau",
    "san-mu-kd17:1737": "preṣyabhāvam upayāsyato dhruvam ||",
    "san-mu-kd17:1738": "karma nūnam iha pāpakaṁ mayā",
    "san-mu-kd17:1739": "anyajanmani kṛtaṁ sudāruṇam |",
    "san-mu-kd17:1740": "prāṇinaḥ priyaśatair viyojitā",
    "san-mu-kd17:1741": "yena gaur iva viraumy avatsikā ||",
    "san-mu-kd17:1742": "yena satyavacanena me sadā",
    "san-mu-kd17:1743": "sarvasatvasamatāṁ gataṁ manaḥ |",
    "san-mu-kd17:1744": "tena satyavacanena me sutau",
    "san-mu-kd17:1745": "dāsabhāvagamanād vimucyatām || iti",
    "san-mu-kd17:1746": "tato mādrī tābhyāṁ bāladārakābhyāṁ ye vṛkṣā ropitakāyapālitakās tān kisalayasaṁchannāṇ dṛṣṭvā sasaṁbhramā pariṣvajyovāca",
    "san-mu-kd17:1747": "bālabālakalaśāvasiktakāḥ",
    "san-mu-kd17:1748": "pallavaprapatitāśrubindavaḥ |",
    "san-mu-kd17:1749": "cetanā iva rudanti vṛkṣakā",
    "san-mu-kd17:1750": "bālakāḥ stanavihīnakā iva ||",
    "san-mu-kd17:1751": "punaś ca tayor bāladārakayoḥ krīḍanakān āśramavāsino mṛgaśābakān dṛṣṭvā karuṇādīnavilambitākṣaraṁ vacanam uvāca",
    "san-mu-kd17:1752": "duḥkham etad aparam hy analpakam",
    "san-mu-kd17:1753": "yad bhramanti mṛgaśābakā ime |",
    "san-mu-kd17:1754": "yad vayasyaparidarśanotsukāḥ",
    "san-mu-kd17:1755": "sthānakeṣu parimārgaṇotsukāḥ",
    "san-mu-kd17:1756": "tato yena mārgeṇa tau bāladārakau gatau taṁ mārgam anusarantī tayor bāladārakayor itaś cāmutaś ca padāny anṛjukāni dṛṣṭvā tīvraduḥkhābhyāhatā punar uvāca",
    "san-mu-kd17:1757": "pātyamānau dhruvaṁ nītau yathā padavilambitam |",
    "san-mu-kd17:1758": "kvacid drutagatāvṛttau hānṛśaṁsa dvijottama ||",
    "san-mu-kd17:1759": "bāṣpagadgadaniruddhakaṇṭhakau",
    "san-mu-kd17:1760": "vepamānarucirādharoṣṭhakau |",
    "san-mu-kd17:1761": "tau hi me hariṇapariplutākṣakau",
    "san-mu-kd17:1762": "komalaiś caraṇakaiḥ kathaṁ gatau || iti",
    "san-mu-kd17:1763": "tato bodhisatvas tāṁ tathā paridevanātmikāṁ dṛṣṭvā tābhis tābhiḥ śrutibhir anityatāpratisaṁyuktābhiḥ bahuprakāram anusaṁjñāpayann uvāca",
    "san-mu-kd17:1764": "na darpān na ca vidveṣān mayā tyaktaṁ sutadvayam |",
    "san-mu-kd17:1765": "sarvasatvahitārthaṁ tu tyaktau tau dustyajau sutau ||",
    "san-mu-kd17:1766": "ātmaputrakalatraṁ ca tyaktvā paramadustyajam |",
    "san-mu-kd17:1767": "prāpnuvanti mahāsatvāḥ śibivad bodhim uttamām || iti",
    "san-mu-kd17:1768": "tyāgādhiṣṭhānān mādri putrau tau",
    "san-mu-kd17:1769": "tyaktau dustyājau lokanirmokṣaṇārtham |",
    "san-mu-kd17:1770": "dadyāṁ svān dārān vāhanaṁ cāpi vittaṁ",
    "san-mu-kd17:1771": "sarvaṁ sarvebhyo dātum eṣā matir me || iti",
    "san-mu-kd17:1772": "atha mādrī dhairyam ālambya cittena bodhisatvam uvāca",
    "san-mu-kd17:1773": "na karomy antarāyaṁ te mā te bhūn matir anyathā |",
    "san-mu-kd17:1774": "mām apīcchasi ced dātuṁ nirviśaṅkaṁ prayaccha mām ||",
    "san-mu-kd17:1775": "api tu",
    "san-mu-kd17:1776": "yasyārthe svajanān dhīra tyajasi snehaviklavaḥ |",
    "san-mu-kd17:1777": "tam arthaṁ prāpnuhi kṣipraṁ tārayan hi bhavāj jagat || iti",
    "san-mu-kd17:1778": "tataḥ śakro devendraḥ tad atyadbhutam atiduṣkaraṁ ca mādryā bodhisatvasya ca vyavasāyam āgamya tridaśagaṇaparivṛtaḥ upari vihāyasā tadāśramapadam upagamya udāreṇāvabhāsena tad vanam avabhāsya gaganatalastha eva bodhisatvam uvāca",
    "san-mu-kd17:1779": "yathā mūḍhe loke kumatigrahaparyākulamatau",
    "san-mu-kd17:1780": "vibhogāsaktāśaye ca sutapāśair nigadite |",
    "san-mu-kd17:1781": "tvam eko niḥsaṅgas tyajasi tanayān snehajanakān",
    "san-mu-kd17:1782": "dhruvaṁ kṣemaṁ śāntaṁ vimalavirajaṁ prāpsyasi padam || iti",
    "san-mu-kd17:1783": "tad evaṁ protsāhya bodhisatvaṁ śakro devendraś cintayāmāsa: eko ’yam upasthāyakavirahitaḥ khedam āpatsyate; yannv imām asmāt prāthayeyam iti; tato bodhisatvasakāśād apakramya brāhmaṇaveṣam āsthāya punar bodhisatvam uvāca",
    "san-mu-kd17:1784": "imāṁ sarvānavadyāṅgīm anuraktāṁ pativratām |",
    "san-mu-kd17:1785": "saṁprayaccha kulaślāghyāṁ mama bhṛtyārthabhāginīm || iti",
    "san-mu-kd17:1786": "tato mādrī saṁjātāmarṣā brāhmaṇam uvāca",
    "san-mu-kd17:1787": "nirlajjaś cāpi lubdhaś ca tvam iha brāhmaṇādhamaḥ |",
    "san-mu-kd17:1788": "saddharmaniratāṁ yas tvaṁ mām icchasi pativratām || iti",
    "san-mu-kd17:1789": "tato viśvantaro bodhisatvaḥ karuṇāparigatahṛdayo mādrīṁ nirīkṣitum ārabdhaḥ; atha mādrī viśvantaraṁ bodhisatvam uvāca",
    "san-mu-kd17:1790": "na śocāmy aham ātmānaṁ nāpekṣā me tathātmani |",
    "san-mu-kd17:1791": "yathā tvām anuśocāmi katham eko bhaviṣyasi || iti",
    "san-mu-kd17:1792": "tato bodhisatvas tāṁ mādrīm uvāca",
    "san-mu-kd17:1793": "aham iha bhuvi mādri nānuśocyo",
    "san-mu-kd17:1794": "parimṛśa padam akṣayaṁ viśokam |",
    "san-mu-kd17:1795": "tam imam anusara dvijaṁ viśoko",
    "san-mu-kd17:1796": "mṛgaśaraṇe tv aham āśrame ’bhyupaimi ||",
    "san-mu-kd17:1797": "iti viditvā hṛṣṭatuṣṭapramuditamanāś cintayāmāsa",
    "san-mu-kd17:1798": "idam asmin vane dānaṁ paścimaṁ me bhaviṣyati",
    "san-mu-kd17:1799": "mādrīṁ cemāṁ parityajya bhaviṣyāmy aparigrahaḥ ||",
    "san-mu-kd17:1800": "iti viditvā mādrīpāṇau gṛhitvā taṁ brāhmaṇam uvāca",
    "san-mu-kd17:1801": "bhāvānuraktaśuśrūṣāṁ sadvṛttāṁ priyavādinīm |",
    "san-mu-kd17:1802": "mama bhāryām imām iṣṭāṁ gṛhāṇa tvaṁ dvijottama || iti",
    "san-mu-kd17:1803": "tataḥ patnīṁ sudaṁṣṭrasya tyajato bodhikāṅkṣayā |",
    "san-mu-kd17:1804": "ṣaḍvikārā mahī kṛtsnā cacālāmbuni naur yathā ||",
    "san-mu-kd17:1805": "tato mādrī bāṣpoparuddhyamānagadgadakaṇṭhā brāhmaṇavaśam āgatā patiputraduhitṛrahitā idam abhravīt",
    "san-mu-kd17:1806": "kīdṛṅ mayā kṛtaṁ karma anāryaṁ pūrvajanmasu |",
    "san-mu-kd17:1807": "naṣṭavatseva gaur yena viraumi vijane vane ||",
    "san-mu-kd17:1808": "tataḥ śakro devendro brāhmaṇaveṣam antardhāpya svaveṣeṇa sthitvā mādrīm uvāca",
    "san-mu-kd17:1809": "na brāhmaṇo ’smi subhage na ca mānuṣo ’smi",
    "san-mu-kd17:1810": "śakras tv ahaṁ hy asuranāśakaraḥ surendraḥ |",
    "san-mu-kd17:1811": "prīto ’smy anena vinayena tavottamena",
    "san-mu-kd17:1812": "tad brūhi kiṁ varam ihecchasi matsakāśāt || iti",
    "san-mu-kd17:1813": "tato mādrī tadvacanajanitasaumanasyā śakraṁ praṇamyovāca",
    "san-mu-kd17:1814": "mama putrau sahasrākṣa dāsabhāvād vimocaya |",
    "san-mu-kd17:1815": "pitāmahasakāśaṁ ca prāpaya tridaśeśvara || iti",
    "san-mu-kd17:1816": "tathety uktvā mahendraḥ punar āśramapadaṁ praviśya bodhisatvam upajagmivān; mādrīṁ ca vāmena pāṇinā gṛhitvā bodhisatvam uvāca",
    "san-mu-kd17:1817": "ahaṁ mādrīm imāṁ tubhyaṁ dadāmi paricārikām |",
    "san-mu-kd17:1818": "na ca te kasyacid deyā nyāsadroho hi garhitaḥ || iti",
    "san-mu-kd17:1819": "tato śakro devendras taṁ bāladārakaparigrahītāraṁ tathā vyāmohayāmāsa yathā anyanagaraśaṅkayā tad eva nagaram upetya tau bāladārakau vikretum ārabdhaḥ; yāvad amātyair dṛṣṭvā rājñe niveditam",
    "san-mu-kd17:1820": "etau putrasya te putrau brāhmaṇo ’smin purottame |",
    "san-mu-kd17:1821": "jālinaṁ caiva kṛṣṇāṁ ca vikrīṇīte sudāruṇaḥ || iti",
    "san-mu-kd17:1822": "etac chrutvā bhrāntacittaḥ sa rājā",
    "san-mu-kd17:1823": "prāha kṣipraṁ darśaya tvaṁ kumārau |",
    "san-mu-kd17:1824": "nāryaś cakruḥ krośam antaḥpurasthāḥ",
    "san-mu-kd17:1825": "paurā rājñaḥ kṣipram eyuḥ samīpam ||",
    "san-mu-kd17:1826": "yāvad anyenāmātyena rājñaḥ sakāśam upanītau",
    "san-mu-kd17:1827": "pautrau nirīkṣya sa nṛpo ’bhimukhopanītau",
    "san-mu-kd17:1828": "kṣīṇasvarau kṛśatanū maladigdhagātrau |",
    "san-mu-kd17:1829": "siṁhāsanāt kṣititalaṁ sahasā papāta",
    "san-mu-kd17:1830": "paurā vicukruśur amātyagaṇāḥ striyaś ca ||",
    "san-mu-kd17:1831": "tato rājā amātyān āmantrayate",
    "san-mu-kd17:1832": "vane ’pi vasato dāneṣv abhirataṁ manaḥ |",
    "san-mu-kd17:1833": "tam ihānayata kṣipraṁ patnyā sārdhaṁ sulocanam || iti",
    "san-mu-kd17:1834": "tataḥ śakro devendro bodhisatvam abhinamasya svabhavanam upajagāma; paścāc ca rājani viśvāmitre abhyatīte brāhmaṇāmātyapaurajānapadaiḥ sārdhaṁ tadāśramapadaṁ gatvā bodhisatvaṁ yācitvā svapuram ānīya rājye pratiṣṭhāpitavān; tato viśvantaro rājā sarvaṁdado babhūva; sa śraṁanabrāhmaṇavanīpakasuhṛtsambandhibāndhavānujīvijaneṣu anekaprakārāṇi dānāni datvā puṇyāni kṛtvā gāthāṁ bhāṣate",
    "san-mu-kd17:1835": "bodhiṁ prārthayamānena dānaṁ deyaṁ viśārada |",
    "san-mu-kd17:1836": "kṣatriye brāhmaṇe vaiśye śūdre caṇḍālapukkaśe ||",
    "san-mu-kd17:1837": "hiraṇyaṁ ca suvarṇaṁ ca gavāśvamaṇikuṇḍalam ||",
    "san-mu-kd17:1838": "dadyāt saṁpannaśīlebhyo dāsakarmakaraṁ tathā ||",
    "san-mu-kd17:1839": "sutadāraparityāgaṁ kṛtvā muktena cetasā |",
    "san-mu-kd17:1840": "prāpnuvanti narāḥ śuddhim asmin loke paratra ca || iti",
    "san-mu-kd17:1841": "yadā viśvāmitreṇa rājñā viśvantaranimittaṁ jujjukāya brāhmaṇāya prabhūtaṁ dhanaṁ dattaṁ tadāsau vistīrṇavibhavo jātaḥ; tasya suhṛtsambandhibāndhavā mitrāṇi cāgamya kathayanti: yā ca kācit tava śrīr asau viśvantaraṁ kumāram āgamya iti; sa kathayati: kiṁ mama viśvantareṇa kṛtam uttamavarṇaprasūto ’haṁ; dakṣiṇīyo lokasya; yena mama bhogā upanamanti iti",
    "san-mu-kd17:1842": "bhagavān āha: kiṁ manyadhve bhikṣavaḥ? yo ’sau viśvantaro nāma rājakumāraḥ aham eva saḥ tena kālena tena samayena; yo ’sau jujjukaḥ eṣa evāsau devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajña akṛtavedī; tasmāt tarhi bhikṣavaḥ evaṁ śikṣitavyaṁ yat kṛtajñā bhaviṣyāmaḥ kṛtavedinaḥ svalpam api kṛtaṁ na nāśyayiṣyāmaḥ; prāg eva prabhūtaṁ; ity evaṁ vo bhikṣavaḥ śikṣitavyam",
    "san-mu-kd17:1843": "The story of Śroṇakoṭīviṁśā",
    "san-mu-kd17:1844": "buddho bhagavān viharati veṇuvane kalandakanivāpe; tena khalu samayena campāyāṁ potalo nāma gṛhapatiḥ prativasati, āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī; tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ kālāntareṇa patnī āpannasatvā saṁvṛttā; sā upasthīyate śīte śītopakaraṇaiḥ uṣṇe uṣṇopakaraṇaiḥ vaidyaprajñaptair āhāraiḥ, nātitiktaiḥ nātyamlaiḥ nātilavaṇaiḥ nātimadhuraiḥ nātikaṭukaī nātikaṣāyaiḥ tiktāmlalavaṇamadhurakaṭukaṣāyavivarjitaiḥ; hārārdhahāravibhūṣitagātrī apsarā iva nandane vane vicāriṇī maṁcān maṁcaṁ pīṭhāt pīṭham anavatarantī adharimāṁ bhūmiṁ; na cāsyāḥ kiṁcid amanojñāṁ śabdaśravaṇaṁ yāvad garbhasya paripākāya",
    "san-mu-kd17:1845": "tena khalu samayena potalako gṛhapatiḥ rājagṛhaṁ gataḥ kenacid eva karaṇīyena; sā cāṣṭānāṁ vā navānāṁ vā māsānām atyayāt śravaṇe nakṣatre prasūtā; dārako jātaḥ abhirūpo darśanīyaḥ prāsādikaḥ; tasya pādatalayor adhastāt caturaṅgulamātrāṇi romāṇi suvarṇavarṇavarṇāni jātāni; yāvat potalakasya gṛhapateḥ svamanuṣyaḥ tvaritatvaritaṁ rājagṛhaṁ gataḥ, potalakasya gṛhapateḥ kathayati: gṛhapate diṣṭyā vardhase putras te jātaḥ iti; sa prītisaumanasyajātaḥ bhūyaḥ pṛcchati kiṁ kathayasi gṛhapate putras te jātaḥ; punaḥ pṛcchati kiṁ kathayasi iti; atha tasya puruṣasyaitad abhavat kim ayaṁ gṛhapatir bhūyo bhūyaḥ pṛcchati? mā māṁ pralāpayitukāmaḥ iti viditvā tūṣṇīm avasthitaḥ; gṛhapatiḥ kathayati: bhoḥ puruṣa kṣūṇas tvaṁ; yadi tvayā śatam api vāṅ niścāritābhaviṣyat, mayāpi tava mukhaṁ suvarṇasya pūritam abhaviṣyat iti; tataḥ potalakena gṛhapatinā tasya puruṣasya trīn vārān suvarṇena mukhaṁ pūritaṁ; koṣṭhāgārikasya ca sandiṣṭaṁ dārakasyāvalehikāmūlyaṁ viṁśatihiraṇyakoṭīr dehi iti",
    "san-mu-kd17:1846": "potalako gṛhapatiḥ prītamanāḥ rājñaḥ sakāśam upasaṁkrāntaḥ deva putro me jātaḥ iti; rājā kathayati: śobhanam eva; dadāmy ahaṁ tasya campāyāṁ sādhāraṇaṁ saptahastikaṁ dānīyam iti; potalako gṛhapatiḥ rājānaṁ bimbisāram avalokya campām āgataḥ; tato gṛhapater jñātayaḥ trīṇi saptakāny ekaviṁśatidivasān jātasya jātimahaṁ kṛtvā nāmadheyaṁ vyavasthāpayanti kiṁ bhavatu dārakasya nāma iti; anye kathayanti: ayaṁ dārakaḥ śravaṇanakṣatre jātaḥ; pitrā cāsya janmani viṁśatihiraṇyakoṭyaḥ avalehikāmūlyaṁ dattaḥ; tasmād bhavatu dārakasya śroṇaḥ koṭīviṁśa iti nāma; tasya śroṇaḥ koṭīviṁśa iti nāmadheyaṁ vyavasthāpitaṁ; śroṇaḥ koṭīviṁśo dārakaḥ aṣṭābhyo dhātrībhyo ’nupradattaḥ; dvābhyām aṁsadhātrībhyāṁ dvābhyāṁ kṣīradhātrībhyāṁ dvābhyāṁ maladhātrībhyāṁ dvābhyāṁ krīḍanikābhyāṁ dhātrībhyāṁ; so ’ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam; sa yadā mahān saṁvṛttas tadā lipyām upanyastaḥ saṅkhyāyāṁ gaṇanāyāṁ mudrāyāṁ; uddhāre nyāse nikṣepe vastuparīkṣāyāṁ vastraparīkṣāyāṁ ratnaparīkṣāyāṁ dāruparīkṣāyāṁ hastiparīkṣāyāṁ aśvaparīkṣāyāṁ kumāraparīkṣāyāṁ kumārikāparīkṣāyāṁ; so ’ṣṭāsu parīkṣāsu udghāṭako vācakaḥ paṇḍitaḥ paṭupracāraḥ saṁvṛttaḥ; tasya puṇyamaheśākhyatāṁ śrutvā samānakulīnair bahubhir dārikā dattāḥ; tasya pitrā trīṇi vāsagṛhāṇi māpitāni haimantikaṁ graiṣmikaṁ vārṣikaṁ; trīṇi udyānāni māpitāni haimantikaṁ graiṣmikaṁ vārṣikaṁ; trīṇi antaḥpurāṇi vyavasthāpitāni jyaiṣṭhaṁ madhyaṁ kanīyasaṁ; sa upariprāsādatalagato niṣpuruṣeṇa tūryeṇa krīḍati ramate paricārayati; tasya dine dine paṁcaśatikāḥ pāko bhojanārthaṁ sādhyate",
    "san-mu-kd17:1847": "Ajātaśatru, impelled by Devadatta, seeks to take his father King Bimbisāra’s life but fails in the attempt",
    "san-mu-kd17:1848": "devadattena ajātaśatruḥ kumāro viprasthāpyate: kumāra sarveṣāṁ rājñāṁ yadā śirasi palitaṁ jātaṁ bhavati, tadā jyeṣṭhaṁ kumāraṁ rājyaiśvaryādhipatye pratiṣṭhāpya pravrajanti; bhavataḥ pituḥ keśās tṛtīyaṁ varṇāntaraṁ gatāḥ; tathāpi kāmeṣv adhyavasita eva nopaśamaṁ gacchati iti; ajātaśatruḥ kathayati: kim asya karomi iti; devadattaḥ kathayati parākramasva iti; kāmārthināṁ nāstikiṁcid akaraṇīyaṁ; yāvad rājā bimbisāro bhagavato ghṛtapītasya maṇḍaṁ pātukāmasya maṇḍam adhiṣṭhāya veṇuvanaṁ saṁprasthitaḥ; ajātaśatruṇā dṛṣṭaḥ; tena kanakaḥ kṣiptaḥ; rājā śabde kṛtāvī, tena tasya maṇḍasthālī bhagnā; rājā tata eva pratinivṛttaḥ",
    "san-mu-kd17:1849": "The Buddha, desiring to convert Śroṇakoṭīviṁśa, sends Maudgalyāyana to him, who appears to him in the orb of the sun, and talks to him of the Buddha",
    "san-mu-kd17:1850": "atrāntare nāsti kiṁcid buddhānāṁ bhagavatām ajñātam adṛṣṭam aviditam avijñātaṁ; tatra bhagavān āyuṣmantaṁ mahāmaudgalyāyanam āmantrayate: vinipātito maudgalyāyana ajātaśatruṇā akalyāṇamitropagūḍhena tathāgatasya piṇḍapātaḥ; gaccha campāyāṁ potalakaputrasya sakāśāt piṇḍapātam ādāya iti; evaṁ bhadantety āyuṣmān mahāmaudgalyāyano bhagavataḥ pratiśrutya tadrūpaṁ samādhiṁ samāpannaḥ yathā samāhite citte rājagṛhe ’ntarhitaś campāyāṁ pratyaṣṭhāt; śroṇaḥ koṭīviṁśaḥ ādityabhaktaḥ; sa dine dine kālyam evotthāya ādityaṁ namasyati; āyuṣmān mahāmaudgalyayānaḥ ṛddhyā ādityamaṇḍalaṁ bhitvā avatīrṇaḥ; atha śroṇaḥ koṭīviṁśaḥ dṛṣṭvā paraṁ vismayam āpannaḥ: pratyakṣam evāham ādityaṁ svena rūpeṇa paśyāmi iti; dṛṣṭvā ca punar gāthāṁ bhāṣate",
    "san-mu-kd17:1851": "bhitvā raviṁ kṣititalābhimukhaṁ ka eṣa",
    "san-mu-kd17:1852": "saṁpraty upaiti bhavanaṁ samaśīghra eva |",
    "san-mu-kd17:1853": "syāt kiṁ nv ayaṁ dinakaro dhanadaḥ śaśāṅkaḥ",
    "san-mu-kd17:1854": "śakro ’tha vā surapatiḥ sahasāvatīrṇaḥ || iti",
    "san-mu-kd17:1855": "āyuṣmān api mahāmaudgalyāyanas tasya cetasā cittam ājñāya gāthāṁ bhāṣate",
    "san-mu-kd17:1856": "nāhaṁ dīptasahasraraśmikiraṇas sūryo na tārādhipaḥ",
    "san-mu-kd17:1857": "nāhaṁ vaiśravaṇo cāsmi bhagavān nāsmīśvaras suvrataḥ |",
    "san-mu-kd17:1858": "putraṁ mām avagaccha śāntamanaso buddhasya dīptaujasaḥ",
    "san-mu-kd17:1859": "bhaikṣārthaṁ tu tavāham abhyupagataḥ piṇḍena kāryaṁ punaḥ || iti",
    "san-mu-kd17:1860": "śroṇaḥ kathayati: kiṁ bhavān muniḥ? sa gāthāṁ bhāṣate",
    "san-mu-kd17:1861": "meruṁ prāpya yathā hi kāṁcanagiriṁ syāt sarṣapo ’bhyāgataḥ",
    "san-mu-kd17:1862": "sūryaṁ prāpya yathā bhavec ca tulitaḥ khadyotajantuḥ kṣitau |",
    "san-mu-kd17:1863": "ratnāḍhyaṁ ca sametya sāgaram iha syād goṣpadaṁ saṁsṛtam",
    "san-mu-kd17:1864": "buddhaṁ prāpya tathā narottamaguruṁ māṁ viddhi śāstātmajam || iti",
    "san-mu-kd17:1865": "śroṇaḥ kathayati",
    "san-mu-kd17:1866": "anenaivānumānena vayaṁ hi tava nāyakam |",
    "san-mu-kd17:1867": "suvyaktam avagacchāmo yathāsti sumahātapāḥ ||",
    "san-mu-kd17:1868": "ājñāpaya kim āgamanaprayojanam iti; sa kathayati: bhagavataḥ piṇḍapātam anuprayaccha; ko ’sau bhagavān? asti gṛhapatiputra śramaṇo gautamaḥ śākyaputraḥ śākyakulāt keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; so ’nuttarāṁ samyaksaṁbodhim abhisambuddhaḥ; sa eṣa gṛhapatiputra buddho nāma; tasya buddha ity aśrutapūrvaṁ ghoṣaṁ śrutvā saromakūpāṇy āhṛṣṭāṇi; tenābhiprasannena sa eva paṁcaśatikaḥ pākaḥ āyuṣmate mahāmaudgalyāyanāya pratipāditaḥ",
    "san-mu-kd17:1869": "Śroṇakoṭīviṁśa fills his bowl with food of extraordinary fragrance, which Mahāmaudgalyāyana carries back to the Buddha",
    "san-mu-kd17:1870": "athāyuṣmān mahāmaudgalyāyanas tasyāntikāt piṇḍapātam ādāya tadrūpaṁ samādhiṁ samāpanno yathā samāhite citte campāyām antarhito rājagṛhe pratyaṣṭhād venuvane kalandakanivāpe; tena bhagavataḥ piṇḍapāta upanāmitaḥ; bhagavān bhoktum ārabdhaḥ; rājā māgadhaḥ śreṇyo bimbisāraḥ dvitīyaṁ sthālipākam ādāya bhagavatsakāśam upasaṁkrāmati; yāvat paśyati sarvaṁ veṇuvanaṁ nānāvidhena surabhiṇā āhāragandhena sphuṭaṁ; sa saṁlakṣayati nūnaṁ śakreṇa devendreṇa anyābhir devatābhir bhagavataḥ piṇḍapātaḥ upanītaḥ; yathedaṁ veṇuvanaṁ nānāvidhena surabhiṇā āhāragandhena sphuṭam; iti viditvā bhagavantam idam avocat: kiṁ bhadanta śakreṇa devendreṇa anyābhir devatābhir bhagavataḥ piṇḍapāta upanītaḥ? yena veṇuvanaṁ nānāvidhena surabhiṇā āhāragandhena sphuṭam iti; bhagavān āha: na mahārāja śakreṇa devendreṇa nāpy anyābhir devatābhir upanītaḥ; api tu tavaiva vijite campāyāṁ potalakaputrasya dine dine paṁcaśatikaḥ sthālīpākaḥ sādhyate; tato maudgalyāyanena bhikṣuṇā ānitaḥ iti; tasya bhagavān varṇaṁ bhāṣitum ārabdhaḥ iti śrutvāpi tasya darśanakāmatā utpannā; bhagavāṁs tasya cetasā cittam ājñāya kathayati: mahārāja puṇyamaheśākhyas sa satvaḥ; mā tasya ājñāṁ dāsyasi; mā te puṇyaparikṣayo bhaviṣyati; api tu mahārāja paribhuṅkṣva pātraśeṣaṁ; sa kathayati: aham asmi bhadanta rājā; bhadanta kṣatriyo mūrdhābhiṣiktaḥ; na mayā kasyacit pātraśeṣaṁ paribhuktapūrvaṁ; kiṁtu bhagavān dharmatayā pitā bhavati; yadi bhagavān ājñāpayati tarhi paribhuṁje iti paribhoktum ārabdhaḥ; bhagavān āha: asti mahārāja tvayā kadācid evaṁrūpam annapānaṁ paribhuktapūrvaṁ? rājā kathayati: ayaṁ bhadanta rājakule vṛddho, rājā ca saṁvṛttaḥ nābhijānāty evaṁrūpam annapānam āsvāditapūrvaṁ; puṇyamaheśākhyo mahārāja sa satvaḥ ya īdṛśam annapānaṁ paribhuṅkte",
    "san-mu-kd17:1871": "King Bimbisāra desires to see Śroṇakoṭīviṁśa",
    "san-mu-kd17:1872": "atha rājā māgadhaḥ śreṇyo bimbisāraḥ bhagavataḥ pādau śirasā vanditvā bhagavato ’ntikāt prakrāntaḥ; tena amātyānām ājñā dattā: sannāhayantu bhavantaḥ caturaṅgaṁ balakāyaṁ; campāṁ gamiṣyāmi; kasyārthe? potalakaputraṁ draṣṭuṁ; devasyāsau viṣayanivāsī; ihaivāhūyatāṁ; puṇyamaheśākhyo ’sau satvaḥ; na tasya ājñā dātavyā; deva vayaṁ tathā kariṣyāmaḥ, yathā ājñāṁ na dāsyāmaḥ; sa cāgamiṣyati; evaṁ kuruta iti; taiś campāyā lekho ’nupreṣitaḥ; bhavanto nagaraśobhāṁ kuruta; yavasayogāsanaṁ ca samdānayata; rājā āgamiṣyati; iti śrutvā parituṣṭāḥ; bhūyo lekho ’nupreṣitaḥ; bhavanto na rājā āgamiṣyati; api tu kumāra āgacchati it; te santrastāḥ: karkaśaḥ kumāraḥ, kadācid āgata anarthaṁ kariṣyati iti; bhuyo likhitaṁ; na rāja āgacchati; nāpi kumāraḥ; api tu yuṣmābhir gaṅgā tathā baddhavyā yathā pratilomā vahati; iti śrutvā campānivāsinaḥ paurās sannipatitāḥ: bhavanto nūnam asmān rājā daṇḍayitukāmaḥ, yenaivaṁ likhati iti tair amātyānām anena arthena lekho ’nupreṣitaḥ; tair vācayitvā punas teṣāṁ yathābhūtaṁ sandiṣṭaṁ: bhavantaḥ eṣa paramārthaḥ; na rājā āgacchati; na kumāraḥ; nāpi gaṅgābandhena kiṁcit prayojanam; api tu devaḥ potalakaputraṁ draṣṭukāmaḥ; tair avacarakaḥ puruṣaḥ preṣitaḥ; tenāpy evam eva samākhyātaṁ; tatas te saṁbhūya potalakasya gṛhapateḥ sakāśaṁ gatāḥ; gṛhapate devaḥ śroṇaṁ koṭiviṁśaṁ draṣṭukāmaḥ; preṣaya amātyair asmākaṁ yathābhūtaṁ sandiṣṭam; avacarakapuruṣeṇapi sa evārthaḥ samākhyātaḥ iti; sa kathayati: bhavanto na preṣayāmi; yo mama bhāgas taṁ suvarṇapiṇḍair api badhnīyām iti; te kathayanti: gṛhapate yady apy evaṁ tathāpi paścimā janatā anukampitavyā iti; sa kathayati: bhavanto yady evaṁ samayataḥ anujānāmi; yadi yuṣmākam api putrāḥ śroṇena sārdhaṁ gacchati iti; te kathayanti: gṛhapate evaṁ bhavatu; gacchantu bhavantaḥ",
    "san-mu-kd17:1873": "Śroṇakoṭīviṁśa goes to Rājagṛha to visit Bimbisāra",
    "san-mu-kd17:1874": "atha potalako gṛhapatir yena śroṇakoṭīviṁśas tenopasaṁkrāntaḥ; upasaṁkramya śroṇaṁ koṭīviṁśam idam avocat: putra imepaura evaṁ kathayanti iti; sa kathayati: tāta yady evaṁ gacchāmi iti; putra nūnaṁ sa rājā tava pādayoḥ suvarṇavarṇāni romāṇi draṣṭukāmaḥ; na tvayā tasya pādau utkṣipya darśayitavyau; rājāna asthānaprakopinaḥ; mā te anarthaṁ kariṣyanti; ayaṁ muktāhāraḥ; etaṁ rājñaḥ pādayoḥ sthāpayitvā praṇāmaṁ ca kṛtvā tasya purastāt paryaṅkaṁ badhvā niṣīda; tato romāṇi drakṣyati iti; tataḥ potalako gṛhapatiḥ saṁlakṣayati: katareṇa yānena śroṇaṁ preṣayāmi? kiṁ hastiyānena? aśvayānena? rathayānen? uta nauyānena iti; tasyaitad abhavat; nauyānam eṣāṁ varaṁ; nauyānena preṣayāmi iti; tena nadyāṁ gaṅgāyāṁ nausaṅkramo māpitaḥ; tatra vicitram udyānaṁ kāritaṁ nānāpuṣpaphalasaṁpannaṁ haṁsakrauñcamayūraśukaśārikākokilādivihaṅganikūjitaṁ; vividhāni vāditrāṇi, naryaś ca nānālaṅkāravibhūṣitāḥ samāropitāḥ; tad anayā vibhūtyā jalamadhyena preṣitaḥ; so ’nupūrveṇa rājagṛhasamīpaṁ gataḥ; rājñā bimbisāreṇa śrutaṁ potalakaputraḥ āgacchati iti; tena yāvac ca rājagṛhaṁ, yāvac ca nādī gaṅgā atrāntarāt khātam asyāḥ pūrayitvā tanmadhyena naur ākṛṣṭā; rājagṛhaṁ ca tan nagaram apagatapāṣāṇaśarkarakaṭhallaṁ vyavasthāpitaṁ candanavāripariṣiktaṁ surabhidhūpaghaṭikopanibaddham āmuktapaṭṭadāmakalāpam ucchṛtadhvajapatākaṁ nānāpuṣpāvakīrṇaṁ ramaṇīyaṁ devānām iva nandanavanodyānaṁ; so ’nayā vibhūtyā rājagṛhaṁ nagaraṁ praveśitaḥ; tato ’sau rājñaḥ siṁhāsanasthasya muktāhāraṁ pādayor datvā, śirasā praṇamya, purastāt paryaṅkaṁ badhvā niṣaṇṇaḥ; rājā tasya pādatalayoḥ suvarṇavarṇāni romāṇi dṛṣṭvā paraṁ vismayam āpannaḥ: aho puṇyamaheśākhyaḥ śroṇaḥ koṭīviṁśaḥ iti",
    "san-mu-kd17:1875": "Śroṇakoṭīviṁśa and King Bimbisāra go together to the Bamboo grove in order to see the Buddha",
    "san-mu-kd17:1876": "dṛṣṭvā kathayati: śroṇa dṛṣṭas te bhagavān? no deva; āgaccha gacchāmaḥ; sa pṛcchati deva kiṁ bhagavān yānena gaccchati? āhosvīt pādābhyām? iti; rājā kathayati pravrajito ’sau; kiṁ tasya yānena? iti; sa kathayati: deva yady evam aham api pādābhyām eva gacchāmi iti, pādābhyām eva saṁprasthitaḥ; tasya pauruṣeyair vastrāṇi pṛthivyām āstīrṇāni; sa kathayati: kiṁ bhagavān āstīrṇena gacchati? āhosvis anāstīrṇena? iti; te kathayanti anāstīrṇena iti; sa kathayati: apanyata vastrāṇi; aham apy anāstīrṇena gacchāmi iti; pauruṣeyair vastrāṇi apanītāni; amanuṣyakair āstīrṇāni; sa kathayati: bhavanto yūyaṁ mayā nivāritāḥ? iti; te kathayanti: deva nivāritāḥ; atha kena punar āstīrṇāni? iti; deva puṇyamaheśākhyas tvam; amanuṣyakair āstīrṇāni iti; tenāśayato vāṅ niścāritā apanayantu amanuṣyā vastrāṇi iti; tair apanītāni; tena pṛthivyāṁ pādo nyastaḥ; ṣaḍvikāraḥ pṛthivīkampo jātaḥ; iyaṁ mahāpṛthivī calati, saṁcalati, saṁpracalati; vyathate saṁvyathate saṁpravyathate; pūrvo digbhāga unnamati, paścima avanamati; paścima unnamati; pūrvo ’vanamati; dakṣiṇa unnamati, uttaro ’vanamati; uttara unnamati, dakṣiṇo ’vanamati; anta unnamati, madhyo ’vanamati; madhya unnamati, anto ’vanamati; tatra bhagavān bhikṣūn āmantrayate sma: ito bhikṣava ekanavataṁ kalpam upādāya na kadācit potalakaputreṇa anāstīrṇāyāṁ pṛthivyāṁ pādo nyastaḥ; etarhi nyasto dharmagauravataḥ, no tu puṇyaparikṣayāt; tenāyaṁ ṣaḍvikāraḥ pṛthivīkampo jātaḥ iti",
    "san-mu-kd17:1877": "The Buddha converts Śroṇakoṭīviṁśa",
    "san-mu-kd17:1878": "atha śroṇaḥ koṭīviṁśo yena bhagavān tenopasaṁkrāntaḥ; upasaṁkramya bhagavataḥ pādau śirasā vanditvā ekānte niṣaṇṇaḥ; tato bhagavatā āśayānuśayaṁ dhātuṁ prakṛtiṁ ca jñatvā tādṛśī caturāryasatyasaṁprativedhikī dharmadeśanā kṛtā, yāṁ śrutvā śroṇena koṭīviṁśena viṁśatiśikharasamudgataṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣātkṛtaṁ; sa dṛṣṭasatya utthāya āsanād ekāṁsam uttarāsaṅgaṁ kṛtvā, yena bhagavāṁs tena añjaliṁ praṇamayya bhagavantam idam avocat: labheyāhaṁ bhadanta svākhyāte dharmavinaya pravrajyām upasaṁpadaṁ bhikṣubhāvaṁ careyam ahaṁ bhagavato ’ntike brahmacaryam iti; bhagavān āha: na khalu gṛhaputra tathāgatā vā tathāgataśrāvakā vā ananujñātaṁ kulaputraṁ mātāpitṛbhyāṁ pravrājayanti upasaṁpādayanti vā; gaccha mātāpitarāv avalokaya iti; rājā kathayati ahaṁ bhadanta prabhuḥ sarvādhikaraṇānām; arthe mamaiva dharmatayā ayaṁ putro bhavati; aham enam anujānāmi; pravrājayatu bhagavān yathāsukham iti; tato bhagavatā ehibhikṣukayā ābhāṣitaḥ ehi bhikṣo cara brahmacaryam iti; tato vāco ’vasānasamanantaram eva muṇḍaḥ saṁvṛttaḥ; saṅghāṭīprāvṛtaḥ; pātrakarakavyagrahastaḥ saptāhāvaropitakeśaśmasruḥ varṣaśatopasaṁpannasya bhikṣor īryāpathenāvasthitaḥ; āha cātra",
    "san-mu-kd17:1879": "ehīti coktaḥ sa tathāgatena",
    "san-mu-kd17:1880": "muṇḍaś ca saṅghāṭiparītadehaḥ |",
    "san-mu-kd17:1881": "sadyaḥ praśāntendriya eva tasthau",
    "san-mu-kd17:1882": "nepacchito buddhamanorathena || iti",
    "san-mu-kd17:1883": "ṣaḍvargīyās tad avasphaṇḍayitum ārabdhāḥ; ayaṁ tāvan nītapiṇḍakaḥ; ekāntaghaṭake śāsane kiṁ viśeṣam adhigamiṣyati iti sa tair avasphaṇḍito yena bhagavāṁs tenopasaṁkrāntaḥ; upasaṁkramya āyuṣmantam ānandam idam avocat: kataro bhadanta ānanda bhagavatā ekāntaghaṭakasya bhikṣoḥ yogānukūlas samādhir uktaḥ āyuṣman śroṇa bhagavatoktaṁ caṅkramata avigatasamādhiś cirasthitiko bhaviṣyatīti tena śītavanaṁ śmaśānaṁ gatvā caṅkramo ’dhiṣṭhitaḥ iti; tatrāyuṣmān śroṇaḥ koṭīviṁśaḥ rājagṛhe viharati śītavane śmaśāne yuktaḥ; sātatye naipakye saṁbodhipakṣikeṣu dharmeṣu bhāvanāyogam anuyukto bhavati",
    "san-mu-kd17:1884": "Śroṇakoṭīviṁśa gives himself to severe penances. The example of the lute",
    "san-mu-kd17:1885": "atha āyuṣmataḥ śroṇakoṭīviṁśasya ekākino rahogatasya pratisaṁlīnasya evaṁ cetasi cetaḥparitarka udapādi; yāvantaḥ khalu bhagavataḥ śrāvakāḥ ārabdhavīryā viharanti; ahaṁ teṣām anyatamaḥ; atha ca punar me nānupādāyāsravebhyaś cittaṁ vimucyate; saṁvidyante ca me jñātiṣu vipulā bhogāḥ; yannv ahaṁ niṣadya kāmāṁś ca paribhuṅjīya; dānāni ca dadyāṁ; puṇyāni ca kuryām iti",
    "san-mu-kd17:1886": "atha bhagavān āyuṣmataḥ śroṇasya cetasā cittam ājñāya anyatamaṁ bhikṣum āmantrayate: ehi tvaṁ bhikṣo; yena śroṇaḥ koṭīviṁśas tenopasamkrāma; upasaṁkramya śroṇaṁ koṭīviṁśam evaṁ vada śāstā tvāṁ śroṇa āmantrayate iti; evaṁ bhadantety sa bhikṣur bhagavataḥ pratiśrutya yanāyuṣmān śroṇaḥ koṭīviṁśas tenopasaṁkrāntaḥ; upasaṁkramya āyuṣmantaṁ śroṇaṁ koṭīviṁśam idam avocat: śāstā tvām āyuṣman śroṇa āmantrayate iti; evam āyuṣman ity āyuṣmān śroṇaḥ koṭīviṁśas tasya bhikṣoḥ pratiśrutya yena bhagavāṁś tenopasaṁkrāntaḥ; upasaṁkramya bhagavataḥ pādau śirasā vanditvā ekāṇte sthitaḥ; āyuṣmantaṁ śroṇaṁ koṭīviṁśaṁ bhagavān idam avocat: na te śroṇa ekākino rahogatasya pratisaṁlīnasya evaṁ cetasi cetaḥparitarka udapādi? yāvantaḥ khalu bhagavataḥ śrāvakāḥ ārabdhavīryā viharanti; ahaṁ teṣām anyatamaḥ; atha ca punar me nānupādāya āsravebhyaḥ cittaṁ vimucyate; saṁvidyante ca me jñātiṣu vipulā bhogāḥ; yannv ahaṁ niṣadya kāmāṁś ca paribhuñjīya; dānāni ca dadyāṁ; puṇyāni ca kuryām iti",
    "san-mu-kd17:1887": "atha āyuṣmataḥ śroṇasya koṭīviṁśasya etad abhavat: jānāti me bhagavān cetasā cittam; iti viditvā bhītas trastas saṁvignaḥ āhṛṣṭaromakūpo bhagavantam idam avocat: evaṁbhadanta; tena hi śroṇa tvām eva pṛcchāmi; yathā te kṣamate tathainaṁ vyākuru; kiṁ manyase śroṇa? kuśalas tvam abhūḥ pūrvam āgārikaḥ san vīṇāyāṁ tantrīsvane; tathyam ahaṁ bhadanta kuśalo ’bhūvaṁ pūrvam āgārikaḥ san vīṇāyāṁ tantrīsvane: kiṁ manyase śroṇa? yasmin samaye vīṇāyās tantryaḥ atyātatā bhavanti, api nu tasmin samaye vīṇā valgusvarā bhavati? manojñasvarā vā svaravatī vā karmaṇyā vā? no bhadanta; yasmin samaye vīṇāyās tantryaḥ atiślathā bhavanti api nu tasmin samaye vīṇā valgusvarā bhavati? manojñasvarā vā svaravatī vā karmaṇyā vā? no bhadanta; atha punar yasmin samaye vīṇāyās tantryaḥ nātyātatā bhavanti nātiślathāḥ saha guṇeṣu pratiṣṭhāpitāḥ, nanu tasmin samaye vīṇā valgusvarā vā bhavati? manojñasvarā vā svaravatī vā karmaṇyā vā? evaṁ bhadanta; evam eva śroṇa atyārabdhaṁ vīryam atyauddhatyāya saṁvartate; atilīnaṁ cittaṁ kausīdyāya saṁvartate; tasmāt tvaṁ śroṇa samatāṁ pratipadyasva; tena ca mā maṁsthāḥ; tasmiṁś ca pramādaḥ; tasmiṁś ca nimittam udgṛhṇīṣva; anena tvaṁ śroṇa vihāreṇa viharan nacirād eva āsravāṇāṁ kṣayād anāsravāṁ cetovimuktiṁ prajñāvimuktiṁ dṛṣṭa eva dharme svayam abhijñayā sākṣātkṛtvā, upasaṁpadya pravedayase kṣīṇā me jātiḥ; uṣitaṁ brahmacaryaṁ; kṛtaṁ karaṇīyaṁ; nāparam asmād bhavaṁ prajānāmi iti",
    "san-mu-kd17:1888": "Śroṇakoṭīviṁśa follows the advice of the Buddha, and in a short time becomes an arhat",
    "san-mu-kd17:1889": "athāyuṣmān śroṇaḥ koṭīviṁśo bhagavato bhāṣitam abhinandya anumodya bhagavataḥ pādau śirasā vanditvā bhagavato ’ntikāt prakrāntaḥ; athāyuṣmān śroṇaḥ koṭīviṁśo bhagavatā anena vīṇopamena avavādenāvavāditaḥ eko vyapakṛṣṭaḥ apramattaḥ ātāpī prahitātmā vyāhārṣīt; eko vyapakṛṣṭaḥ apramatta ātāpī prahitātmā viharan, yadarthaṁ kulaputrāḥ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajanti, tad anuttaraṁ brahmacaryaparyavasānaṁ dṛṣṭa eva dharme svayam abhijñayā sākṣātkṛtvā upasaṁpadya pravedayate: kṣīṇā me jātiḥ; uṣitaṁ brahmacaryaṁ; kṛtaṁ karaṇīyaṁ; nāparam asmād bhavaṁ prajānāmi iti; ājñātavān sa āyuṣmān arhan babhūva suvimuktacittaḥ",
    "san-mu-kd17:1890": "athāyuṣmataḥ śroṇāsya koṭīviṁśasya arhatvaprāptasya vimuktiprītisukhasaṁvedinaḥ etad abhavat: ayaṁ me kālo bhagavantaṁ darśanāya upasaṁkramituṁ, paryupasanāya iti; athāyuṣmān śroṇaḥ koṭīviṁśaḥ sāyāhne oratisaṁlayanād vyutthāya yena hagavāṁś tenopasaṁkrāntaḥ; upasaṁkramya bhagavataḥ pādau śirasā vanditvā ekānte nyaṣīdat; ekāntaniṣaṇṇa āyuṣmān śroṇaḥ koṭīviṁśaḥ bhagavantam idam avocat",
    "san-mu-kd17:1891": "The discourse of Śroṇakoṭīviṁśa",
    "san-mu-kd17:1892": "yo ’sau bhadanta bhikṣur bhavati arhan kṣīṇāsravaḥ kṛtakṛtyaḥ kṛtakaraṇīyaḥ apahṛtabhāraḥ anuprāptasvakāryaḥ parikṣīṇabhavasaṁyojanaḥ samyagājñāsuvimuktacittaḥ sa tasmin samaye ṣaṭ sthānāny adhimukto bhavati; naiṣkramyam adhimukto bhavati; trṣṇākṣayam upādānakṣayam asaṁ moṣaṁ ca cetasā adhimukto bhavati; syāt khalu bhadanta ihaikatyasya evaṁ śraddhāmātrakaṁ, bata ayam āyuṣmān niśritya naiṣkramyam adhimukta iti; na khalv evaṁ draṣṭavyaṁ kṣayād bhadanta rāgasya kṣayād dveṣasya kṣayān mohasya naiṣkramyam adhimukto bhavati; syāt khalu ihaikatyasya evaṁ śīlamātrakaṁ bata ayam āyuṣmān niśritya avyābādhyam adhimukta iti; na khalv evaṁ draṣṭuṁ; kṣayād bhadanta rāgasya kṣayād dveṣasya kṣayān mohasya avyābādhyam adhimukto bhavati; syāt khalu bhadanta ihaikatyasya evaṁ lābhasatkāraślokamātrakaṁ bata ayam āyuṣmān parimṛgayamāṇāḥ prāvivekyam adhimukta iti; na khalv evaṁ draṣṭavyaṁ; kṣayād bhadanta rāgasya kṣayād dveṣasya kṣayān mohasya tṛṣṇākṣayam upādānakṣayam asaṁmoṣaṁ ca cetasā adhimukto bhavati; yo ’sau bhadanta bhikṣur bhavati arhan, kṣīṇāsravaḥ kṛtakṛtyaḥ kṛtakaraṇīyaḥ apahṛtabhāraḥ anuprāptasvakāryaḥ parikṣīṇabhavasaṁyojanaḥ samyagājñāsuvimuktacittaḥ tasmin samaye imāni ṣaṭ sthānāny adhimukto bhavati; yo ’sau bhadanta bhikṣur bhavati śaikṣa asaṁprāptamānasaḥ sa uttaraṁ yogakṣemaṁ nirvāṇam abhiprārthayamānarūpo bahulaṁ viharati; tasmin samaye śaikṣaiḥ śīlaiḥ samanvāgato bhavati śaikṣaiś cendriyaiḥ; so ’pareṇa samayena āsravāṇāṁ kṣayād anāsravāṁ cetovimuktiṁ prajñāvimuktiṁ dṛṣṭa eva dharme svayam abhijñayā sākṣātkṛtya upasaṁpadya pravedayate; kṣīṇā me jāti, uṣitaṁ brahmacaryaṁ; kṛtaṁ karaṇīyaṁ; nāparam asmād bhavaṁ prajānāmi iti; sa tasmin samaye aśaikṣaiḥ śīlaiḥ samanvāgato bhavati aśaikṣaiś cendriyaiḥ; tadyathā dahraḥ kumārako bālo mandaḥ uttānaśāyī tasmin samaye dahraiḥ śīlaiḥ samanvāgato bhavati dahraiś cendriyaiḥ; so ’pareṇa samayena vṛddher anvayāt, indriyāṇāṁ paripākāt sa tasmin samaye vṛddhaiḥ śīlaiḥ samanvāgato bhavati vṛddhaiś cendriyaiḥ; evam eva yo ’sau bhikṣur bhavati śaikṣa asaṁprāptamānasaḥ sa uttaraṁ yogakṣemaṁ nirvāṇam abhiprārthayamānarūpo bahulaṁ viharati; sa tasmin samaye śaikṣaiḥ samanvāgato bhavatiṁ śaikṣaiś cendriyaiḥ; so ’pareṇa samayena āsravāṇāṁ kṣayād anāsravāṁ cetovimuktiṁ prajñāvimuktiṁ dṛṣṭa eva dharme svayam abhijñayā sākṣātkṛtva upasaṁpadya pravedayate; kṣīṇā me jāti, uṣitaṁ brahmacaryaṁ; kṛtaṁ karaṇīyaṁ; nāparam asmād bhavaṁ prajānāmi iti; sa tasmin samaye aśaikṣaiḥ śīlaiḥ samanvāgato bhavati aśaikṣaiś cendriyaiḥ; tasya cet bhṛśāny api cakṣurvijñeyāni rūpāṇi cakṣuṣa ābhāḥ samāgacchanti nāsya tāṁ cetovimuktiṁ prajñāvimuktiṁ paryādadate; sthitam evāsya tat cittaṁ bhavati, adhyātmam aviparītaṁ suvimuktaṁ subhāvitaṁ; vyayaṁ cāsyānupaśyati; tasya ced bhṛśā api śrotavijñeyāḥ śabdāḥ ghrāṇavijñeyāḥ gandhāḥ jihvāvijñeyā rasāḥ kāyavijñeyāni spraṣṭavyāni manovijñeyā dharmāḥ manasa ābhāḥ samāgacchanti nāsya tāṁ cetovimuktiṁ prajñāvmukti paryādadate; sthitam evāsya tac cittaṁ bhavati; adhyātmam aviparītaṁ suvimuktaṁ subhāvitaṁ; vyayaṁ cāsyānupaśyati; tadyathā nagarasya vā nigamasya vā nātidūre mahāśailaḥ parvataḥ syāt, akhaṇḍaḥ acchidraḥ asuṣiraḥ susaṁvṛttaḥ ekaghanaḥ; tasya cet pūrvasyā diśo bhṛśo vāyuvega āgacchen nainaṁ calayet, nainaṁ kampayet, nainaṁ paścimāyāṁ diśy upasaṁharet; saced dakṣiṇasyāḥ paścimāyāḥ uttarasyā diśo vāyuvegaḥ āgacchen nainaṁ calayet, nainaṁ kampayet, nainaṁ dakṣiṇasyāṁ diśy upasaṁharet; yatas tato vā bhṛśo vāyuvega āgacchen nainaṁ calayet, nainaṁ kampayet, nainaṁ yatas tata upasaṁharet; evam eva tasya bhṛśāny api cakṣurvijñeyāni rūpāṇi cakṣuṣa ābhāḥ samāgacchanti; nāsya tāṁ cetovimuktiṁ prajñāvimuktiṁ paryādadate; sthitam evāsya tac cittaṁ bhavati adhyātma aviparītaṁ suvimuktaṁ subhāvitaṁ; vyayaṁ cāsyānupaśyati iti; idam avocad āyuṣmān śroṇaḥ koṭīviṁśaḥ; idam uktvā arhann athāparam etad uvāca sthaviraḥ",
    "san-mu-kd17:1893": "naiṣkramyādhimuktasya avyābadhyaṁ ca cetasaḥ |",
    "san-mu-kd17:1894": "prāvivekyādhimuktasya tṛṣṇākṣayaratasya ca ||",
    "san-mu-kd17:1895": "upādānakṣayādhimuktasya asaṁmoṣaṁ ca cetasaḥ |",
    "san-mu-kd17:1896": "jñātvā āyatanotpādaṁ tataś cittaṁ vimucyate ||",
    "san-mu-kd17:1897": "tato vimuktacittasya śāntacittasya tāyinaḥ |",
    "san-mu-kd17:1898": "kṛteṣu karaṇīyeṣu karaṇiyaṁ na vidyate ||",
    "san-mu-kd17:1899": "yathāpi parvataḥ śailo vāyunā na prakampate |",
    "san-mu-kd17:1900": "evaṁ rūpāṇi śabdāś ca sparśā gandhā atho rasāḥ ||",
    "san-mu-kd17:1901": "dharmā iṣṭā aniṣṭaś ca pravepanti tāyinaḥ |",
    "san-mu-kd17:1902": "sthitaṁ cittam aneyasya vyayaṁ cāsyānupaśyati || iti",
    "san-mu-kd17:1903": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta āyuṣmatā śroṇena karma kṛtam yasya karmaṇo vipākena āḍhye mahādhane mahābhoge kule jātaḥ; suvarṇavarṇāni ca romāṇi pādatalayor jātāni; paṁcaśatikaś cāsya dine dine sthālipāka upasthāpyate; ita ekanavataṁ kalpam upādāya na kadācid anāstīrṇe pṛthivīpradeśe pādo nyastaḥ; jātamātreṇa viṁśatihiraṇyakoṭyaḥ avalehikāmūlyaṁ labdhāḥ; bhagavataś ca śāsane praviśya sarvakleśaprahāṇās arhatvaṁ sākṣātkṛtam iti",
    "san-mu-kd17:1904": "bhagavān āha: śroṇenaiva bhikṣavaḥ koṭīviṁśena karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; śroṇakoṭīviṁśena karmāṇi kṛtāny upacitāni labdhasaṁbhārāṇi ko ’nyaḥ pratyanubhaviṣyati? na bhikṣavaḥ karmāṇi kṛtāny upacitāni bāhye pṛthivīdhātau vipacyante, nābdhātau, na tejodhātau, na vāyudhātau; api tu upātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "san-mu-kd17:1905": "na praṇaśyanti karmāṇy api kalpaśatair api |",
    "san-mu-kd17:1906": "sāmagrīm prāpya kālaṁ ca phalanti khalu dehinām ||",
    "san-mu-kd17:1907": "The story of Vipaśyin",
    "san-mu-kd17:1908": "(concerning a previous birth of Śroṇakoṭīviṁśa)",
    "san-mu-kd17:1909": "bhūtapūrvaṁ bhikṣavaḥ ekanavate kalpe vipaśyī nāma samyaksaṁbuddho loka udapādi, vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān; sa dvāṣaṣṭibhikṣusahasraparivāraḥ janapadacārikāṁ caran bandhumatīrājadhānīm anuprāptaḥ; tena khalu samayena bandhumatyāṁ rājadhānyāṁ saṁbahulā goṣṭhikāḥ prativasanti; taiḥ śrutaṁ vipaśyī samyaksaṁbuddhaḥ dvāṣaṣṭibhikṣusahasraparivāraḥ janapadacārikāṁ caran ihānuprāptaḥ iti; śrutvā ca punaḥ sarve saṁbhūya yena vipaśyī samyaksaṁbuddhas tenopasaṁkrāntāḥ; upasaṁkramya vipaśyinaḥ samyaksaṁbuddhasya pādau śirasā vanditvā ekānte niṣaṇṇāḥ; ekāntaniṣaṇṇān sambahulān goṣṭhikān vipaśyī samyaksaṁbuddhaḥ dharmyayā kathayā saṁdarśayati samādāpayati samuttejayati saṁpraharṣayati; anekaparyāyeṇa dharmyayā kathayā saṁdarśya samādāpya samuttejya saṁpraharṣya tūṣṇīm; atha sambahulā goṣṭhikāḥ utthāyāsanād ekāṁsam uttarāsaṅgaṁ kṛtvā yena vipaśyī samyaksaṁbuddhas tenāñjaliṁ praṇamayya vipaśyinaṁ samyaksaṁbuddham idam avocan: adhivāsayatv asmākaṁ bhagavān traimāsīṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ saṁghena iti | adhivāsayati vipaśyī samyaksaṁbuddhaḥ saṁbahulānāṁ goṣṭhikānāṁ tūṣṇīṁbhāvena",
    "san-mu-kd17:1910": "atha saṁbahulā goṣṭhikā vipaśyinaḥ samyaksaṁbuddhasya tūṣṇīṁbhāvena adhivāsanāṁ viditvā bhagavato bhāṣitam abhinandyānumodya bhagavato pādau śirasā vanditvā uttahāyāsanāt prakrāntaḥ; te saṁsthāgāre sannipatya sañjalpaṁ kartum ārabdhāḥ; katham asmābhir bhavanto bhagavān bhojayitavyaḥ kiṁ saṁbhūya āhosvid ekaikena iti; tatraike kathayati; yadi dine dine saṁbhūya bhojayitavyo ’sau asmākaṁ kṛṣikarmāntāḥ samucchetsyanti; tad yadi bhavatām abhirucitaṁ vāreṇa vāraṁ bhojayāmaḥ iti; te vāreṇa vāraṁ gaṇādhīnaṁ bhojayitum ārabdhāḥ; yathāvibhavataś cātmīyam asyānuprayacchanti; tatraiko brāhmaṇadārako daridraḥ; sa mātuḥ sakāśam upasaṁkrāntaḥ kathayati: amba goṣṭhikaiḥ kriyākāraḥ kṛtaḥ, bhagavān vāreṇa vāraṁ bhojayitavyaḥ iti; tad ahaṁ tanuvibhavaḥ; kathaṁ mayā bhojayitavyaḥ iti; sā kathayati: putra yady evam apaścimaṁ divasaṁ gṛhāṇa; tvam iyatā kālena kiṁcit samudānayiṣyasi; gaṇasantakāc ca kiṁcid utsadanadharmakaṁ bhaviṣyati iti; tena paścimo divaso gṛhītaḥ; tatra gaṇasantakād utsadanadharmakaṁ prabhūtām saṁpannaṁ; tenāpi kiṁcit samudānītaṁ; tatas tena layanaṁ kāritaṁ; tad vastrair ācchāditaṁ; koṇeṣu paṁca kārṣāpaṇaśatāni sthāpitāni; ṛkṣacarma cāsya saṁpannaṁ; tad api layanadvāre prajñaptaṁ; tataḥ paṁcaśatikaṁ pākaṁ sādhayitvā mahatā satkāreṇa vipaśyī samyaksaṁbuddho bhojitaḥ; pādayoś ca praṇipatya praṇidhānaṁ kṛtam anenāhaṁ kuśalamūlena āḍhyo mahādhano mahābhogo jāyeya; mā kadācid anāstīrṇe pṛthivīpradeśe pādau sthāpayeyaṁ; yādṛśāni ca vipaśyinaḥ samyaksaṁbuddhasya suvarṇavarṇāni caturaṅgulamātrāṇi romāṇi pādatalayor jātāni, mamāpy evaṁvidhāni syuḥ; evaṁvidhānāṁ ca guṇānāṁ lābhī syāṁ; evaṁvidham eva śāstāram ārāgayeyaṁ; mā virāgayeyam iti",
    "san-mu-kd17:1911": "kiṁ manyadhve bhikṣavaḥ? yo ’sau goṣṭhiko brāhmaṇadārakaḥ eṣa evāsau śroṇaḥ koṭīviṁśaḥ tena kālena tena samayena; yad anena vipaśyinaḥ samyaksaṁbuddhasya kārān kṛtvā praṇidhānaṁ kṛtaṁ, tasya karmaṇo vipākena āḍhye mahādhane mahābhoge kule jātaḥ; pādayoś cāsya suvarṇavarṇāni caturaṅgulamātrāṇi romāṇi jātāni; ita ekanavataṁ kalpam upādāya na kadācid anāstīrne pṛthivīpradeśe pādau sthāpitau; jātamātrasya cāsya viṁśatihiraṇyakoṭyo labdhāḥ; mama ca śāsane pravrajya sarvakleśaprahāṇād arhatvaṁ sākṣātkṛtaṁ; iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ; ekāntaśuklānām ekāntaśuklaḥ; vyatimiśrāṇāṁ vyatimiśraḥ; tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogāḥ karaṇīyaḥ ity evaṁ vo bhikṣavaḥ śikṣitavyam",
    "san-mu-kd17:1912": "Rājagṛha’s people begins tu murmur against Ajātaśatru and Devadatta",
    "san-mu-kd17:1913": "yadā ajātaśatruṇā devadattākalyāṇamitropagūḍhena rājño bimbisārasya kanakaḥ kṣiptaḥ tadā rājagṛhanivāsinaḥ paurāḥ avadhyātum ārabdhāḥ; tatra kecid rājñaḥ akarṇaṁ bhāṣante ayaṁ pituḥ śatrutve vyākṛtaḥ; kasmān na jātamātra eva praghātitaḥ iti; apare kathayanti: na bhavanto rājño ’parādhaḥ; kiṁ sarveṣāṁ vyākaraṇaṁ bhūtaṁ bhavati? vinīta evāyaṁ kumāraḥ; api tu devadattenāyam akalyāṇamitreṇa vipralabdhaḥ, yena evaṁkriyāsu pravartate iti; apare kathayanti; na bhavanto rājño doṣaḥ nāpi devadattasya; api tu bhagavata eva doṣaḥ; yena devadattaḥ pravrājitaḥ; no tu lokadhātvantaraṁ nītvā avasthāpitaḥ iti; apare kathayanti: bhagavato nāyam aparādhaḥ; api tu saṁghasya yenāsya utkṣepanīyaṁ karma na kṛtam iti; tatra yena rājñaḥ akarṇaṁ bhāṣyate tena na rājā ārtīyate karmāṇy etāni mayā pūrvam anyāsu jātiṣu kṛtāni upacitāni iti; yena tu bhagavataḥ saṁghasya ca akarṇaṁ bhāṣyate, tena rājā atyartham ārtīyate; madīyena durnītena loko bhagavataḥ saṁghasya ca akarṇaṁ bhāṣate iti",
    "san-mu-kd17:1914": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | paśya bhadanta anyair aparāddham anye doṣeṇa lipyante iti, bhagavān āha: na bhikṣava etarhi; yathā atīte ’py adhvany anyair aparāddham anye doṣeṇa liptāḥ; tac chrūyatāṁ",
    "san-mu-kd17:1915": "The story of Kūla and Upakūla",
    "san-mu-kd17:1916": "(concerning a previous birth of Devadatta and Ajātaśatru)",
    "san-mu-kd17:1917": "bhūtapūrvaṁ bhikṣavo vārāṇasyāṁ nagaryāṁ brahmadatto nāma rājā rājyaṁ kārayati, ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca; tasya dvau kukkurau kūlaś ca upakūlaś ca; tābhyāṁ rājñaḥ aśvasannāhabhāṇḍikā khāditā; yāvad apareṇa samayena rājño brahmadattasya saṁgrāmaḥ pratyupasthitaḥ; tena amātyānām ājñā dattā; pratyavekṣata bhavantaḥ aśvasannāhabhāṇḍikām iti; te pratyavekṣitum ārabdhāḥ, paśyanti sarvāṁ chinnapracchinnāṁ; tai rājñe niveditaṁ: deva aśvasannāhabhāṇḍikā kukkureṇa bhakṣitā iti; rājā kathayati; bhavanto yady evaṁ parityaktā mayā kukkurāḥ iti; tatra kecit praghātitāḥ; kecin niṣpalāyitāḥ; yāvad anyatamo jānapadaḥ kukkuraḥ janapadād vārāṇasīṁ gacchati; tena te niṣpalāyamānā dṛṣṭāḥ; pṛṣṭāś ca: bhavantaḥ kimartham evaṁ yūyaṁ santrastāḥ iti; tair yathāvṛttaṁ samākhyātaṁ; sa kathayati: kimarthaṁ rājā yuṣmābhir na vijñaptaḥ iti; te kathayanti: kaḥ śaknoti rājānaṁ vijñapayitum anya praghātitāḥ; vayaṁ kathaṁcit prapalāyitāḥ; sa kathayati: tiṣṭhatu yūyam; ahaṁ yuṣmākam arthe rājānaṁ vijñapayāmi iti; tena samāśvāsitāḥ pratinivṛttāḥ; tatas tena saṁpātavelāyāṁ śravaṇopavicāre sthitvā rājā gāthayā vijñaptaḥ",
    "san-mu-kd17:1918": "yau kukkurau rājakule nivāsinau",
    "san-mu-kd17:1919": "kūlopakūlau balavarṇayuktau |",
    "san-mu-kd17:1920": "tāv atra ghātyau vayam apraghātyāḥ",
    "san-mu-kd17:1921": "aghātyaghāto na hi deva yuktaḥ || iti",
    "san-mu-kd17:1922": "rājñā śrutaṁ; tena prabhātāyaṁ rajanyām amātyānām ājñā dattā: bhavanto yenāhaṁ rātrau gāthayā vijñaptaḥ tasya samanveṣaṇaṁ kuruta iti; taiḥ rakṣiṇām ājñā dattā; samanveṣatat bhavantaḥ kena devo rātrau gāthayā vijñaptaḥ iti; taiḥ samākhyātaṁ jānapadena kukkureṇeti; rājā kathayati: bhavantaḥ parīkṣāṁ kuruta kiṁ kūlopakūlābhyāṁ bhakṣitam āhosvit anyaiḥ kukkuraiḥ iti; amātyāḥ sannipatya saṁjalpaṁ kartum ārabdhāḥ: bhavanto devenaivājñā dattā kukkurāṇāṁ parīkṣāṁ kuruteti; tat katham eṣāṁ parīkṣā kartavyā iti; anye kathayanti: kim atra parīkṣitavyaṁ keśāṇḍukaṁ datvā chardāpayitavyau; atha kūlopakūlābhyāṁ carmakhaṇḍā udgīrṇāḥ; rājño niveditaṁ; rājñā parityaktau; pariśiṣṭānām abhayaṁ dattam",
    "san-mu-kd17:1923": "kiṁ manyadhve bhikṣavaḥ? yau kūlopakūlau etāv eva devadattājātaśatrū tena kālena tena samayena; tadāpi etābhyām aparāddham anye doṣeṇa liptāḥ; etarhy api etābhyām aparāddham anye doṣeṇa liptāḥ; punar api yathā devadattaḥ akṛtajña akṛtavedī tac chrūyatāṁ.",
    "san-mu-kd17:1924": "The story of a hunter and an ungrateful man",
    "san-mu-kd17:1925": "(concerning a previous birth of Devadatta)",
    "san-mu-kd17:1926": "bhūtapūrvaṁ bhikṣavo vārāṇasyāṁ nagaryāṁ brahmadatto nāma rājyaṁ kārayati; yāvad anyatamaḥ puruṣaḥ paraśum ābhaṅgīm ādāya kāṣṭhārthī vanaṁ gataḥ; sa tatra kāṣṭhaṁ paryeṣamāṇaḥ siṁhenābhidrutaḥ; niṣpalāyamānaḥ kūpe patitaḥ; so ’pi tadbhakṣaṇādhyavasāyas tatraiva patitaḥ; āśīviṣeṇa mūṣako ’bhidruto niṣpalāyate; mūṣakābhilāṣāt śyenakaḥ pradhāvitaḥ; yāvat sarve kūpe nipatitāḥ; tena sarva eva vyāpannāḥ; parasparam abhilaṣante vyāpādanāya; siṁhaḥ kathayati: bhavantaḥ sarve yūyaṁ mama gamyāḥ; api tu vayaṁ kṛcchrasaṅkaṭasaṁbādhaprāptāḥ; niścalās tiṣṭhata; māyaṁ vyāpādanakālaḥ iti; yāvat daivān mṛgalubdhako mṛgān paryeṣamāṇas taṁ pradeśam anuprāptaḥ; sa taṁ kūpaṁ nirīkṣitum ārabdhaḥ; tatraivaṁ bhrāntair vāṅ niścāritā: bhoḥ puruṣa paritrāyasva iti; tatas tena mṛgalubdhakena jñātvā pūrvataraṁ siṁha uddhṛtaḥ; sa pādayor nipatya kathayati: kṛtajñas te bhaviṣyāmi; kiṁtu atrakṛṣṇaśiraskas tiṣṭhati; sa tvayā noddhartavyaḥ; kṛtaghnā hy eta bhavanti ity uktvā prakrāntaḥ; yāvat tena mṛgalubdhakena sarve anupūrveṇa uddhṛtāḥ; yāvad apareṇa samayena siṁhena mṛgo jīvitād vyaparopitaḥ; sa ca mṛgalubdhakas taṁ pradeśam anuprāptaḥ; siṁhena taṁ parijñāya sa mṛgaḥ pādayor nipatya dattaḥ; apareṇa samayena rājā brahmadattaḥ udyānabhūmiṁ nirgataḥ sārdham antaḥpureṇa; sa tatrodyāne sukham anubhūya middham avakrāntaḥ; antaḥpurajano viśvastavihārī udyāne caṁkramyate tiṣṭhati niṣīdati middham avakrāmati; vastrāṇi śodhayati; alaṁkārāṇy apanīya pārśve sthāpayati; yāvad anyatamā antaḥpurikā alaṁkāram avamucya pārśve sthāpayitvā middham avakrāntā; tat śyenakenāpahṛtya tasmai lubdhakāya kṛtajñatayā dattaṁ; rājā brahmadatto nidrāklamaṁ prativinodya laghu laghv eva vārāṇasīṁ praviṣṭaḥ; antaḥpurakumārāmātyapaurajānapado ’pi atitvareṇa gataḥ; yāvad asāv antaḥpurikā alaṁkāraṁ samanveṣati; na paśyati; tayā rājñe niveditaṁ: deva udyāne me alaṁkāraḥ apahṛtaḥ iti; rājñā amātyānām ājñā dattā: bhavantaḥ alaṁkārāḥ udyāne apahṛtaḥ; samanveṣata kena gṛhītaḥ iti; te samanveṣitum ārabdhāḥ; sa kṛṣṇaśiraskaḥ tasya mṛgalubdhakasya kālena kālam upasaṁkrāmati; tena tasya gṛham upasaṁkrāmatā upāṁśunā vijñātam asyālaṁkāro ’stīti; tena kṛtaghnatayā rājño gatvā ārocitaṁ; tato rājñā paramakopakupitena mṛgalubdhako rājapuruṣair āhvāyya uktaḥ: bhoḥ puruṣa tvayā udyānād alaṁkāro ’pahṛtaḥ iti; tatas tena santrastena yathāvṛttaṁ samākhyāya asāv alaṁkāro rājñe samarpitaḥ; tathāpy asau puruṣaḥ cārake badhvā sthāpitaḥ; mūṣakena gatvā āśīviṣāya niveditaṁ: tena kṛṣṇaśiraskena pāpakāriṇā asmākaṁ kalyāṇamitro rājñā cārake badhvā sthāpitaḥ iti; āśīviṣaḥ kathayati: bhoḥ lubdhaka ahaṁ rājānaṁ daśāmi; tvayā ebhir mantrapadair ebhiś ca oṣadhaiḥ cikitsitavyaḥ; evaṁ sa rājā abhiprasanno niyataṁ tvāṁ muñcati; bhogasaṁvibhāgaṁ ca karoti iti; sa kathayati: śobhanam evaṁ kuru; āśīviṣeṇa rājā daṣṭaḥ; lubdhakena gatvā mantraiś cauṣadhaiś ca cikitsitaḥ; tato rājñā parituṣṭena bandhanān muktaḥ; bhogaiś ca saṁvibhaktaḥ",
    "san-mu-kd17:1927": "bhagavān āha: kiṁ manyadhve bhikṣavaḥ? yo ’sau lubdhakaḥ aham eva saḥ tena kālena tena samayena; yo ’sau kṛtaghnapuruṣaḥ eṣa eva sa devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajñaḥ akṛtavedī; punar api yathā akṛtajñaḥ akṛtavedī tac chrūyatāṁ.",
    "san-mu-kd17:1928": "The story of Nanda, the Mungoose",
    "san-mu-kd17:1929": "(concerning a previous birth of Devadatta)",
    "san-mu-kd17:1930": "bhūtapūrvaṁ bhikṣavo saptāha akālameghaḥ samupāgataḥ; deve varṣati nakula āśramaṁ praviṣṭaḥ; mūṣiko ’pi tatraiva praviṣṭaḥ, āśīviṣo ’pi varṣabhayāt paribhraman tatraiva praviṣṭaḥ; yāvad asau nakulas taṁ mūṣikam abhidravitum ārabdhaḥ; āśīviṣaḥ kathayati: bhavanto vayaṁ kṛcchrasaṅkaṭasaṁbādhaprāptaḥ; parasparam avyābādhāṁ kuruta; niścalās tiṣṭhata iti; tatrāśīviṣasya saṁjñākaraṇaṁ priyasena iti; nakulasya nāma nanda iti; mūṣikasya gaṅgadatta iti; iti; priyasena nandena ca gaṅgadatta uktaḥ; anālakṣya gaccha; asmākam āhāraṁ paryeṣaya iti; sa ṛjuko bhadrāśayaḥ; tayor arthāya āśayena āhāraṁ paryeṣitum ārabdhaḥ; na labhate; nandaḥ priyasenasya kathayati; yadi gaṅgadattaḥ āhāraṁ vinā āgacchati, mayā sa eva bhakṣayitavya iti; priyasenaḥ saṁlakṣayati kṛcchrasaṅkaṭasaṁbādhaprāpto ’py eṣas tasya badhāya parākramati; prāg eva yady asau vinā āhāreṇa āgacchati; sarvathā tasya sandeṣṭavyam iti; tena tasya sandiṣṭaṁ; nanda evaṁ kathayati: yadi gaṅgadattaḥ vinā āhāreṇāgacchati sa eva mayā bhakṣayitavya iti; gaṅgadattena āhāraṁ paryeṣamāṇena na kiṁcid āsāditaṁ; sa saṁlakṣayati niyatam asau māṁ bhakṣayati: iti; tena priyasenasya sandiṣṭam",
    "san-mu-kd17:1931": "kṣīṇā narā niṣkaruṇā bhavanti",
    "san-mu-kd17:1932": "ārtāḥ kṣudhāvedhapariśrameṇa |",
    "san-mu-kd17:1933": "vācyas tvayā eṣa kṛtaghnasatvo",
    "san-mu-kd17:1934": "na gaṅgadattaḥ punar āgamiṣyati || iti",
    "san-mu-kd17:1935": "kiṁ manyadhve bhikṣavaḥ? yo ’sau gaṅgadattaḥ aham eva saḥ tena kālena tena samayena; yo ’sau nandanāmā nakulaḥ eṣa eva sa devadattaḥ tena kālena tena samayena; tadāpy eṣa akṛtajñaḥ akṛtavedī; etarhy apy eṣa akṛtajñaḥ akṛtavedī",
    "san-mu-kd17:1936": "uddānam:",
    "san-mu-kd17:1937": "bhuṅkṣva likhir naṭaḥ kākaḥ cakraḥ kumbhīracandanam |",
    "san-mu-kd17:1938": "kāyaḥ kavir maṇir vaṇṭaḥ kanyātha dhanapālakaḥ ||",
    "san-mu-kd17:1939": "King Bimbisāra makes exceeding grants to Ajātaśatru",
    "san-mu-kd17:1940": "yadā ajātaśatruṇā rājño bimbisārasya kanakaḥ kṣiptaḥ tadā rājñā upālabdhaḥ: kumāra kimarthaṁ tvayā mama kanakaḥ kṣiptaḥ sa kathayati: deva roṣāt; devasya bhogāḥ saṁvidyante; mama na saṁvidyante; rājā kathayati: putra yady evaṁ gaccha campā sādhāraṇā tava bhavatu iti; sa hṛṣṭatuṣṭapramudito devadattasya sakāśaṁ gatvā kathayati: ārya mayā campā sādhāraṇā labdhā iti; sa kathayati: kumāra dṛṣṭaṁ te parākramasya phalam ārya dṛṣṭaṁ; bhūyaḥ parākramasva; ativṛddhis te bhaviṣyati iti; sa campāyāṁ prakarapratyayaiḥ pīḍayitum ārabdhaḥ; pīḍyamāno mahājanakāyaḥ niṣpalāyitum ārabdhaḥ; kecid rājagṛhaṁ gatāḥ; kecid deśāntaraṁ gatāḥ; amātyai rājño dūto ’nupreṣitaḥ: deva kumāraś campāṁ pīḍayati; janaḥ pīḍyamāno niṣpalāyate; tad arhati devaḥ kumārasya nivāraṇaṁ kartum iti; rājā kathayati: kumāra kasmāj janapadān pīḍayasi iti; sa kathayati: deva sādhanaṁ na puṣyati iti; rājā kathayati: yady evaṁ rājagṛham ekaṁ tyaktvā magadhaviṣayaṁ gṛhāṇa iti; magadhaviṣayaṁ gṛhītvā devadattasya sakāśaṁ gatvā kathayati: ārya mayā rājagṛham ekaṁ muktvā sarvo magadhaviṣayo labdhaḥ iti; sa kathayati: īdṛśaṁ parākramasya phalaṁ; bhūyaḥ parākramasva iti; sa magadhaviṣayaṁ nāśayitum ārabdhaḥ; magadhaviṣayanivāsinā janakāyena rājā bimbisāro vijñaptaḥ; deva kumāro magadhaviṣayaṁ nāśayati; nivartyatām iti; sa rājñā āhūyoktaḥ kumāra kimarthaṁ magadhaviṣayaṁ nāśayasi iti; sa kathayati deva prabhūto janakāyo na puṣyati iti; rājā kathayati; kumāra yady evaṁ kośam ekaṁ muktvā sarvaṁ tavaiva bhavatu iti; sa rājagṛham api gṛhītvā devadattasya sakāśaṁ gataḥ kathayati: ārya mayā kośam ekaṁ muktvā, sarvabhogā labdhāḥ iti; sa kathayati parākramaphalam etat; api tu kośabalino hi rājānaḥ; yasya kośaḥ sa rājā; kośārthaṁ parākramasva iti; sa rājagṛham api nāśayitum ārabdhaḥ; rājagṛhanivāsī janakāyaḥ anyaś ca magadhanivāsī campeyaś ca sarva eva santrastāḥ yathā ajātaśatrur na paśyati tathā dūtasaṁpreṣaṇena rājānaṁ vijñapayitum ārabdhāḥ: devena vayaṁ putravat paripālitāḥ; kumāreṇātyantaṁ niḥsvīkṛtāḥ; prāyo devasya janapadā niṣpalāyitāḥ; vayam api niṣpalāyāmaḥ iti; dharmapradhānaḥ sa rājā; karuṇātmakaś ca; tena samutpannamanyunā ajātaśatrur āhūya priyamadhuravaconukūlatayā śiras parāmṛśyoktaḥ: putra mayā tava sarvajanapadā dattāḥ; kimartham udvejayasi? pratipālaya iti; sa kathayati: deva kośabalino rājānaḥ; mama kośabalaṁ nāsti; kiṁ karomi iti; a kathayati: yady evam antaḥpuram ekaṁ muktvā sarvaṁ tavaiva bhavatu iti; tathāpy asau duṣṭaprakṛtiḥ pāpasahāyaś ca nāśayaty eva, nāvatiṣṭhate; rājñā sopālambham uktaḥ: sakośakoṣṭhāgārajanapadās tavaiva dattāḥ; idānīṁ kimarthaṁ nāśayasi iti",
    "san-mu-kd17:1941": "Ajātaśatru casts his father in prison, there to die of hunger",
    "san-mu-kd17:1942": "sa evam ukte ruṣitaḥ amātyānāṁ kathayati: bhavanto yo rājānaṁ kṣatriyaṁ mūrdhābhiṣiktaṁ paribhāṣate, tasya ko daṇḍaḥ iti; amātyāḥ kathayanti: deva vadho daṇḍaḥ iti; sa kathayati: pitā mama; katham enaṁ praghātayāmi? gacchata; cārakāvabaddham enaṁ sthāpayata iti; sa cārake prakṣiptaḥ; anuraktapaurajānapadaḥ sa rājā; tadviṣayanivāsī ca janakāyaḥ śrutvā durmanāḥ saṁvṛttaḥ; ajātaśatruś caṇḍo rabhasaḥ karkaśaḥ iti nāsya kaścit parivādaṁ mantrayati; rājā bimbisāraś cārake karmaparāyaṇo ’vatiṣṭhate; tasya ca vaidehī sthālīpākaṁ praveśayati: ajātaśatruś cārakapuruṣān pṛcchati: bhavantaḥ kathaṁ vṛddharājā yāpayati? iti; te kathayanti: deva jananī te sthālīpākaṁ praveśayati iti; ajātaśatruṇā ājñā dattā: dhārayata bhaktaṁ pānaṁ ca yathā na bhūyaḥ praveśayati iti; antaḥpure cājñā dattā na kenacic cārake bhaktaṁ pānaṁ praveśayitavyaṁ; yaḥ praveśayati tasya vadho daṇḍaḥ iti; tasya raudrakarmatāṁ jñātvā na kaścid bhaktaṁ sādhayati; kuta eva praveśayiṣyati; tato vaidehī bhartṛsnehoparuddhyamānahṛdayā saktukalkena gātrāṇi mrakṣayitvā nūpurāṇi ca pānīyasya pūrayitvā praveśayitum ārabdhā; tenāsau yāpayati; cārakapuruṣaiḥ so ’py upāyo vijñātaḥ; kiṁtu anurāgāt tasya rājñaḥ ajātaśatror na nivedayanti; bhūyaḥ ajātaśatruś cārakapuruṣān pṛcchati: bhavanto vṛddharājā kathaṁ yāpayati? iti; tair istareṇa samākhyātaṁ; sa kathayati: bhavanto vaidehīṁ dhārayata, yathā na bhūyaḥ praviśati iti; tato bhagavān tatkuśalamūlāvaropaṇārthaṁ gṛddhrakūṭaparvate vātāyanābhimukhaṁ caṁkramitum ārabdhaḥ; rājā bimbisāraḥ vātāyanena bhagavantam avalokya prāmodyam utpādayati yena prāṇair na viyujyate; ājātaśatruḥ ca bhūyaś cārakapuruṣān pṛccchati bhavantaḥ annapānaṁ vidhāritaṁ; idānīṁ vṛddharājaḥ kathaṁ yāpayati iti; te kathayanti: bhagavāṁs tasyānugrahārthaṁ gṛddhrakūṭe parvate caṁkramyate; tam asau sthitaḥ pratidinaṁ parīkṣate iti; sa kathayati vātāyanānāni pithayantu; tasya ca pādau kṣureṇa nirlikhata iti; tair vātāyanānāni pihitāni; tasya ca pādau ksureṇa nirlikhitau; sa duḥkhavedanārto bāṣpoparuddhyamānagadgadakaṇṭhaḥ aśruparyākulekṣaṇaś cintayati: na māṁ bhagavān kṛcchrasaṅkaṭasaṁbādhaprāptaṁ samanvāharati iti",
    "san-mu-kd17:1943": "The Buddha sends Maudgalyāyana to visit and comfort the old king",
    "san-mu-kd17:1944": "atrāntare nāsti kiṁcit buddhānāṁ bhagavatām ajñātam adṛṣṭam aviditam avijñātaṁ; dharmatā khalu buddhānāṁ bhagavatāṁ mahākāruṇikānāṁ lokānugrahapravṛttānām ekārakṣāṇāṁ śamathavipaśyanāvihāriṇāṁ tridamathavastukuśalānāṁ caturoghottīrṇānāṁ caturṛddhipādacaraṇatalasupratiṣṭhitamatīnāṁ caturṣu saṁgrahavastuṣu dīrgharātrakṛtaparicayānāṁ pañcāṅgaviprahīnānāṁ pañcagatisamatikrāntānāṁ ṣaḍaṅgasamanvāgatānāṁ ṣaṭpāramitāparipūrṇānāṁ saptabodhyaṅgakusumāḍhyānām aṣṭāṅgamārgadeśikānāṁ navānupūrvavihārasamāpattikuśalānāṁ daśabalināṁ daśadiksamāpūrṇayaśasāṁ daśaśatavaśavartiprativiśiṣṭānāṁ trī rātres trir divasasya buddhacakṣuṣā lokaṁ vyavalokya jñānadarśanaṁ pravartate: ko hīyate ko vardhate kaḥ kṛcchraprāptaḥ kaḥ saṁkataprāptaḥ kaḥ saṁbādhaprāptaḥ kaḥ kṛcchrasaṁkaṭasaṁbādhaprāptaḥ ko ’pāyanimnaḥ ko ’pāyapravaṇaḥ ko ’pāyaprāgbhāraḥ kam aham apāyād uddhṛtya svarge mokṣe ca pratiṣṭhāpayeyaṁ; kasya anavaropitāni kuśalamulāni avaropayeyaṁ? kasyāvaropitāni paripācayeyaṁ? kasya pakvāni vimocayeyam iti; tatra bhagavān āyuṣmantaṁ mahāmaudgalyāyanam āmantrayate: gaccha maudgalyāyana; rājānaṁ bimbisāraṁ madvacanād ārogya; evaṁ sa vada: bhagavān kathayati: yat kalyāṇamitreṇa karaṇīyaṁ kṛtaṁ tat te mayā; uddhṛtas te narakatiryakpretebhyaḥ pādaḥ; pratiṣṭhāpito devamanuṣyeṣu; paryantīkṛtaḥ saṁsāraḥ; ucchoṣitā rudhirāśrusamudrāḥ; laṅghitā asthiparvatāḥ; pihitāny apāyadvārāṇi; vivṛtāni svargamokṣadvārāṇi; api tu tvayaivaitāni karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; tvayaiva karmāṇi kṛtāny ko ’nyaḥ pratyanubhaviṣyati? na mahārāja karmāṇi kṛtāny upacitāni bāhye pṛthivīdhātau vipacyante, nābdhātau, na tejodhātau, na vāyudhātau; api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "san-mu-kd17:1945": "na praṇaśyanti karmāṇy api kalpaśatair api |",
    "san-mu-kd17:1946": "sāmagrīm prāpya kālaṁ ca phalanti khalu dehinām ||",
    "san-mu-kd17:1947": "tasmāt tarhi te mahārāja karmaparāyaṇena bhavitavyam iti; evaṁ bhadantety āyuṣmān mahāmaudgalyāyano bhagavataḥ pratiśrutya tadrūpaṁ samādhiṁ samāpanno yathā samāhite citte gṛddhrakūṭe antarhitaś cārake pratyaṣṭhāt, rājño bimbisārasya purastāt; evaṁ cāha: mahārāja bhagavāṁs te ārogayati; vande bhadanta mahāmaudgalyāyana bhagavantaṁ ca; bhagavān mahārāja evam āha: yat kalyāṇamitreṇa karaṇīyaṁ kṛtaṁ tat te mayā; uddhṛtas te narakatiryakpretebhyaḥ; pratiṣṭhāpito devamanuṣyeṣu; paryantīkṛtaḥ saṁsāraḥ; ucchoṣitā rudhirāśrusamudrāḥ; laṅghitā asthiparvatāḥ; pihitāny apāyadvārāṇi; vivṛtāni svargamokṣadvārāṇi; api tu tvayaivaitāni karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; tvayā karmāṇi kṛtāny upacitāni ko ’nyaḥ pratyanubhaviṣyati? na mahārāja karmāṇi kṛtāny upacitāni bāhye pṛthivīdhātau vipacyante, nābdhātau, na tejodhātau, na vāyudhātau; api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "san-mu-kd17:1948": "na praṇaśyanti karmāṇy api kalpaśatair api |",
    "san-mu-kd17:1949": "sāmagrīm prāpya kālaṁ ca phalanti khalu dehinām ||",
    "san-mu-kd17:1950": "tasmāt tarhi te mahārāja karmaparāyaṇena bhavitavyam iti; sā cārakāvaruddhaḥ kṣurapādābhilikhanānnapānaviyogaduḥkhair abhyāhataḥ kathayati: kutra bhadanta mahāmaudgalyāyana praṇīta āhāro bhujyate iti; sa kathayati: mahārāja cāturmahārājakāyikeṣu deveṣu ity uktvā ayuṣmān mahāmaudgalyāyanaḥ tadrūpaṁ samādhiṁ samāpanno yathā samāhite citte cārake antarhito gṛddhrakūṭaparvate pratyaṣṭhāt",
    "san-mu-kd17:1951": "The tardy repentance of Ajātaśatru and the death of Bimbisāra",
    "san-mu-kd17:1952": "ajātaśatroḥ putrasya udayabhadrasya aṅgulyāṁ piṭako jātaḥ, sa rudann ajātaśatroḥ sakāśam upasaṁkrāntaḥ; sa tam aṅke sthāpayitvā āliṅgati cumbati pariṣvajati; tathāpy asau rudaty eva; nāvatiṣṭhate; ajātaśatruṇā tatsantikā aṅguliḥ mukhe prakṣiptā; sphoṭako mukhe sphuṭitaḥ; ajātaśatruṇā pūyaśoṇitaṁ pṛthivyāṁ choritam; udāyibhadraḥ kumāraḥ pūyaśoṇitaṁ dṛṣṭvā bhūyasā roditum ārabdhaḥ iti; vaidehyā vipuṣpitaṁ dṛṣṭvā ajātaśatruḥ kathayati: amba kim idam iti; sā kathayati: putra yuṣmākam eṣa pitṛparyāgatavyādhiḥ tavāpyāsīt; tava tu pitrā aṅgulyāṁ mukhe prakṣiptāvāṁ sphoṭakaḥ sphuṭitaḥ; mā tvaṁ rodiṣyasīti pūyaśoṇitam abhyavahṛtaṁ; na pṛthivyāṁ choritaṁ; sa kathayati: amba īdṛśo ’haṁ pituḥ priya āsaṁ sā kathayati: īdṛśaḥ; tataḥ ajātaśatroḥ pitur antike dveṣaparyavasthānaṁ vigatam; anunaya utpannaḥ; tenāmātyā uktāḥ: bhavanto yo mama kathayati vṛddharājo jīvatīti, tasyāham upārdharājyaṁ dadāmi iti; anuraktapaurajānapadaḥ sa rājā; mahājanakāyaś cārakābhimukho dhāvitum ārabdhaḥ; rājā śabdaṁ śrutvā saṁlakṣayati: idānīṁ kām api pratyavarāṁ kāraṇāṁ kariṣyati; iti santrasto dīrghaṁ niśvasya kālagataḥ; vaiśravaṇasya mahārājasya putratvam abhyupagataḥ; aṅke niṣaṇṇo divyāṁ sudhāṁ paribhuṅkte; vaiśravaṇaḥ kathayati; kas tvam iti; sa kathayati: jinarṣabho ’smi mahārājeti; tasya jinarṣabho jinarṣabha iti saṁjñā saṁvṛttā",
    "san-mu-kd17:1953": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta rājñā bimbisāreṇa karma kṛtaṁ yasya karmaṇo vipākena āḍhye mahādhane mahābhoge rājakule jātaḥ; bhagavato ’ntike satyadarśanaṁ kṛtaṁ; kṣureṇa pādau nirlikhitau; cārakāvabaddhaś ca kṣutpipāsābhibhūtaḥ kālagataḥ iti; bhagavān āha: bimbisāreṇaiva bhikṣavo rājñā karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; bimbisāreṇa karmāṇi kṛtāny upacitāni ko ’nyaḥ pratyanubhaviṣyati? na bhikṣavaḥ karmāṇi kṛtāny upacitāni bāhye pṛthivīdhātau vipacyante, nābdhātau, na tejodhātau, na vāyudhātau; api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "san-mu-kd17:1954": "na praṇaśyanti karmāṇy api kalpaśatair api |",
    "san-mu-kd17:1955": "sāmagrīm prāpya kālaṁ ca phalanti khalu dehinām ||",
    "san-mu-kd17:1956": "The story of a potter",
    "san-mu-kd17:1957": "(concerning a previous birth of King Bimbisāra)",
    "san-mu-kd17:1958": "bhūtapūrvaṁ bhikṣavaḥ buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktāḥ ekadakṣiṇīyā lokasya; yāvad anyatamaḥ pratyekabuddho janapadacārikāṁ caran vārāṇasīm anuprāptaḥ; vārāṇasyām anyatamasya kumbhakārasya āveśanaśālāyāṁ rātriṁvāsam upagataḥ; sārthaś ca tasyām eva śālāyām uṣitaḥ; tatraikena uccāraḥ kṛtaḥ; sārthaḥsarātram evotthāya prakrāntaḥ; asamanvāhṛtyārhatāṁ pratyekabuddhānām eva jñānadarśanaṁ na pravartate; pratyekabuddhas tatraivāvasthitaḥ; ihaiva piṇḍapātam aṭiṣyāmi iti; yāvat kumbhakāraḥ prabhātāyāṁ rajanyām āveśanaśālāyāṁ praviṣṭaḥ; paśyati aśucinā nāśitā; aparīkṣakā bhavanti prākṛtapuruṣāḥ; tena pratyekabuddhasyāntike cittaṁ pradūṣitaṁ; sa praduṣṭacittaḥ kathayati: bhoḥ pravrajita kiṁ tava pādau kṣureṇa likhitau? yena tvayā āveśanaśālāyām uccāraḥ kṛtaḥ; na bahir nirgataḥ iti; tenāsau dvāraṁ badhvā sthāpitaḥ ihaiva jighatsaya kālaṁ kuruṣva iti; sa mahātmā saṁlakṣayati: kṣato ’yaṁ tapasvī; yady ahaṁ dvāram avamucya gamiṣyāmi bhūyasyā mātrayā kṣato bhaviṣyati iti; sa tūṣṇīm avasthitaḥ; yāvat kumbhakārasya bhojanavelā āsannā; tasya dveṣaparyavasthānaṁ vigataṁ; sa kathayati bhoḥ pravrajita āgaccha; bhuñjmahe; pratyekabuddhaḥ kathayati: bhadramukha kālabhojino vayam; atikrāntaḥ kālaḥ iti; sa kathayati: yady evam ihaiva śvo bhuktvā gamiṣyasi iti; tena tasyānukampārtham adhivāsitaṁ; sa tenāparasmin divase praṇītenānnāhāreṇa santarpitaḥ; kāyikī teṣāṁ mahātmanāṁ dharmadeśanā na vācikī; sa upari vihāyasam abhyudgamya jvalanatapanavarṣaṇavidyotanaprāṭihāryāṇi kartum ārabdhaḥ; āśu pṛthagjanasya ṛddhir āvarjanakarī; sa mūlanikṛtta iva drumaḥ pādayor nipatya kathayati; avatara mahādakṣiṇīya; mama kāmapaṅkanimagnasya hastoddhāram anuprayaccha iti; so ’vatīrṇaḥ; tena tasya pādayor nipatya praṇidhānaṁ kṛtaṁ; yan mayā evaṁvidhe sadbhūtadakṣiṇīye apakāraḥ kṛtaḥ, mā asya karmaṇo bhāgī syāṁ; yat tu kāraḥ anenāhaṁ kuśalamūlena āḍhye mahādhane mahābhoge kule jāyeya; evaṁvidhānāṁ ca dharmāṇāṁ lābhī syāṁ; prativiśiṣṭataraṁ cātaḥ śāstāram ārāgayeyaṁ mā virāgayeyam iti",
    "san-mu-kd17:1959": "kiṁ manyadhve bhikṣavaḥ? yo ’sau kumbhakāraḥ eṣa eva sa rājā bimbisāraḥ tena kālena tena samayena; yat pratyekabuddhasyāntike cittaṁ pradūṣya kharaṁ vākkarma niścāritaṁ tasya karmaṇo vipākena pādau nirlikhitau; cārakāvabaddhaś ca jighatsayā kālagataḥ; yat tu tena praṇidhānaṁ kṛtaṁ, tasya karmaṇo vipākena āḍhye mahādhane mahābhoge kule jātaḥ; mamāntike viṁśatiśikharasamudgataṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣātkṛtaṁ; iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ; ekāntaśuklānām ekāntaśuklaḥ; vyatimiśrāṇāṁ vyatimiśraḥ; tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogāḥ karaṇīyaḥ ity evaṁ vo bhikṣavaḥ śikṣitavyam",
    "san-mu-kd17:1960": "The distress of Ajātaśatru at the death of King Bimbisāra, the arrival of a dancer from the south, and the extraordinary effects of Buddha’s smile",
    "san-mu-kd17:1961": "amātyair ajātaśatror ārocitaṁ deva vṛddharājaḥ kālagataḥ iti; sa śrutvā mūrcchitaḥ pṛthivyāṁ nipatitaḥ; jalapariṣekapratyāgataprāṇaḥ śokāgāraṁ praviśyāvasthitaḥ; tasya na kaścit śaknoti cittavinodanaṁ kartuṁ; amātyās tasya cittavinodopāyaṁ samanveṣitum ārabdhāḥ; yāvad dakṣiṇāpathāt naṭaḥ abhyāgataḥ; so ’mātyais tasya purastān nartitaḥ; ajātaśatrur durmanā eveti na kenacit sādhur ity uktaḥ; sa naṭitvā nirgacchati; bhagavāṁś ca taṁ pradeśam anuprāptaḥ; tena bhagavān dṛṣṭaḥ; sa saṁlakṣayati: yadi tatraivaṁvidhaḥ sādhupuruṣaḥ syād anena mama sādhukāraḥ dattaḥ syād iti; tena bhagavato ’ntike cittam abhiprasādya muravaḥ parāhataḥ; atha bhagavān smitam akārṣīt",
    "san-mu-kd17:1962": "dharmatā khalu yasmin samaye buddhā bhagavantaḥ smitaṁ prāviṣkurvanti tasmin samaye nīlapītalohitāvadātāḥ arciṣaḥ mukhān niścarya kāścid adhastād gacchanti; kāścid upariṣṭād gacchanti",
    "san-mu-kd17:1963": "yā adhastād gacchanti tāḥ sañjīvaṁ kālasūtraṁ saṅghātaṁ rauravaṁ mahārauravaṁ tāpanaṁ pratāpanam avīcim arbudaṁ nirarbudam aṭaṭaṁ hahava huhuvam utpalaṁ padmaṁ mahāpadmaṁ narakaṁ gatvā ye uṣṇanarakās teṣu śītībhūtvā nipatanti; ye śītanarakās teṣu uṣṇībhūtvā nipatanti; tena teṣāṁ satvānāṁ kāraṇāviśeṣāḥ pratiprasrabhyante; teṣām evaṁ bhavati: kiṁ nu vayaṁ bhavantaḥ itaś cyutāḥ āhosvid anyatropapannāḥ iti; teṣāṁ prasādasaṁjananārthaṁ bhagavān nirmitaṁ visarjayati; teṣāṁ nirmitaṁ dṛṣṭvā evaṁ bhavati; na haiva vayaṁ bhavantaḥ itaś cyutāḥ; nāpy anyatropapannāḥ; api tu ayam apūrvadarśanaḥ satvaḥ; asya anubhāvena asmākaṁ kāraṇāviśeṣāḥ pratiprasrabdhāḥ iti; te nirmite cittam abhiprasādya, tan narakavedanīyaṁ karma kṣapayitvā devamanuṣyeṣu pratisandhiṁ gṛhṇanti yatra satyānāṁ bhājanabhūtā bhavanti",
    "san-mu-kd17:1964": "yā upariṣṭād gacchanti tāś cāturmahārājikān trayastriṁśān yāmān tuṣitān nirmāṇaratīn paranirmitavaśavartinaḥ brahmakāyikān brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhān śubhakṛtsnān anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān devān gatvā anityaṁ duḥkhaṁ śūnyam anātmā ity udghoṣayanti; gāthādvayaṁ ca bhāṣante",
    "san-mu-kd17:1965": "ārabhadhvaṁ niṣkrāmata yujyadhvaṁ buddhaśāsane |",
    "san-mu-kd17:1966": "dhunīta mṛtyunaḥ sainyaṁ naḍāgāram iva kuñjaraḥ ||",
    "san-mu-kd17:1967": "yo hy asmin dharmavinaye apramattaś cariṣyati |",
    "san-mu-kd17:1968": "prahāya jātisaṁsāraṁ duḥkhasyāntaṁ kariṣyati || iti",
    "san-mu-kd17:1969": "atha tā arciṣas trisahasramahāsahasraṁ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti; tad yadi bhagavān atītaṁ karma vyākartukāmo bhavati, bhagavataḥ pṛṣṭhato ’ntardhīyante; anāgataṁ vyākartukāmo bhavati, purastād antardhīyante; narakopapattiṁ vyākartukāmo bhavati pādatale antardhīyante; tiryagupapattiṁ vyākartukāmo bhavati pārṣṇyām antardhīyante; pretopapattiṁ vyākartukāmo bhavati pādāṅguṣṭhe antardhīyante; manuṣyopapattiṁ vyākartukāmo bhavati jānunor antardhīyante; balacakravartirājyaṁ vyākartukāmo bhavati vāme karatale antardhīyante; cakravartirājyaṁ vyākartukāmo bhavati dakṣiṇe karatale antardhīyante; devopapattiṁ vyākartukāmo bhavati nābhyām antardhīyante; śrāvakabodhiṁ vyākartukāmo bhavati āsye ’ntardhīyante; pratyekabodhiṁ vyākartukāmo bhavati ūrṇāyām antardhīyante; anuttarāṁ samyaksaṁbodhiṁ vyākartukāmo bhavati uṣṇīṣe antardhīyante",
    "san-mu-kd17:1970": "atha tā arciṣo bhagavantaṁ triḥ pradakṣiṇīkṛtya bhagavata ūrṇāyām antarhitāḥ; athāyuṣmān ānandaḥ kṛtakarapuṭo bhagavantaṁ papraccha",
    "san-mu-kd17:1971": "nānāvidho raṅgasahasracitro",
    "san-mu-kd17:1972": "vaktrāntarān niṣkasitaḥ kalāpaḥ |",
    "san-mu-kd17:1973": "avabhāsitā yena diśaḥ samantāt",
    "san-mu-kd17:1974": "divākareṇodayatā yathaiva ||",
    "san-mu-kd17:1975": "gāthāś ca bhāṣate",
    "san-mu-kd17:1976": "vigatodbhavā dainyamadaprahīṇā",
    "san-mu-kd17:1977": "buddhā jagaty uttamahetubhūtāḥ |",
    "san-mu-kd17:1978": "nākāraṇaṁ śaṅkhamṛṇālagauram",
    "san-mu-kd17:1979": "smitam upadarśayanti jinā jitārayaḥ ||",
    "san-mu-kd17:1980": "tatkālaṁ svayam adhigamya dhīra buddhyā",
    "san-mu-kd17:1981": "śrotṛṇāṁ śramaṇa jinendra kāṅkṣitānām |",
    "san-mu-kd17:1982": "dhīrābhir munivṛṣa vāgbhir uttamābhir",
    "san-mu-kd17:1983": "utpannaṁ vyapanaya saṁśayaṁ śubhābhiḥ |",
    "san-mu-kd17:1984": "nākāsmāl lavaṇajalādrirājadhairyāḥ",
    "san-mu-kd17:1985": "saṁbuddhāḥ smitam upadarśayanti nāthāḥ |",
    "san-mu-kd17:1986": "yasyārthe smitam upadarśayanti dhīrāḥ",
    "san-mu-kd17:1987": "taṁ śrotuṁ samabhilaṣanti te janaughāḥ || iti",
    "san-mu-kd17:1988": "dṛṣṭas tvayā ānanda sa naṭo yena mamāntike cittaṁ prasādya muravaḥ parāhataḥ dṛṣṭo bhadanta; sa eṣa ānanda naṭaḥ anena kuśalamūlena cittotpādena ca dundubhīśvaro nāma pratyekabuddho bhaviṣyati; ayam asya deyadharmo yo mamāntike cittaprasādaḥ",
    "san-mu-kd17:1989": "Devadatta has himself gilt by gold",
    "san-mu-kd17:1990": "devadatta ajātaśatroḥ kathayati: mayā tvaṁ rājye pratiṣṭhāpitaḥ; mām api tvaṁ buddhatve pratiṣṭhāpaya iti; sa kathayati: bhagavataḥ suvarṇavarṇaḥ kāyaḥ; ādau tāvat tava suvarṇavarṇataiva nāsti iti; sa kathayati: ahaṁ suvarṇavarṇam abhinirvartayāmi iti; tena suvarṇakāra āhūyoktaḥ: mama kāye suvarṇaṁ cāraya iti; sa kathayati: ārya yadi śaknoṣi vedanāṁ soḍhum iti; sa kathayati: cāraya; śakṣyāmi iti; tena cuñcutailena gātraṁ mrakṣayitvā kāye suvarṇapatraṁ cāritaṁ; sa duḥkhāṁ tīvraṁ kharāṁ kaṭukām amanāpāṁ vedanāṁ vedayati; bhikṣubhiḥ kokālikaḥ pṛṣṭaḥ: kutra devadatta sa kathayati: amuṣmin pradeśe suvarṇavarṇatām abhinirvartayati iti; bhikṣavas taṁ pradeśaṁ gatāḥ; tair asau śruto duḥkhavedanārto vikrośan; te bhagavatsakāśam upasaṁkrāntaḥ",
    "san-mu-kd17:1991": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadatta suvarṇavarṇatāyā arte duḥkhāṁ tīvraṁ kharāṁ kaṭukām amanāpāṁ vedanāṁ vedayate iti, bhagavān āha: na bhikṣava etarhi; yathā atīte ’py adhvany eṣa suvarṇakholāyā arthe anayena vyasanam āpannaḥ; tac chrūyatāṁ",
    "san-mu-kd17:1992": "The story of a crow and a golden cap (suvarṇakholā)",
    "san-mu-kd17:1993": "(concerning a previous birth of Devadatta)",
    "san-mu-kd17:1994": "bhūtapūrvaṁ bhikṣavo vārāṇasyāṁ nagaryām anyatamā strī proṣitabhatṛkā; tasyāḥ purastāt kāko madhuramadhuraṁ rauti; sā kathayati: utkrāmotkrāma vāyasa; yadi me bhartā svastinā kṣemeṇa āgacchati, tava sauvarṇāṁ kholāṁ dadāmi iti; yāvad asau tasyā bhartā svastinā āgataḥ; sa kākas tasyāḥ purastāt suvarṇakholānimittaṁ madhuramadhuraṁ virauti; tatas tayā tasya sauvarṇā kholā dattā; sa tayā pinaddhayā itaś cāmutaś ca paribhramati; tasya suvarṇakholānimittam alikena pakṣinā śiraś chinnaṁ; devatā gāthāṁ bhāṣate",
    "san-mu-kd17:1995": "bhavaty artho ’py anarthāya yo ’narthapadasaṁhitaḥ |",
    "san-mu-kd17:1996": "kelikākena paryeṣṭo yasya sauvarṇakaṁ śiraḥ ||",
    "san-mu-kd17:1997": "bhagavān āha: kiṁ manyadhve bhikṣavo yo ’sau bhikṣavaḥ kākaḥ eṣa eva devadattaḥ tena kālena tena samayena; tadāpy eṣa suvarṇakholāhetor anayena vyasannam āpannaḥ; etarhy apy eṣa suvarṇavarṇatāyā ārthāya duḥkhāṁ tīvraṁ kharāṁ kaṭukām amanāpāṁ vedanāṁ vedayate iti",
    "san-mu-kd17:1998": "Devadatta has in his feet the sign of the wheel imprinted with red hot iron",
    "san-mu-kd17:1999": "punar api devadattaḥ ajātaśatroḥ kathayati: tvaṁ mayā rājye pratiṣṭhāpitaḥ; tvam api māṁ buddhatve pratiṣṭhāpaya iti; sa kathayati bhagavataḥ cakrāṅkapādatalacihnatā lakṣanam asti; tava tu cakrāṅkapādatalacihnatā nāsti iti; ahaṁ cakrāṅkapādatalacihnam abhinirvartayāmi iti; tena ayaskārā āhūya uktāḥ: śakṣyatha mama pādatale cakrāṅkaṁ kartum iti; te kathayanti: ārya yadi śaknoṣi vedanāṁ soḍhum iti; sa kathayati kuruta śakṣyāmi iti; te saṁlakṣayanti: balavān eṣaḥ; yady evam evāṅkyāmaḥ, sthānam etad vidyate yat pārṣṇiprahāreṇa asmān jīvitād vyaparopayiṣyati; iti taiḥ kanthāṁ chidrayitvā uktaḥ: ārya anena kanthāchidreṇa pādau praveśaya iti; tena kanthāchidreṇa pādau praveśitau; ayaskārair agnivarṇaṁ cakraṁ kṛtvā pādāv aṅkitau; sa duḥkhāṁ tīvraṁ kharāṁ kaṭukām amanāpāṁ vedanāṁ vedayate; bhikṣubhiḥ kokālikaḥ pṛṣṭaḥ: kutra devadatta sa kathayati: amuṣmin pradeśe cakrāṅkapādacihnatām abhinirvartayati iti; bhikṣavas taṁ pradeśaṁ gatāḥ; tair asau śruto duḥkhavedanārto vikrośan; te bhagavatsakāśam upasaṁkrāntaḥ",
    "san-mu-kd17:2000": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadatta cakrāṅkapādatalacihnatāyā arthe duḥkhāṁ tīvraṁ kharāṁ kaṭukām amanāpāṁ vedanāṁ vedayate iti, bhagavān āha: na bhikṣava etarhi; yathā atīte ’py adhvany eṣa pādanimittam anayena vyasanam āpannaḥ; tac chrūyatāṁ",
    "san-mu-kd17:2001": "The jackal measuring the step of an elephant with its own",
    "san-mu-kd17:2002": "(concerning a previous birth of Devadatta)",
    "san-mu-kd17:2003": "bhūtapūrvaṁ bhikṣavo haimavato hastī pānīyaṁ pātum avatīrṇaḥ; tasya pṛṣṭhataḥ sṛgālo ’vatīrṇaḥ; sa hastipadaṁ dṛṣṭvā ātmīyena padena māpayitum ārabdhaḥ; sa saṁlakṣayati: mamaitāni padāni iti; sa utplutyotplutya padāni sthāpayan kalamacchinnena kāṣṭhena śūlāyāṁ protaḥ; devatā gāthāṁ bhāṣate",
    "san-mu-kd17:2004": "na padaṁ tava muḍha tulyakaṁ",
    "san-mu-kd17:2005": "gajapādapadena sarvathā |",
    "san-mu-kd17:2006": "tyaja buddhim imāṁ nirarthikāṁ",
    "san-mu-kd17:2007": "parikhedam āpsyase vṛthā || iti",
    "san-mu-kd17:2008": "kiṁ manyadhve bhikṣavo yo ’sau sṛgālaḥ eṣa eva devadattaḥ tena kālena tena samayena; tadāpy eṣa pādanimittam anayena vyasannam āpannaḥ; etarhy apy eṣa cakrāṅkapādatalacihnatāyā arthe duḥkhāṁ tīvraṁ kharāṁ kaṭukām amanāpāṁ vedanāṁ vedayate iti",
    "san-mu-kd17:2009": "Devadatta calls a skilled master-mechanic and makes him construct a catapult in front of the Buddha’s residence",
    "san-mu-kd17:2010": "buddho bhagavān rājagṛhe viharati gṛdhrakūṭe parvate kumbhīrayakṣasya bhavane; bhūyo devadattaḥ ajātaśatroḥ kathayati: mayā tvaṁ rājye pratiṣṭhāpitaḥ; tvayāhaṁ na śakto buddhatve pratiṣṭhāpayitum? idānīm ahaṁ śramaṇaṁ gautamaṁ jīvitād vyaparopayāmi; na tvayā samanveṣṭavyaṁ kena praghātitaḥ kutra praghātitaḥ iti; sa kathayati: evam astu iti; yāvad dakṣiṇāpathād yantrakalācāryaḥ abhyāgataḥ; sa devadattena āhūyoktaḥ: bhoḥ ācārya śakṣyasi tvam īdṛśaṁ yantraṁ kartuṁ yaḥ paṁcabhiḥ puruṣaśataiḥ āmreḍyate? iti; sa kathayati: ārya śakṣyāmi iti; tena tasya śatasahasro muktāhāro dattaḥ; manuṣyasahasraṁ ca dattam; uktaś ca; yatra sthāne bhagavāṁs tiṣṭhati, tanmukhaṁ gṛdhrakūṭasyopari yantraṁ sajjīkuru iti; tatra paṁca manuṣyaśatāni sthāpitāni, ye tad yantram āmreḍayanti; aparasmin sthāne ardhatṛtīyāni śatāni sthāpitāni, uktāni ca; yadi śramaṇo gautamo yantreṇa na praghātyate, yuṣmābhiḥ praghātayitavyaḥ iti; aparasminn api sthāne tadarthena ardhatṛtīyāni manuṣyaśatāni; sarve ca samādiṣṭāḥ: yeṣāṁ yuṣmākaṁ śramaṇo gautamo bhāgaprāpto bhavati, taiḥ praghātayitavyaḥ iti; ātmanā cāparasmin pradeśe sthitaḥ; eṣāṁ paribhraṣṭo mayā praghātayitavyaḥ iti; yāvat tāni paṁca puruṣaśatāni yantram āmreḍayitum ārabdhāni; saṁjalpaṁ kurvanti: kasyārthe yantram āmreḍyate iti",
    "san-mu-kd17:2011": "The workmen refuse to kill the Buddha, go away, sit down at his feet, and are convertef by him",
    "san-mu-kd17:2012": "yāvat paśyanti adhastād buddhaṁ bhagavantaṁ; te kathayanti: bhavanto varaṁ svajīvitaparityāgaḥ, na tu devamanuṣyapūjitasya buddhasya bhagavataḥ prāṇaghātaḥ; parityajata yantram iti; te yantraṁ parityajya gṛdhrakūṭe itaś cāmutaś ca paribhramanti, katareṇa sthānena yantram avatārayāmaḥ, yatra devadatto na paśyed iti; teṣāṁ cetasā cittam ājñāya bhagavatā sopānaṁ nirmitaṁ; teṣāṁ sopānaṁ dṛṣṭvā etad abhavat: bhavantaḥ kuto ’tra sopānaḥ? bhagavata eṣo ’nubhāvaḥ iti; bhūyasyā mātrayā cittam abhiprasādya sopānena avatīrya, yena bhagavāṁs tenopasaṁkrāntāḥ; bhagavān api tadvinayanāpekṣayaiva gṛdhrakūṭe parvate caṅkramyamāṇo ’vasthitaḥ; tatas te bhagavataḥ pādau śirasā vanditvā purastān niṣaṇṇā dharmaśravaṇāya: bhagavatā teṣām āśayānuśayaṁ dhātuṁ prakṛtiṁ ca jñatvā tādṛśī caturāryasatyasaṁprativedhikī dharmadeśanā kṛtā, yāṁ śrutvā tair viṁśatiśikharasamudgataṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣātkṛtaṁ; te dṛṣṭasatyās trir udānam udānayanti: idam asmākaṁ bhadanta na mātrā kṛtaṁ na pitrā; na rājñā neṣṭena svakanabandhuvargeṇa na pūrvapretair, na śramaṇabrāhmaṇaiḥ, yat bhagavatā asmākaṁ kṛtaṁ; uddhṛto narakatiryakpretebhyaḥ pādaḥ; pratiṣṭhāpito devamanuṣyeṣu; paryantīkṛtaḥ saṁsāraḥ; ucchoṣitā rudhirāśrusamudrāḥ; laṅghitā asthiparvatāḥ; pihitāny apāyadvārāṇi; vivṛtāni svargadvārāṇi; anādikālopacitaṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣātkṛtaṁ; abhikrāntā vayaṁ bhadanta, abhikrāntāḥ; ete vayaṁ bhagavantaṁ śraṇaṁ gacchāmaḥ, dharmaṁ ca bhikṣusaṁghaṁ ca; upāsakāṁ ca asmān bhagavān dhārayatu adyāgreṇa yāvajjīvaṁ prāṇopetān, śaraṇāgatān, abhiprasannān; ity uktvā bhagavato ’ntikāt paṁca śikṣāpadāni grahitum ārabdhāḥ",
    "san-mu-kd17:2013": "Devadatta perceives that the workmen and the mechanic too ran away, and manages himself to hurl a stone from the catapult at the Buddha",
    "san-mu-kd17:2014": "yantrakalācāryo ’pi buddhaṁ bhagavantam ayaṁ praghātayatīti viditvā, teṣām anupadam eva sopānād avatīrya, śatasahasraṁ muktāhāraṁ gṛhītvā niṣpalāyitaḥ; devadatto ’pi śilāpatanatatparo muhurmuhur nirīkṣate; na patatīti kṛtvā svayam eva tāny anyāni paṁca manuṣyaśatāny ādāya gṛdhrakūṭaṁ parvatam abhiroḍhum ārabdhaḥ; paśyati tāni bhagavato ’ntikād dharmaṁ śṛṇvanti; dṛṣṭvā ca bhūyasyā mātrayā saṁjātāmarṣo ’nyatomukho gṛdhrakūṭaṁ parvatam abhirūḍhaḥ; yāvat paśyati yantrakalācāryo ’pi niṣpalāyitaḥ; svayam eva paṁcaśataparivāro yantram āmreḍayitum ārabdhaḥ; bhagavān saṁlakṣayati: mayaiva etāni karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; mayaiva etāni karmāṇi kṛtāny upacitāni ko ’nyaḥ pratyanubhaviṣyati? iti viditvā tāni paṁca manuṣyaśatāni idam avocat: bhavanto devadattas tīvraparyavasthānāvasthito gṛdhrakūṭaṁ parvatam abhirūḍhāḥ; gacchata; mamaitāni karmāṇi kṛtāni iti; tatas tāni paṁca manuṣyaśatāni niṣpalāyitāni; devatānām adhastāj jñānadarśanaṁ pravartate",
    "san-mu-kd17:2015": "The yakṣa Kumbhīra sacrifices his life in trying to arrest the stone, but a fragment strikes the Buddha on the foot",
    "san-mu-kd17:2016": "atha vajrapāṇer yakṣasyaitad abhavat: devadatto bhagavato vadhāya parākramati iti viditvā yena kumbhīrayakṣas tenopasaṁkrāntaḥ; upasaṁkramya kumbhīraṁ yakṣam idam avocat: devadatto gṛdhrakūṭād yantreṇa bhagavataḥ śilāṁ kṣeptum ārabdhaḥ; tava ca bhavane bhagavān viharati; tad ahaṁ yatnam āsthāya antarīkṣe etāṁ śilāṁ vajreṇa cūrṇayāmi; tvayāpi sāhāyye vartitavyaṁ; kadācic cūrṇitāyāḥ khaṇḍaḥ bhagavata upariṣṭān nipated ti; sa kathayati: evaṁ bhavatu iti; bhagavān abhyavakāśe sthitvā parvatavivare praviṣṭaḥ; devadattena paṁcaśataparivāreṇa yantram āmreḍya bhagavataḥ śilā kṣiptā; vajrapāṇinā yakṣeṇa cūrṇitā; ardhaṁ bhagavataḥ sthāne patitukāmaṁ kumbhīrayakṣeṇa gṛhṇatā na sugṛhītaṁ kṛtaṁ; sa tena praghātitaḥ; bhagavatā utplutya pāṣāṇaśarkarayā pādaḥ kṣataḥ kṛtaḥ; bhagavāṁs tasyāṁ velāyāṁ gāthāṁ bhāṣate",
    "san-mu-kd17:2017": "naivāntarīkṣe na samudramadhye",
    "san-mu-kd17:2018": "na parvatānāṁ vivaraṁ praviśya |",
    "san-mu-kd17:2019": "na vidyate ’sau pṛthivīpradeśo",
    "san-mu-kd17:2020": "yatra sthitau na prasaheta karma || iti",
    "san-mu-kd17:2021": "kumbhīro ’pi yakṣaḥ kuśalacittaḥ kālagataḥ; kālaṁ kṛtvā praṇīteṣu trayastriṁśeṣu deveṣu upapannaḥ; dharmatā khalu devaputrasya vā devakanyāyā vā aciropapannasya trīṇi cittāny utpadyante: kutaś cyutaḥ kutropapannaḥ kena karmaṇā iti sa paśyati: yakṣebhyaś cyutaḥ, praṇīteṣu trayastriṁśeṣu deveṣūpapannaḥ bhagavato ’ntike cittam abhiprasādya iti; atha yakṣapūrviṇo devaputrasya etad abhavan na mama pratirūpaṁ syād yad ahaṁ paryuṣitaparivāso bhagavantaṁ darśanāyopasaṁkrameyaṁ yan nv aham aparyuṣitaparivāsa eva bhagavantaṁ darśanāyopasaṁkrameyam iti",
    "san-mu-kd17:2022": "atha sa yakṣapūrvī devaputraś calavimalakuṇḍaladharo hārārdhahāravibhūṣitagātras tām eva rātriṁ divyānām utpalapadmakumudapuṇḍarīkamāndārakāṇāṁ puṣpāṇām utsaṁgaṁ pūrayitvā sarvaṁ gṛdhrakūṭaṁ parvatam udāreṇāvabhāsenāvabhāsya bhagavataṁ puṣpair avakīrya bhagavataḥ purastān niṣaṇṇo dharmaśravaṇāya; tato bhagavatā āśayānuśayaṁ dhātuṁ prakṛtiṁ ca jñātvā tādṛśī caturāryasatyasaṁprativedhikī dharmadeśanā kṛtā yāṁ śrutvā yakṣapūrviṇā devaputreṇa viṁśatiśikharasamudgataṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣātkṛtaṁ; sa dṛṣṭasatyas trir udānam udānayati: idam asmākaṁ bhadanta na mātrā kṛtaṁ na pitrā kṛtaṁ; neṣṭena svajanabandhuvargeṇa; na rājñā na devatābhir na pūrvapretair na śramaṇabrāhmaṇaiḥ yad bhagavatā asmākaṁ kṛtam; ucchoṣitā rudhirāśrusamudrāḥ; laṁghitā asthiparvatāḥ pihitāny apāyadvārāṇi vivṛtāni svargamokṣadvārāṇi; pratiṣṭhāpitāḥ smo devamanuṣyeṣu āha ca",
    "san-mu-kd17:2023": "tavānubhāvāt pihitas sughoro",
    "san-mu-kd17:2024": "hy apāyamārgo bahudoṣayuktaḥ |",
    "san-mu-kd17:2025": "apāvṛtā svargagatiḥ supuṇyā",
    "san-mu-kd17:2026": "nirvāṇamārgaś ca mayopalabdhaḥ ||",
    "san-mu-kd17:2027": "tvadāśrayāc cāptam apetadoṣaṁ",
    "san-mu-kd17:2028": "mayādya śuddhaṁ suviśuddhacakṣuḥ |",
    "san-mu-kd17:2029": "prāptaṁ ca śāntaṁ padam āryakāntaṁ",
    "san-mu-kd17:2030": "tīrṇaś ca duḥkhārṇavapāram asmi ||",
    "san-mu-kd17:2031": "jagati daityanarāmarapūjitaṁ",
    "san-mu-kd17:2032": "vigatajanmajarāmaraṇāmayaṁ |",
    "san-mu-kd17:2033": "bhavasahasrasudurlabhadarśanaṁ",
    "san-mu-kd17:2034": "saphalam adya mune tava darśanam ||",
    "san-mu-kd17:2035": "avalambya tataḥ pralambahāraḥ",
    "san-mu-kd17:2036": "caraṇau dvāv abhivandya jātaharṣaḥ |",
    "san-mu-kd17:2037": "parigamya ca dakṣiṇaṁ jitāriṁ",
    "san-mu-kd17:2038": "suralokābhimukho divaṁ jagāma ||",
    "san-mu-kd17:2039": "atha yakṣapūrvī devaputro vaṇig iva labdhalābhaḥ saṁpannasasya iva kārṣakaḥ śūra iva vijitasaṁgrāmaḥ sarvarogaparimukta ivāturo yayā vibhūtyā bhagavatsakāśam upasaṁkrāntaḥ tayaiva vibhūtyā svabhavanaṁ gataḥ",
    "san-mu-kd17:2040": "bhikṣavaḥ pūrvarātrāpararātraṁ jāgarikāyogam anuyuktā viharanti; tair dṛṣṭo bhagavato ’ntike udāro ’vabhāsaḥ; yaṁ dṛṣṭvā sandigdhāḥ bhagavantaṁ papracchuḥ: kiṁ bhagavan imāṁ rātriṁ bhagavantaṁ darśanāya brahmā sabhāṁpatiḥ śakro devendraḥ catvāro lokapālā upasaṁkrāntāḥ bhagavān āha: na bhikṣavo brahmā sabhāṁpatiḥ na śakro devānām indraḥ nāpi catvāro lokapālā mām darśanāyopasaṁkrāntāḥ; api tu devadattena madvadhāyodyuktena yā gṛddhrakūṭaparvatād yantreṇa śilā kṣiptā sā antarīkṣe eva vajrapāṇinā vajreṇa cūrṇitā; tasyā ardhaṁ mamopari patamānaṁ kumbhīrayakṣeṇa durgṛhītaṁ kṛtaṁ; sa tena praghātito mamāntike cittam abhiprasādya kālagataḥ; praṇīteṣu deveṣu trayastriṁśeṣu upapannaḥ; sa imāṁ rātriṁ matsakāśam upasaṁkrāntaḥ; tasya mayā dharmo deśitaḥ; sa dṛṣṭisatyaḥ svabhavanaṁ gataḥ; iti hi bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ; ekāntaśuklānām ekāntaśuklaḥ; vyatimiśrāṇāṁ vyatimiśraḥ; tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogāḥ karaṇīyaḥ ity evaṁ vo bhikṣavaḥ śikṣitavyam",
    "san-mu-kd17:2041": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta kumbhīreṇa yakṣeṇa bhagavataḥ arthāya ātmā parityaktaḥ iti; bhagavān āha: na bhikṣava etarhi yathā atīte ’py adhvani anena mamārthāya ātmā parityaktaḥ; tac chrūyatāṁ",
    "san-mu-kd17:2042": "The story of a hunter",
    "san-mu-kd17:2043": "(concerning a previous birth of yakṣa Kumbhīra)",
    "san-mu-kd17:2044": "bhūtapūrvaṁ bhikṣavo vārāṇasyāṁ nagaryāṁ brahmadatto nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca; tena khalu samayena vārāṇasyāṁ nagaryāṁ nātidūre anyatarasminn āśramapade mūlapuṣpaphalasalilasaṁpanne nānāvihaganikūjite ṛṣiḥ prativasati; kaṣṭatapāḥ phalamūlāmbubhakṣaḥ ajinavalkalavāsāḥ; tasya cāśramapadasya sāmantakena mṛgalubdhako mṛgān praghātya praghātya jīvikāṁ kalpayati; sa tasya ṛṣeḥ kālena kālam upasaṁkrāmati; tasyāsau ṛṣiḥ śrāntasya mūlaphalair upasaṁhāraṁ karoti; apy evāyaṁ lubdhako matsarī samīpanivāsino mṛgān na praghātayed iti; tayoḥ parasparaṁ pitṛputreti saṁjñā samutpannā;lubdhako ṛṣiṁ pitṛvādena samudācarati; ṛṣir api lubdhakaṁ putravādena; yāvad apareṇa samayena rājā brahmadattaḥ kālyam evotthāya mṛgavadhāya nirgataḥ; tena mṛgaḥ śaraparamparayā tāḍitaḥ utpatitaḥ taya ṛṣer āśramapadaṁ praviṣṭaḥ; tatrāpi rājñā nārācena marmaṇi tāḍitaḥ kālagataḥ; sa ṛṣiḥ krodhaparyavasthitaḥ kathayati: kalirājas tvaṁ durācāro yena me śaraṇopagato mṛgaḥ praghātitaḥ iti; evam ukte sa rājā dveṣaparyavasthānaniviṣṭabuddhir amātyānāṁ kathayati: bhavanto yo rājānaṁ kṣatriyaṁ mūrdhābhiṣiktaṁ paribhāṣate tasya ko daṇḍaḥ iti; amātyāḥ kathayanti: vadho daṇḍaḥ iti; rājā kathayati: yady evaṁ parityakto me ayam ṛṣiḥ; amātyāḥ ṛṣiṁ praghātayitum ārabdhāḥ; daivāt sa lubdhakas tasya ṛṣeḥ sakāśam āgataḥ; āgata eva sa saṁlakṣayati; mama jīvataḥ katham ṛṣiḥ praghātyate iti; sa yoddhum ārabdhaḥ; ṛṣir niṣpalāyitaḥ; sa mahatā balakāyena praghātitaḥ",
    "san-mu-kd17:2045": "bhagavān āha: kiṁ manyadhve bhikṣavo yo ’sau ṛṣir aham eva saḥ tena kālena tena samayena; yo ’sau lubdhakaḥ eṣa eva sa kumbhīrayakṣaḥ tena kālena tena samayena; tadāpy anena mamārthāya ātmā parityaktaḥ; etarhy apy anena mamārthāya ātmā parityaktaḥ iti",
    "san-mu-kd17:2046": "Jīvaka prescribes a very rare substance called gośīrṣacandana in order to stop the hemorrhage at the foot of the Buddha",
    "san-mu-kd17:2047": "bhagavataḥ pāṣāṇaśarkarayā pādaḥ kṣataḥ; rudhiraṁ pragharaty eva nāvatiṣṭhate; jīvako vaidyarājo bhagavato rujāvalokakaḥ trikālam upasaṁkrāmati; rājagṛhanivāsī śrāddho janakāyaḥ nānādeśabhyāgatāś ca samyagdarśanasaṁpannāḥ dhaninaḥ śreṣṭhinaḥ sārthavāhāḥ; tatra kecit kathayati: jīvaka idam atra bhaiṣajyaṁ śobhanam iti; anye kathayanti: idaṁ śobhanam iti; jīvako vaidyarājaḥ kathayati: asty atra sadyaḥpraśamanaṁ bhaiṣajyaṁ; kiṁ tu tad durlabhaṁ; āyuṣmān ānanda kathayati: jīvaka kiṁ tat; sa kathayati: gośīrṣacandanaṁ; tena khalu samayena goṣīrṣacandanasya prāptir eva samucchinnā; yāvad anyatamena vaṇijā gośīrṣacandanam ātyayikaṁ sthāpitam: ayaṁ rājā ajātaśatruś caṇḍo rabhasaḥ karkaśaḥ; yady asya daivād gośīrṣacandanena prayojanaṁ bhavati niyatam asyābhāvat śiraśchedam api karoti; yasmād ahaṁ kālānukālaṁ gośīrṣacandanavikrayaṁ kṛtavān iti; tena śrutaṁ yathā jīvakena vaidyarājena bhagavato rujāpraśamanaṁ gośīrṣacandanam upadiṣṭam iti; sa saṁlakṣayati: ayam ajātaśatrur devadattavigrāhito bhagavaty abhiniviṣṭabuddhiḥ; yady ahaṁ bhagavato gośīrṣacandanaṁ pradāsyāmi sthānam etad vidyate yad anarthaṁ kariṣyati iti; punaḥ saṁlakṣayati: bhagavān devamanuṣyapūjitaḥ; yadi tasyārthāy prāṇaviyogo bhavati, bhavaty eva; yannv ahaṁ bhagavato gośīrṣacandanaṁ prayaccheyam iti; sa gośīrṣacandanam ādāya bhagavatsakāśam upasaṁkrāntaḥ pādayor nipatya kathayati: bhagavann upalabdhaṁ mayā bhagavato gośīrṣacandanena prayojanam iti; idaṁ tat pratigṛhṇātu bhagavān anukampām upādāya iti; tatra bhagavān āyuṣmantam ānandam āmantrayate: pratigṛhṇīṣva ānanda asya mahātmanaḥ sakāśād gośīrṣacandanam iti; āyuṣmatā ānandena pratigṛhītaṁ; tato ’sau vaṇik prītiprāmodyajātaḥ bhagavataḥ pādau śirasā vanditvā bhagavato ’ntikāt prakrāntaḥ",
    "san-mu-kd17:2048": "atha bhagavān vismitam akārṣīt; dharmatā khalu yasmin samaye buddhā bhagavantaḥ smitaṁ prāviṣkurvanti tasmin samaye nīlapītalohitāvadātāḥ arciṣaḥ mukhān niścarya kāścid adhastād gacchanti; kāścid upariṣṭād gacchanti",
    "san-mu-kd17:2049": "yā adhastād gacchanti tāḥ sañjīvaṁ kālasūtraṁ saṅghātaṁ rauravaṁ mahārauravaṁ tāpanaṁ pratāpanam avīcim arbudaṁ nirarbudam aṭaṭaṁ hahavaṁ huhuvam utpalaṁ padmaṁ mahāpadmaṁ narakaṁ gatvā ye uṣṇanarakās teṣu śītībhūtvā nipatanti; ye śītanarakās teṣu uṣṇībhūtvā nipatanti; tena teṣāṁ satvānāṁ kāraṇāviśeṣāḥ pratiprasrabhyante; teṣām evaṁ bhavati: kiṁ nu vayaṁ bhavantaḥ itaś cyutāḥ āhosvid anyatropapannāḥ iti; teṣāṁ prasādasaṁjananārthaṁ bhagavān nirmitaṁ visarjayati; teṣāṁ nirmitaṁ dṛṣṭvā evaṁ bhavati; na haiva vayaṁ bhavantaḥ itaś cyutāḥ; nāpy anyatropapannāḥ; api tu ayam apūrvadarśanaḥ satvaḥ; asya anubhāvena asmākaṁ kāraṇāviśeṣāḥ pratiprasrabdhāḥ iti; te nirmite cittam abhiprasādya, tan narakavedanīyaṁ karma kṣapayitvā devamanuṣyeṣu pratisandhiṁ gṛhṇanti yatra satyānāṁ bhājanabhūtā bhavanti",
    "san-mu-kd17:2050": "yā upariṣṭād gacchanti tāś cāturmahārājikān trayastriṁśān yāmān tuṣitān nirmāṇaratīn paranirmitavaśavartinaḥ brahmakāyikān brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhān śubhakṛtsnān anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān devān gatvā anityaṁ duḥkhaṁ śūnyam anātmā ity udghoṣayanti; gāthādvayaṁ ca bhāṣante",
    "san-mu-kd17:2051": "ārabhadhvaṁ niṣkrāmata yujyadhvaṁ buddhaśāsane |",
    "san-mu-kd17:2052": "dhunīta mṛtyunaḥ sainyaṁ naḍāgāram iva kuñjaraḥ ||",
    "san-mu-kd17:2053": "yo hy asmin dharmavinaye apramattaś cariṣyati |",
    "san-mu-kd17:2054": "prahāya jātisaṁsāraṁ duḥkhasyāntaṁ kariṣyati || iti",
    "san-mu-kd17:2055": "atha tā arciṣas trisahasramahāsahasraṁ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti; tad yadi bhagavān atītaṁ karma vyākartukāmo bhavati, bhagavataḥ pṛṣṭhato ’ntardhīyante; anāgataṁ vyākartukāmo bhavati, purastād antardhīyante; narakopapattiṁ vyākartukāmo bhavati pādatale antardhīyante; tiryagupapattiṁ vyākartukāmo bhavati pārṣṇyām antardhīyante; pretopapattiṁ vyākartukāmo bhavati pādāṅguṣṭhe antardhīyante; manuṣyopapattiṁ vyākartukāmo bhavati jānunor antardhīyante; balacakravartirājyaṁ vyākartukāmo bhavati vāme karatale antardhīyante; cakravartirājyaṁ vyākartukāmo bhavati dakṣiṇe karatale antardhīyante; devopapattiṁ vyākartukāmo bhavati nābhyām antardhīyante; śrāvakabodhiṁ vyākartukāmo bhavati āsye ’ntardhīyante; pratyekabodhiṁ vyākartukāmo bhavati ūrṇāyām antardhīyante; anuttarāṁ samyaksaṁbodhiṁ vyākartukāmo bhavati uṣṇīṣe antardhīyante",
    "san-mu-kd17:2056": "atha tā arciṣo bhagavantaṁ triḥ pradakṣiṇīkṛtya bhagavata ūrṇāyām antarhitāḥ; athāyuṣmān ānandaḥ kṛtakarapuṭo bhagavantaṁ papraccha",
    "san-mu-kd17:2057": "nānāvidho raṅgasahasracitro",
    "san-mu-kd17:2058": "vaktrāntarān niṣkasitaḥ kalāpaḥ |",
    "san-mu-kd17:2059": "avabhāsitā yena diśaḥ samantāt",
    "san-mu-kd17:2060": "divākareṇodayatā yathaiva ||",
    "san-mu-kd17:2061": "gāthāś ca bhāṣate",
    "san-mu-kd17:2062": "vigatodbhavā dainyamadaprahīṇā",
    "san-mu-kd17:2063": "buddhā jagaty uttamahetubhūtāḥ |",
    "san-mu-kd17:2064": "nākāraṇaṁ śaṅkhamṛṇālagauram",
    "san-mu-kd17:2065": "smitam upadarśayanti jinā jitārayaḥ ||",
    "san-mu-kd17:2066": "tatkālaṁ svayam adhigamya dhīra buddhyā",
    "san-mu-kd17:2067": "śrotṛṇāṁ śramaṇa jinendra kāṅkṣitānām |",
    "san-mu-kd17:2068": "dhīrābhir munivṛṣa vāgbhir uttamābhir",
    "san-mu-kd17:2069": "utpannaṁ vyapanaya saṁśayaṁ śubhābhiḥ |",
    "san-mu-kd17:2070": "nākāsmāl lavaṇajalādrirājadhairyāḥ",
    "san-mu-kd17:2071": "saṁbuddhāḥ smitam upadarśayanti nāthāḥ |",
    "san-mu-kd17:2072": "yasyārthe smitam upadarśayanti dhīrāḥ",
    "san-mu-kd17:2073": "taṁ śrotuṁ samabhilaṣanti te janaughāḥ || iti",
    "san-mu-kd17:2074": "bhagavān āha: evametad ānanda evam etat; nāhetapratyayam ānanda tathāgatā arhantaḥ samyaksaṁbuddhāḥ smitaṁ prāviṣkurvanti; dṛṣṭas tvayā ananda sa vaṇik, yena tathāgatasya cittam abhiprasādya gośīrṣacandanaṁ dattaṁ dṛṣṭo bhadanta; sa eṣa ānanda vaṇik tena kuśalamūlena cittotpādena deyadharmaparityāgena ca candano nāma pratyekabuddho bhaviṣyati; ayam asya deyadharmo yo mamāntike cittaprasādaḥ",
    "san-mu-kd17:2075": "The hemorrhage does not stop, and Jīvaka prescribes the milk of a young woman",
    "san-mu-kd17:2076": "tathāpi tad rudhiraṁ pragharaty eva; nāvatiṣṭhate; jīvakaḥ kathayati: idānīṁ kanyākṣīreṇa pariṣeko dīyatām iti; bhikṣavo na jānate kīdṛśaṁ kanyākṣīram iti; āyuṣmān ānandaḥ kathayati: jīvaka kīdṛśaṁ kanyākṣīram iti; sa kathayati: yā tu prathamaprasavā nārī sātra kanyā abhipretā; tasyā yat kṣīraṁ tat kanyākṣīram ity ucyate iti; āyuṣmatā ānandena kanyākṣīranimittaṁ catasro ’pi parṣadaḥ prayuktāḥ; bhikṣavaḥ kanyākṣīraṁ paryeṣitum ārabdhāḥ; bhikṣuṇyaḥ upāsakā upāsihyaś ca bhūyasā sarva eva rājagṛhanivāsī janakāyaḥ sthāpayitvā devadattaṁ devadattapakṣyāṁś ca; te catasṛṇāṁ parṣadāṁ janakāyasya ca paryeṣamāṇasya yais tair upāyaiḥ vighnaṁ kurvanti; yāvad rājagṛhe anyatamā prathamaprasavā kanyā svalpakṣīrā svakam api puraṁ kṣīreṇa na santarpayati; kutaḥ punar anyasya dāsyati? tayā śrutaṁ yathā bhagavataḥ kanyākṣīreṇa prayojanam iti; sā saṁlakṣayati: yadi dāsyāmi dārako me svalpaprāṇaḥ kṣīravirahāt prāṇair viyokṣyate; na kevalam ayaṁ ādīnavaḥ; ayam aparaḥ, devadattaḥ bhagavato dīrgharātraṁ pratyarthikaḥ pratyamitraḥ; tadvigrāhitaś ca rājā ajātaśatruḥ devadattapakṣyāś ca kokālikakhaṇḍadravyakaṭamorakatiṣyasamudradattāḥ; ete māṁ jīvitād vyaparopayiṣyanti iti; punaḥ saṁlakṣayati: kāmaṁ svaprāṇaviyogaḥ putraviyogaś ca; na tu devamanuṣyapūjitasya buddhasya bhagavataḥ vyādhiduḥkhavedanānubhavanaṁ yena sarva eva rājagṛhanivāsī janakāyaḥ samākulaḥ; yannv ahaṁ kṣīram ādāya gaccheyam iti; sā bhagavato ’ntike cittam abhiprasādya nave bhājane kṣīraṁ dugdhvā yena bhagavāṁś tenopasaṁkrāntā; upasaṁkramya bhagavataḥ pādau śirasā vanditvā bhagavantam idam avocat: upalabdhaṁ mayā bhadanta jīvakena bhagavataḥ kanyākṣīram upadiṣṭam iti; tad idaṁ kanyākṣīraṁ pragṛhyatāṁ mamānugrahāya iti; tatra bhagavān āyuṣmantam ānandam āmantrayate: bhadrāśayā iyam ānanda dārikā; asyā sakāśād gṛhāṇa kṣīram iti; tena pratigṛhītaṁ kṣīraṁ; sā bhagavataḥ pādau śirasā vanditvā bhagavato ’ntikāt prakrāntā",
    "san-mu-kd17:2077": "atha bhagavān vismitam akārṣīt; dharmatā khalu yasmin samaye buddhā bhagavantaḥ smitaṁ prāviṣkurvanti tasmin samaye nīlapītalohitāvadātāḥ arciṣaḥ mukhān niścarya kāścid adhastād gacchanti; kāścid upariṣṭād gacchanti",
    "san-mu-kd17:2078": "yā adhastād gacchanti tāḥ sañjīvaṁ kālasūtraṁ saṅghātaṁ rauravaṁ mahārauravaṁ tāpanaṁ pratāpanam avīcim arbudaṁ nirarbudam aṭaṭaṁ hahavaṁ huhuvam utpalaṁ padmaṁ mahāpadmaṁ narakaṁ gatvā ye uṣṇanarakās teṣu śītībhūtvā nipatanti; ye śītanarakās teṣu uṣṇībhūtvā nipatanti; tena teṣāṁ satvānāṁ kāraṇāviśeṣāḥ pratiprasrabhyante; teṣām evaṁ bhavati: kiṁ nu vayaṁ bhavantaḥ itaś cyutāḥ āhosvid anyatropapannāḥ iti; teṣāṁ prasādasaṁjananārthaṁ bhagavān nirmitaṁ visarjayati; teṣāṁ nirmitaṁ dṛṣṭvā evaṁ bhavati; na haiva vayaṁ bhavantaḥ itaś cyutāḥ; nāpy anyatropapannāḥ; api tu ayam apūrvadarśanaḥ satvaḥ; asya anubhāvena asmākaṁ kāraṇāviśeṣāḥ pratiprasrabdhāḥ iti; te nirmite cittam abhiprasādya, tan narakavedanīyaṁ karma kṣapayitvā devamanuṣyeṣu pratisandhiṁ gṛhṇanti yatra satyānāṁ bhājanabhūtā bhavanti",
    "san-mu-kd17:2079": "yā upariṣṭād gacchanti tāś cāturmahārājikān trayastriṁśān yāmān tuṣitān nirmāṇaratīn paranirmitavaśavartinaḥ brahmakāyikān brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhān śubhakṛtsnān anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān devān gatvā anityaṁ duḥkhaṁ śūnyam anātmā ity udghoṣayanti; gāthādvayaṁ ca bhāṣante",
    "san-mu-kd17:2080": "ārabhadhvaṁ niṣkrāmata yujyadhvaṁ buddhaśāsane |",
    "san-mu-kd17:2081": "dhunīta mṛtyunaḥ sainyaṁ naḍāgāram iva kuñjaraḥ ||",
    "san-mu-kd17:2082": "yo hy asmin dharmavinaye apramattaś cariṣyati |",
    "san-mu-kd17:2083": "prahāya jātisaṁsāraṁ duḥkhasyāntaṁ kariṣyati || iti",
    "san-mu-kd17:2084": "atha tā arciṣas trisahasramahāsahasraṁ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti; tad yadi bhagavān atītaṁ karma vyākartukāmo bhavati, bhagavataḥ pṛṣṭhato ’ntardhīyante; anāgataṁ vyākartukāmo bhavati, purastād antardhīyante; narakopapattiṁ vyākartukāmo bhavati pādatale antardhīyante; tiryagupapattiṁ vyākartukāmo bhavati pārṣṇyām antardhīyante; pretopapattiṁ vyākartukāmo bhavati pādāṅguṣṭhe antardhīyante; manuṣyopapattiṁ vyākartukāmo bhavati jānunor antardhīyante; balacakravartirājyaṁ vyākartukāmo bhavati vāme karatale antardhīyante; cakravartirājyaṁ vyākartukāmo bhavati dakṣiṇe karatale antardhīyante; devopapattiṁ vyākartukāmo bhavati nābhyām antardhīyante; śrāvakabodhiṁ vyākartukāmo bhavati āsye ’ntardhīyante; pratyekabodhiṁ vyākartukāmo bhavati ūrṇāyām antardhīyante; anuttarāṁ samyaksaṁbodhiṁ vyākartukāmo bhavati uṣṇīṣe antardhīyante",
    "san-mu-kd17:2085": "atha tā arciṣo bhagavantaṁ triḥ pradakṣiṇīkṛtya bhagavata ūrṇāyām antarhitāḥ; athāyuṣmān ānandaḥ kṛtakarapuṭo bhagavantaṁ papraccha",
    "san-mu-kd17:2086": "nānāvidho raṅgasahasracitto",
    "san-mu-kd17:2087": "vaktrāntarān niṣkasitaḥ kalāpaḥ |",
    "san-mu-kd17:2088": "avabhāsitā yena diśaḥ samantāt",
    "san-mu-kd17:2089": "divākareṇodayatā yathaiva ||",
    "san-mu-kd17:2090": "gāthāś ca bhāṣate",
    "san-mu-kd17:2091": "vigatodbhavā dainyamadaprahīṇā",
    "san-mu-kd17:2092": "buddhā jagaty uttamahetubhūtāḥ |",
    "san-mu-kd17:2093": "nākāraṇaṁ śaṅkhamṛṇālagauram",
    "san-mu-kd17:2094": "smitam upadarśayanti jinā jitārayaḥ ||",
    "san-mu-kd17:2095": "tatkālaṁ svayam adhigamya dhīra buddhyā",
    "san-mu-kd17:2096": "śrotṛṇāṁ śramaṇa jinendra kāṅkṣitānām |",
    "san-mu-kd17:2097": "dhīrābhir munivṛṣa vāgbhir uttamābhir",
    "san-mu-kd17:2098": "utpannaṁ vyapanaya saṁśayaṁ śubhābhiḥ |",
    "san-mu-kd17:2099": "nākāsmāl lavaṇajalādrirājadhairyāḥ",
    "san-mu-kd17:2100": "saṁbuddhāḥ smitam upadarśayanti nāthāḥ |",
    "san-mu-kd17:2101": "yasyārthe smitam upadarśayanti dhīrāḥ",
    "san-mu-kd17:2102": "taṁ śrotuṁ samabhilaṣanti te janaughāḥ || iti",
    "san-mu-kd17:2103": "bhagavān āha: dṛṣṭas tvayā ananda sā dārikā, yayā mamāntike cittam abhiprasādyakṣīraṁ dattaṁ dṛṣṭā bhadanta; eṣā sā ānanda dārikā anena kuśalamūlena cittotpādena deyadharmaparityāgena ca kṣīraprado nāma pratyekabuddho bhaviṣyati; ayam asyā deyadharmo yo mamāntike cittaprasādaḥ iti",
    "san-mu-kd17:2104": "Daśabalakāśyapa stops the hemorrhage",
    "san-mu-kd17:2105": "tathāpi tad rudhiraṁ pragharaty eva; nāvatiṣṭhate; nānādeśanivāsino bhikṣavaḥ abhyāgatāḥ bhagavata evaṁvidham ābādhaṁ śrutvā anye ca śrāddhā brāhmaṇagṛhapatayaḥ; tatra kecid agadān vyāharanti; kecin mantraiś cikitsāṁ kurvanti; āyuṣmān daśabalakāśyapaḥ satyopayācanaṁ kartum ārabdhaḥ",
    "san-mu-kd17:2106": "samaṁ te bhagavaṁś cittaṁ putreṣv api ariṣv api |",
    "san-mu-kd17:2107": "anena satyavākyena tiṣṭha kṣataja mā srava || iti",
    "san-mu-kd17:2108": "satyopayācanasamantaram eva tad rudhiraṁ sthitaṁ; bhikṣavaḥ pramuditamanasaḥ saṁvṛttāḥ bhikṣuṇyaḥ upāsakāḥ upāsikyaḥ bhūyasā sarva eva rājagṛhanivāsī janakāyaḥ sthāpayitvā devadattājātaśatrū kokālikakhaṇḍadravyakaṭamorakatiṣyasamudradattāṁś ca; bhagavān jānann eva yo yathā cikitsāṁ karoti, tasya tathānumodate, teṣāṁ kuśalamūlabījāvaropaṇārthaṁ",
    "san-mu-kd17:2109": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhagavatā āyuṣmatā daśabalakāśyapena satyopayācanayā sravad rudhiraṁ vidhāritam iti; bhagavān āha: na bhikṣava etarhi yathā atīte ’py adhvani aham anena viṣakṛtena paryākulīkṛto nirviṣīkṛtaḥ; tac chrūyatāṁ",
    "san-mu-kd17:2110": "The story of Dharmakāma",
    "san-mu-kd17:2111": "(concerning a previous birth of Daśabalakāśyapa)",
    "san-mu-kd17:2112": "bhūtapūrvaṁ bhikṣavaḥ anyatamasya karvaṭakasya nātidūre udyānaṁ mūlakandapuṣpaphalasalilasaṁpannaṁ nānāvihaganikūjitaṁ; tatra ṛṣiḥ prativasati phalamūlāmbubhakṣaḥ ajinavalkalavāsāḥ vidyāmantradhārī ca; tasmiṁś ca karvaṭake gṛhapatiḥ prativasati; tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ kālāntareṇa patnī āpannasatvā saṁvṛttā; sā aṣṭānāṁ vā navānāṁ vā māsānām atyayāt prasūtā; dārako jātaḥ; tasya trīṇi saptakāny ekaviṁśatidivasān vistareṇa jātasya jātimahaṁ kṛtvā nāmadheyaṁ vyavasthāpitaṁ; sa unnīto vardhito mahān saṁvṛttaḥ; sa caṁkramyamāṇaḥ sthito śayito vā kuśalaṁ cittam atikuśalaṁ ca karma karoti; tasya janakāyena dharmakāma iti saṁjñā kṛtā; sa kiṁkuśalagaveṣitayā karvaṭakān niṣkramya kālānukālaṁ tasya ṛṣeḥ sakāśam upasaṁkrāmati; upasthānaṁ cāsya karoti; tapasvina upasaṁkrāmatīti tāpasas tāpasa iti saṁvṛttā; tasyāpareṇa samayena viṣakṛtam utthitaṁ; so ’nekair agadamantraprayogaiś cikitsyate; na cāsau vyādhir upaśamaṁ gacchati; sa mātāpitṛbhyāṁ tasya ṛṣeḥ sakāśam upanītaḥ; maharṣe upasthāyakas te viṣakṛtena prāṇair viyujyate; cikitsāṁ kuruṣva iti; sa satyopayācanaṁ kartum ārabdhaḥ",
    "san-mu-kd17:2113": "samaṁ te dāraka cittaṁ mitreṣv api ripuṣv api |",
    "san-mu-kd17:2114": "anena satyavākyena nirviṣo bhava dāraka || iti",
    "san-mu-kd17:2115": "sa satyopayācanakālasamanantaram eva nirviṣīkṛtaḥ",
    "san-mu-kd17:2116": "kiṁ manyadhve bhikṣavo yo ’sau dārakaḥ aham eva saḥ tena kālena tena samayena; yo ’sau ṛṣiḥ eṣa eva sa daśabalakāśyapaḥ; tadāpy aham anena satyopayācanena svasthīkṛtaḥ; etarhy apy aham anena satyopayācanena svasthīkṛtaḥ",
    "san-mu-kd17:2117": "The disappointment of Devadatta",
    "san-mu-kd17:2118": "devadatto duḥkhī durmanā vipratīsārī cintayati: vyarthaṁ mayā śramaṇasya gautamasya śilā kṣiptā; na ca śramaṇo gautamaḥ praghātitaḥ; mahājanapratisaṁvidito jātaḥ iti; sa vṛkṣamūlaṁ gatvā cintāparaḥ kṛtakena paryaṅkaṁ badhvā avasthitaḥ; bhikṣavaḥ sthānasthāneṣv avadhyāyanti kṣipanti vivācayanti: paśva bhadanta īdṛśaḥ krūrāśayo devadattaḥ, yena bhagavataḥ pravrajitasyāpi parākrāntam; upariṣṭāt śilā kṣiptā iti; kokālikakhaṇḍadravyakaṭamorakatiṣyasamudradattāḥ kathayanti: kiṁ bhavanto yadvā tadvā asamīkṣya kathayanti nanu paśyata devadattam asmin vṛkṣamūle; caturthaṁ dhyānaṁ samāpannaḥ mahātmāsau; katham evaṁ kariṣyati iti",
    "san-mu-kd17:2119": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta amī kokālikakhaṇḍadravyakaṭamorakatiṣyasamudradattāḥ ātmanā alajjinaḥ alajjino devadattasya varṇaṁ bhāṣante iti; bhagavān āha: na bhikṣava etarhi yathā atīte ’py adhvani ete alajjina alajjino varṇam abhāṣanta; tac chrūyatāṁ",
    "san-mu-kd17:2120": "The story of a jackal and a crow",
    "san-mu-kd17:2121": "(concerning a previous birth of Devadatta, etc.)",
    "san-mu-kd17:2122": "bhūtapūrvaṁ bhikṣavo rājagṛhīyakair manuṣyaiḥ rājñā ca kenacit kāraṇena kriyākāraṁ kṛtvā dve śmaśāne vyavasthāpite, ekasmin pradeśe puruṣāś chorayitavyāḥ ekasmin striyaḥ iti; yāvad apareṇa samayena paṇḍakaḥ kālagataḥ; sa na ekasmin śmaśāne avakāśaṁ labhate, na dvitīye; rājagṛhasyānyatamasmin pradeśe udyānaṁ mūlakandapuṣpaphalasalilasaṁpannaṁ nānāvihaganikūjitaṁ; tasmiṁś ca khustaśirā ṛṣiḥ prativasati; phalamūlāmbubhakṣaḥ ajinavalkalavāsāḥ; tasmiṁś ca pradeśe trikaṇṭakedārairaṇḍavṛkṣāś ca santi; tatra sa paṇḍako choritaḥ; kuṇapagandhena sṛgāla āgataḥ; sa taṁ paṇḍakaṁ bhakṣayitum ārabdhaḥ; kākaś ca eraṇḍavṛkṣāgratas tiṣṭhati; tasya buddhir utpannā: sṛgālasya varṇaṁ bhāṣe; kadācid bhakṣitaśeṣaṁ dadyād iti; sa tasya gāthayā varṇaṁ bhāṣitum ārabdhaḥ:",
    "san-mu-kd17:2123": "siṁhasya te yathā grīvā ṛṣabhasya yathā kaṭiḥ |",
    "san-mu-kd17:2124": "mṛgarāja namas tubhyaṁ bhuktaśeṣaṁ labhemahi || iti",
    "san-mu-kd17:2125": "sṛgālo vyavalokya pratyabhāṣata",
    "san-mu-kd17:2126": "ko ’yaṁ drumavarāgre ’smin dvijānāṁ pravaraḥ khalu |",
    "san-mu-kd17:2127": "avabhāsya diśaḥ sarvāḥ bhrājate ratnapiṇḍavat || iti",
    "san-mu-kd17:2128": "kākaḥ kathayati",
    "san-mu-kd17:2129": "aham asmi mahābhāga darśanārthaṁ tvāgataḥ |",
    "san-mu-kd17:2130": "mṛharāja nams tubhyaṁ bhuktaśeṣaṁ labhemahi || iti",
    "san-mu-kd17:2131": "sṛgālaḥ kathayati",
    "san-mu-kd17:2132": "mayūrakaṇṭhas tvam asi vāyasa priyadarśana |",
    "san-mu-kd17:2133": "ākrandacāriṇāṁ śreṣṭha ehi bhuṅkṣva yathāsukhaṁ || iti",
    "san-mu-kd17:2134": "so ’vatīrṇaḥ sṛgālena saha kuṇapaṁ bhakṣayan tena ṛṣiṇā dṛṣṭaḥ; sa gāthāṁ bhāṣate",
    "san-mu-kd17:2135": "cirasya bata paśyāmi samāgamam alajjinoḥ |",
    "san-mu-kd17:2136": "vṛkṣādhamasya cchāyāyāṁ bhuñjate kuṇapaṁ saha || iti",
    "san-mu-kd17:2137": "kākena śrutaṁ; sa sāmarṣaṁ gāthāṁ bhāṣate",
    "san-mu-kd17:2138": "yadi siṁho myūraś ca bhuñjate varajāṅgalam |",
    "san-mu-kd17:2139": "kim atra khustaśirasaḥ paradattopajīvinaḥ || iti",
    "san-mu-kd17:2140": "ṛṣir api jātāmarṣo gāthāṁ bhāṣate",
    "san-mu-kd17:2141": "pakṣiṇām adhamaḥ kākaḥ jambukaś ca catuṣpadām |",
    "san-mu-kd17:2142": "eraṇḍaś cāpi vṛkṣāṇāṁ mauṣyānāṁ ca paṇḍakaḥ |",
    "san-mu-kd17:2143": "hīnās trikaṇṭakedārāḥ paśyālajjisamāgamam || iti",
    "san-mu-kd17:2144": "tataḥ kāko bhūyasyā mātrayā saṁjātāmarṣo ṛṣer agniśaraṇaṁ praviśya vyavalokayitum ārabdho na paśyati kiṁcit; kamaṇḍaluṁ bhaṅktvā niṣpalāyitaḥ; yāvad asau ṛṣir agniśaraṇaṁ praviśya paśyati kamaṇḍaluṁ bhagnaṁ; sa saṁlakṣayati: tasyaitad duṣkākasya karma nānyasya; iti viditvā gāthāṁ bhāṣate",
    "san-mu-kd17:2145": "na rocyās tādṛśāḥ kecid alajināḥ krūrāśayāḥ |",
    "san-mu-kd17:2146": "dūṣitaṁ cāgniśaraṇaṁ bhagnaś cāpi kamaṇḍaluḥ ||",
    "san-mu-kd17:2147": "avarṇārho na varṇārhaḥ na vācyaṁ khalu sarvathā |",
    "san-mu-kd17:2148": "kiṁcin matimatā nityaṁ tūṣṇīṁbhāvaḥ sukhāvahaḥ || iti",
    "san-mu-kd17:2149": "kiṁ manyadhve bhikṣavo yo ’sau ṛṣir aham eva saḥ tena kālena tena samayena; sṛgālo devadattaḥ tena kālena tena samayena, kākaḥ kokālikaḥ tena kālena tena samayena; tadāpy etāv alajjinau alajjinor varṇam abhāṣātām; etarhy apy etāv alajjinau alajjinor varṇaṁ bhāṣete",
    "san-mu-kd17:2150": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kutra bhadanta bhagavato devadattasya ca tatprathamato vairūkṣyam utpannam iti; bhagavān āha",
    "san-mu-kd17:2151": "The story of the two birds Dharma and Adharma",
    "san-mu-kd17:2152": "(concerning a previous birth of the Buddha and of Devadatta)",
    "san-mu-kd17:2153": "bhūtapūrvaṁ bhikṣavo dvau jīvajīvakau ekena kāyena samudratīre prativasataḥ dharmaś cādharmaś ca; yāvad adharmo middham avakrāntaḥ; dharmo jāgarti; tena amṛtaphalam uhyamānaṁ dṛṣṭaṁ; tena tad gṛhītaṁ; sa saṁlakṣayati: kiṁ tāvad enam utthāpayiṣyāmi? āhosvid bhakṣayāmi? iti; bhūyaḥ saṁlakṣayati: bhakṣayāmi: ekasminn eva śarīre vipakṣyate iti; sa tena notthāpitaḥ; svayam eva bhakṣitaḥ; sa pratibuddhaḥ; tasmin pradeśe dharmasya aṁrtaphalodgāraḥ utthitaḥ; adharmeṇa ghrātaḥ; sa kathayati: kasya eṣa udgāraḥ iti; sa kathayati: amṛtaphalasya; kutra labdhaṁ?; sa kathayati: mayā tava suptasya amṛtaphalaṁ labdhaṁ; tan mayā bhakṣitaṁ; tvaṁ notthāpitaḥ: ekasminn eva śarīre vipakṣyate iti; sa kathayati: na śobhanaṁ kṛtam; aham api kālajño bhaviṣyāmi iti; yāvad apareṇa samayena dharmo middham avakrāntaḥ; adharmo jāgarti; tena viṣaphalam uhyamānaṁ dṛṣṭaṁ; tena tad bhakṣitaṁ; tāv ubhāv api mūrcchitau; adharmo viṣaphalena paryākulīkṛtaḥ kathayati: tatra tatropapadyeya, yatra yatra janmani tava vadhakaḥ syāṁ pratyarthikaḥ pratyamitraḥ iti; dharmaḥ kathayati: aham api yatra yatropapadyeya, tatra tatra janmani tava maitryupasaṁhāraṁ kuryām iti",
    "san-mu-kd17:2154": "bhagavān āha: kiṁ manyadhve bhikṣavo yo ’sau dharmaḥ aham eva saḥ tena kālena tena samayena; yo ’sāv adharmaḥ eṣa eva sa devadattaḥ tena kālena tena samayena; tatrāyaṁ mama tatprathamato virūkṣitaḥ; ahaṁ cāsya maitreṇa cittenāvasthitaḥ; bhūyo ’py ayaṁ yathā mama virūkṣitaḥ, ahaṁ cāsya maitracittaḥ; tac chrūyatām",
    "san-mu-kd17:2155": "The story of Sūryanemi the poet",
    "san-mu-kd17:2156": "(concerning a previous birth of the Buddha and of Devadatta)",
    "san-mu-kd17:2157": "bhūtapūrvaṁ bhikṣavo vārāṇasyāṁ nagaryāṁ sarjaraso nāma rājā rājyaṁ kārayati ṛddhaṁ ca yāvad ākīrṇabahujanamanuṣyaṁ ca; tena bhūmyantarasya rājñaḥ sakāśād dārikā labdhā; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ sā dārikā kālāntareṇa āpannasatvā saṁvṛttā; sā aṣṭānāṁ vā navānāṁ vā māsānām atyayāt sūryodaye prasūtā; dārako jātaḥ abhirūpo darśanīyaḥ prāsādikaḥ; tasya jātau jātimahaṁ kṛtvā nāmadheyaṁ vyavasthāpyte kiṁ bhavatu dārakasya nāma iti; amātyāḥ kathayanti: ayaṁ dārakaḥ sūryodaye jātaḥ; tasmād bhavatu dārakasya sūryanemīti nāma; tasya sūryanemīti nāmadheyaṁ vyavasthāpitaṁ; sūryanemī dārakaḥ aṣṭābhyo dhātrībhyo dattaḥ; dvābhyām aṁsadhātrībhyāṁ dvābhyāṁ kṣīradhātrībhyāṁ dvābhyāṁ maladhātrībhyāṁ dvābhyāṁ krīḍanikābhyāṁ dhātrībhyāṁ; so ’ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam; sa yadā mahān saṁvṛttas tadā lipyām upanyastaḥ saṅkhyāyāṁ gaṇanāyāṁ mudrāyāṁ; yāni rājñāṁ kṣatriyāṇāṁ mūrdhābhiṣiktānāṁ janapadaiśvaryasthāmavīryam anuprāptānāṁ mahāntaṁ pṛthivīmaṇḍalam abhinirjitya adhyāvasatāṁ pṛthag bhavanti śilpasthānakarmasthānāni tadyathā hastigrīvāyām aśvapṛṣṭhe rathe tsarau dhanuṣi apayāne niryāṇe aṁkuśagrahe pāśagrahe tomaragrahe chedye bhedye vedhye muṣṭibandhe pādabandhe śikhābandhe dūravedhe śabdavedhe marmavedhe akṣūṇavedhe dṛḍhaprahāritāyāṁ pañcasu sthāneṣu kṛtāvī saṁvṛttaḥ; sa pitrā yauvarājye pratiṣṭhāpitaḥ sarjarasasya rājñaḥ agramahiṣī dharmā nāma; agrāmātyaś ca goniṣādo nāmnā; tasmiṁś ca rājā atyarthaṁ viśvastaḥ; yāvad apareṇa samayena rājā sarjarasaḥ dharmayā sārdhaṁ krīḍati ramate paricārayati; tasya krīḍato ramamāṇasya paricārayataḥ dharmā āpannasatvā saṁvṛttā; sā naimittikair vyākṛtā: putraṁ janayiṣyati; sa rājānaṁ jīvitād vyaparopya svayam eva paṭṭe badhvā rājyaiśvaryādhipatyaṁ kārayiṣyati iti; yāvad rājā sarjarasaḥ glānaḥ saṁvṛttaḥ; sa upasthīyate mūlagaṇḍapatrapuṣpaphalabhaiṣajyaiḥ; na cāsau vyādhir upaśamaṁ gacchati; śarīrāvasthā paricchinnā; sa saṁlakṣayati: mamātyayāt sūryanemī rājā bhaviṣyati; niyatam asau dharmāṁ ghatayiṣyati; kim atra prāptakālaṁ; iti bhūyaḥ sa saṁlakṣyati: ayam amātyo goniṣādaḥ mayā praṇītair bhogaiḥ saṁvibhaktaḥ, pratipālitaś ca; asya dharmāṁ samarpayāmi iti; tena goniṣāda āhūyoktaḥ:mama dharmā agramahiṣī: tvaṁ cāgrāmātyaḥ; mama śarīrāvasthā paricchinnā; niyatam ahaṁ prāṇāir viyokṣye; tvayā matpriyatayā tathā anuṣṭheyaṁ yathā dharmā sūryaneminā jīvitān na vyaparopyate iti; sa kathayati: deva tad api na śakyaṁ te kartum; alpotsuko bhavatu devaḥ; tathā kariṣye yathā na praghātyate iti",
    "san-mu-kd17:2158": "sarve kṣayāntā nicayāḥ patanāntāḥ samucchrayāḥ |",
    "san-mu-kd17:2159": "saṁyogā viprayogāntāḥ maraṇāntaṁ ca jīvitam ||",
    "san-mu-kd17:2160": "iti rājā sarjaraḥ kālagataḥ; sa chatradhvajapatākādiśobhayā mahatā satkāreṇa dhyāpitaḥ; sūryanemī mahārājaḥ mahārājābhiṣekeṇa abhiṣiktaḥ; tenāmātyānām ājñā dattā; dharmāṁ ghātayata iti; goniṣādaḥ kathayati: deva kim asamīkṣya praghātyate? na jñāyate kiṁ dārakaṁ janayiṣyati? uta dārikām iti; tad yadi dārakaṁ janayiṣyati sa eva jīvitād vyaparopyate iti; sūryanemī rājā kathayati: evaṁ bhavatu; tvayaiva saṁrakṣyā iti; tena gṛhe sthāpitā; sā aṣṭānāṁ vā navānāṁ vā māsānām atyayāt prasūtā; dārako jātaḥ; tasminn eva divase kaivartī prasūtā; tasyā dārikā jātā; sa jātamātra eva kaivartīṁ dhanena pralobhya parivartitaḥ; goniṣādena rājño niveditaṁ: deva dharmā prasūtā; dārikā jātā iti; rājā kathayati: śobhanaṁ; muktāḥ smaḥ iti; sa dārakaḥ kaivartyā āpāyitaḥ poṣitaḥ saṁvardhitaḥ mahān saṁvṛttaḥ; lipyakṣarāṇi pāṭhitaḥ; kāvyaṁ kartum ārabdhaḥ; tasya kaviḥ kaivartadārakaḥ kaviḥ kaivartadārakaḥ iti saṁjñā saṁvṛttā; goniṣādena dharmāyāḥ samākhyātaṁ: putras te kāvyakartā saṁvṛttaḥ iti; sā kathayati: paśyāmi tāvat kīdṛśaḥ iti; sa kathayati: alaṁ; kiṁ tena dṛṣṭena iti; sā kathayati: putrābhilāṣiṇī ākāṁkṣaty eva darśanaṁ nāvatiṣṭhate iti; tasyā goniṣādena avaśyanirbandhaṁ jñātvā upāyasaṁvidhānena matsyāṁ kṛtvā praveśitaḥ; sa praviśann eva naimittikair vyākṛtaḥ: eṣa kaviḥ kaivartadārako rājānaṁ jīvitād vyaparopya, svayam eva paṭṭāṁ badhvā rājyaṁ kārayiṣyati iti; rājñā śrutaṁ; tenāmātyānām ājñā dattā: gṛhṇīta yathā na paribhraśyate iti; tena karṇaparamparayā śrutaṁ; sa itaś cāmutaś ca niṣpalāyamāno vṛddhayuvatyā gṛhaṁ praviṣṭaḥ; sa tayā gopāyitaḥ; tato haridratailena gātrāṇi mrakṣayitvā maṁce āropya mṛta iti kṛtvā niṣkāsitaḥ; sa ca śmaśāne choritaḥ; utthāya niṣpalāyitaḥ; tasmin pradeśe anyatamaḥ puruṣaḥ puṣpaphalāni paryeṣate; tenāsau niṣpalāyamāno dṛṣṭaḥ; tasya pṛṣṭhataś cārakapuruṣāḥ pradhāvitāḥ; tair asau puruṣaḥ pṛṣṭaḥ: bho puruṣa na tvayā īdṛśaḥ pramāṇena varṇena ca anena pathā gacchan kaścin manuṣyo dṛṣṭaḥ? sa kathayati: dṛṣṭaḥ; anena pathā gacchata iti; te tasya pṛṣṭhato ’nubaddhāḥ; so ’nyatamasmin karvaṭake rajakasya gṛhaṁ praviṣṭaḥ; tasya ca yathāvṛttam ārocitaṁ; cārakapuruṣaiḥ karvaṭako vicārayitum ārabdhaḥ; rajakena vastravaraṇḍena veṣṭayitvā gardabhe āropya karvaṭakān niṣkāsitaḥ; snānaśālāyāṁ nitvā muktaḥ; utthāya caturdiśaṁ vyavalokya niṣpalāyitaḥ; tatrāpy anyatareṇa puruṣeṇa dṛṣṭaḥ; tena cārakapuruṣāṇāṁ niveditaṁ; bhavanto yadarthaṁ yūyaṁ karvaṭakaṁ pratyavekṣatha, asau puruṣaḥ anena pathā gataḥ; gacchata śīghram iti; te saṁprasthitāḥ; so ’py aparasmin grāme carmakāragṛhaṁ praviṣṭaḥ; tasya tena yathāvṛttam ārocitaṁ; sa kathayati: pṛṣṭhato mukhe upānahau kuru iti; sa kathayati: na mayā kadācid evaṁrūpā upānahā kṛtapūrvā; sa gāthāṁ bhāṣate",
    "san-mu-kd17:2161": "nānāmatayo hy anekarūpās",
    "san-mu-kd17:2162": "tulitās te tulayā hi naikayāpi |",
    "san-mu-kd17:2163": "vanavaṁ kuru carmakāra me tvaṁ",
    "san-mu-kd17:2164": "yat pṛṣṭhaṁ tad iha mamāgrataḥ kuruṣva || iti",
    "san-mu-kd17:2165": "tenāsau carmakāraḥ śikṣitaḥ; carmakāreṇa tādṛśyau upānahau kṛte; kuḍyaparikṣipto ’sau karvaṭakaḥ; sa tena upānahau prāvṛtya upacchidreṇa niṣpalāyitaḥ; cārakapuruṣāḥ upānahā anusṛtya karvaṭakam anvāhiṇḍante; so ’pi niṣpalāyamānaḥ udakaṁ praviṣṭaḥ, nāgair nāgabhavanaṁ praveśitaḥ; rājñā śravaparamparayā śrutaṁ yathā asau nāgair nāgabhavanaṁ praveśitaḥ iti; rājñā amātyānām ājñā dattā: bhavanto ye madviṣayanivāsinaḥ āhituṇḍikāḥ, te sarve matsakāśe āneyāḥ iti; taiḥ sarve viṣayanivāsinaḥ āhituṇḍikāḥ rājñaḥ upanītāḥ; rājñā teṣām ājñā dattā: bhavanto gacchata; amuṣmin nāgabhavane nāgam uddharata iti; evaṁ deveti sarve āhituṇḍikāḥ rājñaḥ pratiśrutya tannāgabhavanaṁ gatāḥ; anyatarasyāṁ cāṭavyāṁ piṅgalo nāma yakṣo māṁsarudhirabhakṣaḥ; tasya bhayāt śvāpadā api tam aṭavīṁ parityajanti; kim uta manuṣyāḥ sā piṅgalāṭavīti prakāśā saṁvṛttā; āhituṇḍikena sa nāgas tathā mantrabalādhānād upadruto yathā santrastaḥ piṅgalāṭavyāṁ chorito na śaktas tām atikrāmayituṁ; nāgāḥ saṁjalpaṁ kurvanti: na śobhanam asmābhiḥ kṛtaṁ yad asau piṅgalāṭavīṁ nātikrāmitaḥ; so ’pi piṅgalena yakṣeṇa praghātyate; vayaṁ ca tadartham abhidrutāḥ; katham atra pratipattavyam iti; sa nāgarājaḥ kathayati: etam artham āhituṇḍikānāṁ nivedayāmaḥ iti; tair āhituṇḍikānāṁ samākhyātaṁ: bhavanto yadarthaṁ vayam ākulīkriyāmahe, so ’smābhir arthataḥ praghātita eva, yat piṅgalāṭavyāṁ samutsṛṣṭaḥ iti; āhituṇḍikaiḥ rājña etat prakaraṇaṁ samākhyātaṁ; rājā kathayati: yady apy evaṁ tathāpi samanveṣyatām iti; sa piṅgalāṭavyām itaś cāmutaś ca paribhramitum ārabdhaḥ; piṅgalaś ca yakṣaḥ anyatamasmin pradeśe kukkuraiḥ parivṛtas tiṣṭhati; tenāsau kukkuraiś ca dūrata eva dṛṣṭaḥ; sa saṁlakṣayati: kiṁ mamānena mṛtapravṛttiḥ śrutā? yenāyam atra praviṣṭa iti; tena tasya kukkurā utsṛṣṭāḥ; sa niṣpalāyamāno vṛkṣam abhirūḍhaḥ; kukkurāḥ piṅgalaś ca vṛkṣasyādhastād vyavasthitāḥ; piṅgalaḥ kathayati: bhoḥ puruṣa na tvayā śrutaṁ piṅgalāṭavyāṁ piṅgalo nāma amanuṣyakaḥ prativasati; yas tatra praviśati sa taṁ praghātayati iti; prāptas te kālaḥ; avatara iti; sa kathayati: yāvaj jīvāmi tāvat tiṣṭhāmi iti; piṅgalayakṣaḥ avasaktikāṁ badhvā nirbandhenāvasthitaḥ; sa pracālayitum ārabdhaḥ; tena tasyopari vastraṁ kṣiptaṁ; kukkurāḥ saṁlakṣayanti: sa evāyaṁ manuṣyaḥ patitaḥ iti; te piṅgalaṁ yakṣaṁ bhakṣayitvā prakrāntāḥ; sa vṛkṣāt śanair avatīrya prakrāntaḥ tena tenānvāhiṇḍan; sa saṁlakṣayati: mama mātulaḥ ṛṣīṇāṁ madhye pravrajitaḥ; tasya sakāśaṁ gacchāmi iti; tasya ca ṛṣer anyatamasmin parvate udyānaṁ mūlapuṣpaphalasalilasaṁpannaṁ vividhataruṣaṇḍamaṇḍitaṁ nānāvihaganikūjitaṁ; so ’nupūrveṇa śravaparamparayā tasya riṣeḥ sakāśam upasaṁkrāntaḥ; jñātisambandham ākhyāyāvasthitaḥ; tatrāpi cārakapuruṣaiḥ samanviṣṭaḥ; te taṁ grahītum ārabdhāḥ; tena parvataprapātād ātmā muktaḥ; sa patann anyatamena puruṣeṇa śikhāyāṁ gṛhītāḥ; śikhā utpaṭitā; sa patitaḥ; te saṁlakṣayanti: mṛto ’yaṁ; gacchāmaḥ iti te śikhām ādāya rājñaḥ sakāśaṁ gatāḥ kathayanti: deva praghātito ’sau kaviḥ; iyam asya śikhā iti; rājā parituṣṭaḥ; tena te bhogaiḥ saṁvibhaktāḥ; atha yā devatā ṛṣer udyānanivāsinī, tayā tasya riṣeḥ samākhyātaṁ: bhāgineyas te kṛcchrasaṅkaṭasaṁbādhaprāptaḥ; na samanvāharas? iti; sa kathayati: yadi mayā na samanvāhṛto ’bhaviyat prāṇair viyuktaḥ abhaviṣyad iti; sa ṛṣir vidyāmantradhārī; īdṛśīṁ vidyāṁ jānīte yayā puruṣaḥ strī bhavati strī puruṣo bhavati; sa tena tāṁ vidyāṁ grāhitaḥ; uktaś ca: gacchedānīm; akutobhayo vihara iti; so ’nyaṁ pratirūpaṁ strīveṣaṁ vidyayā abhinirmāya vārāṇasīṁ gatvā rājakīye udyāne sthitaḥ; udyānapālair dṛṣṭaḥ; paraṁ vismayam upagatāḥ; tair laghu laghv eva gatvā sūryanemino rājñaḥ samākhyātaṁ: deva evaṁrūpayauvanasaṁpannā strī udyāne tiṣṭhati iti; tenājñā dattā ānīyatām iti; sā mahatā śrīsamudāyena rājakulaṁ praveśitā; rājā sūryanemis tayā sārdham atīva saṁraktaḥ; tatas tayā avasaraṁ jñātvā rahasi sthito jīvitād vyaparopitaḥ; punaś ca vidyāṁ parivartya puruṣaḥ saṁvṛttaḥ; tataḥ svayam eva paṭṭaṁ badhvā goniṣādasyāmātyasya nivedya rājye pratiṣṭhitaḥ; devatā gāthāṁ bhāṣate",
    "san-mu-kd17:2166": "nāsau hato yaya śiro na chinnaṁ",
    "san-mu-kd17:2167": "bhūyas sa utthāya karoti karma |",
    "san-mu-kd17:2168": "sa vai hato śabdahatena tena",
    "san-mu-kd17:2169": "kavinā yathā sarjarasya putraḥ || iti",
    "san-mu-kd17:2170": "kiṁ manyadhve bhikṣavo yo ’sau sūryanemī rājā sarjarasya rājñaḥ putraḥ eṣa eva sa devadattaḥ tena kālena tena samayena; yo ’sau kaviḥ kaivartadārakaḥ aham eva saḥ tena kālena tena samayena; tadāpy eṣa mama vairaprasaktaḥ; etarhy apy eṣa mama vairaprasaktaḥ; bhūyo ’pi yathaiṣa mama vairānubaddhas tac chrūyatām",
    "san-mu-kd17:2171": "The story of the two jewellers",
    "san-mu-kd17:2172": "(concerning a previous birth of the Buddha and of Devadatta)",
    "san-mu-kd17:2173": "bhūtapūrvaṁ bhikṣavaḥ anyatamasmin karvaṭake dvau maṇikārau prativasataḥ; tayoḥ rathyā vibhaktā gṛhaṁ ca; tena khalu samayena anyatamaḥ parikṣīṇavibhavo vaṇik; sa maṇibhājanam ādāya taṁ karvaṭakam anuprāptaḥ; tato mārgaśramaṁ prativinodya ekasya maṇikārasya sakāśam upasaṁkrāntaḥ kathayati: idaṁ maṇibhājnam arghaṁ kuruṣva iti; tena svalpaṁ mūlyaṁ kṛtaṁ; sa kathayati: kim evaṁ kathayasi? yady api ahaṁ bhogebhyaḥ paribhraṣṭaḥ na tu prajñayā; jānāmy aham evāsya mūlyam iti; sa tasya sakāśam upasaṁkramya dvitīyasya sakāśam upasaṁkrāntaḥ kathayati: idam maṇibhājanaṁ; mūlyam asya kuruṣva iti; tena tasya puṣkalaṁ mūlyaṁ kṛtaṁ; sa parituṣṭaḥ kathayati: gṛhāṇā, dehi mūlyam iti; sa kathayati: nāsti me etāvan mūlyam iti; sa kathayati: yad asti tad anuprayaccha iti; tena gṛhītaṁ; tenānyena maṇikāreṇa śrutaṁ; sa saṁjātāmarṣas tasya sakāśam upasaṁkrāntaḥ; mayaitat pūrvaṁ gṛhaṁ nītaṁ; mayā cāsya mūlyaṁ kṛtaṁ; tvaṁ kasmād gṛhṇīṣe? iti; tayoḥ parasparaṁ vairūkṣyam utpannam",
    "san-mu-kd17:2174": "kiṁ manyadhve bhikṣavo yo ’sau maṇikāraḥ yena maṇibhājanasya svalpaṁ mūlyaṁ kṛtam eṣa eva sa devadattaḥ tena kālena tena samayena; yo ’sau dvitīyo maṇikāraḥ yena puṣkalaṁ mūlyaṁ kṛtam aham eva saḥ tena kālena tena samayena; tadāpy āvayoḥ parasparaṁ vairūkṣyam utpannaṁ; punar api yathā vayoḥ vairūkṣyam utpannaṁ; tac chrūyatām",
    "san-mu-kd17:2175": "The story of the elder son of a gṛhapati",
    "san-mu-kd17:2176": "(concerning a previous birth of the Buddha and Devadatta)",
    "san-mu-kd17:2177": "bhūtapūrvaṁ bhikṣavaḥ anyatamasmin karvaṭake gṛhapatiḥ prativasati; tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ kālāntareṇa patnī āpannasatvā saṁvṛttā; sā aṣṭānāṁ vā navānāṁ vā māsānām atyayāt prasūtā; dārako jātaḥ; sā asya patnī kālagatā; sa saṁlakṣayati: dārakaṁ kaḥ samvardhayiṣyati? anyām ānayāmi iti; tenānyā ānītā; sa tayā sārdhaṁ krīḍati ramate paricārayati; tasyā api putro jātaḥ; sāpi kālagatā; sa gṛhapatiḥ saṁlakṣayati: yady anyām ānayāmi, sāpi kālaṁ kariṣyati; jyeṣṭhasya putrasya niveśanaṁ karomi iti; tena jyeṣṭhasya putrasya niveśaḥ kṛtaḥ; tasya bahavaḥ putrā duhitaraś ca jātāḥ; sā tasya bhāryā kathayati: āryaputra eṣa dārakas tava ko bhavati? iti: sa kathayati: kanīyān bhrātā; sā kathayati: ārya tava bahavaḥ putrāḥ; ayam ekaḥ; eṣāṁ cāsya ca tulyo gṛhabhogo deyaḥ; sa kathayati: bhadre eṣa lokadharmaḥ iti; sā kathayati: yady evaṁ praghātaya enam iti; kāmān khalu pratisevamānasya nāsti kiṁcit pāpakaṁ karma akaraṇīyam iti sa puṣpaphalavyājena aṭavīṁ nītvā praghātitaḥ;",
    "san-mu-kd17:2178": "kiṁ manyadhve bhikṣavo yo ’sau jyeṣṭho gṛhapatiputraḥ eṣa eva sa devadattaḥ tena kālena tena samayena; yo ’sau kanīyān aham eva saḥ tena kālena tena samayena; tadāpy anena mamāntike vairūkṣyam utpāditaḥ; etarhy apy anena vairūkṣyam utpāditaḥ; yathā punar apy āvayor vairūkṣyam utpannaṁ; tac chrūyatām",
    "san-mu-kd17:2179": "The story of a girl and an astrologer",
    "san-mu-kd17:2180": "(concerning a previous birth of the Buddha and Devadatta)",
    "san-mu-kd17:2181": "bhūtapūrvaṁ bhikṣavaḥ anyatamasmin karvaṭake brāhmaṇaḥ prativasati; tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ patnī āpannasatvā saṁvṛttā; sā aṣṭānāṁ vā navānāṁ vā māsānām atyayāt prasūtā; dārikā jātā abhirūpā darśanīyā prāsādikā; sa brāhmaṇaḥ saṁlakṣayati: yo mamādya gṛhaṁ brāhmaṇo bhikṣārthī praviśati, tasyaināṁ kanyābhikṣāṁ prayacchāmi iti; yāvad anyatamo māṇavaḥ bhikṣārthī tasya gṛhaṁ praviṣṭaḥ: svasti bhikṣāṁ prayaccha iti; tena brāhmaṇenāhūyoktaḥ: māṇava iyaṁ mama duhitā; mayā kanyābhikṣā tubhyaṁ dattā iti; sa kathayati: nādya pratigṛhṇāmi; divasamuhūrtena pratigrahiṣyāmi iti; sa prakrāntaḥ; yāvad anyatamo māṇavo bhikṣārthī tasya gṛhaṁ praviṣṭaḥ: svasti bhikṣāṁ prayaccha iti; sa tena brāhmaṇenāhūyoktaḥ: māṇava iyaṁ mama duhitā; mayā kanyābhikṣā tubhyaṁ dattā iti; sa kathayati: aparo ’tra māṇavaḥ bhikṣārthī praviṣṭaḥ; tasmai kimarthaṁ na dattā iti; sa kathayati: yad brūte nakṣatram aśobhanam iti; sa kathayati: yady evaṁ pratīṣṭā bhavatu iti; brāhmaṇaḥ kathayati: tvaṁ punaḥ kimarthaṁ nakṣatraṁ na paśyati? iti; sa gāthāṁ bhāṣate",
    "san-mu-kd17:2182": "nakṣatraṁ bhadrakaṁ sarvaṁ sarve kalyāṇakā dināḥ |",
    "san-mu-kd17:2183": "samutpanneṣu kāryeṣu sarvam etat pradakṣiṇam ||",
    "san-mu-kd17:2184": "hāpayanti narā hy arthaṁ nakṣatragaṇanāparāḥ |",
    "san-mu-kd17:2185": "artho hy arthasya nakṣatraṁ kiṁ kāryaṁ jyotibhiḥ punaḥ ||",
    "san-mu-kd17:2186": "sa pratigṛhītvā prakrāntaḥ tenānyena māṇavena śrutaṁ sā brāḥmaṇakanyā anena māṇavena pratīṣṭā iti; sa tasya sakāśaṁ gataḥ kathayati: māṇavakaḥ sā kanyā kimarthaṁ tvayā pratīṣṭā? mayā pūrvalabdhā iti; sa kathayati: tvaṁ nakṣatragaṇanāparaḥ; nakṣatraṁ tāvat parīkṣa; mama tu śobhanaṁ nakṣatram iti; sa ruṣitaḥ",
    "san-mu-kd17:2187": "kiṁ manyadhve bhikṣavo yo ’sau pūrvamāṇavaḥ eṣa eva sa devadattaḥ tena kālena tena samayena; yo ’sau paścimako māṇavaḥ aham eva sa tena kālena tena samayena; tadāpy asya mamāntike vairūkṣyam utpannaṁ; etrhy apy asya mamāntike vairūkṣyam utpannaṁ",
    "san-mu-kd17:2188": "The very ferocious elephant of Ājātaśatru, Dhanapālaka by name",
    "san-mu-kd17:2189": "buddho bhagavān rājagṛhe viharati veṇuvane kalandakanivāpe; tena khalu samayena yo ’sau rājñaḥ ajātaśatroḥ dhanapālako nāma duṣṭanāgaḥ pratidinam āvāsān niṣkrāmyamāṇo mahājanavipraghātaṁ karoti; rājagṛhanivāsinā janakāyena rājā ajātaśatrur vijñaptaḥ: deva dhanapālako duṣṭanāgaḥ pratidinam āvāsān niṣkrāmyamāṇo rathyāvīthīcatvaraśṛṅgāṭakeṣu mahājanavipraghātaṁ karoti; tad arhati devaḥ hastidamakānām ājñāṁ dātuṁ yathā na pratidinaṁ niṣkāsayanti; śvo niṣkrāmyate iti ca ghaṇṭāvaghoṣaṇaṁ kārayitum iti; rājā kathayati evaṁ bhavatu; gacchata iti; rājñā amātyānām ājñā dattā: āhūyantāṁ bhavanto hastidamakāḥ iti; tair hastidamakā āhūtāḥ; rājā kathayati: bhavanto rājagṛhanivāsinā janakāyena abhihito ’smi dhanapālako duṣṭanāgaḥ pratidinam āvāsān niṣkrāmyamāṇo rathyāvīthīcatvaraśṛṅgāṭakeṣu mahājanavipraghātaṁ karoti; tad arhati devaḥ hastidamakānām ājñāṁ dātuṁ yathā na pratidinaṁ niṣkāsayanti; śvo niṣkrāmyate iti ca ghaṇṭāvaghoṣaṇaṁ kārayitum iti; tad yuṣmābhir na pratidinaṁ niṣkrāmayitavyaḥ; śvo niṣkrāmyate iti ca ghaṇṭāvaghoṣaṇaṁ kārayitavyam iti; hastidamakāḥ rājñaḥ ajātaśatroḥ pratiśrutya pādayor nipatya prakrāntāḥ",
    "san-mu-kd17:2190": "Devadatta’s attempt to kill the Buddha by means of the elephant Dhanapālaka",
    "san-mu-kd17:2191": "rājagṛhe cānyataro gṛhapatiḥ āḍhyo mahādhano mahābhogaḥ; tena buddhapramukho bhikṣusaṁghaḥ śvo ’ntargṛhe bhaktena upanimantritaḥ; devadattena śrutaṁ yathā amukena gṛhapatinā buddhapramuko bhikṣusaṁghaḥ śvo ’ntargṛhe bhaktenopanimantritaḥ iti; tena hastidamakasya śatasahasro muktāhāro dattaḥ; uktaś ca: amukena gṛhapatinā śramaṇo gautamaḥ saśrāvakasaṁghaḥ śvo ’ntargṛhe bhaktena upanimantritaḥ; tat tvayā dhanapālako hastināgaḥ utsraṣṭavyaḥ iti; sa kathayati: ārya evaṁ bhavatu; kiṁtu yathā vā tathā vā devam avalokaya iti; tato devadatto yena rājā ajātaśatrus tenopasaṁkrāntaḥ; upasaṁkramya rājānam ajātaśatrum idam avocat: śaktas tvaṁ māṁ buddhatve na pratiṣṭhāpayitum; api tu tvaṁ pitaraṁ jīvitād vyaparopya rājye pratiṣṭhapitaḥ; aham api śramaṇaṁ gautamaṁ praghātya sarvajñatvaṁ karomi; dhanapālaṁ hastināgam utsṛja iti; ajātaśatruḥ kathayati: na tvayā śrutam? adāntadamakā buddhā bhagavantaḥ iti; sa kathayati: yady adāntadamakāḥ syuḥ aham eva tāvad anena dāntaḥ syām iti; sa taṁ yathā vā tathā vā avalokya hastidamakānāṁ sakāśam upasaṁkramya kathayati: niveditaṁ mayā devasya; tad yuṣmābhiḥ śvo dhanapālako hastināgaḥ utsraṣṭavyaḥ iti; tato hastidamakaiḥ rājagṛhe ghaṇṭāvaghoṣaṇaṁ kāritaṁ: śṛṇvantu bhavanto rājagṛhanivāsinaḥ paurāḥ, śvo hastināgo mucyate; tad yuṣmābhiḥ śvaḥ sarvaprayatnena ātmarakṣā kartavyā iti; gṛhapatiḥ śrutvā cintāparo vyavasthitaḥ: īdṛśo ’haṁ mandabhāgyaḥ; mayā buddhapramukho bhikṣusaṁghaḥ śvo ’ntargṛhe bhaktenopanimantritaḥ; dhanapālakaś ca duṣṭanāgaḥ śvo mucyate; kathaṁ mayā buddhapramukho bhikṣusaṁghaḥ bhojayitavyaḥ iti; punaḥ saṁlakṣayati: sādhayāmi pākaṁ; tatraiva nītvā bhagavantaṁ bhojayāmi iti; sa śuci praṇītaṁ khādanīyabhojanīyaṁ sādhayitvā kālyam evotthāya bhagavataḥ sakāśaṁ gataḥ: bhagavan rājagṛhe ghaṇṭāvaghoṣaṇaṁ śvo dhanapālako hastināgo mucyate; yuṣmābhiḥ śaktitaḥ ātmarakṣā kartavyā iti; tad bhagavatā rājagṛhaṁ na praveṣṭavyam; aham ihaiva annapānam ānayāmi iti; bhagavān kathayati: alpotsukas tvaṁ gṛhapate bhava; annapānaṁ sajjīkuru; vigataṁ tathāgatasya nāgabhayaṁ; praviśāmy ahaṁ saśrāvakasaṁghaḥ iti; tato ’sau gṛhapatir āttamanāttamanāḥ svagṛhaṁ gataḥ; annapānaṁ samanvāhṛtya āsanādi prajñapya bhagavantam udīkṣamāṇaḥ avasthitaḥ; atha bhagavān pūrvāhṇe nivāsya pātracīvaram ādāya paṁcabhir bhikṣuśataiḥ sārdhaṁ rājagṛhaṁ praviṣṭaḥ; dhanapālako hastināgaḥ utsṛṣṭaḥ; adrākṣīd dhanapālako hastināgo bhagavantaṁ dūrād eva; dṛṣṭvā ca punar bhrūkuṭiṁ kṛtvā nādaṁ ca muktvā yena bhagavāṁs tena sabalam ājavena prādhāvat",
    "san-mu-kd17:2192": "atha devadattaḥ ajātaśatrusahīyaḥ apariprāsādam abhiruhya avasthitaḥ; paśyāmi śramaṇaṁ gotamaṁ praghātyamānam iti; tato devadattaḥ bhagavantaṁ dṛṣṭvā hṛṣṭatuṣṭapramuditaḥ uccair gāthām uvāca",
    "san-mu-kd17:2193": "dvipaṁcabala paśyāmi tvāṁ nāgabalamarditam |",
    "san-mu-kd17:2194": "saśrāvakaś śākyasuta tvam adya na bhaviṣyasi || iti",
    "san-mu-kd17:2195": "bhagavān āha: nīco ’si devadatta; pravādaṁ tvaṁ pravadasi daśabalabalinaṁ mām agaṇayitvā; paśyedānīṁ tu balaṁ daśabalabalinaḥ adbhutasya iti; tato bhagavatā dakṣiṇe karatale paṁca siṁhāḥ kesariṇaḥ paṭṭadhāriṇo nirmitāḥ; sa teṣāṁ gandhaṁ ghrātvā mūtrapuriṣam utsṛjan niṣpalāyitum ārabdhaḥ; bhagavatā sarvā diśaḥ ādīptāḥ pradīptāḥ saṁprajvalitāḥ ekajvālībhūtā adhimuktāḥ sthāpayitvā svakam eva pādamūlaṁ śāntaṁ śītībhūtam adhiṣṭhitaṁ; tato dhanapālako hastināgaḥ itaś cāmutaś ca pradhāvan sarvam ādiptaṁ paśyati; nānyatra bhagavataḥ pādamūlaṁ śītībhūtṁ; dhanapālakaprakopaṁ dṛṣṭvā sarve bhikṣavo niṣpalāyitāḥ sthāpayitvā āyuṣmantam ānandaṁ; tato dhanapālako vigatamadavego mandagatipracāratayā bhagavatsakāśam upasaṁkrāntaḥ; sa bhagavatā cakrasvastikanandyāvartena anekapuṇyaśatanirjātena bhītānām āśvāsanakareṇa kareṇa śirasi parāmṛṣṭaḥ; gāthā ca bhāṣitā",
    "san-mu-kd17:2196": "mā kuñjara viheṭhaya nāgam",
    "san-mu-kd17:2197": "duḥkhaṁ kuñjara viheṭhanam asya |",
    "san-mu-kd17:2198": "no nāgahatasya parasmin",
    "san-mu-kd17:2199": "bhadrā hi nāga gatir bhavati || iti",
    "san-mu-kd17:2200": "The elephant Dhanapālaka follows submissively the Buddha, dies of grief and is reborn in the heaven of the four great kings",
    "san-mu-kd17:2201": "tvaṁ tāvad bhadramukha pūrvakeṇa duścaritena pratyavarāyāṁ tiryagyonāv utpannaḥ; sa tvam etarhi paraprāṇaharaḥ paraprāṇoparodhena parituṣyasi; itaś cyutasya te kā gatir bhaviṣyasi? kā upapattiḥ ko ’bhisaṁparāyaḥ iti hi bhadramukha sarvasaṁskārā anityāḥ; sarvadharmāḥ anātmānaḥ; śāntaṁ nirvāṇaṁ; mamāntike cittam abhiprasādya adyaiva tiryagyoniṁ virāgayiṣyasi; ity uktvā yena tasya gṛhapater niveśanaṁ tenopasaṁkrāntaḥ; upasaṁkramya prajñapta evāsane niṣaṇṇaḥ; dhanapālako ’pi bhagavantaṁ pṛṣṭhataḥ pṛṣṭhataḥ samanubaddhaḥ; bhagavān praviṣṭaḥ; sa dvāramūle sthitaḥ; bhagavantam apaśyan gṛhaṁ bhaṅktum ārabdhaḥ; bhagavatā tad gṛhaṁ sphaṭikamayaṁ nirmitaṁ yatrānāvṛtaṁ buddhabimbaṁ paśyati; sa bhagavnataṁ dṛṣṭvā na bhaṅktum ārabdhaḥ; bhagavān saśrāvakasaṁghaḥ bhuktvā dakṣiṇādeśanāṁ kṛtvā prakrāntaḥ; sa bhagavataḥ pṛṣṭhato ’nubaddha eva; etat prakaraṇam amātyaiḥ rājño niveditam:; ajātaśatruṇā devadatto ’bhihitaḥ: tvayā mama anarthaḥ kṛtaḥ; taṁ hastinam āgamya sīmāntarā rājānaḥ māṁ nābhidravanti; so ’pi tvayā vimadīkṛtaḥ iti; sa tūṣṇīm avasthitaḥ; rājñā amātyānām ājñā dattā; yadā bhagavān nirgato bhavati tadā bhavadbhir dhanapālaḥ hastināgo dvāraṁ badhvā sthāpayitavyaḥ yathā bhagavataḥ pṛṣṭhataḥ na nirgacchati iti; amātyai api hastidamakānām ājñā dattā dhanapālakaṁ hastināgaṁ dvāraṁ badhvā sthāpayata yathā bhagavataḥ pṛṣṭhato na nirgacchati iti; sa bhagavantam apaśyan pādena śuṇḍām avaṣṭabhya kālagataḥ; cāturmahārājikeṣu deveṣūpapannaḥ; dharmatā khalu devaputrasya vā devakanyāyā vā aciropapannasya trīṇi cittāny utpadyante: kutaś cyutaḥ kutropapannaḥ kena karmaṇā iti; sa paśyati nāgebhyaś cyutaḥ; praṇīteṣu cāturmahārājikeṣu deveṣūpapannaḥ; bhagavato ’ntike cittam abhiprasādya iti",
    "san-mu-kd17:2202": "atha nāgapūrviṇo devaputrasyaitad bahavat: na mama pratirūpaṁ syād yad ahaṁ paryuṣitaparivāsa eva bhagavantaṁ darśanāya upasaṁkrameyaṁ; yannv aham aparyuṣitaparivāsa eva bhagavantaṁ darśanāyopasaṁkrameyam iti; atha nāgapūrvī devaputraś calavimalakuṇḍaladharo hārārdhahāravibhūṣitagātraḥ tām eva rātriṁ divyānām utpalapadmakumudapuṇḍarīkamāndārakāṇāṁ puṣpāṇām utsaṁgaṁ pūrayitvā sarvaṁ veṇuvanaṁ kalandakanivāpam udāreṇāvabhāsenāvabhāsya bhagavataṁ puṣpair avakīrya bhagavataḥ purastān niṣaṇṇo dharmaśravaṇāya; tataḥ asya bhagavatā āśayānuśayaṁ dhātuṁ prakṛtiṁ ca jñātvā tādṛśī dharmadeśanā kṛtā yāṁ śrutvā nāgapūrviṇā devaputreṇa viṁśatiśikharasamudgataṁ satkāyadṛṣṭiśailaṁ jñānavajreṇa bhitvā srotaāpattiphalaṁ sākṣātkṛtaṁ; sa dṛṣṭasatyas trir udānam udānayati: idam asmākaṁ bhadanta na mātrā kṛtaṁ na pitrā kṛtaṁ; na devatābhiḥ; neṣṭena svajanabandhuvargeṇa; na pūrvapretair na śramaṇabrāhmaṇaiḥ yad bhagavatā asmākaṁ kṛtam; ucchoṣitā rudhirāśrusamudrāḥ; laṁghitā asthiparvatāḥ pihitāny apāyadvārāṇi vivṛtāni svargamokṣadvārāṇi; pratiṣṭhāpitāḥ smo devamanuṣyeṣu āha ca",
    "san-mu-kd17:2203": "tavānubhāvāt pihitas sughoro",
    "san-mu-kd17:2204": "hy apāyamārgo bahudoṣayuktaḥ |",
    "san-mu-kd17:2205": "apāvṛtā svargagatiḥ supuṇya",
    "san-mu-kd17:2206": "nirvāṇamārgaś ca mayopalabdhaḥ ||",
    "san-mu-kd17:2207": "tvadāśrayāc cāptam apetadoṣaṁ",
    "san-mu-kd17:2208": "mayādya śuddhaṁ suviśuddhacakṣuḥ |",
    "san-mu-kd17:2209": "prāptaṁ ca śāntaṁ padam āryakāntaṁ",
    "san-mu-kd17:2210": "tīrṇaś ca duḥkhārṇavapāram asmi ||",
    "san-mu-kd17:2211": "jagati daityanarāmarapūjitaṁ",
    "san-mu-kd17:2212": "vigatajanmajarāmaraṇāmayaṁ |",
    "san-mu-kd17:2213": "bhavasahasrasudurlabhadarśanaṁ",
    "san-mu-kd17:2214": "saphalam adya mune tava darśanam ||",
    "san-mu-kd17:2215": "avanamya tataḥ pralambahāraḥ",
    "san-mu-kd17:2216": "caraṇau dvāv abhivandya jātaharṣaḥ |",
    "san-mu-kd17:2217": "parigamya ca dakṣiṇaṁ jitāriṁ",
    "san-mu-kd17:2218": "suralokābhimukho divaṁ jagāma ||",
    "san-mu-kd17:2219": "atha nāgapūrvī devaputro vaṇig iva labdhalābhaḥ sasyasaṁpanna iva kārṣakaḥ śūra iva jitasaṁgrāmaḥ sarvarogaparimukta ivāturo yayā vibhūtyā bhagavatsakāśam upasaṁkrāntaḥ tayaiva vibhūtyā svabhavanaṁ gataḥ",
    "san-mu-kd17:2220": "bhikṣavaḥ pūrvarātrāpararātraṁ jāgarikānuyogam anuyuktā viharanti; tair dṛṣṭo bhagavato ’ntike udāro ’vabhāsaḥ; yaṁ dṛṣṭvā bhagavantaṁ papracchuḥ: kiṁ bhagavan imāṁ rātriṁ bhagavantaṁ darśanāya brahmā sabhāṁpatiḥ śakro devendraḥ catvāro lokapālā upasaṁkrāntāḥ bhagavān āha: na bhikṣavo brahmā sabhāṁpatiḥ na śakro devānām indraḥ nāpi catvāro lokapālāḥ māṁ darśanāyopasaṁkrāntāḥ; api tu yuṣmābhir bhikṣavaḥ sa dhanapālo hastināgaḥ, tāvac caṇḍaḥ tāvad rabhaso yas tathāgatasya vadhāya parākrāntaḥ dṛṣṭo bhadanta: mayā vinītaḥ sa mamāntike cittam abhiprasādya kālagataḥ cāturmahārājijeṣu deveṣūpapannaḥ; sa imāṁ rātriṁ matsakāśam upasaṁkrāntaḥ; tasya mayā dharmo deśitaḥ; sa dṛṣṭasatyaḥ svabhavanaṁ gataḥ iti",
    "san-mu-kd17:2221": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta dhanapālakena karma kṛtaṁ yasya karmaṇo vipākena tiryakṣūpapannaḥ; kiṁ karma kṛtaṁ yena cāturmahārājikeṣu deveṣūpapannaḥ satyadarśanaṁ ca kṛtam iti; bhagavān āha: dhanapālakenaiva hi bhikṣavaḥ karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; dhanapālena karmāṇi kṛtāny upacitāni ko ’nyaḥ pratyanubhaviṣyati? na bhikṣavaḥ karmāṇi kṛtāny upacitāni",
    "san-mu-kd17:2222": "pūrvavad yāvat phalanti khalu dehinām",
    "san-mu-kd17:2223": "Dhanapālaka in a previous birth",
    "san-mu-kd17:2224": "bhūtapūrvaṁ bhikṣavaḥ asminn eva bhadrake kalpe viṁśativarṣasahasrāyuṣi prajāyāṁ kāśyapo nāma śāstā loka udapādi, vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān; sa vārāṇasīṁ nagarīm upaniśritya viharati ṛṣivadane mṛgadāve; tasya ca śāsane pravrajita āsīd vaiyāpṛtyakarah; tatrānena kṣudrānukṣudreṣu śikṣāpadeṣu anādaraḥ kṛtaḥ; tasya karmaṇo vipākena tiryakṣūpapannaḥ; yat tatrānena saṁghasya upasthānaṁ kṛtaṁ tasya karmaṇo vipākena annapānasya lābhī saṁvṛttaḥ; yan mamāntike cittam abhiprasādya kālagataḥ tena cāturmahārājikeṣu deveṣūpapannaḥ; yat kāśyape samyaksaṁbuddhe pravrajitena paṭhitaṁ svādhyāyitaṁ skandhakauśalaṁ dhātukauśalaṁ āyatanakauśalaṁ pratītyasamutpādakauśalaṁ sthānāsthānakauśalaṁ ca kṛtaṁ tena devabhūtena mamāntike satyadarśanaṁ kṛtam; iti hi bhikṣavaḥ ekāntakṛṣṇānāṁ karmaṇāṁ pūrvavad yāvad ekāntaśukleṣv eva karmasv ābhogaḥ karaṇīyaḥ ity evaṁ vo bhikṣavaḥ śikṣitavyam",
    "san-mu-kd17:2225": "uddānam",
    "san-mu-kd17:2226": "haṁśa aṭṭo ’thotsṛṣṭo",
    "san-mu-kd17:2227": "mṛgaḥ pūtiś ca markaṭo gajaḥ",
    "san-mu-kd17:2228": "bidālo balivardaḥ candrapāṣāṇaḥ",
    "san-mu-kd17:2229": "hasti sṛgālo brāhmaṇen ca",
    "san-mu-kd17:2230": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta bhagavān paṁcabhir bhikṣuśataiḥ parityaktaḥ; āyuṣmatā ānandena na parityaktaḥ; bhagavān āha: na bhikṣava etarhi; yathā atīte ’py adhvany abhiḥ parityaktaḥ; ānandena na parityaktaḥ; tac chrūyatām",
    "san-mu-kd17:2231": "The story of the king Dhṛtarāṣṭra, and his faithful captain Pūrṇamukha, etc.",
    "san-mu-kd17:2232": "(concerning a previous birth of Ānanda, etc.)",
    "san-mu-kd17:2233": "bhūtapūrvaṁ bhikṣavo ’navatapte mahāsarasi dhṛtarāṣṭro nāma haṁsādhipatir babhūva; tasya dvau putrau pūrṇaś ca pūrṇamukhaś ca; pūrṇo jyeṣṭhaḥ pūrṇamukhaḥ kaniyān; tato pūrṇaś caṇḍo rabhasaḥ karkaśaḥ; nityam eva haṁsān bhartsayati; keṣāṁcit pakṣān utpāṭayati; keṣāṁcin nakharikābhiḥ kṣataṁ karoti; etāni cānyāni ca upadravaśatāni karoti; te haṁsāḥ pratidinam āgamya dhṛtarāṣṭrasya haṁsādhipater nivedayanti; sa saṁlakṣayati: pūrṇaś caṇḍo rabhasaḥ karkaśaḥ; yady aham enaṁ yauvarājye pratiṣṭhāpayāmi mamātyayād eṣa haṁsayūthaṁ nāśayiṣyati; tad upāyasaṁvidhānaṁ kartavyam iti; tena pūrṇaḥ pūrṇamukhaś ca ubhāv apy uktau; yaḥ utsān sarāṁsi taḍāgāni cāvalokya agrato matsakāsam āgacchati tam ahaṁ haṁsādhipatiṁ sthāpayāmi iti; tāv anyonyaṁ spardhayā paṁcaśataparivārau prankrāntau; tāv itaś cāmutaś ca utsān sarāṁsi taḍāgāni ca avalokayantāv anupūrveṇa vārāṇasīṁ nagarīm anuprāptau; tena khalu samayena vārāṇasyāṁ brahmadatto nāma rājā rājyaṁ kārayati ṛddhaṁ ca yāvad ākīrṇabahujanamanuṣyaṁ ca; tena vārāṇasyām udyānasya nātidūre brahmāvatī nāma puṣkariṇī saraḥprativiśiṣṭatarākhyā; tasyāṁ nānāvidhāni jalajāni puṣpāṇi ropitāni; tīre samantāc caturṣv api pārśveṣu anekāni puṣpaphalavṛkṣasahasrāṇi ropitāni; sā utpalakumudapuṇḍarīkasaṁchannā anekataruṣaṇḍamaṇḍitā bahuvividhavihaganikūjitā; tasyās tāṁ vibhūtiṁ dṛṣṭvā pūrṇo haṁsaḥ paṁcaśataparivāraḥ avatīrya yatheṣṭagatipracāratayā krīḍitum ārabdhaḥ; pūrṇamukho ’pi svayūthyair ucyate: tvam apy avatīrya krīḍa iti; sa kathayati: rājyaṁ tāvat pratīcchāmi; tataḥ paścād āgamya krīḍiṣyāmi iti; tena laghu laghv eva gatvā rājyaṁ pratīṣṭaṁ: tataḥ paṁcaśataparivāraḥ vārāṇasīm āgamya brahmāvatīṁ puṣkariṇīm avatīrya krīḍitum ārabdhaḥ; taṁ tathā pramodavihāriṇaṁ dṛṣṭvā janakāyaḥ saṁśayam āpannaḥ: aho paramadarśanīyo haṁsādhipatiḥ kuto ’pīha saṁprāptaḥ; brahmāvatīṁ puṣkariṇīm alaṁkṛtya sarvajalacarān pakṣiṇo rūpaśobhayā abhibhūya lokasya spṛhām utpādayati; yatheṣṭaṁ ca viharati iti; śrutvā sarva eva vārāṇasīnivāsī janakāyaḥ samantād brahmāvatīṁ puṣkariṇīṁ parivārya, tasya visrabdhavihāratāṁ rūpaśobhāṁ ca nirīkṣamāṇaḥ avasthitaḥ; amātyai rājño niveditaṁ: deva kuto ’pi haṁsādhipatir āgataḥ; sa brahmāvatīṁ puṣkariṇīm avatīrya anekahaṁsaśataparivāraḥ sarvān jalacarān pakṣiṇo rūpaśobhayā abhibhūya lokasya spṛhām utpādayan visrabdhavihāratayā tiṣṭhati iti; rājā kathayati: bhavantaḥ yady evam āhūyantāṁ śākunikāḥ iti; tair āhūtāḥ; rājā kathayati: bhavantaḥ śrūyate brahmāvatyāṁ puṣkariṇyām atiparamadarśanīyavigraho haṁsādhipatiḥ kuto ’py āgataḥ; sa yuṣmābhir eka akṣataḥ pāśair badhvā matsakāśam āneyaḥ; iti; sa taiḥ paramasukumāreṇa pāśena baddhaḥ; sa gāthāṁ bhāṣate",
    "san-mu-kd17:2234": "saṁsyandito ’smi baddho manuṣyavaśam āgato ’ham |",
    "san-mu-kd17:2235": "acikitsya ādāya haṁsayūthaṁ gacchata śīghraṁ hy anavataptam || iti",
    "san-mu-kd17:2236": "ekonāni paṁcaśatāni niṣpalāyitāni; eko na niṣpalāyitaḥ; tam eva ca baddhaṁ śocamāno ’vasthitaḥ; śākunikās te dṛṣṭvā paraṁ vismayam āpannāḥ; rājabhayān na badhnanti; nāpi praghātayanti; te taṁ haṁsādhipatim ādāya rājñaḥ sakāśaṁ gatāḥ; sa dvitīyaḥ abaddhaḥ; snehapāśapāśitaḥ svayam eva gataḥ; sa haṁsādhipatī rājña upanītaḥ; rājā kathayati: bhavanto ’yaṁ dvitīyaḥ kimartham ānītaḥ? te kathayanti: deva nāsmābhir ayaṁ baddhaḥ; api tu svayam evāgataḥ iti; rājā paraṁ vismayam āpannaḥ kathayati: nūnam asyeyaṁ bhāryā; gacchata; etaṁ haṁsādhipatiṁ saha bhāryayā muñcata; na ca yuṣmābhiḥ kenacid api etau praghātyau iti; śākunikāḥ kathayanti: deva anya praghātayiṣyanti; janakāyasya nivedyatām iti; rājñā amātyānām ājñā dattā: gacchata bhavanto vārāṇasyāṁ nagaryāṁ ghaṇṭāvaghoṣaṇaṁ kārayata deva evaṁ samājñāpayati, na kenacid madviṣayanivāsinā jalacarāḥ pakṣiṇo ghātayitavyāḥ iti; tair ghaṇṭāvaghoṣaṇaṁ kāritaṁ",
    "san-mu-kd17:2237": "kiṁ manyadhve bhikṣavo yo ’sau pūrṇamukho haṁsādhipatir aham eva saḥ tena kālena tena samayena; yā sā tasya patnī sa evāsāv ānandaḥ tena kālena tena samayena; yāni tāni ekonāni paṁca haṁsaśatāni, etāny eva tāni ekonāni paṁca bhikṣuśatāni; tadāpy aham ebhir haṁsabhūtaiḥ parityaktaḥ; ānandena haṁsabhūtena na parityaktaḥ; etarhy apy aham ebhiḥ parityaktaḥ; ānandena bhikṣuṇā na parityaktaḥ; bhūyo ’pi bhikṣavaḥ yathā aham ebhiḥ parityaktaḥ, ānandena bhikṣuṇā na parityakta tac chrūyatām",
    "san-mu-kd17:2238": "The story of Karadaṇḍī, the Sahasrayodha",
    "san-mu-kd17:2239": "(concerning a previous birth of Ānanda, etc.)",
    "san-mu-kd17:2240": "bhūtapūrvaṁ bhikṣavo vārāṇasyāṁ nagaryām aṭṭo nāma rājā rājyaṁ kārayati ṛddhaṁ ca sphītaṁ ca yāvad ākīrṇabahujanamanuṣyaṁ ca; tasya paṁcāmātyaśatāni yeṣām anubhāvāt prātisīmaiḥ koṭṭarājabhir nābhibhūyate; yāvad dakṣiṇāpathāt karadaṇḍī nāma sahasrayodhī abhyāgataḥ; so ’nyatamenāmātyena rājñaḥ sakāśam upanītaḥ; deva ayaṁ karadaṇḍī nāma sahasrayodhī; devam uddiśya dakṣiṇāpathād āgataḥ; tad arhati devo ’sya parigrahaṁ kartum iti; sa rājñā parigṛhītaḥ; bhogaiḥ saṁvibhaktaḥ; yāvad apareṇa samayena aṭṭasya rājñaḥ bhūmyantarā rājānaḥ upacittabalasādhanāḥ saṁvṛttāḥ; te caturaṅgabalakāyaṁ sannāhya hastikāyam aśvakāyaṁ rathakāyaṁ pattikāyam aṭṭaṁ rājānam abhigatāḥ yuddhāya; aṭṭo ’pi rājā caturaṅgabalakāyaṁ sannāhya hastikāyam aśvakāyaṁ rathakāyaṁ pattikāyaṁ bhūmyantarān rājñaḥ pratyabhiniryāto yuddhāya; aṭṭena rājñā bhūmyantarā rājanaḥ jītāḥ bhītaḥ bhagnāḥ parājitāḥ parāpṛṣṭhīkṛtāḥ svaksvakān viṣayān gatāḥ; taiḥ punar api sannipatya aṭṭasya rājñaḥ paṁcāmātyaśatāni upaskāreṇa bhagnāni: āgacchata yūyaṁ; yuṣmān prativiśiṣṭaraiḥ bhogaiḥ saṁvibhajāmaḥ iti; te saṁpratipannāḥ; tato bhūmyantarā rājanaḥ punar api caturaṅgabalakāyaṁ sannāhya hastikāyam aśvakāyaṁ rathakāyaṁ pattikāyam aṭṭam rājānam abhigatā yauddhāya; aṭṭo ’pi nāma caturaṅgabalakāyaṁ sannāhya hastikāyam aśvakāyaṁ rathakāyaṁ pattikāyaṁ bhūmyantarān rājñaḥ pratyabhiniryāto yuddhāya; aṭṭasya rājñaḥ paṁca amātyaśatāni yuddhe vartamāne pratinivartya karaṇḍdinā sahasrayodhena sārdhaṁ yoddhum ārabdhāni rājā dṛṣṭvā vyathitaḥ; karadaṇḍī sahasrayodho gāthāṁ bhāṣate",
    "san-mu-kd17:2241": "tyajanti sarvamitrāṇi cirasaṁstutikāni te |",
    "san-mu-kd17:2242": "mitraṁ te karadaṇḍī tu tvām eko na prahāsyati || iti",
    "san-mu-kd17:2243": "tena te sarve praghātitāḥ",
    "san-mu-kd17:2244": "kiṁ manyadhve bhikṣavo yo ’sāv aṭṭo nāma rājā aham eva saḥ tena kālena tena samayena; yā ’sau karadaṇḍī sahasrayodhaḥ ānandaḥ saḥ tena kālena tena samayena; yāni tāni paṁca amātyaśatāni etāny eva tāni paṁca bhikṣuśatāni; tadāpy aham ebhiḥ parityaktaḥ; ānandena na parityaktaḥ; etarhy apy aham ebhiḥ parityaktaḥ; ānandena na parityaktaḥ; bhūyo ’pi yathā aham ebhiḥ parityaktaḥ, ānandena na parityakta tac chrūyatām",
    "san-mu-kd17:2245": "The story of a lion and his jackal-friend",
    "san-mu-kd17:2246": "(concerning a previous birth of Ānanda, etc.)",
    "san-mu-kd17:2247": "bhūtapūrvaṁ bhikṣavaḥ aniyatarāśyavasthito bodhisatvaḥ anyatamasmin parvataikadeśe siṁho mṛgapatir babhūva; tasya paṁca sṛgālaśatāni vighasakhādakāni nityānubaddhāni parvatam upaniśritya tiṣṭhanti; siṁhaḥ prāṇino ghātayitvā varamāṁsāni vararudhirāṇi ca pītvā nirapekṣaḥ prakrāmati; teṣām evaṁ mahān kālo ’tikrāntaḥ; yāvad apareṇa samayena siṁho mṛgarājaḥ rātrau prāṇinaḥ samanveṣamānaḥ kūpe patitaḥ; teṣāṁ paṁcānāṁ sṛgālaśatānām ekonāni prakrāntāni; ekaḥ kūpataṭe avasthitaḥ; cintayati ca: ko ’sāv upāyaḥ syād yenemaṁ samuddhareyam iti; sa itaś cāmutaś ca kūpasāmantakena paryaṭitum ārabdhaḥ; yāvat paśyati: kūpasya nātidūre palvalaṁ; tena vicārya ekadeśena suraṅgo nikhātaḥ; tatas tad udapānaṁ palvalāt salilena pūrṇaṁ; siṁhaḥ svayam evotthitaḥ; devatā gāthāṁ bhāṣate",
    "san-mu-kd17:2248": "kartavyāni ca mitrāṇi durbalāni balāny api |",
    "san-mu-kd17:2249": "paśya siṁhaḥ sṛgālena jīrṇakūpāt samuddhṛtaḥ || iti",
    "san-mu-kd17:2250": "kiṁ manyadhve bhikṣavo yo ’sau sīmhaḥ aham eva saḥ tena kālena tena samayena; sṛgāla ānando bhikṣuḥ tena kālena tena samayena; yāni tāni ekonāni paṁca sṛgālaśatāni etāny eva paṁca bhikṣuśatāni; tadāpy aham ebhiḥ parityaktaḥ; ānandena na parityaktaḥ; etarhy apy aham ebhiḥ parityaktaḥ; bhūyo ’pi yathā aham ebhiḥ parityaktaḥ tac chrūyatām",
    "san-mu-kd17:2251": "The story of a Mṛgī and Mṛgādhipati",
    "san-mu-kd17:2252": "bhūtapūrvaṁ bhikṣavaḥ aniyatarāśyavasthito bodhisatvaḥ anyatamasmin pradeśe paṁcānāṁ mṛgaśatānāṁ mṛgādhipatir babhūva; yāvad anyatamena lubdhakena mṛgāṇāṁ vadhāya prabhūtāḥ kūṭapāśāḥ lepāś ca vyavasthāpitāḥ; sa ca mṛgādhipatiḥ visrabdhavihāratayā paṁcaśataparivāro mṛgadāve paribhramati; sa mṛgayūthasyāgrato gacchan pāśena baddhaḥ; taṁ baddhaṁ dṛṣṭvā sarve mṛgā niṣpalāyitāḥ; ekā mṛgī yūthapateḥ pārśve avasthitā; sa mṛgādhipatir vyāyacchati pāśaṁ chettuṁ; sa śaknoti; taṁ tathā calantaṁ dṛṣṭvā sā mṛgī gāthāṁ bhāṣate",
    "san-mu-kd17:2253": "vyāyamasva mahābhāga vyāyamasva mṛgottama |",
    "san-mu-kd17:2254": "āgamiṣyati lubdho ’sau pāśo yenaiṣa āhṛtaḥ ||",
    "san-mu-kd17:2255": "so ’pi gāthāṁ bhāṣate",
    "san-mu-kd17:2256": "kiṁ karomi na śaknomi bhinadmy āśu mahīm imāṁ |",
    "san-mu-kd17:2257": "dṛḍhāni carmapāśāni pādau karṣanti me bhṛśam || iti",
    "san-mu-kd17:2258": "tato ’sau lubdhakaḥ dhanurbāṇapāṇiḥ kāṣāyavastravasitaḥ taṁ pradeśam upasaṁkrāmati; adrākṣīt sā mṛgī taṁ lubdhakaṁ vadhāyodyataṁ mṛgādhipatim upasaṁkrāntaṁ; dṛṣṭvā ca punas tvaritatvaritā gāthāṁ bhāṣate",
    "san-mu-kd17:2259": "vyāyamasva mahābhāga vyāyamasva mṛgottama |",
    "san-mu-kd17:2260": "āgato hy eṣa lubdho ’sau pāśo yenaiṣa āhṛtaḥ ||iti",
    "san-mu-kd17:2261": "so ’pi gāthāṁ bhāṣate",
    "san-mu-kd17:2262": "kiṁ karomi na śaknomi bhinadmy āśu mahīm imāṁ |",
    "san-mu-kd17:2263": "dṛḍhāni carmapāśāni pādau karṣanti me bhṛśam || iti",
    "san-mu-kd17:2264": "tataḥ sā mṛgī śūnyahṛdayā taṁ mṛgalubdhakam imāṁ gāthāṁ tatsamīpe bhāṣate",
    "san-mu-kd17:2265": "lubdhāvatāraya dhanur asiṁ gṛhṇīṣva lubdhaka |",
    "san-mu-kd17:2266": "pūrvaṁ ghātaya māṁ tāvat tataḥ paścān mṛgādhipatam || iti",
    "san-mu-kd17:2267": "tataḥ sa mṛgalubdhakaḥ vismayāvarjitamatiḥ kathayati: kas tavaiṣa bhavati? iti; sā kathayati: svāmi iti; sa taṁ gāthayā pratyabhāṣata",
    "san-mu-kd17:2268": "nāhaṁ tvā ghatāyiṣyāmi na haniṣye mṛgādhipam |",
    "san-mu-kd17:2269": "saṁgamaṁ te kariṣyāmi priyeṇa patinā saha || iti",
    "san-mu-kd17:2270": "sāpi gāthāṁ bhāṣate",
    "san-mu-kd17:2271": "yathāhaṁ ludha modāmi priyeṇa patinā saha |",
    "san-mu-kd17:2272": "evaṁ tvaṁ lubdha modasva saha sarvaiḥ svabāndhavaiḥ || iti",
    "san-mu-kd17:2273": "tatas tena lubdhena bhūyasyā mātrayā vismayajātena mṛgo muktaḥ",
    "san-mu-kd17:2274": "kiṁ manyadhve bhikṣavo yo ’sau mṛgādhipatir aham eva saḥ tena kālena tena samayena; yā sā mṛgī ānandaḥ saḥ tena kālena tena samayena; yāni tāni ekonāni paṁca mṛgaśatāni etāny eva ekonāni paṁca bhikṣuśatāni; tadāpy aham ebhiḥ parityaktaḥ; ānandena na parityaktaḥ; etarhy apy aham ebhiḥ parityaktaḥ; ānandena na parityaktaḥ",
    "san-mu-kd17:2275": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadattaḥ pūtiḥ pūtinā lābhasatkāreṇa hataḥ iti; bhagavān āha: na bhikṣava etarhi; yathā atīte ’py adhvany eṣa pūtinā pūtir lābhasatkāreṇa hataḥ; tac chrūyatām",
    "san-mu-kd17:2276": "The story of a jackal competing with an elephant",
    "san-mu-kd17:2277": "(concerning a previous birth of Devadatta)",
    "san-mu-kd17:2278": "bhūtapūrvaṁ bhikṣavaḥ anyatamasmin paravataikadeśe mahat padmasaraḥ; tasya samīpe hastī prativasati; aparasminn api pradeśe sṛgālaḥ prativasati; yāvad apareṇa samayena hastī tasmāt padmasarasaḥ pānīyaṁ pītvā uttiṣṭhati; sṛgālaś cāvatarati; tena hastī uktaḥ; yuddhaṁ vā anuprayaccha mārgaṁ vā iti; hastī saṁlakṣayati: pūtir ayaṁ tapasvī dhvāṅkṣaś ca; yad enaṁ pādena ghātayiṣyāmi, śuṇḍayā vā dantena vā aśucinā vā nāśayiṣyāmi iti; punaḥ saṁlakṣayati: sarvathā pūtir ayaṁ pūtinaiva hantavyaḥ; iti viditvā gathāṁ bhāṣate",
    "san-mu-kd17:2279": "na tvā padbhyāṁ haniṣyāmi na dantābhyāṁ na śuṇḍayā |",
    "san-mu-kd17:2280": "pūtinā tvāṁ haniṣyāmi pūtir hanyeta pūtinā || iti",
    "san-mu-kd17:2281": "hastī saṁlakṣayati: apakramyaikānte gacchāmi; niyatam eṣa māṁ pṛṣṭhato ’nugacchati iti; sa mārgād apakramya tvaritatvaritaṁ saṁprasthitaḥ; sṛgālaḥ saṁlakṣayati: vacanamātreṇaiva eṣa bhagno mayā yena tvaritatvaritaṁ niṣpalāyitaḥ iti; sa tasya pṛṣṭhataḥ pṛṣṭhato ’nubaddhaḥ; hastinā samīpaṁ gataṁ jñātvā tasyopari mahatā vegena purīṣaṁ muktaṁ; patitaḥ kālagataḥ",
    "san-mu-kd17:2282": "kiṁ manyadhve bhikṣavo yo ’sau sṛgālaḥ eṣa eva sa devadattaḥ tena kālena tena samayena tadāpy eṣa pūtinā pūtir hataḥ iti; etarhy apy eṣa pūtinā pūtir lābhasatkāreṇa hataḥ",
    "san-mu-kd17:2283": "Here there is a leaf missing, seemingly because of an error of the scribe himself.",
    "san-mu-kd17:2284": "punar api bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadattaḥ dharmamukhikayā loko vyaṁsitaḥ iti; bhagavān āha: na bhikṣava etarhi; yathā atīte ’py adhvany anena dharmamukhikayā loko vyaṁsitaḥ; tac chrūyatām",
    "san-mu-kd17:2285": "The story of Āgneya, the cat",
    "san-mu-kd17:2286": "(concerning a previous birth of Devadatta)",
    "san-mu-kd17:2287": "bhūtapūrvaṁ bhikṣavaḥ anyatamasmin pradeśe mūṣikāṇāṁ yūthapatiḥ paṁcaśataparivāro ’vatiṣṭhate; āgneyo nāma biḍālaḥ; tena taruṇāvasthāyāṁ yasmin pradeśe prativasati; tatsāmantakena sarve mūṣikāḥ praghātitāḥ; so ’pareṇa samayena jīrṇaḥ saṁvṛttaḥ; parākrameṇa na śaknoti mūṣikān grahītuṁ; sa saṁlakṣayati: pūrvam ahaṁ taruṇāvasthāyāṁ śaktaḥ parākrameṇa mūṣikān grahītum; idānīm aśaktaḥ; kiṁ tu upāyasaṁvidhānena bhakṣayāmi iti; sa śanair mandaṁ mandaṁ mūṣikān paryeṣitum ārabdhaḥ; tena paryeṣamāṇena paṁcaśatiko mūṣikayūthaḥ parijñātaḥ; sa muṣikavivarasya nātidūre kṛtakena tapas tapyati; sa mūṣikair bhramadbhir dṛṣṭaḥ śānteneryāpathena avasthitaḥ; te dūrataḥ sthitvā kathayanti: mātula kiṁ karoṣi iti; sa kathayati:mayā taruṇāvasthāyāṁ prabhūtam apuṇyaṁ kṛtaṁ; tasya kṣapaṇāya tapaś carāmi iti; teṣāṁ tasyāntike dharmānvayaprasādaḥ upapannaḥ; virato ’yaṁ tasmāt pāpakād asaddharmād iti; te taṁ pratidinaṁ pradakṣiṇīkṛtya vivaraṁ praviśanti; sa teṣāṁ paścimaṁ gṛhītvā bhakṣayati; yāvad asau yūthaḥ parihīyate; yūthapatiḥ saṁlakṣayati: mama mūṣikāḥ parihīyante; ayaṁ ca biḍālo balavān jātaḥ; kāraṇenātra bhavitavyam iti; sa biḍālasya viṣṭhāṁ nirīkṣitum ārabdhaḥ; yāvat paśyati sarvalomikāṁ viṣṭhāṁ; sa saṁlakṣayati: niyatam anena mūṣikāḥ praghātyante; yannv aham enaṁ gṛhṇīyām iti; sa tasyādarśanapathe nirīkṣamāṇaḥ tatparo vyavasthitaḥ; yāvat tenāsau dṛṣṭaḥ paścimaṁ mūṣikaṁ bhakṣayan; sa tam upasaṁkramya dūreṇa gatvā gāthayā pratyabhāṣata",
    "san-mu-kd17:2288": "vardhate mātulasyāṅgaṁ ganaś ca parihīyate |",
    "san-mu-kd17:2289": "na mūlaphalabhakṣasya viṣṭhā bhavati romaśā ||",
    "san-mu-kd17:2290": "nāyaṁ śikhī dharmaśikhī arthahetor ayaṁ śikhī |",
    "san-mu-kd17:2291": "svasti te ’gneya bhavatu parihīyanti mūṣakāḥ || iti",
    "san-mu-kd17:2292": "kiṁ manyadhve bhikṣavo yo ’sau tena kālena tena samayena āgneyo biḍālaḥ devadattaḥ saḥ; tadāpy anena dharmamukhikayā mūṣikā bhakṣitāḥ; etarhy apy anena dharmamukhikayā loko vyaṁsitaḥ",
    "san-mu-kd17:2293": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta ye bhagavato dṛṣṭyanumatam āpannāḥ te svastikṣemābhyāṁ saṁsārakāntārād uttīrṇāḥ; ye devadattaḥ dṛṣṭyanumatam āpannāḥ te anayena vyasanam āpannāḥ iti; bhagavān āha: na bhikṣava etarhi; yathā atīte ’py adhvany ye mama dṛṣṭyanumatam āpannāḥ te svastikṣemābhyāṁ saṁsārakāntārād uttīrṇāḥ; ye dṛṣṭyanumatam āpannāḥ te anayena vyasanam āpannāḥ; tac chrūyatām",
    "san-mu-kd17:2294": "The story of a bull that got entangled other bulls into trouble by bad counsels",
    "san-mu-kd17:2295": "(concerning a previous life of the Buddha and Devadatta)",
    "san-mu-kd17:2296": "bhūtapūrvaṁ bhikṣavo dvau sārthavāhau paṁcabhiḥ śakaṭaśataiḥ sārdham anuvyaharamāṇau kāntāramārgaṁ pratipannau; tavyoḥ kāntāramārgapratipannayoḥ kadācid balīvardānāṁ parītto yavaso bhavati; pānīyaṁca kadācit parīttaṁ bhavati; kadācin nāsty eva; tato ’sau sārthaḥ saha balīvardaiḥ atīva pariśrāntaḥ kṛcchreṇa kāntāmārgaṁ pratipannaḥ paśyati anyatarasmin pradeśe haritaśādvalaṁ salilasaṁpannaṁ ca snātāḥ; prabhūtaṁ ca pānīyaṁ pītaṁ; tatas te balīvardāḥ parīttena pānyena yavasena ca parikhinnāḥ, paryāptaṁ yavasaṁ pānīyaṁ ca pītvā viśrāntāḥ; teṣāṁ yaḥ pradhāno balīvardaḥ sa tān prabodhayati: bhavanto vayaṁ parīttena yavasena parīttena ca pānīyena parikheditāḥ; ayaṁ pradeśo haritaśādvalaḥ salilasaṁpannaś ca; yadi bhavatām abhipretam ihaiva haṭhaṁ kṛtvā tiṣṭhāmaḥ iti; dvitīyaḥ pradhānabalīvardaś ca yūthyān kathayati: bhavanto balavanto manuṣyāḥ durdāntadamakāḥ; yathaiva vayaṁ vahāmas tathaiva vahata; mā anarthaṁ prāpayiṣyatha iti; evam ukte pradhānabalīvardo ruṣitaḥ svayūthyān kathayati: bhavantaḥ kena candrasya pṛṣṭhaṁ dṛṣṭam ebhir yuṣmābhir na voḍhavyam iti; yāvat sārthikā balīvardān yojayitum ārabdhāḥ; te balīvardair bhreṣaṇarūpā avasthāpitāḥ; sārthikā prabhūtān prahārān datvā pratodayaṣṭibhir ātāḍya ātāḍya rudhireṇa pragharatā śakaṭe yojitāḥ; anye tūṣṇīṁ voḍhum ārabdhāḥ; teṣāṁ na kiṁcit kṛtaṁ; devatā gāthāṁ bhāṣate",
    "san-mu-kd17:2297": "mithyā hi coditāḥ paśya balīvardena gā imāḥ |",
    "san-mu-kd17:2298": "vikartitābhirudhirāḥ kṣutpipāsapramarditāḥ ||",
    "san-mu-kd17:2299": "samyak ca coditāḥ paśya balīvardena gā imāḥ |",
    "san-mu-kd17:2300": "te vai nistīrṇakāntārāḥ jalaṁ śītaṁ pibanti hi ||",
    "san-mu-kd17:2301": "kiṁ manyadhve bhikṣavo yo ’sau pradhāno balīvardaḥ yena te samyag eva coditāḥ ahaṁ saḥ tena kālena tena samayena; yena tu balīvardā viprasthāpitāḥ saḥ tena kālena tena samayena; tadāpi yair mama vacanaṁ śrutaṁ te svastikṣemābhyāṁ kāntāramārgaṁ nistīrṇāḥ; yair devadattasya vacanaṁ śrutaṁ te anayena vyasanam āpannāḥ; etarhy api ye mama dṛṣṭyanumatam āpannāḥ te svastikṣemābhyāṁ saṁsārakāntāramārgād uttīrṇāḥ; ye devadattasya dṛṣṭyanumatam āpannāḥ te anayena vyasanam āpannāḥ",
    "san-mu-kd17:2302": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadatto mūrkho murkhaparivāraḥ iti; bhagavān āha: na bhikṣava etarhi; yathā atīte ’py adhvani devadatto mūrkho mūrkhaparivāraḥ; tac chrūyatām",
    "san-mu-kd17:2303": "The story of the leader of the monkeys",
    "san-mu-kd17:2304": "(concerning a previous life of Devadatta)",
    "san-mu-kd17:2305": "bhūtapūrvaṁ bhikṣavaḥ anyatamasmin araṇyāyatane markaṭayūthapatiḥ prativasati; tena paribhramatā kūpe candrabimbakaṁ dṛṣṭaṁ; yūthapatiḥ kathayati: bhavantaḥ candraḥ kūpe patitaḥ; uddharāmaḥ; kim acandrako loko bhaviṣyati? iti; te kathayanti: śobhanam; uddharāmaḥ iti; te saṁjalpaṁ kartum ārabdhāḥ: katham atra uddhartavyaḥ? iti; apare kathayanti: kim atra jñāyate? markaṭarajjuṁ kṛtvā samuddharāmaḥ iti; tair markaṭarajjuḥ kṛtā; ekaḥ śākhāyāṁ lagnaḥ; tasya pucche aparo lagnaḥ; tasyāpy aparo lagna ity evaṁ sarve lagnāḥ; śākhā atibhārā jātā; te pānīyaṁ vikṣobhayitum ārabdhāḥ; candrapratibimbakaṁ naṣṭaṁ; śākhā bhagnā; sarve kūpe patitāḥ; anayena vyasanam āpannāḥ; devatā gāthāṁ bhāṣate",
    "san-mu-kd17:2306": "yeṣām iha hi mūrkāṇāṁ mūrkho bhavati nāyakaḥ |",
    "san-mu-kd17:2307": "sarve te nidhanaṁ yānti candroddhārā iva vānarāḥ || iti",
    "san-mu-kd17:2308": "kiṁ manyadhve bhikṣavo yo ’sau markaṭayūthapatiḥ devadattaḥ saḥ tena kālena tena samayena; tadāpy eṣa mūrkho mūrkhaparivāraḥ; etarhy apy eṣa mūrkho mūrkhaparivāraḥ",
    "san-mu-kd17:2309": "The five causes of the division of the congregation",
    "san-mu-kd17:2310": "bhagavān śrāvastyāṁ viharati jetavane anāthapiṇḍadasyārāme; atha bhagavata etad abhavat: tathāgatasya saṁbhṛtasaṁbhārāṇi karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāny avaśyabhāvīni; tathāgatenaiva karmāṇi kṛtāny upacitāni ko ’nyaḥ pratyanubhaviṣyati? na hi karmāṇi kṛtāny upacitāni",
    "san-mu-kd17:2311": "bāhye pṛthivīdhātau vipacyante pūrvavad yāvat phalanti khalu dehinām; avaśyaṁ devadattena tathāgatasya saṁgho bhettavyaḥ",
    "san-mu-kd17:2312": "paṁcabhiḥ kāraṇaiḥ saṁgho bhidyate: ādau tāvat saṁgho na bhidyate; yāvat buddho loke utpadyate lokas tāvat tanmukho ’vatiṣṭhate buddhaḥ kila mārṣā loka utpanna iti; parinirvṛte śāstari saṁgho bhidyate; yaḥ kaścid evaṁ brūyād: aham eva śāstā iti tasya vaktavyaṁ: yadā bhagavān jīvati tiṣṭhati dhriyate yāpayati tadā tvaṁ kva āsīḥ? arbude anutpanne saṁgho na bhidyate dṛṣṭyarbude vā śīlārbude vā śrāvakayuge anirdiṣṭe saṁgho na bhidyate; tat kasya hetoḥ saṁgho bhinnaḥ avaśyaṁ śrāvakayugaṁ pratisandhatte; sīmāyām abaddhāyāṁ saṁgho na bhidyate; tat kasya hetoḥ antaḥsīmni saṁgho bhidyate na bahiḥsīmni",
    "san-mu-kd17:2313": "Solicitudes of the Buddha",
    "san-mu-kd17:2314": "atha bhagavata etad abhavat: mama nirarbude bhikṣusaṁghe arbudam utpannaṁ śīlārbudaṁ dṛṣṭyarbudaṁ ca; śīlārbudam utpāditaṁ sudattena kalantakaputreṇa; dṛṣṭyarbudam ariṣṭena bhikṣuṇā; avaśyaṁ ca devadattena saṁgho bhettavyaḥ; yannv ahaṁ rājagṛhe varṣām upagaccheyam; atha bhagavata etad abhavat: yadi tāvat śaikṣāśaikṣaiḥ pudgalaiḥ sārdhaṁ rājagṛhaṁ gamiṣyāmi na śakṣyati devadattaḥ saṁghabhedaṁ kartuṁ; yannv ahaṁ pṛthagjanakalyāṇakaiḥ pudgalaiḥ sārdhaṁ gaccheyam; iti viditvā āyuṣmatā rāhulena upasthāyakena paṁcabhir bhikṣuśataiḥ sārdhaṁ yathābhiramyaṁ śrāvastyāṁ vihṛtya yena rājagṛhaṁ tena cārikāṁ prakrāntaḥ; anupūrveṇa cārikāṁ caran rājagṛham anuprāptaḥ iti",
    "san-mu-kd17:2315": "Famine in Rājagṛha, division of the congregation and new rules imparted by Devadatta",
    "san-mu-kd17:2316": "buddho bhagavān rājagṛhe varṣā upagato veṇuvane kalandakanivāpe; tena khalu samayena durbhikṣam abhūt; kṛcchraḥ kāntāraḥ durlabhaḥ piṇḍako yācanakena; tatra bhagavān bhikṣūn āmantrayate sma: icchāmy ahaṁ bhikṣavaḥ imāṁ traimāsīṁ pratisaṁlātuṁ; na me kenacid bhikṣuṇā upasaṁkramitavyaṁ sthāpayitvā piṇḍapātanirhārakaṁ; tad eva poṣadham iti; bhikṣusaṁghena kriyākāraḥ kṛtaḥ na kenacid asmākam imāṁ traimāsīṁ bhagavantaṁ darśanāyopasaṁkramitavyaṁ sthāpayitvā piṇḍapātanirhārakaṁ; tad eva poṣadham iti",
    "san-mu-kd17:2317": "tena khalu samayena āyuṣmantau śāriputramaudgalyāyanau dakṣiṇāgiriṣu varṣā upagatau; devadattena traimāsīṁ bhikṣusaṁghaḥ pravāritaḥ cīvarapiṇḍapātaśayanāsanaglānapratyayabhaiṣajyapariṣkāraiḥ; sa trayāṇāṁ va dvikānāṁ vā māsānām atyayād bhikṣūn āmantrayate sma: śramaṇa āyuṣmanto gautama evaṁ śrāvakāṇāṁ dharmaṁ deśayati; āraṇyakatvena bhikṣuḥ śudhyati mucyati niryāti sukhaduḥkhaṁ vyatikrāmati sukhaduḥkhavyatikramaṁ cānuprāpnoti; piṇḍapātikatvena pāṁsukūlikatvena traicīvarikatvena ābhyavakāśikatvena śudhyati mucyati niryāti sukhaduḥkhaṁ vyatikrāmati sukhaduḥkhavyatikramaṁ cānuprāpnoti; yasya cāyuṣmantaḥ imāni paṁca vratapadāni na rocante na kṣamante na saṁprakhyānti sa śramaṇasya gautamasya ārād bhavatu durād bhavatu; śalākaṁ gṛhṇātu iti; paṁcabhir bhikṣuśataiḥ śalākā gṛhītāḥ; devadatta utthāyāsanāt prakrāntaḥ; paṁca bhikṣuśatāni pṛṣṭhataḥ pṛṣṭhataḥ samanubaddhāni; āyuṣmān rāhulo dvāre tiṣṭhati; tena tāni devadattasya pṛṣṭhataḥ pṛṣṭhataḥ samanubaddhāni dṛṣṭāni; sa kathayati: āyuṣmantaḥ kimarthaṁ tathāgatam arhantaṁ samyaksaṁbuddham apahāya asya pāpecchasya pṛṣṭhataḥ pṛṣṭhataḥ samanugacchata? iti; te kathayanti: āyuṣman rāhula evaṁvidhe durbhikṣe kṛcchre kāntāre bhagavān adarśano vyavasthitaḥ; vayaṁ devadattānubhāvāt prāṇair na viyuktāḥ; yadi devadattena traimāsīṁ bhikṣusaṁgho na pratipādito ’bhaviṣyat, ekaḥ bhikṣur na jīvito ’bhaviṣyad iti",
    "san-mu-kd17:2318": "yadā devadattena tathāgatena śrāvakasaṁgho bhinnaḥ, tadā mahān pṛthivīcalo jātaḥ; ulkāpātā diśodāhāḥ; devadundubhayaḥ abhinadanti; niyamānavakrāntā niyamaṁ nāvakrāmanti; phalaṁ na prāpnuvanti; vairāgyaṁ na gacchati; āsravān na kṣapayanti; noddiśanti; na paṭhanti; na svādhyāyanti; sūtravinayadharābhidhārmikāraṇyakāḥ sūtravinayābhidharmāraṇyakacintāyāṁ na prayujyante; na śrāvakabodhau bījam āropayanti; na pratyekāyāṁ bodhau; nānuttarāyāṁ samyaksaṁbodhau; sadevamānuṣaṁ jagad vyākulaṁ vartate; trisahasramahāsahasre lokadhātau dharmacakraṁ viṣṭhitaṁ na satvasantāne vartate",
    "san-mu-kd17:2319": "Śāriputra and Maudgalyāyana visit the Buddha and promise to him to restore the congregation",
    "san-mu-kd17:2320": "āyuṣmantau śāriputramaudgalyāyanau saṁlakṣayanti: kimartham ayaṁ mahāpṛthivīcālaḥ? iti; samanvāhṛtyārhatāṁ jñānadarśanaṁ na pravartate; tau samanvāhartuṁ pravṛttau; paśyataḥ: devadattena bhagavataḥ śrāvakasaṁghaṁ bhinnaṁ; tayor etad abhavat: gaccāvaḥ bhagavataḥ śrāvakasaṁghaṁ pratisandhātum iti; athāyuṣmantau śāriputramaudgalyāyanau trayāṇāṁ vārṣikāṇāṁ māsānām atyayāt kṛtacīvarau niṣṭhitacīvarau samādāya pātracīvaraṁ yena rājagṛhaṁ tena cārikāṁ prakrāntau; anupūrveṇa cārikāṁ carantau rājagṛham anuprāptau; athāyuṣmantau śāriputramaudgalyāyanau pātracīvaraṁ pratiśamayya pādau prakṣālya yena bhagavāṁs tenopasaṁkrāntau; tena khalu samayena āyuṣmān rāhulo dvare tiṣṭhate; athāyuṣmān rāhulaḥ āyuṣmantaṁ śāriputram idam avocad upādyāya devadattena bhagavataḥ śrāvakasaṁgho bhinnaḥ iti; sa kathayati: āyuṣman etadartham eva vayam āgatāḥ; alpotsukas tvaṁ bhava; pratisandhānaṁ kariṣyāmaḥ; ity uktvā bhagavatsakāśaṁ praviṣṭau; praviśya bahagavataḥ pādau śirasā vanditvā ekānte niṣaṇṇau; ekāntaniṣaṇṇāv āyuṣmatau śāriputramaudgalyāyanau bhagavantam idam avocatāṁ: gachāmo vayaṁ bhadanta tathāgatasya bhinnaṁ śrāvakasaṁghaṁ sandhātum iti",
    "san-mu-kd17:2321": "The sermon on the four merituous men",
    "san-mu-kd17:2322": "bhagavān āha: sādhu sādhu śāriputramaudgalyāyanau; bahu sa puṇyaṁ prasūyate apramāṇam asaṁkhyeyaṁ yas tathāgatasya bhinnaṁ śrāvakasaṁghaṁ pratisandhatte, tadyathā śatachinnaṁ vālaṁ yaḥ koṭyā koṭiṁ pratisandadhyāt; evam eva sa bahu puṇyaṁ prasūyate aprameyam asaṁkhyeyaṁ yas tathāgatasya bhinnaṁ śrāvakasaṁghaṁ pratisandhatte",
    "san-mu-kd17:2323": "catvāra ime śāriputramaudgalyāyanau brāhmaṁ puṇyaṁ prasavanti; katame catvāraḥ? 1) yaḥ pudgalaḥ apratiṣṭhitapūrve pṛthivīpradeśe tathāgatasya śārīraṁ stūpaṁ pratiṣṭhāpayati; ayaṁ prathamaḥ pudgalaḥ brāhmaṁ puṇyaṁ prasavati; kalpaṁ svargeṣu modate; 2) punar aparaṁ yaḥ pudgalaḥ apratiṣṭhitapūrve pṛthivīpradeśe caturdiśasya bhikṣusaṁghasya vihāraṁ pratiṣṭhāpayati; ayaṁ dvitīyaḥ pudgalaḥ brāhmaṁ puṇyaṁ prasavati; kalpaṁ svargeṣu modate; 3) punar aparaṁ yaḥ pudgalaḥ tathāgataśrāvakasaṁghaṁ bhinnaṁ sandhatte; ayaṁ tritīyaḥ pudgalaḥ brāhmaṁ puṇyaṁ prasavati; kalpaṁ svargeṣu modate; 4) punar aparaṁ yaḥ pudgalaḥ maitrīsahagatena cittena avaireṇa asapatnena avyābādhena vipulena mahadgatena apramāṇena subhāvitena ekāṁ diśam adhimucya spharitvā upasaṁpadya viharati; tathā dvitīyāṁ tathā tṛtīyāṁ tathā caturthīm; ity ūrdhvam adhaḥ tiryak sarvaśaḥ sarvam imaṁ lokaṁ maitrīsahagatena cittena avaireṇa asapatnena avyābādhena vipulena mahadgatena apramāṇena subhāvitena adhimucya spharitvā upasaṁpadya viharati; evaṁ karuṇāmuditaupekṣāsahagatena cittena avaireṇa asapatnena avyābādhena vipulena mahadgatena apramāṇena subhāvitena adhimucya spharitvā upasaṁpadya viharati; tathā dvitīyāṁ tathā tṛtīyāṁ tathā caturthīm; ity ūrdhvam adhaḥ tiryak sarvaśaḥ sarvam imaṁ lokaṁ upekṣāsahagatena cittena avaireṇa asapatnena avyābādhena vipulena mahadgatena apramāṇena subhāvitena ekāṁ diśam adhimucya spharitvā upasaṁpadya viharati; ayaṁ caturthaḥ pudgalaḥ brāhmaṁ puṇyaṁ prasavati; kalpaṁ svargeṣu modate",
    "san-mu-kd17:2324": "Śāriputra and Mahāmaudgalyāyana visit Devadatta and exhort the misguided monks to return to the true doctrine",
    "san-mu-kd17:2325": "āthāyuṣmantau śāriputramaudgalyāyanau bhagavato bhāṣitam abhinandyānumodya bhagavataḥ pādau śirasā vanditvā bhagavato ’ntikāt prakrāntau; tena khalu samayena devadatto dakṣiṇāgiriṣu buddhalīlayā anudharmaṁ deśayati; kokāliko ’sya dakṣiṇe pārśve niṣaṇṇaḥ; khaṇḍadravyaḥ vāme; adrākṣīd devadattaḥ śāriputramaudgalyāyanau dūrād eva; dṛṣṭvā ca punaḥ saṁlakṣayati: mahāśrāvakā api mayā anvāvartitāḥ; idānīm ahaṁ sarvajñaḥ; kokālikaṁ khaṇḍadravyaṁ ca bāhubhyāṁ ghaṭṭayati uttiṣṭhottiṣṭheti; tau saṁlakṣayataḥ eṣa evāsmākaṁ doṣo yad asmābhir asya saṁghabhede sāhāyyaṁ kalpitam; uttiṣṭhāmaḥ; yadi prahāraṁ dadāti, balavān eṣa niyatam asmān hanti iti; tāv utthitau; āyuṣmān śāriputro dakṣiṇe pārśve niṣaṇṇaḥ; āyuṣmān maudgalyāyanaḥ uttare iti; tatra devadattaḥ āyuṣmantam śāriputram āmantrayate pratibhātu te śāriputra bhikṣūṇāṁ dharmyāṁ kathāṁ kathayituṁ; pṛṣṭhī me āvilāyati; tat tāvad āyāmayiṣye iti; adhivāsayaty āyuṣmān śāriputraḥ devadattasya tūṣṇīṁbhāvena; atha devadattaś caturguṇam uttarāsaṅgaṁ prajñapya dakṣiṇena pārśvena śayyāṁ kalpayitvā middham avakrāntaḥ; āyuṣmatā śāriputreṇa tathādhiṣṭhito yathottānakaḥ kāyena krathamanena avasthitaḥ; tatra āyuṣmān śāriputro bhikṣūn āmantrayate sma: paśyata āyuṣmantaḥ śāstur avasthām: uttānakaḥ kāyena krathamānena middham avakrāntaḥ iti; athāyuṣmān śāriputraḥ āyuṣmantaṁ mahāmaudgalyāyanam idam avocat: saṁvejaya āyuṣman mahāmaudgalyāyana parṣadam iti; athāyuṣmān mahāmaudgalyāyanas tadrūpaṁ samādhiṁ samāpannaḥ yathā samāhite citte pūrvasyāṁ diśy upari vihāyasam abhyudgamya caturvidham īryāpathaṁ kalpayati caṁkramyate tiṣṭhati niṣīdati śayyāṁ kalpayati; tejodhātum api samāpadyate; tejodhātusamāpannasya āyuṣmato mahāmaudgalyāyanasya vividhāny arciṁṣi kāyān niścaranti nīlāni pītāni lohitāny avadātāni māñjiṣṭhāni sphaṭikavarṇāni; yamakāny api prātihāryāṇi vidarśayati; adhaḥ kāyaḥ prajvalati uparimāt kāyāt śītalā vāridhārā syandate; uparimaḥ kāyaḥ prajvalati addhaḥkāyāt śītalā vāridhārā syandate; yathā pūrvasyāṁ diśi evaṁ dakṣiṇasyāṁ paścimāyām uttarasyāṁ diśi; iti caturdiśaṁ caturvidhaṁ ṛddhiprātihāryaṁ vidarśya tān ṛddhyabhisaṁskārān pratiprasrabhya prajñapta evāsane niṣaṇṇaḥ; āyuṣmantā ca mahāmaudgalyāyanena te bhikṣavaḥ saṁvejitāḥ; tata āyuṣmatā śāriputreṇa teṣāṁ bhikṣūṇāṁ tathāvidho dharmo deśitaḥ; yaṁ śrutvā devadatte nirapekṣāḥ saṁvṛttāḥ; uktāś ca: yeṣāṁ vaḥ āyuṣmantaḥ śāstā priyaḥ te uttiṣṭhantu; gacchāmaḥ iti",
    "san-mu-kd17:2326": "Many misled monks are led back to the Buddha and readmitted into the order without a word of reproach",
    "san-mu-kd17:2327": "āyuṣmantau śāriputramahāmaudgalyāyanau saṁprasthitau; bhikṣavaḥ pṛṣṭhataḥ pṛṣṭhataḥ samanubaddhāḥ; kokālikena devadattaḥ utthāpyate: utthiṣṭhottiṣṭha; mahāśrāvakais te parṣad apahriyate iti; athāyuṣmataḥ śāriputrasya etad abhavad: yadi devadattasa apaśyataḥ parṣadaṁ neṣyāmi sthānam etad vidyate yad uṣṇaṁ rudhiraṁ chardayitvā kālaṁ kariṣyati; paśyata eva netavyā iti; tau mandagatipracāratayā saṁghasametau gacchataḥ; devadatto ’pi tīvreṇa paryavasthānena akṣiṇī saṁparimārjan pradhāvitaḥ; āyuṣmatā śāriputreṇa atiparamabhīṣaṇapātālaprakhyā gartā nirmitā; devadattaḥ kokālikakhaṇḍadravyakaṭamorakatiṣyasamudradattaiḥ sārdhaṁ samantatas tāṁ gartāṁ paribhramitum ārabdhaḥ; na śaknoty uttartuṁ; sa saṁlakṣayati: na ca parṣadam ārāgayiṣyāmi; atha ca punar anayena vyasanam āpatsyāmi; iti viditvā pratinivṛttaḥ; āyuṣmantāv api śāriputramaudgalyāyanau bhikṣusaṁgham ādāya yena bhagavāṁs tenopasaṁkrāntau; atha te bhikṣavaḥ ālekhajātāḥ madgubhūtāḥ srastaskandhā adhomukhā bhagavatsakāśam upasaṁkrāmanti: kathaṁ vā vayaṁ bhagavantam aprameyaguṇasamanvāgatam apahāya pāpecchaṁ devadattaṁ saṁsṛtāḥ iti; atha bhagavān teṣāṁ bhikṣūṇāṁ cetasā cittam ājñāya bhikṣūn āmantrayate sma: svāgataṁ vo bhikṣavaḥ supravrajitaṁ; sulabdho vo manuṣyapratilambhaḥ; kadācit karhicid āryāyatane pratyājātiḥ indriyair avikalatā ajaḍatā aneḍamūkatā ahastasaṁvācikatā pratibalatā subhāṣitadurbhāṣitānāṁ dharmāṇām artham ājñātuṁ; kadācit karhicit tathāgatā arhantaḥ samyaksaṁbuddhā loka utpadyante; kadācit karhicit tathāgatapraveditasya dharmavinayasya loke dharmadeśanā prajñāyate; tad idaṁ bhikṣavaḥ sudurlabhaṁ sudurlabhaṁ yaduta āryāyatane pratyājātiḥ, indriyair avikalatā ajaḍatā aneḍamūkatā ahastasaṁvācikatā pratibalatā subhāṣitadurbhāṣitānāṁ dharmāṇām artham ājñātuṁ; ahaṁ caitarhi śāstā loka utpannaḥ tathāgato ’rhan samyaksaṁbuddhaḥ vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān; dharmaś ca deśyate aupaśamikaḥ pārinirvāṇikaḥ saṁbodhigāmī saugatapratisaṁveditaḥ yaduta asmin sati idaṁ bhavati; asyotpādād idam utpadyate;",
    "san-mu-kd17:2328": "yaduta avidyāpratyāyāḥ saṁskārāḥ; saṁskārapratyayaṁ vijñānaṁ vijñānapratyayaṁ nāmarūpaṁ nāmarūpapratyayaṁ ṣaḍāyatanaṁ ṣaḍāyatanapratyayaḥ sparśaḥ sparśapratyayā vedanā vedanāpratyayā tṛṣṇā tṛṣṇāpratyaym upādānaṁ upādānapratyayo bhavaḥ bhavapratyayā jātiḥ jātipratyayāḥ jarāmaraṇaśokaparidevaduḥkhadaurmanasyopāyāsāḥ saṁbhavanti; evam asya kevalasya mahato duḥkhaskandhasya samudayo bhavati; yaduta asminn asati na bhavati; asya nirodhād idaṁ nirudhyate; yaduta avidyānirodhāt saṁskāranirodhaḥ saṁskāranirodhād vijñānanirodho vijñānanirodhān nāmarūpanirodho nāmarūpanirodhāt ṣaḍāyatananirodhaḥ ṣaḍāyatananirodhāt sparśanirodhaḥ sparśanirodhād vedanānirodhaḥ vedanānirodhāt tṛṣṇānirodhaḥ tṛṣṇānirodhād upādānanirodhaḥ upādānanirodhād bhavanirodho bhavanirodhāj jātinirodhaḥ jātinirodhāj jarāmaraṇaśokaparidevaduḥkhadaurmanasyopāyāsā nirudhyante evam asya kevalasya mahato duḥkhaskandhasya nirodho bhavati; tasmāt tarhi bhikṣavaḥ ātmārthaṁ samanupaśyadbhiḥ parārthaṁ cobhayārthaṁ ca idaṁ pratisaṁśikṣitavyaṁ: kaccin naḥ pravrajya amoghā bhaviṣyanti kriyāḥ saphalāḥ sukhodayāḥ sukhavipākāḥ; yeṣāṁ ca paribhokṣyāmahe cīvarapiṇḍapātaśayanāsanaglānapratyayabhaiṣajyapariṣkārān teṣāṁ te kārāḥ kṛtāḥ atyarthaṁ mahāphalā bhaviṣyanti mahānuśaṁsāḥ mahādyutayaḥ mahāvistārāḥ ity evaṁ vo bhikṣavaḥ śikṣitavyam",
    "san-mu-kd17:2329": "yadā te bhikṣavo bhagavatā svāgatavādena supravrajitavādena samudācaritāḥ tadā teṣāṁ yat tad abhūn madgutvaṁ kaukṛtyam ālekhaḥ vilekhaḥ vipratisāraḥ tat sarveṇa sarvaṁ prativigataṁ; tato ’nye bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: kiṁ bhadanta bhagavatā karma kṛtaṁ yasya karmaṇo vipākena bhagavataḥ śrāvakasaṁgho bhinnaḥ iti; bhagavān āha: tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni pūrvavad yāvat phalanti khalu dehinām",
    "san-mu-kd17:2330": "The story of a ṛṣi living in the country",
    "san-mu-kd17:2331": "(concerning a previous birth of the Buddha and Devadatta)",
    "san-mu-kd17:2332": "bhūtapūrvaṁ bhikṣavaḥ anyatamasminn āśramapade mūlapuṣpaphalasalilasaṁpanne nānāvṛkṣopaśobhite anekapakṣigaṇaniṣevite ṛṣiḥ prativasati paṁcānām ṛṣiśatānāṁ pramukhaḥ; yāvad anyaḥ ṛṣiḥ janapadacārikāṁ caran tadāśramapadam anuprāptaḥ; sa tena ṛṣiṇā na samyak pratimānitaḥ; tena saṁjātāmarṣeṇa tasya parṣad bhidyate: ayaṁ pāpecchaḥ ṛṣir na kiṁcid api jānīte; kimartham asya sakāśe tiṣṭhatha? āgacchata; mayā sārdhaṁ gacchata; ahaṁ yuṣmān paṁcasv abhijñāsu pratiṣṭhāpayāmi iti; tena bhidyamānās te tasya ṛṣer avavādena avatiṣṭhante; tena ṛṣiṇā saṁlakṣitam: anena pāpakāriṇā mamaite ṛṣayo bhinnāḥ iti; sa tam upasāntvayitum ārabdhaḥ: mā āyuṣman parṣadbhedaṁ kuru; naiṣa ṛṣidharmaḥ iti; tathāpy asau bhinatty eva, nāvatiṣṭhate iti sa ṛṣir durmanāḥ upāyasaṁvidhānena avasthitaḥ; asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktāḥ ekadakṣiṇīyā lokasya; atha anyatamaḥ pratyekabuddho janapadacārikāṁ caran tasya ṛṣer āśramapadam anuprāptaḥ; tenāsau dṛṣṭaḥ kāyaprāsādikaḥ śānteryāpathaś ca; sa taṁ dṛṣṭvā abhiprasannaḥ; tena tasmai kārān kṛtvā mithyāpraṇidhānaṁ kṛtaṁ: yan mamānena pāparṣiṇā parṣadbhedaḥ kṛtaḥ aham asya sarvajñeyavaśiprāptasyāpi parṣadbhedaṁ kuryām iti",
    "san-mu-kd17:2333": "kiṁ manyadhve bhikṣavo yo ’sau jānapadaḥ ṛṣiḥ yena tasya ṛṣeḥ parṣad bhinnā aham eva saḥ tena kālena tena samayena; yo ’sau naivāsikaḥ ṛṣiḥ devadattaḥ saḥ tena kālena tena samayena; yan mayā asya parṣad bhinnā tasya karmaṇo vipākena anena mithyāpraṇidhānaṁ kṛtvā saṁgho mama bhinnaḥ; iti hi bhikṣavaḥ ekāntakṛṣṇānāṁ pūrvavad ity evaṁ vo bhikṣavaḥ śikṣitavyam",
    "san-mu-kd17:2334": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadattena sabāhyān abhyantarīkṛtya abhyantarāṁś ca bāhyīkṛtya parṣad hāritā iti; bhagavān āha: na bhikṣava etarhi, yathā atīte ’py adhvany anena sabāhyān abhyantarīkṛtya abhyantarāṁś ca bāhyīkṛtya parṣad hāritā; tac chrūyatām",
    "san-mu-kd17:2335": "The story of a jackal, Śatadru by name",
    "san-mu-kd17:2336": "(concerning a previous life of Devadatta)",
    "san-mu-kd17:2337": "bhūtapūrvaṁ bhikṣavaḥ anyatamasmin pradeśe sṛgālaḥ prāṇī prativasati; sa atilolupaḥ araṇye paryaṭati grāme ’pi; so ’nupūrveṇa paryaṭan nīlarajakagṛhaṁ praviṣṭaḥ; nīlakuṇḍe patitaḥ; tena ghṛṇā gṛhītā; tasya nātidūre ūṣasya puñjas tiṣṭhati; sa tasmin patitaḥ pārśvena pārśvaṁ luṭhitaḥ; sa bhūyasyā mātrayā śarīraṁ jugupsamānaḥ pānīye patitaḥ; utthāya saṁprasthitaḥ ādityaraśmispṛṣṭaḥ mecakavarṇo jātaḥ; yāvat sṛgālair dṛṣṭaḥ; te samantād vidrutāḥ; dūre sthitvā kathayanti: kas tvaṁ? kuto vā abhyāgataḥ? iti; sa kathayati: ahaṁ śatadrunāmā śakreṇa devendreṇa catuṣpadānāṁ rājye abhiṣiktaḥ iti; sṛgālāḥ saṁlakṣayanti: apūrvarūpo ’yaṁ; nūnam evaṁ bhaviṣyati iti; sṛgālaiḥ sarvacatuṣpadānāṁ niveditaṁ; siṁhāḥ saṁlakṣayanti: ko ’sāv asmat prativiśiṣṭo yaś catuṣpadānāṁ rājā bhaviṣyati? gacchāmas tāvat; svasya yūthapater nivedayāmaḥ iti; teṣāṁ yūthapatir anyatamasmin parvataikadeśe nivasati; sa kesarī paṭṭadhārī; tais tasya niveditaṁ; tenānyacatuṣpadasya ājñā dattā: gaccha catuṣpadādhipatiṁ nirīkṣasva kim asau kenacic catuṣpadena dṛṣṭo na vā iti; sa tena gatvā pratyavekṣitaḥ apūrvadarśanaḥ; sarvaiś catuṣpadaiḥ parivṛtaḥ sthāpayitvā siṁhān; tena tasya yathādṛṣṭaṁ gatvā niveditaṁ; sa śrutvā siṁhayūthaparivṛtaḥ tasya sakāśam abhigataḥ; so ’nekacatuṣpadaparivṛtaḥ hastiskandhābhirūḍhaḥ anvāhiṇḍate; taṁ parivārya siṁhā gacchanti; tato vyāghrāḥ; tato ’nye catuṣpadāḥ; teṣāṁ bahir dūreṇa sṛgālāḥ; tasya mātā anyasmin parvatakuñje prativasati; tasyās tena sṛgālaḥ preṣitaḥ: āgaccha putrarājyaṁ pratyanubhava iti; sā kathayati: kīdṛśaḥ tasya parivāraḥ? iti; sa kathayati: siṁhavyāghrā hastinaś ca abhyantaraparivāraḥ; vayaṁ tu bāhyāḥ iti; sā kathayati: gaccha; vinaṣṭaḥ sa iti; sā gāthāṁ bhāṣate",
    "san-mu-kd17:2338": "sukhaṁ vasāmy asya girer nikuñje",
    "san-mu-kd17:2339": "svasthā jalaṁ śītam ahaṁ pibanti |",
    "san-mu-kd17:2340": "tāvat sukhaṁ gacchati hastināsau",
    "san-mu-kd17:2341": "śṛṇoti yāvan na sṛgālaśabdam || iti",
    "san-mu-kd17:2342": "sa gataḥ; tena teṣāṁ sṛgālānāṁ niveditaṁ: sṛgāla evāyaṁ catuṣpadānāṁ rājā; dṛṣṭāsya mayā mātā, yā amuṣmin parvatanikuñe prativasati iti; te kathayanti: yady evaṁ vayam enaṁ jñāsyāmaḥ sṛgālo vā na vā iti; dharmatā hy eṣā sṛgālānāṁ yaḥ sṛgālaśabdaṁ śrutvā na vāśate, tasya romāṇi patiṣyanti; sṛgālā vāśitum ārabdhāḥ; sa saṁlakṣayati: yady ahaṁ na raumi, niyataṁ mama romāṇi patiṣyanti; yadi hastiskandhād avatīrya raviṣyāmi, mām ete praghātayiṣyanti; atraiva viraumi iti; sa hastiskandha eva vāśitum ārabdhaḥ; hastinā jñātaṁ sṛgālo māṁ vahatīti; tenāsau pātayitvā padbhyāṁ marditaḥ; devatā gāthāṁ bhāṣate",
    "san-mu-kd17:2343": "yasya vābhyantarā bāhyā bāhyā vābhyantarīkṛtāḥ |",
    "san-mu-kd17:2344": "sa evaṁ nidhanaṁ yāti hastinā kroṣṭuko yathā || iti",
    "san-mu-kd17:2345": "kiṁ manyadhve bhikṣavo yo ’sau sṛgālaḥ eṣa eva sa devadattaḥ tena kālena tena samayena; tadāpy eṣa abhyantarān bāhyīkṛtya bāhyāṁś ca abhyantarīkṛtya anayena vyasanam āpannaḥ; etarhy apy anena abhyantarān bāhyīkṛtya bāhyāṁś ca abhyantarīkṛtya pariṣad hāritā",
    "san-mu-kd17:2346": "devadatta gets angry with Kokālika and Khaṇḍadravya",
    "san-mu-kd17:2347": "yadā āyuṣmadbhyāṁ śāriputramaudgalyāyanābhyāṁ devattasya parṣad apahṛtā tadā devadattaḥ kokālikaṁ khaṇḍadravyaṁ ca tāḍayitum ārabdhaḥ: yuvābhyāṁ mama parṣad hāritā iti; bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta anyair devadattasya parṣad apahṛtā; anyeṣām anena duḥkham utpāditam iti; bhagavān āha: na bhikṣava etarhi; yathā atīte ’py adhvany anyenaivāsya bhāryā apahṛtā; anyeṣām anena duḥkham utpāditaṁ; tac chrūyatām",
    "san-mu-kd17:2348": "The story of the elephant",
    "san-mu-kd17:2349": "(concerning a previous life of Devadatta)",
    "san-mu-kd17:2350": "bhūtapūrvaṁ bhikṣavaḥ anyatamasmin pradeśe hastiyūthapatiḥ prativasati; tatrāpy anyatamasya hastino ’nyatarā hastinī bahumatā; sānyatamasmin kalabhake ’tyarthaṁ saktā; tayāsau kalabha ucyate; niṣpalāyāmahe iti; sa kathayati: ko ’sāv upāyo yena niṣpalāyyāmahe iti; sā kathayati: aham upāyaṁ jāne; tayor gajo ’bhihitaḥ; snāyāmo hradam avatarāmaḥ iti; so ’vatīrṇaḥ; sā kathayati: paśyāmaḥ kaḥ āvayoś cirataraṁ nimagnas tiṣṭhati iti; sa mohapuñjas tayā sārdham udake nimagnaḥ; sā utthāya kalabhahastinā niṣpalāyitā; sa hastī ciraṁ sthitvā utthito na paśyati; sa saṁlakṣayati: bhūyo nimajjāmi mā me syāt parājayaḥ iti; bhūyo nimagnaḥ dantau nikhātyāvasthitaḥ sucirād gatapratyudgataprāṇaḥ; vyutthito na paśyati tāṁ hastinīṁ; sa taṁ hradam itaś cāmutaś ca kṣobhayitum ārabdhaḥ; tena tatra bahavo matsyakacchapamaṇḍūkādayaḥ prāṇino ’nayena vyasanam āpaditāḥ; devatā gāthāṁ bhāṣate",
    "san-mu-kd17:2351": "vṛndī batāyaṁ sumahān prajñāpy asya na vidyate |",
    "san-mu-kd17:2352": "anyenāsya hṛtā bhāryā anye duḥkhasya bhāginaḥ || iti",
    "san-mu-kd17:2353": "kiṁ manyadhve bhikṣavo yo ’sau hastināgaḥ devadattaḥ saḥ tena kālena tena samayena; tadāpy asya anyena bhāryā apahṛtā; anyeṣām anena duḥkham utpāditaṁ",
    "san-mu-kd17:2354": "uddānam",
    "san-mu-kd17:2355": "vīciḥ sāndṛṣṭikaṁ caiva vadha utpalavarṇayā |",
    "san-mu-kd17:2356": "kuṇḍī trayaṁ tathā kṣīraṁ gopikā ca kṣamāpaṇā |",
    "san-mu-kd17:2357": "asthīni cetikaś caiva pakṣiṇā caramaṁ padaṁ ||",
    "san-mu-kd17:2358": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta āyuṣmadbhyāṁ śāriputramaudgalyāyanābhyāṁ devadattasya vīcim āgamayamānābhyāṁ vīcir labdhaḥ iti; bhagavān āha: na bhikṣava etarhi; yathā atīte ’py adhvani śāriputramaudgalyāyanābhyāṁ devadattasya vīcim āgamayamānābhyāṁ vīcir labdhaḥ; tac chrūyatām",
    "san-mu-kd17:2359": "The story of a leader of the thieves",
    "san-mu-kd17:2360": "(concerning a previous life of Devadatta, etc)",
    "san-mu-kd17:2361": "bhūtapūrvaṁ bhikṣavaḥ anyatamasmin karvaṭake iṣvastrācāryaḥ prativasati; tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ kālāntareṇa patnī āpannasatvā saṁvṛttā; sā aṣṭānāṁ vā navānāṁ vā māsānām atyayāt prasūtā; dārikā jātā; tasyās trīṇi saptakāny ekaviṁśatidivasān vistareṇa jātāyā jātimahaṁ kṛtvā kulasadṛśaṁ nāmadheyaṁ vyavasthāpitaṁ; sā unnītā vardhitā mahatī saṁvṛttā; iṣvastrācāryaḥ saṁlakṣayati: iyaṁ dārikā na mayā kasyacid rūpeṇa dātavyā na śīlena nāpi dhanena; api tu yo matsakāśāt paṁcasu sthāneṣu kṛtāvī bhavati, tasyaiṣā mayā deyā iti; tasya ca sakāśād dvau māṇavau iṣvastraṁ śikṣitau; tatraikaḥ paṁcasu sthāneṣu kṛtāvī; dvitīyas tu chedye kṛtāvī saṁvṛttaḥ; tasmai tena sā dārikā dattā; so ’nyaḥ saṁjātāmarṣaḥ corāṇāṁ madhyaṁ praviṣṭaḥ, paṁcānāṁ coraśatānāṁ senāpatir jātaḥ; sa ekasmin pradeśe mārgaṁ badhvā avasthitaḥ; prathamas tāṁ patnīṁ pariṇīya ratha āropya svagṛhaṁ saṁprasthitaḥ; yāvac corabhayāt sārthaḥ agrato gacchan sthitaḥ; sa kathayati: bhavanto gacchata; kiṁ tiṣṭhatha? iti; te kathayanti: corair mārgo baddhaḥ iti; sa kathayati: āryā gacchata; kiṁ kariṣyanti iti; sa saṁprasthitaḥ; sārthikāḥ kathayanti: bhavanto gacchatv eṣaḥ; tiṣṭhāmas tāvat; sthānam etad vidyate yad ayam ātmānaṁ dārayiṣyati; patnīṁ ca hārayiṣyati iti; corā vṛkṣam adhiruhya digavalokanaṁ kurvanto ’vasthitāḥ; tair asau rathābhirūḍho dṛṣṭaḥ; kathayanti: bhavantaḥ puruṣo rathābhirūḍhaḥ āgacchati iti; corasenāpatinā dūto ’nupreṣitaḥ: nivartaya ratham iti; sa kathayati: bhavantaḥ śūrasya śūraparihāraṁ prayacchata iti; te kathayanti: vayam api śūrāḥ iti; senāpatinā paṁca corāḥ preṣitāḥ; tena te praghātitāḥ; evaṁ viṁśatir āgatāḥ, te ’pi praghātitāḥ; yāvat sarve praghātitāḥ; senāpatir eko ’vaśiṣṭaḥ; sa khaḍgam ādāya agrataḥ sthitaḥ; sa śarān kṣeptum ārabdhaḥ; sa khadgena chinatti; yāvat tena paṁcaśatikas tūṇīraḥ kṣiptaḥ; tena sarve khaḍgena chinnāḥ; ekaḥ śaro ’vasthitaḥ; sa taṁ na muñcati; sā dārikā kathayati: muñca śaraṁ; kimarthaṁ tiṣṭhati? iti; sa kathayati: eṣa eva eko ’vaśiṣṭaḥ, eṣa cen muktaḥ, ahaṁ praghātitaḥ; tvaṁ cāpahṛtā iti; tataḥ sā dārikā vijṛmbhamāṇā veṇiṁ bandhum ārabdhā; corasenāpatis tasyām avekṣamāṇāyām nirīkṣitum ārabdhaḥ; sa tena śareṇa marmaṇi tāḍitaḥ; sa mriyamāṇo gāthāṁ bhāṣate",
    "san-mu-kd17:2362": "nāhaṁ rathikena hato hato ’smi lolena pāpacittena |",
    "san-mu-kd17:2363": "yo ’haṁ raṇamadhyagataḥ pramadāvadanaṁ nirīkṣāmi || iti",
    "san-mu-kd17:2364": "kiṁ manyadhve bhikṣavo yo ’sau rathikaḥ śāriputraḥ saḥ tena kālena tena samayena; yāsau dārikā maudgalyāyanaḥ saḥ tena kālena tena samayena; yo ’sau corasenāpatir devadattaḥ saḥ tena kālena tena samayena; tadā ābhyām asya vīciṁ paryeṣamāṇābhyāṁ vīcir labdhā; etarhy api ābhyām asya vīciṁ paryeṣamāṇābhyāṁ vīcir labdhā",
    "san-mu-kd17:2365": "The fruit of monachal life in the visible world Ajātaśatru visits the Buddha",
    "san-mu-kd17:2366": "1. buddho bhagavān rājagṛhe varṣā upagato jīvakasya kumārabhṛtasya āmravaṇe; atha rājā māgadhaḥ ajātaśatrur vaidehīputraḥ tadaiva jyotsnāyāṁ rātryām āṣāḍhyāṁ varṣopanāyikāyām abhijñātāyām abhilakṣitāyāṁ pūrṇāyāṁ paurṇamāsyām upariprāsādatalagataḥ amātyān āmantrayate: hambho grāmaṇyaḥ evaṁrūpāyāṁ jyotsnāyāṁ rātryām āṣāḍhyāṁ varṣopanāyikāyām abhijñātāyām abhilakṣitāyāṁ pūrṇāyāṁ paurṇamāsyāṁ kim asmābhiḥ karaṇīyaṁ syāt?",
    "san-mu-kd17:2367": "2. athānyatamā avaruddhikā strī rājānam ajātaśatruṁ vaidehīputram idam avocat: evaṁrūpāyāṁ deva jyotsnāyāṁ rātryām āṣāḍhyāṁ varṣopanāyikāyām abhijñātāyām abhilakṣitāyāṁ pūrṇāyāṁ paurṇamāsyāṁ yad devaḥ paṁcabhiḥ kāmaguṇaiḥ samarpitaḥ samanvaṅgībhūtaḥ krīḍed rameta paricārayed idam ahaṁ devasya karaṇīyaṁ manye",
    "san-mu-kd17:2368": "3. athānyatamā avaruddhikā evam āha: evaṁrūpāyāṁ deva jyotsnāyāṁ rātryām āṣāḍhyāṁ varṣopanāyikāyām abhijñātāyām abhilakṣitāyāṁ pūrṇāyāṁ paurṇamāsyāṁ yad devaḥ rājagṛhasya nagarasya anuparyāyapathakān anvāhiṇḍan paṁcabhiḥ kāmaguṇaiḥ samarpitaḥ samanvaṅgībhūtaḥ krīḍed rameta paricārayed idam ahaṁ devasya karaṇīyaṁ manye",
    "san-mu-kd17:2369": "4. udāyibhadra kumāraḥ evam āha: evaṁrūpāyāṁ deva jyotsnāyāṁ rātryām āṣāḍhyāṁ varṣopanāyikāyām abhijñātāyām abhilakṣitāyāṁ pūrṇāyāṁ paurṇamāsyāṁ yad devaś caturaṅgabalakāyaṁ sannāhya hastikāyaṁ rathakāyam aśvakāyaṁ pattikāyaṁ pararāṣṭraṁ paraviṣayaṁ gatvā mahāntaṁ saṅgrāmaṁ saṅgrāmya vijitasaṁgrāmaḥ tadaiva saṁgrāmaśirasi nirjito ’dhyāvased; idam ahaṁ devasya karaṇīyaṁ manye",
    "san-mu-kd17:2370": "5. athānyataro vṛddhāmātyaḥ evam āha: evaṁrūpāyāṁ deva jyotsnāyāṁ rātryām āṣāḍhyāṁ varṣopanāyikāyām abhijñātāyām abhilakṣitāyāṁ pūrṇāyāṁ paurṇamāsyām ayaṁ devaḥ pūraṇaḥ kāśyapaḥ saṁghī ca gaṇī ca gaṇācāryaś ca sādhurūpasaṁmato bahujanasya mahatā ca janakāyena saṁpuraskṛtaḥ paṁcamātrāṇām ājīvikaśatānāṁ pramukhaḥ; so ’smin rājagṛhe varṣā upagataḥ; taṁ devaḥ paryupāsīta; idam ahaṁ devasya karaṇīyaṁ manye",
    "san-mu-kd17:2371": "6. athānyataro vṛddhāmātyaḥ evam āha: evaṁrūpāyāṁ deva jyotsnāyāṁ rātryām āṣāḍhyāṁ varṣopanāyikāyām abhijñātāyām abhilakṣitāyāṁ pūrṇāyāṁ paurṇamāsyām ayaṁ devaḥ maskarī gośālīputraḥ sañjayī vairaṭṭīputraḥ ajitaḥ keśakambalaḥ kakudaḥ kātyāyanaḥ tathā ca nirgrantho jñātiputraḥ saṁghī ca gaṇī ca gaṇācāryaś ca sādhurūpasaṁmato bahujanasya mahatā ca gaṇena saṁpuraskṛtaḥ amuṣminn eva rājagṛhe varṣā upagataḥ; taṁ devaḥ paryupāsīta; idam ahaṁ devasya karaṇīyaṁ manye",
    "san-mu-kd17:2372": "7. tena khalu samayena jīvakaḥ kumārabhṛtaḥ tasyām eva parṣadi sanniṣaṇṇo ’bhūt sannipatitaḥ; atha rājā māgadhaḥ ajātaśatrur vaidehīputraḥ jīvakaṁ kumārabhṛtam āmantrayate: aho jīvaka kim asi tuṣṇīṁ? kiṁ na lapasi? sa kathayati: evaṁrūpāyāṁ deva jyotsnāyāṁ rātryām āṣāḍhyāṁ varṣopanāyikāyām abhijñātāyām abhilakṣitāyāṁ pūrṇāyāṁ paurṇamāsyām ayaṁ devaḥ bhagavān saṁghī ca gaṇī ca gaṇācāryaś ca sādhurūpasaṁmato bahujanasya mahatā gaṇena ca saṁpuraskṛtaḥ asminn eva rājagṛhe varṣā upagataḥ asmākam eva āmravaṇe; taṁ devaḥ paryupāsīta; idam ahaṁ devasya karaṇīyaṁ manye",
    "san-mu-kd17:2373": "8. tena khalu samayena rājño māgadhasya ajātaśatror vaidehīputrasya bhagavannimmaṁ cittaṁ bhagavatpravaṇaṁ bhagavatprāgbhāraṁ; atha rājā māgadhaḥ ajātaśatrur vaidehīputraḥ jīvakaṁ kumārabhṛtam idam avocat: gacha jīvaka hastināgaṁ sannāhaya yatrāham abhirūḍhaḥ adyaiva bhagavantaṁ darśanāya upasaṁkramiṣyāmi; evaṁ deveti jīvikaḥ kumārabhṛto rājño māgadhasya ajātaśatror vaidehīputrasya pratiśrutya mahāntaṁ hastināgaṁ sannāhya paṁcamātrāṇi hastinīśatāni paṁcamātrāṇi avaruddhikāśatāni pradīpikāhastāni pratyekapratyekaṁ hastinīṣv āropya yena rājā māgadhaḥ ajātaśatrus tenopasaṁkrāntaḥ; upasaṁkramya rājānaṁ māgadham ajātaśatruṁ vaidehīputram idam avocat: sannaddho devasya mahān hastināgaḥ; yasyedānīṁ devaḥ kālaṁ manyate iti; atha rājā māgadhaḥ ajātaśatrur vaidehīputraḥ mahāntaṁ hastināgam abhiruhya paṁcamātrair avaruddhikāśataiḥ pratyekapratyekaṁ hastinīṣv abhirūḍhaiḥ pradīpikāhastaiḥ saṁpuraskṛto rājagṛhān niryāti bhagavato ’ntikaṁ bhagavantaṁ darśanāya upasaṁkramituṁ pratyupāsanāya",
    "san-mu-kd17:2374": "9. tena khalu samayena rājā māgadhaḥ ajātaśatrur vaidehīputraḥ vṛjibhiḥ sārdhaṁ viruddhaḥ; atho rājño māgadhasya ajātaśatror vaidehīputrasya samanantaraniṣkrāntasya rājagṛhād abhūd bhayam abhūt chambhitatvam abhūd romaharaḥ: mā me jīvakaḥ kumārabhṛtaḥ ghātayitukāmo bhavati? vañcayitukāmo vā? vadhakebhyaḥ pratyamitrebhyo vā anupradāpayitukāmaḥ? iti viditvā jīvikaṁ kumārabhṛtam idam avocat: māsi māṁ jīvika ghātayitukāmo vā lāpayitukāmo vā vañcayitukāmo vā vadhakebhyo vā pratyarthikebhyaḥ pratyamitrebhyo vā anupradāpayitukāmaḥ? sa evam āha: nāhaṁ deva tvāṁ ghātayitukāmaḥ na lāpayitukāmaḥ na vañcayitukāmaḥ nāpi vadhakebhyaḥ pratyarthikebhyaḥ pratyamitrebhyo vā anupradāpayitukāmaḥ iti",
    "san-mu-kd17:2375": "10. atha rājā māgadhaḥ ajātaśatrur vaidehīputraḥ jīvikaṁ kumārabhṛtam idam avocat: kiyatparivāraḥ sa bhagavān sātirekāny asya ardhatrayodaśabhikṣuśatāni; aho jīvaka kathaṁ tvaṁ māṁ na ghātayitukāmo vā na lāpayitukāmo vā nāpi vadhakebhyo vā pratyarthikebhyaḥ pratyamitrebhyo vā anupradāpayitukāmaḥ? yatredānīm iyatparivārasya naivotkāsanaśabdaḥ śrūyate? alpaśabdakāmo deva sa bhagavān alpaśabdanirataḥ alpaśabdasaṁtuṣṭaḥ alpaśabdatāyāś ca sa varṇavādī; tasya parṣad alpaśabdaiva; tena hi deva tvaritatvaritaṁ mahāntaṁ hastināgaṁ preraya; tathā hy ālokyate maṇḍalavāṭe tailapradyotanābhā; atha rājā māgadhaḥ ajātaśatrur vaidehīputraḥ tvaritatvaritaṁ mahāntaṁ hastināgaṁ prerayati; tasya yāvatī yānasya bhūmis tāvad yānena gatvā tasmād avatīrya padbhyām evārāmaṁ prāvikṣat",
    "san-mu-kd17:2376": "11. tena khalu samayena bhagavān madhye bhikṣusaṁghasya niṣaṇṇaḥ hrada ivāccho viprasannaḥ anāvilaḥ; atha rājā māgadhaḥ ajātaśatrur vaidehīputraḥ maṇḍalavāṭam anusaṁyāya jīvakaṁ kumārabhṛtam āmantrayate: kutra jīvaka sa bhagavān eṣa deva bhagavān madhye bhikṣusaṁghasya niṣaṇṇaḥ hrada ivāccho viprasanno ’nāvilaḥ; atha rājā māgadhaḥ ajātaśatrur vaidehīputraḥ yena bhagavāṁs tenopasaṁkrāntaḥ; upasaṁkramya ekāṁsam uttarāsaṅgaṁ kṛtvā dakṣiṇaṁ jānumaṇḍalaṁ pṛthivyāṁ pratiṣṭhāpya yena bhagavāṁs tenāñjaliṁ praṇamayya bhagavanatm idam avocat: yadrūpeṇa bhadanta bhagavān cittadamavyupaśamena samanvāgato bhikṣusaṁghaś ca tadrūpeṇa cittadamavyupaśamena samanvāgato udāyibhadraḥ kumāraḥ bhavatu iti; sādhu sādhu mahārāja pravakṣyāmi, mahārāja svakaṁ prema; niṣīda tvaṁ mahārāja yathāsvake āsane",
    "san-mu-kd17:2377": "Ajātaśatru asks the Buddha if it is possible to show any visible benefit to be derived from asceticism",
    "san-mu-kd17:2378": "12. atha rājā māgadhaḥ ajātaśatrur vaidehīputraḥ bhagavataḥ pādau śirasā vanditvā ekānte nyaṣīdad; ekāntaniṣaṇṇo rājā māgadhaḥ ajātaśatrur vaidehīputraḥ bhagavantam idam avocat: pṛcchema vayaṁ bhadanta bhagavantaṁ kaṁcid eva pradeśaṁ saced avakāśaṁ kuryāt praśnasya vyākaraṇāya; pṛccha mahārāja yad evākāṅkṣase",
    "san-mu-kd17:2379": "13. ime bhadanta pṛthakśilpasthānakarmasthānikāḥ; tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ rājaputrāḥ ārādhakāḥ kalpakāḥ snapakāḥ; te svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; paṁcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti; labhyam evaṁrūpāṇāṁ sāndṛṣṭikaṁ śrāmaṇyaphalaṁ prajñaptum? abhijānāsi tvaṁ mahārāja itaḥ pūrvam anyān api śramaṇabrāhmaṇān evaṁrūpaṁ praśnaṁ praṣṭu? abhijānāmi bhadanta",
    "san-mu-kd17:2380": "Ajātaśatru narrates how he propounded this same question to Pūraṇa Kāśyapa, etc., and any of them expounded him his own theory",
    "san-mu-kd17:2381": "14. eko ’yaṁ bhadanta samayaḥ, ahaṁ yena pūraṇaḥ kāśyapaḥ tenopasaṁkrāntaḥ; upasaṁkramya pūraṇaṁ kāśyapam evaṁ vadāmi: ime bhadanta kāsyapa pṛthaglokeśilpasthānakarmasthānikāḥ; tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ rājaputrāḥ ārādhakāḥ kalpakāḥ snapakāḥ; te svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; paṁcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti; labhyam evaṁrūpāṇāṁ sāndṛṣṭikaṁ śrāmaṇyaphalaṁ prajñaptum",
    "san-mu-kd17:2382": "15. sa evam āha: aham asmi mahārāja evaṁdṛṣṭir evaṁvādī; nāsti dattaṁ nāsti",
    "san-mu-kd17:2383": "iṣṭaṁ nāsti hutaṁ nāsti sucaritaṁ nāsti sucaritaduścaritānāṁ karmaṇāṁ phalavipākaḥ nāsty ayaṁ lokaḥ nāsti paralokaḥ nāsti mātā nāsti pitā nāsti satva upapādukaḥ na santi loke ’rhantaḥ samyaggatāḥ samyakpratipannāḥ ye imaṁ ca lokaṁ paraṁ ca lokaṁ dṛṣṭa eva dharme svayam abhijñayā sākṣātkṛtvā upasaṁpadya pravedayante: kṣīṇā me jātiḥ uṣitaṁ brahmacaryaṁ kṛtaṁ karaṇīyaṁ nāparam asmād bhavaṁ prajānīmaḥ iti; ihaiva jīvo jīvati sa pretyocchidyate vinaśyati na bhavati paraṁ maraṇād cāturmahābhautikaḥ puruṣasya samucchrayaḥ; yasmin samaye kālaṁ karoti tasya pṛthivyāṁ pṛthivīkāyaḥ upaiti; apsu apkāyaḥ; tejasi tejaḥkāyaḥ; vāyau vāyukāyaḥ; ākāśe indriyāṇy anuparivartante; āsandīpañcamāḥ puruṣāḥ puruṣam ādāya śmaśānam anuvrajanty ādahanāt paraṁ na prajñāyate; bhasmībhavanti āhutayaḥ; kapotavarṇāny asthīny avatiṣṭhanti iti; dṛptopajñātaṁ dānaṁ; paṇḍitopajñātaḥ parigrahaḥ; tatra ye astivādinaḥ sarve te riktaṁ tucchaṁ mṛṣā pralapanti iti bālaś ca paṇḍitaś ca ubhāv api etau pretya ucchidyete vinaśyataḥ na bhavataḥ paraṁ maraṇāt",
    "san-mu-kd17:2384": "16. tadyathā bhadanta āmrāṇi pṛṣṭaḥ lakucāni vyākuryāt, lakucāni vā pṛṣṭaḥ āmrāṇi vyākuryād eva pūraṇaḥ kāśyapaḥ mayā sāndṛṣṭikaṁ śrāmaṇyaphalaṁ pṛṣṭaḥ nāstitām eva vyākārṣīt; tasya mama bhadanta etad abhavat; na mama pratirūpaṁ syād yan mādṛśo vijñapuruṣaḥ sādhurūpasaṁmataṁ viṣayanivāsinaṁ śramaṇaṁ vā brāhmaṇaṁ vā saṁmukham avasādayed iti; so ’haṁ bhadanta pūraṇasya kāśyapasya bhāṣitaṁ nābhinandāmi na pratikrośāmi; anabhinandya apratikrośya utthāyāsanāt prakrāntaḥ",
    "san-mu-kd17:2385": "Maskarī Gośāliputra’ theory",
    "san-mu-kd17:2386": "17. so ’haṁ yena maskarī gośāliputraḥ tenopasaṁkrāntaḥ; upasaṁkramya maskariṇaṁ gośāliputram evaṁ vadāmi: ime bhadanta maskarin pṛthaglokeśilpasthānakarmasthānikāḥ; tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ rājaputrāḥ ārādhakāḥ kalpakāḥ snapakāḥ; te svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; paṁcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti; labhyam evaṁrūpāṇāṁ sāndṛṣṭikaṁ śrāmaṇyaphalaṁ prajñaptum",
    "san-mu-kd17:2387": "18. sa evam āha: aham asmi mahārāja evaṁdṛṣṭir evaṁvādī; nāsti hetuḥ nāsti pratyayaḥ; satvā saṁkliṣyante? ahetvapratyayaṁ satvāḥ saṁkliṣyante; nāsti hetuḥ nāsti pratyayaḥ satvāḥ viśudhyante ahetvapratyayaṁ satvā viśudhyante; nāsti hetur nāsti pratyayaḥ; satvānām ajñānādarśane bhavataḥ ahetvapratyayaṁ satvānām ajñānādarśane bhavataḥ; nāsti hetur nāsti pratyayaḥ; satvānāṁ jñānādarśane bhavataḥ? ahetvapratyayaṁ satvānāṁ jñānādarśane bhavataḥ; nāsti balaṁ nāsti vīryaṁ nāsti balavīryaṁ nāsti puruṣakāraḥ nāsti parākramāḥ nāsti puruṣakāraparākramaḥ; nāsty ātmakāraḥ na parakāraḥ anātmakāraparakārāḥ sarve bhūtāḥ asthāmā abalā avaśā avīryā aparākramāḥ niyatasaṁgatibhāvapariṇatāḥ sukhaduḥkhaṁ pratisaṁvedayante yaduta ṣaṭsv abhijātiṣu",
    "san-mu-kd17:2388": "19. tadyathā puruṣaḥ āmrāṇi pṛṣṭaḥ lakucāni vyākuryāt, lakucāni vā pṛṣṭaḥ āmrāṇi vyākuryād evam eva maskarī gośāliputraḥ mayā sāndṛṣṭikaṁ śrāmaṇyaphalaṁ pṛṣṭaḥ ahetutām eva vyākārṣīt; tasya mama etad abhavat; katham idānīṁ mādṛśo vijñapuruṣaḥ sādhurūpasaṁmataṁ viṣayanivāsinaṁ śramaṇaṁ vā brāhmaṇaṁ vā saṁmukham avasādayed iti; so ’haṁ maskariṇo gośāliputrasya bhāṣitaṁ nābhinandāmi na pratikrośāmi; anabhinandya apratikrośya utthāya āsanāt prakrāntaḥ",
    "san-mu-kd17:2389": "Sañjayī Vairaṭṭīputra’s theory",
    "san-mu-kd17:2390": "20. so ’haṁ yena sañjayī vairaṭṭīputras tenopasaṁkrāntaḥ; upasaṁkramya sañjayinaṁ vairaṭṭīputram idam avocam: ime bhadanta sañjayin pṛthaglokeśilpasthānakarmasthānikāḥ; tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ rājaputrāḥ ārādhakāḥ kalpakāḥ snapakāḥ; te svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; paṁcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti; labhyam evaṁrūpāṇāṁ sāndṛṣṭikaṁ śrāmaṇyaphalaṁ prajñaptum",
    "san-mu-kd17:2391": "21. sa evam āha: aham asmi mahārāja evaṁdṛṣṭir evaṁvādī; kurvataḥ kārayataḥ chindataḥ chedayataḥ pacataḥ pācayataḥ hiṁsato ghātayataḥ prāṇino hiṁsataḥ adattam ādadataḥ kāmeṣu mithyā carataḥ saṁprajānaṁ mṛṣāvādaṁ bhāṣamāṇasya madyapānaṁ pibataḥ sandhiṁ chindato granthiṁ muñcataḥ nirlopaṁ harataḥ paripanthaṁ tiṣṭhataḥ; grāmaghātaṁ kurvataḥ, nagaraghātaṁ janapadaghātaṁ kṣuraparyantīkṛtena vā cakreṇa ye ’syāṁ mahāpṛthivyāṁ prāṇinas tān sarvān saṁchindataḥ saṁbhindataḥ saṁkuṭṭayataḥ saṁpradālayataḥ tān sarvān saṁchindya saṁbhindya saṁkuṭṭya saṁpradālya ekamāṁsakhalaṁ kurvataḥ māṁsapiṇḍaṁ māṁsapuñjaṁ māṁsarāśim; idaṁ pratisaṁśikṣato nāsty atonidānaṁ pāpaṁ nāsty atonidānaṁ pāpasyāgamaḥ dakṣiṇena nadīṁ gaṅgāṁ chindan bhindan vāgacched uttareṇa vā nadyā gaṁgāyā dadad vyajamānāḥ āgacchen nāsty atonidānaṁ puṇyapāpaṁ; nāsty atonidānaṁ puṇyapāpasyāgamaḥ; yaduta dānena damena saṁyamena arthacaryayā samānārthatayā iti kurvatā na kriyata eva puṇyam iti",
    "san-mu-kd17:2392": "22. tadyathā bhadanta puruṣaḥ āmrāṇi pṛṣṭaḥ lakucāni vyākuryāt, lakucāni vā pṛṣṭaḥ āmrāṇi vyākuryād evam eva saḥ; mayā sañjayī vairaṭṭīputraḥ sāndṛṣṭikaṁ śrāmaṇyaphalaṁ praśnaṁ pṛṣṭaḥ akriyām eva vyākārṣīt; tasya mama etad abhavat; katham idānīṁ mādṛśo vijñapuruṣaḥ sādhurūpasaṁmataṁ viṣayanivāsinaṁ śramaṇaṁ vā brāhmaṇaṁ vā saṁmukham avasādayed iti; so ’haṁ sañjayino vairaṭṭīputrasya bhāṣitaṁ nābhinandāmi na pratikrośāmi; anabhinandya apratikrośya utthāyāsanāt prakrāntaḥ",
    "san-mu-kd17:2393": "Ajita Keśakambala’s theory",
    "san-mu-kd17:2394": "23. so ’haṁ yena ajitaḥ keśakambalas tenopasaṁkrāntaḥ; upasaṁkramya ajitaṁ keśakambalam idam avocam: ime bhadanta ajita pṛthaglokeśilpasthānakarmasthānikāḥ; tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ rājaputrāḥ ārādhakāḥ kalpakāḥ snapakāḥ; te svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; paṁcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti; labhyam evaṁrūpāṇāṁ sāndṛṣṭikaṁ śrāmaṇyaphalaṁ prajñaptum",
    "san-mu-kd17:2395": "24. evam uktaḥ ajitaḥ keśakambalaḥ mām idam avocat: aham asmi mahārāja evaṁdṛṣṭir evaṁvādī; sapta ime kāyāḥ akṛtāḥ akṛtakṛtāḥ anirmitāḥ anirmāṇakṛtāḥ avadhyāḥ kūṭasthāḥ iṣīkāvad avasthitaḥ; katame sapta tadyathā pṛthivīkāyaḥ apkāyaḥ tejaḥkāyaḥ vāyukāyaḥ sukhaṁ duḥkhaṁ jīvajīvam eva saptamam itīme sapta kāyāḥ akṛtāḥ akṛtakṛtāḥ anirmitāḥ anirmāṇakṛtāḥ avadhyāḥ kūṭasthāḥ iṣīkāvad avasthitaḥ; te neñjanti; na pariṇamanti; nānyonyaṁ vyābādhante puṇyāya vā pāpāya vā; puṇyapāpāya vā; sukhāya vā duḥkhāya vā; sukhaduḥkhāya vā; yo ’py asau puruṣaḥ puruṣasya śiraś chinatti so ’pi na kiṁcil loke vyābādhate trasaṁ vā sthāvaraṁ vā saptānāṁ kāyānāṁ vivaram antareṇa śastraṁ vyativartate; na cātra jīvo vadhyate; tatra nāsti kaścid hantā vā ghātayitā vā chettā vā chedayitā vā; smartā vā smārayitā vā; cottā vā codayitā vā; vijñaptā vā vijñāpayitā vā; caturdaśemāni yonipramukhasahasrāṇi ṣaṣṭisahasrāṇi mahāpratipadaḥ ṣaṭ śatāni pañca ca karmāṇi trīṇi ca karmāṇi dve ca karmaṇī karma ca ardhakarma ca dvāṣaṣṭiḥ karmāṇi dvāṣaṣṭiḥ antarapratipadaḥ sapta saṁjñāḥ viṁśatyadhikaṁ narakaśataṁ triṁśadadhikam indriyaśataṁ ṣaṭtriṁśad rajodhātavaḥ ekānnapañcāśan nāgakulasahasrāṇi ekānnapañcāśat suparṇikulasahasrāṇy ekānnapañcāśad ājīvakulasahasrāṇy ekānnapañcāśad acelakulasahasrāṇy ekānnapañcāśan nigranthakulasahasrāṇy sapta saṁjñikalpāḥ sapta asaṁjñikalpāḥ sapta surāḥ sapta paiśācāḥ sapta ādityāḥ sapta mānuṣāḥ sapta sarāṁsi sapta saraśśatāni sapta apāyāḥ sapta apāyaśatāni sapta svapnāḥ sapta svapnaśatāni sapta prabuddhāḥ sapta prabuddhaśatānisapta prapātāḥ sapta prapātaśatāni ṣaḍ abhijātayo daśa abhivṛddhayaḥ aṣṭau mahāpuruṣabhūmayaḥ iti; imāni caturaśītir mahākalpasahasrāṇi yāni bālaś ca paṇḍitaś ca saṁdhāvya saṁsṛtya duḥkhasyāntaṁ kurutaḥ; tadyathā laghusūtraguḍakam upari vihāyasā kṣiptaṁ yāvat pṛthivīm udveṣṭyamānaṁ paraity evam evaitāni caturaśītir mahākalpasahasrāṇi yāni bālaś ca paṇḍitaś ca saṁdhāvya saṁsṛtya duḥkhasyāntaṁ kurutaḥ; tatra nāsti kaścit śramaṇo vā brāhmaṇo vā ya evaṁ vadet: aham anena śīlena vā vratena vā tapasā vā brahmacaryavāsena vā aparipakvaṁ vā karma paripācayiṣyāmi paripakvaṁ vā karma spṛṣṭvā vāntīkariṣyāmi; dhruvam idaṁ sukhaduḥkham; utkarṣāpakarṣau na prajñāyete; evaṁ vā no vā tulitaḥ saṁsāraḥ iti",
    "san-mu-kd17:2396": "25. tadyathā bhadanta puruṣaḥ āmrāṇi pṛṣṭaḥ lakucāni vyākuryāt, lakucāni vā pṛṣṭaḥ āmrāṇi vyākuryād evam eva ajitaḥ keśakambalaḥ sāndṛṣṭikaṁ śrāmaṇyaphalaṁ pṛṣṭaḥ saṁsāraśuddhatām eva vyākārṣīt; tasya mama etad abhavat; katham idānīṁ mādṛśo vijñapuruṣaḥ sādhurūpasaṁmataṁ viṣayanivāsinaṁ śramaṇaṁ vā brāhmaṇaṁ vā saṁmukham avasādayed iti; so ’ham ajitasya keśakambalasya bhāṣitaṁ nābhinandāmi na pratikrośāmi; anabhinandya apratikrośya utthāyāsanāt prakrāntaḥ",
    "san-mu-kd17:2397": "Nirgrantha Jñātiputra’s theory",
    "san-mu-kd17:2398": "26. so ’haṁ yena nirgrantho jñātiputraḥ tenopasaṁkrāntaḥ; upasaṁkramya nirgranthaṁ jñātiputram idam avocam: ime bhadanta jñātiputra pṛthaglokeśilpasthānakarmasthānikāḥ; tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ rājaputrāḥ ārādhakāḥ kalpakāḥ snapakāḥ; te svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; paṁcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti; labhyam evaṁrūpāṇāṁ sāndṛṣṭikaṁ śrāmaṇyaphalaṁ prajñaptum",
    "san-mu-kd17:2399": "27. sa evam āha: aham asmi mahārāja evaṁdṛṣṭir evaṁvādī; yat kiṁcid ayaṁ puruṣapudgalaḥ prativedayate sarvaṁ tat pūrvahaitukam iti purāṇānāṁ karmaṇāṁ tapasā vāntībhāvaḥ; navānāṁ karmaṇām akaraṇasatusamudghātaḥ; evam āytyām anavasravaḥ; anavasravāt karmakṣayaḥ; karmakṣayād duhkhakṣayaḥ; duḥkhakṣayād duḥkhasyāntakriyā bhavati iti",
    "san-mu-kd17:2400": "28. tadyathā bhadanta puruṣaḥ āmrāṇi pṛṣṭo lakucāni vyākuryāt, lakucāni vā pṛṣṭaḥ āmrāṇi vyākuryād evam eva mayā bhadanta nirgrantho jñātiputraḥ sāndṛṣṭikaṁ śrāmaṇyaphalaṁ pṛṣṭaḥ pūrvakṛtahetutām eva vyākārṣīt; tasya mama bhadanta etad abhavat; na mama pratirūpaṁ syād yad ahaṁ sādhurūpasaṁmataṁ viṣayanivāsinaṁ śramaṇaṁ vā brāhmaṇaṁ vā saṁmukham avasādayeyam iti; so ’haṁ nirgranthasya jñātiputrasya bhāṣitaṁ nābhinandāmi na pratikrośāmi; anabhinandya apratikrośya utthāyāsanāt prakrāntaḥ",
    "san-mu-kd17:2401": "Kakuda Kātyāyana’s theory",
    "san-mu-kd17:2402": "29. so ’haṁ yena kakudaḥ kātyāyanas tenopasaṁkrāntaḥ; upasaṁkramya kakudaṁ kātyāyanam idam avocam: ime bhadanta kātyāyana pṛthaglokeśilpasthānakarmasthānikāḥ; tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ rājaputrāḥ ārādhakāḥ kalpakāḥ snapakāḥ; te svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; paṁcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti; labhyam evaṁrūpāṇāṁ sāndṛṣṭikaṁ śrāmaṇyaphalaṁ prajñaptum",
    "san-mu-kd17:2403": "30. evam uktaḥ kakudaḥ kātyāyanao mām idam avocat: aham asmi mahārāja evaṁdṛṣṭir evaṁvādī; yadi māṁ kaścid upasaṁkramya evaṁ pṛcched: asti paraloka iti tasya ca syād asti paraloka iti tasyāham asti paraloka iti praśnaṁ pṛṣṭo vyākuryāṁ nāsti paralokaḥ asti ca nāsti ca naivāsti na nāsti paraloka evaṁ vā no vā anyathā vā na vā no vā na vā no vā na tv iti vā no vā paraloka iti tasya ca syān na vā no vā na nv iti vā no vā paraloka iti tasyāhaṁ na vā no vā na nv iti vā no vā praśnaṁ pṛṣṭo vyākuryām iti",
    "san-mu-kd17:2404": "31. so ’haṁ bhadanta cintayāmi etad: ye kecid asmin rājagṛhe pravrajitasamāpannāḥ prativasanti ayaṁ teṣāṁ mūrkhataraś ca jaḍataraś ca sthapiṇḍataraś ca yaduta kakudaḥ kātyāyanaḥ iti; tasya mama etad abhavat; na mama pratirūpaṁ syād yad ahaṁ sādhurūpasaṁmataṁ viṣayanivāsinaṁ śramaṇaṁ vā brāhmaṇaṁ vā saṁmukham avasādayeyam iti; so ’haṁ kakudasya kātyāyanasya bhāṣitaṁ nābhinandāmi na pratikrośāmi; anabhinandya apratikrośya utthāyāsanāt prakrāntaḥ",
    "san-mu-kd17:2405": "Ajātaśatru propounds the question to the Buddha",
    "san-mu-kd17:2406": "32. so ’haṁ bhagavantam etam arthaṁ paripṛcchāmi yad ime bhadanta pṛthaglokeśilpasthānakarmasthānikāḥ; tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ rājaputrāḥ ārādhakāḥ kalpakāḥ snapakāḥ; te svakasvakaiḥ śilpasthānakarmasthānaiḥ kṛtyāni kurvanti, dānāni dadati, puṇyāni kurvanti, bhṛtyān bibhrati; paṁcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti; labhyam evaṁrūpāṇāṁ sāndṛṣṭikaṁ śrāmaṇyaphalaṁ prajñaptum ?",
    "san-mu-kd17:2407": "Buddha’s reply",
    "san-mu-kd17:2408": "33. tena hi mahārāja tvām eva prakṣyāmi; yathā te kṣamate tathaivaṁ vyākuru; tadyathā mahārāja iha te dāsaḥ syāt preṣyo nirdeśyo bhujiṣyaḥ nayenakāmaṁgamaḥ; sa tvāṁ paśyed upariprāsādatalagataṁ paṁcabhiḥ kāmaguṇaiḥ samarpitaṁ samanvaṅgībhūtaṁ niṣpuruṣeṇa tūryeṇa krīḍantaṁ ramamāṇaṁ paricārayantaṁ; dṛṣṭvā ca punar asyaivaṁ syād: rājā māgadhaḥ ajātaśatrur vaidehīputraḥ puruṣaḥ; aham api puruṣaḥ; nānyatra rājā māgadhaḥ ajātaśatrur vaidehīputraḥ pūrvaṁ kṛtatvāt puṇyānām upacitatvād etarhy upariprāsādatalagataḥ niṣpuruṣeṇa tūryeṇa krīḍati ramate paricārayti; yannv ahaṁ kaṁcid eva kuśalaṁ dharmaṁ samādāya varteya; kaṁ punar ahaṁ kuśalaṁ dharmaṁ samādāya varteya? yannv ahaṁ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajeyam iti sa idaṁ pratisaṅkhyāya keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajati; yāvajjīvaṁ prāṇātipātaṁ prahāya prāṇātipātāt prativirato bhavati; adattādānam abrahmacaryaṁ mṛṣāvādaṁ paiśunyaṁ pāruṣyaṁ saṁbhinnapralāpam abhidhyāvyāpādaṁ mithyādṛṣṭim prahāya mithyādṛṣṭeḥ prativirataḥ syāt; tena enaṁ paśyeyus tava pauruṣeyāḥ jānapadā anvāhiṇḍamānāḥ; dṛṣṭvā ca punar eṣām evaṁ syād: ayaṁ sa rājño māgadhasya ajātaśatror vaidehīputrasya dāsaḥ preṣyo nirdeśyo bhujiṣyaḥ nayenakāmaṁgamaḥ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; sa yāvajjīvaṁ prāṇātipātaṁ prahāya prāṇātipātāt prativirato bhavati; adattādānam abrahmacaryaṁ mṛṣāvādaṁ paiśunyaṁ pāruṣyaṁ saṁbhinnapralāpam abhidhyāvyāpādaṁ mithyādṛṣṭim prahāya mithyādṛṣṭeḥ prativirato bhavati samyagdṛṣṭikaḥ; yannu vayaṁ rājño gatvā ārocayema iti; te tavāgamya ārocayeyuḥ yat khalu deva jānīyāḥ yo ’sau devasya dāsaḥ preṣyo nirdeśyo bhujiṣyaḥ nayenakāmaṁgamaḥ sa keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; sa yāvajjīvaṁ prahāya prāṇātipātaṁ prāṇātipātāt prativirataḥ; adattādānam abrahmacaryaṁ mṛṣāvādaṁ paiśunyaṁ pāruṣyaṁ saṁbhinnapralāpam abhidhyāvyāpādaṁ mithyādṛṣṭim prahāya samyagdṛṣṭikaḥ iti; tat kiṁ manyase mahārāja api nu tvam evaṁ vadeḥ? gacchantu bhavantaḥ; taṁ puruṣam ānayantu; punar api me dāso bhaviṣyati preṣyo nirdeśyo bhujiṣyaḥ nayenakāmaṁgamaḥ iti",
    "san-mu-kd17:2409": "34. no bhadanta; nānyatra ahaṁ darśanāyāsya upasaṁkrameyaṁ; yac ca me pūrvam abhivādanavandanapratyutthānāñjalisāmīcīkarma akārṣīt tad aham eva tasya kuryāṁ; yāvajjīvaṁ cainaṁ pravārayeyaṁ yaduta cīvarapiṇḍapātaśayanāsanaglānapratyayabhaiṣajyapariṣkāraiḥ",
    "san-mu-kd17:2410": "tat kiṁ manyase mahārāja na tv evaṁ sati mayā darśitaṁ bhavati; sāndṛṣṭikaṁ śrāmaṇyaphalam",
    "san-mu-kd17:2411": "tathyaṁ bhadanta; evaṁ darśitaṁ bhagavatā sāndṛṣṭikaṁ śrāmaṇyaphalam",
    "san-mu-kd17:2412": "35. tadyathā mahārāja iha te syāt karṣako gṛhapatiḥ ādāyakaḥ poṣako rājakośasaṁvardhakaḥ; sa tvāṁ paśyed upariprāsādatalagataṁ paṁcabhiḥ kāmaguṇaiḥ samarpitaṁ samanvaṅgībhūtaṁ niṣpuruṣeṇa tūryeṇa krīḍantaṁ ramamāṇaṁ paricārayantaṁ; dṛṣṭvā ca punar asya evaṁ syād: ayaṁ rājā māgadhaḥ ajātaśatrur vaidehīputraḥ puruṣaḥ; aham api puruṣaḥ; nānyatra rājā māgadhaḥ ajātaśatrur vaidehīputraḥ pūrvaṁ kṛtatvāt puṇyānām upacitatvād etarhy upariprāsādatalagato niṣpuruṣeṇa tūryeṇa krīḍati ramate paricārayti; yannv ahaṁ kaṁcid eva kuśalaṁ dharmaṁ samādāya varteya; kaṁ punar ahaṁ kuśalaṁ dharmaṁ samādāya varteya? yannv ahaṁ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajeyam iti sa idaṁ pratisaṅkhyāya keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajati; yāvajjīvaṁ prāṇātipātaṁ prahāya prāṇātipātāt prativirato bhavati; adattādānam abrahmacaryaṁ mṛṣāvādaṁ paiśunyaṁ pāruṣyaṁ saṁbhinnapralāpam abhidhyāvyāpādaṁ mithyādṛṣṭim prahāya mithyādṛṣṭeḥ prativirataḥ syāt; tena enaṁ paśyeyus tava pauruṣeyāḥ jānapadāḥ anvāhiṇḍamānāḥ; dṛṣṭvā ca punar eṣām evaṁ syād: ayaṁ sa rājño māgadhasya ajātaśatror vaidehīputrasya karṣako gṛhapatiḥ ādāyakaḥ poṣakaḥ rājakośasaṁvardhakaḥ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; sa yāvajjīvaṁ prāṇātipātaṁ prahāya prāṇātipātāt prativirataḥ; adattādānam abrahmacaryaṁ paiśunyaṁ pāruṣyaṁ saṁbhinnapralāpam abhidhyāvyāpādaṁ mithyādṛṣṭim prahāya mithyādṛṣṭeḥ prativirato bhavati samyagdṛṣṭikaḥ; yannu vayaṁ rājño gatvā ārocayema iti; te tavāgamya ārocayeyuḥ yat khalu deva jānīyāḥ yo ’sau devasya karṣako gṛhapatiḥ ādāyakaḥ poṣakaḥ rājakośasaṁvardhakaḥ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajitaḥ; sa yāvajjīvaṁ prāṇātipātaṁ prahāya prāṇātipātāt prativirataḥ; adattādānam abrahmacaryaṁ paiśunyaṁ pāruṣyaṁ saṁbhinnapralāpam abhidhyāvyāpādaṁ mithyādṛṣṭim prahāya mithyādṛṣṭeḥ prativirato bhavati samyagdṛṣṭikaḥ iti; tat kiṁ manyase mahārāja api nu tvam evaṁ vadeḥ? gacchantu bhavantaḥ; taṁ puruṣam ānayantu; punar api me karṣako bhaviṣyati ādāyakaḥ poṣakaḥ rājakośasaṁvardhakaḥ iti",
    "san-mu-kd17:2413": "36. no bhadanta; nānyatra aham evāsya darśanāyopasaṁkrameyaṁ; yac ca me pūrvam abhivādanavandanapratyutthānāñjalisāmīcīkarma akārṣīt tad aham evāsya kuryāṁ; yāvajjīvaṁ cainaṁ pravārayeyaṁ yaduta cīvarapiṇḍapātaśayanāsanaglānapratyayabhaiṣajyapariṣkāraiḥ",
    "san-mu-kd17:2414": "tat kiṁ manyase mahārāja na tv evaṁ sati mayā darśitaṁ sāndṛṣṭikaṁ śrāmaṇyaphalam",
    "san-mu-kd17:2415": "tathyaṁ bhadanta; evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2416": "37. iha mahārāja śāstā loka utpadyate tathāgato ’rhan samyaksaṁbuddhaḥ vidyācaraṇasaṁpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṁ buddho bhagavān; sa dharmaṁ deśayati, ādau kalyāṇaṁ madhye kalyāṇaṁ paryavasāne kalyāṇaṁ svarthaṁ suvyañjanaṁ kevalaṁ paripūrṇaṁ pariśuddhaṁ paryavadātaṁ; brahmacaryaṁ praśāsayati; taṁ dharmaṁ śṛṇoti gṛhapatir vā gṛhapatiputro vā; sa taṁ dharmaṁ śrutvā śāstuḥ triṣu sthāneṣu viśuddhiṁ samanveṣate yaduta lobhadharme dveṣadharme mohadharme: kiṁ nv asty asyāyuṣmataḥ sa lobhaḥ aprahīṇaḥ aparijñātaḥ anirodhitaḥ avāntīkṛtaḥ yena lobhenābhibhūtaḥ paryāttacitto ’jānaka eva san jānako ’smīti vaded apaśyaka eva san paśyako ’smīti vadet; parān vā tathā tathā pratipādayed yat teṣāṁ syād dīrgharātram anarthāya ahitāya duḥkhāya; āhosvin nāsty asyāyuṣmataḥ sa lobhaḥ aprahīṇaḥ aparijñātaḥ anirodhitaḥ avāntīkṛtaḥ yena lobhenābhibhūtaḥ paryāttacitto ’jānaka eva san jānako ’smīti vaded apaśyaka eva san paśyako ’smīti vadet; parān vā tathā tathā pratipādayed yat teṣāṁ syād dīrgharātram anarthāya ahitāya duḥkhāya; tasyaivaṁ bhavati; nāsty āyuṣmataḥ sa lobhaḥ aprahīṇaḥ aparijñātaḥ anirodhitaḥ avāntīkṛtaḥ yena lobhenābhibhūtaḥ paryāttacitto ’jānaka eva san jānako ’smīti vaded apaśyaka eva san paśyako ’smīti vadet; parān vā tathā tathā pratipādayed yat teṣāṁ syād dīrgharātram anarthāya ahitāya duḥkhāya; tat kasya hetoḥ? te hy asyāyuṣmataḥ kāyasaṁskārāḥ vāksaṁskārāḥ manaḥsaṁskārāḥ alubdhasya; ayaṁ ca eṣa dharmaṁ bhāṣate saṁkṣiptena vā vistareṇa vā; śānto ’sya dharmaḥ praṇītaḥ gambhīro gambhīrāvabhāsaḥ, durdṛśaḥ duranubodhaḥ atarkyaḥ atarkyāvacaraḥ sūkṣmanipuṇapaṇḍitavijñavedanīyaḥ; sa cānenāyuṣmatā na sukaram ājñātuṁ yathāpitad ekāntalubdhena; alubdho ’yam āyuṣmān; nāyam āyuṣmān lubdhaḥ; yadā cainam asmin prathame lobhadharme viśuddhiṁ samanupaśyati; athainam uttare samanveṣate, dvitīye dveṣadharme tṛtīye mohadharme; kim nv asyāyuṣmataḥ sa mohaḥ aprahīṇaḥ aparijñātaḥ anirodhitaḥ avāntīkṛtaḥ yena mohenābhibhūtaḥ paryāttacittaḥ ajānaka eva san jānako ’smīti vaded apaśyaka eva san paśyako ’smīti vadet; parān vā tathā tathā pratipādayed yat teṣāṁ syād dīrgharātram anarthāya ahitāya duḥkhāya; āhosvin nāsty asyāyuṣmataḥ sa mohaḥ aprahīṇaḥ aparijñātaḥ anirodhitaḥ avāntīkṛtaḥ yena mohenābhibhūtaḥ paryāttacittaḥ ajānaka san jānako ’smīti vaded apaśyaka eva san paśyako ’smīti vadet; parān vā tathā tathā pratipādayed yat teṣāṁ syād dīrgharātram anarthāya ahitāya duḥkhāya; tasyaivaṁ bhavati; nāsty asyāyuṣmataḥ sa mohaḥ aprahīṇaḥ aparijñātaḥ anirodhitaḥ avāntīkṛtaḥ yena mohenābhibhūtaḥ paryāttacittaḥ ajānaka eva san jānako ’smīti vaded apaśyaka eva san paśyako ’smīti vadet; parān vā tathā tathā pratipādayed yat teṣāṁ syād dīrgharātram anarthāya ahitāya duḥkhāya; tat kasya hetoḥ? te hy asyāyuṣmataḥ kāyasaṁskārāḥ vāksaṁskārāḥ manaḥsaṁskārāḥ amūḍhasya; ayaṁ caiṣa dharmaṁ bhāṣate samkṣiptena vā vistareṇa vā; śānto ’sya dharmaḥ praṇītaḥ gambhīraḥ gambhīrāvabhāsaḥ, durdṛśo duranubodhaḥ atarkyaḥ atarkyāvacaraḥ sūkṣmanipuṇapaṇḍitavijñavedanīyaḥ; sa cānena āyuṣmatā na sukaram ājñātuṁ yathāpitad ekāntamudhena; amūḍho ’yam āyuṣmān; nāyam āyuṣmān mūḍhaḥ; yadā cainam asmin tṛtīye mohadharme viśuddhiṁ samanupaśyati; athātra ākāravatīṁ śraddhām abhinivedayati; śraddhājātaḥ idaṁ pratisaṁśikṣate; saṁbādho gṛhāvāsaḥ rajasām āvāsaḥ; abhyavakāśaṁ ca pravrajyā; tad idaṁ na sukaraṁ gṛhiṇā agāram adhyāvasatā ekāntaśaṅkhalikhitaṁ, yāvajjīvaṁ kevalaṁ paripūrṇaṁ pariśuddhaṁ paryavadātaṁ; brahmacaryaṁ carituṁ; yannv ahaṁ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajeyaṁ; sa idaṁ pratisaṅkhyāya prabhūtaṁ vā alpaṁ vā dhanaskandhaṁ prahāya prabhūtaṁ vā alpaṁ vā jñātiparivartitaṁ prahāya keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṁ pravrajati sa evaṁ pravrajitaḥ san śīlavān viharati; prātimokṣasaṁvarasamvṛtaḥ ācāragocarasaṁpannaḥ aṇumātreṣv avadyeṣu bhayadarśī samādāpayati, śikṣate śikṣāpadeṣu; sa prāṇātipātaṁ prahāya prāṇātipātāt prativirato bhavati; nyastadaṇḍaḥ nyastaśastraḥ lajjī dayāvān sarvasatvaprāṇibhūteṣv antataḥ kuntapipīlakaprāṇinam upādāya prāṇātipātāt prativirato bhavati",
    "san-mu-kd17:2417": "38. sa adattādānaṁ prahāya adattādānāt prativirato bhavati; dattādāyī dattarataḥ dattatyaktamuktapratikāṅkṣī astenam alolupaṁ śuddhaṁ śucim ātmānaṁ pariharan anavadyam adattādānāt prativirato bhavati; sa abrahmacaryaṁ prahāya abrahmacaryāt prativirato bhavati; brahmacārī kucaryāvirataḥ, śuddhaḥ śuciḥ nirāmagandhaḥ, virato maithunād apeto grāmyadharmād abrahmacaryāt prativirato bhavati",
    "san-mu-kd17:2418": "39. sa mṛṣāvādaṁ prahāya mṛṣāvādāt prativirato bhavati; satyavādī satyarataḥ śraddhitaḥ pratyayitaḥ stheyaḥ avisaṁvādako lokasya mṛṣāvādāt prativirato bhavati; sa na eṣāṁ śrutvā teṣām ārocayati, teṣāṁ bhedāya; teṣāṁ vā śrutvā naiṣām ārocayati eṣāṁ bhedāya iti; bhinnānāṁ sandhātā bhavati; samagrāṇāṁ cānupradātā; samagrārāmaḥ samagrarataḥ samagrakaraṇīṁ vācaṁ bhāṣate; paiśunyāt prativirato bhavati; pāruṣyaṁ prahāya pāruṣyāt prativirato bhavati; sa yā iyaṁ vāg bādhakā; karkaśā parakaṭukā parābhiṣaṅgiṇī bahujanāniṣṭā bahujanākāntā bahujanāpriyā bahujanāmanāpā asamāhitā asamādhisaṁvartanīyā ityevaṁrūpaṁ vācaṁ prahāya yeyaṁ vāg nelā, karṇamukhahṛdayaṁgamā premaṇīyā paurī valguvispaṣṭā vijñeyā aniśritā apratikūlā aparyādattā bahujaneṣṭā bahujanakāntā bahujanapriyā bahujanamanāpā samāhitā samādhisaṁvartanī ityevaṁrūpaṁ vācaṁ bhāṣate; pāruṣyāt prativirato bhavati, sa ca bhavati kālavādī bhūtavādī tatvavādī arthavādī dharmavādī niśāmyavādī; niśāmyavatīṁ vācaṁ bhāṣate kāle na viprakīrṇāṁ sāvadānāṁ sopadeśāṁ dharmyām arthopasaṁhitāṁ; saṁbhinnapralāpāt prativirato bhavati",
    "san-mu-kd17:2419": "40. ### sa vadhabandhanachedanatāḍanaparāmarśaṁ prahāya vadhabandhanachedanatāḍanaparāmarśāt prativirato bhavati ālokasahāgāraśayyāṁ prahāya ālokasahāgāraśayyātaḥ prativirato bhavati, sa kṣetravastugṛhavastvāpaṇavastuparigrahaṁ prahāya kṣetravastugṛhavastvāpaṇavastuparigrahāt prativirato bhavati; hastyaśvagaveḍakakukkuṭasūkarapratigrahaṁ prahāya hastyaśvagaveḍakakukkuṭasūkarapratigrahāt prativirato bhavati; sa dāsīdāsakarmakarapauruṣeyapratigrahaṁ prahāya dāsīdāsakarmakarapauruṣeyapratigrahāt prativirato bhavati; sa strīpuruṣadārakadārikāpratigrahaṁ prahāya strīpuruṣadārakadārikāpratigrahāt prativirato bhavati; sa jātarūparajatapratigrahaṁ prahāya jātarūparajatapratigrahāt prativirato bhavati; āmadhānyapratigrahaṁ prahāya āmadhānyapratigrahāt prativirato bhavati; sa ekabhaktiko bhavati; sa rātryuparataḥ; viratotkālabhojanaḥ kālacārī kālacaryāyogam anuyuktaḥ; sa kāyapārihārikeṇa cīvareṇa tuṣṭo bhavati saṁtuṣṭaḥ; kukṣipāripūrikeṇa piṇḍapātikena tuṣṭo bhavati saṁtuṣṭo; yena yena prakrāmati sapātracīvaraḥ prakrāmati; tadyathā pakṣī śakunako yena yenoḍḍayate sapakṣaḥ sapalāśaḥ uḍḍayate; evam eva sa kāyapārihārikeṇa cīvareṇa tuṣṭaḥ saṁtuṣṭaḥ kukṣipāripūrikeṇa piṇḍapātena tuṣṭaḥ saṁtuṣṭaḥ yena yena prakrāmati sapātracīvaraḥ prakrāmati",
    "san-mu-kd17:2420": "41 yathāpitan mahārāja eke śramaṇabrāhmaṇāḥ śraddhādeyaṁ paribhujya vividhabījagrāmabhūtagrāmasamārambhānuyogam anuyuktā viharanti; tadyathā mūlabīje skandhabīje agrabīje sphuṭabīje bījabīje eva paṁcame ity apy evaṁrūpāt śramaṇo vividhabījagrāmabhūtagrāmasamārambhānuyogāt prativirato bhavati",
    "san-mu-kd17:2421": "42. yathāpitan mahārāja eke śramaṇabrāhmaṇāḥ śraddhādeyaṁ paribhujya vividhasannidhisamārambhānuyogam anuyuktā viharanti; tadyathā annasannidhau pānasannidhau vastrasannidhau gandhasannidhau mālyasannidhau patrasannidhau puṣpasannidhau phalasannidhau ity apy evaṁrūpād vividhasannidhisamārambhānuyogāt prativirato bhavati",
    "san-mu-kd17:2422": "43. yathāpitan mahārāja eke śramaṇabrāhmaṇāḥ śraddhādeyaṁ paribhujya uccaśayanamahāśayanasamārambhānuyogam anuyuktā viharanti; tadyathā āsandyāṁ paryaṅke paṭṭikāyāṁ goṇikāyāṁ tūlikāyāṁ bṛhatikāyāṁ citrikāyāṁ paṭalikāyāṁ hastyāstaraṇe aśvāstaraṇe ekāntarome uccarome adhorome skandharome kāliṅgaprāvaraṇe pratyāstaraṇe sottarocchadanapaṭe ubhayāntalohitopadhāne ity apy evaṁrūpāt śramaṇaḥ uccaśayanamahāśayanasamārambhānuyogāt prativirato bhavati",
    "san-mu-kd17:2423": "44. yathāpitan mahārāja eke śramaṇabrāhmaṇāḥ śraddhādeyaṁ paribhujya vividhamaṇḍanasamārambhānuyogam anuyuktā viharanti; tadyathā utsadane snapane parimardane mālāgandhavilepane varṇasaṁdhāraṇe nakhalikhane dantaparimarjane mukhālepane mukhādarśe śikhābandhe nāḍe daṇḍe chatre khaḍge vālavyajane citre copānahau ahatāni ca vastrāṇi navāni dīrghadaśāni dhāraṇajātīyāni bhavanti ity apy evaṁrūpāt śramaṇo vividhamaṇḍanasamārambhānuyogāt prativirato bhavati",
    "san-mu-kd17:2424": "45. yathāpitan mahārāja eke śramaṇabrāhmaṇāḥ śraddhādeyaṁ paribhujya vividhadarśanasamārambhānuyogam anuyuktā viharanti; tadyathā hastiyuddhe aśvayuddhe rathayuddhe pattiyuddhe yaṣṭiyuddhe muṣṭiyuddhe ṛṣabhayuddhe mahiṣayuddhe ajayuddhe miṇḍhakayuddhe kukkuṭayuddhe vartakayuddhe lāvakayuddhe kukkuṭavartakalāvakayuddhe strīyuddhe puruṣayuddhe dārakayuddhe dārikayuddhe aṭṭālavaṁśe śobhitanagare utsantikāyāṁ dhvajāgre balagre vyūḍhe senikādarśane mahāsamājaṁ vā draṣṭum icchanti eke ity apy evaṁrūpāt śramaṇo vividhadarśanasamārambhānuyogāt prativirato bhavati",
    "san-mu-kd17:2425": "46. yathāpitan mahārāja eke śramaṇabrāhmaṇāḥ śraddhādeyaṁ paribhujya vividhaśabdaśravaṇasamārambhānuyogam anuyuktā viharanti; tadyathā hastiśabde aśvaśabde rathaśabde śaṅkhaśabde paṭahaśabde āḍambaraśabde bherīśabde nṛttaśabde gītaśabde vāditraśabde vācakaśabde acchaṭāśabde pāṇisvare kumbhatūṇīre kavatīkāveye citrākṣare citrapadavyañjane lokāyatapratisaṅghuṣṭe ākhyāyikāyāṁ vā śrotum icchanti eke ity apy evaṁrūpāt vividhaśabdaśravaṇasamārambhānuyogāt prativirato bhavati",
    "san-mu-kd17:2426": "47. yathāpitan mahārāja eke śramaṇabrāhmaṇāḥ śraddhādeyaṁ paribhujya vividhākṣakavañcakadyūtasamārambhānuyogam anuyuktā viharanti; tadyathā aṣṭāpade daśapade ākarṣaṇe pare ghaṭike cale muṣkale akṣavaṅkānucarite śalākāhaste yathāpi vā prayojayanti eke ity apy evaṁrūpāt śramaṇo vañcakadyūtasamārambhānuyogāt prativirato bhavati",
    "san-mu-kd17:2427": "48. yathāpitan mahārāja eke śramaṇabrāhmaṇāḥ śraddhādeyaṁ paribhujya vividhakathāsāmarambhānuyogam anuyuktā viharanti; tadyathā rājakathāyāṁ corakathāyaṁ yuddhakathāyam annakathāyāṁ pānakathāyāṁ vastrakathāyāṁ vīthīkathāyāṁ veśyakathāyāṁ kumārikākhyānakathāyāṁ samudrākhyānakathāyāṁ lokākhyānakathāyāṁ janapadamahāmātrākhyānakathāyām ity apy evaṁrūpāt śramaṇo vividhakathāsamārambhānuyogāt prativirato bhavati",
    "san-mu-kd17:2428": "49. yathāpitan mahārāja eke śramaṇabrāhmaṇāḥ śraddhādeyaṁ paribhujya vividhavigṛhyakathāsāmārambhānuyogam anuyuktā viharanti; tadyathā na tvam enaṁ dharmavinayam ājānāsi; aham enaṁ dharmavinayam ājānāmi; yathā anvaham enaṁ dharmavinayam ājānāmi; yathā nānvaham enaṁ dharmavinayam ājānāsi; yuktaṁ mama; ayuktaṁ tava; sahitaṁ mama; asahitaṁ tava; pūrvaṁ vacanīyaṁ paścād avocat; paścād vacanīyaṁ pūrvam avocat; atitūrṇaṁ te parāmṛṣṭam; āropitas te vādaḥ vādārthāya; apahara vādaṁ vādavipramokṣāya; gṛhīto ’si nirveṭhaya; saced uttaraṁ prajānāsi brūhi pṛṣṭaḥ ity apy evaṁrūpāt śramaṇo vividhavigṛhyakathāsamārambhānuyogāt prativirato bhavati",
    "san-mu-kd17:2429": "50. yathāpitan mahārāja eke śramaṇabrāhmaṇāḥ śraddhādeyaṁ paribhujya dūtagamanasaṁpreṣaṇamithyājīvena jīvikāṁ kalpayanti te rājñāṁ rājāmātyāṇāṁ brāhmaṇānāṁ naigamānāṁ jānapadānāṁ śreṣṭhināṁ sārthavāhānāṁ mitaupau ### iha āhvaya amutra preṣaya iha preṣaya amutra āhvaya ity apy evaṁrūpāt śramaṇo dūtagamanasaṁpreṣaṇamithyājīvāt prativirato bhavati",
    "san-mu-kd17:2430": "51. yathāpitan mahārāja eke śramaṇabrāhmaṇāḥ śraddhādeyaṁ paribhujya kuhakāś ca bhavanti lapakāś ca naimittikāś ca naiṣpeṣikāś ca lābhena lābhaṁ niścikīrṣante te kuhanalapananaimittikanaiṣpeṣikalābhena lābhaniścikīrṣakatvena jīvikāṁ kalpayanti ity apy evaṁrūpāt śramaṇo vividhakuhananlapananaimittikanaiṣpeṣikalābhena lābhaniścikīrṣaṇāt prativirato bhavati",
    "san-mu-kd17:2431": "52. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā utpāte vraṇalakṣaṇe svapnalakṣaṇe agnidagdhe dakaspṛṣṭe mūṣikacchinne āveśane svaravicaye sarvabhūtarute aṅgavidyāyāṁ vāstuvidyāyāṁ śukavidyāyāṁ śakunavidyāyāṁ prayojayanti eke ity apy evaṁrūpāt śramaṇaḥ tiryagvidyāmithyājīvāt prativirato bhavati",
    "san-mu-kd17:2432": "53. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā nakṣatrāṇāṁ saṁprayoge muhūrtānām abhyutthāne śavaparīkṣāyāṁ patrakarmaṇi śāntikarmaṇi bhūtakarmaṇi puṣṭikarmaṇi praṇidhikarmaṇi lipikarmaṇi gaṇane nyasane saṅkhyāyāṁ mudrāyāṁ mārgadarśavidyāyāṁ prayojayanti eke ity apy evaṁrūpāt śramaṇaḥ tiryagvidyāmithyājīvāt prativirato bhavati",
    "san-mu-kd17:2433": "54. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā cikitsāyāṁ mūlabhaiṣajye añjanānupradāne ### nuprādāne rasānupradāne strīcikitsāyāṁ puruṣacikitsāyāṁ kumāracikitsāyāṁ kumārikācikitsāyām oṣadhīr vā prayojayanti ity apy evaṁrūpāt śramaṇas tiryagvidyāmithyājīvāt prativirato bhavati",
    "san-mu-kd17:2434": "55. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā maṇilakṣaṇe daṇḍalakṣaṇe asilakṣaṇe iṣulakṣaṇe āyudhalakṣaṇe hastilakṣaṇe aśvalakṣaṇe ṛṣabhalakṣaṇe mahiṣalakṣaṇe ajalakṣaṇe miṇḍhakalakṣaṇe avilakṣaṇe kukkuṭalakṣaṇe vartakalakṣaṇe ### lakṣaṇe strīlakṣaṇe puruṣalakṣaṇe kumāralakṣaṇe kumārikālakṣaṇe alpāyurlakṣaṇe dīrghāyurlakṣaṇe alpabhāgalakṣaṇe mahābhāgalakṣaṇe alpapuṇyalakṣaṇe mahāpuṇyalakṣaṇe alpeśākhyalakṣaṇe maheśākhyalakṣaṇe āryalakṣaṇe dāsalakṣaṇe ity apy evaṁrūpāt śramaṇas tiryagvidyāmithyājīvāt prativirato bhavati",
    "san-mu-kd17:2435": "56. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā ājavane javane ūrdhvavirecane adhovirecane nastekarmaṇi (?) dhūmapāne svedaparikarmaṇi āmādhyāśaye pakvādhyāśaye ### piṭakādhyāśaye cakre vāyasamaṇḍale hanusaṁhanane jihvānikṛntane vetāḍārdhavetādaṁ vā prayojayanti eke ity apy evaṁrūpāt śramaṇas tiryagvidyāmithyājīvāt prativirato bhavati",
    "san-mu-kd17:2436": "57. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā vahane āvāhane vivāhane āmohane saṁmohane uccāṭane māraṇe sukhakaraṇe duḥkhakaraṇe darbhahome tilahome taṇḍulahome dhanahome dhānyahome mudgahome māṣahome dravyahome agnihome ādityopasthāne nakṣatropasthāne devatopasthāne mahāprasthānaṁ vā prayojayanti eke ity apy evaṁrūpāt śramaṇas tiryagvidyāmithyājīvāt prativirato bhavati",
    "san-mu-kd17:2437": "58. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā bhayaṁ bhaviṣyati kṣemaṁ bhaviṣyati durbhikṣaṁ bhaviṣyati subhikṣaṁ bhaviṣyati durvṛṣṭir bhaviṣyati suvṛṣṭir bhaviṣyati ītir bhaviṣyati anītir bhaviṣyati ity apy evaṁrūpāt śramaṇas tiryagvidyāmithyājīvāt prativirato bhavati",
    "san-mu-kd17:2438": "59. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā abhyantarāṇāṁ rājñāṁ jayo bhaviṣyati bāhyakānāṁ parājayaḥ bāhyakānāṁ rājñāṁ jayo bhaviṣyati ābhyantarāṇāṁ parājayaḥ ābhyantarāṇāṁ rājñām apayānaṁ bhaviṣyati bāhyakānāṁ niryāṇaṁ bāhyakānām apayānaṁ bhaviṣyati ābhyantarāṇāṁ niryāṇam ity apy evaṁrūpāt śramaṇas tiryagvidyāmithyājīvāt prativirato bhavati",
    "san-mu-kd17:2439": "60. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā evaṁvirūpau pathā sūryācandramasau gacchataḥ evaṁvirūpāv utpathā sūryācandramasau gacchataḥ evaṁvirūpakā pathā sūryācandragrahāḥ ulkāpātāḥ diśodāhāḥ antarikṣe devadundubhayaḥ atinadanti utpathā sūryācandragrahāḥ ulkāpātāḥ diśodāhāḥ antarikṣe devadundubhayaḥ atinadanti; anayor vā sūryācandramasor evaṁmahardhikayor evaṁmahānubhāvayor udgamanāgamanasaṁkleśavyavadānavyavasthānaviśuddhir na prajñāyate yaduta pathā apy utpathāpi ity apy evaṁrūpāt śramaṇas tiryagvidyāmithyājīvāt prativirato bhavati",
    "san-mu-kd17:2440": "61. yathāpitan mahārāja eke śramaṇabrāhmaṇāḥ śraddhādeyaṁ paribhujya tiryagvidyāmithyājīvena jīvikāṁ kalpayanti; tadyathā evaṁvipākau pathā sūryācandramasau gacchataḥ evaṁvipākāv utpathā sūryācandramasau gacchataḥ evaṁvipākāḥ pathā sūryagrahaḥ candragrahaḥ ulkāpātāḥ diśodāhāḥ antarikṣe devadundubhayo atinadanti evaṁvipākā utpathā sūryagrahaś candragrahaḥ ulkāpātāḥ diśodāhāḥ antarikṣe devadundubhayo ’tinadanti; anayor vā sūryācandramasor evaṁmahardhikayor evaṁmahānubhāvayor udgamanāgamanasaṁkleśavyavadānavyavasthānaviśuddhir na prajñāyate yaduta pathā apy utpathāpi ity apy evaṁrūpāt śramaṇas tiryagvidyāmithyājīvāt prativirato bhavati",
    "san-mu-kd17:2441": "62. so ’nena āryeṇa śīlaskandhena samanvāgataḥ adhyātmam anavadyasukhaṁ prativedayate; sa indriyair guptadvāro bhavati; nipakasmṛtir guptasmṛtimānasaḥ sahāvasthāvacārakaḥ; sa cakṣuṣo rūpāṇi dṛṣṭvā na nimittagrāhī bhavati; nānuvyañjanagrāhī; yato ’dhikaraṇam eva cakṣurindriyeṇa asaṁvarasaṁvṛtasya viharataḥ abhidhyādaurmanasye loke pāpakā akuśalā dharmāś cittam anusravanti; teṣāṁ saṁvarāya pratipadyate; rakṣati cakṣurindriyaṁ; cakṣurindriyeṇa saṁvaram āpadyate; śrotrendriyeṇa śabdān ghrāṇendriyeṇa gandhān jihvayā rasān kāyena spraṣṭavyāni manasā dharmān vijñāya na nimittagrāhī nānuvyañjanagrāhī; yato ’dhikaraṇam eva manaindriyāsaṁvarasaṁvṛtasya viharataḥ abhidhyādaurmanasye loke pāpakā akuśalā dharmāś cittam anusravanti; teṣāṁ saṁvarāya pratipadyate; rakṣati manaindriyaṁ; manaindriyeṇa saṁvaraṁ pratipadyate",
    "san-mu-kd17:2442": "63. so ’nena āryeṇa śīlaskandhena samanvāgataḥ anayā ca indriyaguptadvāratayā adhyātmam anavadyasukhaṁ saṁvedayate; so ’tikramapratikrame saṁprajānavihārī bhavati; ālokitavyavalokite samiñjitaprasārite saṁghāṭīpātracīvaradhāraṇe gate sthite niṣaṇṇe śayite jāgarite bhāṣite tūṣṇīṁbhāve nidrāklamaprativinodane saṁprajānavihārī bhavati; so ’nena āryeṇa śīlaskandhena samanvāgataḥ anayā ca indriyaguptadvāratayā anena ca parameṇa smṛtisaṁprajanyena samanvāgataḥ adhyātmam avyābādhasukhaṁ pratisaṁvedayate; so ’nena āryeṇa śīlaskandhena samanvāgataḥ anayā ca indriyaguptadvāratayā anena ca parameṇa smṛtisaṁprajanyena samanvāgataḥ prāntāni śayanāsanāny adhyāvasati araṇyāni vṛkṣamūlāni śūnyāgārāṇi; so ’raṇyagato vā vṛkṣamūlagato vā śūnyāgāragato vā niṣīdati paryaṁkam ābhujya ṛjuṁ kāyaṁ praṇidhāya pratimukhāṁ smṛtim upasthāpya; so ’bhidhyāṁ loke prahāya vigatābhidhyena cetasā bahulaṁ viharati; abhidhyāyāś cittaṁ pariśodhayati; vyāpādastyānamiddham auddhatyakaukṛtyavicikitsāṁ loke prahāya tīrṇakāṅkṣo bhavati; tīrṇavicikitsākāṁkṣaḥ kuśaladharmeṣu vicikitsāyāś cittaṁ pariśodhayati",
    "san-mu-kd17:2443": "64. tadyathā mahārāja puruṣaḥ ṛṇam ādāya karmāntān prayuñjīta tasya te karmāntāḥ saṁpadyeran; sa tasmāt tac ca ṛṇaṁ śodhayet; asti cāsya svāpateyamātrā yāvad eva dārāṇāṁ poṣaṇārthā; tasyaivaṁ bhavati: ṛṇam ādāya karmāntāḥ prayuktāḥ; tasya te me karmāntāḥ saṁpannāḥ; na vipannāḥ; tena mayā tac ca ṛṇaṁ śodhitam; asti ca me svāpateyamātrā yāvad eva dārāṇāṁ poṣaṇāya; sa tatonidānam adhigacchet saumanasyam",
    "san-mu-kd17:2444": "65. tadyathā puruṣaḥ ābādhikaḥ syād duḥkhī rogī durbalaḥ; tasya bhojanaṁ bhuktaṁ na kāyaṁ chādayati; pānakaṁ pītaṁ kukṣiṁ ca vyābādhate; so ’pareṇa samayena sukhī syād arogaḥ balavān; tasya bhojanaṁ bhuktaṁ kāyaṁ chādayati; pānakaṁ pītaṁ kukṣiṁ na vyābādhate; tasya evaṁ syād: aham asmi pūrvam ābādhikaḥ duḥkhī rogī durbalaḥ; mama bhojanaṁ bhuktaṁ na kāyaṁ chādayati; pānakaṁ pītaṁ kukṣiṁ na vyābādhate; sa tatonidānam adhigacchet prāmodyam",
    "san-mu-kd17:2445": "66.tadyathā puruṣo dāsaḥ syāt preṣyo nirdeśyo bhujiṣyo nayenakāmagaḥ; so ’pareṇa samayena na dāsaḥ syāt preṣyo bhujiṣyo nayenakāmagaḥ; tasya evaṁ syād: aham asmi pūrvaṁ dāsaḥ preṣyo nirdeśyo bhujiṣyo nayenakāmagaḥ; so ’smy etarhy adāso ’preṣyo ’bhujiṣyo ’nayenakāmagaḥ; sa tatonidānam adhigacchet prāmodyam",
    "san-mu-kd17:2446": "67. tadyathā puruṣo bandhanāgāre baddho paścādbāhugāḍhabandhanabaddhaḥ; sa ca tato muktaḥ svastikṣemābhyām avyayena; tasyaivaṁ syād: yaḥ pūrvaṁ bandhanāgāre baddho paścādbāhugāḍhabandhanabaddho ’bhūvaṁ so ’haṁ tato muktaḥ svastikṣemābhyām avyayena; sa tatonidānam adhigacchet prāmodyam",
    "san-mu-kd17:2447": "68. tadyathā puruṣaḥ sapratibhayo bhūtvā sukhī bhavati; durbhikṣaṁ pratipādayitvā pratipādayati subhikṣaṁ; tasyaivaṁ syād: aham asmi sukhī sapratibhayo bhūtvā; yasya me durbhikṣam abhūd etarhi bhavati subhikṣaṁ; sa tatonidānam adhigacchet sukham adhigacchet saumanasyam",
    "san-mu-kd17:2448": "69. evam eva mahārāja imāni paṁcavaraṇāni tadyathā ṛṇaṁ rogaṁ dāsyaṁ bandhanāgāraṁ kāntāraṁ prahāya samanupaśyati; imāni paṁcavaraṇāni cittopakleśakarāṇi prahāya prajñādaurbalyakarāṇi vighāṭapakṣyāṇy anirvāṇasaṁvartanīyāni viviktaṁ kāmair viviktaṁ pāpakair akuśaladharmaiḥ savitarkaṁ savicāraṁ vivekajaṁ prītisukhaṁ prathamaṁ dhyānam upasaṁpadya viharati; sa imam eva kāyaṁ vivekajaṁ prītisukhenābhiṣyandayati pariṣyandayati pariprīṇāti parispharati; nāsya kiṁcit sarvataḥ kāyād asphuṭaṁ bhavaty aspharaṇīyaṁ yaduta vivekajena prītisukhena",
    "san-mu-kd17:2449": "70. tadyathā dakṣiṇo rajako rajakāntevāsī vā ### snātacūrṇāny ākīrya udakena pariprokṣya pariprokṣya syandayet; sa cāsya snātrapiṇḍī snigdhā snehānugatā snehaparītā sphuṭāntarbahirdhā na pragharati na niścarati; evam eva sa imam eva kāyaṁ vivekajena prītasukhenābhiṣyandayati pariṣyandayati paripariprīṇāti parispharati; nāsya kiṁcit sarvataḥ kāyād asphuṭaṁ bhavaty aspharaṇīyaṁ yaduta vivekajaṁ prītisukhena",
    "san-mu-kd17:2450": "kiṁ manyase mahārāja na tv evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2451": "71. sa vitarkavicārāṇāṁ vyupaśamād adhyātmaṁ saṁprasādāc cetasa ekotībhāvād avitarkam avicāraṁ samādhijaṁ prītisukhaṁ dvitīyaṁ dhyānam upasaṁpadya viharati; sa imam eva kāyaṁ samādhijena prītisukhenābhiṣyandayati pariṣyandayati pariprīṇāti parispharati; nāsya kiṁcit sarvataḥ kāyād asphuṭaṁ bhavaty aspharaṇīyaṁ yaduta samādhijena prītisukhena",
    "san-mu-kd17:2452": "72. tadyathā upariparvataṁ saṁ### udakahrado bhavati; tasya na pūrvasyā na dakṣiṇasyā na paścimāyā nottarasyā diśo udakaḥ pravahati; nātra devaḥ kālena kālaṁ samyag vāridhārān anuprayaccheta; anyatra tasmād evodakahradān mahān udakākodā udakaśulpo vā sarvaṁ tam udakahradaṁ śītalena vāriṇābhiṣyandayet pariṣyandayet paripūrayet parispharayet; na kiṁcit sarvata udakahradād asphuṭaṁ bhavaty aspharaṇīyaṁ yaduta śītalena vāriṇā; evam eva sa imam eva kāyaṁ samādhijena prītisukhenābhiṣyandayati pariṣyandayati pariprīṇāti parispharati; nāsya kiṁcit sarvataḥ kāyād asphuṭaṁ bhavaty aspharaṇīyaṁ yaduta samādhijena prītisukhena",
    "san-mu-kd17:2453": "kiṁ manyase mahārāja na tv evaṁ sati mayā darśitaṁ sāndṛṣṭikaṁ śrāmaṇyaphalam? tathyaṁ bhadanta evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2454": "73. sa prīter virāgād upekṣako viharati smṛtaḥ saṁprajānan sukhaṁ ca kāyena pratisaṁvedayate yat tad āryā ācakṣate upekṣakaḥ smṛtimān sukhaṁ viharantīti niṣprītikaṁ tṛtīyaṁ dhyānam upasaṁpadya viharati; sa imam eva kāyaṁ niṣprītikena sukhena abhiṣyandayati pariṣyandayati pariprīṇāti parispharati; nāsya kiṁcit sarvataḥ kāyād asphuṭaṁ bhavaty aspharaṇīyaṁ yaduta niṣprītikena prītisukhena",
    "san-mu-kd17:2455": "74. tadyathā utpalāni vā padmāni vā kumudāni vā puṇḍarīkāni vā udake jātāni udake vṛddhāni ### tiṣṭhanti; teṣām agrato mūlataś ### na kiṁcid asphuṭaṁ bhavaty aspharaṇīyaṁ yaduta śītalena vāriṇā; evam eva imam eva kāyaṁ niṣprītikena sukhenābhiṣyandayati pariṣyandayati pariprīṇāti parispharati; nāsya kiṁcit sarvataḥ kāyād asphuṭaṁ bhavaty aspharaṇīyaṁ yaduta niṣprītikena sukhena",
    "san-mu-kd17:2456": "kiṁ manyase mahārāja na tv evaṁ sati mayā darśitaṁ sāndṛṣṭikaṁ śrāmaṇyaphalam? tathyaṁ bhadanta evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2457": "75. sa sukhasya ca prahāṇād duḥhasya ca prahāṇāt pūrvam eva saumanasyadaurmanasyayor aṣṭaṁgamād aduḥkhāsukham upekṣāsmṛtipariśuddhaṁ caturthaṁ dhyānam upasaṁpadya viharati; sa imam eva kāyaṁ pariśuddhacittena paryavadātena adhimucya spharitvopasaṁpadya viharati; nāsya kiṁcit sarvataḥ kāyād asphuṭaṁ bhavaty aspharaṇīyaṁ yaduta pariśuddhena cittena paryavadātena",
    "san-mu-kd17:2458": "76. tadyathā gṛhapatir gṛhapatiputro vā ###",
    "san-mu-kd17:2459": "evam eva imam eva kāyaṁ pariśuddhena cittena paryavadātenādhimucya spharitvā upasaṁpadya viharati; nāsya kiṁcit sarvataḥ kāyād asphuṭaṁ bhavaty aspharaṇīyaṁ yaduta pariśuddhena cittena paryavadātena",
    "san-mu-kd17:2460": "kiṁ manyase mahārāja na tv evaṁ sati mayā darśitaṁ sāndṛṣṭikaṁ śrāmaṇyaphalam? tathyaṁ bhadanta evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2461": "77. yasmin samaye mahārāja āryaśrāvakaḥ sukhasya ca prahāṇād duḥkhasya ca prahāṇāt pūrvam eva ca saumanasyadaurmanasyayor aṣṭaṁgamād aduḥkham asukham upekṣāsmṛtipariśuddhaṁ caturthaṁ dhyānam upasaṁpadya viharati, tasya cittaṁ tasmin samaye naivonnataṁ bhavati nāvanatam anabhinataṁ sthitam āniñjyaprāptaṁ",
    "san-mu-kd17:2462": "78. tadyathā kūṭāgāre vā kūṭāgāraśālāyāṁ vā taila ### tasya tejaḥ naivonnataṁ bhavati nāvanatam anabhinataṁ sthitaṁ āniñjyaprāptam evam eva yasmin samaye āryaśrāvakaḥ sukhasya ca prahāṇād duḥkhasya ca prahāṇāt pūrvam eva ca saumanasyadaurmanasyayor aṣṭaṁgamād aduḥkham asukham upekṣāsmṛtipariśuddhaṁ caturthaṁ dhyānam upasaṁpadya viharati, tasya cittaṁ tasmin samaye naivonnataṁ bhavati nāvanatam anabhinataṁ sthitam āniñjyaprāptaṁ; tasyaivaṁ bhavati",
    "san-mu-kd17:2463": "79. ayaṁ mama kāyo rūpī odārikaś cāturmahābhūtikaḥ; vijñānām atra pratiṣṭhitam atra paryāpannaṁ; yannv aham asmāt kāyād mānasaṁ vyutthāpyānyaṁ kāyam abhinirmāyāṁ rūpiṇaṁ manomayam avikalam ahīnendriyaṁ; sa tasmāt kāyān mānasaṁ vyutthāpyānyaṁ kāyam abhinirmimīte rūpiṇaṁ manomayam avikalam ahīnendriyaṁ; tadyathā maṇir aṣṭāṁgamo vaiḍūryaḥ śubho jātimānn accho viprasanno ’nāvilaḥ paṁcāṅgaraṅgike sūtre ’rpitaḥ syān nīle pīte lohite avadāte mañjiṣṭhe; taṁ cakṣuṣmān puruṣo dṛṣṭvā jānīyād ayaṁ maṇir idaṁ sūtraṁ sūtre maṇir arpito ’stīti; evam eva sa tasmāt kāyān mānasaṁ vyutthāpyānyaṁ kāyam abhinirmimīte rūpiṇaṁ manomayam avikalam ahīnendriyaṁ; tadyathā puruṣo muñjād iṣikām āvṛhyāt; taṁ cakṣuṣmān puruṣo dṛṣṭvā jānīyād ayaṁ muñja iyam iṣikā muñjād iṣikām āvṛhatīti evam eva sa tasmāt kāyān mānasaṁ vyutthāpyānyaṁ kāyam abhinirmimīte rūpiṇaṁ manomayam avikalam ahīnendriyaṁ; tadyathā puruṣāḥ karaṇḍād ahim āvṛhyāt; taṁ cakṣuṣmān puruṣo dṛṣṭvā jānīyād ayaṁ karaṇḍaḥ ayam ahiḥ karaṇḍād ahim āvṛhatīti evam eva sa tasmāt kāyān mānasaṁ vyutthāpyānyaṁ kāyam abhinirmimīte rūpiṇaṁ manomayam avikalam ahīnendriyaṁ; tadyathā puruṣaḥ kośād asim āvṛhyāt; taṁ cakṣuṣmān puruṣo dṛṣṭvā jānīyād ayaṁ kośo ’yam asiḥ kośād ahim āvṛhatīti evam eva sa tasmāt kāyān mānasaṁ vyutthāpyānyaṁ kāyam abhinirmimīte rūpiṇaṁ manomayam avikalam ahīnendriyaṁ",
    "san-mu-kd17:2464": "80. sa evaṁ samāhite citte pariśuddhe paryavadāte anaṅgaṇe vigatopakleśe rijubhūte karmaṇye sthite āniñjyaprāpte ṛddhiviṣayasākṣātkriyāyām abhijñāyāṁ cittam abhinirṇamayya so ’nekavidham ṛddhiviṣayaṁ pratyanubhavati; tadyathā eko bhūtvā bahudhā bhavati; bahudhā bhūtvaiko bhavati; āvirbhāvaṁ tirobhāvaṁ jñānadarśanena pratyanubhavati; tiraḥkuḍyaṁ tiraḥśailaṁ tiraḥprākāram asajjamānaḥ kāyena gacchati tadyathā ākāśe; pṛthivyām unmajjananimajjanaṁ karoti tadyathā udake; udake abhinnasroto gacchati tadyathā pṛthivyām; ākāśe paryaṅkenātikrāmati tadyathā pakṣī śakuniḥ; imau vā sūryācandramasāv evaṁ maharddhikāv evaṁ mahānubhāvau pāṇinā āmārṣṭi parimārṣṭi yāvad brahmalokaṁ kāyena vaśe vartayati; tadyathā dakṣaḥ karmāro vā karmārāntevasī vā suparikarmīkṛtaṁ jātarūpaṁ viditvā yāṁ yāṁ piṇḍakavikṛtiṁ kāṅkṣaty upanayituṁ yadi vā paṭṭikāyāṁ yadi vā karṇikāyāṁ yadi vā graiveye yadi vā hastābharaṇe yadi vā pādābharaṇe yadi vā aṅgulimudrikāyāṁ yadi vā jātarūpamālāyāṁ tatra tatra laghu laghv evopanayati; evam eva sa evaṁ samāhite pariśuddhe paryavadāte anaṅgaṇe vigatopakleśe rijubhūte karmaṇye sthite āniñjyaprāpte ṛddhiviṣayajñānasākṣātkriyāyām abhijñāyāṁ cittam abhinirṇāmayati so ’nekavidham ṛddhiviṣayaṁ pratyanubhavati; tadyathā eko bhūtvā bahudhā bhavati; bahudhā bhūtvā eko bhavati; āvirbhāvaṁ tirobhāvaṁ jñānadarśanena pratyanubhavati; tiraḥkuḍyaṁ tiraḥśailaṁ tiraḥprākāram asajjamānaḥ kāyena gacchati tadyathā ākāśe; pṛthivyām unmajjannaimajjanaṁ karoti tadyathodake; udake abhinnasroto gacchati tadyathā pṛthivyām; ākāśe paryaṅkena krāmati tadyathā pakṣī śakuniḥ; imau vā punaḥ sūryācandramasāv evaṁ maharddhikāv evaṁ mahānubhāvau pāṇinā āmārṣṭi parimārṣṭi yāvad brahmalokaṁ kāyena vaśe vartayati; tadyathā dakṣaḥ kumbhakāro vā kumbhakārāntevasī vā suparikarmīkṛtaṁ mṛtpiṇḍaṁ viditvā yāṁ yāṁ eva kāṅkṣate bhājanavikṛtim abhinirvartayituṁ tāṁ tām eva bhājanavikṛtiṁ laghu laghv evābhinirvartayati; evam eva sa evaṁ samāhite citte paryavadāte anaṅgaṇe vigatopakleśe rijubhūte karmaṇye sthite āniñjyaprāpte ṛddhiviṣayajñānasākṣātkriyāyām abhijñāyāṁ cittam abhinirṇāmayati; evam eva so ’nekavidham ṛddhiviṣayaṁ pratyanubhavati; tadyathā eko bhūtvā bahudhā bhavati; bahudhā bhūtvaiko bhavati; āvirbhāvaṁ tirobhāvaṁ jñānadarśanena pratyanubhavati; tiraḥkuḍyaṁ tiraḥśailaṁ tiraḥprākāram asajjamānaḥ kāyena gacchati tadyathā ākāśe; pṛthivyām unmajjananimajjanaṁ karoti tadyathodake; udake abhinnasroto gacchati tadyathā pṛthivyām; ākāśe paryaṅkena krāmati tadyathā pakṣī śakuniḥ; imau vā sūryācandramasāv evaṁ maharddhikāv evaṁ mahānubhāvau pāṇinā āmārṣṭi parimārṣṭi yāvad brahmalokaṁ kāyena vaśe vartayati; tadyathā dakṣaḥ dantakāro vā dantakārāntevasī vā suparikarmīkṛtaṁ dantaṁ yāṁ yāṁ yāṁ yām eva kāṅkṣate rūpavikṛtim abhinirvartayituṁ tāṁ tām eva rūpavikṛtiṁ laghu laghv evābhinirvartayati; evam eva sa evaṁ samāhite citte paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte ṛddhiviṣayajñānasākṣātkriyāyām abhijñāyāṁ cittam abhinirṇāmayati; so ’nekavidham ṛddhiviṣayaṁ pratyanubhavati; tadyathā eko bhūtvā bahudhā bhavati; bahudhā bhūtvaiko bhavati; āvirbhāvaṁ tirobhāvaṁ jñānadarśanena pratyanubhavati; tiraḥkuḍyaṁ tiraḥśailaṁ tiraḥprākāram asajjamānaḥ kāyena gacchati tadyathā ākāśe; pṛthivyām unmajjananimajjanaṁ karoti tadyathodake; udake abhinnasroto gacchati tadyathā pṛthivyām; ākāśe paryaṅkena krāmati tadyathā pakṣī śakunakaḥ; imau vā punaḥ sūryācandramasāv eva maharddhikāv evaṁ mahānubhāvau pāṇinā āmārṣṭi parimārṣṭi yāvad brahmalokaṁ kāyena vaśe vartayati",
    "san-mu-kd17:2465": "kiṁ manyase mahārāja na tv evaṁ sati mayā darśitaṁ sāṁdṛṣṭikaṁ śrāmaṇyaphalam? tathyaṁ bhadanta evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2466": "81. sa evaṁ samāhite citte pariśuddhe paryavadāte anaṅgaṇe vigatopakleśe rijubhūte karmaṇye sthite āniñjyaprāpte divyaśrotrajñānasākṣātkriyāyām abhijñāyāṁ cittam abhinirṇāmayati sa divyena śrotreṇa viśuddhenātikrāntamānuṣyenobhayān śabdān śṛṇoti mānuṣyān apy amānuṣyān api; ye ’pi dūre ye ’py antike; tadyathā śaṅkhadhāmakaḥ puruṣo mahāśailaparvatam abhiruhya niśārdhe śaṅkham ādhamet tasya śabdo ’vyāhataḥ pṛthagdiśaḥ sphured; evam eva sa evaṁ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte divyaśrotrajñānasākṣātkriyāyām abhijñāyāṁ cittam abhinirṇāmayati sa divyena śrotreṇa viśuddhenātikrāntamānuṣyenobhayān śabdān śṛṇoti mānuṣyān apy amānuṣyān api; ye ’pi dūre ye ’py antike",
    "san-mu-kd17:2467": "kiṁ manyase mahārāja na tv evaṁ sati mayā darśitaṁ sāṁdṛṣṭikaṁ śrāmaṇyaphalam? tathyaṁ bhadanta evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2468": "82. sa evaṁ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte cetaḥparyāyajñānasākṣātkriyāyām abhijñāyāṁ cittam abhinirṇāmayati sa parasatvānāṁ parapudgalānāṁ vitarkitaṁ vicāritaṁ manasā mānasaṁ yathābhūtaṁ prajānāti; sarāgaṁ cittaṁ sarāgaṁ cittam iti yathābhūtaṁ prajānāti; vigatarāgaṁ cittaṁ vigatarāgaṁ cittam iti yathābhūtaṁ prajānāti; sadveṣaṁ vigatadveṣaṁ samohaṁ vigatamohaṁ saṁkṣiptaṁ vikṣiptaṁ līnaṁ pragṛhītam uddhatam anuddhatam avyupaśāntaṁ vyupaśāntaṁ samāhitam asamāhitam abhāvitaṁ subhāvitam avimuktaṁ vā cittam avimuktaṁ cittam iti yathābhūtaṁ prajānāti; suvimuktaṁ vā citaṁ suvimuktaṁ cittam iti yathābhūtaṁ prajānāti; tadyathā cakṣuṣmān puruṣaḥ supariśuddham ādarśamaṇḍalaṁ gṛhītvā saṁmukhanimittaṁ vā pratyavekṣate; evam eva sa evaṁ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte cetaḥparyāyajñānasākṣātkriyāyām abhijñāyāṁ cittam abhinirṇāmayati sa parasatvānāṁ parapudgalānāṁ vitarkitaṁ vicāritaṁ manasā mānasaṁ yathābhūtaṁ prajānāti; sarāgaṁ cittaṁ sarāgaṁ cittam iti yathābhūtaṁ prajānāti; vigatarāgaṁ cittaṁ vigatarāgaṁ cittam iti yathābhūtaṁ prajānāti; sadveṣaṁ vigatadveṣaṁ vigatamohaṁ saṁkṣiptaṁ vikṣiptaṁ līnaṁ pragṛhītam uddhatam anuddhatam avyupaśāntaṁ vyupaśāntaṁ samāhitam asamāhitaṁ subhāvitam abhāvitam avimuktaṁ vā cittam avimuktaṁ cittam iti yathābhūtaṁ prajānāti; suvimuktaṁ vā citaṁ suvimuktaṁ cittam iti yathābhūtaṁ prajānāti",
    "san-mu-kd17:2469": "kiṁ manyase mahārāja na tv evaṁ sati mayā darśitaṁ sāṁdṛṣṭikaṁ śrāmaṇyaphalam? tathyaṁ bhadanta evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2470": "83. sa evaṁ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte pūrvanivāsānusmṛtijñānasākṣātkriyāyām abhijñāyāṁ cittam abhinirṇāmayati so ’nekavidhaṁ pūrvanivāsaṁ samanusmarati; tadyathā ekam api dve tisraś catasraḥ paṁca ṣaṭ saptāṣṭau nava daśa viṁśataṁ triṁśataṁ catvāriṁśataṁ paṁcāśataṁ jātiśataṁ jātisahasraṁ jātiśatasahasram anekāny api jātiśatāni anekāny api jātisahasrāṇi anekāny api jātiśatasahasrāṇi saṁvartakalpam api vivartakalpam api saṁvartavivartakalpam api anekān api saṁvartakalpān anekān api vivartakalpān anekān api saṁvartavivartakalpān samanusmarati; ami nāma te bhavantaḥ satvā yatrāham āsam evaṁnāmā evaṁjātya evaṁgotra evamāhāra evaṁsukhaduḥkhapratisaṁvedī evaṁdīrghāyuḥ evaṁcirasthitika evamāyuṣparyantaḥ; so ’haṁ tasmāt sthānāc cyuto ’mutropapannaḥ; tasmād api cyuto ’mutropapannaḥ; tasmād api cyutaḥ ihopapanna iti; sākāraṁ soddeśam anekavidhaṁ pūrvanivāsam anusmarati; tadyathā puruṣo grāmād grāmaṁ gacchet; tasmād api grāmād aparaṁ grāmaṁ gacchet; tasmād apīhāgacchet; tasyaivaṁ syād; aham amuṣmād grāmad amuṁ grāmam āgataḥ; tasmād apīhāgata iti; evam eva sa samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte pūrvanivāsānusmṛtijñānasākṣātkriyāyām abhijñāyāṁ cittam abhinirṇāmayati tadyathā ekām api jātiṁ dve tisraś catasraḥ paṁca ṣaṭ saptāṣṭau nava daśa viṁśataṁ triṁśataṁ catvāriṁśataṁ paṁcāśataṁ jātiśataṁ jātisahasraṁ jātiśatasahasram anekāny api jātiśatāni anekāny api jātisahasrāṇi anekāny api jātiśatasahasrāṇi saṁvartakalpam api vivartakalpam api saṁvartavivartakalpam api anekān api saṁvartakalpān anekān api vivartakalpān anekān api saṁvartavivartakalpān samanusmarati; ami nāma te bhavantaḥ satvā yatrāham evaṁnāmā āsam evaṁjātya evaṁgotra evamāhāra evaṁsukhaduḥkhapratisaṁvedī evaṁdīrghāyuḥ evaṁcirasthitika evamāyuṣparyantaḥ; so ’haṁ tasmāt sthānāc cyutaḥ amutropapannaḥ; tasmād api cyuto ’mutropapannaḥ; tasmād api cyutaḥ ihopapanna iti; sākāraṁ soddeśam anekavidhaṁ pūrvanivāsam anusmarati",
    "san-mu-kd17:2471": "kiṁ manyase mahārāja na tv evaṁ sati mayā darśitaṁ sāṁdṛṣṭikaṁ śrāmaṇyaphalam? tathyaṁ bhadanta evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2472": "84. sa evaṁ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte cyutyupapādajñānasākṣātkriyāyām abhijñāyāṁ cittam abhinirṇāmayati divyena cakṣuṣā viśuddhenātikrāntamānuṣyakena satvān paśyati cyavamānān upapadyamānān api suvarṇān api durvarṇān api hīnān api praṇītān api sugatim api gacchato durgatim api yathākarmopayogān satvān yathābhūtaṁ prajānāti; amī bhavantaḥ satvāḥ kāyaduścaritena samanvāgatā vāṅmanoduścaritena samanvāgatā āryāṇām apavādakā mithyādṛṣṭayo mithyādṛṣṭikarmadharmasamādānahetos taddhetuṁ tatpratyayaṁ kāyasya bhedāt paraṁ maraṇād apāyadurgativinipātaṁ narakam upapadyante; amī vā punar bhavantaḥ satvāḥ kāyasucaritena samanvāgatā vāṅmanaḥsucaritena samanvāgatā āryāṇām anapavādakāḥ samyagdṛṣṭayaḥ samyagdṛṣṭikarmadharmasamādānahetos taddhetuṁ tatpratyayaṁ kāyasya bhedāt sugatau svargaloke deveṣūpapadyante; tadyathā cakṣuṣmān puruṣaḥ rathyācatvāre niṣaṇṇo mahājanakāyo āgacchati gacchati tiṣṭhati niṣīdati ity anekān samudācārān paśyet; sa evaṁ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte cyutyupapādajñānasākṣātkriyāyām abhijñāyāṁ cittam abhinirṇāmayati divyena cakṣuṣā viśuddhenātikrāntamānuṣyakena satvān paśyati cyavamānān upapadyamānān api suvarṇān api durvarṇān api hīnān api praṇītān api sugatim api gacchato durgatim api yathākarmopayogān satvān yathābhūtaṁ prajānāti; amī bhavantaḥ satvāḥ kāyaduścaritena samanvāgatā vāṅmanoduścaritena samanvāgatā āryāṇām apavādakā mithyādṛṣṭayo mithyādṛṣṭikarmadharmasamādānahetos taddhetuṁ tatpratyayaṁ kāyasya bhedāt paraṁ maraṇād apāyadurgativinipātaṁ narakam upapadyante; amī vā punar bhavantaḥ satvāḥ kāyasucaritena samanvāgatā vāṅmanaḥsucaritena samanvāgatā āryāṇām anapavādakāḥ samyagdṛṣṭayaḥ samyagdṛṣṭikarmadharmasamādānahetos taddhetuṁ tatpratyayaṁ kāyasya bhedāt sugatau svargaloke deveṣūpapadyante",
    "san-mu-kd17:2473": "kiṁ manyase mahārāja na tv evaṁ sati mayā darśitaṁ sāṁdṛṣṭikaṁ śrāmaṇyaphalam? tathyaṁ bhadanta evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2474": "85. sa evaṁ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte āsravakṣayajñānasākṣātkriyāyām abhijñāyāṁ cittam abhinirṇāmayati; sa idaṁ duḥkham āryasatyam iti yathābhūtaṁ prajānāti; ayaṁ duḥkhasamudayo ’yaṁ duḥkhanirodhaḥ; iyaṁ duḥkhanirodhagāminī pratipad āryasatyam iti yathābhūtam prajānāti; tasyaivaṁ jānata evaṁ paśyataḥ kāmāsravāc cittaṁ vimucyate; bhavāsravād avidyāsravāc cittaṁ vimucyate; vimuktasya vimuktam eva jñānadarśanaṁ bhavati; kṣīṇā me jātiḥ uṣitaṁ brahmacaryaṁ kṛtaṁ karaṇīyaṁ nāparam asmād bhavaṁ prajānāmīti; tadyathā grāmasya vā nigamasya vā nātidūre gambhīre syād udakahradaḥ accho viprasanno ’nāvilaḥ; tatra cakṣuṣmān puruṣas tīre niṣaṇṇaḥ paśyet śarkarān vā kaṭhallāni vā matsyān vā kūrmān vā śuktīr vā śambūkān vā; evam eva sa evaṁ samāhite pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte āsravakṣayajñānasākṣātkriyāyām abhijñāyāṁ cittam abhinirṇāmayati; sa idaṁ duḥkham āryasatyam iti yathābhūtaṁ prajānāti; ayaṁ duḥkhasamudayo ’yaṁ duḥkhanirodhaḥ iyaṁ duḥkhanirodhagāminī pratipad āryasatyaṁ yathābhūtam prajānāti; tasyaivaṁ jānata evaṁ paśyataḥ kāmāsravāc cittaṁ vimucyate; bhavāsravād avidyāsravāc cittaṁ vimucyate; vimuktasya vimuktam eva jñānadarśanaṁ bhavati; kṣīṇā me jātiḥ uṣitaṁ brahmacaryaṁ kṛtaṁ karaṇīyaṁ nāparam asmād bhavaṁ prajānāmīti",
    "san-mu-kd17:2475": "kiṁ manyase mahārāja na tv evaṁ sati mayā darśitaṁ sāṁdṛṣṭikaṁ śrāmaṇyaphalam? tathyaṁ bhadanta evaṁ sati bhagavatā darśitaṁ sāndṛṣṭikaṁ śrāmaṇyaphalam",
    "san-mu-kd17:2476": "King Ajātaśatru, repented of the murdering of his father is finally gained over to the Buddha creed",
    "san-mu-kd17:2477": "evam ukte rājā māgadho ’jātaśatrur vaidehīputraḥ prārodīd aśrūṇi varṣayan; atha rājā māgadho ’jātaśatrur vaidehīputraḥ cīvarakarṇikenāśrūṇy utsṛjya bhagavataḥ pādayor nipatya bhagavantam idam avocad: atyayo bhagavann atyayaḥ sugata yathā bho yathā mūḍho yathā avyakto yathā akuśalaḥ yena mayā pāpamitrasahāyena pāpamitravaśaṁgatena pāpamitropagūḍhakena pitā dhārmiko dharmarājo jīvitād vyaparopitaḥ; tasya mama bhadanta atyayaṁ jānato ’tyayam paśyato ’tyayam atyayaḥ pratigṛhṇīṣvānukampān upādāya; tathyaṁ tvaṁ mahārāja atyayam atyayataḥ adhigataḥ tadyathā bālo yathā mūḍho yathā avyakto yathā akuśalo yena tvayā pāpamitrasahāyena pāpamitravaśaṁgatena pāpamitropagūḍhakena pitā dhārmiko dharmarājo jīvitād vyaparopitaḥ; yataś ca tvaṁ mahārāja atyayaṁ jānāsi atyayaṁ paśyasi ca dṛṣṭvādeśayasi āyatyāṁ cā saṁvaram āpadyase; vṛddhir eva te pratikāṅkṣitavyā kuśalānāṁ dharmāṇāṁ na hāniḥ; tat kasya hetoḥ yaḥ kaścin mahārāja atyayaṁ jānāti atyayaṁ paśyati taṁ dṛṣṭvādeśayati āyatyāṁ ca saṁvaram āpadyate vṛddhir evāsya pratikāṅkṣitavyā kuśalānāṁ dharmāṇāṁ na hāniḥ; evam eva tvaṁ mahārāja yataś cātyayaṁ jānāsi atyayaṁ ca paśyasi dṛṣṭvādeśayasi āyatyāṁ ca saṁvaraṁ āpadyase vṛddhir eva te pratikāṅkṣitavyā kuśalānāṁ dharmāṇāṁ na hāniḥ",
    "san-mu-kd17:2478": "The Buddha, invited by King Ajātaśatru, regrets for the sin commited by his royal guest",
    "san-mu-kd17:2479": "atha rājā māgadho ’jātaśatrur vaidehīputro bhagavantam idam avocad: adhivāsayatu me bhagavān śvo ’ntargṛhe bhaktena sārdhaṁ bhikṣusaṁghena; adhivāsayati bhagavān rājño māgadhasyājataśatror vaidehīputrasya tūṣṇīṁbhāvena; atha rājā māgadho ’jātaśatrur vaidehīputraḥ bhagavatas tūṣṇīṁbhāvenādhivāsanāṁ viditvā bhagavato bhāṣitam abhinandyānumodya bhagavataḥ pādau śirasā vanditvā bhagavato ’ntikāt prakrāntaḥ; atha bhagavān aciraprakrāntaṁ rājānaṁ māgadham ajātaśatruṁ vaidehīputraṁ viditvā bhikṣūn āmantrayate sma: kṣato bhikṣavo rājā māgadho ’jātaśatrur vaidehīputraḥ upahato yena pāpamitrasahāyena pāpamitravaśaṁgatena pāpamitropagūḍhakena pitā dhārmiko dharmarājo dharmasthito mahārājo jīvitād vyaparopitaḥ; saced bhikṣavo rājāñā māgadhenājātaśatruṇā vaidehīputreṇa pitā dhārmiko dharmarājo dharmasthito mahārājo jīvitān na vyaparopito bhaviṣyat sthānam etad vidyate yad asminn evāsane niṣaṇṇena catvāri āryasatyāni abhisamitāny abhaviṣyan; evaṁ kṣato bhikṣavo rājā māgadho ’jātaśatrur vaidehīputraḥ evam upahataḥ; tasmāt tarhi bhikṣava evaṁ śikṣitavyaṁ yad dagdhasthūṇāyām api cittaṁ na pradūṣayiṣyāmaḥ prāg eva savijñānake kāye; ity evaṁ vo bhikṣavaḥ śikṣitavyam",
    "san-mu-kd17:2480": "atha rājā māgadho ’jātaśatrur vaidehīputras tām eva rātriṁ śuci praṇītaṁ khādanīyabhojanīyaṁ samudānīya kālyam evotthāyāsanāni prajñapyodakamaṇiṁ pratiṣṭhāpya bhagavato dūtena kālam ārocayati; samayo bhadantaḥ sajjaṁ bhaktaṁ yasyaivedānīṁ bhagavān kālaṁ manyate; atha bhagavān pūrvāhṇe nivāsya pātracīvaram ādāya bhikṣsugaṇaparivṛto bhikṣusaṁghapuraskṛto yena rājñā māgadhenājātaśatruṇā vaidehīputreṇa bhaktābhisāras tenopasaṁkrāntaḥ; upasamkramya purastād bhikṣusaṁghasya prajñapta evāsane nyaṣīdad; atha rājā māgadho ’jātaśatrur vaidehīputraḥ sukhopaniṣaṇṇaṁ buddhapramukhaṁ bhikṣusaṁghaṁ viditvā śucinā praṇītena khādanīyabhojanīyena svahastaṁ saṁtarpayati saṁpravārayati; anekaparyāyeṇa śucinā praṇītena khādanīyabhojanīyena svahastaṁ saṁtarpya saṁpravārya bhagavantaṁ bhuktavantaṁ viditvā dhautahastam apanītapātraṁ nīcataram āsanaṁ gṛhitva bhagavataḥ purastān niṣaṇṇo dharmaśravaṇāya",
    "san-mu-kd17:2481": "Buddha converses with Ajātaśatru, who grows more and more attached to him",
    "san-mu-kd17:2482": "atha bhagavān rājño māgadhasyājataśatror vaidehīputrasya tad dānam anayā abhyanumodanayābhyanumodate",
    "san-mu-kd17:2483": "agnihotramukhā yajñāḥ sāvitrī cchandasāṁ mukham |",
    "san-mu-kd17:2484": "rājā mukhaṁ manuṣyāṇāṁ nadīnāṁ sāgaro mukham ||",
    "san-mu-kd17:2485": "nakṣatrāṇāṁ mukhaṁ candra ādityas tapatāṁ mukham |",
    "san-mu-kd17:2486": "ūrdhvaṁ tiryag adhaś cāpi yāvatī jagato gatiḥ |",
    "san-mu-kd17:2487": "sadevakeṣu lokeṣu saṁbuddho hījyatāṁ varaḥ |",
    "san-mu-kd17:2488": "atha bhagavān rājānaṁ māgadham ajātaśatruṁ dharmyayā kathayā samdarśayati samādāpayati samuttejayati saṁpraharṣayati; anekaparyāyeṇa dharmyayā kathayā saṁdarśya samādāpya samuttejya saṁpraharṣyotthāyāsanāt prakrāntaḥ",
    "san-mu-kd17:2489": "yadā bhagavatā rājā ajātaśatrur vaidehīputro ’mūlikayā śraddhayā pratisṭhāpitaḥ tadā yadā bhagavantaṁ harmyatalastho hastiskandhāvarūḍho vā paśyati tadātmānaṁ muñcati; yāvad apareṇa samayena hastiskandhāvarūḍhena bhagavān dṛṣṭaḥ; tenātmā muktaḥ; bhagavatā riddhyā pratīṣṭaḥ; pauruṣeyam antarjanaṁ cāmantrayate yat khalu bhavantaḥ jānīyuḥ; adyāgreṇa bhagavataḥ śrāvako bhagavantaṁ śaraṇaṁ gataḥ; adyāgreṇānāvṛtaṁ dvāraṁ bhagavataḥ śrāvakāṇāṁ bhikṣūṇāṁ bhikṣuṇīnām upāsakānām upāsikānām āvṛtaṁ dvāraṁ devadattasya devadattasya śrāvakāṇāṁ ceti",
    "san-mu-kd17:2490": "Devadatta, no more admitted into the palace, strucks the bhikṣuṇī Utpalavarṇā, who shortly after dies",
    "san-mu-kd17:2491": "yāvad apareṇa samayena devadatto rājño ’jātaśatror gṛhaṁ praveṣṭum ārabdho dauvārikeṇābhihitaḥ: tiṣṭha mā pravekṣyasīti; kiṁ kāraṇaṁ? devājñā dattā: adyāgreṇāhaṁ bhagavataḥ śrāvako bhagavantaṁ śaraṇaṁ gataḥ; adyāgreṇānāvṛtaṁ dvāraṁ bhagavataḥ śrāvakāṇāṁ bhikṣūṇāṁ bhikṣuṇīnām upāsakānām upāsikānām; āvṛtaṁ tu devadattasya devadattaśrāvakāṇāṁ evadattaśrāvikāṇāṁ ceti; sa ca dvāre vidhāritas tiṣṭhati; utpalavarṇā ca bhikṣuṇī piṇḍapātam ādāya rājakulān niṣkrāmati; devadattasyaitad abhavad; asyā muṇḍikāyāḥ śrāmaṇikāyā etat karma; anayā rājājātaśatruḥ sāntaḥpurakumārāmatyo bhinno yena me īdṛśī samavastheti viditvotpalavarṇām idam avocat: kiṁ mayā tavāparāddhaṁ yena tvayā mama bhaikṣākakulaṁ durīkṛtam iti; sa tāṁ praghātayitum ārabdhāḥ; sā praghātyamānā karuṇadīnavilapitair akṣarair uvāca: ārya śāntaṁ kim aham eva kariṣye? tvaṁ tāvad bhagavato punaḥ śākyakulāt pravrajitaḥ; nāham evaṁ karomi kṣamasveti; tathāpy ucyamānena devadattena tasyāḥ śirasi khaṭaprahāro dattaḥ; sā maraṇavedanābhyāhatā jīvitasaṁskārān adhiṣṭhāya āyuḥsaṁskārān utsṛjya vīryam avalambya bhikṣuṇīvarṣakaṁ gatā; bhikṣuṇyas tāṁ tathāvidhāṁ dṛṣṭvā kathayanti: aho ārye kim idam iti; sā kathayati: bhaginyaḥ sarvasaṁskārā anityāḥ; sarvadharmā anātmānaḥ; śāntaṁ nirvāṇaṁ; yuṣmābhiḥ kuśaleṣu dharmeṣv apramādaḥ karaṇīyaḥ; devadattena tṛtīyam ānataryaṁ kṛtaṁ; parinirvāsyāmīti; tato ’sau bhikṣuṇīsaṁghasya purastād vicitrāṇi prātihāryāṇi kṛtvā nirupadhiśeṣe nirvāṇadhātau parinirvṛtā",
    "san-mu-kd17:2492": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadattenotpalavarṇā bhikṣuṇī karuṇakaruṇaṁ vipralapanti khaṭaprahāreṇa praghātitā iti; bhagavān āha: na bhikṣava etarhi yathā atīte ’py adhvany asyāḥ karuṇakaruṇaṁ vipralapantyā hatvā māṁsaṁ bhakṣitaṁ; tac chrūyatām",
    "san-mu-kd17:2493": "The story of the old sheep",
    "san-mu-kd17:2494": "(concerning a previous life of Devadatta)",
    "san-mu-kd17:2495": "bhūtapūrvaṁ bhikṣavo ’nyatamasmin karvaṭake gṛhapatiḥ prativasati; tasya eḍakānāṁ vargaḥ; taṁcrāraṇāya eḍakapālo grāmād bahir nirgataḥ; tataś cārayitva sūryasyāstaṁgamanakālasamaye karvaṭakaṁ praveśitum ārabdhaḥ; tatrānyatarā jīrṇeḍikā pṛṣṭhato ’valambamānā; vṛko gacchati; tāvad vṛkeṇa gṛhītā; kathayati",
    "san-mu-kd17:2496": "kaccit te mātula kṣemaṁ sukhaṁ kaccin nu mātula |",
    "san-mu-kd17:2497": "ekaḥ kaccid araṇye ’smin sukhaṁ vindasi mātula || iti |",
    "san-mu-kd17:2498": "so ’pi kathayati",
    "san-mu-kd17:2499": "marditvā mama lāṅgūlaṁ khosayitvā ca vāladhim |",
    "san-mu-kd17:2500": "atha mātulavādena kutra mokṣyase eḍake || iti |",
    "san-mu-kd17:2501": "eḍakā punar āha",
    "san-mu-kd17:2502": "pṛṣṭhatas tava lāṅgūlaṁ purato hy āgatā aham |",
    "san-mu-kd17:2503": "atha kenābhyupāyena lāṅgūlaṁ marditaṁ mayā || iti |",
    "san-mu-kd17:2504": "vṛko bhūyaḥ kathayat",
    "san-mu-kd17:2505": "catvāra ime dvīpāḥ sasamudrāḥ saparvatāḥ |",
    "san-mu-kd17:2506": "sarveṣu mama lāṅgūlam atha kena tvam āgatā || iti |",
    "san-mu-kd17:2507": "eḍikā prāha",
    "san-mu-kd17:2508": "pūrvam eva mayā bhadra jñātīnām antikāc chrutam |",
    "san-mu-kd17:2509": "sarvatra tava lāṅgūlam ākāśenāham āgatā || iti |",
    "san-mu-kd17:2510": "vṛkaḥ prāha",
    "san-mu-kd17:2511": "ākāśena patantyā vai tvayā me ajareḍike |",
    "san-mu-kd17:2512": "trāsito mṛgasaṁgho ’sau yo me bhakṣya upāgataḥ || iti |",
    "san-mu-kd17:2513": "evaṁ tasyāḥ pralapantyā utpatya pāpakarmaṇā |",
    "san-mu-kd17:2514": "eḍikāyāḥ śiraḥ chinnaṁ hatvā māṁśaṁ ca bhakṣitam ||",
    "san-mu-kd17:2515": "bhagavān āha: kiṁ manyadhve bhikṣavo yo ’sau vṛkaḥ eṣa eva sa devadattas tena kālena tena samayena; yā sājareḍikā eṣaiva sā utpalavarṇā tena kālena tena samayena; tadāpy eṣā karuṇakaruṇaṁ vilapanti praghātitā; etarhy apy eṣā karuṇakaruṇaṁ vipralapanti praghātitā",
    "san-mu-kd17:2516": "Devadatta is gained over the nihilistic doctrine of Pūraṇa Kāśyapa",
    "san-mu-kd17:2517": "atha devadattasyaitad abhavad: bahuśo mayā bhagavataḥ parākrāntam ānantaryatrayaṁ ca kṛtaṁ; bhagavataḥ śilā kṣiptā rudhirotpādaḥ kṛtaḥ, idaṁ prathamam ānantaryaṁ; saṁgho bhinnaḥ, idaṁ dvitīyam; utpalavarṇā jīvitād vyaparopitā, idaṁ tṛtīyaṁ; na ca sarvajñatvam avāptaṁ; na cānyā kācit kāryasiddhir avāptā; nānyatredānīṁ narakeṣūpapattavyam it viditvā kare kaplaṁ datvā cintāparo vyavasthitaḥ",
    "san-mu-kd17:2518": "yāvat pūraṇas taṁ pradeśam anuprāptaḥ; sa kathayati: devadatta kim arthaṁ kare kapolaṁ datvā cintāparas tiṣṭhasīti; sa kathayati: katham ahaṁ na cintāparas tiṣṭhāmi; yena mayā dveṣāveśād bhagavato bahuśaḥ parākrāntaṁ; trīṇi cānantaryakarmāṇi kṛtāni; ciram avīcau mahānarake vastavyaṁ bhaviṣyatīti; sa kathayati: jñātaṁ mayā tvam ekaḥ śākyānāṁ paṇḍita iti; tvam api mūrkhaḥ; kutaḥ paralokaḥ syāt tvayā īdṛśaṁ karma kṛtam iti vayam api tvadarthaṁ cintāparas tiṣṭhema; tataḥ tatpratyayanārthaṁ ca tena tasya purastāt kuṇḍikā bhagnā; sadevas tāval lokaḥ etāṁ pratisandadhātu; sarvathā mā kāhalo bhava; nāsty atra kartā vā kārako vā; api tu gaccha kapilavastunagaraṁ; gatvā rājyaṁ kāraya; vayaṁ tavāgre śrāvakā bhaviṣyāma iti; tatra devadatta āryāpavādikāṁ mithyādṛṣṭiṁ pratilabdhavān yayā sarveṇa sarvaṁ kuśalamūlāni samucchinnāni",
    "san-mu-kd17:2519": "The Buddha blames Devadatta",
    "san-mu-kd17:2520": "tatra bhagavān bhikṣūn āmantrayate sma: samucchinnāni bhikṣavo devadattena kuśalamūlāni; yāvac cāhaṁ bhikṣavo devadattasya śuklaṁ dharmam adrākṣam, na tāvan mayā devadatto vyākṛtā ity api devadatta āpāyiko nairayikaḥ kalpastho ’cikitsya iti; tadyathā grāmasya vā nigamasya vā nātidūre gūthoḍīraṁ syād ūrdhvaṁ sādhikapauruṣyaṁ; tatra kaścid eva puruṣaḥ saśiraḥpāṇipādo magnaḥ syāt; tatra kaścid eva puruṣa upapadyeta dīrgharātram arthakāmo hitakāmaḥ sukhakāmaḥ sparśakāmo yogakṣemakāmaḥ; sa taṁ gūthoḍīraṁ sāmantakenānuparivāryāgacched apy eva labheyāsya puruṣasya kaṁcid eva pradeśaṁ gūthenāmrakṣitaṁ yatrainaṁ gṛhītvoddhareyam iti; sa tatra sāmantakenānuparivāryāgacchan na labhate tasya puruṣasya kaṁcid eva pradeśaṁ gūthenāmrakṣitam antataḥ pāṇitalamātram api yatrainaṁ gṛhītvoddhared; evam eva yāvac cāhaṁ bhikṣavo devadattasya śuklaṁ dharmam adrākṣaṁ na tāvan mayā devadatto vyākṛta ity api devadatta āpāyiko nairayikaḥ kalpastho ’cikitsya iti; yataś cāhaṁ devadattasya śuklaṁ dharmaṁ nādrākṣam antato vālāgrakoṭīmātram api tato mayā devadatto vyākṛta ity api devadatta āpāyiko nairayikaḥ kalpastho ’cikitsya iti; tribhir bhikṣavaḥ asaddharmaiḥ samanvāgato devadatta āpāyiko nairayikaḥ kalpastho ’cikitsyaḥ; katamais tribhiḥ? 1) pūrvam eva bhikṣavo pāpeccho ’bhūt pāpikayā icchayā vaśagataḥ; yad devadattaḥ pūrvam eva pāpeccho ’bhūt pāpikayā icchayā vaśagato ’nena prathamenāsaddharmeṇa samanvāgato devadatta āpāyiko nairayikaḥ kalpastho ’cikitsyaḥ; 2) punar aparaṁ bhikṣavaḥ devadattaḥ pāpamitro ’bhūt pāpasahāyaḥ pāpasaṁparkaḥ; yad devadattaḥ pūrvam eva pāpamitro ’bhūt pāpasahāyaḥ pāpasaṁparko ’nena dvitīyenāsaddharmeṇa samanvāgato devadatta āpāyiko nairayikaḥ kalpastho ’cikitsyaḥ; 3) punar aparaṁ devadatto ’lpamātrāvaramātrakeṇa viśeṣādhigamenāntarā viṣādam āpannaḥ saty uttare karaṇīye; yad devadatta alpamātrāvaramātrakeṇa viśeṣādhigamenāntarā viṣādam āpannaḥ saty uttare karaṇīye; anena tṛtīyenāsaddharmeṇa samanvāgato devadatta āpāyiko nairayikaḥ kalpastho ’cikitsyaḥ",
    "san-mu-kd17:2521": "mā jātu kaścil loke ’smin pāpeccha upapadyatām |",
    "san-mu-kd17:2522": "tad anenaiva jānīdhvaṁ pāpecchānāṁ hi yā gatiḥ ||",
    "san-mu-kd17:2523": "paṇḍito ’pi samākhyāto bhāvitātmā hi saṁmataḥ |",
    "san-mu-kd17:2524": "śrīyā ca dedīpyamāno devadatta iti viśrutaḥ ||",
    "san-mu-kd17:2525": "sa vai pramādam anuyujyāsādyeha tathāgatam |",
    "san-mu-kd17:2526": "vyākṛtas tu sa kalpasthaḥ saṁbuddhena prajānatā ||",
    "san-mu-kd17:2527": "kadaryaḥ pāpasaṁkalpo mithyādṛṣṭir anādaraḥ |",
    "san-mu-kd17:2528": "avīcinarakaṁ prāptaś caturdvāraṁ hi yaṁ viduḥ ||",
    "san-mu-kd17:2529": "adrugdhasya hi yo druhyet karma pāpam akurvataḥ |",
    "san-mu-kd17:2530": "tam eva pāpaṁ spṛśati loke ’smiṁś ca paratra ca ||",
    "san-mu-kd17:2531": "samudraṁ viṣakumbhena yo dūṣayitum utsahet |",
    "san-mu-kd17:2532": "na sa tena vidūṣyeta bhīṣmo hi sa mahodadhiḥ ||",
    "san-mu-kd17:2533": "evam eva tathāgataṁ yo vādenopahiṁsati |",
    "san-mu-kd17:2534": "samyagdarśī śāntacitto vādo yasmin na rohati ||",
    "san-mu-kd17:2535": "tādṛg mitraṁ prakurvīta taṁ vai seveta paṇḍitaḥ |",
    "san-mu-kd17:2536": "tādṛśaṁ sevamānasya śreyaḥ syān na tu pāpakam ||",
    "san-mu-kd17:2537": "idam avocad bhagavān: āttamanasas te bhikṣavo bhagavato bhāṣitam abhyanandan",
    "san-mu-kd17:2538": "The new rules of Devadatta",
    "san-mu-kd17:2539": "tato devadatta āryāpavādikāṁ mithyādṛṣṭiṁ pratilabhya samucchinnakuśalamūlo nāsti paraloka iti niścayaṁ labdhvā paṁcabhiḥ padaiḥ śrāvakāṇāṁ dharmaṁ deśayati; śramaṇo gautamo dadhikṣīraṁ paribhuṅkte; asmābhir adyāgreṇa na paribhoktavyaṁ; yatkāraṇam; atonidānaṁ vatsakāḥ klāmyanti; śramaṇo gautamo māṁśaṁ paribhuṅkte; asmābhir na paribhoktavyaṁ; yatkāraṇaṁ; atonidānaṁ prānino ghātyante; śramaṇo gautamo lavaṇaṁ paribhuṅkte; asmābhir na paribhoktavyaṁ; reṇusaṁbhūtam iti kṛtvā; śramaṇo gautamaś chinnadaśāni vastrāṇi dhārayati; asmābhir dīrghadaśāni vastrāṇi dhārayitavyāni; yatkāraṇaṁ; atonidānaṁ kuvindānāṁ puruṣakāro dhvaṁsyate; śramaṇo gautamo ’raṇye prativasati; asmābhir grāme vastavyaṁ; yatkāraṇam; atonidānaṁ manuṣyānāṁ deyadharmā na paribhujyanta iti",
    "san-mu-kd17:2540": "antaroddānam",
    "san-mu-kd17:2541": "kṣīraṁ māṁsaṁ ca lavaṇaṁ vastram āraṇyakena ca ||",
    "san-mu-kd17:2542": "Devadatta is thrown into a pond",
    "san-mu-kd17:2543": "yāvad bhagavān janapadacārikāṁ caran śrāvastīm anuprāptaḥ; devadattaḥ saṁlakṣayati: bahuśo mayā śramaṇasya gautamasyāpakṛtaṁ; na ca śaktaḥ śramaṇaṁ gautamaṁ praghātayituṁ; gacchāmi dārāpamardam asya karomīty; sa kapilavastuṁ gataḥ; tena tatra gatvā yaśodharāyāḥ saṁdiṣṭaṁ: śramaṇo gautamaḥ pravrajitaḥ; ahaṁ tvadartham āgataḥ; sā tvaṁ mayā sārdhaṁ paricārayeti; tayā gopikāyā samākhyātaṁ; sā kathayati: tvam evaṁ saṁdiśa: bodhisatvo ’smākaṁ hastagrahaṇaṁ sahate; yadi tvam api sahase āgaccha; sa nirlajjatayā antaḥpuraṁ praviṣṭaḥ; tena sopānam abhiruhatā gopikā dṛṣṭā; tasyāḥ samanupahāsam anñjalīkartum ārabdhaḥ; sā mahānagnabalā; tayā vāmena pāṇinā tasyāṅgulyo nipīḍitāḥ; śoṇitam āgataṁ; tatas tayā bodhisatvasya krīḍāpuṣkariṇyāṁ kṣiptaḥ; tena patalā nādo muktaḥ; śrutvā śākyāḥ pradhāvitāḥ: devadatto bodhisatvasyāntaḥ puraṁ praviśya dārāpamardaṁ karotīti; tair asau krīḍāpuṣkariṇyāṁ patito dṛṣṭaḥ; te samjalpaṁ kartum ārabdhāḥ; praghātayāma etam iti; bhūyaḥ kathayanti: asya hatasya hanyate; vyākṛta evāyaṁ bhagavatā ity api devadatta āpāyiko nairayikaḥ kalpastho ’cikitsyaḥ; taiḥ utsṛṣṭaḥ; trasacchidreṇa niṣpalāyitaḥ; tasya vastraṁ pāṭitaṁ dvikhaṇḍaṁ jātaṁ; sa saṁlakṣayati: śobhanam; anena kalpena me śrāvakair nivasanaṁ nivāsayitavyam iti",
    "san-mu-kd17:2544": "Devadatta fails in his attempts to become King of the Śākyas, fills underneath his nails with a deadly poison, intending to scratch the Buddha’s feet, dies and falls into hell",
    "san-mu-kd17:2545": "so ’pareṇa samayena śākyān samnipātya kathayati: māṁ rājye pratiṣṭhāpayateti; te kathayanti: bodhisatvasyātrāntaḥpuram avatiṣṭate; tvaṁ tāvat svīkuru; tataḥ paścād rājyaṁ kārayiṣyasīti; evam ukto devadattaḥ śākyebhyo vigataśaṁko harmyatalam avarūḍhaḥ; yaśodharāyāḥ sakāśam upasaṁkramyāñjaliṁ kṛtvā kathayati: niyojye ’haṁ tava; prasādaṁ kuru mamāgramahiṣī; kapilavastuni rājyaṁ kārayāmīti; yaśodharā praskandibalini; tadā śrīparyaṅkād utthāyobhayor hastayor gṛhītvā jānubhyāṁ pātitaḥ; tasya hastayoḥ rudhiraṁ syanditum ārabdhaṁ; sa duḥkhavedanābhyāhato yaśodharayābhihitaḥ: nirapatrapas tvaṁ mūrkhaś ca; yas tvaṁ mama hastagrahaṇam api na śaktaḥ soḍhuṁ sa māṁ prārthayase; cakravartī vāsmākaṁ bhartā syād bodhisatvo veti; tatas tayāvamānito ’ntaḥpurān nirgataḥ; śākyair ukto gaccha bhagavantaṁ kṣamaya; yadi te bhagavān kṣamati paścād rājyaṁ kārayiṣyasīti; sa vatsanābhasya paramatīkṣṇasya viṣasya nakhān pūrayitvā yena bhagavāṁs tenopasaṁkrāntaḥ; yadi me śramaṇaḥ gautamaḥ kṣamiṣyatīti evaṁ kuśalaṁ; nocet kṣamiṣyati tatraivāsya pādayor nipatito nakhaviṣapūrṇau pādau kariṣyāmīti viditvā bhagavataḥ pādayor nipatya bhagavantam idam avocat: kṣamasva bhagavann iti; bhagavān saṁlakṣayati: kīdṛśena cittenāyaṁ mām upasaṁkrānta iti; paśyati vadhacittena; tato bhagavān pādatalād yāvaj jānumaṇḍalam upādāya sphaṭikamayau pādau nirmāya tūṣṇīm avasthitaḥ; sa bhagavataḥ pādau nakhair veddhum ārabdhaḥ; tasya nakhā bhagnāḥ; sa prativibhinnaḥ kathayati: tvāṁ śaraṇaṁ gacchāmi; yasmād uktaṁ tvayā: ye buddhaṁ śaraṇaṁ gacchanti na te gacchanti durgatim iti; yadi durgatiṁ gamiṣyāmi idaṁ te mṛṣā iti; abhydīrṇaparipūrṇāni hi karmāṇi śarīrasya patanaṁ nāpekṣante; sa jīvann evāvīcikābhir jvālābhir āliṅgito vikroṣṭum ārabdho dahye ānanda dahye ānandeti; athāyuṣmān ānandaḥ kāruṇiko maitryātmakaḥ svajanavatsalaḥ; sa kathayati: ehi devadatta tathāgatam arhantaṁ buddhaṁ śaraṇaṁ gaccheti; tena duḥkhavedanābhibhūtena pratyakṣakarmaphaladarśinā āśayataḥ cittaḥ utpāditaṁ; vāg bhāṣitā: eṣo ’ham asthito ’pi buddhaṁ bhagavantaṁ śaraṇaṁ gacchāmīty uktvā svaśarīreṇāvīcau mahānarakau patitaḥ",
    "san-mu-kd17:2546": "The Buddha foretells that, on the expiration of a kalpa, Devadatta will become a Pratyekabuddha, Asthimān by name",
    "san-mu-kd17:2547": "tatra bhagavān bhikṣūn āmantrayate sma: pratisaṁhṛtāni bhikṣavo devadattena kuśalamūlāni; kalpam avīcau mahānarake sthitvā pratyekaṁ bodhiṁ sākṣātkariṣyati; asthimān nāma pratyekabuddho bhaviṣyati; so ’bhisaṁbuddhamātraḥ piṇḍapātam ekānte sthāpayitvā hastau nirmardayan samanvāhariṣyati: kimartham ahaṁ dīrghakālaṁ saṁsāre saṁsṛtaḥ? iti; smanvāharan jñāsyati: janmani janmani mayā bhagavataḥ parākrāntaṁ bodhisatvabhūtasyāpi sarvajñeyavaśitāprāptasyāpi, tac ca lābhasatkārahetor iti; sa tam apy ekapiṇḍapātam aparibhujyoparivihāyasam abhyudgamya jvalanatapanavarṣaṇavidyotanaprātihāryāṇi kṛtvā nirupadhiśeṣe nirvāṇadhātau parinirvāsyatīti",
    "san-mu-kd17:2548": "Śāriputra and Maudgalyāyana descend to hell to visit and comfort Devadatta",
    "san-mu-kd17:2549": "ācaritaṁ śāriputramaudgalyāyanoḥ kālena kālaṁ narakacārikāṁ caritum; athāyuṣmān śāriputra āyuṣmantaṁ mahāmaudgalyāyanam idam avocad: āyuṣman mahāmaudgalyāyana bhagavatā devadattaḥ pratyekabodhau vyākṛtaḥ; ehy āvām avīciṁ mahānarakaṁ gatvā devadattam āśvāsayāva iti; athāyuṣmantau śāriputramahāmaudgalyāyanau avīciṁ mahānarakaṁ gatau; tatrāyuṣmān śāriputra āyuṣmantaṁ mahāmaudgalyāyanam āmantrayate: samanvāhara āyuṣman mahāmaudgalyāyana nārakān satvān iti; āyuṣmān mahāmaudgalyāyanas tadrūpaṁ samādhiṁ samāpanno yathā samāhite citte musalamātrābhir dhārābhir varṣitum ārabdhaḥ; tad udakam avīcikābhir jvālābhir antarāt paryādīyate; evam īṣāmātrābhir akṣamātrābhir dhārābhir varṣitum ārabdhaḥ; tad apy udakam antarāt paryādīyate; tata āyuṣmān śāriputra ādhimokṣikaṁ samādhiṁ samāpannaḥ; sarvaṁ tan narakam udakena plāvitam; āyuṣmatā mahāmaudgalyayenoktaṁ: yo devadattaḥ sa āgacchatv iti; anekni devadattasahasrāṇy āgatāni; āyuṣmān mahāmaudgalyāyanaḥ kathayati: yo bhagavato bhrātā devadattaḥ sa āgacchatv iti; atha devadatto yenāyuṣmantau śāriputramahāmaudgalyāyanau tenopasaṁkrāntaḥ; upasaṁkramyāyuṣmatoḥ śāriputramahāmaudgalyāyanayoḥ pādau nipatitaḥ; tābhyām uktaḥ: asti te kaccit kāraṇānāṁ viśeṣa? iti; sa kathayati: yā tāvad āvīcikaiḥ satvaiḥ sādhāraṇatā sthitā sā evāstu mama; yāḥ prātipaudgalikā vartante tāḥ śṛṇu: ayasmayāḥ parvatā āgacchanti, ādīptāḥ pradīptāḥ saṁprajvalitā ekajvalībhūtāḥ; te māṁ tilavat peṣayanti; ubhayato dantakaiḥ krakacair aṅgapratyaṅgāni pāṭyante; ayasmayair mudgarair ādīptaiḥ pradīptaiḥ saṁprajvalitair ekajvālībhūtair muhur muhuḥ śiraś cūrṇyate; caturdiśaṁ hastina āgacchanti; te māṁ piṣṭavat peṣayanti iti",
    "san-mu-kd17:2550": "āyuṣmantau śāriputramahāmaudgalyāyanau kathayataḥ: yas tvaṁ devadatta kathayasi: ayasmayāḥ parvatā āgacchanti ādīptāḥ pradīptāḥ saṁprajvalitā ekajvalībhūtāḥ; te māṁ tilavat peṣayantīti; tathā hi tvayā bhagavato vadhāya gṛdhrakūṭaparvatāc chilā kṣiptā tasyaitat karmaṇaḥ phalam",
    "san-mu-kd17:2551": "yat kathayasi: ubhayatodantakaiḥ krakacair ādīptaiḥ pradīptaiḥ saṁprajvalitair ekajvālībhūtair aṅgapratyaṅgāni pāṭyante iti; tathā hi tvayā bhagavataḥ śrāvakasaṁgho bhinnaḥ; tasyaitat karmaṇaḥ phalam",
    "san-mu-kd17:2552": "yat kathayasi: ayasmayair mudgarair ādīptaiḥ pradīptaiḥ saṁprajvalitair ekajvālībhūtair muhur muhuḥ śiraś cūrṇyate; tathā hi tvayā utpalavarṇā bhikṣuṇī arhantī khaṭaprahāreṇa praghātitā; tasyaitat karmaṇaḥ phalam",
    "san-mu-kd17:2553": "yat kathayasi: caturdiśaṁ hastina āgacchanti; te māṁ piṣṭavat peṣayanti iti; tathā hi tvayā bhagavato vadhāya dhanapālako hastināga utsṛṣṭaḥ; tasyaitat karmaṇaḥ phalam",
    "san-mu-kd17:2554": "api tu vyākṛtas tvaṁ bhagavatā: kim iti bhadanta śāriputra? pratisaṁhṛtāni bhikṣavo devadattena kuśalamūlāni; kalpam avīcau mahānarake sthitvāsthimān pratyekabuddho bhaviṣyatīti; sa kathayati bhadanta śāriputra yady evam utsahe aham ekapārśvenāvīcau mahānarake sthātum iti",
    "san-mu-kd17:2555": "Śāriputra and Maudgalyāyana visit in hell followers of Devadatta, Kokālika, etc., and Pūraṇa Kāśyapa",
    "san-mu-kd17:2556": "athāyuṣmantau śāriputramahāmaudgalyāyanau yena kokālikaprabhṛtyayas tenopasaṁkrāntau; yāvat kokālikasya hi jihvā halaśatena dhāryate; brahmaṇā sabhāṁpatinā kokālika ucyate; kokālikābhiprasādya śāriputramaudgalyāyanayor bhikṣvor antike cittaṁ peśalayoḥ sabrahmacāribhir vatsalayor iti; evam ukto kokālika āyuṣmantau śāriputramahāmaudgalyāyanau dṛṣṭvā kathayati: ihāpy etau pāpecchāv āgatāv iti; vākpravyāharaṇakālasamanantaram eva kokālikasya halasahareṇa jihvā pāṭayitum ārabdhā; athāyuṣmantau śāriputramahāmaudgalyāyanāv akaraṇīyā hy ete iti viditvā prakrāntau; yena pūrānaḥ kāśyapas tenopasaṁkrāntau",
    "san-mu-kd17:2557": "atha pūraṇaḥ kāśyapa āyuṣmantoḥ śāriputramahāmaudgalyāyanayoḥ pādayor nipatya kathayati: ārya śāriputra mayā mithyādharmadeśanayā mahājanakāyo vipralabdhaḥ; tasya me karmaṇo vipākena jihvāyāṁ paṁca halaśatāni vahanti; yathā yathā ca śrāvakā stūpakārān kurvanti tathā tathā tīvrataravedanāṁ vedayāmi; tad arhasi madīyām avasthāṁ teṣāṁ nivedya nivārayituṁ: mā tasya stūpakāraṁ kariṣyatheti; tatheti pratijñāya āyuṣmantau śāriputramahāmaudgalyāyanau narakacārikāṁ caritvā ṛddhyā jambūdvīpam anuprāptā; tābhyāṁ bhagavato bhikṣūṇāṁ janakāsya devadattakokālikapūraṇaprabhṛtīnāṁ narakopapannānām avasthā vistareṇa samākhyātā",
    "san-mu-kd17:2558": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadatto bhagavato vacanam avacanīkṛtyāvīcau mahānarake patita iti; bhagavān āha: na bhikṣava etarhi yathā atīte ’py adhvani eṣa mama vacanam avacanīkṛtya anayena vyasanam āpannaḥ; tac chrūyatām",
    "san-mu-kd17:2559": "The story of the bull and the ass",
    "san-mu-kd17:2560": "(concerning a previous life of the Buddha and Devadatta)",
    "san-mu-kd17:2561": "bhūtapūrvaṁ bhikṣavo ’niyatarāśyavasthito bodhisatvo goṣūpapanno vṛṣo babhūva; sa rātrau nagarān nirgamya rājakīye māṣakṣetre carati; divā nagare tiṣṭhati; yāvat tasya sakāśaṁ gardabhaḥ upasamkramya kathayati: mātula tvaṁ upacitatvamāṁsaśoṇitaḥ; na cāhaṁ tvāṁ paśyāmi kadācic carantam iti; sa kathayati: bhagineyāhaṁ rātrau rājakīye māṣakṣetre carāmīti; sa kathayati: aham api mātula tvayā sārdhaṁ carāmīti; sa kathayati: bhāgineya tvaṁ vācāṭo manarthaṁ kariṣyasīti; sa kathayati: mātula gachāmi na kariṣyāmīti; tau vāṭaṁ bhaṅktvā rājakīye māṣakṣetre nipatitau; gardabhas tāvat tūṣṇīm avasthito yāvad āśito jātaḥ; tataḥ kathayati: mātula gāyāmi tāvad; vṛṣaḥ kathayati: tiṣṭha tāvan uhūrtaṁ yāvad ahaṁ nirgacchāmīti; paścād yatheṣṭaṁ kariṣyasi; ity uktvā niṣpalāyitaḥ; gardabho vāśitum ārabdhaḥ; rājapuruṣaiḥ śrutvā gṛhītaḥ: bhavantaḥ anena gardabhena sarvam idaṁ rājakīyaṁ māṣakṣetraṁ bhakṣitaṁ; nigraham asya kurma iti; taiḥ karṇau cchitvā ulūkhalaṁ ca grīvāyāṁ baddhvā muktaḥ; itaś cāmutaś ca paribhraman vṛṣeṇa dṛṣṭaḥ; sa taṁ gāthayā pratyabhāṣata",
    "san-mu-kd17:2562": "sādhu gītaṁ suṣṭhu gītaṁ prāptaṁ gītasya tat phalam |",
    "san-mu-kd17:2563": "yato ’si tava gītena jātaḥ karṇavihīnakaḥ ||",
    "san-mu-kd17:2564": "evaṁ hi tasya bhavati yo vācaṁ ca na rakṣati |",
    "san-mu-kd17:2565": "bhramedānīṁ karṇahīnaḥ ulūkhalavibhūṣitaḥ || iti |",
    "san-mu-kd17:2566": "so ’pi gāthayā pratyabhāṣata",
    "san-mu-kd17:2567": "tūṣṇīṁ bhava khaṇḍadanta tūṣṇīṁ bhava jaradgava |",
    "san-mu-kd17:2568": "tvām apy atra gaveṣanto daṇḍahastās trayo janāḥ || iti |",
    "san-mu-kd17:2569": "bhagavān āha: kiṁ manyadhve bhikṣavaḥ? yo ’sau vṛṣaḥ aham eva sa tena kālena tena samayena; yo ’sau gardabha eṣa eva sa devadattas tena kālena tena samayena; tadāpy eṣa mama vacanam avacanīkṛtyānayena vyasanam āpannaḥ; punar api yathaiva mama vacanam avacanīkṛtyānena vyasanam āpannas tac chrūyatām",
    "san-mu-kd17:2570": "The story of the bull and the jackal",
    "san-mu-kd17:2571": "(concerning a previous life of the Buddha and Devadatta)",
    "san-mu-kd17:2572": "bhūtapūrvaṁ bhikṣavo ’nyatasmin karvaṭake gṛhapatiḥ prativasati; tasya valīvardo lakṣaṇasaṁpannaḥ; tenāsau śramaṇabrāhmaṇān svajanān anāthakṛpaṇavanīpakān bhojayitvā yatheṣṭapracārī utsṛṣṭaḥ; so ’pareṇa samayena itaś cāmutaś ca paribhraman kaluṣe magno ’vasthitaḥ; tena sūryāstaṁgamanakālasamaye śrutaṁ; samanveṣamāṇas tasya sakāśaṁ gataḥ; sa saṁlakṣayati: na śaknomi aham adhunā samuddhartuṁ; śvaḥ prabhāte samuddhariṣyāmīti; vṛṣaḥ kathayati: mama purastāt pāśaṁ sthāpayitvā gaccha; yadi śṛgāla āgamiṣyati tasyāhaṁ śṛṅge pāśaṁ kṣepsyāmīti; sa tasya purastāt pāśaṁ kṣiptvā prakrāntaḥ; yāvad rātrau śṛgāla āgataḥ; sa kathayati: ko ’yaṁ bisāny utkhanati puṇḍarīkāni ceti; vṛṣaḥ kathayati: ahaṁ nimagnas tiṣṭhāmīti; śṛgālaḥ saṁlakṣayati: bhakṣyo me pratyupasthita iti; sa tam abhidravitum ārabdhaḥ; vṛṣaḥ kathayati: gaccha tvam asmāt pradeśān mā anayena vyasanam āpatsyasa iti; tathāpy asau nivāryamāno ’bhidravaty eva; sa vṛṣo gāthāṁ bhāṣate",
    "san-mu-kd17:2573": "nāhaṁ bisāny utkhanāmi puṇḍarīkāni nāpy aham |",
    "san-mu-kd17:2574": "saced bhakṣitukāmo ’si pṛṣṭhato gaccha bhakṣaya || iti |",
    "san-mu-kd17:2575": "śṛgālo bhakṣayāmīti pṛṣṭhato gataḥ; vṛṣeṇa śṛṅge pāśaḥ kṣiptaḥ; śṛgālo grīvāyāṁ baddhaḥ; ākāśe pralambhate; vṛṣo gāthāṁ bhāṣate",
    "san-mu-kd17:2576": "kiṁ naṭo nartako vā tvam uta śobhitadārakaḥ |",
    "san-mu-kd17:2577": "grāme vidarśyatāṁ śilpam araṇye nāsti dāyakaḥ || iti |",
    "san-mu-kd17:2578": "śṛgālo ’pi gāthāṁ bhāṣate",
    "san-mu-kd17:2579": "nāhaṁ naṭo nartako vā nāpi śobhitadārakaḥ |",
    "san-mu-kd17:2580": "dattā śakeṇa me śreṇī brahmalokaṁ vrajāmy aham || iti |",
    "san-mu-kd17:2581": "bhūyo vṛṣo gāthām bhāṣate",
    "san-mu-kd17:2582": "na śakro dadāti śreṇīṁ brahmalokaḥ kutas tava |",
    "san-mu-kd17:2583": "baddho ’si kūṭapāśena na te paśyāmi jīvitam || iti |",
    "san-mu-kd17:2584": "kiṁ manyadhve bhikṣavaḥ? yo ’sau vṛṣaḥ aham eva sa tena kālena tena samayena; yo ’sau śṛgāla eṣa eva sa devadattas tena kālena tena samayena; tadāpy eṣa mama vacanam avacanīkṛtyānayena vyasanam āpannaḥ; etarhy apy eṣa mama vacanam avacanīkṛtyānena vyasanam āpannaḥ",
    "san-mu-kd17:2585": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: bhadanta devadatto bhagavato vacanam aśṛṇvann avīciparāyaṇaḥ saṁvṛtta iti; bhagavān āha: na bhikṣava etarhi yathā atīte ’py adhvani eṣa mama vikrośato vacanam aśṛṇvann avīciparāyaṇaḥ saṁvṛttaḥ; tac chrūyatām",
    "san-mu-kd17:2586": "The story of the King Caitika and the two sons of the Purohita",
    "san-mu-kd17:2587": "(concerning a previous life of the Buddha and Devadatta)",
    "san-mu-kd17:2588": "bhūtapūrvaṁ bhikṣavo ’nyatamasyāṁ rājadhānyāṁ rājā caitiko nāma rājyaṁ kārayati ṛddhaṁ ca yāvad ākīrṇabahujanamanuṣyaṁ ca; puṇyānubhāvād devatā antarīkṣe āsanaṁ dhārayanti; tasya rājñaḥ purohitasya dvau putau jyeṣṭho kanīyāṁś ca; tatra jyeṣṭho naiṣkramyābhinandī; kanīyān paurohityābhinnandī; jyeṣṭhaḥ paśyati pitaraṁ dharmādharmeṇa paurohityaṁ kārayantaṁ; sa samlakṣayati; ahaṁ pitur atyayāt purohito bhaviyāmi; yannv aham api pravrajeyam iti; sa pitaram anujñāpya bhagavacchāsane pravrajitaḥ; yāvad apareṇa samayena purohitaḥ kālagataḥ; sa kanīyān paurohitye pratiṣṭhāpitaḥ; sa adharmeṇa paurohityaṁ kartum ārabdhaḥ; janakāyaḥ pīḍyate; yāvad anyatamaḥ puruṣa itaś cāmutaś ca paribhramaṁs tasya jyeṣṭhasya pravrajitasya sakāśam upasaṁkrāntaḥ; sa tena dṛṣṭaḥ: kutas tvam āgacchasīti; tena samākhyātam: amuṣyā rājadhānyāḥ; sa vārttāṁ praṣṭum ārabdhaḥ; sa kathayati: rājñaḥ purohitaḥ kālagataḥ; tasya kanīyān putraḥ paurohitye pratiṣṭhati; so ’dharmeṇa paurohityaṁ karoti; janakāyaḥ pīḍyate iti; sa kathayati: kaṁcitkālaṁ prekṣaya; aham eva tatra gatvā ahitān nivārayiṣyāmi hite ca saṁniyojayiṣyāmi yathā na janapadān nipīḍayatīti; tena puruṣeṇa gatvā jñātīnām etat prakaraṇaṁ niveditaṁ; śrutiparaṁparayā tena kanīyasā śrutaṁ; tena rājñe niveditaṁ: deva mama sa jyeṣṭho bhrātā āgamiṣyatīti; rājā kathayati: śobhanaṁ; sa eva purohito bhaviṣyatīti; sa kathayati: deva tvaṁ nāma mayā iyantaṁ kālaṁ vṛthā sevita iti; rājā kathayati: eṣa lokadharmo jyeṣṭhaḥ saḥ; apitv ekena prakāreṇa tava paurohityaṁ bhavatv iti; yadi tvaṁ tsminn āgate kathayasi: ahaṁ jyeṣṭha iti; sa kathayati: evaṁ bhavatu, vakṣyāmīti; yāvad asāv āgataḥ; taṁ dṛṣṭvā sarājakā parṣad utthitā; sa tu notthitaḥ; tenoktaḥ: tvaṁ mama kanīyān kasmān nottiṣṭhasīti; sa kathayati: tvam eva kanīyān ahaṁ jyeṣṭhaḥ; yadi tava na pratyayo vayaṁ rājakule vṛddhāṁs devaṁ ca pṛcchāmaḥ; jyeṣṭhena rājā pṛṣṭhaḥ; kathaya bho rājan ka āvayor jyeṣṭha iti; rājñā saṁprajānaṁ mṛṣā vāg bhāṣitā: eṣa jyeṣṭhas tvaṁ kanīyān iti; vākpravyāharaṇakālasamantaram eva tasya devatābhir āsanaṁ muktaṁ; sa pṛthivyāṁ patito mukhāc cāsya pūtigandhaḥ pravāti; jyeṣṭhaḥ purohitaputro gāthāṁ bhāṣate",
    "san-mu-kd17:2589": "mṛṣā hi bhāṣamāṇasya prakrāmantīha devatāḥ |",
    "san-mu-kd17:2590": "mukhaṁ ca pūtikaṁ bhavati svargāc ca parihīyate ||",
    "san-mu-kd17:2591": "satyaṁ kathaya bho rājan bhaviṣyati yathā purā |",
    "san-mu-kd17:2592": "mṛṣā vadasi ced vyaktam adho yāsyasi caitika ||",
    "san-mu-kd17:2593": "ajihvako ’sau bhavati matsyo vāricaro yathā |",
    "san-mu-kd17:2594": "paripṛṣṭo hi yo dharmam adharmam upadarśayet ||",
    "san-mu-kd17:2595": "satyaṁ kathaya bho rājan bhaviṣyasi yathā purā |",
    "san-mu-kd17:2596": "mṛṣā vadasi ced vyaktam adho yāsyasi caitika ||",
    "san-mu-kd17:2597": "apumān jāyate tatra pumāṁs tatra na jāyate |",
    "san-mu-kd17:2598": "paripṛṣṭo hi yo dharmam adharmam upadarśayet ||",
    "san-mu-kd17:2599": "satyaṁ kathaya bho rājan bhaviṣyasi yathā purā |",
    "san-mu-kd17:2600": "mṛṣā vadasi ced vyaktam adho yāsyasi caitika ||",
    "san-mu-kd17:2601": "varṣaty akāle devaś ca kāle tatra na varṣati |",
    "san-mu-kd17:2602": "paripṛṣṭo hi yo dharmam adharmam upadarśayet ||",
    "san-mu-kd17:2603": "satyaṁ kathaya bho rājan bhaviṣyasi yathā purā |",
    "san-mu-kd17:2604": "mṛṣā vadasi ced vyaktam adho yāsyasi caitika ||",
    "san-mu-kd17:2605": "dve jihve bhavatas tasyoragasyeva hi jantunaḥ |",
    "san-mu-kd17:2606": "paripṛṣṭo hi yo dharmam adharmam upadarśayet ||",
    "san-mu-kd17:2607": "satyaṁ kathaya bho rājan bhaviṣyasi yathā purā |",
    "san-mu-kd17:2608": "mṛṣā vadasi ced vyaktam adho yāsyasi caitika ||",
    "san-mu-kd17:2609": "ity evaṁ caitiko rājā karma kṛtvā sudāruṇam |",
    "san-mu-kd17:2610": "avīciṁ narakaṁ prāpto nirayaṁ pāpakarmaṇā ||",
    "san-mu-kd17:2611": "kiṁ manyadhve bhikṣavaḥ? yo ’sau jyeṣṭhaḥ purohitaputraḥ aham eva sa tena kālena tena samayena; yo ’sau caitiko rājā eṣa eva sa devadattas tena kālena tena samayena; tadāpy eṣa mama vikrośato vacanam aśṛṇvann avīciṁ narakaṁ prāptaḥ; etarhy apy eṣa mamavikrośato vacanam aśṛṇvann avīciṁ narakaṁ prāptaḥ",
    "san-mu-kd17:2612": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ: paśya bhadanta devadatto hitam ucyamāno vacanam aśṛṇvann avīciparāyaṇaḥ saṁvṛtta iti; bhagavān āha: na bhikṣava etarhi yathā atīte ’py adhvany eṣa mayā hitam ucyamāno vacanam aśṛṇvann anayena vyasanam āpannaḥ; tac chrūyatām",
    "san-mu-kd17:2613": "The story of the master-mechanic and his pupil",
    "san-mu-kd17:2614": "(concerning a previous life of the Buddha and Devadatta)",
    "san-mu-kd17:2615": "bhūtapūrvaṁ bhikṣavo ’nyatamasmin karvaṭake yantrakalācāryaḥ prativasati; tena sadṛśāt kulāt kalatram ānītaṁ; sa tayā sārdhaṁ krīḍati ramate paricārayati; tasya krīḍato ramamāṇasya paricārayataḥ kālāntareṇa patnī āpannasatvā saṁvṛttā; sāṣṭānāṁ vā navānāṁ vā māsānām atyayāt prasūtā; dāriko jātaḥ; tasya trīṇi saptakāny ekaviṁśatidivasān vistareṇa jātasya jātimahaṁ kṛtvā kulasadṛśaṁ nāmadheyaṁ vyavasthāpitaṁ; sā unnīto vardhito mahān saṁvṛttaḥ; pitā cāsya kālagataḥ; so ’nyatamasmin karvaṭake ’nyasya yantrakalācāryasyāntikād yantrakalāṁ śikṣitum ārabdhaḥ; tenānyatamasmin karvaṭake gṛhapateḥ sakāśād dārikā prārthitā; sa kathayati: yadi amuṣmin divase āgacchasi dāsyāmi; anyathā neti; tena yantrakalācāryasya niveditam; upādhyāyāmuṣmin karvaṭake gṛhapatiḥ; tasya sakāśān mayā dārikā prārthitā: sa kathayati: yady amuṣmin divasa āgacchasi dāsyāmi; anyathā neti; yantrakalācāryaḥ kathayati: putra yady evaṁ gacchāvaḥ; aham eva pratīcchāmīti; sa ten sārdhaṁ kāṣṭhamayaṁ mayūram abhiruhya yasminn eva divase avadhiḥ kṛtas tasminn eva divase karvaṭakam anuprāptaḥ; dṛṣṭvā paraṁ vismayam āpannaḥ; tato dārikāṁ pratigṛhya punas tad yantram āruhya svagṛham āgataḥ; yantraṁ saṁgṛhya mātuḥ samarpitam uktaṁ ca; ayaṁ tava putro yantrasya pravartanayogaṁ jānīte no tu nivartanaṁ; na tvayāsya yantraṁ deyam iti; sa bhūyo bhūyo matuḥ kathayati: amba prayaccha me yantraṁ mahājanakāyam anvāvartayāmīti; sā kathayati: putra ācāryas te kathayati: ayaṁ pravartanaprayogaṁ jānīte no tu nivartanaṁ; mā dāsyasi mānayena vyasanam āpatsyatīti; tasmād ahaṁ na dadāmīti; sa kathayati: amba pravartanam apy ahaṁ jānāṁi nivartanam api; kiṁ tv asāv ācāryo mātsaryeṇa na dadātīti; laghucitto mātṛgrāmaḥ; tayā lobhitayā dattaṁ; sa yantram āmreḍyābhiruhya saṁprasthitaḥ; mahājanakāyo ’bhiprasannaḥ; tato yantrakalācāryeṇa dṛṣṭaḥ; sa kathayati: gato ’yam apunarāgamanāyeti; sa yathā yathā saṁbhramād āmreḍayati tathā tathā dūrataraṁ gacchati; yāvan mahāsamudraṁ gataḥ; mahāsamudre sadā varṣati devaḥ; bandhanāmi klinnāni; anayena vyasanam āpannaḥ; devatā gāthāṁ bhāṣate",
    "san-mu-kd17:2616": "yo hy arthakāmasya hitānukampino vaco na gṛhṇāti yathānuśiṣṭam |",
    "san-mu-kd17:2617": "sa uhyate dārumayeṇa pakṣiṇā anāyako na śṛṇotīha kasyacit || iti |",
    "san-mu-kd17:2618": "bhagavān āha: kiṁ manyadhve bhikṣavaḥ? yo ’sau yantrakalācāryaḥ aham eva sa tena kālena tena samayena; yo ’sau tasyāntevāsī eṣa eva sa devadattas tena kālena tena samayena; tadāpy eṣa vacanam aśṛṇvann anayena vyasanam āpannaḥ; etarhy apy eṣa mayā hitam ucyamāno mama vacanam aśṛṇvann anayena vyasanam āpannaḥ",
    "san-mu-kd17:2619": "The question of Upāli",
    "san-mu-kd17:2620": "āyuṣmān upālī buddhaṁ bhagavantaṁ pṛcchati: ucyate bhadanta saṁghabhedaḥ ucyate bhadanta saṁghasāmagrī iti; tatra kataro bhedaḥ katarā saṁghasāmagrī; yataś copālin bhikṣavaḥ dharme ’dharmsaṁjñinaḥ adharme dharmasaṁjñino vyagre avyagrasaṁjñinaḥ karmāṇi kurvanti; ayam ucyate saṁghabhedaḥ; yatas tu dharme dharmasaṁjñinaḥ samagre samagrasaṁjñinaḥ karmāṇi kurvanti; iyam ucyate saṁghasāmagrī iti",
    "san-mu-kd17:2621": "yatraiko bhikṣur na tatra saṁgho bhidyate; yatrau dvau yatra trayo yāvad aṣṭau na tatra saṁgho bhidyate; yatra nava bhikṣavo uttare vā tatra dvābhyāṁ kāraṇābhyāṁ saṁgho bhidyate; jñaptikarmaṇā śalākāgrahaṇena ca",
    "san-mu-kd17:2622": "kathaṁ jñaptikarmaṇā? yathāpitad devadatto bhikṣūṇāṁ jñāpayati saṁjñāpayati śikṣayati grāhayati: paṁcabhir āyuṣmanto vratapadair bhikṣuḥ śudhyati vimucyati niryāti sukhaduḥkhaṁ vyatikrāmati; sukhaduḥkhavyatikramaṁ cānuprāpnoti; katamaiḥ paṁcabhiḥ? āraṇyakatvena āyuṣmanto bhikṣuḥ śudhyati vimucyati niryāti sukhaduḥkhaṁ vyatikrāmati; sukhaduḥkhavyatikramaṁ cānuprāpnoti; vṛkṣamūlikatvena paiṇḍapātikatvena traicīvarikatvena pāṁsukūlikatvenāyuṣmanto bhikṣuḥ śudhyati vimucyati niryāti sukhaduḥkhaṁ vyatikrāmati; sukhaduḥkhavyatikramaṁ cānuprāpnoti; yeṣāṁ yuṣmākam āyuṣmantaḥ na kṣamante ebhiḥ paṁcabhiḥ vratapadaiḥ śodhuṁ moktuṁ niryātuṁ te śramaṇasya gautamasyārād bhavantu, hirug bhavantu; dūreṇa pareṇa bhavantu ity eṣā jñaptiḥ; ity evaṁ jñaptikarmaṇā",
    "san-mu-kd17:2623": "kathaṁ śalākāgrahaṇena? yathāpitad devadatto bhikṣūṇāṁ jñāpayati saṁjñāpayati śikṣayati grāhayati: paṁcabhir āyuṣmanto vratapadair bhikṣuḥ śudhyati mucyati niryāti sukhaduḥkhaṁ vyatikrāmati; sukhaduḥkhavyatikramaṁ cānuprāpnoti; katamaiḥ paṁcabhiḥ? āraṇyakatvenāyuṣmanto bhikṣuḥ śudhyati mucyati niryāti sukhaduḥkhaṁ vyatikrāmati; sukhaduḥkhavyatikramaṁ cānuprāpnoti; vṛkṣamūlikatvena paiṇḍapātikatvena traicīvarikatvena pāṁsukūlikatvenāyuṣmanto bhikṣuḥ śudhyati vimucyati niryāti sukhaduḥkhaṁ vyatikrāmati; sukhaduḥkhavyatikramaṁ cānuprāpnoti; yeṣāṁ yuṣmākam āyuṣmantaḥ na kṣamante ebhiḥ paṁcabhiḥ vratapadaiḥ śodhuṁ moktuṁ niryātuṁ te śramaṇasya gautamasyārād bhavantu, hirug bhavantu; dūreṇa pareṇa bhavantu; śalākāṁ gṛhṇantv iti; devadattaś cātmapaṁcamaḥ śalākāṁ gṛhṇāti; evaṁ śalākāgrahaṇena",
    "san-mu-kd17:2624": "|| || āyuṣmān upālī buddhaṁ bhagavantaṁ pṛcchati utkṣiptakena tāvad bhadanta saṁgho bhidyate utkṣiptakānuvartakena utkṣiptakānuvartakānuvarttakena na utkṣepakena na utkṣepakānuvartakena na utkṣepakānuvartakānuvarttakena na utkṣepakānuvarttakena tāvad bhadanta saṁgho bhidyeta na utkṣiptakena na utkṣiptakānuvartakānuvartakena na utkṣepakena na utkṣepakānuvartakānuvartakena utkṣiptakānuvartakānuvartakena tāvad bhadanta saṁgho bhidyeta na utkṣiptakena na utkṣiptānuvartakena na utkṣepakena na utkṣepakānuvarttakānuvartakena || || utkṣepakena tāvad bhadanta saṁgho bhidyeta na utkṣiptakena na utkṣiptakānuvartakena utkṣiptakānuvartakānuvartakena na utkṣiptakānuvartakena na utkṣiptānuvartakānuvartakena tāvad bhadanta saṁgho bhidyeta na utkṣiptakānuvartakena na utkṣiptakānuvartakena na utkṣiptānuvartakena na utkṣiptānuvartakānuvartakānuvartakena na utkṣiptakena na utkṣiptakānuvartakānuvartakena || utkṣepakānuvartakānuvartakena tāvad bhadanta saṁgho bhidyeta (a2) na utkṣiptakena na utkṣiptakānuvartakena na utkṣiptakānuvartakānuvartakānuvartakena na utkṣepakena na utkṣiptakānuvartakena",
    "san-mu-kd17:2625": "sarvair ebhir upāliṁ saṁgho bhidyeta sthāpayitvā eka utkṣiptakam || ||",
    "san-mu-kd17:2626": "antaroddānam",
    "san-mu-kd17:2627": "saṁghabhedaś ca sāmagrī ekaḥ saṁgho na bhidyate |",
    "san-mu-kd17:2628": "navānām antimo bhedas tisra utkṣepaṣaṭkikāḥ ||",
    "san-mu-kd17:2629": "āyuṣmān upālī buddhaṁ bhagavantaṁ pṛcchati: yad uktaṁ bhadanta bhagavatā samagraṁ śrāvakasaṁghaṁ bhitvā āvīcikam avadyaṁ prasūte; spṛśyati cānantaryāvadyena karmaṇā; kiyatā bhadanta bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte spṛśyate cānantaryāvadyena karmaṇā",
    "san-mu-kd17:2630": "1) yataś copālin bhikṣur dharme adharmasaṁjñī bhede adharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte spṛśyate cānantaryāvadyena karmaṇā",
    "san-mu-kd17:2631": "2) yataś copālin bhikṣur adharme adharmasaṁjñī bhede dharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte spṛśyate anantaryāvadyena karmaṇā",
    "san-mu-kd17:2632": "3) yataś copālin bhikṣur adharme adharmasaṁjñī bhede vaimatiko bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2633": "4) yataś copālin bhikṣur adharme dharmasaṁjñī bhede adharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte spṛśyate cānantaryāvadyena karmaṇā",
    "san-mu-kd17:2634": "5) yataś copālin bhikṣur adharme dharmasaṁjñī bhede dharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2635": "6) yataś copālin bhikṣur adharme dharmasaṁjñī bhede vaimatiko bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2636": "7) yataś copālin bhikṣur dharme adharmasaṁjñī bhede adharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte spṛśyate cānantaryāvadyena karmaṇā",
    "san-mu-kd17:2637": "8) yataś copālin bhikṣur dharme adharmasaṁjñī bhede dharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2638": "9) yataś copālin bhikṣur dharme adharmasaṁjñī bhede vaimatiko bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2639": "10) yataś copālin bhikṣur dharme dharmasaṁjñī bhede adharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte spṛśyate cānantaryāvadyena karmaṇā",
    "san-mu-kd17:2640": "11) yataś copālin bhikṣur dharme dharmasaṁjñī bhede dharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2641": "12) yataś copālin bhikṣur dharme dharmasaṁjñī bhede vaimatiko bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2642": "13) yataś copālin bhikṣur adharme vaimatiko bhede adharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte spṛśyate cānantaryāvadyena karmaṇā",
    "san-mu-kd17:2643": "14) yataś copālin bhikṣur adharme vaimatiko bhede dharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2644": "15) yataś copālin bhikṣur adharme vaimatiko bhede vaimatiko bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2645": "16) yataś copālin bhikṣur dharme vaimatiko bhede adharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte spṛśyate cānantaryāvadyena karmaṇā",
    "san-mu-kd17:2646": "17) yataś copālin bhikṣur dharme vaimatiko bhede dharmasaṁjñī bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā",
    "san-mu-kd17:2647": "18) yataś copālin bhikṣur dharme vaimatiko bhede vaimatiko bhikṣūṇāṁ jñāpayati saṁjñāpayati śikṣayati grāhayati saṁghasya bhedāya parākrāmati; iyatā upālin bhikṣuḥ samagraṁ śrāvakasaṁghaṁ bhitvā āvīcikam avadyaṁ prasūte na tu spṛśyate ānantaryāvadyena karmaṇā evam etāvanti aṣṭādaśa; āsāṁ ṣaṭ psṛśyante ānantaryāvadyena karmaṇā; yāsu bhede adharmasaṁjñī; avaśiṣṭāḥ na spṛśyante ānataryāvadyena karmaṇeti",
    "san-mu-kd17:2648": "vinaye saṁghabhedavastu samāptaḥ || || vinayavastvāgamaṁ || ||"
}