{
    "divy37:0": "Divyāvadānam",
    "divy37:1": "37. rudrāyaṇāvadānam",
    "divy37:2": "buddho bhagavān rājagṛhe viharati veṇuvane kalandakanivāpe |",
    "divy37:3": "dve mahānagare pāṭaliputraṁ rorukaṁ ca |",
    "divy37:4": "yadā pāṭaliputraṁ saṁvartate, tadā rorukaṁ vivartate |",
    "divy37:5": "roruke mahānagare rudrāyaṇo nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca |",
    "divy37:6": "sadāpuṣpaphalavṛkṣāḥ |",
    "divy37:7": "devaḥ kālena kālaṁ samyagvāridhārāmanuprayacchati |",
    "divy37:8": "atīva śasyasampattirbhavati |",
    "divy37:9": "tasya candraprabhā nāma devī, śikhaṇḍī putraḥ kumāraḥ, hirubhirustasyāgrāmātyau |",
    "divy37:10": "rājagṛhe rājā bimbisāro rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca |",
    "divy37:11": "tasya vaidehī mahādevī, ajātaśatruḥ putraḥ kumāraḥ, varṣakāro brāhmaṇo magadhamahāmātyo ’grāmātyaḥ |",
    "divy37:12": "sadāpuṣpaphalavṛkṣāḥ |",
    "divy37:13": "devaḥ kālena kālaṁ samyagvāridhārāmanuprayacchati |",
    "divy37:14": "atīva śasyasampattirbhavati |",
    "divy37:15": "rājagṛhādvaṇijaḥ paṇyamādāya rorukamanuprāptāḥ |",
    "divy37:16": "atha rājā rudrāyaṇo ’mātyagaṇaparivṛto ’mātyānāmantrayate—bhavantaḥ, asti kasyacidanyasyāpi rājña evamavidhā janapadā ṛddhāśca sphītāśca kṣemāṣca ākīrṇabahujanamanuṣyāśca? sadāpuṣpaphalavṛkṣāh? devaḥ kālena kālaṁ samyagvāridhārāmanuprayacchati? atīva śasyasampattirbhavati? te vaṇijaḥ kathayanti—asti deva pūrvadeśe rājagṛhaṁ nagaram |",
    "divy37:17": "tatra rājā bimbisāro rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca |",
    "divy37:18": "tasyāpi sadāpuṣpaphalavṛkṣāḥ |",
    "divy37:19": "devaḥ kālena kālaṁ samyagvāridhārāmanuprayacchati |",
    "divy37:20": "atīva śasyasampattirbhavati |",
    "divy37:21": "tasya mahaśravaṇādeva tasyāntike ’nunaya utpannaḥ |",
    "divy37:22": "so ’mātyānāmantrayate—kiṁ bhavantastasya rājño durlabham? te kathayanti—devo ratnādhipatiḥ, sa rājā vastrādhipatiḥ |",
    "divy37:23": "tasya ratnāni durlabhāni |",
    "divy37:24": "tena tasya ratnānāṁ peṭāṁ pūrayitvā prābhṛtamanupreṣitaṁ lekhaśca dattah—priyavayasya, tvaṁ mamādṛṣṭasakhā |",
    "divy37:25": "yadā tava kiṁcid roruke nagare karaṇīyaṁ bhavati, mama lekho dātavyaḥ |",
    "divy37:26": "sarvaṁ tat pariprāpayiṣyāmi |",
    "divy37:27": "te taṁ prābhṛtamādāya yena rājagṛhaṁ tena prakrāntāḥ |",
    "divy37:28": "anupūrveṇa rājagṛhamanuprāptāḥ |",
    "divy37:29": "taiḥ sā ratnapeṭā rājño bimbisārasyopanāmitā lekhaśca |",
    "divy37:30": "rājā bimbisāro lekhaṁ vācayitvā amātyānāmantrayate—kiṁ bhavantastadrājño durlabham? amātyāḥ kathayanti—devo vastrādhipatiḥ, sa rājā ratnādhipatiḥ |",
    "divy37:31": "tasya vastrāṇi durlabhāni |",
    "divy37:32": "tena tasya mahārhāṇāṁ vastrāṇāṁ vastrāṇāṁ peṭāṁ pūrayitvā prābhṛtamanupreṣitaṁ lekhaśca dattah—priyavayasya, tvaṁ mamādṛṣṭasakhā |",
    "divy37:33": "yatkiṁcittava rājagṛhe prayojanaṁ bhavati, mama lekho dātavyaḥ |",
    "divy37:34": "tatsarvaṁ pariprāpayiṣyāmi |",
    "divy37:35": "te taṁ prābhṛtamādāya yena rorukaṁ tena prakrāntāḥ |",
    "divy37:36": "anupūrveṇa rorukamanuprāptāḥ |",
    "divy37:37": "taiḥ sā vastrapeṭā rājño rudtāyaṇasyopanāmitā lekhaṣca |",
    "divy37:38": "sa dūtaḥ pratyāgataḥ |",
    "divy37:39": "athāpareṇa samayena rājā rudrāyaṇo ’mātyagaṇaparivṛtaḥ |",
    "divy37:40": "so ’mātyānāmantrayate—bhavantaḥ, kīdṛśastasya rājño ānāhapariṇāhah? te kathayanti—yādṛśa eva devasya, api tu sa rājā svayaṁ prahartā |",
    "divy37:41": "465.030 prātisīmaiḥ kīdṛśaṁ rajabhiḥ sārdhaṁ saṁgrāmayati? rudrāyaṇasya rājño maṇivarma pañcāṅgepetośītam uṣṇasaṁsparśamuṣṇe śootasaṁsparśaṁ duśchedaṁ durbhedaṁ viṣaghnamavabhāsātmakaṁ ca |",
    "divy37:42": "tena tasya taṁ prābhṛtamanupreṣitam lekhaśca dattah—priyavayasya, idaṁ mayā ca tava maṇivarma prābhṛtamanupreṣitaṁ pañcāṅgopetaṁ śīte uṣṇasaṁsparśamuṣṇe śītasaṁsparśaṁ duśchedaṁ durbhedaṁ viṣaghnamavabhāsātmakam |",
    "divy37:43": "na tvayaitatkasyaciddātavyam |",
    "divy37:44": "sa dūtastanmaṇivarma ādāya lekhaṁ ca, yena rājagṛhaṁ tena prakrāntaḥ |",
    "divy37:45": "anupūrveṇa rājagṛhamanuprāptaḥ |",
    "divy37:46": "tena tanmaṇivarma rājño bimbisārasyopanītaṁ lekhaśca |",
    "divy37:47": "rājā bimbisārastaṁ dṛṣṭvā vismayamāpannaḥ |",
    "divy37:48": "tena ratnaparīkṣakā āhūtāh—mūlyamasya kuruta |",
    "divy37:49": "te kathayanti—deva, ekaikaratnamanardho ’yam |",
    "divy37:50": "dharmatā khalu yasya na śakyate mūlyaṁ kartum, tasyaikaikasya koṭimūlyaṁ kriyate |",
    "divy37:51": "rājā bimbisāro vyathitaḥ kathayati—kiṁ mayā tasya prābhṛtamanupreṣitavyaṁ bhaviṣyati? sa saṁlakṣayati—ayaṁ buddho bhagavān |",
    "divy37:52": "sa rājñaḥ sarvadasyānuttarajñānajño vaśiprāptaḥ |",
    "divy37:53": "gacchāmi, buddhaṁ bhagavantaṁ pṛcchāmi |",
    "divy37:54": "sa tamādāya yena bhagavāṁstenopasaṁkrāntaḥ |",
    "divy37:55": "upasaṁkramya bhagavataḥ pādau śirasā vanditvā ekānte niṣaṇṇaḥ |",
    "divy37:56": "rājā bimbisāro bhagavantamidamavocat—roruke bhadanta nagare rājā rudrāyaṇo nāma prativasati mamādṛṣṭasakhā |",
    "divy37:57": "tena mama pañcāṅgopatamaṇivarma prābhṛtamanupreṣitam |",
    "divy37:58": "ahaṁ tasya kiṁ prābhṛtamanupraṣeyāmi? bhagavānāha—tathāgatapratimāṁ paṭe likhāpayitvā prābhṛtamanupreṣaya |",
    "divy37:59": "tena citrakarā āhūyotkāh—tathāgatapratimāṁ peṭe citrayatha |",
    "divy37:60": "durāsadā buddhā bhagavantaḥ |",
    "divy37:61": "te na śaknuvanti bhagavato nimittamudgrahītum |",
    "divy37:62": "te kathayanti—yadi devo bhagavantamantargṛhe bhojayet, evaṁ svayaṁ saṁjñāpaya bhagavato nimittamudgrahītum |",
    "divy37:63": "rājñā bimbisāreṇa bhagavānantargṛhe upanimantrya bhojitaḥ |",
    "divy37:64": "asecanakadarśanā buddhā bhagavantaḥ |",
    "divy37:65": "te yamevāvayavaṁ bhagavataḥ paśyanti, tameva paśyanto na tṛptiṁ gacchanti |",
    "divy37:66": "te na śaknuvanti bhagavato nimittamudgrahītum |",
    "divy37:67": "bhagavānāha—mahārāja, khedamāpatsyante, na śakyate tathāgatasya nimittamudgrahītum |",
    "divy37:68": "api tu paṭakamānaya |",
    "divy37:69": "tena paṭaka ānītaḥ |",
    "divy37:70": "tatra bhagavatā chāyā utsṛṣṭā, uktāśca—raṅgaiḥ pūrayata |",
    "divy37:71": "tasyādhastāccharaṇagamanaśikṣāpadāni lakhitavyāni |",
    "divy37:72": "anulomapratilomadvādaśāṅgaḥ pratītyasamutpādo likhitavyaḥ |",
    "divy37:73": "gāthādvayaṁ ca likitavyam— ārabhadhvaṁ niṣkrāmata yujyadhvaṁ buddhaśāsane |",
    "divy37:74": "dhunīta mṛtyunaḥ sainyaṁ naḍāgāramiva kuñjaraḥ (1)|",
    "divy37:75": "asmin yo dharmavinaye hyapramattaścariṣyati |",
    "divy37:76": "prahāya jātisaṁsāraṁ duḥkhasyāntaṁ kariṣyati (2)|",
    "divy37:77": "yadi kathayati—kimidam? vaktavyam—iyamabhyupapattiriyaṁ śikṣā iyaṁ lokasaṁvṛtiriyamatyutsāhatā |",
    "divy37:78": "tairyathāsaṁdiṣṭaṁ sarvamabhilikhitam |",
    "divy37:79": "bhagavatā rājā bimbisāra uktah—mahārāja, rudrāyaṇasya lekhamanuprayaccha—priyavaysya, idaṁ te mayā trailokyaprativiśiṣṭaṁ prābhṛtamanupreṣitam |",
    "divy37:80": "asya tvayā ardhatṛtīyāni yojanāni mārgaśobhā kartavyam |",
    "divy37:81": "svayameva caturaṅgena balakāyena pratyudgantavyam |",
    "divy37:82": "vistīrṇāvakāśe pradeśe sthāpayitvā mahatīṁ pūjāṁ satkāraṁ kṛtvodghāṭayitavyam |",
    "divy37:83": "tataste mahataḥ puṇyasyāvāptirbhaviṣyatīti |",
    "divy37:84": "rājñā bimbisāreṇa yathāsaṁdiṣṭaṁ lekho likhitvā saṁpreṣitaḥ |",
    "divy37:85": "rājño rudrāyaṇasya lekha upanāmitaḥ |",
    "divy37:86": "tena vācitaḥ |",
    "divy37:87": "tasyāmarṣaḥ |",
    "divy37:88": "so ’mātyānāṁ kathayati—bhavantaḥ, kīdṛśaṁ mama tena prabhṛtamanupreṣitam yasya satkāraḥ kartavyo bhaviṣyati? saṁnāhayata caturaṅgabalakāyam |",
    "divy37:89": "rāṣṭrāpamardanamasya kariṣyāmaḥ |",
    "divy37:90": "amātyāḥ kathayanti—deva, mahātmāsau rājā śrūyate |",
    "divy37:91": "na śakyaṁ tena yadvā tadvā pratiprābhṛtamanupreṣayitum |",
    "divy37:92": "ānupūrvī tāvatkriyatām |",
    "divy37:93": "yadi devasya na cittaparitoṣo bhaviṣyati, tatra kālajñā bhaviṣyāmaḥ |",
    "divy37:94": "evaṁ kriyatām |",
    "divy37:95": "tenārdhatṛtīyāni yojanāni mārgaśobhā kṛtā |",
    "divy37:96": "svayameva caturaṅgabalakāyena pratyudgamya praveśitaḥ |",
    "divy37:97": "vistīrṇāvakāśe pradeśe sthāpayitvā mahatīṁ pūjāṁ kṛtvoddhāṭitā |",
    "divy37:98": "madhyadeśādvaṇijaḥ paṇyamādāya tatrānuprāptaḥ |",
    "divy37:99": "tairbuddhapratimāṁ dṛṣṭvā ekaraveṇa nādo muktah—namo buddhāyeti |",
    "divy37:100": "tasya buddha ityaśrutapūrvaṁ ghoṣaṁ śrutvā sarvaromakūpāṇyāhṛṣṭāni |",
    "divy37:101": "sa kathayati—ka eṣa bhavanto buddho nāma? te kathayanti—deva, śākyānāṁ kumāra utpanno ’sti himavatpārśve nadyā bhāgīrathyāstīre kapilasya ṛṣerāśramapadasya nātidūre |",
    "divy37:102": "sa brāhamaṇair naimittikairvipaścikairvyākṛtaḥ |",
    "divy37:103": "sacedgṛhī agāramadhyāvasiṣyati, rājā bhaviṣyati cakravartī caturaṅgairvijetā dhārmiko dharmarājaḥ saptaratnasamanvāgataḥ |",
    "divy37:104": "tasyemānyevamrūpāṇi saptaratnāni bhavanti, tadyathā—cakraratnaṁ hastiratnamaśvaratnaṁ maṇiratnaṁ strīratnaṁ gṛhapatiratnaṁ pariṇāyakaratnameva saptamam |",
    "divy37:105": "pūrṇaṁ cāsya bhaviṣyati sahasraṁ putrāṇāṁ śūrāṇāṁ vīrāṇāṁ varāṅgarūpiṇāṁ parasainyapramardakānām |",
    "divy37:106": "sa imāmeva samudraparyantāṁ mahāpṛthvīṁkhilāmalaṇṭakāmanutpīḍāmadaṇḍenāśastreṇa dharmeṇa śamenābhinirjitya adhyāvasiṣyati |",
    "divy37:107": "sacet keśaśmaśrūṇyavatārya kāṣāyāṇi vastrāṇyācchādya samyageva śraddhayā agārādanagārikāṁ pravrajiṣyati, tathāgato bhaviṣyatyarhan samyaksambuddho vighuṣṭaśabdo loke |",
    "divy37:108": "sa eṣa buddho nāma |",
    "divy37:109": "tasyaiṣā pratibhā |",
    "divy37:110": "idaṁ kim? abhyupapattiḥ |",
    "divy37:111": "idaṁ kim? śikṣāpadam |",
    "divy37:112": "idaṁ kim? lokasya pravṛttinivṛttī |",
    "divy37:113": "idaṁ kim? atyutsāhanā |",
    "divy37:114": "tena pratītyasamutpādo ’nulomapratilomaḥ sugṛhītaḥ kṛtaḥ |",
    "divy37:115": "|",
    "divy37:116": "atha rudrāyaṇo rājā sāmātyaḥ pratyūṣasamaye sarvārthān sarvakarmāntān pratiprasrabhya niṣaṇṇaḥ paryaṅkamābhujya ṛjukāyaṁ praṇidhāya pratimukhāṁ smṛtimupasthāpya |",
    "divy37:117": "sa imameva dvādaśāṅgaṁ pratītyasamutpādamanulomapratilomaṁ vyavalokayati, yaduta asmin satīdaṁ bhavati, asyotpādādidamutpadyate yaduta avidyāpratyayāḥ saṁskārā yāvatsamudayo nirodhaśca bhavati |",
    "divy37:118": "tenemaṁ dvādaśāṅgaṁ pratītyasamutpādamanulomapratilomaṁ vyavalokayatā viṁśatiśikharasamudgataṁ satkāyadṛṣṭiśailaṁ jñānavajreṇa bhittvā srotāpattiphalaṁ sākṣātkṛtam |",
    "divy37:119": "sa dṛṣṭasatyo gāthāṁ bhāṣate— bhūratnena hi buddhena prajñācakṣurviśodhitam |",
    "divy37:120": "namastasmai suvaidyāya cikitsā yasya hīdṛśī (3)|",
    "divy37:121": "tena rājño bimbisārasya saṁdiṣṭam—priyavayasya, tvāmāgamya mayodddhṛto narakatiryakpretebhyaḥ pādaḥ, pratiṣṭhāpito devamanuṣyeṣu |",
    "divy37:122": "ucchoṣitā rudhirāśrusamudrāḥ, laṅghitā asthiparvatāḥ, anādikālopacitaṁ satkāyadṛṣṭiśailaṁ jñānavajreṇa bhittvā srotāpattiphalaṁ sākṣātkṛtam |",
    "divy37:123": "bhikṣudarśanamākāṅkṣāmi |",
    "divy37:124": "tadarhasi bhikṣuṁ preṣayitum |",
    "divy37:125": "atha sa rājā bimbisāro yena bhagavāṁstenopasaṁkrāntaḥ |",
    "divy37:126": "upasaṁkramya bhagavataḥ pādau śirasā vanditvā ekānte niṣaṇṇaḥ |",
    "divy37:127": "ekāntaniṣaṇṇo bhagavantamidamavocat—rudrāyaṇena bhadanta rājñā satyāni dṛṣṭāni |",
    "divy37:128": "tena mama saṁdiṣṭam—bhikṣudarśanamākāṅkṣāmīti |",
    "divy37:129": "bhagavān saṁlakṣayati—katamasya bhikṣo rudrāyaṇo rājā saparivāro vineyo rairukanivāsī ca janakāyah? kātyāyanasya bhikṣoḥ |",
    "divy37:130": "tatra bhgavānāyuṣmantaṁ mahākātyāyanamāmantrayate—samanvāhara kātyāyana rauruke nagare rudrāyaṇaṁ rājānaṁ saparivāraṁ raurukanivāsinaṁ ca janakāyam |",
    "divy37:131": "adhivāsayatyāyuṣmān mahākātyāyanaḥ |",
    "divy37:132": "bhagavataḥ pādau śirasā vanditvā bhagavato ’ntikātprakrāntaḥ |",
    "divy37:133": "athāyuṣmān mahākātyāyanastasyā eva rātryā atyayātpūrvāhṇe nivāsya pātracīvaramādāya rājagṛhaṁ piṇḍāya prāvikṣat |",
    "divy37:134": "rājagṛhaṁ piṇḍāya caritvā kṛtabhaktakṛtyaḥ paścādbhaktapiṇḍapātapratikrāntaḥ paribhuktaṁ śayanaṁ pratiśāmya samādāya pātracīvaraṁ pañcaśataparivāro yena raurukaṁ tena cārikāṁ prakrāntaḥ |",
    "divy37:135": "rājñā bimbisāreṇa rudrāyaṇasya rājño lekho ’nupreṣitaḥ |",
    "divy37:136": "priyavayasya, eṣa te bhikṣurmayā śāstṛkalpo mahāśrāvako ’nupreṣitaḥ |",
    "divy37:137": "asya tvayārdhatṛtīyāni yojanāni mārgaśobhā kartavyā nagaraśobhā ca |",
    "divy37:138": "svayameva caturaṅgena balakāyena pratyudgantavyaḥ |",
    "divy37:139": "pañca vihāraśatāni kartavyāni |",
    "divy37:140": "pañca mañcapīṭhavṛṣikoccakabimbopadhānacaturasrakaśatāni dātavyāni |",
    "divy37:141": "pañca piṇḍaśatāni prajñāpayitavyāni |",
    "divy37:142": "ataste mahataḥ puṇyasyāvāptirbhaviṣyati |",
    "divy37:143": "tenārdhatṛtīyāni yojanāni mārgaśobhā kṛtā, nagaraśobhā kṛtā, pañca vihāraśatāni, yena ekajanasahasraparivāreṇa ca svayameva pratyudgamya mahatā satkāreṇa rorukaṁ nagaraṁ praveśitaḥ |",
    "divy37:144": "bahir nagarasya pañca vihāraśatāni kāritāni, pañca mañcapīṭhavṛṣikoccakabimbopadhānacaturasrakaśatāni dāpitāni, pañca piṇḍapātaśatāni prajñaptāni, vistīrṇāvakāśe ca pṛthivīpradeśe āsanaprajñaptiḥ kāritā |",
    "divy37:145": "ayuṣmān mahākātyāyanaḥ purastād bhikṣusaṁghasya prajñapta evāsane niṣaṇṇaḥ |",
    "divy37:146": "anekāni praṇiśatasahasrāṇi saṁnipatitāni |",
    "divy37:147": "kānicitkutūhalajātāni, kānicitpūrvakaiḥ kuśalamūlaiḥ saṁcodyamānāni |",
    "divy37:148": "tata āyuṣmatā mahākātyāyanena tasyāḥ pariṣada āśayānuśayaṁ dhātuṁ prakṛtiṁ ca jñātvā tādṛśī dharmadeśanā kṛtā, yāṁ śrutvā anekaiḥ prāṇiśatasahasrairmahāviśeṣo ’dhigataḥ |",
    "divy37:149": "kaiścicchrotāpattiphalam, kaiścidnāgāmiphalam, kaiścitpravrahya sarvalkeśaprahāṇādarhattvaṁ sākṣātkṛtam, kaiścicchrāvakabodhau cittānyutpāditāni, kaiścitpratyekāyāṁ bodhau, kaiścidanuttarāyāṁ samyaksambodhau |",
    "divy37:150": "yadbhūyasā sā pariṣadbuddhaniṁnā dharmapravaṇā saṁghaprāgbhārā vyavasthāpitā |",
    "divy37:151": "|",
    "divy37:152": "rauruke nagare tiṣyaḥ puṣyaśca gṛhapatī vasataḥ |",
    "divy37:153": "tau yenāyuṣmān mahākātyāyanastenopasaṁkrāntau |",
    "divy37:154": "upasaṁkramya āyuṣmato mahākātyāyanasya pādau śirasā vanditvā ekānte niṣaṇṇau |",
    "divy37:155": "tiṣyapuṣyau gṛhapatī āyuṣmantaṁ mahākātyāyanamidamavocatām—labhevahi āryamahākātyāyana svākhyāte dharmavinaye pravrajyāmupasampadaṁ bhikṣubhāvam |",
    "divy37:156": "careva āryamahākātyāyana bhavato ’ntike brahmacaryamiti |",
    "divy37:157": "tāvayuṣmatā kātyāyanena pravrajitāvupasampāditau, avavādo dattaḥ |",
    "divy37:158": "tābhyām yujyamānābhyāṁ vyāyacchamānābhyāṁ ghaṭamānābhyāmidameva pañcagaṇḍakaṁ saṁsāracakraṁ calācalam viditvā sarvasaṁskāragatīḥ śataśaḥ śatanapatanavikiraṇavidhvaṁsanadharmatayā parāhatya sarvakleśaprahāṇādarhattvaṁ sākṣātkṛtam |",
    "divy37:159": "arhantau saṁvṛttau traidhātukavīrāgau samaloṣṭakāñcanāvākāśapāṇisamacittau vāsīcandanakalpau vidyāvidāritāṇḍakośau vidyābhijñāpratisaṁvitprāptau bhvalābhalobhasatkāraparānmukhau |",
    "divy37:160": "sendropendrāṇāṁ devānāṁ pūjyau mānyavabhivādyau ca saṁvṛttau |",
    "divy37:161": "tau jvalanatapanavarṣaṇavidyotanaprātihāryāṇi kṛtvā nirupadhiśeṣe nirvāṇadhātau parinirvṛtau |",
    "divy37:162": "tayorjñātṛbhiḥ śarīrapūjāṁ kṛrtvā dvau stūpau kāritau—ekastiṣyasya, dvitīyaḥ puṇyasya |",
    "divy37:163": "|",
    "divy37:164": "rudrāyaṇo rājā dine dine āyuṣmato mahākātyāyanasyāntikād dharmaṁ śrutvā antaḥpurasyārocayati—āryo mahākātyāyano madhuramadhuraṁ dharmaṁ deśayati kṣaudramiva madhuraṁ praprīṇayatīti |",
    "divy37:165": "tāḥ kathayanti—devasya saphalo buddhotpādaḥ |",
    "divy37:166": "katham? yena tvaṁ dharmaṁ śṛṇoṣi |",
    "divy37:167": "yadyevam, yūyaṁ kasmāñ śṛṇutha? deva, vayaṁ hrīmantyaḥ |",
    "divy37:168": "kathaṁ vayaṁ tatra gatvā dharmaṁ śṛṇumah? yadyāryo mahākātyāyana ihaivāgatya dharmaṁ deśayet, evaṁ vayamapi śṛṇuyām iti |",
    "divy37:169": "rudrāyaṇena rājñā āyuṣmān mahākātyāyana uktah—mama ārya sāntaḥpuramicchati śrotum |",
    "divy37:170": "sa kathayati—mahārāja, na bhikṣavo ’ntaḥpuraṁ praviśya dharmaṁ deśayanti |",
    "divy37:171": "pratikṣipto bhagavatā antaḥpurapraveśaḥ |",
    "divy37:172": "ārya, atra ko ’ntaḥpurasya dharmaṁ deśayati? mahārāja, bhikṣuṇyaḥ |",
    "divy37:173": "rudrāyaṇarājñā bimbisārasya rājño lekho ’nupreṣitah—priyavayasya, antaḥpuramicchati dharmaṁ śrotum |",
    "divy37:174": "tadarhasi kāṁcidbhikṣuṇīṁ preṣayitum |",
    "divy37:175": "bimbisāro rājā taṁ lekhaṁ vācayitvā yena bhagvāṁstenopasaṁkrāntaḥ |",
    "divy37:176": "upasaṁkramya bhagavataḥ pādau śirasā vanditvaikānte niṣaṇṇaḥ |",
    "divy37:177": "ekāntaniṣaṇṇo rājā bimbisāro bhagavantamidamavocat—rudrāyaṇena bhagavan rājñā lekho ’nupreṣitah—antaḥpuramicchati dharmaṁ śrotum |",
    "divy37:178": "tadarhasi kāṁcidbhikṣuṇīṁ preṣayitumiti |",
    "divy37:179": "tadatra kathaṁ pratipattavyamiti? bhagavān saṁlakṣayati—katarasyā bhikṣuṇyā rudrāyaṇasya rājño antaḥpuraparijano vineyo raurukanivāsī ca strījana iti? paśyati śailāyā bhikṣuṇyāḥ |",
    "divy37:180": "tatra bhagavāñchailāṁ bhikṣuṇīmāmantrayate—samanvāhara śaile rauruke nagare rudrāyaṇasya rājño ’ntaḥpurajanaṁ raurukanivāsinaṁ strījanamiti |",
    "divy37:181": "evaṁ bhadanteti śailā bhikṣuṇī bhagavataḥ pratiśrutya pādau śirasā vanditvā bhagavato ’ntikāt prakrāntā |",
    "divy37:182": "atha śailā bhikṣuṇī tasyā eva rātrertyayātpūrvāhṇe nivāsya pātracīvaramādāya rājagṛhaṁ piṇḍāya caritvā kṛtabhakrakṛtyā pañcādbhaktapiṇḍapātapratikrāntā yathāparibhuktaṁ śayanāsanaṁ pratisamayya samādāya pātracīvaraṁ pañcaśataparivārā yena raurukaṁ nagaraṁ tena cārikāṁ prakrāntā |",
    "divy37:183": "bimbisāreṇa ca rājñā rudrāyaṇasya rājño lekho ’nupreṣitah—priyavayasya, eṣā te mayā mahāśrāvikā śāstrānugatā pañcaśataparivārā preṣitā |",
    "divy37:184": "asyāṁ tvayārdharṛtīyāni yojanāni mārgaśobhā kartavyā nagaraśobhā ca |",
    "divy37:185": "svayameva ca caturaṅgena balakāyena pratyudgantavyam |",
    "divy37:186": "abhyantare ca nagarasya pañca vihāraśatāni kārayitavyāni, pañca mañcapīṭhaśatāni, vṛṣikoccabimbopadhānacaturasrakaśatāni dātavyāni, pañca piṇḍapātaśatāni prajñāpayitavyāni |",
    "divy37:187": "ataste puṇyasyāvāptirbhaviṣyatīti |",
    "divy37:188": "rudrāyaṇena rājñā lekhaṁ vācayitvā prāmodyajātenārdhatṛtīyāni yojanāni mārgaśobhā kāritā |",
    "divy37:189": "anekajanasahasraparivāreṇa ca svayameva pratyudgamya mahatā satkāreṇa raurukaṁ nagaraṁ praveśitā |",
    "divy37:190": "abhyantare ca nagarasya pañca vihāraśatāni kāritāni, pañca mañcapīṭhavṛṣikoṣabimbopadhānacaturasrakaśatāni dāpitāni, pañca piṇḍapātaśatāni prajñaptāni |",
    "divy37:191": "śailā bhikṣuṇī rudrāyaṇasya rājño ’ntaḥpuraṁ praviśya dine dinai dharmaṁ deśayati |",
    "divy37:192": "rudrāyaṇo rājā vīṇāyāṁ kṛtāvī, candraprabhā devī nṛtye |",
    "divy37:193": "yāvadapareṇa samayena rudrāyaṇo rājā vīṇāṁ vādayati, candraprabhā devī nṛtyati |",
    "divy37:194": "tena tasyā nṛtyantyā bināśalakṣaṇaṁ dṛṣṭam |",
    "divy37:195": "sa tāmitaścāmutaśca nirīkṣya saṁlakṣayati—saptāhasyātyayātkālaṁ kariṣyati |",
    "divy37:196": "tasya hastādvīṇā srastā, bhūmau nipatitā |",
    "divy37:197": "candraprabhā devī kathayati—deva, mā mayā durnṛtyam? devi, na tvayā dunṛtyam |",
    "divy37:198": "api tu mayā tava nṛtyantyā vināśalakṣaṇaṁ dṛṣṭam—saptame divase tava kālatriyā bhavatīti |",
    "divy37:199": "candraprabhā devī pādayor nipatya kathayati—deva yadyevam, kṛtopasthānāhaṁ devasya |",
    "divy37:200": "yadi devo ’nujānīyāt, ahaṁ pravrajeyamiti |",
    "divy37:201": "sa kathayati—candraprabhe, samayato ’nujānāmi |",
    "divy37:202": "yadi tāvatpravrajya sarvakleśaprahāṇādarhattvaṁ sākṣātkaroṣi, eṣa eva te duḥkhāntaḥ |",
    "divy37:203": "atha sāvaśeṣasamyojanā kālaṁ kṛtvā deveṣūpapadyase, devabhūtayā te mamopadarśayitavyamiti |",
    "divy37:204": "sā kathayati—deva, evaṁ bhavatviti |",
    "divy37:205": "sā rudrāyaṇena rājñā śailāyā bhikṣuṇyāḥ samarpitā—āryacandraptabhā devī ākāṅkṣati svākhyāte dharmavinaye pravrajyāmupasampadaṁ bhikcuṇībhāvam |",
    "divy37:206": "tadarhasi tāṁ pravrājayitumupasampādayitumiti |",
    "divy37:207": "śailā bhikṣuṇī kathayati—evaṁ bhavatu, prabrājayāmīti |",
    "divy37:208": "tayāsau pravrājitā upasampāditā ca |",
    "divy37:209": "samanvāhṛtya cāvavādo dattah—maraṇasaṁjñāṁ bhāvayeti |",
    "divy37:210": "candraprabhā devī maraṇasaṁjñāṁ bhāvayitumārabdhā |",
    "divy37:211": "sā saptame divase kālagatā cāturmahārājikeṣu deveṣūpapannā |",
    "divy37:212": "dharmatā khalu devaputrasya vā devakanyāyā vā aciropapannasya, trīṇi cittānyutpadyante—kutaścyutaḥ, kutropapannaḥ, kena karmaṇeti |",
    "divy37:213": "candraprabhā devakanyā saṁlakṣayati—kṛto ’haṁ cyutā? manuṣyebhyaḥ |",
    "divy37:214": "kutropapannā? cāturmahārājikeṣu deveṣu |",
    "divy37:215": "kena karmaṇā? bhagavataḥ śāsane brāhmacaryaṁ caritveti |",
    "divy37:216": "tasyā etadabhavat—tadapratirūpaṁ syādyadahaṁ paryuṣitaparivāsā bhagavantaṁ darśanāyopasaṁkramitum |",
    "divy37:217": "yannvahamaparyuṣitaparivāsaiva bhagavantaṁ darśanāyopasaṁkrāmeyamiti |",
    "divy37:218": "atha candraprabhā devakanyā calavimalakuṇḍaladharā hārārdhahāravibhūṣitagātrī tāmeva rātrīṁ divyānāmutpalakumudapuṇḍarīkamāndāravāṇāmutsaṅgaṁ pūrayitvā sarvaṁ veṇuvanaṁ kalandakakanivāpamudāreṇāvabhāsenāvabhāsya bhagavantaṁ puṣpairavakīrya bhagavataḥ purastānniṣaṇṇā dharmaśravaṇāya |",
    "divy37:219": "bhagavatā tasyā āśayānuśayaṁ dhātuṁ prakṛtiṁ ca jñātvā tādṛśī caturāryasatyasamprativedhikī dharmadeśanā kṛtā, yāṁ śrutvā candraprabhayā devakanyayā viṁśatiśikharasamudgataṁsatkāyadṛṣṭiśailaṁ jñānavajreṇa bhittvā śrotāpattiphalaṁ sākṣātkṛtam |",
    "divy37:220": "sā dṛṣṭasatyā trirudānamudānayati—idamasmākaṁ bhadanta, na mātrā kṛtaṁ na pitrā kṛtaṁ na rājñā na devatābhir neṣṭair nasvajanabandhuvargair na pūrvapretair na śramaṇabrāhmaṇairyadbhagavatāsmākaṁ kṛtam |",
    "divy37:221": "ucchoṣitā rudhirāśrusamudrāḥ, laṅghitā asthiparvatāḥ, pihitānyapāyadvārāṇi, vivṛtāni svargamokṣadvārāṇi, pratiṣṭāpitā devamanuṣyeṣu |",
    "divy37:222": "āha ca— tavānubhāvātpihitaḥ sughoro hyapāyamārgo bahuduḥkhayuktaḥ |",
    "divy37:223": "apāvṛtā svargagatiḥ supuṇyā nirvāṇamārgaśca mayopalabdhaḥ (4)|",
    "divy37:224": "tvadāśrayādāptamapetadoṣaṁ mamādya śuddhaṁ suviśuddhacakṣuḥ |",
    "divy37:225": "prāptaṁ ca śāntaṁ padamāryakāntaṁ tīrṇaśca duḥkhārṇavapāramasmi (5)|",
    "divy37:226": "jagati daityanarāmarapūjita vigatajanmajarāmaraṇāmaya |",
    "divy37:227": "bhavasahasrasudurlabhadarśana sphalamadya mune tava darśanam (6)|",
    "divy37:228": "avanamya tataḥ pralambahārā caraṇau dvāvabhivandya jāraharṣā |",
    "divy37:229": "parigamya pradakṣiṇaṁ jitāriṁ suralokābhimukhī divaṁ jagāma (7)|",
    "divy37:230": "atha candraprabhā devakanyā vaṇigiva labdhalābhaḥ, sasyasampanna iva karṣakaḥ, śūra iva vijitasaṁgrāmaḥ, sarvarogaparimukta ivāturaḥ, yayā vibhūtyā bhagavatsakāśāmāgatā tayaiva vibhūtyā svarbhavanaṁ saṁprasthitā |",
    "divy37:231": "tasyā etadabhavat—mayā rudrāyaṇasya rājñaḥ pratijñātamupadarśayiṣyāmīti |",
    "divy37:232": "atha candraprabhā devakanyā yena rājā rudrāyaṇastenopasaṁkrāntā |",
    "divy37:233": "tena khalu samayena rudrāyaṇo rājā ekākī gṛhasyoparitalake śayitaḥ |",
    "divy37:234": "sa tayā udārāvabhāsaṁ kṛtvā acchaṭāśabdena pratibodhitaḥ |",
    "divy37:235": "sa middhāvasthalocanāparisphuṭo ’vijñātaḥ kathayati—kā tvamiti? sā kathayati—ahaṁ candraprabheti |",
    "divy37:236": "rājā kathayati—āgaccha, paricārayāma iti |",
    "divy37:237": "sā kathayati—deva, cyutāhaṁ kālagatā cāturmahārājikeṣu deveṣūpapannā |",
    "divy37:238": "yadīcchasi mayā sārdhaṁ samāgamam, bhagavato ’ntike pravraja |",
    "divy37:239": "yadi tāvaddṛṣṭadharmā sarvakleśaprahāṇādarhattvaṁ sākṣātkariṣyase, sa eva te ’nto dukhasya |",
    "divy37:240": "atha sāvaśeṣasamyojanaḥ, kālaṁ kṛtvā cārturmahārājikeṣu deveṣūpapatsyase |",
    "divy37:241": "tatra te mayā sārdhaṁ samāgamo bhaviṣyati |",
    "divy37:242": "ityuktvā tatraivāntarhitā |",
    "divy37:243": "rudrāyaṇo rājā kṛtsnāṁ rātriṁ pravrajyāmanuvicintayan kālyamevotthāya amātyānāmantrayate—paśyata bhavantaḥ, candraprabhā devī kva tiṣṭhatīti? te kathayanti—deva, kālagateti |",
    "divy37:244": "rudrāyaṇaḥ saṁlakṣayati—na mama pratirūpaṁ syādyadahaṁ devatācodito ’ham agāramadhyāvaseyam |",
    "divy37:245": "saṁnidhānī kālaparibhogena vā kāmān paribhuñjīyam |",
    "divy37:246": "yannvahaṁ śikhaṇḍinaṁ kumāraṁ rājye ’bhiṣicya keśaśmaśrūṇyavatārya kāṣāyāṇi vastrāṇyācchādya samyageva śraddhayā agārādanagārikāṁ pravrajeyamiti |",
    "divy37:247": "tena hirubhirukāvagrāmātyau ddutanāhūtoktau bhavantau, yādṛśa eva mama śikhaṇḍī kumāraḥ putraḥ, tādṛśa eva yuvayoḥ |",
    "divy37:248": "sa eṣa yuvābhyāmahitānnivārayitavyo hite ca saṁniyojayitavyaḥ |",
    "divy37:249": "ahaṁ pravrajāmi svākhyāte dharmavinaye iti |",
    "divy37:250": "etau sāśrukaṇṭhau byavasthitau |",
    "divy37:251": "śikhaṇḍyapi kumāro ’bhihitah—putra, yathaiva tvaṁ mama vacanaṁ śrotavyaṁ kartavyaṁ manyase, tathā anayorapi hirubhirukayoragrāmātyayorvacanaṁ śrotavyaṁ kartavyaṁ manyathāḥ |",
    "divy37:252": "ahaṁ pravrajāmi svākhyāte dharmavinaye |",
    "divy37:253": "iti śrutvā so ’pi sāśrukaṇṭho vyavasthitaḥ |",
    "divy37:254": "tato rudrāyaṇena rājñā rauruke nagare ghaṇṭāvadhoṣaṇaṁ kāritam—śṛṇvantu bhavanto raurukanivāsinaḥ paurā nānādeśābhyāgataśca janakāyaḥ |",
    "divy37:255": "ahaṁ keśaśmaśrūṇyavatārya kāṣāyāṇi vastrāṇyācchādya samyageva śraddhayā agārādanagārikāṁ pravrajiṣyāmi |",
    "divy37:256": "bhūyaśaḥ putramāha—putra, tvayā rājyaṁ kārayatā kasyacidaparādhyaṁ na kṣantavyamiti |",
    "divy37:257": "anuraktapaurajanapado ’sau rājā |",
    "divy37:258": "śrutvā sarva eva raurukanivāsī janakāyo ’nyaśca nānādeśābhyāgātaḥ sāśrukaṇṭho vyavasthitaḥ |",
    "divy37:259": "tato rudrāyaṇo rājā śikhaṇḍinaṁ kumāraṁ rājye pratiṣṭhāpya bandhujanaṁ kṣamāpayitvā śramaṇabrāhmaṇakṛpaṇavanīpakebhyo dānāni datvā paṇyāni kṛtvā ekena puruṣeṇopasthāyakena rājagṛhābhimukhah samprasthitah |",
    "divy37:260": "tataḥ śikhaṇḍī rājā sāntaḥpurāmātyapaurajanapado ’nyaśca nānādeśābhyāgato janakāyaḥ pṛṣṭhataḥ pṛṣṭhataḥ samanubaddhaḥ |",
    "divy37:261": "so ’nekaiḥ praṇiśatasahasrairanugamyamāno raurukānnagarānniṣkramya anyatamāsminnudyāne vividhataruṣaṇḍamaṇḍite nānāpuṣpasalilasampanne haṁsakroñcamayūraśukasārikākokilajīvaṁjīvakanirghoṣite muhūrtamāsthāya raurukaṁ nagaramavalokya śikhaṇḍinaṁ rājānamāmantrayate—putra, mayā dharmeṇa rājyaṁ kāritam, yena me iyanti praṇiśatasahasrāṇi pṛṣṭhato ’nuvaddhāni |",
    "divy37:262": "tattvayāpi dharmeṇa rājyaṁ kārayitavyamiti |",
    "divy37:263": "so ’pi janakāyaḥ samāśvāsyoktah—bhavantaḥ, eṣa yuṣmākaṁ rājā samanuyukto mayā |",
    "divy37:264": "nivartate, sukhaṁ prativatsyatha, ityuktvā saṁprasthitaḥ |",
    "divy37:265": "rājā śikhaṇḍī sāntaḥpurakumārāmātyapaurajanapado ’śruparuyākulekṣaṇo muhūrmuhūr nivartya nirīkṣamāṇo raurukaṁ nagaraṁ pratinivṛttaḥ |",
    "divy37:266": "tato rudrāyaṇo rājā anupūrveṇa rājagṛhaṁ nagaramanuprāptaḥ |",
    "divy37:267": "tenodyāne sthitvā sa puruṣa uktah—gaccha bhoḥ puruṣa, rājño bimbisārasya gatvā nivedaya—rudrāyaṇo nāma udyāne tiṣṭhatīti |",
    "divy37:268": "tena puruṣeṇa gatvā rājño bimbisārasya niveditam—deva, rudrāyaṇo rājā udyāane tiṣṭhatīti, sa rājā śrutvā sahasaivotthitaḥ pauruṣānāmantrayate—bhavantaḥ, mahāsādhano rājā apratisaṁvidita evāgataḥ |",
    "divy37:269": "na yuṣmākaṁ kenacidvijñāt iti? sa kathayati—deva, kuto ’sya sādhanam? ātmanā dvitīya āgata iti |",
    "divy37:270": "rājā bimbisāraḥ saṁlakṣayati—na mama pratirūpaṁ syādyadahaṁ rāhānaṁ kṣatriyaṁ mūrdhnāmiṣiktamevameva praveśayeyam |",
    "divy37:271": "mahatā satkāreṇa praveśayāmīti viditvā mārgaśobhāṁ bagaraśobhāṁ ca kārayitvā caturaṅgena balakāyena pratyudgataḥ |",
    "divy37:272": "kaṇṭhe pariṣvajya hastiskandhe āropya rājagṛhaṁ mahānagaraṁ praveśitaḥ |",
    "divy37:273": "nānāgandhaparibhāvitenodakena snāpitaḥ |",
    "divy37:274": "rājārhaivastrairgandhamālyavilepanaiśca samalaṁkṛtya bhojitaḥ |",
    "divy37:275": "mārgaśrame prativinodite uktah—priyavayasya, sphītaṁ rājyamapāsya antaḥpuraṁ kumārānāmātyān paurajanapadān kimihāgamanaprayojanam? mā kenacidbhūmyantareṇa rājñā rāṣṭrāvamardanaḥ kṛtah? kumāreṇa vā kenacidduṣṭāmātyavigrāhitena rājyābhinandinā parākrāntamiti? sa kathayati—vayasya, ākaṅkṣāmi svākhyāte dharmavinaye pravrajyāmupasampadaṁ bhikṣubhāvam |",
    "divy37:276": "iti śrutvā rājā bimbisāra āttamanāḥ pūrvakāyamabhyunnamayya dakṣiṇabāhumābhiprasāryodānamudānayati—aho buddhaḥ, aho dharmaḥ, aho saṁghah aho dharmasya svākhyātatā, yatredānīmevaṁvidhāḥ puruṣāḥ sphītaṁ rājyamapahāya sphītamantaḥpuraṁ vistīrṇasvajanabandhuvargaṁ sphītāni ca kośakoṣṭhāgārāṇyapahāya ākāṅkṣante svākhyāte dharmavinaye pravrajyāmupasampadaṁ bhikṣubhāvam |",
    "divy37:277": "ityuktvā rājānaṁ rudrāyaṇaṁ samādāya yena bhagavāṁsetnopasaṁkrāntaḥ |",
    "divy37:278": "tena khalu samayena bhagavānanekaśatāyā bhikṣuparṣadaḥ purastānniṣaṇṇo dharmaṁ deśayati |",
    "divy37:279": "adrākṣīdbhagavān rājānaṁ māgadhaṁ śreṇyaṁ bimbisāraṁ dūrādeva |",
    "divy37:280": "dṛṣṭvā ca punarbhikṣūnāmantrayate sma—eṣa bhikṣavo rājā bimbisāraḥ saprābhṛta āgacchati |",
    "divy37:281": "nāstitathāgatasyaivaṁvidhaḥ prābhṛto yathā vineyaprābhṛtaḥ |",
    "divy37:282": "ityuktvā tūṣṇīmavasthitaḥ |",
    "divy37:283": "rājā bimbisāro bhagavataḥ pādau śirasā vanditvaikānte niṣaṇṇaḥ |",
    "divy37:284": "ekāntaniṣaṇṇo rājā biṁvisāro bhagavantamidamavocat—ayaṁ bhadanta rājā rudrāyaṇa ākāṅkṣate svākhyāte dharmavinaye pravrajyāmupasampadaṁ bhikṣubhāvam |",
    "divy37:285": "taṁ bhagavān pravrājayatu, upasampādayatu anukampāmupādāyeti |",
    "divy37:286": "sa bhagavatā ehibhikṣukayā ābhāṣitah—ehi bhikṣo, cara brāhmacaryamiti |",
    "divy37:287": "sa bhagavato vācāvasāne eva muṇḍaḥ saṁvṛttaḥ saṁghāṭīprāvṛtaḥ pātrakaravyagrahasto varṣaśatopasampannasya bhikṣorīryāpathenāvasthitaḥ |",
    "divy37:288": "|",
    "divy37:289": "ehīti coktaḥ sa tathāgatena muṇḍaśca saṁghāṭiparivṛtadehaḥ |",
    "divy37:290": "sadyaḥ praśāntendraya eva tasthau evaṁ sthito buddho manorathena (8)|",
    "divy37:291": "āyuṣmān rudrāyaṇaḥ pūrvāhne nivāsya pātracīvaramādāya rājagṛhaṁ piṇṭāya prāvikṣat |",
    "divy37:292": "sa mahājanakāyena dṛṣṭaḥ |",
    "divy37:293": "eṣa ca śabdo rājagṛhe nagare samantato visṛtah—rudrāyaṇo rājā bhagavatā pravrajitaḥ, sa rājagṛhaṁ bhikṣārthī praviṣṭaḥ |",
    "divy37:294": "iti śrutvā anekāni prāṇiśatasahasrāṇi saṁnipatitāni |",
    "divy37:295": "antarbhavanavicāriṇyo ’pi yoṣito vātāyanagavākṣavedikāsvavasthitā nirīkṣitumārabdhāḥ |",
    "divy37:296": "amātyai rājño bimbisārasya niveditam—deva, rudrāyaṇo rājā rājagṛhaṁ piṇḍāya praviṣṭo ’nekaiḥ prāṇiśatasahasraiḥ parivṛtastiṣṭhatīti |",
    "divy37:297": "śrutvā ca punā rājā bimbisāro yena rudrāyaṇo bhikṣustenopasaṁkrāntaḥ |",
    "divy37:298": "upasaṁkramya rudrāyaṇaṁ bhikṣumidamavocat— bhuktvā grāmasahasrāṇi raurukaṁ ca narādhipa |",
    "divy37:299": "utsṛṣṭaṁ piṇḍameṣāṇaḥ kaccinna paritapyase (9)|",
    "divy37:300": "bhuktvā śatapale pātre sauvarṇe rājate ’tha vā |",
    "divy37:301": "bhuñjāno mṛnmaye pātre kaccinna paritapyase (10)|",
    "divy37:302": "śālīnāmodanaṁ bhuktvā śuci māṁsopasevitam |",
    "divy37:303": "bhuñjānaḥ śuṣkakulmāṣān kaccinna paritapyase (11)|",
    "divy37:304": "hitvā kauśeyakarpāsān kṣaumaṁ kauṭumbakāśikān |",
    "divy37:305": "dhārayan pāṁśukūlāni kaccinna paritapyase (12)|",
    "divy37:306": "kūṭāgāre śāyitvā tvaṁ nirvāte sparśitāgate |",
    "divy37:307": "|",
    "divy37:308": "āsīno vṛkṣamūleṣu kaccinna paritapyase (13)|",
    "divy37:309": "paryaṅke ’vaśayitvā tvaṁ mṛduke tūlasaṁnibhe |",
    "divy37:310": "tṛṇasaṁstare śayānaḥ kaccinna paritapyase (14)|",
    "divy37:311": "bhāryāṁ sadṛśikāṁ gṛdyāmāśravāṁ vai priyaṁvadām |",
    "divy37:312": "rudantīṁ viprahāya tvaṁ kaccinna paritapyase (15)|",
    "divy37:313": "yānaistvaṁ hastigrīvābhiraśvairapi rathairapi |",
    "divy37:314": "padbhyāṁ paribhraman bhūmau kaccinna paritapyase (16)|",
    "divy37:315": "koṣṭhāgārāṇi kośaṁ ca bahuvittaṁ prahāya vai |",
    "divy37:316": "ākiṁcanyamanuprāptaḥ kaccinna paritapyase (17)|",
    "divy37:317": "iti |",
    "divy37:318": "rudrāyaṇaḥ prāha— anṛddhirdamayatyenaṁ sacedbhavati durdamaḥ |",
    "divy37:319": "parabhojanabhuñjānaḥ kathaṁ damayate yugam (18)|",
    "divy37:320": "iti |",
    "divy37:321": "rājā bimbisāraḥ prāha— kiṁ nu tvaṁ durmanā rājan kiṁ dīna iva bhāṣase |",
    "divy37:322": "dadāmyupārdharājyaṁ te bhuṅkṣva bhogaparāyaṇa (19)|",
    "divy37:323": "kiṁ nu tvaṁ durmanā rāhan kiṁ dīna iva bhāṣase |",
    "divy37:324": "dadāmi pravarān bhogān yān kāṁścinmanasecchasi (20)|",
    "divy37:325": "iti |",
    "divy37:326": "rudrāyaṇa prāha— na rājan kṛpaṇo loke dharmakāyena saṁspṛśet |",
    "divy37:327": "deva tripathanirāśī(?) dhruvaṁ tasya vidhīyate (21)|",
    "divy37:328": "yastu dharmavirāgārthamadharme nirato nṛpaḥ |",
    "divy37:329": "sa rājan kṛpaṇo jñeyastamastamaḥparāyaṇaḥ (22)|",
    "divy37:330": "śṛṇu me tvaṁ mahārāja dharmatā deśayāmyaham |",
    "divy37:331": "śrutvā dharmaṁ tato jñeyo yadi tvaṁ prītimeṣyasi (23)|",
    "divy37:332": "nirguṇasya śarīrasya eka eva mahāguṇaḥ |",
    "divy37:333": "yathā yathā vidhāryaṁ te tattathaivānuvartate (24)|",
    "divy37:334": "daśeme varṣadaśāḥ puruṣasyāsu nirucyate |",
    "divy37:335": "trīṭā tatra ratiḥ kā vā putraparadhaneṣu vā (25)|",
    "divy37:336": "putrādveṣiṇīyāmāhurbhāryayā kṛtirucyate |",
    "divy37:337": "śaurā dhanaṁ prārthayante rājan mukto ’smi bandhanāt (26)|",
    "divy37:338": "na bhaiṣajyāni trāyante na dhanaṁ jñātayo na ca |",
    "divy37:339": "na sarvavidyā na balaṁ na śauryaṁ trāyate ’ntakāt (27) devāpi santīha mahānubhāvāḥ sthānecvihocceṣu cirāyuṣo ’pi |",
    "divy37:340": "āyuḥkṣayānte ’pi tataścyavante mucyeta ko neha śarīrabhedāt (28)|",
    "divy37:341": "rājyāni kṛtvāpi mahānubhāvā vṛṣṇyandhakāḥ kuravaśca pāṇḍavāśca |",
    "divy37:342": "saṁpannacittā yaśasā jvalantas te na śaktā maraṇaṁ nopagantum (29)|",
    "divy37:343": "na samyamena tapasā na rājan na karmaṇā na rājan na karmaṇā vīryaparākrameṇa vā |",
    "divy37:344": "na vittapūgair na dhanairudāraiḥ śakyaṁ kadācinmaraṇādvimoktam (30)|",
    "divy37:345": "naivāntarīkṣe na samudramadhye na parvatānāṁ vivaraṁ praviśya |",
    "divy37:346": "na vidyate sa pṛthivīpradeśo yatra sthitaṁ na prasaheta mṛtyuḥ (31)|",
    "divy37:347": "naivāntarīkṣe na samudramadhye na parvatānāṁ vivaraṁ praciśya |",
    "divy37:348": "na vidyate sa pṛthivīpradeśo yatra sthitaṁ na prasaheta karma (32)|",
    "divy37:349": "yānīmānyapaviddhāni vikṣiptāni diśo diśa |",
    "divy37:350": "kapotavarṇānyasthīni tāni dṛṣṭveha kā ratiḥ (33)|",
    "divy37:351": "imāni yānyupasthānāni alāburiva serabhe |",
    "divy37:352": "śaṅkhavarṇāni śīrṣāṇi tāni dṛṣṭveha kā ratiḥ (34)|",
    "divy37:353": "yamātape chādayase śīte yamupagūhase |",
    "divy37:354": "evaṁ te priyamātmānaṁ rājan mṛtyurhaniṣyati (35)|",
    "divy37:355": "yāvanmṛtyorvaśaṁ bhuṅkte paridhatte dadāti vā |",
    "divy37:356": "taddhi tasya svakaṁ jñeyamanyannityaṁ vigacchati (36)|",
    "divy37:357": "asādhāraṇamanyeṣāmaśaurāharaṇaṁ nidhim |",
    "divy37:358": "martyo nidahyāddānena anyena sukṛtena vā (37)|",
    "divy37:359": "purā hi tvāṁ vyāghra iva mṛgaṁ nihatya vyādhirjarā karṣati antakaśca |",
    "divy37:360": "na te mitrāṇyapaneṣyanti rogaṁ saṁgamya sodaryagaṇāśca sarve (38)|",
    "divy37:361": "yadeva labdhādhikamasya bhavati dhanaṁ dhānyaṁ rajataṁ jātarūpam |",
    "divy37:362": "dāyādyamevānuvicintayanti putrāḥ sadārā anujīvinaśca (39)|",
    "divy37:363": "sacedṛṇaṁ bhvati piturmṛtasya priyāḥ sutā nāsya vahṇiṁ viśanti mṛtyau na vāpyaśrumukhā rudanti rāhuḥ pitā mama kāryateti(?) (40)|",
    "divy37:364": "āyāntu sattvāḥ pitā mameti prakīrṇakeśāśrumukhā rudanti |",
    "divy37:365": "jyotiścāsya purato haranti hyaho batāyamamaro bhavediti (41)|",
    "divy37:366": "dūṣyairenaṁ prāvṛtaṁ nirharanti jyotiḥ samādāya ca tam dahanti |",
    "divy37:367": "sa dahyate jñātibhī rudyamāna ekena vastreṇa vihāya bhogam (42)|",
    "divy37:368": "eko hyayaṁ jāyate jāyamānastathā mriyate mriyamāṇo ’yamekaḥ |",
    "divy37:369": "eko duḥkhānanubhavatīha jantur na vidyate saṁsarataḥ sahāyaḥ (43)|",
    "divy37:370": "etacca dṛṣṭveha parivrajanti kulāyakāste na bhavanti santaḥ |",
    "divy37:371": "te sarvasaṁgānabhisamprahāya na garbhaśayyāṁ punarāvasānti (33)|",
    "divy37:372": "iti |",
    "divy37:373": "atha bimbisāro rājā rudrāyaṇena bhikṣuṇā uttarottareṇa pratibhānena nirākṛtastūṣṇīṁ niṣpratibhaḥ prakrāntaḥ |",
    "divy37:374": "|",
    "divy37:375": "atha śikhaṇḍī rājā yāvatkaṁciddharmeṇa rājyaṁ kārayitvā adharmeṇa rājyaṁ kārayitumārabdhaḥ |",
    "divy37:376": "sa hirubhirukābhyāmuktah—deva, dharmeṇa rājyaṁ kāraya, mā adharmeṇa |",
    "divy37:377": "tatkasya hetoh? puṣpaphalavṛkṣasadṛśā deva janapadāḥ |",
    "divy37:378": "tadyathā deva puṣpavṛkṣāḥ phalavṛkṣāśca kālena kālaṁ samyakparipālyamānā anuparataprayogeṇa yathākālaṁ puṣpāṇi phalāni cānuprayacchanti, evameva janapadāḥ pritipālyamānā anuparataprayogeṇa yathākālaṁ karapratyāyānanuprayacchantīti |",
    "divy37:379": "sa tābhyāṁ nivārito yāvattāvaddharmeṇa rājyaṁ kārayitvā punarapyadharmeṇa rājyaṁ kārayitumārabdhaḥ |",
    "divy37:380": "sa tābhyām yāvat trirapyuktaḥ |",
    "divy37:381": "visāriṇī kṛ(tṛ?)ṣṇā |",
    "divy37:382": "nivāryamāṇā nāvatiṣṭhate |",
    "divy37:383": "ruṣito ’mātyānāmantrayate—yo bhavanto rājñaḥ kṣatriyasya mūrdhābhiṣiktasya yāvat trirapyājñāṁ prativahati, tasya kīdṛśo daṇḍa iti |",
    "divy37:384": "tatra kecidduṣṭāmātyāḥ kathayanti—deva, kimatra jñātavyam? tasya vadho daṇḍa iti |",
    "divy37:385": "gāthe ca bhāṣante— amātyasya ca duṣṭasya dantasya calitasya ca |",
    "divy37:386": "bhojanasya ca ajīrṇasya nānyatroddharaṇātsukham (45)|",
    "divy37:387": "amātyaṁ buddhisampattiprajñāvinayakovidam |",
    "divy37:388": "kośasthaṁ ca balasthaṁ ca yo na hanyātsa ghātyate (43)|",
    "divy37:389": "iti |",
    "divy37:390": "śikhaṇḍī rājā kathayati—bhavantaḥ, mamaitau pitrā saṁnyastau |",
    "divy37:391": "nāhametau praghātayāmi |",
    "divy37:392": "kiṁ tvābhyāṁ mama darśanapathe na sthātavyamiti |",
    "divy37:393": "tayordvāraṁ nivāritam |",
    "divy37:394": "anyau dvau duṣṭāmātyau sthāpitau |",
    "divy37:395": "tau kathayatah—deva, nākranditā nāluñcitā nātaptā notpīḍitāstilāstailaṁ prayacchanti, tadvannarapate janapadā iti |",
    "divy37:396": "rājā kathayati—yadetābhyāṁ kṛtam, tatparaṁ pramāṇamiti |",
    "divy37:397": "tau janapadān pīḍayitumārabdhau |",
    "divy37:398": "yāvadanyatamo vaṇik paṇyamādāya raurukānnagarād rājagṛhamanuprāptaḥ |",
    "divy37:399": "sa āyuṣmatā rudrāyaṇena dṛṣṭaḥ |",
    "divy37:400": "kaccicchikhaṇḍī khalu raurukeṣu sabhtyavargo balavānarogaḥ |",
    "divy37:401": "dharmeṇa vā kārayati svarājyaṁ na cāsya kaścitparatopasargaḥ (47)|",
    "divy37:402": "iti |",
    "divy37:403": "sa kathayati— tathyaṁ śikhaṇḍī khalu raurukeṣu sabhṛtyavargo balavānarogaḥ |",
    "divy37:404": "na cāsya kaścitparatopasargo adharmeṇa tu rājyaṁ karoti nityam (48)|",
    "divy37:405": "athāyuṣmān rudrāyaṇo ’nupūrvyā praṣṭumārabdhah—kastatrāmātyapradhānah? kasya śikhaṇḍī vaśena janapadān pīḍayatīti? sa kathayati—deva, hirubhirukayoramātyayordvāraṁ nivārya anyau duṣṭāmātyau sthāpitau |",
    "divy37:406": "tadvaśena śikhaṇḍī janapadān pīḍayatīti |",
    "divy37:407": "rudrāyaṇaḥ kathayati—gaccha tvaṁ bhoḥ puruṣa, raurukanivāsinaṁ janakāyaṁ samāścāsaya |",
    "divy37:408": "ahamapi tatra pracārite gamiṣyāmi |",
    "divy37:409": "ahamenaṁ śikhaṇḍinamahitānnivārayiṣyāmi, hite ca saṁniyojayiṣyāmīti |",
    "divy37:410": "sa vaṇik paṇyaṁ visarjayitvā pratipaṇyamādāya saṁprasthito ’nupūrveṇa raurukamanuprāptaḥ |",
    "divy37:411": "tena jñātīnāṁ rahasi niveditam—bhavantaḥ, ahaṁ paṇyamādāya rājagṛhaṁ gataḥ |",
    "divy37:412": "tatra mayā vṛddharājo dṛṣṭaḥ |",
    "divy37:413": "sa kathayati—ahaṁ pracāritaṁ raurukaṁ gamiṣyāmi, śikhaṇḍinaṁ cāhitānnivārayiṣyāmi, hite ca saṁniyojayiṣyāmi yathā janapadānna pīḍayatīti |",
    "divy37:414": "tairapareṣāmārocitam, tairapyapareṣām |",
    "divy37:415": "evaṁ karṇaparamparayā sa śabdastayorduṣṭāmātyayoḥ karṇaṁ gataḥ |",
    "divy37:416": "tau saṁlakṣayatah—yadi vṛddharājā āgamiṣyati, niyatamasau bhūyo hirubhirukāvagrāmātyau sthāpayiṣyati, āvayoścānarthaṁ kārayiṣyati |",
    "divy37:417": "tadupāyasaṁvidhānaṁ ca kartavyam yenāsavantarmārga eva praghātyata iti |",
    "divy37:418": "tābhyāṁ rājñaḥ śikhaṇḍina ārocitam—deva, śrūyate vṛddharājā āgacchatīti |",
    "divy37:419": "sa kathayati—pravrajito ’sau |",
    "divy37:420": "kimarthaṁ tasyāgamanaprayojanamiti? tau kathayatah—deva, yenaikadivasamapi rājyaṁ kāritam, sa vinā rājyenābhiraṁsyata iti kṛta etat? punarapyasau rājyaṁ kārayitukāma iti |",
    "divy37:421": "śikhaṇḍī kathayati—yadyasau rājā bhaviṣyati, ahaṁ sa eva kumāraḥ |",
    "divy37:422": "ko nu virodha iti? tau kathayatah—deva, apratirūpametat |",
    "divy37:423": "kathaṁ nāma kumārāmātyapaurajanapadairañjalisahasrair namasyamānena rājyaṁ kārayitvā punarapi kumāravāsena vastavyam? varaṁ deśaparityāgo na tu kumāravāsena vāsam |",
    "divy37:424": "tadyathāpi nāma puruṣo hastigrīvāyāṁ gatvā aśvapṛṣṭhena gacchet,aśvapṛṣṭhena gatvā rathena gacchet, rathena gatvā pādābhyāmeva gacchet, evameva rājyaṁ kārayitvā punaḥ kumāravāsena vāsa iti |",
    "divy37:425": "sa tābhyāṁ vipralabdhaḥ kathayati—kimatra yuktam? kathaṁ pratipattavyamiti? tau kathayatah—deva, praghātayitavyo ’sau |",
    "divy37:426": "yadi na praghātyate, niyataṁ duṣṭāmātyavigrāhito devaṁ praghātayatīti |",
    "divy37:427": "sa evamukte hīnadīnavadano mūhūrtaṁ tūṣṇīṁ sthitvā bāṣpoparudhyamānahṛdayaḥ karuṇadīnavilambitairakṣaraiḥ sa kathayati—bhavantau, kathaṁ pitaraṁ praghātayāmīti? tau kahtayatah—na devena śrutam? pitā vā yadi vā bhrātā putro vā svāṅganiḥsṛtaḥ |",
    "divy37:428": "pratyanīkeṣu varteta kartavyā bhūmivardhanā(?) (49)|",
    "divy37:429": "iti |",
    "divy37:430": "punarapyāha— yasya putrasahasraṁ syādekanāvādhirūḍhakam |",
    "divy37:431": "ekaśca tatra śatruḥ syāttadarthe tānnimajjayet (50)|",
    "divy37:432": "iti |",
    "divy37:433": "anyatrāpyuktam— tyajedekaṁ kulasyārthe grāmasyārthe kulaṁ tyajet |",
    "divy37:434": "grāmaṁ janapadasyārthe ātmārthe pṛthivīṁ tyajet (51)|",
    "divy37:435": "iti |",
    "divy37:436": "deva, nātra kiṁcittapanīyam |",
    "divy37:437": "vadhārho ’sau praghātayitavyaḥ |",
    "divy37:438": "yadi devo ’tra vilambate, yaddevasyānuraktāḥ kumārāmātyapaurajanapadāste kṣobhamāpannā niyatamanarthaṁ kurvantīti |",
    "divy37:439": "kāmān khalu pratisevamānasya nāsti kiṁcitpāpaṁ karmākaraṇīyamiti tenādhivāsitam—evaṁ kriyatāmiti |",
    "divy37:440": "tau duṣṭāmātyau hṛṣṭatuṣṭau pramuditau vadhakapuruṣānutsāhayatah—bhavantaḥ, gacchata, vṛddharājaṁ praghātayata |",
    "divy37:441": "bhogairvaḥ saṁvibhāgaṁ kariṣyāma iti |",
    "divy37:442": "anuraktapaurajānapadaḥ sa rājā |",
    "divy37:443": "na kaścidutsahate praghātayitum |",
    "divy37:444": "tābhyāṁ te hiraṇyasuvarṇagrāmapradānādinā protsāhitā na pratipadyante |",
    "divy37:445": "tatastābhyāṁ krodhaparyavasthitābhyāṁ cārapālānāmājñā dattā—gacchantu, bhavantah etān puruṣān saputradārān sasuhṛtsambandhibāndhavāṁścārake baddhvā sthāpayateti |",
    "divy37:446": "te śrutvā bhītāḥ saṁpratipannāḥ kathayanti—deva, alaṁ krodhena |",
    "divy37:447": "bhṛtyā vayamājñākarāḥ |",
    "divy37:448": "gacchāma iti |",
    "divy37:449": "te tīkṣṇānasīn kakṣeṇādāya saṁprasthitāḥ |",
    "divy37:450": "āyuṣmānapi rudrāyaṇastrayāṇāṁ māsānāmatyayātkṛtacīvaro niṣṭhitacīvaraḥ samādāya pātracīvaram yena bhagavāṁstenopasaṁkrāntaḥ |",
    "divy37:451": "upasaṁkramya bhagavataḥ pādau śirasā vanditvā bhagavantamidamavocat—icchāmyahaṁ bhadanta raurukaṁ nagaraṁ janapadacārikāṁ caritumiti |",
    "divy37:452": "bhagavānāha—gaccha rudrāyaṇa, karmasvakatā te manasikartavyeti |",
    "divy37:453": "athāyuṣmān rudrāyaṇo bhagavataḥ pādau śirasā vanditvā bhagavato ’ntikāt prakrāntaḥ |",
    "divy37:454": "āyuṣmān rudrāyaṇastasyā eva rātreratyayāt pūrvāhne nivāsya pātracīvaramādāya rājagṛhaṁ piṇḍāya prāvikṣat |",
    "divy37:455": "rājagṛhaṁ piṇḍāya caritvā kṛtabhaktakṛtyaḥ paścādbhaktapiṇḍapātraḥ pratikrānto yathāparibhuktaṁ śayanāsanaṁ pratisāmayya samādāya pātracīvaraṁ karmabalapreritam— dūraṁ hi karṣate karma dūrātkarma prakarṣate |",
    "divy37:456": "tatra prakarṣate jantum yatra karma vipacyate (52)|",
    "divy37:457": "iti yena raurukaṁ tena cārikāṁ prakrāntaḥ |",
    "divy37:458": "anupūrveṇa cārikāṁ carannantarmārge ’nyatamaṁ karvaṭakaṁ piṇḍāya praviṣṭaḥ |",
    "divy37:459": "sa ca tasmāt piṇḍapātamaṭitvā niṣkrāmati |",
    "divy37:460": "te ca vadhakapuruṣāḥ saṁprāptāḥ |",
    "divy37:461": "sa tairdṛṣṭaḥ |",
    "divy37:462": "tenāpi te pratyabhijñātāḥ |",
    "divy37:463": "sa taiḥ puruṣaiḥ sārdhamekasminnevodyāne rātriṁdevā samupagataḥ |",
    "divy37:464": "sa tān praṣṭumārabdhah— kaccicchikhaṇḍī khalu raurukeṣu sabhṛtyavargo balavānarogaḥ |",
    "divy37:465": "dharmeṇa vā kārayati svakaṁ rājyaṁ na cāsya kaccitparatopasargaḥ (53)|",
    "divy37:466": "iti |",
    "divy37:467": "te kathayanti— deva, tathyaṁ śikhaṇḍī khalu raurukeṣu sabhṛtyavargo bakavānarogaḥ |",
    "divy37:468": "na cāsya kaścitparatopasargah adharmarājyaṁ tu karoti nityam (54)|",
    "divy37:469": "naravara yattava sadṛśaṁ kṛtaṁ tvayā āryaparābhavacihnakaram |",
    "divy37:470": "tasyāpi tu yatsadṛśaṁ tadadya upalapsyase saubhyeti (55)|",
    "divy37:471": "āyuṣmān rudrāyaṇaḥ kathayati—bhavantaḥ, kimasau mama tatra gamanaṁ nābhinandatīti? te kathayati—deva, nābhinandatīti |",
    "divy37:472": "sa kathayati—bhavantaḥ, yadevaṁ na gacchāmi, pratinivartāmīti |",
    "divy37:473": "te gāthāṁ bhāṣante— kva yāsyasi tvaṁ naravīra bhūyo na te suto nandati jīvitena |",
    "divy37:474": "vayaṁ hyadhanyā nṛpasamprayuktā ihābhyupetāstava ghātanāya (56)|",
    "divy37:475": "iti |",
    "divy37:476": "|",
    "divy37:477": "āyuṣmān rudrāyaṇaḥ kathayati—bhavantaḥ, yūyaṁ nāma mama vadhakapuruṣāh? deva, vadhakapuruṣāḥ |",
    "divy37:478": "sa saṁlakṣayati—yattaduktaṁ bhagavatā karmasvakatā te rudrāyaṇa manasikartavyeti, idaṁ tat |",
    "divy37:479": "sarvathā dhik saṁsārabhaṅguramiti viditvā teṣāṁ kathayati—bhadramukhāḥ, ahamasmi yadarthaṁ pravajitaḥ, so ’rtho mayā na saṁprāptaḥ |",
    "divy37:480": "tiṣṭhata tāvanmuhūrtam yāvatkhakāryamanurūpaṁ gacchāmīti |",
    "divy37:481": "te parasparaṁ saṁjalpaṁ kṛtvā kathayanti—deva, evaṁ kuru |",
    "divy37:482": "athāyuṣmān rudrāyaṇo ’nyatamaṁ vṛkṣamūlaṁ niśritya suptoragarājabhogaparipiṇḍataṁ paryaṅkaṁ baddhvā śānteneryāpathenāvasthitaḥ |",
    "divy37:483": "uktaṁ bhagavatā—pañcānuśaṁsā bāhuśrutye—skandhakuśalo bhavati dhātukuśala āyatanakuśalaḥ pratītyasamutpādakuśalaḥ, aparapratibaddhā cāsya bhavatyavavādānuśāsanīti |",
    "divy37:484": "tena vīryamārabhya idameva pañcagaṇḍakaṁ saṁsāracakraṁ calācalaṁ viditvā sarvasaṁskāragatīḥ śatanapatanavikiraṇavidhvaṁsanadharmatayā parāhatya sarvakleśaprahāṇādarhattvaṁ sākṣātkṛtam |",
    "divy37:485": "arhan saṁvṛttastraidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisavitprāpto bhavalābhalobhasatkāraparānmukhaḥ |",
    "divy37:486": "sendropaindrāṇāṁ devānāṁ pūjyo mānyo ’bhivādyaśca saṁvṛttaḥ |",
    "divy37:487": "athāyuṣmān rudrāyaṇo ’rhattvaprāpto vimuktiprītisukhapratisaṁvedī tasyā velāyāṁ gāthāṁ bhāṣate— mukto granthaiśca yogauśca śalyair nīvaraṇaistathā |",
    "divy37:488": "adyāpyudrāyaṇo bhikṣū rājadharmair na mucyate (57)|",
    "divy37:489": "iti |",
    "divy37:490": "ityuktvā tān vadhakapuruṣānuvāca—bhadramukhāḥ, yaṁ mayā prāptavyaṁ tatprāptam |",
    "divy37:491": "idānīm yadartham yūyamāgatāstadarthaṁ saṁprāpayateti |",
    "divy37:492": "te kathayati—deva, yadi śikhaṇḍī rājā asmān pṛcchati—kiṁ vṛddharājena maraṇasamaye vyākṛtamiti, kimasmābhirvaktavyam? bhadramukhāḥ, sa vaktavyah— bahvapuṇyaṁ prasavase rājyahetoḥ piturvadhāt |",
    "divy37:493": "ahaṁ ca parinirvāsye tvaṁ cāvīciṁ gamiṣyasi (58)|",
    "divy37:494": "iti |",
    "divy37:495": "idaṁ cāparaṁ vaktavyah—dve ānantarye karmaṇī kṛte—yacca pitā jīvitād vyaparopitaḥ, yaccārhan bhikṣuḥ kṣīṇāśravaḥ |",
    "divy37:496": "te ’vīcau mahānarake vastavyam |",
    "divy37:497": "atyayamatyayato deśaya, apyetatkarma tanutvaṁ parikṣayaṁ paryādānaṁ gacchediti |",
    "divy37:498": "punarāyuṣmān rudrāyaṇaḥ saṁlakṣayati—ṛddhyā gacchāmi |",
    "divy37:499": "mamāsau sattvo narakaparāyaṇo bhaviṣyatīti |",
    "divy37:500": "yam yam ṛddhyupāyaṁ prārabhate, tasya dharmavinaṣṭatvād ṛkaro ’pi na pratibhāti prāgeva ṛddhiḥ |",
    "divy37:501": "tatasteṣāmekena puruṣeṇa nirghṛṇahṛdayena tyaktaparalokena kakṣādasiṁ niṣkṛṣya utkṛttamūlaṁ śiraḥ kṛtvā pṛthivyāṁ nipātitaḥ |",
    "divy37:502": "|",
    "divy37:503": "atha bhavavān smitamakārṣīt |",
    "divy37:504": "dharmatā khalu yasmin samaye buddhā bhagavantaḥ smitaṁ prāviṣkurvanti, tasmin samaye nīlapītakohitāvadātā arciṣo mukhānniścārya kāścidadhastādgacchanti, kāścidupariṣṭādgacchanti |",
    "divy37:505": "yā adhastādgacchanti, tāḥ saṁjīvaṁ kālasūtraṁ saṁghātaṁ rauravaṁ mahārauravaṁ tapanaṁ pratāpanamavīcimarbudaṁ nirarbudamaṭaṭaṁ hahavaṁ huhuvamutpalaṁ padman mahāpadmaṁ narakaṁ gatvā ye uṣṇanarakāsteṣu śītībhūtvā nipatanti, ye śītanarakāsteṣūṣpībhūtvā nipatanti |",
    "divy37:506": "tena teṣāṁ sattvānāṁ kāraṇāviśeṣāḥ pratiprasrabhyante |",
    "divy37:507": "teṣāmevaṁ bhavati—kiṁ nu vayaṁ bhavanta itaścyutāḥ, āhosvidanyatropapannā iti |",
    "divy37:508": "teṣāṁ prasādasaṁjananārthaṁ bhagavānnirmitaṁ visarjayati |",
    "divy37:509": "teṣāṁ nirmitaṁ dṛṣṭvaivaṁ bhavati—na hyeva vayaṁ bhavanta itaścyutāḥ, nāpyanyatropapannāḥ |",
    "divy37:510": "api tvayamapūrvadarśanaḥ sattvaḥ |",
    "divy37:511": "asyānubhāvenāsmākaṁ kāraṇāviśeṣāḥ pratiprasrabdhā iti |",
    "divy37:512": "te nirmite cittamabhiprasādya taṁ narakanivedanīyaṁ karma kṣapayitvā devamanuṣyeṣu pratisaṁdhiṁ gṛhṇanti yatra satyānāṁ bhājanabhūtā bhavanti |",
    "divy37:513": "yā upariṣṭādgacchanti, tāścāturmahārājikāṁstrāyastriṁśān yāmāṁstuṣitānnirmāṇaratīn parinirmitavaśavartino brahmakāyikān brahmapurohitān brahmapārṣadyān mahabrahmaṇaḥ parīttābhānapramāṇābhānābhāsvarān parīttaśubhānapramāṇaśubhāñchubhakṛtsnānanabhrakān puṇyaprasavān bṛhatphalānabṛhānatapān sudṛśān sudarśanānakaniṣṭhān devān gatvā anityaṁ duḥkhaṁ śūnyamanātmetyuddhoṣayanti |",
    "divy37:514": "gāthādvayaṁ ca bhāṣante— ārabhadhvaṁ niṣkrāmata yujyadhvaṁ buddhaśāsane |",
    "divy37:515": "dhunīta mṛtyunaḥ saunyaṁ naḍāgāramiva kuñjaraḥ (59)|",
    "divy37:516": "yo hyasmin dharmavinaye apramattaścariṣyati |",
    "divy37:517": "prahāya jātisaṁsāraṁ duḥkhasyāntaṁ kariṣyati (60)|",
    "divy37:518": "atha tā arciṣastrisāhasramahāsāhasraṁ lokaghātumanvāhiṇḍya bhagavantameva pṛṣṭhataḥ pṛṣṭhataḥ samanugacchanti |",
    "divy37:519": "tadyadi bhagavānatītaṁ karma vyākartukāmo bhavati, bhagavataḥ pṛṣṭhato ’ntardhīyante |",
    "divy37:520": "anāgataṁ cet purastāt |",
    "divy37:521": "narakopapattiṁ cet pādatale |",
    "divy37:522": "tiryagupapattiṁ cet pārṣṇyām |",
    "divy37:523": "pretopapattiṁ cet pādāṅguṣṭhe |",
    "divy37:524": "manuṣyopapattiṁ cejjānunoḥ |",
    "divy37:525": "balacakravartirājyaṁ cedvāme karatale |",
    "divy37:526": "cakravartirājyaṁ ceddakṣiṇe karatale |",
    "divy37:527": "devopapattiṁ cennābhyām |",
    "divy37:528": "śrāvakabodhiṁ cedāsye |",
    "divy37:529": "pratyekāṁ bodhiṁ cedūrṇāyām |",
    "divy37:530": "yadyanuttarāṁ samyaksambodhiṁ vyākartukāmo bhavati uṣṇīṣe ’ntardhīyante |",
    "divy37:531": "atha tā arciṣo bhagavantaṁ triḥ pradakṣiṇīkṛtya bhagavataḥ pādatale ’ntarhitāḥ |",
    "divy37:532": "athāyuṣmānānandaḥ kṛtakarapuṭo bhagavantaṁ papraccha— nānāvidho raṅgasahasracitro vaktrāntarānniṣkasitaḥ kalāpaḥ |",
    "divy37:533": "avabhāsitā yena diśaḥ samantāddivākareṇodayatā yathaiva (61)|",
    "divy37:534": "gāthāṁ ca bhāṣate— vigatodbhavā dainyamadaprahīṇā buddhājagatyuttamahetubhūtāḥ |",
    "divy37:535": "nākaraṇaṁ śaṅkhamṛṇālagauraṁ smitamupadarśayanti jivā jitārayaḥ (62)|",
    "divy37:536": "tatkālaṁ svayamadhigamya dhīra buddyā śrotṛrṇāṁ śramaṇa jinendra kāṅkṣitānām |",
    "divy37:537": "dhīrabhirmunivṛṣa vāgmiruttamābhirutpannaṁ vyapanaya saṁśayaṁ śubhābhiḥ (63)|",
    "divy37:538": "nākasmāllavaṇajalādritājadhairyāḥ saṁbuddhāḥ smitamupadarśayanti nāthāḥ |",
    "divy37:539": "yasyārthe smitamupadarśayanti dhīrāstaṁ śrotuṁ samabhilaṣanti te janaughāḥ (64)|",
    "divy37:540": "iti |",
    "divy37:541": "bhagavānāha—evametadānanda, evametad |",
    "divy37:542": "nāhetvapratyayamānanda tathāgatā arhantaḥ samyaksambuddhāḥ smitaṁ prāviṣkurvanti |",
    "divy37:543": "api tvānanda, mukto granthaiśca yogaiśca śalyair nīvaraṇaistathā |",
    "divy37:544": "athāpi rudrāyaṇo bhikṣurjīvitād vyaparopitaḥ (65)|",
    "divy37:545": "rudrāyaṇa ānanda arhattvaṁ prāpto jīvitād vyaparopitaḥ |",
    "divy37:546": "śrutvā āyuṣmānāndaḥ sāśrukaṇṭho vyavasthitaḥ |",
    "divy37:547": "atha te vadhakapuruṣā āyuṣmato rudrāyaṇasya pātracīvaraṁ khikkhitaṁ cādāya raurukamanuprāptāḥ |",
    "divy37:548": "taistayorduṣṭamātyayor niveditam—vṛddharājaḥ praghātita iti |",
    "divy37:549": "tau śrutvā prītiprāmodyajātau yena śikhaṇḍī rājā tenopasaṁkrāntau |",
    "divy37:550": "kathayatah—deva, diṣṭyā vardhase |",
    "divy37:551": "idānīṁ devasyākaṇṭakaṁ rājyam |",
    "divy37:552": "kathaṁ kṛtvā? yo devasya śatruḥ, sa praghātitaḥ |",
    "divy37:553": "ko nāma śatruh? deva, vṛddharājaḥ |",
    "divy37:554": "kathaṁ jñāyate ’sau? praghātita iti? tābhyāṁ te vadhakapuruṣā darśitāh—deva, ime te badhakapuruṣā yaurasau praghātitaḥ |",
    "divy37:555": "śokhaṇḍanā rājñā te pṛṣṭāh—bhavantaḥ, kiyadvṛddharājasya balam |",
    "divy37:556": "deva, kutastasya balam? idaṁ pātracīvaraṁ khikkhiraṁ ceti |",
    "divy37:557": "śikhaṇḍī rājā mūrcchitaḥ pṛthivyāṁ nipatito jalapariṣekapratyāgataprāṇaḥ kathayati—bhavantaḥ, kiṁ vṛddharājena maraṇakāle vyākṛtam? deva, vṛddharājaḥ prāṇaviyogaḥ kathayati— bahvapuṇyaṁ prasavase rājyahetoḥ piturvadhāt |",
    "divy37:558": "ahaṁ ca parinirvāsye tvaṁ cāvīciṁ gamiṣyase (66)|",
    "divy37:559": "iti |",
    "divy37:560": "idaṁ cāparaṁ vaktavyah—dve tvayā ānantarye karmaṇī kṛte—yacca pitā jīvitād vyaparopitaḥ, yaccārhan bhikṣuḥ kṣīṇāśravaśca |",
    "divy37:561": "ciraṁ te ’vīcau mahānarake vastavyam |",
    "divy37:562": "atyayamatyayato deśaya |",
    "divy37:563": "apyevaitatkarma tanutvaṁ parikṣayaṁ paryādānaṁ gacchediti |",
    "divy37:564": "manaḥśokaśalyenābhyāhato haritalūna uva na:o mlāyitumārabdhaḥ |",
    "divy37:565": "tena hirubhirukāvagrāmātyāvāhūtoktaubhavantau, na yuvābhyāmahamīdṛśakarma kurvāṇo nivārita iti? tau kathayatah—vayaṁ devenādarśanapathe vyavasthāpitāḥ |",
    "divy37:566": "kathaṁ nivārayāma iti? tena tau duṣṭāmātyau adarśanapathe vyavasthāpitau |",
    "divy37:567": "bhūyo hirubhirukāvagrāmātyau sthāpitau |",
    "divy37:568": "tābhyāmapi duṣṭāmātyābhyāṁ pracchannaṁ tiṣyapuṣyastūpayordve bale kṛtvā dvau biḍālapotakau sthāpitau |",
    "divy37:569": "tayordine dine māṁsapeśīrdattvā śikṣayatah—tiṣyapuṣyau,yena satyena satyavacanena yuvābhyāṁ māyayā lokaṁ vañcayitvā śraddhādeyaṁ vinipātya pratyavarāyāṁ biḍālayonāvupapannau, tena satyena satyavacanena māṁsapeśīṁ kṛtvā svakasvakaṁ stūpaṁ pradakṣiṇīkṛtya svakasvakaṁ balaṁ praviśatāmiti |",
    "divy37:570": "tau yadā suśikṣitau saṁvṛttau, tadā tābhyāṁ duṣṭāmātyābhyāṁ rudrāyaṇasya rājño devī uktā—devi, putraste kṛśāluko durbalako mlāno ’prāptakāyaḥ |",
    "divy37:571": "kimadhyupekṣasa iti? sā kathayati—kimahaṁ karomīti? yuvābhyāmevāsāvīdṛśakarma kārita iti |",
    "divy37:572": "tau kathayati—devi, yatra ghaaḥ patitaḥ, kiṁ tatra rajjurapi pātayitavyā? sā kathayati—satyametatpiturvadham |",
    "divy37:573": "tadahaṁ tasya prativinodayāmi iti |",
    "divy37:574": "sā kathayati—yadyevam, śobhanam |",
    "divy37:575": "sā tasya sakāśaṁ gatvā kathayati—putra, kasmātvamutpāṇḍūtpāḍuḥ kṛśāluko durbalako mlāno ’prāptakāya iti? sa kathayati—amba, tvamapyevaṁ kathayasi—kasmāttvamutpāḍūtpāṇḍuḥ kṛśāluko durbako mlāno ’prāptakāya iti, kathamahaṁ notpāṇḍūtpāṇḍuko bhavāmi kṛśāluko dubalako mlāno ’prāptakāya iti, yena mayā duṣṭāmātyavigrāhitena dve ānantarye karmaṇī kṛte—yacca pitā jīvitādvyaparopito yaccārhan bhikṣuḥ kṣīṇāśravah? ciramavīcau mahānarake vastavyamiti |",
    "divy37:576": "sā kathayati—putra, abhayaṁ tāvatprayaccha, yatsatyaṁ tatkathayāmīti |",
    "divy37:577": "sa kathayati—dattaṁ bhavatu |",
    "divy37:578": "sā kathayati—yathābhūtaṁ putra, nāsau tava pitā, kiṁ tu mayā ṛtusnātayā anyena puruṣeṇa sārthaṁ paricaritam, tatastvaṁ jāta iti |",
    "divy37:579": "sa saṁlakṣayati—pitṛvadhastāvanna jātaḥ |",
    "divy37:580": "iti viditvā kathayati—amba, yadyevaṁ pitṛvadho nāsti, athadvadho ’sti |",
    "divy37:581": "sa kathaṁ nistārya iti? sā kathayati—putra, jñānakocidāḥ praṣṭavyāḥ |",
    "divy37:582": "te etadekāntīkariṣyantīti uktvā prakrāntā |",
    "divy37:583": "tayā tau duṣṭāmātyau āhūyoktau—mayā asya pitṛvadho vinoditaḥ |",
    "divy37:584": "yuvāmidānīmarhadvadhaṁ prativinodayatāmiti |",
    "divy37:585": "śikhaṇḍinā rājñā amātyānāmājñā dattā, sarvāmātyān saṁnipātayata ye ca kecijjñānakovidā iti |",
    "divy37:586": "taiḥ sarvāmātyāḥ saṁnipātitāḥ, ye ca kecijjñānakovidāḥ |",
    "divy37:587": "tāvapi suṣṭāmātyau tatraiva saṁnipatitau |",
    "divy37:588": "sarva eva jājopajīvī loko ’nukūlaṁ vaktumārabdhaḥ |",
    "divy37:589": "tatra kecitkathayanti—deva, kenāsau dṛṣṭo ’rhattvam iti? apare kathayanti—deva, arhantaḥ sarvajñānakalpā ākāśagāmina iti |",
    "divy37:590": "tau duṣṭāmātyau kathayatah—deva, kimatra śokaḥ kriyate? sa kathayati—yuvāmapyevaṁ kathayatha—kimarthaṁ śokaḥ kriyate iti, nanu yuvābhyāmevāhamarhadvadhaṁ kātitaḥ |",
    "divy37:591": "deva, na santyarhantaḥ |",
    "divy37:592": "kuto ’rhadvadhah? sa kathayati—mayā pratyakṣadṛṣṭau tiṣyapuṣyau arhantau jvalanatapanavarṣaṇavidyotanaprātihāryāṇi kṛtvā nirupadhiśeṣe nirvāṇadhātau nirvātau |",
    "divy37:593": "yuvāmevaṁ kathayatha—na santyarhanataḥ, kuto ’rhadvadha iti? tau kathayatah—vayaṁ devasya pratyakṣīkurmo yathā māyayā lokaṁ vañcayitvā śraddhādeyaṁ vinipātya pratyavarāyāṁ biḍālayonāvupapannau adyatve ’pi stūpe tiṣṭhata iti |",
    "divy37:594": "rājā amātyānāmantrayate—bhavantaḥ, yadyevamāgacchata gacchāmaḥ, paśyāmaḥ kiṁ bhūtamabhūtaṁ veti |",
    "divy37:595": "eṣa ca śabdo rauruke nagare samantato visṛtaḥ |",
    "divy37:596": "tataste sarve janapadanivāsino lokāstaddraṣṭuṁ niṣkrāntāḥ |",
    "divy37:597": "tatastau duṣṭāmātyau kathayatah—yathā tiṣyapuṣyau yena satyena satyavacanena yuvāṁ māyayā lokaṁ vañcayitvā śraddhādeyaṁ vinipātya pratyavarāyāṁ biḍālayonāvupapannau svakasvake stūpe tiṣṭhataḥ |",
    "divy37:598": "anena satyena satyavacanena imāṁ māṁsapeśīmādāya svakasvakaṁ stūpaṁ pradakṣiṇīkṛtya svakasvakaṁ bilaṁ praviśatāmiti |",
    "divy37:599": "tāvevamuktau svakasvakāt stūpānnirgatau |",
    "divy37:600": "tāvevānekaiḥ prāṇiśatasahasrairdṛṣṭau |",
    "divy37:601": "tau māṁsapeśīmādāya svakasvakastūpaṁ pradakṣiṇīkṛtya svakasvakabilaṁ praviṣṭau |",
    "divy37:602": "tau duṣṭāmātyau kathayata—dṛṣṭaṁ deveneti? sa kathayati—dṛṣṭam |",
    "divy37:603": "deva, na santi loke ’rhantaḥ |",
    "divy37:604": "kevalaṁ tvayaṁ janapravāda iti |",
    "divy37:605": "tasya yāsau dṛṣṭih—santi loke ’rhanta iti, sā prativigatā |",
    "divy37:606": "tatra ye ’śraddhāsteṣāmasaddarśanamutpannam, ye madhyasthāsteṣāṁ kāṅkṣā, ye śraddhāsteṣāmadbhutaṁ saṁvṛttam |",
    "divy37:607": "anubhāvodagrā aviśāradāḥ |",
    "divy37:608": "śikhaṇḍī rājā saṁlakṣayati—yadi na santyeva loke ’rhantaḥ, kimarhtamāryakāśyapasya kātyāyanasya pañcaśataparivārasya śaulāyā bhikṣuṇyāḥ plañcaśataparivārāyāḥ piṇḍakamanuprayacchāmīti? tena bhikṣūṇāṁ bhikṣuṇīnāṁ ca piṇḍapātaḥ samucchinnaḥ |",
    "divy37:609": "bhikṣavo bhikṣuṇyaśca raurukātprakrāntāḥ |",
    "divy37:610": "athāyuṣmān mahākātyāyanaḥ śaulā ca bhikṣuṇī vinayāpekṣayā tatraivāvasthatau |",
    "divy37:611": "yāvadapareṇa samayena rājā śikhaṇḍī raurukānnagarānnirgacchati |",
    "divy37:612": "āyuṣmāṁśca mahākātyāyano raurukaṁ nagaraṁ piṇḍāya praviśati |",
    "divy37:613": "sa rājānaṁ dṛṣṭvaikānte ’pakramyāvasthitah—mā ayamaprasādaṁ pravedayiṣyatīti |",
    "divy37:614": "sa rājñā śikhaṇḍinā ekānte ’vasthito dṛṣṭaḥ |",
    "divy37:615": "dṛṣṭvā ca punarāmantrayate—bhavantaḥ, kimarthamayamāryo mahākātyāyano māṁ dṛṣṭvā ekānte ’pakramyāvasthita iti |",
    "divy37:616": "tasya pṛṣṭhato hirubhirukāvagrāmātyau gacchataḥ |",
    "divy37:617": "tau kathayatah—deva, āryo mahākātyāyanaḥ saṁlakṣayati—devaḥ kṛtakautukamaṅgalo gacchati, mā aprasādaṁ vedayiṣyati, duḥkhaṁ caradgacchati, karma kriyate, pātracīvarāṇi pāṁśunā avatariṣyatīti |",
    "divy37:618": "rājā tūṣṇīmavasthita iti |",
    "divy37:619": "āyuṣmān mahākātyāyano raurukaṁ nagaraṁ piṇḍāya caritvā nirgacchati, rājā ca śikhaṇḍī praviśati |",
    "divy37:620": "āyuṣmān mahākātyāyanastathaiva ekānte ’pakramyāvasthitaḥ |",
    "divy37:621": "śikhaṇḍī rājā kathayati—bhavantaḥ, pūrvamapyayamāryo mahākātyāyano māṁ dṛṣṭvā ekānte ’pakramyāvasthitaḥ, sāmpratimapi |",
    "divy37:622": "ko ’tra heturiti? tasya pṛṣṭhatastau duṣṭāmātyau gacchataḥ |",
    "divy37:623": "tau kathayatah—deva, eṣa kathayati—mā ahamasya pitṛmārakasya rajasā pravrajyāmīti |",
    "divy37:624": "aparīkṣako ’sau |",
    "divy37:625": "śrutvā paryavasthitaḥ |",
    "divy37:626": "sa kathayati—bhavantaḥ, yasyāhaṁ priyaḥ, so ’sya muṇḍakasya śramaṇakasyoparyekaikaṁ pāṁśumusṭiṁ kṣipatviti |",
    "divy37:627": "sarveṇa janakāyenaikaikā pāṁśumuṣṭiḥ kṣiptā |",
    "divy37:628": "mahāsādhano ’sau rājā |",
    "divy37:629": "ekaikayā pāṁśumuṣṭyā āyuṣmato mahākātyāyanasyopari mahān pāṁśurāśirvyavasthitaḥ |",
    "divy37:630": "so ’pi ṛddhyā parṇikāṁ kuṭimabhinirmāyāvashitaḥ |",
    "divy37:631": "sa gopālakaiḥ paśupālakaiścāvaṣṭabhyamāno dṛṣṭaḥ |",
    "divy37:632": "te buddhyāyamānāh(?) parivāryāvasthitāḥ |",
    "divy37:633": "hirubhirukāvagrāmātyau pṛṣṭhato ’nuhiṇḍya taṁ pradeśamanuprāptau |",
    "divy37:634": "tau pṛcchatah—bhavantaḥ, kimidamiti? te kathayanti—tena kalirājena pitṛmārakeṇa āryo mahākātyāyano ’duṣyanayakārī pāṁśunā avaṣṭabdha iti |",
    "divy37:635": "tau sāśrukaṇṭhau rudanmukhau gopālakapaśupālakaiḥ sārdhaṁ pāṁśūnapanetumārabdhau |",
    "divy37:636": "āyuṣmān mahākātyāyano nirgataḥ |",
    "divy37:637": "tau pādayor nipatya pṛcchatah—ārya, kimidamiti? sa kathayati—kimanyadbhaviṣyatīti? tau kathayatah—ārya, yadidaṁ śikhaṇḍinā mahākātyāyane janakāyasahāyena karma kṛtam |",
    "divy37:638": "asya ko bhaviṣyatīti |",
    "divy37:639": "itaḥ saptame divase raurukaṁ nagaraṁ pāṁśunā avaṣṭapsyate |",
    "divy37:640": "ārya, kā āvupūrvī bhaviṣyatīti? āyuṣmantau, prathame divase mahāvāyurāgatya raurukaṁ nagaramapagatapāṣāṇaśarkarakapālaṁ vyavasthāpayiṣyati |",
    "divy37:641": "dvitīye divase puṣpavarṣaṁ patiṣyati |",
    "divy37:642": "tṛtīye vastravarṣam, caturthe hiraṇyavarṣam, pañcame suvarṇavarṣam, paścādyai raurukasāmāntanivāsibhiḥ sāmavāyikaṁ karma kṛtam, te raurukaṁ nagaraṁ prevakṣyanti |",
    "divy37:643": "teṣu praviṣṭeṣu ṣaṣṭhe divase ratvavarṣaṁ patiṣyati, saptame divase pāṁśuvarṣamiti |",
    "divy37:644": "tau kathayatah—ārya, kimāvāmasya karmaṇo bhāvinau? bhadramukhau, na yuvāmasya karmaṇo bhāginau |",
    "divy37:645": "ārya, yadevaṁ kathamasmābhirasmānnagarānniṣkramitavyamiti? sa kathayati—yuvām yāvacca gṛham yāvacca nadī atrāntare suruṅgāṁ khānayitvā gṛhasamīpe nāvaṁ sthāpayitvā tiṣṭhata |",
    "divy37:646": "yadā ratnavarṣaṁ patet, tadā ratnānāṁ nāvaṁ pūrayitvā niṣpalāyitavyamiti |",
    "divy37:647": "tau tasya pādayor nipatya raurukaṁ praviṣṭau |",
    "divy37:648": "rājñaḥ sakāśaṁ praviṣṭau kathayatah—kiṁ devenāryo mahākātyāyanaḥ kiṁciduktaḥ pāṁśunāvaṣṭabdhah? sa kathayati—bhavantaḥ, jīvatyasau? deva, jīvati |",
    "divy37:649": "kiṁ kathayati—deva, evaṁ kathayati—itaḥ saptame divase raurukaṁ nagaraṁ pāṁśunā avaṣṭapsyata iti |",
    "divy37:650": "kānupūrvī? kathayati—deva, sa evaṁ kathayati, prathame tāvaddivase mahavāyurāgatya raurukaṁ nagaramapagatapāṣāṇaśarkarakapālaṁ vyavasthāpayiṣyati, dvitīye divase puṣpavarṣaṁ patiṣyati, tṛtīye divase vastravarṣam, caturthe hiraṇyavarṣam, pañcame suvarṇavarṣam, paścādyai raurukasāmantakanivāsibhiḥ sāmavāyikaṁ karma kṛtaṁ te raurukaṁ nagaraṁ pravekṣyanti, teṣu praviṣṭeṣu ṣaṣṭhe divase ratnavarṣaṁ patiṣyati, saptame divase pāṁśuvarṣamiti |",
    "divy37:651": "tau kathayatah—ārya, kimāvāmapyasya karmaṇo bhāginau? bhadramukhau, na yuvāmasya karmaṇo bhāginau |",
    "divy37:652": "ārya, yadyevaṁ kathamasmānnāgrānniṣkramitavyamiti? sa kathayati—yuvām yāvacca gṛham yāvacca nadī atrāntare suruṅgāṁ khānayitvā gṛhasamīpe nāvaṁ sthāpayitvā tiṣṭhata |",
    "divy37:653": "yadā ratnavarṣaṁ patet, tadā ratnānāṁ nāvaṁ pūrayitvā niṣpalayitavyamiti |",
    "divy37:654": "tau duṣṭāmātyau kathayatah—samucchinnapiṇḍapātaḥ pāṁśuvarṣeṇāvaṣṭabadhaḥ sa kimanyadvadatu? īdṛśaṁ vā vadate, devato vā pāpanaramiti(?) |",
    "divy37:655": "rājā śikhaṇḍī saṁlakṣayati—syādevamiti |",
    "divy37:656": "hirubhirukāvagrāmātyau mukhaṁ vibhaṇḍya hastān saṁparivartya prakrāntau |",
    "divy37:657": "tatra hitukasya śyāmāko dārakaḥ putraḥ |",
    "divy37:658": "bhirukasya śyāmāvatī nāma dārikā duhitā |",
    "divy37:659": "hitukena śyāmāko dāraka āyuṣmate mahākātyāyanāya dattah—ārya, yadyasya kānicitkuśalamūlāni syuḥ, pravrājayethāḥ |",
    "divy37:660": "no cet tavaivāyamupasthāyaka iti |",
    "divy37:661": "bhirukenāpi śyāmāvatī dārikā śailāyā bhikṣuṇyā dattā—ārye, yadyasyāḥ kānicit kuśalamūlāni syuḥ, pravrājayethāḥ |",
    "divy37:662": "no cet kauśāmbyāṁ ghoṣilo nāma gṛhapatirmama vayasyastasya samarpayiṣyasīti |",
    "divy37:663": "tayādhivāsitam |",
    "divy37:664": "atha śailā bhikṣuṇī śyāmāvatīmādāya ṛddhyā raurukānnagarāt prakrāntā |",
    "divy37:665": "tadā kauśāmbyāṁ ghoṣilasya gṛhapaterdattā |",
    "divy37:666": "yathā ca saṁdiṣṭaṁ samākhyātam |",
    "divy37:667": "āyuṣmān mahākātyāyanastatraivāvasthitaḥ |",
    "divy37:668": "hirubhirukābhyāmagrāmātyābhyām yāvacca gṛham yāvacca nadī atrāntare suruṅgāṁ khānayitvā gṛhasamīpe ca nauḥ sthāpitā |",
    "divy37:669": "yāvadanyatamasmin divase mahāvāyurāgataḥ, yena taṁ raurukaṁ nagaramapagatapāṣāṇaśarkarakapālaṁ vyavasthāpitam |",
    "divy37:670": "dvitīye divase puṣpavarṣaṁ patitam |",
    "divy37:671": "tau duṣṭāmātyau kathayatah—deva, śrūyate rājño māndhātuḥ saptāhaṁ hiraṇyavarṣaṁ patitamiti |",
    "divy37:672": "devasyedaṁ puṣpavarṣaṁ patitam, nacirādvastravarṣaṁ patiṣyati |",
    "divy37:673": "tṛtīye divase vastravarṣaṁ patiam |",
    "divy37:674": "tau duṣṭāmātyau kathayatah—devasyedaṁ vastravarṣaṁ patitam, nacirādvirāddhiraṇyavarṣaṁ patiṣyatīti |",
    "divy37:675": "caturthe divase hiraṇyavarṣaṁ patitam |",
    "divy37:676": "tau duṣṭāmātyau kathayatah—devasyedaṁ hiraṇyavarṣaṁ patitam, nacirādeva suvarṇavarṣaṁ patiṣyatīti |",
    "divy37:677": "pañcame divase suvarṇavarṣaṁ patitam |",
    "divy37:678": "tau duṣṭāmātyau kathayatah—devasyedaṁ suvarṣaṁ ptatitam, nacirādeva ratnavarṣaṁ patiṣyatīti |",
    "divy37:679": "yau raurukasāmantakanivāsibhiḥ sāmavāyikaṁ karma kṛtam, te raurukaṁ nagaraṁ praviṣṭāḥ |",
    "divy37:680": "teṣu praviṣṭeṣu ṣaṣṭhe divase ratnavarṣaṁ patitam |",
    "divy37:681": "hirubhirukāvagrāmātyau ratnānāṁ nāvaṁ pūrayitvā niṣpalāyitau |",
    "divy37:682": "tatra hirukeṇānyatamasmin pradeśe hirukaṁ nāma nagaraṁ māpitam |",
    "divy37:683": "tasya hirukaṁ hirukamiti saṁjñā saṁvṛttā |",
    "divy37:684": "bhirukeṇānyatamasmin pradeśe bhirukaṁ nāma nagaraṁ māpitam |",
    "divy37:685": "tasyāpi bhirukacchaṁ bhirukacchamiti saṁjñā saṁvṛttā |",
    "divy37:686": "saptame divase pāṁśuvarṣaṁ patitumārabdham |",
    "divy37:687": "amanuṣyakairdvārāṇyavaṣṭabdhāni |",
    "divy37:688": "śyāmākaḥ kathayati—ārya, kimeṣa uccaśabdo mahāśabda iti |",
    "divy37:689": "āyuṣmān mahākātyāyanaḥ kathayati—putra, vātāyanena kāśikāṁ niṣkāsayeti |",
    "divy37:690": "tena vātāyanena kāśikā niṣkāsitā |",
    "divy37:691": "pāṁśubhiranavīkṛtā |",
    "divy37:692": "āyuṣmān mahākātyāyanaḥ saṁlakṣayati—sāvaśeṣāgocara iti |",
    "divy37:693": "yāvadbhūyo niṣkāsitā, pūrṇā cūḍikābaddhā saṁvṛttā |",
    "divy37:694": "āyuṣmān mahākātyāyanaḥ saṁlakṣayati—agocarībhūtam |",
    "divy37:695": "idānīṁ gacchamīti |",
    "divy37:696": "atha yā raurukanivāsinī devatā sā yenāyuṣmān mahākātyāyanastenopasaṁkrāntā |",
    "divy37:697": "upasaṁkramya pādābhivandanaṁ kṛtvā kathayati—ārya, ahamapyāgachāmi |",
    "divy37:698": "āryasyopasthānaṁ kariṣyāmīti |",
    "divy37:699": "tenādhivāsitam |",
    "divy37:700": "āyṣmatā mahākātyāyanena śyāmāka uktah—putra, gṛhāṇa cīvarakarṇikam |",
    "divy37:701": "gacchāma iti |",
    "divy37:702": "tena cīvarakarṇiko gṛhītaḥ |",
    "divy37:703": "sa ṛddhyā uparivihāyasā śyāmākaṁ dārakamādāya saṁprasthitaḥ |",
    "divy37:704": "raurukanivāsinyapi devatā svarddhyā tasya pṛṣṭhato ’nubaddhā |",
    "divy37:705": "raurukamapi nagaraṁ pāṁśunāvaṣṭabaddham |",
    "divy37:706": "te ’nupūrveṇa kharaṁ mama karvaṭakamanuprāptāḥ |",
    "divy37:707": "tena tatra khalābhidhāne ’vasthitāḥ |",
    "divy37:708": "āyuṣmān mahākātyāyanaḥ śyāmākaṁ dārakaṁ khalabhidhāne sthāpayitvā pinṇḍapātraṁ praviṣṭaḥ |",
    "divy37:709": "devatānubhāvāttasmin khalābhidhāne dhānyaṁ vardhitumārabdham |",
    "divy37:710": "yastatra puruṣo ’vasthitaḥ, sa taṁ dārakaṁ dṛṣṭvā tasya sakāśamupasaṁkramya kathayati—bho dāraka, tava prabhāvātkhalābhidhāne dhānyaṁ vardhata iti |",
    "divy37:711": "sa kathayati—na mama prabhāvāt khalabhidhāne dhānyaṁ vardhata iti, api tu raurukanivāsinī devatā ihāgatā amuṣmin pradeśe tiṣṭhati, tasyāḥ prabhāvāt khalābhidhāne dhānyaṁ vardhata iti |",
    "divy37:712": "sa tasyāḥ sakāśaṁ gatvā pādayor nipatya kathayati—devate, tāḍakaṁ kuñcikāṁ ca tāvaddhāraya, yāvadgrāmam gatvā āgacchāmi |",
    "divy37:713": "na ca tvayā māṁ muktvā anyasya kasyaciddātavyamiti |",
    "divy37:714": "tenāpi karvaṭakaṁ gatvā karvaṭakanivāsī janakāyaḥ saṁnipātitaḥ |",
    "divy37:715": "uktaśca—bhavantaḥ, raurukanivāsinī devatā ihāgatā khalābhidhāne tiṣṭhati |",
    "divy37:716": "tatprabhāvāt khalabhidhāne dhānyaṁ vardhate |",
    "divy37:717": "tasyā haste mayā tāḍakaṁ kuñcikā ca dattā |",
    "divy37:718": "uktam ca—devate, tāḍakaṁ kuñcikāṁ ca tāvaddhāraya yāvad grāmaṁ gatvā āgacchāmi |",
    "divy37:719": "na ca tvayā māṁ muktvā anyasya kasyaciddātavyamiti |",
    "divy37:720": "tadadhiṣṭhānaṁ vijñāpayāmi—yadi mama putraṁ śreṣṭhinamabhiṣiñcatha, ahamātmānaṁ jīvitādvyaparopayāmīti |",
    "divy37:721": "devatā asmādadhiṣṭhānānna kvacidgamiṣyati, yuṣmākaṁ bhogābhivṛddhirbhaviṣyati, sarvāśca ītayo vyupaśamaṁ gamiṣyantīti |",
    "divy37:722": "taustasya putraḥ śreṣṭhī tenātmā jīvitādvyaparopitaḥ |",
    "divy37:723": "tataḥ sarvaṁ tadadhiṣṭhānaṁ gandhapuṣpośobhitaṁ chatradhvajapatākāśobhitaṁ ca balimādāya yena devatā tenopasaṁkrāntāḥ |",
    "divy37:724": "upasaṁkramya pādayor nipatya kathayati—devate, adhiṣṭhā bhava, ihaiva tiṣṭheti |",
    "divy37:725": "nāsti mamehāvasthānam |",
    "divy37:726": "āryasyāhaṁ mahākātyāyanasyopasthāyiketi |",
    "divy37:727": "āyuṣmān mahākātyāyana iti kathayati—devate, samanvāhara asya yasya sakāśāt tāḍakaḥ kuñcikā ca gṛhīteti |",
    "divy37:728": "sā samanvāhartuṁ pravṛttā paśyati, yāvatkālagataḥ |",
    "divy37:729": "tayāsāvadhiṣṭhānanivāsī janakāyo ’bhihitah—bhavantaḥ, samayato ’haṁ tiṣṭhāmi |",
    "divy37:730": "tauryādṛśameva tasyā devatāyāḥ sthaṇḍilaṁ kāritaṁ tādṛśamevāyuṣmato mahākātyāyanasya |",
    "divy37:731": "tasyā devatāyā yo ’dhiṣṭhāne pradīpaḥ prajñaptaḥ, tamasau gṛhītvā āyuṣmato mahākātyāyanasya sthaṇḍile sthāpayati |",
    "divy37:732": "sā anyatamena puruṣeṇa prākārakaṇṭake sthitena pradīpaṁ gṛhītvā gacchantī dṛṣṭā |",
    "divy37:733": "sa saṁlakṣayati—eṣā devatā āryasya mahākātyāyanasyābhisātikā gacchatīti |",
    "divy37:734": "tayā tasya cittamupalakṣitam |",
    "divy37:735": "sā ruṣitā—pāpacittasamudācāro ’yaṁ karvaṭakanivāsī janakāyaḥ |",
    "divy37:736": "āryasya mahākātyāyanasya nirāmagandhasyātṛptapuṇyasyāpavādamanuprayacchatīti |",
    "divy37:737": "tasmāttasmin karvaṭake mārirutsṛṣṭā |",
    "divy37:738": "mahājanamarako jātaḥ |",
    "divy37:739": "mṛtajane niṣkāsyamāne mañcakāmañcake saḍtkumārabdhāḥ |",
    "divy37:740": "adhiṣṭhānanivāsinā janakāyena naimittikā āhūya pṛṣṭāh—kimetaditi? te kathayanti devatāprakopa iti |",
    "divy37:741": "te tāṁ kṣamayitumārabdhāḥ |",
    "divy37:742": "sākathayati—yūyamāryasya mahākātyāyanasya nirāmagandhasyāsatkāramanuprayacchatheti? te bhūyaḥ kathayanti—kṣamakha devate, na kaścidasatkāraṁ kariṣyatīti |",
    "divy37:743": "sā kathayati—yadi yūyam yādṛśamevāryasya mahākātyāyanasyeti |",
    "divy37:744": "te kathayanti—devate kṣamakha, prativiśiṣṭataraṁ kurma iti |",
    "divy37:745": "tayā teṣāṁ kṣāntam |",
    "divy37:746": "tairapyāyuṣmato mahākātyāyanasya prativiśiṣṭataraḥ satkāraḥ kṛtaḥ |",
    "divy37:747": "āyuṣmān mahākātyāyanastatra varṣoṣitaḥ śyāmākaṁ dārakamādāya devatāmupāmantrya saṁprasthitaḥ |",
    "divy37:748": "sā kathayati—ārya, mama kiciccihnamanuprayaccha, yatrāhaṁ kārāṁ kṛtvā tiṣṭhāmīti |",
    "divy37:749": "tena tasyāṁ kāśikā dattā |",
    "divy37:750": "tayātra prakṣipya stūpaḥ pratiṣṭhāpito mahaśca prasthāpitah—kāśīmaha kāśīmaha iti saṁjñā saṁvṛttā |",
    "divy37:751": "adyāpi caityavandakā bhikṣavo vandante |",
    "divy37:752": "śyāmāko dārakaścīvarakarṇike lagnaḥ pralambamāno gopālakapaśupālakairdṛṣṭaḥ |",
    "divy37:753": "tairlambate lambata iti uccair nādo muktaḥ |",
    "divy37:754": "tasmiñ janapade manuṣyāṇāṁ lambakapāla iti saṁjñā saṁvṛttā |",
    "divy37:755": "āyuṣmān mahākātyāyano ’nyatamaṁ karvaṭakamanuprāptaḥ |",
    "divy37:756": "tatra śyāmākaṁ dārakaṁ vṛkṣamūle sthāpayitvā piṇḍāya praviṣṭaḥ |",
    "divy37:757": "tasmiṁśca karvaṭake ’putro rājā kālagataḥ |",
    "divy37:758": "paurajānapadāḥ saṁnipatya kathayanti—bhavantaḥ, kaṁ rājānamabhiṣiñcāma iti? tatraike kathayanti—yaḥ puṇyamaheśākhya iti |",
    "divy37:759": "apare kathayanti—kathamasau prajñāyata iti? anye kathayanti—parīkṣakāḥ prayujyantāmiti |",
    "divy37:760": "taiḥ parīkṣakāḥ prayuktāḥ |",
    "divy37:761": "te itaścāmutaśca paryāṭitumārabdhāḥ |",
    "divy37:762": "tairasau vṛkṣasyādhastānmiddhamavakrānto dṛṣṭaḥ |",
    "divy37:763": "te tasya nimittamudgṛhītumārabdhā yāvatpaśyanti |",
    "divy37:764": "anyeṣāṁ vṛkṣāṇāṁ chāyā prācīnapravaṇā prācīnaprāgbhārā |",
    "divy37:765": "tasya vṛkṣasya cchāyā asya śyāmākasya dāraksya kāyaṁ na vijahātīti |",
    "divy37:766": "dṛṣṭvā ca punaḥ saṁjalpitumārabdhāh—bhavantaḥ, ayaṁ puṇyamaheśākhyaḥ sattvaḥ, etamabhiṣiñcāma iti |",
    "divy37:767": "sa taiḥ prabodhyoktah—dāraka, rājyaṁ pratīccheti |",
    "divy37:768": "sa kathayati—nāhaṁ rājyenārthī |",
    "divy37:769": "ahamāryasya mahākātyāyanasyopasthāpaka iti |",
    "divy37:770": "āyuṣmatā mahākātyāyanena śrutam |",
    "divy37:771": "samanvāhartuṁ pravṛttaḥ |",
    "divy37:772": "kimasya dārakasya rājñaḥ saṁvartanīyāni karmāṇi na veti |",
    "divy37:773": "paśyati, santi |",
    "divy37:774": "sa kathayati—putra, pratīccha rājyam, kiṁ tu dharmeṇa te kārayitavyamiti |",
    "divy37:775": "tena taṁ pratīṣṭam |",
    "divy37:776": "sa tai rājye ’bhiṣikraḥ |",
    "divy37:777": "śyāmākena dārakeṇa tasmin rājyaṁ kāritamiti |",
    "divy37:778": "śyāmākarājyaṁ śyāmākarājyamiti saṁjñā saṁvṛttā |",
    "divy37:779": "|",
    "divy37:780": "āyuṣmān mahākātyāyano vokkāṇamanuprāptaḥ |",
    "divy37:781": "vokkāṇe āyuṣmato mahākātyāyanasya mātā upapannā |",
    "divy37:782": "sā āyuṣmantaṁ mahākātyāyanaṁ dṛṣṭvā kathayati—dṛṣṭvā cirasya bara putrakaṁ paśyāmi, cirasya bata putrakaṁ paśyāmīti |",
    "divy37:783": "stanābhyāṁ cāsyāḥ kṣīradhārāḥ prasṛtāḥ |",
    "divy37:784": "āyuṣmatā mahākātyāyanena amba ambeti samāśvāsitā |",
    "divy37:785": "tayā āyuṣmān mahākātyāyano bhojitaḥ |",
    "divy37:786": "tasyā āyuṣmatā mahākātyāyanenāśayānuśayaṁ dhātuṁ prakṛtiṁ ca jñātvā tādṛśī caturāryasamprativedhikī dharmadeśanā kṛtā, yāṁ śrutvā viṁśatiśikharasamudgataṁ satkāyadṛṣṭiśailaṁ jñānavajreṇa bhittvā srotāpattiphalaṁ sākṣātkṛtam |",
    "divy37:787": "sā dṛṣṭasatyā trirudānamudānayati sma—idamasmākaṁ bhadanata na mātrā kṛtaṁ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇairyadbhavatā asmākaṁ kṛtam |",
    "divy37:788": "smucchoṣitā rudhirāśrusamudrāḥ, laṅghitā asthiparvatāḥ, pihitānyapāyadvārāṇi, vivṛtāni svargamokṣadvārāṇi, pratiṣṭhāpitāḥ smo devamauṣyeṣu |",
    "divy37:789": "āha ca— yatkartavyaṁ suputreṇa mānurduṣkarakāriṇā |",
    "divy37:790": "tatkṛtaṁ bhavatā mahyaṁ cittaṁ mokṣaparāyaṇam (67)|",
    "divy37:791": "durgatibhyaḥ samuddhṛtya svarge ca te aham |",
    "divy37:792": "sthāpitā putra yatnena sādhu te duṣkṛtaṁ kṛtam (68)|",
    "divy37:793": "athāyuṣmān mahākātyāyanastāṁ bhadrakanyāṁ satyeṣu pratiṣṭhāpya kathayati—amba, avalokitā bhava, gacchāmīti |",
    "divy37:794": "sā kathayati—putra, yadyevaṁ mama kiṁcidanuprayaccha, yatrāhaṁ pūjāṁ kṛtvā tiṣṭhāmīti |",
    "divy37:795": "tena tasyā yaṣṭirdattā |",
    "divy37:796": "tayā stūpaṁ pratiṣṭhāpya sā tasmin pratimāropitā |",
    "divy37:797": "yaṣṭistūpa iti saṁjñā saṁvṛttā |",
    "divy37:798": "adyāpi caityavandakā bhikṣavo vandante |",
    "divy37:799": "|",
    "divy37:800": "athāyuṣmān mahākātyāyano madhyadeśamāgantukāmaḥ sindhumanuprāptaḥ |",
    "divy37:801": "atha yā uttarāpathanivāsinī devatā, sā āyuṣmantaṁ mahākātyāyanamidamavocat—ārya, mamāpi kiṁciccihnamanuprayaccha, yatrāhaṁ pūjāṁ kṛtvā tiṣṭhāmīti |",
    "divy37:802": "sa saṁlakṣayati—uktaṁ bhagavatā madhyadeśe pule na dhārayitavye iti |",
    "divy37:803": "tadete anuprayacchāmīti |",
    "divy37:804": "tena tasyaite datte |",
    "divy37:805": "tayā sthaṇḍile kārayitvā te pratiṣṭhāpite itaścarasantisaṁjñā saṁvṛttā |",
    "divy37:806": "āyuṣmān mahākātyāyano ’nupūrveṇa śrāvastīmanuprāptaḥ |",
    "divy37:807": "bhikṣubhirdṛṣṭa uktaśca—svāgataṁ svāgatamāyuṣman |",
    "divy37:808": "kiccitkuśalacaryeti? sa kathayati—āyuṣmantaḥ, kiṁcit sukhacaryā kiṁcidduḥkhacaryeti |",
    "divy37:809": "bhikṣavaḥ kathayanti—kiṁ sukhacaryā kiṁ duḥkhacaryeti? sa kathayati—yatsattvakāryaṁ kṛtam, iyaṁ sukhacaryā |",
    "divy37:810": "yad rājā śikhaṇḍī raurukanivāsī ca janakāya ahaṁ ca pāṁśunāvacṭabdhaḥ, hirubhirukau cāgrāmātyau kṛcchreṇa palāyitau, iyaṁ duḥkhacaryeti |",
    "divy37:811": "atha pāthābhikṣavo ’vadhyāyantaḥ kathayanti—pitṛmārako ’sau |",
    "divy37:812": "tenāyuṣmān rudrāyaṇo ’rhattvaṁ prāptaḥ |",
    "divy37:813": "aduṣyanayakārī praghatita iti |",
    "divy37:814": "idaṁ tasya puṣpamātram |",
    "divy37:815": "anyatphalaṁ bhaviṣyatīti |",
    "divy37:816": "|",
    "divy37:817": "bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuh—kiṁ bhadanta āyuṣmatā rudrāyaṇena karma kṛtam yenāḍhye mahādhane mahābhoge kule pratyājātah? bhagavataḥ śāsane pravrajya sarvakleśaprahāṇādarhattvaṁ sākṣātkṛtam? arhattvaprāptaśca śastreṇa praghātita iti? bhagavānāha—rudrāyaṇena bhikṣuṇā karmāṇi kṛtānyupacittāni labdhasambhārāṇi pariṇatapratyayānyoghavatpratyupasthitānyavaśyambhāvīni |",
    "divy37:818": "rudrāyaṇena karmāṇi kṛtānyupacitāni |",
    "divy37:819": "ko ’nyaḥ pratyanubhaviṣyati? na bhikṣavaḥ karmāṇi kṛtānyupacitāni bāhye pṛthivīdhātau vipacyante, nābdhātau, na tejodhātau, na vāyudhātau, api tūpātteṣveva skandhadhātvāyataneṣu karmāṇi kṛtānyupacitāni vipacyante śubhānyaśubhāni ca |",
    "divy37:820": "na praṇaśyanti karmāṇi kalpakoṭiśatairapi |",
    "divy37:821": "sāmagarīṁ prāpya kālaṁ ca phalanti khalu dehinām (69)|",
    "divy37:822": "iti |",
    "divy37:823": "bhūtapūrvaṁ bhikṣavo ’tīti^dhvani asti buddhānāṁ bhagavatāmutpāde pratyekabuddhā lola utpadyante hīnadīnānukampakāḥ prāntaśayanāsanabhaktāḥ khaṅgaviṣāṇakalpā ekadakṣiṇīyā lokasya |",
    "divy37:824": "yāvadanyatamasmin karvaṭake labdhuḥ prativasati |",
    "divy37:825": "tasya karvaṭakasya ca nātidūre udapānaṁ prabhūtānāṁ mṛgāṇāmāvāsaḥ |",
    "divy37:826": "tatrāsau lubdhakaḥ pratidinaṁ prabhūtān kūṭān pāśālepāṁśca pratikṣipati prabhūtānāṁ mṛgānāmutsādāya vināśāya anayena vyasanāya |",
    "divy37:827": "tasya cāmoghāste kūṭāḥ pāśālepāśca |",
    "divy37:828": "yāvadanyataraḥ pratyekabuddho janapadacārikāaṁ caraṁstaṁ karvaṭakamanuprāpto devatāyatane rātiṁdivā samupāgataḥ |",
    "divy37:829": "sa pūrvāhṇe nivāsya pātracīvaramādāya taṁ karvaṭakamanuprāptaḥ |",
    "divy37:830": "tan karvaṭakaṁ piṇḍāya prāvikṣat |",
    "divy37:831": "tataḥ piṇḍapātamaṭitvā saṁlakṣayati—idaṁ devāyatanaṁ divā ākīrṇam |",
    "divy37:832": "bahiḥ karvaṭakasya śānte sthāne piṇḍapātaṁ velāṁ karomīti |",
    "divy37:833": "sa karvaṭakānniṣkramyedaṁ śāntamidaṁ śāntamiti yena tadudapānaṁ tenopasaṁkrāntaḥ |",
    "divy37:834": "upasaṁkramya pātrasnāvaṇamekānta upanikṣipya pādau prakṣālya hastau nirmādya pānīyaṁ parisrāvya śīrṇaparṇakāni samudānīya niṣadya bhaktaketyaṁ kṛtvā hastau nirmādya mukhaṁ pātraṁ ca pātraparisrāvaṇam yathāsthāne sthāpya pādau prakṣālya anyatamavṛkṣamūlaṁ niśritya suptoragarājabhogaparipiṇḍīkṛtaṁ paryaṅkaṁ baddhvā śānteneryāpathena niṣaṇṇaḥ |",
    "divy37:835": "tasmin divase mānuṣagandhenaikamṛgo ’pi na grahaṇānugataḥ |",
    "divy37:836": "atha sa lubdhakaḥ kālyamevotthāya yena tadudapānaṁ tenopasaṁkrāntaḥ |",
    "divy37:837": "sa tān kūṭān pāśāṁśca pratyevekṣitumārabdhaḥ |",
    "divy37:838": "ekamṛgamapi nādrakṣīt |",
    "divy37:839": "tasyaitadabhavat—mamāmī kūṭāḥ pāśālepāścāvandhyāḥ |",
    "divy37:840": "kimatra kāraṇam yenādya ekamṛgo ’pi na baddha iti? |",
    "divy37:841": "tadudapānaṁ sāmantakena paryaṭitumārabdhaḥ |",
    "divy37:842": "paśyati manuṣyapadam |",
    "divy37:843": "sa tena padānusāreṇa gataḥ |",
    "divy37:844": "paśyati taṁ pratyekabuddhaṁ śānteneryāpathena niṣaṇṇam |",
    "divy37:845": "sa saṁlakṣayati—ete pravrajitāḥ śāntātmāna īdṛśeṣu sthāneṣvabhiramante |",
    "divy37:846": "yadyadyāhamasya jīvitāpacchedaṁ na karomi, niyatameṣa mama vṛttisamucchedaṁ karoti |",
    "divy37:847": "sarvathā praghātyo ’yamiti |",
    "divy37:848": "tenāsau nirghṛṇahṛdayena tyaktaparalokena karākārasadṛśaṁ dhanurākarṇaṁ pūrayitvā saviṣeṇa śareṇa marmaṇi tāḍitaḥ |",
    "divy37:849": "sa mahātmā pratyekabuddhaḥ saṁlakṣayati—mā ayaṁ tapasvī lubdho ’tyantakṣataśca bhaviṣyati, upahataśca |",
    "divy37:850": "hastoddhāramasya dadāmīti |",
    "divy37:851": "sa vitatapakṣa iva haṁsarāja uparivihāyasamabhyudgamya jvalanatapanavarṣaṇavidyotanaprātihāryāṇi kartumārabdhaḥ |",
    "divy37:852": "āśu pṛthagjanasya ṛddhirāvarjanakarī |",
    "divy37:853": "sa mūlanikṛtta iva drumaḥ pādayor nipatya kathayati—avatarāvatara sadbhūtadakṣiṇīya, mama kleśapaṅkanimagnasya hastoddhāramanuprayaccheti |",
    "divy37:854": "sa tasyānukampārthamavatīrṇaḥ |",
    "divy37:855": "tatastena viśalyī kṛtaḥ |",
    "divy37:856": "upanāho dattaḥ |",
    "divy37:857": "uktaśca—ārya, niveśanaṁ gacchamaḥ |",
    "divy37:858": "yadyatra suvarṇapaṇo ’pi dātavyaḥ, ahaṁ pariprāpayāmīti |",
    "divy37:859": "sa saṁlakṣayati—yanmayā anena pūtikāyena prāptavyaṁ tadidānīṁ śāntaṁ nirupadhiśeṣaṁ nirvāṇadhātuṁ praviśāmīti |",
    "divy37:860": "sa tasyaiva purastātpunargaganatalamabhyudgamya vicitrāṇi pratihāryāṇi vidarśya nirupadhiśeṣe nirvāṇadhātau parinirvṛtaḥ |",
    "divy37:861": "dhanavānasau labdhaḥ |",
    "divy37:862": "tena sarvagandhakāṣṭhaiścitāṁ citvā dhmāpitaḥ |",
    "divy37:863": "sā citā kṣīreṇa nirvāpitā |",
    "divy37:864": "tānyasthīni nave kumbhe prakṣipya śārīrastūpaḥ pratiṣṭhāpitaḥ |",
    "divy37:865": "chatradhvajapatākāścāropitāḥ |",
    "divy37:866": "gandhairmālyairdhūpaśca kumbhe kṛtvā pādayor nipatya praṇidhānaṁ kṛtam—yanmayaivaṁvidhe sadbhūtadakṣiṇīye ’pakāro kṛtaḥ, mā ahamasya karmano bhāgī syām |",
    "divy37:867": "yattu kārā kṛtā, anenāhaṁ kuśalamūlenāḍhye mahādhane mahābhoge kule jāyeyam, evaṁvidhānāṁ ca guṇānāṁ lābhī syām, prativiśiṣṭataraṁ cātuḥ śāstāramārāgayeyaṁ na virāgayoyamiti |",
    "divy37:868": "|",
    "divy37:869": "kiṁ manyadhve bhikṣavo yo ’sau tena kālena tena samayena lubdhakaḥ, eṣa evāsau rudrāyaṇo bhikṣuḥ |",
    "divy37:870": "yadanena pratyekabuddhaḥ saviṣeṇa śareṇa marmaṇi tāḍitaḥ, tasya karmaṇo vipākena bahūni varṣaśatāni bahūni varṣasahasrāṇi narakeṣu paktaḥ, tasminnapi codapāne saviṣeṇa śareṇa marmaṇi tāḍitaḥ, tenaiva ca karmāvaśeṣeṇaitarhyapyarhattvaprāptaḥ śastreṇa praghātitaḥ |",
    "divy37:871": "|",
    "divy37:872": "punarapi bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuh—kiṁ bhadanta śikhaṇḍinā raurukanivāsinā janakāyenāyucmatā mahākātyāyanena ca karma kṛtam yena pāṁśunāvaṣṭabdhāḥ, hirubhirukau tvagrāmātyau niṣpalayitāviti? bhagavānāha—ebhireva bhikṣavaḥ karmāṇi kṛtānyupacitāni labdhasambhārāṇi prariṇatapratyayānyoghavatpratyupasthitānyavaśyambhāvīni |",
    "divy37:873": "ebhiḥ karmāṇi kṛtānyupacitāni |",
    "divy37:874": "ke ’nyaḥ pratyanubhaviṣyati? na bḥkṣavaḥ karmaṇi kṛtānyupacitāni bāhye pṛthivīdhātau vipacyante, nābdhātau, na tejodhātau, na vāyudhātau, api tūpātteṣveva skandhadhātvāayataneṣu karmaṇi kṛtāni vipacyante śubhānyaśubhāni ca |",
    "divy37:875": "na praṇaśyanti karmāṇi kalpakoṭiśatairapi |",
    "divy37:876": "samagrīṁ prāpya kālaṁ ca phalanti khalu dehinām (70)|",
    "divy37:877": "bhūtapūrvaṁ bhikṣavo ’nyatarasmin karvaṭake gṛhapatiḥ prativasati |",
    "divy37:878": "tena sadṛśāt kulāt kalatramānītam |",
    "divy37:879": "sa tayā saha krīḍate ramate paricārayati |",
    "divy37:880": "tasya krīḍato ramamāṇasya paricārayataḥ putro jātaḥ |",
    "divy37:881": "punarasya krīḍato ramamāṇasya paricārayato dārikā jātā |",
    "divy37:882": "yāvadanyatamaḥ pratyekabuddho janapadacārikāṁ caraṁstaṁ karvaṭakamanuprāptaḥ |",
    "divy37:883": "yā janmikā dārikāḥ, tāsām yācanakā āgacchanti |",
    "divy37:884": "tasyā na kaścidāgacchati |",
    "divy37:885": "asati buddhānāmutpāde pratyekabuddhā loke utpadyante hīnadīnānukampakāḥ prāntaśayanasanabhaktā ekadakṣiṇīyā lokasya |",
    "divy37:886": "yāvadanyatamaḥ pratyekabuddho janapadacārikāṁ caraṁstaṁ karvaṭakamanuprāptaḥ |",
    "divy37:887": "yāvattayā dārikayā gṛhaṁ saṁmṛjya vāṭasyopariṣṭāt saṁkāraśchoritaḥ |",
    "divy37:888": "tasya pratyekabuddhasya piṇḍapātamaṭataḥ śirasi patitaḥ |",
    "divy37:889": "tayāsau dārikayā patan dṛṣṭaḥ |",
    "divy37:890": "na cāsya vipratisāracittamutpannam |",
    "divy37:891": "neivam |",
    "divy37:892": "tasyāstameva divasam yācanaka āgataḥ |",
    "divy37:893": "sā bhrātrā pṛṣṭā—kiṁ tvayādya kṛtam yena te yācanakā nāgatā iti |",
    "divy37:894": "tayā samākhyātam—mayā tasyopari saṁskāraśachoritaḥ |",
    "divy37:895": "tena vipuṣpitam |",
    "divy37:896": "tadā dārikayā anyasyā dārikāyā niveditam |",
    "divy37:897": "tayāpyasyā lokasyedaṁ pāpakaṁ dṛṣṭigatamutpannam |",
    "divy37:898": "yasyā yasyā yācanakā āgacchanti, sā sā tasya pratyekabuddhasyopari saṁkāram chorayatviti |",
    "divy37:899": "asatkārabhītavaste mahātmānaḥ sarve pratyekabuddhāḥ |",
    "divy37:900": "sa tasmāt karvaṭakātprakrāntaḥ |",
    "divy37:901": "pañcābhijñāmṛṣīṇāmupari kṣeptumārabdhāḥ |",
    "divy37:902": "te ’pi prakrāntāḥ |",
    "divy37:903": "tato mātāpitrorupari kṣeptumārabdhāḥ |",
    "divy37:904": "tasmin karvaṭake dvau gṛhapatī samakau prativasataḥ |",
    "divy37:905": "sā ābhyāmuktā—bhavantaḥ, asaddharmo ’yaṁ vardhate, viramateti |",
    "divy37:906": "tābhyāṁ nivāritāḥ prativiratāḥ |",
    "divy37:907": "|",
    "divy37:908": "kiṁ manyadhve bhikṣavo yāsau dārikā yayā pratyekabuddhasyopari saṁkāraśchoritaḥ, eṣa evāsu śikhaṇḍī |",
    "divy37:909": "yo ’sau karvaṭakanivāsī janakāyaḥ, eṣa evāsau raurukanivāsī janakāyaḥ |",
    "divy37:910": "yadebhiḥ pratyekabuddhānāmupari pāpakaṁ dṛṣṭigaramutpannaṁ kṛtam, asya karmaṇo vipākena pāṁśunāvaṣṭabdhāḥ |",
    "divy37:911": "yo ’sau gṛhapatī yābhyāṁ nivāritam, etāvetau hirubhirukāvagrāmātyau |",
    "divy37:912": "tasya karmaṇo vipākena niṣpalāyitau |",
    "divy37:913": "yo ’sau dārikāyā bhrātā yena vipuṣpitam, eṣa evāsau kātyāyano bhikṣuḥ |",
    "divy37:914": "yadanena bipuṣpitaṁ tasya karmaṇo vipākena pāṁśunāvaṣṭabdhaḥ |",
    "divy37:915": "yadi tena na vipuṣpitam (cittam) na pāṁśunāvaṣṭabdho ’bhaviṣyaditi |",
    "divy37:916": "yadi tasya pāpakaṁ dṛṣṭigatamutpannamabhaviṣyat, kātyāyano ’pi bhikṣuḥ pāṁśunāvaṣṭabdho ’nayena vyasanamāpanno ’bhaviṣyaditi |",
    "divy37:917": "iti hi bhikṣava ekāntakṛṣṇānāṁ karmaṇāmekāntakṛṣṇo vipākaḥ, ekāntaśuklānāmekāntaśuklaḥ, vyatimiśrāṇāṁ vyatimiśraḥ |",
    "divy37:918": "tasmāttarhi bhikṣava ekāntakṛṣṇāni karmāṇyapāsya vyatimiśrāṇi ca, ekāntaśuleṣveva karmasvābhogaḥ karaṇīyaḥ |",
    "divy37:919": "ityevaṁ vo bhikṣavaḥ śikṣitavyamiti |",
    "divy37:920": "bhikṣavo bhagavato bhāṣitamabhyanandanniti |",
    "divy37:921": "|",
    "divy37:922": "iti śrīdivyāvadāne rudrāyaṇāvadānaṁ samāptam |",
    "divy37:923": "|"
}