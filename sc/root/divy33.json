{
    "divy33:0": "",
    "divy33:1": "",
    "divy33:2": "",
    "divy33:3": "Divyāvadānam",
    "divy33:4": "",
    "divy33:5": "33. śārdūlakarṇāvadānam",
    "divy33:6": "",
    "divy33:7": "evaṁ mayā śrutam |",
    "divy33:8": "ekasmin samaye bhagavāñ śrāvastyāṁ viharati sma jetavane ’nāthapiṇḍadasyārāme |",
    "divy33:9": "athāyuṣmānānandaḥ pūrvāhṇe nivāsya pātracīvaramādāya śrāvastīṁ mahānagarīṁ piṇḍāya prāvikṣat |",
    "divy33:10": "athāyuṣmānānandaḥ śrāvastīṁ piṇḍāya caritvā kṛtabhaktakṛtyo yenānyatamamudapānaṁ tenopasaṁkrāntaḥ |",
    "divy33:11": "tena khalu samayena tasminnudapāne prakṛtir nāma mātaṅgadārikā udakamuddharate sma |",
    "divy33:12": "athāyuṣmānānandaḥ prakṛtiṁ mātaṅgadārikāmetadavocat—dehi me bhagini pānīyam, pāsyāmi |",
    "divy33:13": "evamukte prakṛtirmātaṅgadārikā āyuṣmantamānandamidamavocat—mātaṅgadārikāhamasmi bhadanta ānanda |",
    "divy33:14": "nāhaṁ te bhagini kulaṁ vā jātiṁ vā pṛcchāmi |",
    "divy33:15": "api tu sacette parityaktaṁ pānīyam, dehi, pāsyāmi |",
    "divy33:16": "atha prakṛtirmātaṅgadārikā āyuṣmata ānandāaya pānīyamadāt |",
    "divy33:17": "athāyuṣmānānandaḥ pānīyaṁ pītvā prakrāntaḥ |",
    "divy33:18": "|",
    "divy33:19": "atha prakṛtirmātaṅgadārikā athāyuṣmata ānandasya śarīre mukhe svare ca sādhu ca suṣṭhu ca nimittamudgṛhītvā yoniśomanasikāreṇāviṣṭā saṁrāgacittamutpādayati sma—āryo me ānandaḥ svāmī syāditi |",
    "divy33:20": "mātā ca me mahāvidyādharī |",
    "divy33:21": "sā śakṣyatyāryamānandamānayitum |",
    "divy33:22": "atha prakṛtirmātaṅgadārikā pānīyaghaṭamādāya yena caṇḍālagṛhaṁ tenopasaṁkramya pānīyaghaṭamekānte nikṣipya svāṁ jananīmidamavocat—yatkhalu evamamba jānīyāh—ānando nāma śramaṇo mahāśramaṇagautamasya śrāvaka upasthāyakaḥ |",
    "divy33:23": "tamahaṁ svāminamicchāmi |",
    "divy33:24": "śakṣyasi tamamba ānayitum? sā tāmavocat—śaktāhaṁ putri ānandamānayituṁ sthāpayitvā yo mṛtaḥ syādyo vā vītarāgaḥ |",
    "divy33:25": "api ca |",
    "divy33:26": "rājā prasenajit kauśalaḥ śramaṇagautamamatīva sevate bhajate paryupāsane |",
    "divy33:27": "yadi jānīyāt, so ’yaṁ caṇḍālakulasyānarthāya pratipadyeta |",
    "divy33:28": "śramaṇaśca gautamo vītarāgaḥ śrūyate |",
    "divy33:29": "vītarāgasya mantrāh punaḥ sarvamantrānabhibhavanti |",
    "divy33:30": "evamuktā prakṛtirmātaṅgadārikā mātaramidamavocat—sacedadamba śramaṇo gautamo vītarāgaḥ, tasyāntikācchramaṇamānandaṁ na pratilapsye, jīvitaṁ parityajeyam |",
    "divy33:31": "sacetpratilapsye, jīvāmi |",
    "divy33:32": "mā te putri jīvitaṁ parityajasi |",
    "divy33:33": "ānayāmi śramaṇamānandam |",
    "divy33:34": "|",
    "divy33:35": "atha prakṛtermātaṅgadārikā mātā madhye gṛhāṅganasya gomayenopalepanaṁ kṛtvā vedīmālipya darbhān saṁstīrya agniṁ pajvālya aṣṭaśatamarkapuṣpāṇāṁ gṛhītvā mantrānāvartayamānā ekaikamarkapuṣpaṁ parijapya agnau pratikṣipati sma |",
    "divy33:36": "tatreyaṁ vidyā bhavati— amale vimale kuṅkume sumane |",
    "divy33:37": "yena baddhāsi vidyut |",
    "divy33:38": "icchayā devo varṣati vidyotati garjati |",
    "divy33:39": "vismayaṁ mahārājasya samabhivardhayituṁ devebhyo manuṣyebhyo gandharvebhyaḥ śikhigrahā devā viśikhigrahā devā ānandasyāgamanāya saṁgamanāya kramaṇāya grāṇāya juhomi svāhā |",
    "divy33:40": "| athāyuṣmata ānandasya cittamakṣiptam |",
    "divy33:41": "sa vihārānniṣkramya yena caṇḍālagṛhaṁ tenopasaṁkrāmati sma |",
    "divy33:42": "adrākṣīccaṇḍālī āyuṣmantamānandaṁ dūrādevāgacchantam |",
    "divy33:43": "dṛṣṭvā ca punaḥ prakṛtiṁ duhitaramidamavocat—ayamasau putri śramaṇa ānanda āgacchati |",
    "divy33:44": "śayanaṁ prajñapaya |",
    "divy33:45": "atha prakṛtirmātaṅgadārikā hṛṣṭatuṣṭā pramuditamanā āyuṣmata ānandasya śayyāṁ prajñapayati sma |",
    "divy33:46": "|",
    "divy33:47": "athāyuṣmānāndo yena caṇḍālagṛhaṁ tenopasaṁkrāntaḥ |",
    "divy33:48": "upasaṁkramya vedīmupaniśrityāsthāt |",
    "divy33:49": "ekāntasthitaḥ sa punarāyuṣmānāndaḥ prārodīt |",
    "divy33:50": "aśrūṇi pravartayamāna evamāha—vyasanaprāpto ’hamasmi |",
    "divy33:51": "na ca me bhagavān samanvāharati |",
    "divy33:52": "atha bhagavānāyuṣmantamānandaṁ samanvāharati sma |",
    "divy33:53": "samanvāhṛtya saṁbuddhamantraiścaṇḍālamantrān pratihanti sma |",
    "divy33:54": "tatreyaṁ vidyā— sthitiracyutiḥ sunītiḥ |",
    "divy33:55": "svasti sarvaprāṇibhyaḥ |",
    "divy33:56": "|",
    "divy33:57": "saraḥ prasannaṁ nirdeṣaṁ praśāntaṁ sarvato ’bhayam |",
    "divy33:58": "ītayo yatra śāmyanti bhayāni calitāni ca (1)|",
    "divy33:59": "tadvai devā namasyanti sarvasiddhāśca yoginaḥ |",
    "divy33:60": "etena satyavākyena svastyānandāsya bhikṣave (2)|",
    "divy33:61": "athāyuṣmānāndaḥ pratihatacaṇḍālamantraścaṇḍālagṛhānniṣkramya yena svako vihārastenopasaṁkramitumārabdhaḥ |",
    "divy33:62": "|",
    "divy33:63": "adrākṣītprakṛtirmātaṅgadārikā ānandamāyuṣmantaṁ pratigacchantam |",
    "divy33:64": "dṛṣṭvā ca punaḥ svāṁ jananīmidamavocat—ayamasau mātaḥ śramaṇa ānandaḥ pratigacchati |",
    "divy33:65": "tāmāha mātā—niyataṁ putri śramaṇena gautamena samanvāhṛto bhaviṣyati |",
    "divy33:66": "tena mama mantrāḥ pratihatā bhaviṣyanti |",
    "divy33:67": "prakṛtirāha—kiṁ punaramba balavattarāḥ śramaṇasya gautamasya mantrā nāsmākam? tāmāha mātā—balavattarāḥ śramaṇasya gautamasya mantrā nāsmākam |",
    "divy33:68": "ye putri mantrāḥ sarvalokasya prabhavanti, tān mantrāñ śramaṇo gautama ākāṅkṣamāṇaḥ pratihanti |",
    "divy33:69": "na punarlokaḥ prabhavati śramaṇasya gautamasya mantrān pratihantum |",
    "divy33:70": "evaṁ balavattarāḥ śramaṇasya gautamasya mantrāḥ |",
    "divy33:71": "|",
    "divy33:72": "athāyuṣmānānando yena bhagavāṁstenopasaṁkrāntaḥ |",
    "divy33:73": "upasaṁkramya bhagavataḥ pādau śirasā vanditvaikānte ’sthāt |",
    "divy33:74": "ekāntasthitamāyuṣmantamānandaṁ bhagavānidamavocat—udgṛhṇa rvamānanda imāṁ ṣaḍakṣarīvidyām |",
    "divy33:75": "dhāraya vācaya paryavāpnuhi ātmano hitāya sukhāya bhikṣūṇāṁ bhikṣuṇīnāmupāsakānāmupāsikānāṁ hitāya sukhāya |",
    "divy33:76": "iyamānanda ṣaḍakṣarīvidyā ṣaḍbhiḥ samyaksambuddhairbhāṣitā, caturbhiśca mahārājaiḥ, śakreṇa devānāmindreṇa, brahmaṇā ca sahāpatinā |",
    "divy33:77": "mayā caitarhi śākyamuninā samyaksambuddhena bhāṣitā |",
    "divy33:78": "tvamapyetarhi ānanda tāṁ dhārasya vācaya paryavāpnuhi |",
    "divy33:79": "yaduta tadyathā— aṇḍare pāṇḍare kāraṇḍe keyūre ’rcihaste kharagrīve bandhumati vīramati dhara vidha cilimile vilo:aya viṣāṇi loke |",
    "divy33:80": "viṣa cala cala |",
    "divy33:81": "golamati gaṇḍavile cilimile sātiniṁne yathāsaṁvibhakte golamati gaṇḍavilāyai svāhā |",
    "divy33:82": "|",
    "divy33:83": "yaḥ kaścidānanda ṣaḍakṣaryā vidyayā paritrāṇaṁ svastyayanaṁ kuryāt, sa yadi vadhārho bhavet, daṇḍena mucyate, daṇḍārhaḥ prahāreṇa, prahārārhaḥ, paribhāṣaṇayā, paribhāṣaṇārho romaharṣaṇena, romaharṣaṇārhaḥ punareva mucyate |",
    "divy33:84": "nāhamānanda taṁ samanupaśyāmi sadevaloke samāraloke sabrahmaloke saśramaṇabrāhmaṇikāyāṁ prajāyāṁ sadevamānuṣikāyāṁ sāsurāyām yastvanayā ṣaḍkṣaryā vidyayā rakṣāyāṁ kṛtāyāṁ rakṣāsūtre bāhau baddhe svastyayane kṛte abhibhavituṁ śaknoti varjayitvā paurāṇaṁ karmavipākam |",
    "divy33:85": "|",
    "divy33:86": "atha prakṛtirmāraṅgadārikā tasyā eva rātryā atyayāt śiraḥsnātā anāhatadūṣyaprāvṛtā muktāmālyābharaṇā yena śrāvastī nagarī tenopasaṁkramya nagaradvāre kapāṭamūle niśrityāsthādāyuṣmantamānandamāgamayamānā—niyatamanena mārgeṇa ānando ānando bhikṣurāgamiṣyatīti |",
    "divy33:87": "dadarśāyuṣmānānandaḥ prakṛtiṁ mātaṅgadārikāṁ pṛṣṭhataḥ pṛṣṭhataḥ samanubaddhām |",
    "divy33:88": "dṛṣṭvā ca punarjehrīyamāṇarūpo ’pragalbhāyamānarūpo duḥkhī durmanāḥ śīghraṁ śīghraṁ śrāvastyā vinirgamya yena jetavanaṁ tenopasaṁkrāntaḥ |",
    "divy33:89": "upasaṁkramya bhagavataḥ pādau śirasā vanditvaikānte ’sthāt |",
    "divy33:90": "ekāntasthita āyucmānānando bhagavantamidamavocat—iyaṁ me bhagavan prakṛtirmātaṅgadārikā pṛṣṭhataḥ pṛṣṭhataḥ samanubaddhā gacchantamanu gacchati, tiṣṭhantamanu tiṣṭhati |",
    "divy33:91": "yadyadeva kulaṁ pinṇḍāya praviśāmi, tasya tasyaiva dvāre tūṣṇībhūtā tiṣṭhati |",
    "divy33:92": "trāhi me bhagavan, trāhi me sugata |",
    "divy33:93": "evamukte bhagavānāyuṣmantamānandamidamavocat—kiṁ te prakṛte mātaṅgadārike ānandena bhikṣuṇā? prakṛtirāha—svāminaṁ bhadanta ānandamicchāmi |",
    "divy33:94": "bhagavānāha—anujñātāsi prakṛte mātāpitṛbhyāmānandāya? anujñātāsmi bhagavan, anujñātāsmi sugata |",
    "divy33:95": "bhagavānāha—tena hi saṁmukhaṁ mamānujñāpaya tvam |",
    "divy33:96": "atha prakṛtirmātaṅgadārikā bhagavataḥ pratiśrutya bhagavataḥ pādau śirasā vanditvā bhagavantaṁ triḥ pradakṣiṇīkṛtya bhagavato ’ntikāt prakrāntā |",
    "divy33:97": "yena svakau mātāpitarau tenopasaṁkrāntā |",
    "divy33:98": "upasaṁkramya mātāpitroḥ pādāñ śirasā vanditvā ekānte ’sthāt |",
    "divy33:99": "ekāntasthitā svakau mātāpitarāvidamavocat—saṁmukhaṁ me amba tāta śramaṇasya gautamasya ānandāya utsṛjatam |",
    "divy33:100": "atha prakṛtermātaṅgadārikāyā mātāpitarau prakṛtimādāyā yena bhagavāṁstenopasaṁkrāntau |",
    "divy33:101": "upasaṁkramya bhagavataḥ pādau śirasā vanditvā ekānte ’sthāt |",
    "divy33:102": "ekāntasthitā bhagavantametadavocat—imau tau bhagavan mātāpitarāvāgatau |",
    "divy33:103": "atha bhagavān prakṛtermātaṅgadārikāyā mātāpitarāvidamavocat—anujñātā yuvābhyāṁ prakṛtirmātaṅgadārikā ānandāyeti? tāvāhatuh—anujñātā bhagavan, anujñātā sugata |",
    "divy33:104": "tena hi yūyaṁ prakṛtimapahāya gacchata svagṛham |",
    "divy33:105": "atha prakṛtermātaṅgadārikāyā mātāpitarau bhagavataḥ pādau śirasā vanditvā bhagavantaṁ triḥ pradakṣiṇīkṛtya bhagavato ’ntikātprakrāntau |",
    "divy33:106": "|",
    "divy33:107": "atha prakṛtermātaṅgadārikāyā mātāpitarāvaciraprakrāntau viditvā bhagavān prakṛtiṁ mātaṅgadārikāmidamavocat—arthikāsi prakṛte ānandena bhikṣūṇā? prakṛtirāha—arthikāsmi bhagavan, arthikāsmi sugata |",
    "divy33:108": "tena hi prakṛte ya ānandasya veṣaḥ, sa tvayā dhārayitavyaḥ |",
    "divy33:109": "sā āha—dhārayāmi bhagavan, dhārayāmi sugata |",
    "divy33:110": "pravrajayatu māṁ sugata, pravrajayatu māṁ bhagavān |",
    "divy33:111": "atha bhagavān prakṛtiṁ mātaṅgadārikāmidamavocat—ehi tvaṁ bhikṣuṇī, cara brahmacaryam |",
    "divy33:112": "evamukte prakṛtirmātaṅgadārikā bhagavatā muṇḍā kāṣāyapravṛtā |",
    "divy33:113": "atha bhagavān prakṛtiṁ mātaṅgadārikāmehibhikṣuṇīvādena pravrājayitvā dharmyayā kathayā saṁdarśayati sma, samādāpayati sma, smuttejayati sma, saṁpraharṣayati sma |",
    "divy33:114": "yeyaṁ kathā dīrgharātraṁ saṁsārasamāpannānāṁ pratikūlā śravaṇīyā, tadyathā—dānakathā śīlakathā svargakathā kāmeṣvādīnavaṁ niḥsaraṇaṁ bhayaṁ saṁkleśavyavadānam, bodhipakṣāṁstān dharmān bhagavān prakṛtyai bhikṣuṇyai saṁprakāśayati sma |",
    "divy33:115": "atha prakṛtirbhikṣuṇī bhagavatā dharmyayā kathayā saṁdarśitā samādāpitā samuttejitā saṁpraharṣitā hṛṣṭacittā kalyāṇacittāa muditacittā vinīvaraṇacittā ṛjucittākhilacittā bhavyā dharmadeśitamājñātum |",
    "divy33:116": "yadā ca bhagavāñ jñātaḥ prakṛtiṁ bhikṣuṇīṁ hṛṣṭacittāṁ kalyāṇacittāṁ muditacittāṁ vinīvaraṇacittāṁ bhavyāṁ pratibalāṁ sāmutkarṣikīṁ dharmadeśanāmājñātum, tadā yeyaṁ bhagavatāṁ buddhānāṁ caturāyasatyaprativedhikī dhrmadeśanā, yaduta duḥkhaṁ samudayo nirodho mārgaḥ, tāṁ bhagavān prakṛterbhikṣuṇyā vistareṇa saṁprakāśayati sma |",
    "divy33:117": "atha prakṛtirbhikṣuṇī tasminnevāsane niṣaṇṇā caturāyasatyānyabhijñātāsīt, duḥkhaṁ samudayaṁ nirodhaṁ mārgam |",
    "divy33:118": "tadyathā vastramapagatakālakaṁ rajanopagataṁ raṅgodake prakṣiptaṁ samyageva raṅgaṁ pratigṛhṇīyāt, evameva prakṛtirbhikṣuṇī tasminnevāsane niṣaṇṇā caturāyasatyāni abhisamayati sma, tadyathā—duḥkhaṁ samudayaṁ nirodhaṁ mārgam |",
    "divy33:119": "|",
    "divy33:120": "atha praṛtirbhikṣuṇī dṛṣṭadharmā prāptadharmā viditadharmā akopyadharmā paryavasitadharmā adhigatārthalābhasaṁvṛttā tīrṇakāṅkṣāvicikitsā vigatakathaṁkathā vaiśāradyaprāptā aparapratyayā ananyaneyā śāstuḥ śāsane anudharmacāriṇī ājāneyamānā dharmeṣu bhagavataḥ pādayoḥ śirasā nipatya bhagavantamidamavocat—atyayo me bhagvan, atyayo me sugata |",
    "divy33:121": "yathā bālā yathā mūḍhā yathā avyaktā yathā akuśalā duṣṭrajñajātīyā, yāhamānandaṁ bhikṣuṁ svāmivādena samudācārṣam |",
    "divy33:122": "sāhaṁ bhadanta atyayamatyayataḥ paśyāmi |",
    "divy33:123": "atyayamatyayato dṛṣṭvā deśayāmi |",
    "divy33:124": "atyayamatyayata āviṣkaromi |",
    "divy33:125": "āyatyāṁ saṁvaramāpadye |",
    "divy33:126": "atastasyā mama bhagavann atyayamatyayato jānātu pratigṛhṇātu anukampāmupādāya |",
    "divy33:127": "bhagavānāha—āyatyāṁ saṁvarāya sthitvā tvaṁ prakṛte atyayamatyayato ’dhyāgamaḥ |",
    "divy33:128": "yathā bālā yathā mūḍhā yathā avyaktā yathā akuśalā duṣprajñajātīyā tvamānandaṁ bhikṣuṁ svāmivādena samudācarasīti |",
    "divy33:129": "yataśca tvaṁ prakṛte atyayaṁ jānāsi, atyayaṁ paśyasi, āyatyāṁ ca saṁvaramāpadyase, ahamapi te ’tyayamatyayato gṛhṇāmi |",
    "divy33:130": "vṛddhireva te prakṛte pratikāṅkṣitavyā kuśalānāṁ dharmāṇām, na hāniḥ |",
    "divy33:131": "atha prakṛtirbhikṣuṇī bhagavatābhinanditānuśiṣṭā ekā vyapakṛṣṭā apramattā ātāpinī smṛtimatī saṁprajānā prahitāni viviktāni viharati sma |",
    "divy33:132": "yadarthaṁ kuladuhitaraḥ keśānavatārya kāṣāyāṇi vastrāṇyācchādya samyageva śraddhayā agārādanāgārikāṁ pravrajanti, tadanuttarabrahmacaryaparyavasānaṁ dṛṣṭa eva dharme svayamabhijñāya sākṣākṛtyopasampadya pravedayate sma—kṣīṇā me jātiḥ, uṣitaṁ brahmacaryam, kṛtaṁ karaṇīyam, nāparamasmādbhavaṁ prajānāmīti |",
    "divy33:133": "|",
    "divy33:134": "aśrauṣuḥ śrāvasteyakā brāhmaṇagṛhapatayah—bhagavatā kila caṇḍāladārikā pravrājiteti |",
    "divy33:135": "śrutvā ca punaravadhyāyanti—kathaṁ hi nāma caṇḍāladārikā bhikṣūṇāṁ samyakcaryāṁ cariṣyati? bhikṣuṇīnāmupāsakānāmupāsikānāṁ samyakcaryāṁ cariṣyati? kathaṁ hi nāma caṇḍāladārikā brahmakṣatriyagṛhapatimahāśālakuleṣu pravekṣyati? aśrauṣīdrājā prasenajitkauśalah—bhagavatā caṇḍāladārikā pravrajiteti |",
    "divy33:136": "śrutvā ca punaravadhyāyati—kathaṁ hi nāma caṇḍāladārikā bhikṣūṇāṁ samyakcaryāṁ cariṣyati? bhikṣuṇīnāmupāsakānāmupādikānāṁ samyakcaryāṁ cariṣyati? kathaṁ brāhmaṇakṣatriyagṛhapatimahāśālakuleṣu pravekṣyati? vimṛśya ca bhadram yānam yojayitvā bhadram yānamabhiruhya saṁbahulaiśca śrāvasteyairbrāhmaṇagṛhapatibhiḥ parivṛtaḥ puraskṛtaḥ śrāvastyā niryāti sma |",
    "divy33:137": "yena jetavanamanāthapiṇḍadasyārāmaḥ, tenopasaṁkrāntaḥ |",
    "divy33:138": "tasya khalu yāvatī yānasya bhūmiḥ, tāvadyānena gatvāṁ sa yānādavatīrya pattikāyaparivṛtaḥ pattikāyapuraskṛtaḥ padbhyāmevārāmaṁ pravikṣat |",
    "divy33:139": "praviśya yena bhagavāṁstenopasṁkrāntaḥ |",
    "divy33:140": "upasaṁkramya bhagavataḥ pādau śirasā vanditvā ekānte niṣaṇṇaḥ |",
    "divy33:141": "te ’pi saṁbahulāḥ śrāvasteyakā brāhmaṇakṣatriyagṛhapatayo bhagavataḥ pādau śirasā vanditvā ekānte niṣaṇṇāḥ |",
    "divy33:142": "apyaikatyā bhagavatā sārdhaṁ saṁmukhaṁ saṁrañjanīṁ saṁmodinīṁ vividhāṁ kathāṁ vyatisārya ekānte niṣaṇṇāḥ |",
    "divy33:143": "apyaikatyā bhagavataḥ purataḥ svakasvakāni mātāpaitṛkāṇi nāmagotrāṇi nāmagotrāṇi anuśrāvya ekānte niṣaṇṇāḥ |",
    "divy33:144": "apyaikatyā yena bhagavāṁstenāñjaliṁ praṇamya ekānte niṣaṇṇāḥ |",
    "divy33:145": "apyaikatyāstūṣṇīmbhūtā ekānte niṣaṇṇāḥ |",
    "divy33:146": "|",
    "divy33:147": "atha bhagavān rājānaṁ prasenajitaṁ kauśalamārabhya teṣāṁ ca saṁbahulānāṁ śrāvasteyakānāṁ brāhmaṇakṣatriyagṛhapatīnāṁ cetasā cittamājñāya prakṛterbhikṣuṇyāḥ pūrvanivāsamārabhya bhikṣūnāmantrayate sma—icchatha yūyaṁ bhikṣavastathāgatasya saṁmukhaṁ prakṛterbhikṣuṇyāḥ pūrvanivāsamārabhya dharmakathāṁ śrotum? bhikṣavo bhagavantamāhuh—etasya bhagavan kālaḥ, etasya sugata samayaḥ, yadbhagavān prakṛterbhikṣuṇyāḥ pūrvanivāsamārabhya dharmakathāṁ kathayet, yadbhagavataḥ śrutvā bhikṣavo dhārayiṣyanti |",
    "divy33:148": "bhagavānāha—tena hi bhikṣavaḥ śṛṇuta, sādhu ca suṣṭhu ca manasikuruta, bhāṣiṣye |",
    "divy33:149": "evaṁ sādhu bhagavanniti te bhikṣavo bhagavataḥ pratyaśrauṣuḥ |",
    "divy33:150": "bhagavāṁstānidamavocat— bhūtapūrvaṁ bhikṣavo ’tīte ’dhvani gaṅgātaṭe atimuktakadalīpāṭalakāmalakīvanagahanapradeśe tatra triśaṅkur nāma mātaṅgarājāḥ prativasati sma saṁbahulaiśca mātaṅgasahasraiḥ sārdham |",
    "divy33:151": "sa punaribhikṣavastriśaṅkurmātaṅgarājaḥ pūrvajanmādhītān vedān smanusmarati sma sāṅgopāṅgān sarahasyān sanighaṇṭakaiṭabhān sākṣaraprabhedānitihāsapañcamān, anyāni ca śāstrāṇi padakośo? vaiyākaraṇo lokāyate yajñamantre mahāpuruṣalakṣaṇe niṣṇāto niṣkāṅkṣaḥ |",
    "divy33:152": "bhāṣyaṁ ca yathādharmaṁ vedavratapadānyanuśrutaṁ ca bhāṣate sma |",
    "divy33:153": "tasya triśaṅkormātaṅgarājasya śārdūlakarṇo nāma kumāro ’bhūdutpannaḥ |",
    "divy33:154": "rūpataśca kulataśca śīlataśca guṇataśca sarvaguṇaiścopeto ’bhirūpo darśanīyaḥ prāsādikaḥ paramayā śubhavarṇapuṣkalatayā samanvāgataḥ |",
    "divy33:155": "atha triśaṅkurmātaṅgarājaḥ śārdūlakarṇaṁ kumāraṁ pūrvajanmādhītān vedānadhyāpayati sma yaduta sāṅgopāṅgān sarahasyān sanighaṇṭakaiṭabhān sākṣaraprabhedānitihāsapañcamānm, anyāni ca śāstrāṇi, bhāṣyaṁ ca yathādharmaṁ vedavratapadāni |",
    "divy33:156": "|",
    "divy33:157": "atha triśaṅkormātaṅgarājasyaitadabhavat—ayaṁ mama putraḥ śārdūlakarṇo nāma kumārah upeto rūpataśca kulataśca śīlataśca guṇataśca, sarvaguṇopetp^bhirūpo darśanīyaḥ prāsādikaḥ, paramayā ca varṇapuṣkalatayā samanvāgataḥ |",
    "divy33:158": "cīrṇavrato ’dhītamantro vedapāragaḥ |",
    "divy33:159": "samayo ’yam yannvahamasya niveśanadharmaṁ kariṣye |",
    "divy33:160": "tatkuto nvahaṁ śārdūlakarṇasya putrasya śīlavatīṁ guṇavatīṁ rūpavatīṁ pratirūpāṁ prajāvatīṁ labheyamiti? tasmin khalu samaye puṣkarasārī nāma brāhmaṇa utkūṭaṁ nāma droṇamukhaṁ paribhuṅkte sma sasaptotsadaṁ stṛṇakāṣṭhodakaṁ dhānyasahagataṁ rājñāgnidattena brahmadeyaṁ dattam |",
    "divy33:161": "puṣkarasārī punarbrāhmaṇa upeto mātṛtaḥ pitṛtaḥ saṁśuddho gṛhiṇyāmanā kule jātyāṁ vā kṣipto jātivādena gotravādena yāvadāsaptamamātāmahapitāmaham |",
    "divy33:162": "yugapadupādhyāyo ’dhyāpako mantradharastrayāṇāṁ vedānāṁ pāragaḥ sāṅgopāṅgānāṁ sarahasyānāṁ sanighaṇṭakeiṭabhānāṁ sākṣaraprabhedānāmitihāsapañcamānāṁ padakośo vaiyākaraṇaḥ |",
    "divy33:163": "lokāyatayajñamantramahāpuruṣalakṣaṇeṣu pāragaḥ |",
    "divy33:164": "sphītamutkūṭaṁ nāma droṇamukhaṁ paribhuṅkte |",
    "divy33:165": "puṣkarasāriṇo brāhmaṇasya prakṛtir nāma māṇavikā duhitā bhūtā |",
    "divy33:166": "upetā rūpataśca kulataśca śīlataśca guṇataśca, sarvaguṇopetā abhirūpā darśanīyā prāsādikā paramayā varṇapuṣkalatayā samanvāgatā śīlavatī guṇavatī |",
    "divy33:167": "|",
    "divy33:168": "atha triśaṅkormātaṅgarājasyaitadabhavat—astyuttarapūrveṇotkūṭo nāma droṇamukhaḥ |",
    "divy33:169": "tatra puṣkarasāro nāma brāhmaṇaḥ prativasati |",
    "divy33:170": "upeto mātṛtaḥ pitṛto yāvat traivedike pravacane vistareṇa |",
    "divy33:171": "sa cotkūṭaṁ droṇamukhaṁ paribhuṅkte sasaptotsadaṁ satṛṇakāṣṭhodakaṁ dhānyabhogaiḥ sahagataṁ rājñāgnidattena brahmadeyaṁ dattam |",
    "divy33:172": "tasya puṣkarasāriṇo brāhmaṇasya prakṛtir nāma māṇavikā duhitā upetā rūpataśca kulataśca śīlataśca srvaguṇopetā abhirūpā darśanīyā prāsādikā paramayā varṇapuṣkalatayā samanvāgatā śīlavatī guṇavatī putrasya me śārdūlakarṇasya pratirūpā patnī bhaviṣyatīti |",
    "divy33:173": "atha triśaṅkurmātaṅgarāja etamevārthaṁ bahulaṁ rātrau cintayitvā vitarkya tasyā eva rātryā atyayāt pratyūṣakālasamaye srvaśvetaṁ vaḍavārathamabhiruhya mahatā śvapākagaṇena amātyagaṇena parivṛtaścaṇḍālanagarānniṣkramyottareṇa prāgacchadyenotkūṭaṁ droṇamukham |",
    "divy33:174": "atha triśaṅkurmātaṅgarāja utkūṭasyottarapūrveṇa sumanaskaṁ nāmodyānaṁ nānāvṛkṣasaṁchannaṁ nānāvṛkṣakusumitaṁ nānādvijanikūjitaṁ nandanamiva devānāṁ tadupasaṁkrāntaḥ |",
    "divy33:175": "upasaṁkramya brāhmaṇaṁ puṣkarasāriṇamāgamayamāno ’sthāt—brāhmaṇaḥ puṣkarasārī māṇavakān mantrān vācayitumihāgamiṣyatīti |",
    "divy33:176": "|",
    "divy33:177": "atha brāhmaṇaḥ puṣkarasārī tasyā rva rātryā atyayāt srvaśvetaṁ vaḍavārathamabhiruhya śiṣyagaṇaparivṛtaḥ pañcamatrairmāṇavakaśataiḥ puraskṛta utkūṭānniryāti sma brāhmaṇān mantrān vācayitum |",
    "divy33:178": "adrākṣīttriśaṅkurmātaṅgarājo brāhmaṇaṁ puṣkarasāriṇaṁ sūryamivodayantaṁ tejasā, jvalantamiva hutavaham, yajñamiva brāhmaṇaparivṛtam, śakramiva devagaṇaparivṛtam, haimavantamivauṣadhibhiḥ, samudramiva ratnaiḥ, candramiva nakṣatraiḥ, vaiśravaṇamiva yakṣagaṇaiḥ, brahmāṇamiva devarṣigaṇaiḥ parivṛtaṁ śobhamānam |",
    "divy33:179": "dūrata evāgacchantaṁ dṛṣṭvā ca enaṁ pratyudgamya yathādharmaṁ kṛtvedamavocat—haṁ bhoḥ puṣkarasārin, svāgatam, āyāhi |",
    "divy33:180": "kāryaṁ ca te vakṣyāmi, tacchrūyatām |",
    "divy33:181": "evamukte brāhmaṇaḥ puṣkarasārī triśaṅkuṁ mātaṅgarājamidamavocat—na hi bhostriśaṅko śakyaṁ brāhmaṇena saha bhoḥkāraṁ kartum |",
    "divy33:182": "ahaṁ bhoḥ puṣkarasāriñ śaknomi bhoḥkāraṁ kartum |",
    "divy33:183": "yacchakyaṁ me kartuṁ bhavati, naiva tacchakyaṁ te kartum |",
    "divy33:184": "api tu catvāro bhoḥ puṣkarasārin puruṣasya kāryamānambhāḥ pūrvasamārabdhā bhavanti yaduta ātmārthaṁ vā parārthaṁ vā ātmīyārthaṁ vā sarvabhūtasaṁgrahārthaṁ vā |",
    "divy33:185": "idaṁ cātra mahattaraṁ kāryam |",
    "divy33:186": "yatte vyākhyāsyāmi, tacchrūyatāam |",
    "divy33:187": "putrāya me śārdūlakarṇāya prakṛtiṁ duhitaramutsṛja bhāryārthāya |",
    "divy33:188": "yāvantaṁ kulaśulkaṁ manyase, tāvantaṁ dāsyāmi |",
    "divy33:189": "|",
    "divy33:190": "idaṁ ca khalu punarvacanaṁ śrutvā triśaṅkormātaṅgarājasya bhṛśaṁ brāhmaṇaḥ puṣkarasārī abhiṣiktaḥ kupitaścaṇḍībhūto ’nāttamanāḥ kopaṁ ca dveṣaṁ ca mrakṣaṁ ca tatpratyayātsaṁjanitvā lalāṭe triśikhāṁ bhṛkuṭīṁ kṛtvā kaṇṭhaṁ dhamayitvā akṣiṇī parivartya nakulapiṅgalāṁ dṛṣṭimutpādya triśaṅkuṁ mātaṅgarājamidamavocat—dhig grāmyaviṣaya caṇḍāla, nedaṁ śvapākavacanam yuktam, yastvaṁ brāhmaṇaṁ vedapāragaṁ hīnaścaṇḍālayonijo bhūtvā icchasyavamarditum |",
    "divy33:191": "bho durmate— prakṛtiṁ tvaṁ na jānāsi ātmānaṁ cābhimanyase |",
    "divy33:192": "bālāgre sarṣapaṁ mā bhoḥ sthāpaya mā kleśamāgamaḥ |",
    "divy33:193": "mā prārthayāprārthanīyāṁ vāyuṁ pāśena bandhaya (3)|",
    "divy33:194": "na hi cāmīkaraṁ mūḍha bhavedbhasma kadācana |",
    "divy33:195": "prakāśe vāndhakāre kiṁ viśeṣo nopalabhyate (4)|",
    "divy33:196": "caṇḍālayonijastvaṁ hi dvijātiḥ punarapyaham |",
    "divy33:197": "hīnaḥ śreṣṭhena saṁbandhaṁ mūḍha prārthayase katham (5)|",
    "divy33:198": "caṇḍālayonibhūtastvamahamasmi dvijātijaḥ |",
    "divy33:199": "na hi śreṣṭhaḥ prahīnena saṁbandhaṁ kartumicchati |",
    "divy33:200": "śreṣṭhāḥ śreṣṭhairhi saṁbandhaṁ kurvantīha dvijātayaḥ (6)|",
    "divy33:201": "vidyayā ye tu saṁpannāḥ saṁśuddhāścaraṇena ca |",
    "divy33:202": "jātyā caivānabhikṣiptā mantraiḥ paramatāṁ gatāḥ (7)|",
    "divy33:203": "adhyāpakā mantradharāstriṣu vedeṣu pāragāḥ |",
    "divy33:204": "nighaṇṭakaiṭabhān vedān brāhmaṇā ye hyadhīyate |",
    "divy33:205": "taistādṛṣairhi saṁbandhaṁ kurvantīha dvijātayaḥ (8)|",
    "divy33:206": "na hi śreṣṭho hi hīnena saṁbandhaṁ kartumicchati |",
    "divy33:207": "prārthayase ’prārthanīyāṁ vāyuṁ pāśena bandhitum |",
    "divy33:208": "yadasmābhiśca saṁbandhamiha tvaṁ kartumicchasi (9)|",
    "divy33:209": "jugupsitaḥ sarvaloke kṛpaṇaḥ puruṣādhamaḥ |",
    "divy33:210": "gaccha tvaṁ vṛṣala kṣipraṁ kimasmānavamanyase (10)|",
    "divy33:211": "caṇḍālāḥ saha caṇḍālaiḥ pukkasāḥ saha pukkasaiḥ |",
    "divy33:212": "kurvantīhaiva saṁbandhaṁ jātibhirjātireva ca (11)|",
    "divy33:213": "brāhmaṇā brāhmaṇaiḥ sārdhaṁ kṣatriyāḥ kṣatriyaiḥ saha |",
    "divy33:214": "sārdhaṁ vaiśyāstathā vaiśyaiḥ śūdrāḥ śūdraistathā saha (12)|",
    "divy33:215": "sadṛśāḥ sadṛśaiḥ sārdhamāvahanti parasparam |",
    "divy33:216": "na hi kurvanti caṇḍālāḥ saṁbandhaṁ brāhmaṇaiḥ saha (13)|",
    "divy33:217": "sarvajātivihīno ’si sarvavarṇajugupsitaḥ |",
    "divy33:218": "kathaṁ hīnaśca śreṣṭhena saṁbandhaṁ kartumicchasi (14)|",
    "divy33:219": "idaṁ punarvacanaṁ śrutvā brāhmaṇasya puṣkarasāriṇas triśaṅkurmātaṅgarāja idamavocat— yathā bhasmani sauvarṇe viśeṣa upalabhyate |",
    "divy33:220": "brāhmaṇe vānyajātau vā na viśeṣo ’sti vai tathā (15)|",
    "divy33:221": "yathā prakāśatamasorviśeṣa upalabhyate |",
    "divy33:222": "brāhmaṇe vānyajātau vā na viśeṣo ’sti vai tathā (16)|",
    "divy33:223": "na hi brāhmaṇa ākāśānmaruto vā samutthitaḥ |",
    "divy33:224": "bhittvā vā pṛthivīṁ jāto jātavedā yathāraṇeḥ (17)|",
    "divy33:225": "brāhmaṇā yonito jātāścaṇḍālā api yonitaḥ |",
    "divy33:226": "śreṣṭhatve vṛṣalatve ca kiṁ vā paśyasi kāraṇam (18)|",
    "divy33:227": "brāhmaṇe ’pi mṛtotsṛṣṭo jugupsyo ’śucirucyate |",
    "divy33:228": "varṇāstathaiva cāpyanye kā nu tatra viśeṣatā (19)|",
    "divy33:229": "yatkiṁcitpāpakaṁ karma kilbiṣaṁ kalireva ca |",
    "divy33:230": "sattvānāmupaghātāya brāhmaṇaistatprakāśitam (20)|",
    "divy33:231": "iti karmāṇi caitāni prakāśitāni brāhmaṇaiḥ |",
    "divy33:232": "karmabhirdāruṇaiścāpi \"puṇyo ’ham\" bruvate dvijāḥ (21)|",
    "divy33:233": "māṁsaṁ khāditukāmaistu brāhmaṇairupakalpitam |",
    "divy33:234": "mantrairhi prokṣitāḥ santaḥ svargaṁ gacchantyajaiḍakāḥ (22)|",
    "divy33:235": "yadeṣa mārgaḥ svagārya kasmānna brāhmaṇā hyamī |",
    "divy33:236": "ātmānamathavā bandhūnmantraiḥ saṁprokṣayanti vai (23)|",
    "divy33:237": "mātaraṁ pitaraṁ caiva bhrātaraṁ bhaginīṁ tathā |",
    "divy33:238": "putra duhitaraṁ bhāryāṁ dvijā na prokṣayantyamī (24)|",
    "divy33:239": "mitraṁ jñātiṁ sakhīṁ vāpi ye vā viṣayavāsinaḥ |",
    "divy33:240": "prokṣitāste ’pi vā mantraiḥ sarve yāsyanti sadgatim (25)|",
    "divy33:241": "sarve yajñaiḥ samāhūtā gamiṣyanti satāṁ gatim |",
    "divy33:242": "paśubhiḥ kiṁ nu bho yaṣṭairātmānaṁ kiṁ na yakṣyase (26)|",
    "divy33:243": "na prokṣaṇair na mantraiśca svargaṁ gacchantyajaiṭakāḥ |",
    "divy33:244": "na hyeṣa mārgaḥ svargāya mithyāprokṣaṇamucyate (27)|",
    "divy33:245": "brāhmaṇai raudracittaistu paryāyo hyeṣa cintitaḥ |",
    "divy33:246": "māṁsaṁ khāditukāmaistu prokṣaṇaṁ kalpitaṁ paśoḥ (28)|",
    "divy33:247": "anyaccāhaṁ pravakṣyāmi brāhmaṇairyat prakalpitam |",
    "divy33:248": "pātakā hi samākhyātā brāhmaṇeṣu caturvidhāḥ (29)|",
    "divy33:249": "suvarṇacauryaṁ madyaṁ gurudārābhimardanam |",
    "divy33:250": "brahmaghnatā ca catvāraḥ pātakā brāhmaṇeṣvamī (30)|",
    "divy33:251": "suvarṇaharaṇaṁ varjyaṁ steyamanyanna vidyate |",
    "divy33:252": "suvarṇam yo haredvipraḥ sa tenā^brāhmaṇo bhavet (31)|",
    "divy33:253": "surāpānaṁ na pātavyamannapānam yatheṣṭataḥ |",
    "divy33:254": "surāṁ tu yaḥ pibedvipraḥ sa tenābrāhmaṇo bhavet (32)|",
    "divy33:255": "gurudārā na gantavyā anyadārā yatheṣṭataḥ |",
    "divy33:256": "gurudārāṁ tu yo gacchetsa tenābrāhmaṇo bhavet (33)|",
    "divy33:257": "na hanyād brāhmaṇaṁ hyakaṁ hanyādanyānanekaśaḥ |",
    "divy33:258": "hanyāttu brāhmaṇam yo vai sa tenābrāhmaṇo bhavet (34)|",
    "divy33:259": "ityete pātakā hyuktā brāhmaṇeṣu caturvidhāḥ |",
    "divy33:260": "bhavatyabrāhmaṇā yena tato ’nye ’pātakāḥ smṛtāḥ (35)|",
    "divy33:261": "kṛtvā caturṇāmekaikaṁ bhavedabrāhmaṇastu saḥ |",
    "divy33:262": "labhate na ca sāmīcīṁ brāhmaṇānāṁ samāgame |",
    "divy33:263": "āsanaṁ codakaṁ caiva vyutthānaṁ sa na cārhati (36)|",
    "divy33:264": "tasy niḥsaraṇaṁ dṛṣṭaṁ brāhmaṇaiḥ patitasya tu |",
    "divy33:265": "vrataṁ vai sa samādāya punarbrāhmaṇatāṁ vrajet (37)|",
    "divy33:266": "asau dvādaśavarṣāṇi dhārayitvā kharājinam |",
    "divy33:267": "khaṭvāṅgamucchritaṁ kṛtvā mṛtaśīrṣe ca bhijanam (38)|",
    "divy33:268": "etadvrataṁ samādāya niścayena nirantaram |",
    "divy33:269": "pūrṇe dvādaśame varṣe punarbrāhmaṇatāṁ vrajet (39)|",
    "divy33:270": "iti niḥsaraṇaṁ dṛṣṭaṁ brāhmaṇaistu tapasvibhiḥ |",
    "divy33:271": "kumārgagāmibhirmūḍhairaniḥsaraṇadarśābhiḥ (40)|",
    "divy33:272": "taditdaṁ brāhmaṇa te bravīmi—saṁjñāmātrakamidaṁ lokasya yadidamucyate brāhmaṇa iti vā kṣatriya iti vā vaiśya iti vā śūdra iti vā |",
    "divy33:273": "sarvamidamekameveti vijñāya putrāya me śārdūlakarṇāya prakṛtiṁ māṇavikāmanuprayaccha bhāryārthāya |",
    "divy33:274": "yāvantaṁ kulaśulkaṁ manyase tāvantamanupradāsyāmi |",
    "divy33:275": "|",
    "divy33:276": "idaṁ ca khalu punarvacanaṁ śrutvā triśaṅkormātaṅgarājasya brāhmaṇaḥ puṣkarasārī abhiṣaktaḥ kupitaścaṇḍībhūto ’nāttamanāḥ kopaṁ ca dveṣaṁ ca tatpratyayaṁ janayitvā lalāṭe triśikhāṁ bhṛkuṭiṁ kṛtvā kaṇṭhaṁ dhamayitvā akṣiṇī parivartya nakulapiṅgalāṁ dṛṣṭimutpādya triśaṅkuṁ mātaṅgarājamidamavocat— asamīkṣyaitattvayā hi kṛtā saṁjñeyamīdṛśī |",
    "divy33:277": "ekaiva jātirloke ’smin sāmānyā na pṛthagvidhā (41)|",
    "divy33:278": "kathaṁ śvapākajātīyo brāhmaṇaṁ vedapāragam |",
    "divy33:279": "nihīnayonijo bhūtvā vimarditumihecchasi (42)|",
    "divy33:280": "rājānaḥ khalu vṛṣala prativibhāgajñā bhavanti |",
    "divy33:281": "tadyathā deśadharme vā nagaradharme vā grāmadharme vā nigamadharme vā śulkadharme vā āvāhadharme vā vivāhadharme vā pūrvakarmasu vā |",
    "divy33:282": "catvāra ime vṛṣala varṇāḥ |",
    "divy33:283": "yaduta brāhmaṇaḥ kṣatriyo vaiśyaḥ śūdra iti |",
    "divy33:284": "teṣāṁ vivāhadharmeṣu catasro bhāryā brāhmaṇasya bhavanti |",
    "divy33:285": "tadyathā brāhmaṇī kṣatriyā vaiśyā śūdrī ceti |",
    "divy33:286": "tisraḥ kṣatriyasya bhāryā bhavanti |",
    "divy33:287": "kṣatriyā vaiśyā śūdrī ceti |",
    "divy33:288": "vaiśyasya dve bhārye bhavataḥ |",
    "divy33:289": "vaiśyā śūdrī ceti |",
    "divy33:290": "śūdrasya tvekā bhāryā bhavati śūdrī eva |",
    "divy33:291": "evaṁ brāhmaṇasya vṛṣala catvāraḥ putrā bhavanti |",
    "divy33:292": "tadyathā brāhmaṇaḥ kṣatriyo vaiśyaḥ śūdraśceti |",
    "divy33:293": "kṣatriyasya trayaḥ putrāḥ, kṣatriyo vaiśyaḥ śūdra iti |",
    "divy33:294": "vaiśyasy dvau putrau, vaiśyaḥ śūdra iti |",
    "divy33:295": "śūdrasya tveka eva putro bhavati yaduta śūdra eva |",
    "divy33:296": "te brāhmaṇāḥ punarvṛṣala brāhmaṇaḥ putrāḥ |",
    "divy33:297": "aurasā mukhato jātāḥ |",
    "divy33:298": "urasto bāhutaḥ kṣatriyāḥ |",
    "divy33:299": "nābhito vaiśyāḥ |",
    "divy33:300": "padbhyāṁ śūdrāḥ |",
    "divy33:301": "brahmaṇāyaṁ khalu vṛṣala lokaḥ sarvabhūtāni nirmitāni |",
    "divy33:302": "tasya jyeṣṭhā vayaṁ putrāḥ kṣatriyāstadanantaram |",
    "divy33:303": "vaiśyāstṛtīyakā varṇāḥ śūdranāṁnā caturthakaḥ (43)|",
    "divy33:304": "iti |",
    "divy33:305": "|",
    "divy33:306": "sa tvaṁ vṛṣala caturthe ’pi varṇe na saṁdṛśase |",
    "divy33:307": "ahaṁ cāgre varṇe śreṣṭhe varṇe parame varṇe pravare varṇe |",
    "divy33:308": "paramārthaṁ ca samyogamākāṅkṣasi |",
    "divy33:309": "praṇaśya tvaṁ vṛṣala kṣipram |",
    "divy33:310": "mā cāsmākamavamaṁsthāḥ |",
    "divy33:311": "|",
    "divy33:312": "idaṁ punarvacanaṁ śrutvā brāhmaṇasya puṣkarasāriṇastriśaṅkurmātaṅgarāja idamavocat—idamatra brāhmaṇa śṛṇu yad bravīmi |",
    "divy33:313": "brahmaṇāyaṁ lokaḥ, sarvabhūtāni nirmitāni |",
    "divy33:314": "tasya jyeṣṭho vayaṁ putrāḥ kṣatriyāstadanantaram |",
    "divy33:315": "vaiśyāstṛtīyakā varṇāḥ śūdranāṁnā catruthakaḥ (44)|",
    "divy33:316": "iti |",
    "divy33:317": "|",
    "divy33:318": "sapādajaṅghāḥ sanakhāḥ samāṁsāḥ sapārśvapaṛṣṭhāśca narā bhavanti |",
    "divy33:319": "ekāṁśato nāsti yato viśeṣo varṇāśca catvāra ito na santi (45)|",
    "divy33:320": "atho viśeṣaḥ pravaro ’sti kaścittad brūhi yaccānumatam yathā te |",
    "divy33:321": "atho viśeṣaḥ pravaro hi nāsti varṇāśca catvāra ito na santi (46)|",
    "divy33:322": "yathā hi dārakā bālāḥ krīḍamānā mahāpathe |",
    "divy33:323": "pāṁśupuñjāni saṁpaṇḍya svayaṁ nāmāni kurvate (47)|",
    "divy33:324": "idaṁ kṣīramidaṁ dadhi idaṁ māṁsamidaṁ ghṛtam |",
    "divy33:325": "na ca bālasya vacanātpāṁśavo ’nnaṁ bhavanti hi (48)|",
    "divy33:326": "varṇāstathaiva catvāro yathā brāhmaṇa bhāṣase |",
    "divy33:327": "pāṁśupuñjābhidhānena yogo ’yaḥ kopyeṣa na vidyate (49)|",
    "divy33:328": "na keśena na karṇābhyāṁ na śīrṣeṇa na cakṣuṣā |",
    "divy33:329": "na mukhena na nāsayā na grīvayā na bāhunā (50)|",
    "divy33:330": "norasāpyatha pārśvābhyāṁ na pṛṣṭhenodareṇa ca |",
    "divy33:331": "norubhyāmatha jaṅghābhyāṁ pāṇipādanakhena ca (51)|",
    "divy33:332": "na svareṇa na varṇena na sarvāṁśair na maithunaiḥ |",
    "divy33:333": "nānāviśeṣaḥ sarveṣu manuṣyeṣu hi vidyate (52)|",
    "divy33:334": "yathā hi jātiṣvanyāsu liṅgam yoniḥ pṛthak pṛthak |",
    "divy33:335": "sāmānyaṁ kāraṇaṁ tatra kiṁ vā jātiṣu manyase (53)|",
    "divy33:336": "saśīrṣakāścātha narāsthiyuktāḥ sacarmakāḥ sendriyasodarāśca |",
    "divy33:337": "varṇā na yuktāścaturo ’bhidhātum (54)|",
    "divy33:338": "doṣo hyayaṁ cātra bhavedayukto yadyattvayā cābhihitaṁ nidāne |",
    "divy33:339": "śrutvā tu mattaḥ pratipadya saumya yaccātra manye śṛṇu codyamānam (55)|",
    "divy33:340": "yaccātra yuktaṁ viṣamaṁ samaṁ vā tatte pravakṣyāmi niyujyamānaḥ |",
    "divy33:341": "doṣo hi yaścāpi bhavedayukto vakṣyāmi te hyuttaratottaraṁ ca |",
    "divy33:342": "śrutvā tu mattaḥ pratipadya saumya karmādhipatyaprabhavā manuṣyāḥ (56)|",
    "divy33:343": "anumānamapi te brāhmaṇa yadi pramāṇam, tatra yad bravīṣi—brahmā eka iti tasmātprajā api ekajātyā eva |",
    "divy33:344": "vayamapyekajātyā bhavāmaḥ |",
    "divy33:345": "yacca bravīṣi—brahmaṇāyaṁ lokaḥ sarvabhūtāni ca nirmitānīti |",
    "divy33:346": "sacette brāhmaṇa idaṁ pramaṇam, tadidaṁ te brāhmaṇa ayuktam yad bravīṣi catvāro varṇāh—brāhmaṇāḥ kṣatriyā vaiśyā śūdrāśceti |",
    "divy33:347": "api tu brāhmaṇa mithyā mama vaco bhavet, yadi brāhmaṇa saṁvādena manuṣyajāter nānākaraṇaṁ prajñāyate |",
    "divy33:348": "yaduta śīrṣato vā mukhato vā karṇato vā nāsikāto vā bhrūto vā rūpato vā saṁsthānato vā varṇato vā ākārato vā yonito vā āhārato vā saṁbhavato vā nānākaraṇaṁ prajñāyate |",
    "divy33:349": "|",
    "divy33:350": "tadyathāpi bhoḥ puṣkarasārin gavāśvagardabhoṣṭramṛgapakṣyajaiḍakānāmaṇḍajajarāyujasaṁsvedajaupapādukānāṁ nānākaraṇaṁ prajñāyate |",
    "divy33:351": "yaduta pādato ’pi mukhato ’pi varṇato ’pi saṁsthānato ’pi āhārato ’pi yonisambhavato ’pi nānākaraṇaṁ prajñāyate |",
    "divy33:352": "na caivaṁ teṣāṁ caturṇāṁ varṇānāṁ nānākaraṇaṁ prajñāyate |",
    "divy33:353": "tattasmātsarvamidamekamiti |",
    "divy33:354": "|",
    "divy33:355": "api ca brāhmaṇa amīṣāṁ phalguvṛkṣāṇāmāmrātakajambukharjūrapanasadālāvanatindukamṛdvīkabījapūrakakapitthākṣoḍanārikelatiniśakarañjādīnāṁ nānākaraṇaṁ prajñāyate |",
    "divy33:356": "yaduta mūlataśca skandhataśca tvagbhāgataśca sārataśca patrataśca puṣpataśca phalataśca nānākaraṇaṁ prajñāyate |",
    "divy33:357": "na caivaṁ caturṇāṁ varṇānāṁ nānākaraṇaṁ prajñāyate |",
    "divy33:358": "|",
    "divy33:359": "tadyathā brāhmaṇa amīṣāṁ sthalajānāṁ vṛkṣāṇāṁ sāratamālanaktamālakarṇikārasaptaparṇaśirīṣakovidārasyandanacandanaśiṁśapairaṇḍakhadirādīnāṁ nānākaraṇaṁ prajñāyate |",
    "divy33:360": "yaduta mūlataśca skandhataśca tvagbhāgataśca gulmataśca sārataśca patrataśca phalataśca viśeṣa upalabhyate |",
    "divy33:361": "na caivaṁ caturṇāṁ varṇānāṁ nānākaraṇaṁ prajñāyate |",
    "divy33:362": "|",
    "divy33:363": "tadyathā bhoḥ puṣkarasārin, amīṣāṁ kṣīravṛkṣāṇāmudumbaraplakṣāśvatthanayagrodhavalguketyevamādīnāṁ nānākaraṇaṁ prajñāyate |",
    "divy33:364": "yaduta mūlataśca skandhataśca tvagbhāgataśca sārataśca patrataśca puṣpataśca phalataśca nānākaraṇaṁ prajñāyate |",
    "divy33:365": "na tvena caturṇāṁ varṇānāṁ nānākaraṇaṁ prajñāyate |",
    "divy33:366": "|",
    "divy33:367": "tadyathā puṣkarasārin, amīṣāmapi phalabhaiṣajyavṛkṣāṇāmāmalakīharītakīvibhītakīpharasakādīnāmanyāsāmapi vividhānāmoṣadhīnāṁ grāmajānāṁ pārvatīyānāṁ tṛṇavanaspatīnāṁ nānākaraṇaṁ prajñāyate |",
    "divy33:368": "yaduta mūlataśca skandhataśca gulmataśca sārataśca patrataśca puṣpataśca phalataśca nānākaraṇaṁ prajāyate |",
    "divy33:369": "na tveva caturṇāṁ varṇānāṁ nānākaraṇaṁ prajñāyate |",
    "divy33:370": "|",
    "divy33:371": "tadyathā sthalajānāṁ puṣpavṛkṣāṇāmatimuktakacampakapāṭalānāṁ sumanāvārṣikādhanuṣkārikādīnāṁ nānākaraṇaṁ prajñāyate |",
    "divy33:372": "yaduta rūpato ’pi varṇato ’pi gandhato ’pi saṁsthānato ’pi nānākaraṇaṁ prajñāyate |",
    "divy33:373": "na tveva caturṇāṁ varṇānāṁ nānākaraṇaṁ prajñāyate |",
    "divy33:374": "|",
    "divy33:375": "tadyathā brāhmaṇa amīṣāmapi jalajānāṁ puṣpāṇāṁ padmotpalasaugandhakamṛdugandhikādīnāṁ nānākaraṇaṁ prajñāyate |",
    "divy33:376": "yaduta rūpataśca gandhataśca saṁsthānataśca varṇataśca nānākaraṇaṁ parjñāyate |",
    "divy33:377": "na tveva caturṇāṁ varṇānāṁ nānākaraṇaṁ prajñāyate |",
    "divy33:378": "tadyathā puṣkarasārinn amī brāhmaṇā iti kṣatriyā iti vaiśyā iti śūdrā iti |",
    "divy33:379": "tasmādekamevedaṁ sarvamiti |",
    "divy33:380": "|",
    "divy33:381": "apyanyatte pravakṣyāmi brāhmaṇaiḥ kalpitam yathā |",
    "divy33:382": "śiraḥ satāraṁ gaganamākāśamudaraṁ tathā (57)|",
    "divy33:383": "parvatāścāpyubhāvūrū pādau ca dharaṇītalam |",
    "divy33:384": "sūryācandramasau netre roma tṛṇavanaspatī (58)|",
    "divy33:385": "aśrūṇyavocadvarṣāsya nadyaḥ prasrāvameva ca |",
    "divy33:386": "sāgarāścāpyamedhyaṁ vai evaṁ braṁhā prajāpatiḥ (59)|",
    "divy33:387": "parīkṣasva tvaṁ brahmaṇaḥ svalakṣaṇam |",
    "divy33:388": "yasmād brahmaṇo brāhmaṇā utpannāḥ, tasmātkṣatriyā api vaiśyā api śūdrā apyutpannāḥ |",
    "divy33:389": "|",
    "divy33:390": "evaṁ prasūtiryadi tattvataḥ syāttato hi syādvarṇakṛto viśeṣaḥ |",
    "divy33:391": "yadi brāhmaṇā brahmalokaṁ vrajeyustrayaśca varṇā na vrajeyuḥ svargam |",
    "divy33:392": "evaṁ bhavedvarṇakṛto viśeṣo na cenna catvāro bhavanti varṇāḥ (60)|",
    "divy33:393": "yasmāddhi varṇaścaturtha evaṁ prayāti svargaṁ svakṛtena karmaṇā |",
    "divy33:394": "yatastapaścārṣamiha praśastaṁ tasmād dvijāter na viśeṣaṇaṁ syād (61)|",
    "divy33:395": "yadi brāhmaṇaḥ syādihaika eva dvijihvaścatuḥśravaṇastathaiva |",
    "divy33:396": "caturviṣāṇo bahupād dviśīrṣa evaṁ kṛte varṇakṛto viśeṣaḥ (62)|",
    "divy33:397": "rāgaiśca nāma paraghātanaṁ ca evamprakāraṁ ca viheṭhanaṁ ca |",
    "divy33:398": "sattvasya vai karmaṇo dhvaṁsanaṁ ca etānyakalyāṇakṛtāni vipraiḥ (63)|",
    "divy33:399": "yuddhaṁ vivādaṁ kalahānyabhīkṣṇaṁ goprokṣaṇaṁ cintitaṁ brāhmaṇairhi |",
    "divy33:400": "atharvaṇaṁ karmaṇā trāsanaṁ ca etāni mantrāṇi kṛtāni vipraiḥ (64)|",
    "divy33:401": "pāpecchatā bahujanavañcanaṁ ca śāṭhyaṁ ca dhauryaṁ ca tathaiva kalpam |",
    "divy33:402": "evaṁ pareṣāmahitaṁ vicintya kadā ca te svargamito vrajeyuḥ (65)|",
    "divy33:403": "ye brāhmaṇā ugratapā vinītā vratena śīlena sadā hyupetāḥ |",
    "divy33:404": "ahiṁsakā ye damasamyame ratāste brāhmaṇā brahmapuraṁ vrajanti (66)|",
    "divy33:405": "sahāsthimāṁsaḥ sanakhaḥ sacarmā duḥkhaṁ sukhaṁ mūtrapurīṣamekam |",
    "divy33:406": "pañcendriyair nāsti yato viśeṣastasmānna vai varṇacatuṣka eṣaḥ (67)|",
    "divy33:407": "tadyathā nāma brāhmaṇa kasyacitpuruṣasya catvāraḥ putrā bhaveyuḥ |",
    "divy33:408": "sa teṣāṁ nāmāni kuryāt—nandaka iti vā jīvaka iti vā aśoka iti vā śatāyuriti vā |",
    "divy33:409": "iṣṭāśca punarbho etasya puruṣasya putrā bhaveyuḥ |",
    "divy33:410": "tatra yo nandakaḥ sa nandet |",
    "divy33:411": "yo jīvakaḥ sa jīvet |",
    "divy33:412": "yo ’śokaḥ sa na śocet |",
    "divy33:413": "yaḥ śatāyuḥ sa varṣaśataṁ jīvet |",
    "divy33:414": "|",
    "divy33:415": "nāmataḥ punarbrāhmaṇa teṣāṁ nānākaraṇaṁ prajñāyate na jātitaḥ |",
    "divy33:416": "tatkasya hetoh? iha khalu punarbrahmaṇa pitṛtaḥ putro jāyate |",
    "divy33:417": "tasmācca tatredaṁ vyākaraṇaṁ bhavati— mātā bhastrā pituḥ putro yena jātaḥ sa eva saḥ |",
    "divy33:418": "yadyevaṁ bho vijānāsi na te (putrā) parabhūtāḥ kvacit (68)|",
    "divy33:419": "parīkṣasva brāhmaṇa samyageva—ko ’tra brāhmaṇaḥ kṣatriyo vaiśyaḥ śūdra iti |",
    "divy33:420": "sarve kāṇāśca kubjāśca sarve ’pasmāriṇo ’pi vā |",
    "divy33:421": "kilāsinaḥ kuṣṭhinaśca gaurāḥ kṛṣṇāḥ pṛthak pṛthak (69)|",
    "divy33:422": "pratiṣṭhitāḥ |",
    "divy33:423": "|",
    "divy33:424": "samamajjānakhatvacapārścodaravaktrāḥ prajā hi tāḥ svakarmaṇā |",
    "divy33:425": "evaṁ gate brāhmaṇa naiva bhavati viśeṣaḥ ko jātikṛto viśeṣaḥ |",
    "divy33:426": "yasmānna jāterviśeṣaṇo ’sti tasmānna vai varṇacatuṣka eva (69)|",
    "divy33:427": "(a) tasmātte brāhmaṇa bravīmi—saṁjñāmātramidaṁ lokasya yadidaṁ brāṁhaṇa iti vā kṣatriya iti vā vaiśya iti vā śūdra iti vā caṇḍāka iti vā |",
    "divy33:428": "ekamidaṁ sarvamidamekam |",
    "divy33:429": "putrāya me śārdūlakarṇāya prakṛtiṁ duhitaramutsṛja bhāryārthāya |",
    "divy33:430": "yāvantaṁ kulaśulkaṁ manyase tāvantamanupradāsyāmi |",
    "divy33:431": "|",
    "divy33:432": "idaṁ punarvacanaṁ śrutvā triśaṅkormātaṅgarājāsya brāhmaṇaḥ puṣkarasārī idamavocat—kiṁ punarbhavatā ṛgvedo ’dhītaḥ, yajurvedo ’dhītaḥ, sāmavedo ’dhītaḥ, arthavavedo ’dhītaḥ, āyurvedo ’dhītaḥ, kalpādhyāyo ’pi, adhyātmamapi, mṛgacakraṁ vā, nakṣatragaṇo vā, tithikramagaṇo vā tvayādhītah? karmacakraṁ vā tvayādhigatam? athavā aṅgavidyā vā vastravidyā vā śivāvidyā śakunividyā vā tvayādhītā? athavā rāhucaritaṁ vā śukracaritaṁ vā grahacaritaṁ tvayādhītam? athavā lokāyataṁ bhavatā bhāṣyapravacanaṁ vā pakṣādhyāyo vā nyāyo vā tvayādhītah? evamukte triśaṅkurmātaṅgarājaḥ puṣkarasāriṇaṁ brāhmaṇametadavocat—etacca mayā brāhmaṇā adhītaṁ bhūyaścottaram |",
    "divy33:433": "bhūyaścottaram |",
    "divy33:434": "yadapi te brāhmaṇa evaṁ syāt—ahamasmi mantreṣu pāraṁ prāpta iti, tatra te brāhmaṇa saha dharmeṇānumānaṁ pravakṣyāmi |",
    "divy33:435": "na khalvevaṁ brāhmaṇa prāthamakalpikānāṁ sattvānāmetadabhavat—yaduta brāhmaṇa iti vā kṣatriya iti vā vaiśya iti vā śūdra iti vā |",
    "divy33:436": "ekamidaṁ sarvamidamekam |",
    "divy33:437": "|",
    "divy33:438": "atha brāhmaṇa sattvānāmasadṛśānāṁ cobhayathā sadṛśānāṁ tato ’nye sattvāḥ śālikṣetrāṇi kelāyanti gopāyanti vāpayanti vā, te ’mī kṣatriyā iti saṁjñā udapādi |",
    "divy33:439": "athātra brāhmaṇa tadanyatamānāṁ sattvānāmetadabhavat—parigraho rogaḥ parigraho gaṇḍaḥ parigrahaḥ śalyaḥ |",
    "divy33:440": "yannu vayaṁ svaparigrahamapahāya araṇyāyatanaṁ gatvā tṛṇakāṣṭhaśākhāparṇapalāśakānupasaṁhṛtya tṛṇakuṭikāṁ vā parṇakuṭikāṁ vā kṛtvā praviśya dhyāyema iti |",
    "divy33:441": "atha te sattvāstaṁ parigrahamapahāyā araṇyāyatanaṁ gatvā tṛṇakāṣṭhaśākhāpatraparṇapālāśakaistṛṇakuṭiṁ vā parṇakuṭikāṁ vā kṛtvā tatraiva praviśya dhyāyanti sma |",
    "divy33:442": "te tatra sāyamāsanahetoḥ prāntavāṭikāṁ prātaraśanahetośca grāmaṁ piṇḍāya praviśanti sma |",
    "divy33:443": "|",
    "divy33:444": "atha teṣāṁ grāmavāsināṁ satvānāmetadabhavat—duṣkarakārakā bata bhoḥ sattvā ye svakaṁ parigrahamutsṛjya grāmanigamajanapadebhyo bahir nirgatāḥ |",
    "divy33:445": "teṣāṁ bahirmanaskā brāhmaṇā iti saṁjñā udapādi |",
    "divy33:446": "te ca punargrāmavāsinaḥ sattvāstānatīva satkurvanti sma |",
    "divy33:447": "teṣāṁ ca dātavyaṁ manyante sma |",
    "divy33:448": "|",
    "divy33:449": "atha etṣāmeva sattvānāmanyatame sattvāstāni dhyānānyasambhāvayanto grāmeṣvavatīrya mantrapadān svādhyāyanti sma |",
    "divy33:450": "tāṁste grāmanivāsina āhuh—na kevalamime sattvāḥ, ime ’dhyāpakāḥ, teṣāmadhyāpakā iti loke saṁjñā udapādi |",
    "divy33:451": "ayaṁ heturayaṁ pratyayo brāhmaṇānāṁ loke prādurbhāvāya |",
    "divy33:452": "|",
    "divy33:453": "athānyatame sattvā vivekakālapratisamyuktān kārmāntān vividhānarthapratisamyuktān kurvanti sma |",
    "divy33:454": "teṣāṁ vaiśyā iti saṁjñā udapādi |",
    "divy33:455": "|",
    "divy33:456": "athānyatame sattvāḥ kṣudreṇa karmaṇā jīvikāṁ kalpayanti sma |",
    "divy33:457": "teṣāṁ śūdrā iti saṁjñā udapādi |",
    "divy33:458": "|",
    "divy33:459": "bhūtapūrvaṁ brāhmaṇa anyatamaḥ sattvo vadhūmādāya rathamāruhya anyatamasminnaraṇyapradeśe gataḥ |",
    "divy33:460": "tatra ca ratho bhagnaḥ |",
    "divy33:461": "tasmānmātaṅgam mā tvaṁ gāmah iti saṁjñā udapādi |",
    "divy33:462": "|",
    "divy33:463": "kṣetraṁ karṣanti ye teṣāṁ karṣakā iti saṁjñā pravṛttā |",
    "divy33:464": "|",
    "divy33:465": "bhāṣyeṇa ca parṣadaṁ rañjayati dharmeṇa śīlavratasamācāreṇa samyak, tasya rājā iti saṁjñābhūt |",
    "divy33:466": "|",
    "divy33:467": "tato ’nye sattvā vāṇijyayā jīvikāṁ kalpayanti, teṣāṁ vaṇija iti saṁjñā udapādi |",
    "divy33:468": "|",
    "divy33:469": "tataścānye sattvāḥ pravrajanti sma |",
    "divy33:470": "pravrajitvā parāñ jayanti kleśāñ jayantīti teṣāṁ pravrajitā iti loke saṁjñā udapādi |",
    "divy33:471": "|",
    "divy33:472": "api tu brāhmaṇa ekaiva saṁjñā loka udapādi |",
    "divy33:473": "tāṁ te pravakṣyāmi— brahmā loke ’sminn imān vedān vācayati |",
    "divy33:474": "brahmā devānāṁ paramatāpasaḥ |",
    "divy33:475": "indrasya kauśikasya vedān vācayati sma |",
    "divy33:476": "indraḥ kauśiko ’raṇemi—gautamaṁ vedān vācayati |",
    "divy33:477": "araṇemi—gautamaḥ śvetaketuṁ vedān vācayati |",
    "divy33:478": "śvetaketuḥ śukaṁ paṇḍitaṁ vācayati |",
    "divy33:479": "śukaḥ paṇḍitaśca vedān vibhajati sma |",
    "divy33:480": "tadyathā puṣyo bahvṛcānāṁ paṅktiśchandogānāmekaviṁśatiradhvaryavaḥ |",
    "divy33:481": "kraturatharvāṇikānām |",
    "divy33:482": "ba ṛ??? cānāmete brāhmaṇa |",
    "divy33:483": "sarve te vyākhyāyante |",
    "divy33:484": "puṣya eko bhūtvā pañcaviṁśatidhā bhinnaḥ |",
    "divy33:485": "tadyathā śuklā valkalā māṇḍavyā iti |",
    "divy33:486": "tatra daśa śuklāḥ |",
    "divy33:487": "aṣṭau valkalāḥ |",
    "divy33:488": "sapta māṇḍavyāḥ |",
    "divy33:489": "itīyaṁ brāhmaṇa bahvṛcānāṁ śākhā |",
    "divy33:490": "puṣya eko bhūtvā pañcaviṁśatidhā bhinnaḥ |",
    "divy33:491": "|",
    "divy33:492": "anumānamapi brāhmaṇa pramāṇaṁ chandogānām |",
    "divy33:493": "brāhmaṇāḥ sarva ete chandogāḥ |",
    "divy33:494": "paṅktirityekā bhūtvā sāśītisahasradhā bhinnā |",
    "divy33:495": "tadyathā śīlavalkā araṇemikā laukākṣāḥ kauthumā brahmasamā mahāsamā mahāyāgikāḥ sātyamugrāḥ samantavedāḥ |",
    "divy33:496": "|",
    "divy33:497": "tatra śīlavalkā viṁśatiḥ |",
    "divy33:498": "araṇemikā viṁśatiḥ |",
    "divy33:499": "laukākṣāścatvāriṁśat |",
    "divy33:500": "kauthumānāṁ śatam |",
    "divy33:501": "brahmasamānāṁ śatam |",
    "divy33:502": "sātyamugrāṇāṁ śatam |",
    "divy33:503": "samantavedānāṁ śatam |",
    "divy33:504": "itīyaṁ brāhmaṇa cchandoganāṁ śākhā |",
    "divy33:505": "paṅktirityekā bhūtvā sāśītisahasradhā bhinnā |",
    "divy33:506": "|",
    "divy33:507": "anumānamapi pramāṇamadhvaryūṇām |",
    "divy33:508": "ete brāhmaṇā ekaviṁśatyadhvaryavo bhūtvā ekottaraśatadhā bhinnāḥ |",
    "divy33:509": "tadyathā kaṭhāḥ kaṇimā vājasaneyino jātukarṇāḥ praṣṭhapadā ṛṣayaḥ |",
    "divy33:510": "tatra daśa kaṭhāḥ |",
    "divy33:511": "daśa kaṇimāḥ |",
    "divy33:512": "ekādaśa vājasaneyinaḥ |",
    "divy33:513": "trayodaśa jātukarṇāḥ |",
    "divy33:514": "ṣoḍaśa ṣoṣṭhapadāḥ |",
    "divy33:515": "ekacatvāriṁśadṛṣayaḥ |",
    "divy33:516": "itīyaṁ brāhmaṇa adhvaryūṇāṁ śākhā |",
    "divy33:517": "ekaviṁśatyadhvaryavo bhūtvā ekottaraśatadhā bhinnāḥ |",
    "divy33:518": "|",
    "divy33:519": "anumānamapi brāhmaṇa pramāṇamatharvaṇikānām |",
    "divy33:520": "ete mantrāḥ sarve te ’tharvaṇikāḥ |",
    "divy33:521": "kratureko bhūtvā dvidhā bhinnaḥ |",
    "divy33:522": "caturdhā bhūtvā aṣṭadhā bhinnaḥ |",
    "divy33:523": "aṣṭadhā bhūtvā navadaśadhā bhinnaḥ |",
    "divy33:524": "itīyaṁ brahmaṇa arharvaṇikānāṁ śākhā |",
    "divy33:525": "kraturekaḥ ṣoḍaśottaradvādaśaśatadhā bhinnaḥ |",
    "divy33:526": "|",
    "divy33:527": "anumānamapi brāhmaṇa pramāṇaṁ pratītya etāni dvādaśabhedaśatāni ṣoḍaśabhedāśca ye brāhmaṇaiḥ pauraṇaiḥ samyag dṛṣṭāḥ |",
    "divy33:528": "chandasi vā vyākaraṇe vā lokayate vā padamīmāṁsāyāṁ vā |",
    "divy33:529": "na caiṣāmūhāpohaḥ prajñāyate |",
    "divy33:530": "yaduta ekajātyo nāmeti viditvā bandhurbhavitumarhati |",
    "divy33:531": "tatte brāhmaṇa bravīmi—saṁjñāmātrakametallokasya yaduta brāhmaṇa iti vā kṣatriya iti vā vaśya iti vā śūdra iti vā |",
    "divy33:532": "ekamidaṁ sarvamidamekam |",
    "divy33:533": "putrāya me śārdūlakarṇāya prakṛtiṁ duhitamutsṛja bhāryārthāya |",
    "divy33:534": "yāvantaṁ kulaśulkaṁ manyase tāvantamanupradāsyāmi |",
    "divy33:535": "|",
    "divy33:536": "idaṁ punarvacanaṁ śrutvā triśaṅkormātaṅgarājasya brāhmaṇaḥ puṣkarasārī tūṣṇīmbhūto madgubhūtaḥ srastaskandho ’dhomukho niṣpratibhaḥ pradhyānaparo ’sthāt |",
    "divy33:537": "|",
    "divy33:538": "dadarśa triśaṅkurmātaṅgarājo brāhmaṇaṁ puṣkarasāriṇaṁ tūṣṇīmbhūtaṁ madgubhūtaṁ srastaskandhamadhomukhaṁ niṣpratibhaṁ pradhyānaparaṁ sthitam |",
    "divy33:539": "dṛṣṭvā ca punaridamabravīt—yadapi te brāhmaṇa evaṁ syādasadṛśena saha saṁbandho bhaviṣyatīti |",
    "divy33:540": "na punastvayā brāhmaṇa evaṁ draṣṭavyam |",
    "divy33:541": "tatkasya hetoh? ye pramāṇaśrutiśīlaprajñādayo guṇā agryā lokasya te mama putrasya śārdūlakarṇasya saṁvidyante |",
    "divy33:542": "yadapi te brāhmaṇa evaṁ syāt—ye vājapeyam yajñam yajanti, aśvamedhaṁ puruṣamedhaṁ śāmyaprāśaṁ nirargaḍam yajñam yajanti, sarve te kāyasya bhedātsugatau svargaloke deveṣūpapadyanta iti |",
    "divy33:543": "na punarbrāhmaṇa tvayaivaṁ draṣṭavyam |",
    "divy33:544": "tatkasya hetoh? vājapeyaṁ brāhmaṇa yajñam yajamānā aśvamedhaṁ puruṣamedhaṁ śāmyaprāśaṁ nirargaḍam yajña ca yajamānā bahudhā mantrān pravartayantaḥ prāṇihiṁsāṁ ca pravartayanti |",
    "divy33:545": "tasmātte brāhmaṇa bravīmi—na hyeṣa mārgaḥ svargāya |",
    "divy33:546": "ahaṁ te brāhmaṇa mārgaṁ svargāya vyākhyāmi |",
    "divy33:547": "tacchṛṇu— śīlaṁ rakṣeta medhāvī prārthayānaḥ sukhatrayam |",
    "divy33:548": "praśaṁsāṁ vittalābhaṁ ca pratya svarge ca modanam (70)|",
    "divy33:549": "yairbrāhmaṇa itaḥ pūrvaṁ vājapeyo yajña iṣṭaḥ, yairaśvamedho yaiḥ puruṣamedho yaiḥ śāmyaprāśo yair nirargaḍo yajña iṣṭaḥ, parigṛhītastair nirargalaṁ ca kāmaiḥ kāmaḥ |",
    "divy33:550": "ito nākaḥ paryeṣyate |",
    "divy33:551": "ye brāhmaṇa itaḥ paścādvājapeyam yajñam yakṣyanti, ye ’śvamedham ye śāmyaprāśaṁ nirargaḍam yajñam yakṣyanti, te nirarthakaṁ mahāvighātaṁ samyokṣyanti |",
    "divy33:552": "tasmātte brāhmaṇa bravīmi—ehi tvaṁ mayā sārdhaṁ saṁbandham yojanayasva |",
    "divy33:553": "tatkasya hetoh? dharmeṇa hi caṇḍālā ajugupsanīyā bhavanti |",
    "divy33:554": "api ca |",
    "divy33:555": "śraddhā śīlaṁ tapastyāgaḥ śrutirjñānaṁ dayaiva ca |",
    "divy33:556": "|",
    "divy33:557": "darśanaṁ sarvavedānāṁ svargavratapadāni vai (71)|",
    "divy33:558": "pramāṇamaṣṭaprakāraṁ svargāya |",
    "divy33:559": "tadebhiraṣṭābhiḥ prakārair dvargagamanamiṣyate |",
    "divy33:560": "ye prāyeṇa jānanti viśeṣeṇa khalvapyanekairvividhairyajñaiḥ |",
    "divy33:561": "aṣṭau cemā brāhmaṇa nirdiṣṭā mātṛtulyā bhaginyo loke pravartante |",
    "divy33:562": "tadyathā—aditirdevānāṁ mātā |",
    "divy33:563": "duturdānavānām |",
    "divy33:564": "manurmānavānām |",
    "divy33:565": "surabhiḥ saurabheyānām |",
    "divy33:566": "vinatā suparṇānām |",
    "divy33:567": "kadrunāgānām |",
    "divy33:568": "pṛthivī bhūtānāṁ mātā sarvabījānām |",
    "divy33:569": "marutāṁ mahāmaha |",
    "divy33:570": "mahākāśyapaṁ manasā vidanti ṛṣayaḥ |",
    "divy33:571": "|",
    "divy33:572": "atha khalu bhoḥ puṣkarasārin brāhmaṇānāṁ sapta gautrāṇi svākhyāsyāmi, tāni śrūyantām—tadyathā gautamā vātsyāḥ kautsāḥ kāśyapā vāsiṣṭhā māṇḍavyā ityetāni brāhmaṇa sapta gotrāṇi |",
    "divy33:573": "eṣāmekaikaṁ gotraṁ saptadhā bhinnam |",
    "divy33:574": "atra ye gautamāste kauthumāste gagarste bhāradvājāsta ārṣṭiṣeṇāste vaikhānasāste vajrapādāḥ |",
    "divy33:575": "tatra ye vātsyāsta ātreyāste maitreyāste bhārgavāste sāvarṇyāste bahujātāḥ |",
    "divy33:576": "tatra ye vātsyāsta ātreyāsta maitreyāste bhārgavāste sāvarṇyāste salīlāste bahujātāḥ |",
    "divy33:577": "tatra ye kautsāste maudgalyāyanāste gauṇāyanāste lāṅgalāste lagnāste daṇḍalagnāste somabhuvāhvah |",
    "divy33:578": "tatra ye kauśikāste kātyāyanāste darbhakātyāyanāste valkalinaste pakṣiṇaste laukākṣāste lohitāyanāh (lohityāyanāḥ |",
    "divy33:579": ") |",
    "divy33:580": "tatra ye kāśyapāste maṇḍanāsta iṣṭāste śauṇḍāyanāste rocaneyāste ’napekṣāste ’gniveśyāḥ |",
    "divy33:581": "tatra ye kāśyapāste jātukarṇyāste dhānyāyanāste pārāśarāste vyāghranakhāste āṇḍāyanāsta aupamanyavāḥ |",
    "divy33:582": "tatra ye māṇḍavyāste bhāṇḍāyanāste dhomrāyaṇāste kātyāyanāste khalvavāahanāste sugandhārāyaṇāste kāpiṣṭhalāyanāḥ |",
    "divy33:583": "ityetāni brāhmaṇa evamekonapañcāśadgotrāṇi brāhmaṇaiḥ paurāṇaiḥ samyag dṛṣṭāni cchandasi vyākaraṇe padamīmāṁsāyām |",
    "divy33:584": "anyāni ca gotrāṇi vistarato mayā vācitāni |",
    "divy33:585": "tāni anyair na jñāyante |",
    "divy33:586": "|",
    "divy33:587": "yadutaikatvamiti viditvā bhavān bandhurbhavitumarhati |",
    "divy33:588": "tasmātte brāhmaṇa bravīmi sāmānyaṁ saṁjñāmātrakamidaṁ lokasya yaduta brāhmaṇa iti vā kṣatriya iti vā vaiśya iti vā śūdra iti vā |",
    "divy33:589": "ekamidaṁ sarvamidamekam |",
    "divy33:590": "putrāya me śārdūlakarṇāya prakṛtiṁ duhitaramutsṛja bhāryārthāya |",
    "divy33:591": "yāvantaṁ kulaśulkaṁ manyase tāvantamanupradāsyāmi |",
    "divy33:592": "|",
    "divy33:593": "idaṁ punarvacanaṁ śrutvā triśaṅkormātaṅgarājasya brāhmaṇaḥ puṣkarasārī tūṣṇīmbhūto madgubhūtaḥ srastaskandho ’dhomukho niṣpratibhaḥ pradhyānaparaḥ sthito ’bhūt |",
    "divy33:594": "adrākṣīt triśaṅkurmātaṅgarājah puskarasāriṇaṁ brāhmaṇaṁ tūṣṇīmbhūtaṁ madgubhūtaṁ srastaskandhamadhomukhaṁ niṣpratibhaṁ pradhyānaparaṁ sthitam |",
    "divy33:595": "dṛṣṭvā ca punaridamavocat— yādṛśaṁ vāpyate bījaṁ tādṛśaṁ labhyate phalam |",
    "divy33:596": "prajāpaterhi caikatve nirviśeṣo bhavatyataḥ (72)|",
    "divy33:597": "na cendriyāṇāṁ nānātvaṁ kriyābhedaśca dṛśyate |",
    "divy33:598": "brāhmaṇe vānyajātau vā naiṣāṁ kiṁcidviśiṣyate (73)|",
    "divy33:599": "na hyātmanaḥ samutlarṣaḥ śreṣṭhatvamiha yujyate |",
    "divy33:600": "śukraśoṇitasambhūtam yonito hyubhayaṁ samam (74)|",
    "divy33:601": "cāturvarṇyaṁ pravakṣyāmi paśudharmakathāṁ tava |",
    "divy33:602": "bhavette bhavinī bhāryā naitad brāhmaṇa yujyate (75)|",
    "divy33:603": "yadi tāvadayaṁ loko brahmaṇā janitaḥ svayam |",
    "divy33:604": "brāhmaṇī brāhmaṇasvasā kṣatriyā kṣatriyasvasāa (76)|",
    "divy33:605": "atha vaiśyasya vaiśyā vai śūdrā vā punaḥ |",
    "divy33:606": "na bhāryā bhaginī yuktā brahmaṇā janitā yadi (77)|",
    "divy33:607": "na sattvā brahmaṇo jātāḥ kleśajāḥ karmajāstvamī |",
    "divy33:608": "nīcaiścoccaiśca dṛśyante sattvā nānāśrayāḥ pṛthak (78)|",
    "divy33:609": "teṣāṁ ca jātisāmānyād brāhmaṇe kṣatriye tathā |",
    "divy33:610": "atha vaiśye ca śūdre ca samaṁ jñānaṁ pravartate (79)|",
    "divy33:611": "ṛgvedo ’tha yajurvedaḥ sāmavedo ’pyatharvaṇam |",
    "divy33:612": "itihāso nighaṇṭaśca kutaśchando nirarthakam (80)|",
    "divy33:613": "asmākamapyadhyayane maitrī vidyā tathā śikhī |",
    "divy33:614": "saṁkrāmaṇī prakrāmaṇī stambhanī kāmarūpiṇī (81)|",
    "divy33:615": "manojavā ca gāndhārī ghorī vidyā vaśaṁkarī |",
    "divy33:616": "kākavāṇī ca mantraṁ ca indrajālaṁ ca bhañjanī (82)|",
    "divy33:617": "asmākamāsītpuruṣā vidyāsvākhyātapaṇḍitāḥ |",
    "divy33:618": "maṇipuṣpāśca ṛṣayo bhāsvarāśca maharṣayaḥ (83)|",
    "divy33:619": "saṁlprāptā devatāṛddhiṁ kiṁ cikitsasi vidyayā |",
    "divy33:620": "aśikṣitāśca caṇḍālā brāhmaṇā vedapāragāḥ (84)|",
    "divy33:621": "kipiṁjalādyo janito mantrāṇāṁ pāramiṁ gataḥ |",
    "divy33:622": "na hyasau brāhmaṇīputraḥ kiṁ vā brāhmaṇa manyase (85)|",
    "divy33:623": "niṣadyajanayatkālī putraṁ dvaipāyanaṁ munim |",
    "divy33:624": "ugraṁ tejasvinaṁ bhīṣmaṁ pañcābhijñaṁ mahātapam |",
    "divy33:625": "na hyasau brāhmaṇīputraḥ kiṁ vā brāhmaṇa vakṣyasi (86)|",
    "divy33:626": "kṣatriyā reṇukā nāma jajñe rāmaṁ mahāmunim |",
    "divy33:627": "paṇḍitaṁ ca vinītaṁ ca sarvaśāstraviśāradam |",
    "divy33:628": "na hyasau brāhmaṇīputraḥ kiṁ vā brāhmaṇa vakṣyasi (87)|",
    "divy33:629": "ye ca te manujā āsaṁs tejasā tapasā yutāḥ |",
    "divy33:630": "paṇḍitāśca vinītāśca loke ca ṛṣisaṁmatāḥ |",
    "divy33:631": "na hi te brāhmaṇīputrāḥ kiṁ vā brāhmaṇa vakṣyasi (88)|",
    "divy33:632": "saṁjñā kṛteyaṁ lokasya brāhmaṇāḥ kṣatriyāstathā |",
    "divy33:633": "vaiśyāścaiva tathā śūdrāḥ saṁjñeyaṁ saṁprakīrtitā (89)|",
    "divy33:634": "tasmātte brāhmaṇa bravīmi saṁjñāmātrakamidaṁ lokasya yaduta brāhmaṇa iti vā kṣatriya iti vā vaiśya iti vā śūdra iti vā |",
    "divy33:635": "ekamidaṁ sarvamidamekam |",
    "divy33:636": "putrāya me śārdūlakarṇāya prakṛtiṁ duhitaramanuprayaccha bhāryārthāya |",
    "divy33:637": "yāvantaṁ kulaśulkaṁ manyase tāvantamanupradāsyāmi |",
    "divy33:638": "|",
    "divy33:639": "idaṁ ca punarvacanaṁ śrutvā triśaṅkormātaṅgarājasya brāhmaṇaḥ puṣkarasārī triśaṅkuṁ mātaṅgarājamidamavocat—kiṁgotro bhavān? āha—ātreyagotro ’smi |",
    "divy33:640": "kimpūrvah? āha—ātreyaḥ |",
    "divy33:641": "kiṁcaraṇam? āha—kāleya—maitrāyaṇīyaḥ |",
    "divy33:642": "kati pravarāh? āha—trayaḥ pravarāḥ |",
    "divy33:643": "tadyathā vātsyāḥ kautsyā bharadvājāśca |",
    "divy33:644": "ke bhavantaḥ sabrahmacāriṇah? chandogāḥ |",
    "divy33:645": "kati cchandogānāṁ bhedāh? ṣaṭ |",
    "divy33:646": "te katame? āha—tadyathā |",
    "divy33:647": "kauthumāḥ |",
    "divy33:648": "cārāyaṇīyāḥ |",
    "divy33:649": "lāṅgalāḥ |",
    "divy33:650": "sauvarcasāḥ |",
    "divy33:651": "kāpiṁjaleyāḥ |",
    "divy33:652": "ārṣṭiṣeṇā iti |",
    "divy33:653": "|",
    "divy33:654": "kiṁ bhavato mātṛjaṁ gotram? āha—pārāśarīyam |",
    "divy33:655": "paṭhatu bhavān sāvitrīm |",
    "divy33:656": "kathaṁ bhavati? katyakṣarā sāvitrī? katigaṇḍā? katipadā? caturviṁśatyakṣarā sāvitrī |",
    "divy33:657": "trigaṇḍā |",
    "divy33:658": "aṣṭākṣarapadā |",
    "divy33:659": "uccārayatu bhavān sāvitrīm |",
    "divy33:660": "atha khalu bhoḥ puṣkarasārin, sotpattikāṁ sāvitrīṁ pravakṣyāmi |",
    "divy33:661": "tacchrūyatām |",
    "divy33:662": "kathayatu bhavān |",
    "divy33:663": "bhūtapūrvaṁ brāhmaṇa atīte ’dhvani vasur nāma ṛṣirbabhūva |",
    "divy33:664": "pañcābhijña ugratejā mahānubhāvo dhyānānāṁ lābhī |",
    "divy33:665": "tena tatra takṣakaduhitā kapilā nāma āsaditā bhāryārtham |",
    "divy33:666": "sa tatra saṁraktacittastayā kanyayā sārdhaṁ maithunamagacchat |",
    "divy33:667": "sa ṛṣirṛddhyā bhraṣṭo dhyānebhyo vañcitaḥ |",
    "divy33:668": "ṛddhiparihīnaḥ sa vipratisārī ātmano duścaritaṁ vigarhāṇastasyāṁ velāyāṁ sāvitrīṁ bhāṣate sma |",
    "divy33:669": "tadyathā— bhūrbhuvaḥ svaḥ |",
    "divy33:670": "tatsaviturvireṇyaṁ bhargo devasya dhīmahi |",
    "divy33:671": "dhiyo yo naḥ pracodayāt |",
    "divy33:672": "iti hi brāhmaṇa ajñānaśodhanārthamimameva mantraṁ sa brāhmaṇo divārātraṁ japati sma |",
    "divy33:673": "iyaṁ brāhmaṇānāṁ sāvitrī |",
    "divy33:674": "pūrvajaḥ prajāpatih—jaṭilastāpaso bhūtvā gahanaṁ vanamāśritaḥ |",
    "divy33:675": "gambhīrāvabhāse tatra hyātmastaporataḥ (90)|",
    "divy33:676": "devasya śreṣṭakaṁ bhojanamupanāmyopaviṣṭa imaṁ mantramajapat |",
    "divy33:677": "iyaṁ kṣatriyāṇāṁ sāvitrī |",
    "divy33:678": "citraṁ hi vaiśyakanyakā |",
    "divy33:679": "atha sā kanyā arthataḥ pravīṇā |",
    "divy33:680": "iyaṁ vaiśyānāṁ sāvitrī |",
    "divy33:681": "atapaḥ sutapaḥ |",
    "divy33:682": "jīvema śaradāṁ śatam |",
    "divy33:683": "paśyema śaradāṁ śatam |",
    "divy33:684": "iyaṁ śūdrāṇāṁ sāvitrī |",
    "divy33:685": "bhūrbhuvaḥ svaḥ |",
    "divy33:686": "kāmā hi loke paramāḥ prajānāṁ kleśaprahāṇe bhūtā antarāyāḥ |",
    "divy33:687": "tasmādbhavantaḥ prajahantu kāmāṁs tato ’tulaṁ prāpsyatha brahmalokam (91)|",
    "divy33:688": "itīyaṁ brāhmaṇa brahmaṇā sahāpatinā sāvitrī bhāṣitā, pūrvakaiśca samyaksambuddhairabhyanumoditā |",
    "divy33:689": "|",
    "divy33:690": "paṭha bhostriśaṅko nakṣatravaṁśam |",
    "divy33:691": "atha kim? bhoḥ kathayatu bhavān |",
    "divy33:692": "śrūyatām |",
    "divy33:693": "bhoḥ puṣkarasārin, nakṣatravaṁśaṁ kathayiṣyāmi |",
    "divy33:694": "tadyathā— kṛttikā rohiṇī mṛgaśirā ārdrā punarvasuḥ puṣyah āśleṣā maghā pūrvaphalgunī uttaraphalgunī hastā citrā svātī viśākhā anurādhā anurādhā jyeṣṭā mūlā pūrvāṣāḍhā uttarāṣāḍhā abhijit śravaṇā dhaniṣṭhā śatabhiṣā pūrvabhādrapadā uttarabhādrapadā revatī aśvinī bharaṇī |",
    "divy33:695": "ityetāni bhoḥ puṣkarasārinn aṣṭāviṁśatinakṣatrāṇi |",
    "divy33:696": "|",
    "divy33:697": "katitārakāṇi katisaṁsthānāni katimuhūrtayogāni kimāhārāṇi kiṁdaivatāni kiṁgotrāṇi? kṛttikā bhoḥ puṣkarasārin nakṣatraṁ ṣaṭtāraṁ kṣurasaṁsthānaṁ triṁśanmuhūrtayogaṁ dadhyāhāramagnidaivataṁ vaiśyāyanīyaṁ gotreṇa |",
    "divy33:698": "rohiṇīnakṣatraṁ pañcatārakaṁ śakaṭākṛtisaṁsthānaṁ pañcacatvāriṁśanmuhūrtayogaṁ mṛgamāṁsāhāraṁ prajāpatidaivataṁ bhāradvājaṁ gotreṇa |",
    "divy33:699": "mṛgāśirānakṣatraṁ tritāraṁ mṛgaśīrṣasaṁsthānaṁ triṁśanmuhūrtayogaṁ phalamūlāhāraṁ somadaivataṁ mṛgāyaṇīyaṁ gotreṇa |",
    "divy33:700": "ārdrānakṣatramekatāraṁ tilakasaṁsthānaṁ pañcadaśamuhūrtayogaṁ sarpirmaṇḍāhāraṁ sūryadaivataṁ hārītāyanīyaṁ gotreṇa |",
    "divy33:701": "punarvasunakṣatraṁ dvitāraṁ padasaṁsthānaṁ pañcacatvāriṁśanmuhūrtayogaṁ madhyāhāram aditidaivataṁ vāsiṣṭhaṁ gotreṇa |",
    "divy33:702": "puṣyanakṣatraṁ tritāraṁ vardhamānasaṁsthānaṁ triṁśanmuhūrtayogaṁ madhumaṇḍāhāraṁ bṛhaspatidaivatam aupamanyavīyaṁ gotreṇa |",
    "divy33:703": "āśleṣānakṣatramekatāraṁ tilakasaṁsthānaṁ pañcadaśamuhūrtayogaṁ pāyasabhojanaṁ sarpadaivataṁ maitrāyaṇīyaṁ gotreṇa |",
    "divy33:704": "itīmāni bhoḥ puṣkarasārin sapta nakṣatrāṇi pūrvadvārakāṇi |",
    "divy33:705": "|",
    "divy33:706": "maghānakṣatraṁ pañcatāraṁ nadīkubjasaṁsthānaṁ triṁśanmuhūrtayogaṁ tilakṛsarāhāraṁ titṛdaivatam piṅgalāyanīyaṁ gotreṇa |",
    "divy33:707": "pūrvaphalgunīnakṣatraṁ dvitāraṁ padakasaṁsthānaṁ triṁśanmuhūrtayogaṁ bilvabhojanaṁ bhavadaivataṁ gautamīyaṁ gotreṇa |",
    "divy33:708": "uttaraphalgunīnakṣatraṁ dvitāraṁ padakasaṁsthānaṁ pañcacatvāriṁśanmuhūrtayogaṁ godhūmamatsyāhāramaryamādaivataṁ kauśikaṁ gotreṇa |",
    "divy33:709": "hastanakṣatraṁ pañcatāraṁ hastasaṁsthānaṁ triṁśanmuhūrtayogaṁ śyāmākabhojanaṁ sūryadaivataṁ kāśyapaṁ gotreṇa |",
    "divy33:710": "citrānakṣatramekatāraṁ tilakasaṁsthānaṁ triṁśanmuhūrtayogaṁ mudgakṛsaraghṛtapūpāhāraṁ tvaṣṭṛdaivataṁ kātyāyanīyaṁ gotreṇa |",
    "divy33:711": "svātīnakṣatramekatāraṁ tilakasaṁsthānaṁ pañcadaśamuhūrtayogaṁ mudgakṛsaraphalāhāraṁ vāyudaivataṁ kātyāyanīyaṁ gotreṇa |",
    "divy33:712": "viśākhānakṣatraṁ dvitāraṁ viṣāṇasaṁsthānaṁ pañcacatvāriṁśanmuhūrtayogaṁ tilapuṣpāhāramindrāgnidaivataṁ śākhāyanīyaṁ gotreṇa |",
    "divy33:713": "ityetāni bhoḥ puṣkarasārin saptanakṣatrāṇi dakṣiṇadvārakāṇi |",
    "divy33:714": "|",
    "divy33:715": "anurādhānakṣatraṁ catustāraṁ ratnāvalīsaṁsthānaṁ triṁśanmuhūrtayogaṁ surāmāṁsāhāraṁ mitradaivatamālambāyanīyaṁ gotreṇa |",
    "divy33:716": "jyeṣṭhānakṣatraṁ tritāram yavamadhyasaṁsthānaṁ pañcadaśamuhūrtayogaṁ śāliyavāgūbhojanamindradaivataṁ dīrghakātyāyanīyaṁ gotreṇa |",
    "divy33:717": "mūlanakṣatraṁ saptatāraṁ vṛścikasaṁsthānaṁ triṁśanmuhūrtayogaṁ mūlaphalāhāraṁ nairṛtidaivataṁ kātyāyanīyaṁ gotreṇa |",
    "divy33:718": "pūrvāṣāḍhānakṣatraṁ catustāraṁ govikramasaṁsthānaṁ triṁśanmuhūrtayogaṁ nyagrodhakaṣāyāhāraṁ toyadaivataṁ darbhakātyāyanīyaṁ gotreṇa |",
    "divy33:719": "uttarāṣāḍhānakṣatraṁ catustāraṁ gajavikramasaṁsthānaṁ pañcacatvāriṁśanmuhūrtayogaṁ madhulājāhāraṁ viśvadaivataṁ maudgalāyanīyaṁ gotreṇa |",
    "divy33:720": "abhijinnakṣatraṁ tritāraṁ gośīrṣasaṁsthānaṁ ṣaṇmuhūrtayogaṁ vāyvāhāraṁ brahmadaivataṁ brahmāvatīyaṁ gotreṇa |",
    "divy33:721": "śravaṇānakṣatraṁ tritāram yavamadhyasaṁsthānaṁ triṁśanmuhūrtayogaṁ pakṣimāṁsāhāraṁ viṣṇudaivataṁ kātyāyanīyaṁ gotreṇa |",
    "divy33:722": "ityetāni bhoḥ puṣkarasārin sapta nakṣatrāṇi paścimadvārakāṇi |",
    "divy33:723": "|",
    "divy33:724": "dhaniṣṭhānakṣatraṁ catustāraṁ śakunasaṁsthānaṁ triṁśanmuhūrtayogaṁ kulatthapūpāhāraṁ vasudaivataṁ kauṇḍinyāyanīyaṁ gotreṇa |",
    "divy33:725": "śatabhiṣānakṣatramekatāraṁ tilakasaṁsthānaṁ pañcadaśamuhūrtayogam yavāgubhojanaṁ varuṇadaivataṁ tāṇḍyāyanīyaṁ gotreṇa |",
    "divy33:726": "pūrvabhādrapadānakṣatraṁ dvitāraṁ padakasaṁsthānaṁ triṁśanmuhūrtayogaṁ māṁsarudhirāhāramahirbudhnyadaivataṁ jātūkarṇyaṁ gotreṇa |",
    "divy33:727": "uttarabhādrapadānakṣatraṁ dvitāraṁ padakasaṁsthānaṁ pañcacatvāriṁśanmuhūrtayogaṁ māṁsāhāram aryamādaivataṁ dhyānadrāhyāyaṇīyaṁ gotreṇa |",
    "divy33:728": "revatīnakṣatramekatāraṁ tilakasaṁsthānaṁ triṁśanmuhūrtayogaṁ madhupāyasabhojanaṁ gandharvadaivataṁ maitrāyaṇīyaṁ gotreṇa |",
    "divy33:729": "bharaṇīnakṣatraṁ tritāraṁ bhagasaṁsthānaṁ triṁśanmuhūrtayogaṁ tilataṇḍulāhāram yamadaivataṁ bhārgavīyaṁ gotreṇa |",
    "divy33:730": "ityetāni bhoḥ puṣkarasārin sapta nakṣatrāṇi uttaradvārakāṇi |",
    "divy33:731": "|",
    "divy33:732": "amīṣāṁ bhoḥ puṣkarasārinn aṣṭaviṁśatīnāṁ nakṣatrāṇāṁ ṣaṇnakṣatrāṇi pañcacatvāriṁśanmuhūrtayogāni |",
    "divy33:733": "tadyathā—rohiṇī punarvasu uttaraphalgunī viśākhā uttarāṣāḍhā uttarabhādrapadā ceti |",
    "divy33:734": "pañcanakṣatrāṇi pañcadaśamuhūrtayogāni |",
    "divy33:735": "tadyathā—ārdrā āśleṣā svātī jyeṣṭhā śatabhiṣā ceti |",
    "divy33:736": "eko ’bhijit ṣaṇmuhūrtayogam |",
    "divy33:737": "avaśiṣṭāni triṁśanmuhūrtayogāni |",
    "divy33:738": "|",
    "divy33:739": "amīṣāṁ bhoḥ puṣkarasārin saptānāṁ nakṣatrāṇāṁ pūrvadvārikāṇāṁ kṛttikā prathamā nāmā, āśleṣā paścimā nāma |",
    "divy33:740": "amīṣāṁ saptānāṁ nakṣatrāṇāṁ dakṣiṇadvārīkāṇāṁ maghā prathamā nāma, viśākhā paścimāa nāma |",
    "divy33:741": "amīṣāṁ paścimadvārikāṇāṁ saptānāṁ nakṣatrāṇāmanurādhā prathamā nāma, śravaṇā paścimā nāma |",
    "divy33:742": "amīṣāṁ saptānāṁ nakṣatrāṇāmuttaradvārikāṇāṁ dhaniṣṭhā prathamā nāma, bharaṇī paścimā nāma |",
    "divy33:743": "|",
    "divy33:744": "amīṣāṁ bhoḥ puṣkarasārinn aṣṭāviṁśatīnāṁ nakṣatrāṇāṁ sapta balāni |",
    "divy33:745": "katamāni sapta? yaduta trīṇi pūrvāṇi viśākhānurādhā punarvasuḥ punarvasuḥ svātiśca |",
    "divy33:746": "triṇi dāruṇāni |",
    "divy33:747": "ārdrā āśleṣā bharaṇī ceti |",
    "divy33:748": "catvāri saṁmānanīyāni |",
    "divy33:749": "yaduta trīṇi uttarāṇi rohiṇī ceti |",
    "divy33:750": "pañca mṛdukāni |",
    "divy33:751": "śravaṇā dhaniṣṭhā śatabhiṣā jyeṣṭhā mūlā iti |",
    "divy33:752": "pañca dhāraṇīyāni |",
    "divy33:753": "hastā citrā āśleṣā maghā abhijicceti |",
    "divy33:754": "catvāri kṣiprakaraṇīyāni |",
    "divy33:755": "yaduta kṛttikā mṛgaśirā puṣyā aśvinī ceti |",
    "divy33:756": "|",
    "divy33:757": "amīṣāṁ bhoḥ puṣkarasārinn aṣṭhāviṁśatīnāṁ nakṣatrāṇāṁ trayo yogā bhavanti—ṛṣabhānusārī yogaḥ |",
    "divy33:758": "vatsānusārī yogaḥ |",
    "divy33:759": "yuganaddho yogaḥ |",
    "divy33:760": "tatra nakṣatram yadi purastādgacchati candraśca pṛṣṭhataḥ, ayamucyate ṛṣabhānusārī yoga iti |",
    "divy33:761": "yaduta candraḥ purastād gacchati nakṣatraṁ ca pṛṣṭhataḥ, tadā bhavati vatsānusārī yogaḥ |",
    "divy33:762": "yadi punaścandro nakṣatraṁ cobhau samau yugapad gacchataḥ, tadāyamucyate yoga iti |",
    "divy33:763": "|",
    "divy33:764": "atha khalu bhoḥ puṣkarasārin grahān pravakṣyāmi |",
    "divy33:765": "tacchrūyatām |",
    "divy33:766": "tadyathā śukro bṛhaspatiḥ śanaiścaro budho ’ṅgārakaḥ sūryastārādhipatiśceti |",
    "divy33:767": "|",
    "divy33:768": "evaṁ viparivartamāne loke nakṣatreṣu pravibhakteṣu kathaṁ rātridivasānāṁ hrāso vṛddhiśca bhavati? taducyate |",
    "divy33:769": "hemantānāṁ dvitīye māsi rohiṇyāmaṣṭabhyāṁ dvādaśamuhūrto divaso bhavati |",
    "divy33:770": "aṣṭādaśamuhūrtā rātriḥ |",
    "divy33:771": "grīṣmāṇāṁ paścime māse rohiṇyāmaṣṭabhyāmaṣṭādaśamuhūrto divaso bhavati |",
    "divy33:772": "dvādaśamuhūrto rātriḥ |",
    "divy33:773": "varṣāṇāṁ paścime māse rohiṇyāmaṣṭabhyāṁ caturdaśamuhūrto divase bhavati |",
    "divy33:774": "ṣoḍaśamuhūrtā rātriḥ |",
    "divy33:775": "|",
    "divy33:776": "kiṁ bhostriśaṅko rātridivasānāṁ prasthānam? divasānudivasam |",
    "divy33:777": "kiṁ pakṣasya prasthānam? pratipad |",
    "divy33:778": "kiṁ saṁvatsarasya prasthānam? pauṣaḥ |",
    "divy33:779": "kimṛtūnāṁ prasthānam? prāvṛṭ |",
    "divy33:780": "|",
    "divy33:781": "kiṁ bhostriśaṅko kṣaṇasya parimāṇam? kiṁ lavāsya? kiṁ muhūrtasya? tadyathā bhoḥ puṣkarasārin striyā nātidīrghahrasvaḥ kartinyāḥ sūtrodyāmaḥ |",
    "divy33:782": "evaṁ dīrghastatkṣaṇam |",
    "divy33:783": "viṁśatyadhikaṁ tatkṣaṇaśatamekaḥ kṣaṇaḥ |",
    "divy33:784": "triṁśallavā eko muhūrtaḥ |",
    "divy33:785": "etena kramasambandhena triṁśanmuhūrtamekaṁ rātridivasamanumīyate |",
    "divy33:786": "teṣāṁ muhūrtānāmimāni nāmāni bhavanti— āditya udayati ṣaṇṇavatipauruṣāyāṁ chāyāyāṁ caturojā nāma muhūrto bhavati |",
    "divy33:787": "ṣaṣṭipauruṣāyāṁ chāyāyāṁ śveto nāma muhūrto bhavati |",
    "divy33:788": "dvādaśapauruṣāyāṁ chāyāyāṁ samṛddho nāma muhūrto bhavati |",
    "divy33:789": "ṣaṭpauruṣāyāṁ chāyāyāṁ śarapathe nāma muhūrto bhavati |",
    "divy33:790": "pañcapauruṣāyāṁ chāyāyāmatisamṛddho nāma muhūrto bhavati |",
    "divy33:791": "catuḥpauruṣāyāṁ chāyāyāmudgato nāma muhūrto bhavati |",
    "divy33:792": "tripauruṣāyāṁ chāyāyāṁ sumukho nāma muhūrto bhavati |",
    "divy33:793": "sthite madhyāhne vajrako nāma muhūrto bhavati |",
    "divy33:794": "parivṛto madhyāhne tripuruṣāyāṁ chāyāyāṁ rohito nāma muhūrto bhavati |",
    "divy33:795": "catuḥpauruṣāyāṁ chāyāyāṁ balo muhūrtaḥ |",
    "divy33:796": "pañcapauruṣāyāṁ chāyāyāṁ vijayo nāma muhūrtaḥ |",
    "divy33:797": "ṣaṭpauruṣāyāṁ chāyāyāṁ sarvaraso nāma muhūrtaḥ |",
    "divy33:798": "dvādaśapauruṣāyāṁ chāyāyāṁ vasur nāma muhūrtaḥ |",
    "divy33:799": "ṣaṣṭipauruṣāyāṁ chāyāyāṁ sundaro nāma muhūrtaḥ |",
    "divy33:800": "avataramāṇa āditye ṣaṇṇavatipauruṣāyāṁ chāyāyāṁ parabhayo nāma muhūrto bhavati |",
    "divy33:801": "ityetāni divasasya muhūrtāni |",
    "divy33:802": "|",
    "divy33:803": "atha khalu bhoḥ puṣkarasārin rātryā muhūrtāni vyākhyāsyāmi |",
    "divy33:804": "astaṁgata āditye raudro nāma muhūrtaḥ |",
    "divy33:805": "tatastārāvacaro nāma muhūrtaḥ |",
    "divy33:806": "samyamo nāma muhūrtaḥ |",
    "divy33:807": "sāmpraiyako nāma muhūrtaḥ |",
    "divy33:808": "ananto nāma muhūrtaḥ |",
    "divy33:809": "gardabho nāma muhūrtaḥ |",
    "divy33:810": "rākṣaso nāma muhūrtaḥ |",
    "divy33:811": "sthite ’rdharātre ’vayavo nāma muhūrtaḥ |",
    "divy33:812": "atikrānte ’rdharātre brahmā nāma muhūrtaḥ |",
    "divy33:813": "ditir nāma muhūrtaḥ |",
    "divy33:814": "arko nāma muhūrtaḥ |",
    "divy33:815": "vidhamano nāma muhūrtaḥ |",
    "divy33:816": "āgneyo nāma muhūrtaḥ |",
    "divy33:817": "ātapāgnir nāma muhūrtaḥ |",
    "divy33:818": "abhijinnāma muhūrtaḥ |",
    "divy33:819": "ityetāni rātrermuhūrtanāmāni |",
    "divy33:820": "iti bhoḥ puṣkarasārinn imāni triṁśanmuhūrtāni yairahorātraṁ prajñāyate |",
    "divy33:821": "|",
    "divy33:822": "tatkṣaṇaḥ kṣaṇo lavo muhūrtaḥ |",
    "divy33:823": "tatra triṁśatitamo bhāgo muhūrtasya lavaḥ |",
    "divy33:824": "ṣaṣṭitamo bhāgo lavasya kṣaṇaḥ |",
    "divy33:825": "viṁśatyuttarabhāgaśataṁ kṣaṇasya tatkṣaṇaḥ |",
    "divy33:826": "tadyathā striyā nātidīrghahrasvaḥ kartinyāḥ sūtrodyāmaḥ |",
    "divy33:827": "evaṁ dīrghastatkṣaṇaḥ |",
    "divy33:828": "viṁśatyuttarakṣaṇaśataṁ tatkṣaṇasyaikaḥ kṣaṇaḥ |",
    "divy33:829": "ṣaṣṭiḥ kṣaṇā eko lavaḥ |",
    "divy33:830": "triṁśallavā eko muhūrtaḥ |",
    "divy33:831": "etena kramayogena triṁśanmuhūrtamekamahorātram |",
    "divy33:832": "triṁśadahorātrāṇyeko māsaḥ |",
    "divy33:833": "dvādaśa māsāḥ saṁvatsaraḥ |",
    "divy33:834": "caturojāḥ śvetaḥ samṛddhaḥ śarapatho ’tisamṛddha udgataḥ sumukho vajrako rohito balo vijayaḥ sarvaraso vasuḥ sundaraḥ parabhayaḥ |",
    "divy33:835": "raudrastārāvacaraḥ samyamaḥ sāmpraiyako ’nanto gardabho rākṣaso ’vayavo brahmā ditirarko vidhamano āgneya ātapāgnirabhijit |",
    "divy33:836": "itīmāni muhūrtānāṁ nāmāni |",
    "divy33:837": "|",
    "divy33:838": "kālotpattimapi te brāhmaṇa vakṣyāmi, śṛṇu— kālasya kiṁ pramāṇamiti taducyate |",
    "divy33:839": "dvāvakṣinimeṣāveko lavaḥ |",
    "divy33:840": "aṣṭau lavā ekā kāṣṭhā |",
    "divy33:841": "ṣoḍaśa kāṣṭhā ekā kalā |",
    "divy33:842": "kalānāṁ triṁśadekā nāḍikā |",
    "divy33:843": "tatra dve nāḍike eko muhūrtaḥ |",
    "divy33:844": "|",
    "divy33:845": "nāḍikāyāḥ punaḥ kiṁ pramāṇam? taducyate— droṇaṁ salilasyaikam |",
    "divy33:846": "tadvaraṇato dve palaśate bhavataḥ |",
    "divy33:847": "nālikāchidrasya kiṁ pramāṇam? suvarṇamātram |",
    "divy33:848": "upari caturaṅgalā suvarṇaśalākā kartavyā |",
    "divy33:849": "vṛttaparimaṇḍalā samantāccaturasrā āyatā |",
    "divy33:850": "yadā caivaṁ śīryeta tat toyaṁ ghaṭasya tadaikā nāḍikā |",
    "divy33:851": "etena nāḍikāpramāṇena vibhakte dve nāḍike eko muhūrtaḥ |",
    "divy33:852": "etena bho brāhmaṇa triṁśanṁhūrtāḥ, yai rātridivasā anumīyanta iti |",
    "divy33:853": "|",
    "divy33:854": "tataḥ ṣoḍaśa nimeṣā ekā kāṣṭhā |",
    "divy33:855": "ṣoḍaśa kāṣṭhā ekā kalā |",
    "divy33:856": "ṣaṣṭiḥ kalā eko muhūrtaḥ |",
    "divy33:857": "triṁśanmuhūrtā ekamahorātram |",
    "divy33:858": "triṁśadahorātrāṇyeko māsaḥ |",
    "divy33:859": "dvādaśa māsāḥ saṁvatsaraḥ |",
    "divy33:860": "|",
    "divy33:861": "etena punarakṣinimeṣeṇa ṣoḍaśakoṭyo ’ṣṭapañcāśañca śatasahasrāṇi aṣṭāśītisahasrāṇi sa evaṁ māpitaḥ |",
    "divy33:862": "tacca brāhmaṇa kālotpattirvyākhyātā |",
    "divy33:863": "|",
    "divy33:864": "śṛṇu brāhmaṇa trośayojanānāmutpattim |",
    "divy33:865": "vātāyanarajāṁsi sapta, śaśakrajaḥ |",
    "divy33:866": "sapta śaśakarajāṁsi eḍakarajaḥ |",
    "divy33:867": "sapta eḍakarajāṁsi ekaṁ gorajaḥ |",
    "divy33:868": "sapta gorajāṁsi ekā yūkā |",
    "divy33:869": "sapta yūkā ekā likṣā |",
    "divy33:870": "sapta likṣā eko yavaḥ |",
    "divy33:871": "sapta yavā ekāṅguliḥ |",
    "divy33:872": "dvādaśāṅgulayo vitastiḥ |",
    "divy33:873": "dve vitastī eko hastaḥ |",
    "divy33:874": "catvāro hastā ekaṁ dhanuḥ |",
    "divy33:875": "dhanuḥsahasramekaḥ krośaḥ |",
    "divy33:876": "catvāraḥ krośā eko māgadhayojanaḥ |",
    "divy33:877": "yojanasya pramāṇaṁ piṇḍitam |",
    "divy33:878": "paramāṇūnāṁ koṭiśatasahasrāṇi caturviṁśatiścaikonatriṁśatkoṭisahasrāṇi dvādaśa ca śatasahasrāṇi |",
    "divy33:879": "evaṁ māpitam yojanamiti |",
    "divy33:880": "|",
    "divy33:881": "śṛṇu brāhmaṇa suvarṇasya parimāṇotpattim |",
    "divy33:882": "tatkathayatu bhavān— dvādaśa yavā māṣakaḥ |",
    "divy33:883": "ṣoḍaśa māṣakā ekaḥ karṣaḥ |",
    "divy33:884": "suvarṇasya parimāṇaṁ piṇḍitamiti |",
    "divy33:885": "dve koṭī pañcaviṁśatiśca sahasrāṇi pañcaśatānyaṣṭau ca paramāṇavaḥ |",
    "divy33:886": "evaṁ māpitā brāhmaṇa suvarṇasya parimāṇotpattiḥ |",
    "divy33:887": "|",
    "divy33:888": "śṛṇu brāhmaṇa palapramāṇam |",
    "divy33:889": "catuḥṣaṣṭimāṣakāḥ palaṁ māgadhakam |",
    "divy33:890": "māgadhakayā tulayā palasya parimāṇaṁ piṇḍitam |",
    "divy33:891": "paramāṇūnāmaṣṭakoṭayaḥ saptacatvāriṁśacca śatasahasrāṇi sapta ca sahasrāṇi dve śate aśītiśca paramāṇavaḥ |",
    "divy33:892": "evaṁ māpitaṁ brāhmaṇa palasya parimāṇamiti |",
    "divy33:893": "śṛṇu brāhmaṇa rasaparimāṇasyotpattim |",
    "divy33:894": "caturviṁśatipalāni māgadhakaḥ prasthaḥ |",
    "divy33:895": "tat rasaparimāṇam |",
    "divy33:896": "māgadhakayā tulayā prasthasya parimāṇaṁ piṇḍitam |",
    "divy33:897": "dve koṭiśate tisraśca koṭaya ekonatriṁśacca śatasahasrāṇi catuḥsaptatisahasrāṇi sapta ca śatāni viṁśatiśca paramāṇavaḥ |",
    "divy33:898": "evaṁ māpitā brāhmaṇa rasamānasyotpattiriti |",
    "divy33:899": "|",
    "divy33:900": "śṛṇu brāhmaṇa dhānyaparimāṇasyotpattim |",
    "divy33:901": "ekonatriṁśatipalānyekakarṣeṇonāni māgadhaḥ prasthaḥ |",
    "divy33:902": "māpitaṁ dhānyaparimāṇam |",
    "divy33:903": "māgadhakayā tulayā prasthasya parimāṇaṁ piṇḍitam |",
    "divy33:904": "koṭiśatamaṣṭapañcāśacca koṭayo dviraśītiśca śatāshasrāṇi ekaṣaṣṭiśca sahasrāṇi pañcaśatāni triṁśacca paramāṇavaḥ |",
    "divy33:905": "evaṁ māpitaṁ brāhmaṇa dhānyasya parimāṇamiti |",
    "divy33:906": "|",
    "divy33:907": "paṭha bhostriśaṅko nakṣatravyākaraṇaṁ nāmādhyāyam |",
    "divy33:908": "atha khalu bho brāhmaṇa nakṣatravyākaraṇaṁ nāmādhyāyaṁ vyākhyāsyāmi tacchrūyatām |",
    "divy33:909": "kathayatu bhavān— kṛttikāsu jāto mānavo yaśasvī bhavati |",
    "divy33:910": "rohiṇyāṁ jātaḥ subhago bhavati bhogavāṁśca |",
    "divy33:911": "mṛgaśirasi jāto yuddhārthī bhavati |",
    "divy33:912": "ārdrāyāṁ jāta utso ’nnapānānāṁ bhavati |",
    "divy33:913": "punarvasau jāto bhavati gorakṣaśca |",
    "divy33:914": "puṣye jātaḥ śīlavān bhavati |",
    "divy33:915": "āśleṣāyām jātaḥ kāmuko bhavati |",
    "divy33:916": "maghāyāṁ jāto matimān bhavati, mahātmā ca |",
    "divy33:917": "pūrvaphalgunyāṁ jāto ’lpāyuṣko bhavati |",
    "divy33:918": "uttaraphalgunyāṁ jāta upavāsaśīlo bhavati, svargaparāyaṇaśca |",
    "divy33:919": "haste jātaścauro bhavati |",
    "divy33:920": "citrāyāṁ jāto nṛtyagītakuśalo bhavati, ābharaṇavidhijñaśca |",
    "divy33:921": "svātyāṁ jāto gaṇako bhavati, gaṇakamahāmātro vā |",
    "divy33:922": "viśākhāyāṁ jāto rājabhaṭo bhavati |",
    "divy33:923": "anurādhāyāṁ jāto vāṇijako bhavati sārthikaḥ |",
    "divy33:924": "jyeṣṭhāyāṁ jāto ’lpāyuṣko bhavati, alpabhogaśca |",
    "divy33:925": "mūle jātaḥ putravān bhavati, yaśasvī ca |",
    "divy33:926": "pūrvāṣāḍhāyāṁ jāto yogācāro bhavati |",
    "divy33:927": "uttarāṣāḍhāyāṁ jāto bhakteśvaraḥ kulīnaśca bhavati |",
    "divy33:928": "abhijiti jātaḥ kīrtimān puruṣo bhavati |",
    "divy33:929": "śravaṇe jāto rājapūrjito bhavati |",
    "divy33:930": "dhaniṣṭhāyāṁ jāto dhanāḍhyo bhavati |",
    "divy33:931": "śatabhiṣāyāṁ jāto mūliko bhavati |",
    "divy33:932": "pūrvabhādrapadāyāṁ jātaścaurasenāpatirbhavati |",
    "divy33:933": "uttarabhādrapadāyāṁ jāto gandhiko bhavati, gandharvaśca |",
    "divy33:934": "revatyāṁ jāto nāviko bhavati |",
    "divy33:935": "aśvinyāṁ jāto ’śvavāṇijako bhavati |",
    "divy33:936": "bharaṇyāṁ jāto vadhyaghātako bhavati |",
    "divy33:937": "ayaṁ bhoḥ puṣkarasārin nakṣatravyākaraṇo nāma |",
    "divy33:938": "|",
    "divy33:939": "paṭha bhostriśaṅko nakṣatranirdeśaṁ nāmādhyāyam |",
    "divy33:940": "atha bhoḥ puṣkarasārin nakṣatranirdeśaṁ nāmādhyāyaṁ vyākhyāsyāmi |",
    "divy33:941": "tacchrūyatām |",
    "divy33:942": "kathayatu bhavān— kṛttikāsu niviṣṭaṁ vai nagaraṁ jvalati śriyā |",
    "divy33:943": "prabhūtaratnojjvalaṁ caivaṁ tannagaraṁ vinirdiśet (92)|",
    "divy33:944": "rohiṇyāṁ tu niviṣṭaṁ vai nagaraṁ tad vinirdiśet |",
    "divy33:945": "dhārmiko ’tra jano bhūyātprabhūtadhanasaṁcayaḥ |",
    "divy33:946": "vidyāprakṛtisampannaḥ svadārābhirato ’pi ca (93)|",
    "divy33:947": "mṛgaśīrṣe niviṣṭaṁ tu strībhirgobhirdhanaistathā |",
    "divy33:948": "mālyabhogaiśca saṁkīrṇamadbhutaiśca puraskṛtam (94)|",
    "divy33:949": "ārdrāyāṁ matsyamāṁsāni bhakṣyabhojyadhanāni ca |",
    "divy33:950": "bhavanti krūrapuruṣā mūrkhaprakṛtayaḥ pure (95)|",
    "divy33:951": "punarvasau niviṣḍe tu nagaraṁ dīpyate śriyā |",
    "divy33:952": "prabhūtadhanadhānyaṁ ca bhūtvā cāpi viniśyati (96)|",
    "divy33:953": "śrīmatpuṣye niviṣṭe tu prajā duṣṭā prasīdati |",
    "divy33:954": "yuktāḥ śriyā ca dharmiṣḍhāstathaiva cirajīvinaḥ (97)|",
    "divy33:955": "tejasvinaśca dīrghāyurdhanadhānyarasānvitāḥ |",
    "divy33:956": "vanaspatistathā kṣipraṁ puṣyettatra punaḥ punaḥ (98)|",
    "divy33:957": "āśleṣāyāṁ niviṣṭe tu durbhagāḥ kalahapriyāḥ |",
    "divy33:958": "duḥśīlā duḥkhabhājaśca nivasanti narādhamāḥ (99)|",
    "divy33:959": "maghāyāṁ ca niviṣṭe tu vidyāvanto mahādhanāḥ |",
    "divy33:960": "svadārābhiratā martyā jāyante suparākramāḥ (100)|",
    "divy33:961": "phālgunyāṁ tu striyo mālyaṁ bhojanācchādanaṁ śubham |",
    "divy33:962": "gandhopetāni dhānyāni niviṣṭe nagare bhavet (101)|",
    "divy33:963": "uttarāyāṁ tu phalgunyāṁ dhānyāni ca dhanāni ca |",
    "divy33:964": "mūrkhā janā strībhir niviṣṭe nagare bhavet (102)|",
    "divy33:965": "haste ca viniviṣṭe tu vidyāvanto mahādhanāḥ |",
    "divy33:966": "parasparaṁ ca rucitaṁ śayanaṁ nagare bhavet (103)|",
    "divy33:967": "citrāyāṁ ca niviṣṭe tu strījitāḥ sarvamānavāḥ |",
    "divy33:968": "śrīmatkāntaṁ ca nagaraṁ jvalantaṁ tadvinirdiśet (104)|",
    "divy33:969": "svātyāṁ pure niviṣṭe tu prabhūtadhanasaṁcayāḥ |",
    "divy33:970": "lubdhāḥ krūrāśca mūrkhāśca prabhūtā nagare bhavet (105)|",
    "divy33:971": "viśākhāyāṁ niviṣṭaṁ tu nagaraṁ jvalati śriyā |",
    "divy33:972": "yāyajūkajanākīrṇaṁ śastrāntaṁ ca vinirdiśet (106)|",
    "divy33:973": "anurādhāniviṣṭe tu dharmaśīlā jitendriyāḥ |",
    "divy33:974": "svadāraniratāḥ puṇyā japahomaparāyaṇāḥ (107)|",
    "divy33:975": "jyeṣṭhāyāṁ saṁniviṣṭaṁ tu bahuratnadhanānvitaiḥ |",
    "divy33:976": "sattvairvedavidaiḥ pūrṇaṁ śaśvatsamabhivardhate (108)|",
    "divy33:977": "mūlena saṁniviṣṭaṁ tu puraṁ dhānyadhanānvitam |",
    "divy33:978": "duḥśīlajanasaṁkīrṇaṁ pāṁsunā ca vinaśyati (109)|",
    "divy33:979": "pūrvāṣāḍhāniviṣṭaṁ tu puraṁ syāddhanadhānyabhāk |",
    "divy33:980": "lubdhāḥ krūrāśca mūrkhāśca nivasanti narādhamāḥ (110)|",
    "divy33:981": "niviṣṭe tūttarāyāṁ ca dhanadhānyasamuccayaḥ |",
    "divy33:982": "vidyāprakṛtisampanno janaśca kalahapriyaḥ (111)|",
    "divy33:983": "abhijiti niviṣṭe tu nagare tatra moditāḥ |",
    "divy33:984": "narāḥ sarve sadā hṛṣṭāḥ parasparānurāgiṇaḥ (112)|",
    "divy33:985": "śravaṇāyāṁ niviṣṭaṁ tu paraṁ dhānyadhanānvitam |",
    "divy33:986": "arogijanabhūyiṣṭhasahitaṁ tadvinirdiśet (113)|",
    "divy33:987": "dhaniṣṭhāyāṁ niviṣṭaṁ tu strījitaṁ puramādiśet |",
    "divy33:988": "prabhūtavastramālyaṁ ca kāmabhogavivarjitam (114)|",
    "divy33:989": "pure śatabhiṣāyukte mūrkhaśāṭhyapriyā janāḥ |",
    "divy33:990": "strīṣu pāneṣu saṁsaktāḥ salilena vinaśyati (115)|",
    "divy33:991": "pure proṣṭhapadādhyakṣe narāstatra sukhapriyāḥ |",
    "divy33:992": "paropatāpino mūrkhā mānakāmavivarjitāḥ (116)|",
    "divy33:993": "uttarāyāṁ niviṣṭe tu śaśvadvṛddhiranuttarā |",
    "divy33:994": "pūrṇaṁ ca dhanadhānyābhyāṁ ratnāḍhyaṁ ca vinirdiśet (117)|",
    "divy33:995": "pure niviṣṭe revatyāṁ sundarī janatā bhavet |",
    "divy33:996": "kharoṣṭraṁ caiva gāvaśca prabhūtadhanadhānyatā (118)|",
    "divy33:997": "aśvinyāṁ viniviṣṭaṁ tu nagaraṁ śivamādiśet |",
    "divy33:998": "arogijanasampūrṇaṁ darśanīyajanākulam (119)|",
    "divy33:999": "bharaṇyāṁ saṁniviṣṭe tu durbhagāḥ kalahapriyāḥ |",
    "divy33:1000": "duḥśīlā duḥkhabhājaśca vasanti puruṣādhamāḥ (120)|",
    "divy33:1001": "purāṇi rāṣṭrāṇi tathā gṛhāṇi nakṣatrayogaṁ prasamīkṣya vidvān |",
    "divy33:1002": "iṣṭe praśaste ca niveśayettu pūrve ca janme ’dhigataṁ mayedam (121)|",
    "divy33:1003": "ayaṁ bhoḥ puṣkarasārinnakṣatranirdeśo nāmādhyāyaḥ |",
    "divy33:1004": "|",
    "divy33:1005": "atha khalu bhoḥ puṣkarasārinn aṣṭāviṁśatīnāṁ nakṣatrāṇāṁ sthānanirdeśaṁ nāmādhyāyaṁ pravakṣyāmi |",
    "divy33:1006": "tacchrūyatām |",
    "divy33:1007": "kathayatu bhagavān— kṛttikā bhoḥ puṣkarasārin nakṣatraṁ kaliṅgamagadhānām |",
    "divy33:1008": "rohiṇī sarvaprajāyāḥ |",
    "divy33:1009": "mṛgaśirā videhānāṁ rājopasevakānāṁ ca |",
    "divy33:1010": "evamārdrā kṣatriyāṇāṁ brāhmaṇānāṁ ca |",
    "divy33:1011": "punarvasuḥ sauparṇānām |",
    "divy33:1012": "puṣyanakṣatraṁ sarveṣāmavadātavasanānāṁ rājapadasevakānāṁ ca |",
    "divy33:1013": "āśleṣā nāgānāṁ haimavatānāṁ ca |",
    "divy33:1014": "maghānakṣatraṁ gauḍikānām |",
    "divy33:1015": "pūrvaphalgunī caurāṇām |",
    "divy33:1016": "uttaraphalgunī avantīnām |",
    "divy33:1017": "hastā saurāṣṭrikāṇām |",
    "divy33:1018": "citrā pakṣiṇāṁ dvipadānām |",
    "divy33:1019": "svātī sarveṣāṁ pravarajyāsamāpannānām |",
    "divy33:1020": "viśākhā audakānām |",
    "divy33:1021": "anurādhā vāṇijakānāṁ śākaṭikānāṁ ca |",
    "divy33:1022": "jyeṣṭhā dauvālikānām |",
    "divy33:1023": "mūlā pathikānām |",
    "divy33:1024": "pūrvāṣāḍhā bāhlīkānāṁ ca |",
    "divy33:1025": "uttarāṣāḍhā kāmbojānām |",
    "divy33:1026": "abhijitsarveṣāṁ dakṣiṇāpathikānāṁ tāmraparṇikānāṁ ca |",
    "divy33:1027": "śravaṇā ghātakānāṁ caurāṇāṁ ca |",
    "divy33:1028": "dhaniṣṭhā kurupāñcālānām |",
    "divy33:1029": "śatabhiṣā maulikānāmātharvaṇikānāṁ ca |",
    "divy33:1030": "pūrvabhādrapadā gandhikānām yavanakāmbojānāṁ ca |",
    "divy33:1031": "uttarabhādrapadā gandharvāṇām |",
    "divy33:1032": "revatī nāvikānāṁ ca |",
    "divy33:1033": "aśvinī aśvavāṇijānāṁ ca |",
    "divy33:1034": "bharaṇī bhadrapadakarmaṇāṁ bhadrakāyakānāṁ ca |",
    "divy33:1035": "|",
    "divy33:1036": "ayaṁ bhoḥ puṣkarasārin nakṣatrāṇāṁ sthānanirdeśavyākaraṇo nāmādhyāyaḥ |",
    "divy33:1037": "|",
    "divy33:1038": "paṭha bhostriśaṅko ṛtuvaṣa nāmādhyāyam |",
    "divy33:1039": "tadahaṁ vakṣye śrūyatām |",
    "divy33:1040": "kathayatu bhagavān—kṛttikāsu grīṣmāṇāṁ paścime māse yadyatra devaḥ pravarṣati, catuḥṣaṣṭyāḍhakāni pravarṣati |",
    "divy33:1041": "varṣo daśarātrikaḥ |",
    "divy33:1042": "śravaṇāyuktaproṣṭhapadāyām agrodako varṣārātro bhavati |",
    "divy33:1043": "agnibhayaṁ śastrabhayaṁ codakabhayaṁ ca bhavati |",
    "divy33:1044": "uktaṁ kṛttikāsu |",
    "divy33:1045": "|",
    "divy33:1046": "rohiṇyāṁ grīṣmāṇāṁ paścime māse yadyatra devaḥ pravarṣati, ekaviṁśatyāḍhakāni pravarṣati |",
    "divy33:1047": "tatra niṁnāni kṛṣikartavyāni |",
    "divy33:1048": "sthalāni parivarjayitavyāni |",
    "divy33:1049": "eṣa ca varṣārātraḥ sāroparodhaḥ sasyaṁ ca saṁpādayati |",
    "divy33:1050": "dvau cātra rogau prabalau bhavataḥ |",
    "divy33:1051": "kukṣirogaścakṣūrogaśca |",
    "divy33:1052": "caurabahulāścātra diśo bhavanti |",
    "divy33:1053": "uktaṁ ca rohiṇyām |",
    "divy33:1054": "|",
    "divy33:1055": "mṛgaśīrṣe grīṣmāṇāṁ paścime māse devaḥ pravarṣati, catuḥṣaṣṭyāḍhakāni pravarṣati |",
    "divy33:1056": "sāroparodho varṣārātraḥ |",
    "divy33:1057": "paścādvarṣaṁ saṁjanayati |",
    "divy33:1058": "nikṣiptaśastrāścātra rājāno bhavanti |",
    "divy33:1059": "kṣemiṇaḥ sunītikāśca diśo bhavanti |",
    "divy33:1060": "muditāścātra janapadā bhavanti |",
    "divy33:1061": "uktaṁ mṛgaśirasi |",
    "divy33:1062": "|",
    "divy33:1063": "ārdrāyāṁ grīṣmāṇāṁ paścime māse yadyatra devaḥ pravarṣati, aṣṭādaśāḍhakāni pravarṣati |",
    "divy33:1064": "tatra niṁnāni kṛṣikartavyāni |",
    "divy33:1065": "sthalāni parivarjayitavyāni |",
    "divy33:1066": "nidhayaśca rakṣayitavyāḥ |",
    "divy33:1067": "caurabahulāścātra diśo bhavanti |",
    "divy33:1068": "nikṣiptaśastrāśca rajāno bhavanti |",
    "divy33:1069": "trayaścātra rogāḥ prabalā bhavanti—jvaraḥ śvāso galagrahaśca |",
    "divy33:1070": "bālānāṁ dārakadārikāṇāṁ ca maraṇaṁ bhavati |",
    "divy33:1071": "ityuktamārdrāyām |",
    "divy33:1072": "|",
    "divy33:1073": "punarvasau grīṣmāṇāṁ paścime māse yadyatra devaḥ pravarṣati, navatyāḍhakāni pravarṣati |",
    "divy33:1074": "mahāmeghānutpādayati |",
    "divy33:1075": "āṣāḍhāyāṁ praviṣṭāyāṁ mṛdūni pravarṣati |",
    "divy33:1076": "anantaraṁ ca nirantareṇa pravarṣati |",
    "divy33:1077": "nikṣiptaśastrāścātra rājāno bhavanti |",
    "divy33:1078": "uktaṁ punarvasau |",
    "divy33:1079": "|",
    "divy33:1080": "puṣye grīṣmāṇāṁ paścime māse yadyatra devaḥ pravarṣati, dvātriṁśadāḍhakāni pravarṣati |",
    "divy33:1081": "atra niṁnāni kṛṣikartavyāni |",
    "divy33:1082": "sthalāni parivarjayitavyāni |",
    "divy33:1083": "vyaktaṁ pradhānavarṣāṇi bhavanti |",
    "divy33:1084": "sasyaṁ ca niṣpādayati |",
    "divy33:1085": "brāhmaṇakṣatriyāṇāṁ ca virodho bhavati |",
    "divy33:1086": "daṁṣṭriṇaścātra prabalā bhavanti |",
    "divy33:1087": "tatra trayo rogāśca bhavanti—gāṇḍāḥ piṭakāḥ pāmāni ca |",
    "divy33:1088": "ityuktaṁ puṣye |",
    "divy33:1089": "|",
    "divy33:1090": "āśleṣāyāṁ grīṣmāṇāṁ paścime māse yadyatra devaḥ pravarṣati, ekaviṁśatyāḍhakāni pravarṣati |",
    "divy33:1091": "tatra niṁnāni kṛṣikartavyāni |",
    "divy33:1092": "sthalāni parivarjayitavyāni |",
    "divy33:1093": "viṣamāśca vāyavo vānti |",
    "divy33:1094": "saṁvignāścātra jñānino rājānaśca bhavanti |",
    "divy33:1095": "eṣo varṣaḥ sarvasasyāni saṁpādayati |",
    "divy33:1096": "jāyāpatikānāṁ rājāmātyānāṁ ca virodho bhavati |",
    "divy33:1097": "uktamāśleṣāyām |",
    "divy33:1098": "|",
    "divy33:1099": "maghāyāṁ grīṣmāṇāṁ paścime māse yadyatra devaḥ pravarṣati catuḥṣaṣṭyāḍhakāni pravarṣati |",
    "divy33:1100": "eṣo varṣaḥ sarvasasyāni saṁpādayati |",
    "divy33:1101": "mṛgapakṣipaśumanuṣyāṇāṁ cātra garbhā vinaśyanti |",
    "divy33:1102": "janamaraṇaṁ cātra bhaviṣyatīti |",
    "divy33:1103": "uktaṁ maghāyām |",
    "divy33:1104": "|",
    "divy33:1105": "pūrvaphalgunyāṁ grīṣmāṇāṁ paścime māse yadyatra devaḥ pravarṣati, catuḥṣaṣṭyāḍhakāni pravarṣati |",
    "divy33:1106": "eṣo varṣaḥ sarvasasyāni saṁpādayati |",
    "divy33:1107": "tacca sasyaṁ janayitvā paracakrapīḍitā manuṣyā na sukhenopabhuñjate |",
    "divy33:1108": "paśūnāṁ manuṣyāṇāṁ cātra garbhāḥ sukhino bhavanti |",
    "divy33:1109": "uktaṁ pūrvaphalgunyām |",
    "divy33:1110": "|",
    "divy33:1111": "uttaraphalgunyāṁ grīṣmāṇāṁ paścime māse yadyatra devaḥ pravarṣati, aśītyāḍakāni pravarṣati |",
    "divy33:1112": "eko varṣaḥ sarvasyāni ca saṁpādayati |",
    "divy33:1113": "nikṣiptaśastrāścātra rājāno bhavanti |",
    "divy33:1114": "brahmakṣatriyayośca virodho bhavati |",
    "divy33:1115": "kṣipraṁ ca anītikāḥ prajā vinaśyanti |",
    "divy33:1116": "uktamuttaraphalgunyām |",
    "divy33:1117": "|",
    "divy33:1118": "haste grīṣmāṇāṁ paścime māse devaḥ pravarṣati, ekonapañcāśadāḍakāni pravarṣati |",
    "divy33:1119": "devaśca tadyathā parikṣipti |",
    "divy33:1120": "patitāni ca sasyārasāgrāṇi anudagrāṇi alpasāraṇyalpodakāni |",
    "divy33:1121": "durbhikṣaścātra bhaviṣyati |",
    "divy33:1122": "uktaṁ haste |",
    "divy33:1123": "|",
    "divy33:1124": "citrāyāṁ grīṣmāṇāṁ paścime māse yadyatra devaḥ pravarṣati, catuḥṣaṣṭyāḍakāni pravarṣati |",
    "divy33:1125": "sāroparodhāstataḥ paścādvarṣaṁ saṁjanayati |",
    "divy33:1126": "nikṣiptaśastrāśca rājāno bhavanti |",
    "divy33:1127": "muditāścātra janapadā bhavanti |",
    "divy33:1128": "uktaṁ citrāyām |",
    "divy33:1129": "|",
    "divy33:1130": "svātyāṁ grīṣmāṇāṁ paścime māse yadyatra devaḥ pravarṣati, ekaviṁśatyāḍakāni pravarṣati |",
    "divy33:1131": "nikṣiptaśastrāśca rājāno bhavanti |",
    "divy33:1132": "caurāścātra balavattarā bhavanti |",
    "divy33:1133": "uktaṁ svātyām |",
    "divy33:1134": "|",
    "divy33:1135": "viśākhāyāṁ grīṣmāṇāṁ paścime māse yadyatra devaḥ pravarṣati, aśītyāḍakāni pravarṣati |",
    "divy33:1136": "eko varṣaḥ sarvasyāni saṁpādayati |",
    "divy33:1137": "rājānaścātra cchidrayuktā bhavanti |",
    "divy33:1138": "agnidāhāścātra prabalā bhavanti |",
    "divy33:1139": "daṁṣṭriṇaścātra balavanto ’pi kṣayaṁ gacchanti |",
    "divy33:1140": "uktaṁ viśākhāyām |",
    "divy33:1141": "|",
    "divy33:1142": "anurādhāyāṁ grīṣmāṇāṁ paścime māse yadyatra devaḥ pravarṣati, ṣaṣṭyāḍakāni pravarṣati |",
    "divy33:1143": "jyeṣṭhāyāṁ grīṣmāṇāṁ paścime māse cātra dṛḍāni bhavanti |",
    "divy33:1144": "uktamanurādhāyām |",
    "divy33:1145": "|",
    "divy33:1146": "jyeṣṭhāyāṁ grīṣmāṇāṁ paścime māse yadyatra devaḥ pravarṣati, ṣoḍaśāḍhakāni pravarṣati |",
    "divy33:1147": "tatra kṛṣikarmāntāni pratisaṁhartavyāni |",
    "divy33:1148": "yugavaratrāṇi varjayitavyāni |",
    "divy33:1149": "svadhānyāni upasaṁhartavyāni |",
    "divy33:1150": "agnayaḥ pratisaṁhartavyāḥ |",
    "divy33:1151": "lā.ṅgalāni pratisaṁhartavyāni |",
    "divy33:1152": "avaśyamanena janapadena vinaṣṭavyaṁ bhavati |",
    "divy33:1153": "paracakrapīḍito bhavati |",
    "divy33:1154": "uktaṁ jyeṣṭhāyām |",
    "divy33:1155": "|",
    "divy33:1156": "mūle grīṣmāṇāṁ paścime māse yadyatra devaḥ pravarṣati, catuḥṣaṣṭyāḍhakāni pravarṣati |",
    "divy33:1157": "ekaḥ sasyaṁ saṁpādayati |",
    "divy33:1158": "caurabahulāścātra diśo bhavanti |",
    "divy33:1159": "trayaścātra vyādhayo balavanto bhavanti—vātagaṇḍaḥ pārśvaśūlamakṣirogaśca |",
    "divy33:1160": "puṣpaphalāni cātra samṛddhāni bhavanti |",
    "divy33:1161": "nikṣiptaśastrāścātra rājāno bhavanti |",
    "divy33:1162": "uktaṁ mūle |",
    "divy33:1163": "|",
    "divy33:1164": "pūrvasyāmāṣāḍhāyāṁ grīṣmāṇāṁ paścime māse yadyatra devaḥ pravarṣati, ṣaṣṭyāḍhakāni pravarṣati |",
    "divy33:1165": "dvau cātra grāhau bhavataḥ |",
    "divy33:1166": "proṣṭhapade vā āśvayujau vā pakṣe |",
    "divy33:1167": "eko varṣaḥ sarvasasyāni saṁpādayati |",
    "divy33:1168": "dvau cātra rogau prabalau bhavatah—kukṣirogo ’kṣirogaśca |",
    "divy33:1169": "uktaṁ pūrvāṣāḍhāyām |",
    "divy33:1170": "|",
    "divy33:1171": "uttarasyāmāṣāḍhāyāṁ grīṣmāṇāṁ paścime māse yadyatra devaḥ pravarṣati, pūrṇamāḍhakaśataṁ pravarṣati |",
    "divy33:1172": "tatra sthalāni kṛṣikartavyāni |",
    "divy33:1173": "niṁnāni parivarjayitavyāni |",
    "divy33:1174": "mahāsrotāṁsi cātra pravahanti |",
    "divy33:1175": "agrodakā cātra bhavanti |",
    "divy33:1176": "sarvasasyāni niṣpādayati |",
    "divy33:1177": "trayaścātra rogāḥ prabalā bhavanti—gaṇḍaḥ kacchaḥ kaṇṭharoga iti |",
    "divy33:1178": "uktamuttarāṣāḍhāyām |",
    "divy33:1179": "|",
    "divy33:1180": "abhijiti grīṣmāṇāṁ paścime māse yadyatra devaḥ pravarṣati, catuḥṣaṣṭyāḍhakani pravarṣati |",
    "divy33:1181": "maṇḍalavarṣaṁ ca devaḥ pravarṣati |",
    "divy33:1182": "paścād varṣaḥ sasyaṁ janayati |",
    "divy33:1183": "audakānāṁ bhūtānāmutsargo bhavati |",
    "divy33:1184": "uktamabhijiti |",
    "divy33:1185": "|",
    "divy33:1186": "śravaṇe tu grīṣmāṇāṁ paścime māse yadyatra devaḥ pravarṣati, catuḥṣaṣṭyāḍhakāni pravarṣati |",
    "divy33:1187": "maṇḍalavarṣaṁ ca devo varṣati |",
    "divy33:1188": "paścād varṣā sasyaṁ saṁpādayati |",
    "divy33:1189": "audakānāṁ bhūtānāmutsargo bhavati |",
    "divy33:1190": "vyādhibahulāśca narā bhavanti |",
    "divy33:1191": "rājānaśca tīvradaṇḍā bhavanti |",
    "divy33:1192": "uktaṁ śravaṇe |",
    "divy33:1193": "|",
    "divy33:1194": "dhaniṣṭhāyāṁ grīṣmāṇāṁ paścime māse yadyatra devaḥ pravarṣati, ekapañcādāḍhakāni pravarṣati |",
    "divy33:1195": "vibhaktāścātra varṣā bhavanti |",
    "divy33:1196": "tatra niṁnāni kṛṣikartavyāni |",
    "divy33:1197": "sthalāni parivarjayitavyāni |",
    "divy33:1198": "durmukho rātrau varṣo bhavati |",
    "divy33:1199": "sasyāni saṁpādayati |",
    "divy33:1200": "ekaścātra rogo bhavati—gaṇḍavikāraḥ |",
    "divy33:1201": "śastrasamādānāśca rājāno bhavanti |",
    "divy33:1202": "uktaṁ dhaniṣṭhāyām |",
    "divy33:1203": "|",
    "divy33:1204": "śatabhiṣāyāṁ grīṣmāṇāṁ paścime māse yadyatra pravarṣati, ṣoḍaśāḍhakāni pravarṣati |",
    "divy33:1205": "tatra niṁnāni kṛṣikartavyāni |",
    "divy33:1206": "sthalāni parivarjayitavyāni |",
    "divy33:1207": "eko varṣaḥ sarvasasyāni saṁpādayati |",
    "divy33:1208": "cakrasamārūḍhā janapadā bhavanti |",
    "divy33:1209": "manuṣyā dārakadārikāśca skandhe kṛtvā deśāntaraṁ gacchanti |",
    "divy33:1210": "uktaṁ śatabhiṣāyām |",
    "divy33:1211": "|",
    "divy33:1212": "pūrvasyāṁ bhādrapadāyāṁ grīṣmāṇāṁ paścime māse yadyatra devaḥ pravarṣati, catuḥṣaṣṭyāḍhakāni pravarṣati |",
    "divy33:1213": "varṣāmukhe cātra ekonaviṁśatirātriko ’vagraho bhavati |",
    "divy33:1214": "puṣpasasyaṁ ca nāśayati |",
    "divy33:1215": "etāścād varṣā bahucaurā bhavanti |",
    "divy33:1216": "dvau cātra mahāvyādhī bhavatah—prathamaṁ pittatāpajvaro bhavati, paścād balavān mahāgraho bhavati |",
    "divy33:1217": "martyānāṁ nārīṇāṁ ca maraṇaṁ bhavati |",
    "divy33:1218": "uktaṁ pūrvabhādrapadāyām |",
    "divy33:1219": "|",
    "divy33:1220": "uttarasyāṁ bhādrapadāyāṁ grīṣmāṇāṁ paścime yadyatra devaḥ pravarṣati, pūrṇamāḍhakaśataṁ pravarṣati |",
    "divy33:1221": "mahāsrotāṁsi pravahanti |",
    "divy33:1222": "grāmanagaranigamāḥ srotasā uhyante |",
    "divy33:1223": "catvāraścātra vyādhayaḥ prabalā bhavanti |",
    "divy33:1224": "tadyathā—kukṣirogo ’kṣirogaḥ kāso jvaraśceti |",
    "divy33:1225": "bālānāṁ dārakadārikāṇāṁ maraṇaṁ bhavati |",
    "divy33:1226": "atra sthalāni kṛṣikartavyāni |",
    "divy33:1227": "niṁnāni parivarjayitavyāni |",
    "divy33:1228": "etāśca varṣāḥ puṣpāṇi phalāni ca saṁpādayanti |",
    "divy33:1229": "uktamuttarabhādrapadāyām |",
    "divy33:1230": "|",
    "divy33:1231": "revatyāṁ grīṣmāṇāṁ paścime māse yadyatra devo pravarṣati, ekaṣaṣṭyāḍhakāni pravarṣati |",
    "divy33:1232": "tatra niṁnāni kṛṣikartavyāni |",
    "divy33:1233": "sthalāni parivarjayitavyāni |",
    "divy33:1234": "ekā ca varṣā sarvasasyāni saṁpādayati |",
    "divy33:1235": "tacca sasyaṁ mitrabāndhavā manuṣyāśca paribhuñjate |",
    "divy33:1236": "nikṣiptaśastradaṇḍāśca rājāno bhavanti |",
    "divy33:1237": "anudvignāśca janapadā bhavanti |",
    "divy33:1238": "udvignāśca bhavanti |",
    "divy33:1239": "uktaṁ revatyām |",
    "divy33:1240": "|",
    "divy33:1241": "aśvinyāṁ grīṣmāṇāṁ paścime māse yadyatra devaḥ pravarṣati, aṣṭacatvāriṁśadāḍhakāni pravarṣati |",
    "divy33:1242": "yacca madhye varṣā bhavati, tatra niṁnāni kṛṣikartavyāni |",
    "divy33:1243": "sthalāni parivarjayitavyāni |",
    "divy33:1244": "ekā varṣā sarvasasyāni saṁpādayati |",
    "divy33:1245": "bhayasamāyuktāśca janapadā bhavanti |",
    "divy33:1246": "caurāśca prabalā bhavanti |",
    "divy33:1247": "uktamaśvinyām |",
    "divy33:1248": "|",
    "divy33:1249": "bharaṇyāṁ grīṣmāṇāṁ paścime yadyatra devaḥ pravarṣati, pūrṇamāḍhakaśataṁ pravarṣati |",
    "divy33:1250": "tatra sthalāni kṛṣikartavyāni |",
    "divy33:1251": "niṁnāni parivarjayitavyāni |",
    "divy33:1252": "durbhikṣaścātra bhavati |",
    "divy33:1253": "jarāmaraṇaṁ janānāṁ bhavati |",
    "divy33:1254": "rājānaścātra anyonyaghātakā bhavanti |",
    "divy33:1255": "putrapautrāṇāṁ ca kalaho bhavati |",
    "divy33:1256": "uktaṁ bharaṇyām |",
    "divy33:1257": "|",
    "divy33:1258": "ayaṁ bhoḥ puṣkarasārinnakṣatrartuvarṣādhyāyaḥ |",
    "divy33:1259": "|",
    "divy33:1260": "amīṣāṁ bhoḥ puṣkarasārinn aṣṭāviṁśatīnāṁ nakṣatrāṇāṁ rāhugrahe phalavipākaṁ vyākhyāsyāmi |",
    "divy33:1261": "kṛttikāsu bhoḥ puṣkarasārin yadi candragraho bhavati, kaliṅgamagadhānāmupapīḍā bhavati |",
    "divy33:1262": "yadi rohiṇyāṁ candragraho bhavati, prajānāmupapīḍā bhavati |",
    "divy33:1263": "yadi mṛgaśirasi candragraho bhavati, videhānāṁ janapadānāmupapīḍā bhavati rājopasevakānāṁ ca |",
    "divy33:1264": "evamārdrāyāṁ punarvasau puṣye ca vaktavyam |",
    "divy33:1265": "āśleṣāyām yadi candragraho bhavati, nāgānāṁ haimavatānāṁ ca pīḍā bhavati |",
    "divy33:1266": "yadi madhāsu candragraho bhavati, gauḍikānāmupapīḍā bhavati |",
    "divy33:1267": "yadi pūrvaphalgunyāṁ somo gṛhyate, caurāṇāmupapīḍā bhavati |",
    "divy33:1268": "yadyuttaraphalgunyāṁ somo gṛhyate, avantīnāmupapīḍā bhavati |",
    "divy33:1269": "yadi hasteṣu somo gṛhyate, saurāṣṭrikāṇāmupapīḍā bhavati |",
    "divy33:1270": "yadi citrāyāṁ somo gṛhyate, pakṣiṇāṁ dvipadānāṁ ca pīḍā bhavati |",
    "divy33:1271": "yadi svātyāṁ somo gṛhyate, sarveṣāṁ pravrajyāsamāpannānāmupapīḍā bhavati |",
    "divy33:1272": "yadi viśākhāyāṁ somo gṛhyate, audakānāṁ sattvānāmupapīḍā bhavati |",
    "divy33:1273": "yadyanurādhāsu somo gṛhyate, vaṇijānāmupapīḍā bhavati śākaṭikānāṁ ca |",
    "divy33:1274": "yadi jyeṣṭhāyāṁ somo gṛhyate, dauvālikānāṁ pīḍā bhavati |",
    "divy33:1275": "yadi mūle somo gṛhyate, adhvagānāṁ pīḍā bhavati |",
    "divy33:1276": "yadi pūrvāṣāḍhāyāṁ somo gṛhyate, avantīnāṁ pīḍā bhavati |",
    "divy33:1277": "yadyuttarāṣāḍhāyāṁ somo gṛhyate, kāmbojakānāṁ pīḍā bhavati vāhlīkānāṁ ca |",
    "divy33:1278": "yadyabhijiti somo gṛhyate, dakṣiṇāpathikānāṁ pīḍā bhavati tāmraparṇikānāṁ ca |",
    "divy33:1279": "yadi śravaṇeṣu somo gṛhyate, caurāṇāṁ ghātakānāṁ copapīḍā bhavati |",
    "divy33:1280": "yadi dhaniṣṭhāyāṁ somo gṛhyate, kurupāñcālānāṁ pīḍā bhavati |",
    "divy33:1281": "yadi śatabhiṣāyāṁ somo gṛhyate, maulikānāmātharvaṇikānāṁ ca pīḍā bhavati |",
    "divy33:1282": "yadi pūrvabhādrapadāyāṁ somo gṛhyate, gāndhikānām yavanakāmbojakānāṁ ca pīḍā bhavati |",
    "divy33:1283": "yadyuttarabhādrapadāyāṁ somo gṛhyate, gandharvāṇāṁ pīḍā bhavati |",
    "divy33:1284": "yadi revatyāṁ somo gṛhyate, nāvikānāṁ pīḍā bhavati |",
    "divy33:1285": "yadyaśvinyāṁ somo gṛhyate, aśvavaṇijānāṁ pīḍā bhavati |",
    "divy33:1286": "yadi bharaṇyāṁ somo gṛhyate, bharukacchānāṁ pīḍā bhavati |",
    "divy33:1287": "|",
    "divy33:1288": "evaṁ bhoḥ puṣkarasārin yasminnakṣatre candragraho bhavati tasya tasya deśasya pīḍā bhavati |",
    "divy33:1289": "ityukto rāhugrahaphalavipākādhyāyaḥ |",
    "divy33:1290": "|",
    "divy33:1291": "pratinakṣatravaṁśaśāstre yathoktaṁ karma tacchṛṇu |",
    "divy33:1292": "ucyamānamidaṁ vipra ṛṣīṇāṁ vacanam yathā (122)|",
    "divy33:1293": "ṣaṭtārāṁ kṛttikāṁ vidyādāśrayaṁ tāsu kārayet |",
    "divy33:1294": "agnyādhānaṁ pākayajñaḥ samṛddhiprasavaśca yaḥ |",
    "divy33:1295": "|",
    "divy33:1296": "122 a |",
    "divy33:1297": "|",
    "divy33:1298": "sarpirviloḍayettatra gavāṁ veśma ca kārayet |",
    "divy33:1299": "ajaiḍakāśca kretavyā gavāṁ ca vṛṣamutsṛjet (123)|",
    "divy33:1300": "aśmasāramayaṁ bhāṇḍaṁ sarvamatra tu kārayet |",
    "divy33:1301": "hiraṇyakārakarmāntamiṣvastraṁ copakārayet (124)|",
    "divy33:1302": "metṛko māpayedatra kuṭikāgniniveśanam |",
    "divy33:1303": "pītalohitapuṣpāṇāṁ bījānyatra tu vāpayet (125)|",
    "divy33:1304": "gṛhaṁ ca māpayedatra tathāvāsaṁ prakalpayet |",
    "divy33:1305": "navaṁ ca cchādayedvastraṁ krayaṇaṁ nātra kārayet (126)|",
    "divy33:1306": "krūrakarmāṇi sidhyanti yuddhasamrodhabandhanam |",
    "divy33:1307": "parapīḍāmathātraiva vidvānnaiva prayojayet (127)|",
    "divy33:1308": "śastrāṇi kṣurakarmāṇi sarvāṇyatra tu kārayet |",
    "divy33:1309": "taijasāni ca bhāṇḍāni kārayecca krīṇīta ca (128)|",
    "divy33:1310": "āyuṣyaṁ ca śiraḥsnānaṁ strīṇāṁ viṣkambhaṇāni ca |",
    "divy33:1311": "pravarṣaṇaṁ ced devasya nātra vairaṁ praśāmyati (129)|",
    "divy33:1312": "krodhano harṣaṇaḥ śūrastejasvī sāhasapriyaḥ |",
    "divy33:1313": "āyuṣmāṁśca yaśasvī ca yajñaśīlo ’tra jāyate (130)|",
    "divy33:1314": "kṛttikāsu |",
    "divy33:1315": "|",
    "divy33:1316": "sarvaṁ kṛṣipadaṁ karma rohiṇyāṁ saṁprayojayet |",
    "divy33:1317": "kṣetravastuvihārāṁśca navaṁ veśma ca kārayet (131)|",
    "divy33:1318": "prayojayeccakrān vārān dāsāṁścaiva gṛhe paśūn |",
    "divy33:1319": "vāpayetsarvabījāni dhruvaṁ vāsāṁsi kārayet (132)|",
    "divy33:1320": "ṛṇaṁ na dadyāttatraiva vairamatra tu vardhate |",
    "divy33:1321": "saṁgrāmaṁ ca surāyogaṁ dvayameva vivarjayet (133)|",
    "divy33:1322": "pravarṣaṇaṁ ca devasya janma cātra praśasyate |",
    "divy33:1323": "sānukrośaḥ kṣamāyuktaḥ strīkāmo bhakṣalolupaḥ |",
    "divy33:1324": "āyuṣmān paśumān dhanyo mahābhogo ’tra jāyate (134)|",
    "divy33:1325": "rohiṇyām |",
    "divy33:1326": "|",
    "divy33:1327": "saumyaṁ mṛgaśiro vidyād ṛju tisraśca tārakāḥ |",
    "divy33:1328": "mṛdūni yāni karmāṇi tāni sarvāṇi kārayet |",
    "divy33:1329": "yāni karmāṇi rohiṇyāṁ tāni sarvāṇi kārayet (135)|",
    "divy33:1330": "sakṣīrān vāpayed vṛkṣān bījāni kṣīravanti ca |",
    "divy33:1331": "rājaprāsādavalabhīchatrāṇyapi ca kārayet (136)|",
    "divy33:1332": "sarvakarmakathāḥ kuryāt caryāvāsānna kārayet |",
    "divy33:1333": "aṣṭrāṁśca balīvardāṁśca damayedapi kṛṣṭaye (137)|",
    "divy33:1334": "ācchādayennavaṁ vāsaścālaṁkāraṁ ca kārayet |",
    "divy33:1335": "dvijātīnāṁ tu karmāṇi sarvāṇyevātra kārayet (138)|",
    "divy33:1336": "pravarṣaṇaṁ ca devasya suvṛṣṭiṁ cātra nirdiśet |",
    "divy33:1337": "svapnaśīlastathā trāsī medhāvī sa ca jāyate (139)|",
    "divy33:1338": "mṛgaśirasi |",
    "divy33:1339": "|",
    "divy33:1340": "ārdrāyāṁ mṛgayedarthān bhadraṁ karma ca kārayet |",
    "divy33:1341": "krūrakarmāṇi sidhyanti tāni vidvān vivarjayet (140)|",
    "divy33:1342": "udapānaparīkhāṁśca taḍāgānyatra kārayet |",
    "divy33:1343": "ūheta (uhayet) prathamāṁ vṛṣṭiṁ vikrīṇīyācca nātra gām |",
    "divy33:1344": "tilapīḍāni karmāṇi śauṇḍikānāṁ tathāpaṇam (141)|",
    "divy33:1345": "pīḍayedikṣudaṇḍāni ikṣubījāni vāpayet |",
    "divy33:1346": "pravarṣaṇaṁ ca devasya vidyādbahuparisravam |",
    "divy33:1347": "krodhano mṛgayāśīlo māṁsakāmo ’tra jāyate (142)|",
    "divy33:1348": "ārdrāyām |",
    "divy33:1349": "|",
    "divy33:1350": "punarvasau tu yukte ’tra kuryādvai vratadhāraṇam |",
    "divy33:1351": "godānaṁ copanāyanaṁ sarvamatra prasidhyati (143)|",
    "divy33:1352": "prajāyamānāṁ pramadāṁ gṛhītvā gṛhamānayet |",
    "divy33:1353": "punaḥ punaryadīccheta tatra karmāṇi kārayet (144)|",
    "divy33:1354": "cikitsanaṁ na kurvīta yadīcchenna parābhavam |",
    "divy33:1355": "pravarṣaṇaṁ ca devasya janma cātra praśasyate (145)|",
    "divy33:1356": "alolaścātra jāyeta strīlolaścāpi mānavaḥ |",
    "divy33:1357": "citraśīlaśca naikatrārpitacittaḥ sa ucyate (146)|",
    "divy33:1358": "punarvasau |",
    "divy33:1359": "|",
    "divy33:1360": "dhanyam yaśasyamāyuṣyaṁ puṣye nityaṁ prayojayet |",
    "divy33:1361": "sarveṣāṁ ca dvijātīnāṁ sarvakarmāṇi kārayet (147)|",
    "divy33:1362": "rājāmātyaṁ prayuñjīta śuśrūṣāṁ vinayaṁ caret |",
    "divy33:1363": "rājānamabhiṣiñcecca alaṁkuryātsvakāṁ tanum (148)|",
    "divy33:1364": "śmaśrukarmāṇi kuryācca vapanaṁ nakhalomataḥ |",
    "divy33:1365": "purohitaṁ ca kurvīta dhvajāgraṁ ca prakārayet (149)|",
    "divy33:1366": "pravarṣaṇaṁ ca devasya mandavarṣaṁ samādiśet |",
    "divy33:1367": "na ca rogo na cauraśca kṣemaṁ cātra sadā bhavet (150)|",
    "divy33:1368": "puṣyeṇa nityayuktaḥ san sarvakarmāṇi sādhayet |",
    "divy33:1369": "vaireṇātropanāhaiśca ye janāstān vivarjayet |",
    "divy33:1370": "āyuṣmāṁśca yaśasvī ca mahābhogaḥ prajāyate (151)|",
    "divy33:1371": "puṣye |",
    "divy33:1372": "|",
    "divy33:1373": "sidhyate dāruṇaṁ karma āśleṣāyāṁ ca kārayet |",
    "divy33:1374": "duryādābharaṇānyatra prākāramupakalpayet (152)|",
    "divy33:1375": "dehabandhaṁ nadībandhaṁ saṁdhikarma ca kārayet |",
    "divy33:1376": "prabhūtadaṁśamaśakaṁ varṣaṁ mandaṁ ca varṣati |",
    "divy33:1377": "krodhanaḥ svapnaśīlaśca kuhakaścātra jāyate (153)|",
    "divy33:1378": "āśleṣāyām |",
    "divy33:1379": "|",
    "divy33:1380": "maghāsu sarvadhānyāni vāpayetsaṁharedapi |",
    "divy33:1381": "saṁghātakarma kurvīta sumukhaṁ cātra kārayet (154)|",
    "divy33:1382": "koṣṭhāgārāṇi kurvīta phalaṁ cātra niveśayet |",
    "divy33:1383": "sarvadā pitṛdevebhyaḥ śrāddhaṁ caivātra kārayet (155)|",
    "divy33:1384": "sasyānāṁ bahulībhāvo yadi devo ’tra varṣati |",
    "divy33:1385": "suhṛcca dvārikaścaiva rasakāmaśca jāyate |",
    "divy33:1386": "āyuṣmān bahuputraśca strīkāmo bhaktalolupaḥ (156)|",
    "divy33:1387": "saṁgrāmaṁ jīyate tatra yadi pūrvaṁ pravartate |",
    "divy33:1388": "dāruṇāni ca karmāṇi tāni vidvān vivarjayet (157)|",
    "divy33:1389": "maghāsu |",
    "divy33:1390": "|",
    "divy33:1391": "phalgunīṣu ca pūrvāsu saubhāgyārthāni kārayet |",
    "divy33:1392": "viśeṣādāmalakyādiphalānāmupakārayet (158)|",
    "divy33:1393": "kumārīmaṅgalārthāni snāpanāni ca kārayet |",
    "divy33:1394": "kanyāpravahanārthāya vihāraṁ caiva kārayet (159)|",
    "divy33:1395": "veśmāni kārayettatra vaiśyamatra prayojayet |",
    "divy33:1396": "bhāgam ye copajīvanti teṣāṁ karma prayojayet (160)|",
    "divy33:1397": "avyaktakeśo ’keśaḥ subhagaścātra jāyate |",
    "divy33:1398": "pravarṣaṇaṁ ca devasya suvṛṣṭimabhinirdiśet |",
    "divy33:1399": "naṣṭaṁ viddhaṁ kṛtaṁ cāpi na tadastīti nirdiśet (161)|",
    "divy33:1400": "pūrvaphalgunyām |",
    "divy33:1401": "|",
    "divy33:1402": "uttarāyāṁ tu phalgunyāṁ sarvakarmāṇi kārayet |",
    "divy33:1403": "medhāvī darśanīyaśca yaśasvī cātra jāyate (162)|",
    "divy33:1404": "athātra naṣṭaṁ dagdhaṁ vā sarvamastīti nirdiśet |",
    "divy33:1405": "pravarṣaṇaṁ ca devasya vidyātsampadanuttamām (163)|",
    "divy33:1406": "uttaraphalgunyām |",
    "divy33:1407": "|",
    "divy33:1408": "hastena laghukarmāṇi sarvāṇyeva prayojayet |",
    "divy33:1409": "sarveṣāṁ ca dvijātīnāṁ sarvakarmāṇi kārayet (164)|",
    "divy33:1410": "hastyārohaṁ mahāmātraṁ puṣkariṇīṁ ca kārayet |",
    "divy33:1411": "cauryaṁ ca sidhyate tatra tacca vidvān vivarjayet (165)|",
    "divy33:1412": "pravarṣaṇaṁ ca devasya varṣā viśrāvaṇī bhavet |",
    "divy33:1413": "athātra jātaṁ jānīyācchūraṁ cauraṁ vicakṣaṇam |",
    "divy33:1414": "kuśalaṁ sarvavidyāsu arogaṁ cirajīvinam (166)|",
    "divy33:1415": "haste |",
    "divy33:1416": "|",
    "divy33:1417": "citrāyāmahataṁ vastraṁ bhūṣaṇāni ca kārayet |",
    "divy33:1418": "rājānaṁ bhūṣitaṁ paśyet senāvyūhaṁ ca darśayet (167)|",
    "divy33:1419": "hiraṇyaṁ rajataṁ dravyaṁ nagarāṇi ca māpayet |",
    "divy33:1420": "alaṁkuryāttathātmānaṁ gandhamālyavilepanaiḥ (168)|",
    "divy33:1421": "gaṇakānāṁ ca vidyāṁ ca vādyaṁ nartanagāyanam |",
    "divy33:1422": "pūrvikāṁ rūpakārāṁśca rathakārāṁśca śikṣayet |",
    "divy33:1423": "citrakārāṁśca lekhakān pustakarma ca kārayet (169)|",
    "divy33:1424": "pravarṣaṇaṁ ca devasya citravarṣaṁ vinirdiśet |",
    "divy33:1425": "medhāvī darśanīyaśca citrākṣo bhaktalolupaḥ (170)|",
    "divy33:1426": "mṛduśīlaśca bhīruśca calacittaḥ kutūhalī |",
    "divy33:1427": "āyuṣmān subhagaścaiva strīlolaścātra jāyate (171)|",
    "divy33:1428": "citrāyām |",
    "divy33:1429": "|",
    "divy33:1430": "svātyāṁ prayojayedyodhān aśvānaśvatarīṁ kharān |",
    "divy33:1431": "kṣipraṁ gamanīyaṁ bhakṣyaṁ laṅghakānadhvamānikān (172)|",
    "divy33:1432": "bherīmṛdaṅgapaṇavān murajāṁścopanāhayet |",
    "divy33:1433": "āvāṁhāśca vivāhāṁśca sauhṛdyaṁ cātra kārayet (173)|",
    "divy33:1434": "nirvāsanamamitrāṇāṁ svayaṁ na pravasedgṛhāt |",
    "divy33:1435": "pravarṣaṇaṁ ca devasya vātavṛṣṭirabhīkṣṇaśaḥ |",
    "divy33:1436": "medhāvī rogabahulaścalacittaśca jāyate (174)|",
    "divy33:1437": "svātau |",
    "divy33:1438": "|",
    "divy33:1439": "lāṅgalāni viśākhāsu karṣaṇaṁ ca prayojayet |",
    "divy33:1440": "yavagodhūmakarmāntāñ śamīdhānyaṁ ca varjayet (175)|",
    "divy33:1441": "śālayastilamāṣāśca ye ca vṛkṣāḥ suśākhinaḥ |",
    "divy33:1442": "ropayettān viśākhāsu gṛhakarma ca kārayet |",
    "divy33:1443": "śiraḥsnānāni kurvīta medhyaṁ prāyaśca kārayet (176)|",
    "divy33:1444": "pravarṣaṇaṁ ca devasya vidyātkalpaparisravam |",
    "divy33:1445": "manasvī darśanīyaśca medhāvī cātra jāyate |",
    "divy33:1446": "krodhano ’lpasutaścaiva durbhago bhaktalolupaḥ (177)|",
    "divy33:1447": "viśākhāsu |",
    "divy33:1448": "|",
    "divy33:1449": "anurādhāsu kurvīta mitraiḥ sadbhiśca saṁgatim |",
    "divy33:1450": "sarvāṇi mṛdukarmāṇi mādhuryaṁ cātra kārayet (178)|",
    "divy33:1451": "kṣauraṁ ca kārayedatra śastrakarmāṇi kārayet |",
    "divy33:1452": "samyuktāntaprayogāṁśca saṁdhiṁ kuryācca nityaśaḥ |",
    "divy33:1453": "naṣṭaṁ paryupataptaṁ vā svalpāyāsena nirdiśet (179)|",
    "divy33:1454": "suhṛnmitrakṛtaścātra dharmaśīlaśca jāyate |",
    "divy33:1455": "pravarṣaṇaṁ ca devasya suvṛṣṭimabhinirdiśet (180)|",
    "divy33:1456": "anurādhāyām |",
    "divy33:1457": "|",
    "divy33:1458": "jyeṣṭhāyāṁ pūrvakārī syādrājānaṁ cābhiṣiñcayet |",
    "divy33:1459": "nagaraṁ nigamaṁ grāmaṁ māpayedārabheta ca |",
    "divy33:1460": "kṣatriyāṇāṁ ca rājñāṁ ca sarvakarmāṇi kārayet (181)|",
    "divy33:1461": "bhrātṛrṇāṁ bhavati jyeṣṭho jyeṣṭhāyām yo ’bhijāyate |",
    "divy33:1462": "āyuṣmāṁśca yaśasvī ca vidvatsu ca kutūhalī (182)|",
    "divy33:1463": "prāsādamāroheccātra gajamaśvaṁ rathaṁ tathā |",
    "divy33:1464": "grāmanigamarāṣṭreṣu sthāpayecchreṣṭhinā balam (183)|",
    "divy33:1465": "naṣṭaṁ paryupataptaṁ vā kleśenaiveti nirdiśet |",
    "divy33:1466": "dāruṇānyatra sidhyanti tāni vidvān vivarjayet |",
    "divy33:1467": "pravarṣaṇaṁ ca devasya suvṛṣṭimabhinirdiśet (184)|",
    "divy33:1468": "jyeṣṭhāyām |",
    "divy33:1469": "|",
    "divy33:1470": "mūle tu mūlajātāni mūlakandālukānyapi |",
    "divy33:1471": "mūlādyāni ca sarvāṇi bījānyatra prayojayet (185)|",
    "divy33:1472": "ṛṇaṁ vai yatpurāṇaṁ syādartho vāsyāgrataḥ sthitaḥ |",
    "divy33:1473": "mūle siddhyarthamārabhyaṁ tathā sarvaṁ barāṅgakam (186)|",
    "divy33:1474": "cikitsitāni yānīha strīṇāṁ dārakakanyayoḥ |",
    "divy33:1475": "nadīṣu snapanaṁ caiva mūle sarvān prayojayet (187)|",
    "divy33:1476": "dāruṇānyatra sidhyanti maṅgalāni ca kārayet |",
    "divy33:1477": "kiṇvayogān surāyogānna kuryācchatrubhiḥ saha (188)|",
    "divy33:1478": "dhanavān bahuputraśca mūlavānatra jāyate |",
    "divy33:1479": "athātra naṣṭaṁ dagdhaṁ vā naitadastīti nirdiśet |",
    "divy33:1480": "pravarṣaṇaṁ ca devasya suvṛṣṭimabhinirdiśet (189)|",
    "divy33:1481": "mūle |",
    "divy33:1482": "|",
    "divy33:1483": "āṣāḍhāyāṁ ca pūrvasyāṁ saritaśca sarāṁsi ca |",
    "divy33:1484": "vāpīkūpaprapāścaiva taḍāgāni ca kārayet (190)|",
    "divy33:1485": "utpādyāni ca puṣpāṇi tathā mūlaphalāni ca |",
    "divy33:1486": "ārāmāṁśca prakurvīta bhaikṣakāṁśca prayojayet |",
    "divy33:1487": "yāni cogrāṇi karmāṇi sidhyantyatra tu tāni ca (191)|",
    "divy33:1488": "naṣṭaṁ paryupatāptaṁ vā naitadastīti nirdiśet |",
    "divy33:1489": "āyuṣmān puṇyaśīlaśca darśanīyo ’tra jāyate (192)|",
    "divy33:1490": "pūrvāṣāḍhāyām |",
    "divy33:1491": "|",
    "divy33:1492": "uttarasyāmāṣāḍhāyāṁ vairāṇi na samācaret |",
    "divy33:1493": "vāyayetsarvavāsāṁsi navaṁ nācchādayediti (193)|",
    "divy33:1494": "na saṁharedbhedayedvā vāstukarma na sidhyati |",
    "divy33:1495": "śālākarma gavādīnāṁ grāme grāmaṇinastathā |",
    "divy33:1496": "śreṇībandhaṁ ca rājā tu samayaṁ cātra kārayet (194)|",
    "divy33:1497": "pragalbhaśca sabhāśīlaḥ kṛtī cātra prajāyate |",
    "divy33:1498": "suhṛdāmabhiyogī ca mantrabhāṣye vicakṣaṇaḥ (195)|",
    "divy33:1499": "naṣṭaṁ vāpyupataptaṁ vā astītyevaṁ vinirdiśet |",
    "divy33:1500": "pravarṣaṇaṁ ca devasya suvṛṣṭimabhinirdiśet (196)|",
    "divy33:1501": "uttarāṣāḍhāyām |",
    "divy33:1502": "|",
    "divy33:1503": "abhijiti na kurvīta brahmadevasya hyarcanam (197)|",
    "divy33:1504": "abhijiti |",
    "divy33:1505": "|",
    "divy33:1506": "śravaṇe na ca kurvīta sarvāḥ saṁgrāmikāḥ kriyāḥ |",
    "divy33:1507": "gītaśikṣādhyayanaṁ ca na cireṇa hi sidhyati (198)|",
    "divy33:1508": "karṇayorvedhanaṁ kuryādrājānaṁ cābhiṣiñcayet |",
    "divy33:1509": "dvijātīnāṁ tu karmāṇi sarvāṇyeva prayojayet (199)|",
    "divy33:1510": "balikṛtyāni kurvīta darśayecca balānyapi |",
    "divy33:1511": "medhāvyarogī balavān yajñaśīlo ’tra jāyate (200)|",
    "divy33:1512": "pravarṣaṇaṁ ca devasya suvṛṣṭimabhinirdiśet |",
    "divy33:1513": "naṣṭaṁ ca labhyate tatra śravaṇasthe niśākare (201)|",
    "divy33:1514": "śravaṇe |",
    "divy33:1515": "|",
    "divy33:1516": "dhaniṣṭhā laghunakṣatraṁ sarvakarmasu pūjitam |",
    "divy33:1517": "adhītya brāhmaṇaḥ snāyādrājānmabhiṣiñcayet (202)|",
    "divy33:1518": "sarveṣāṁ ca dvijātīnāṁ sarvakarmāṇi kārayet |",
    "divy33:1519": "śreṣṭhinaṁ sthāpayed deśe gaṇādhyakṣaṁ gaṇeṣvapi (203)|",
    "divy33:1520": "medhāvī ca yaśasvī ca mahābhogī mahādhanaḥ |",
    "divy33:1521": "bahvapatyo mṛdurdānto mahātmā cātra jāyate (204)|",
    "divy33:1522": "naṣṭaṁ dagdhaṁ praviddhaṁ vā kleśenaivātra labhyate |",
    "divy33:1523": "pravarṣaṇaṁ ca devasya vidyāccātra suvṛṣṭitām (205)|",
    "divy33:1524": "dhaniṣṭhāyām |",
    "divy33:1525": "|",
    "divy33:1526": "nityaṁ śatabhiṣāyoge bhaiṣajyāni prayojayet |",
    "divy33:1527": "kīrtikarma ca kurvīta sidhyantyātharvaṇāni ca (206)|",
    "divy33:1528": "prasārayecca paṇyāni śauṇḍikaṁ ca prayojayet |",
    "divy33:1529": "udadhiṁ khānayettatra tilamāṣāṁśca vāpayet (207)|",
    "divy33:1530": "sāmudrikāṇi paṇyāni nāvinaśca prayojayet |",
    "divy33:1531": "ādeyaṁ ca tadādadyād vyayaṁ cātra na kārayet (208)|",
    "divy33:1532": "sāṁdhipālān dvārapālāmllekhakāṁśca prayojayet |",
    "divy33:1533": "bhiṣakkarma ca kurvīt bhaiṣajyāni ca saṁharet (209)|",
    "divy33:1534": "nidhiṁ vā khānayettatra nidadhyādapi vā nidhim |",
    "divy33:1535": "dhanaṁ cātra prayuñjīt bhiṣakkarma ca śikṣayet (210)|",
    "divy33:1536": "athātra mṛgayennaṣṭaṁ labhyate taccirādapi |",
    "divy33:1537": "arogī krodhanaścātra svapnaśīlaśca jāyate |",
    "divy33:1538": "pravarṣaṇaṁ ca devasya suvṛṣṭimabhinirdiśet (211)|",
    "divy33:1539": "śatabhiṣāyām |",
    "divy33:1540": "|",
    "divy33:1541": "pūrvabhādrapadāyoge krūrāṇāṁ siddhirucyate |",
    "divy33:1542": "naṣṭaviddhopataptaṁ vā naitadastīti nirdiśet (212)|",
    "divy33:1543": "dīrghaśrotro mahābhogo jñātīnāṁ ca sadā priyaḥ |",
    "divy33:1544": "mahādhano ’krūrakarmā niḥkrodhaścātra jāyate |",
    "divy33:1545": "pravarṣaṇaṁ ca devasya caṇḍāṁ vṛṣṭiṁ samādiśet (213)|",
    "divy33:1546": "pūrvabhādrapade |",
    "divy33:1547": "|",
    "divy33:1548": "uttarasyāṁ tu kurvīt āyuṣyaṁ puṣṭikarma ca |",
    "divy33:1549": "na ca dakṣiṇato gacchetpuraṁ cātra pradāpayet (214)|",
    "divy33:1550": "āyuṣmāṁśca yaśasvī ca dhanavāṁścātra jāyate |",
    "divy33:1551": "atrāpi triguṇaṁ vindedādānam yadi vā vyayam |",
    "divy33:1552": "pravarṣaṇaṁ ca devasya suvṛṣṭimabhinirdiśet (215)|",
    "divy33:1553": "uttarabhādrapade |",
    "divy33:1554": "|",
    "divy33:1555": "revatyāṁ ratnarajataṁ dhanadhānyaṁ prayojayet |",
    "divy33:1556": "koṣṭhāgārāṇi kurvīt kiṇvaṁ cātra na kārayet (216)|",
    "divy33:1557": "surākarma ca kurvīd dhiraṇyaṁ govrajāni ca |",
    "divy33:1558": "gosaṁghaṁ sthāpayeccātra gośālāṁ cātra kārayet |",
    "divy33:1559": "ācchādayennavaṁ vastraṁ hiraṇyamapi dhārayet (217)|",
    "divy33:1560": "bhikṣuko dānaśīlaśca daridraścānasūyakaḥ |",
    "divy33:1561": "jñātīnāṁ sevako nityaṁ dharmajñaścātra jāyate |",
    "divy33:1562": "suvṛṣṭiṁ naṣṭalābhaṁ ca revatyāmabhinirdiśet (218)|",
    "divy33:1563": "revatyām |",
    "divy33:1564": "|",
    "divy33:1565": "strīpuṁsamaśvinā yuñjādaśvaśālāṁ ca kārayet |",
    "divy33:1566": "aśvān prayojayedatra rathaṁ cātra prayojayet (219)|",
    "divy33:1567": "ṛṇaprayogaḥ kartavyo bījānyatra pravāpayet |",
    "divy33:1568": "yānāni ca hayān damyān dantinaśca prayojayet (220)|",
    "divy33:1569": "bhaiṣajyaṁ bhojayodatra bhiṣakkarma ca kārayet |",
    "divy33:1570": "madhāvī darśanīyaśca rājayogyaśca saṁpadā (221)|",
    "divy33:1571": "ārogī balavāṁcchūraḥ subhago hyatra jāyate |",
    "divy33:1572": "suvṛṣṭiṁ naṣṭalābhaṁ ca aśvinyāmabhinirdiśet (222)|",
    "divy33:1573": "aśvinyām |",
    "divy33:1574": "|",
    "divy33:1575": "tritārāṁ bharaṇīṁ vidyātkrūrakarmāṇi sādhayet |",
    "divy33:1576": "bhṛtyāṁśca bhṛtakāṁścāpi vṛṇuyāddarśayettathā (223)|",
    "divy33:1577": "bhṛtiṁ copanayedatra bhāryāṁ ca na vivāhayet |",
    "divy33:1578": "utkuṭuko vañcanakaḥ kūṭasākṣī ca tandrijaḥ (224)|",
    "divy33:1579": "vidhijñaḥ pāpacāritraḥ kadaryaścātra jāyate |",
    "divy33:1580": "jāyate cātra duḥśīlo gurūṇāmabhyasūyakaḥ |",
    "divy33:1581": "paropatāpī lubdhaśca paravyāhāragocaraḥ (225)|",
    "divy33:1582": "bharaṇyām |",
    "divy33:1583": "|",
    "divy33:1584": "saptavīṁśatinakṣatre kṛttikādi yadā bhavet |",
    "divy33:1585": "bharaṇyantāni ṛkṣāṇīmāṁ pratipādayetkriyām (226)|",
    "divy33:1586": "teṣāṁ madhye yadā sarve śasyānyoṣadhayo ’pi ca |",
    "divy33:1587": "vanaspatayaśca pīḍyante yatrāsau tiṣṭhate grahaḥ |",
    "divy33:1588": "sarvaṁ pratipādayitavyamuktanakṣatrakarmasu (227)|",
    "divy33:1589": "ukto nakṣatrakarmanirdeśo nāmādhyāyaḥ |",
    "divy33:1590": "|",
    "divy33:1591": "catvāri bhoḥ puṣkarasārin nakṣatrāṇi dhruvāni bhavanti |",
    "divy33:1592": "tāni vyākhyāsyāmi |",
    "divy33:1593": "tacchṛṇu |",
    "divy33:1594": "tadyathā—trīṇi uttarāṇi rohiṇī ca |",
    "divy33:1595": "kṣeme ’dhyāvaset |",
    "divy33:1596": "bījāni cātra ropayet |",
    "divy33:1597": "niveśanaṁ cātra kalpayet |",
    "divy33:1598": "rājānaṁ cābhiṣiñcayet |",
    "divy33:1599": "yāni cānyāni uktāni karmāṇi tāni kārayet |",
    "divy33:1600": "atha naṣṭaṁ dagdhaṁ vā viddhaṁ cāpi hṛtaṁ ca vā |",
    "divy33:1601": "evamabhinirdiṣṭaṁ vā svasti kṣipraṁ bhaviṣyati (228)|",
    "divy33:1602": "athātra jāto dhanyo ’sau vidyātmā ca yaśasvī ca |",
    "divy33:1603": "maṅgalīyo mahābhogī mahāyogī bhaviṣyati (229)|",
    "divy33:1604": "catvāri bhoḥ puṣkarasārin nakṣatrāṇi kṣiprāṇi bhavanti |",
    "divy33:1605": "tadyathā—puṣyo hastābhijidaśvinī ceti |",
    "divy33:1606": "eṣu kṣiprāṇi karmāṇi kārayecca vicakṣaṇaḥ |",
    "divy33:1607": "svādhyāyaṁ mantrasamārambhaṁ pravāsaprasthānaṁ gāśca turaṅgānapyatra yojayet |",
    "divy33:1608": "dhūryāṇi yuktakarmāṇi coṣadhīkarmāṇi ca |",
    "divy33:1609": "bhaiṣajyāni sarvāṇyatra prayojayet |",
    "divy33:1610": "|",
    "divy33:1611": "tatra yajñasamārambhaṁ cāturmāsyaṁ ca kārayet |",
    "divy33:1612": "athātra naṣṭaṁ dagdhaṁ vā viddhaṁ vā, svasti bhaviṣyatīti vaktavyam |",
    "divy33:1613": "|",
    "divy33:1614": "athātra jātakaṁ vidyānmaṅgalīyam yaśasvinam |",
    "divy33:1615": "mahābhogaṁ ca rājānaṁ mahāyoginamīśvaram (230)|",
    "divy33:1616": "mahādhanaṁ mahābhogaṁ tathā ca mahaduttamam |",
    "divy33:1617": "kṣatriyaṁ dānaśīlaṁ ca brāhmaṇaṁ ca purohitam (231)|",
    "divy33:1618": "iti |",
    "divy33:1619": "|",
    "divy33:1620": "pañca khalu bhoḥ puṣkarasārin nakṣatrāṇi dāruṇāni bhavanti |",
    "divy33:1621": "tadyathā— maghā trīṇi ca pūrvāṇi bharaṇī ceti pañcamī |",
    "divy33:1622": "athātra dagdhaṁ naṣṭaṁ vā viddhaṁ vā na bhaviṣyati (232)|",
    "divy33:1623": "iti vaktavyam |",
    "divy33:1624": "ardharātrikāṇi ṣaṭ |",
    "divy33:1625": "tadyathā—ārdrā āśleṣā svātī jyeṣṭhā śatabhiṣā bharaṇī ceti |",
    "divy33:1626": "navāṁśāḥ ṣaḍgrāsā dvikṣetrāṇi |",
    "divy33:1627": "rohiṇī punarvasurviśākhā ca |",
    "divy33:1628": "trīṇi uttarāṇi ceti ubhayatovibhāgāni |",
    "divy33:1629": "pañcadaśa kṣetrāṇi |",
    "divy33:1630": "kṛttikā ca maghā mūlā trīṇi pūrvāṇi |",
    "divy33:1631": "imāni ṣaṭ pūrvabhāgikāni |",
    "divy33:1632": "mṛgaśirā puṣyā hastā citrā anurādhā śravaṇā dhaniṣṭhā revatī aśvinī ceti imāni nava nakṣatrāṇi pañcādbhāgīyāni triṁśanmuhūrtayogāni kṣetrāṇi ca |",
    "divy33:1633": "|",
    "divy33:1634": "api ca brāhmaṇa śubhāśca muhūrtā bhavanti, aśubhāśca muhūrtā bhavanti, śubhāśubhāśca muhūrtā bhavanti |",
    "divy33:1635": "saṁprayuktanakṣatreṣu sarveṣu yadā śubhamuhūrtasamāpattayo bhavanti, tadā śobhanā bhavanti |",
    "divy33:1636": "yadā aśubhamuhūrtasamāpattayo bhavanti, tadā na śobhanā bhavanti |",
    "divy33:1637": "yadā tu punaḥ śubhāścāśubhāśca samāpattayo, tadā sādhāraṇā bhavanti |",
    "divy33:1638": "|",
    "divy33:1639": "athātra kathaṁ rātridivasānāṁ hrāso vṛddhirvā bhavatīti taducyate |",
    "divy33:1640": "varṣāṇāṁ prathame māse puṣyanakṣatramamāvāsyāṁ bhavati, śravaṇā pūrṇamāsyām |",
    "divy33:1641": "aṣṭādaśamuhūrto divaso bhavati |",
    "divy33:1642": "dvādaśamuhūrtā rātriḥ |",
    "divy33:1643": "ṣoḍaśāṅgulakāṣṭhasya madhyāhne ’rdhāṅgulāyāṁ chāyāyāmādityaḥ parivartate |",
    "divy33:1644": "āṣāḍhā rātriṁ nayati |",
    "divy33:1645": "mṛgaśirasi ādityo gato bhavati |",
    "divy33:1646": "varṣāṇāṁ dvitīye māse maghā amāvāsyāyāṁ bhavati, bhādrapadā pūrṇamāsyām |",
    "divy33:1647": "saptadaśamuhūrto divaso bhavati |",
    "divy33:1648": "trayodaśamuhūrtā rātriḥ |",
    "divy33:1649": "dvyaṅgulāyāṁ chāyāyāmādityaḥ parivartate |",
    "divy33:1650": "śravaṇā rātriṁ nayati |",
    "divy33:1651": "puṣya ādityo gato bhavati |",
    "divy33:1652": "varṣāṇāṁ tṛtīye māse phalgunyamāvāsyāyāṁ bhavati, aśvinī pūrṇamāsyām |",
    "divy33:1653": "ṣoḍaśamuhūrto divaso bhavati |",
    "divy33:1654": "caturdaśamuhūrtā rātriḥ |",
    "divy33:1655": "cauraṅgulāyāṁ chāyāyāmādityaḥ parivartate |",
    "divy33:1656": "pūrvabhādrapadā rātriṁ nayati |",
    "divy33:1657": "maghāyāmādityo gato bhavati |",
    "divy33:1658": "varṣāṇāṁ caturthe māse citrā amāvāsyāyāṁ bhavati, kṛttikā pūrṇamāsyām |",
    "divy33:1659": "pañcadaśamuhūrto bhavati divasaḥ |",
    "divy33:1660": "pañcadaśamuhūrtā rātriḥ |",
    "divy33:1661": "ṣaḍaṅgulāyāṁ chāyāyāmādityaḥ parivartate |",
    "divy33:1662": "aśvinī rātriṁ nayati |",
    "divy33:1663": "phalgunyāmādityo gato bhavati |",
    "divy33:1664": "|",
    "divy33:1665": "hemantānāṁ prathame māse ’nurādhā amāvāsyāyāṁ bhavati, mṛgaśirā pūrṇamāsyām |",
    "divy33:1666": "caturdaśamuhūrto divaso bhavati |",
    "divy33:1667": "ṣoḍaśamuhūrtā rātriḥ |",
    "divy33:1668": "aṣṭāṅgulāyāṁ chāyāyāmādityaḥ parivartate |",
    "divy33:1669": "kṛttikā rātriṁ nayati |",
    "divy33:1670": "citrāyāmādityo gato bhavati |",
    "divy33:1671": "hemantānāṁ dvitīye māse amāvāsyāyāṁ jyeṣṭhā bhavati, puṣyaḥ pūrṇamāsyām |",
    "divy33:1672": "trayodaśamuhūrto divaso bhavati |",
    "divy33:1673": "saptadaśamuhūrtā rātriḥ |",
    "divy33:1674": "daśāṅgulāyāṁ chāyāyāmādityaḥ parivartate |",
    "divy33:1675": "mṛgaśirā rātriṁ nayati |",
    "divy33:1676": "viśākhāyāmādityo gato bhavati |",
    "divy33:1677": "hemantānāṁ tṛtīye māse pūrvāṣāḍhā amāvāsyāyāṁ bhavati, maghā pūrṇamāsyām |",
    "divy33:1678": "dvādaśamuhūrto divase bhavati |",
    "divy33:1679": "aṣṭādaśamuhūrtā rātriḥ |",
    "divy33:1680": "dvādaśāṅgulāyāṁ chāyāyāmādityaḥ parivartate |",
    "divy33:1681": "puṣyo rātriṁ nayati |",
    "divy33:1682": "jyeṣṭhāyāmādityo gato bhavati |",
    "divy33:1683": "hemantānāṁ caturthe māse śravaṇā amāvāsyāyāṁ bhavati |",
    "divy33:1684": "phalgunī pūrṇamāsyām |",
    "divy33:1685": "trayodaśamuhūrto divase bhavati |",
    "divy33:1686": "saptadaśamuhūrtā rātriḥ |",
    "divy33:1687": "daśāṅgulāyāṁ chāyāyāmādityaḥ parivartate |",
    "divy33:1688": "maghā rātriṁ nayati |",
    "divy33:1689": "āṣāḍhāyāmādityo gato bhavati |",
    "divy33:1690": "|",
    "divy33:1691": "grīṣmāṇāṁ prathame māse uttarabhādrapadā amāvāsyāyāṁ bhavati, citrā pūrṇamāsyām |",
    "divy33:1692": "caturdaśamuhūrto divaso bhavati |",
    "divy33:1693": "ṣoḍaśamuhūrtā rātriḥ |",
    "divy33:1694": "aṣṭāṅgulāyāṁ chāyāyāmādityaḥ parivartate |",
    "divy33:1695": "phalgunī rātriṁ nayati |",
    "divy33:1696": "śravaṇāyāmādityo gato bhavati |",
    "divy33:1697": "grīṣmāṇāṁ divitīye māse ’śvinī amāvāsyāyāṁ bhavati |",
    "divy33:1698": "viśākhā pūrṇamāsyām |",
    "divy33:1699": "pañcadaśamuhūrto divaso bhavati |",
    "divy33:1700": "pañcadaśamuhūrtā rātriḥ |",
    "divy33:1701": "ṣaḍaṅgulāyāṁ chāyāyāmādityaḥ parivartate |",
    "divy33:1702": "citrā rātriṁ nayati |",
    "divy33:1703": "uttarāyāṁ bhādrapadāyāmādityo gato bhavati |",
    "divy33:1704": "grīṣmāṇāṁ tṛtīye māse kṛttikā amāvāsyāyāṁ bhavati, jyeṣṭhā pūrṇamāsyām |",
    "divy33:1705": "ṣoḍaśamuhūrto divaso bhavati |",
    "divy33:1706": "caturdaśamuhūtā rātriḥ |",
    "divy33:1707": "caturaṅgulāyāṁ chāyāyāmādityaḥ parivartate |",
    "divy33:1708": "viśākhā rātriṁ nayati |",
    "divy33:1709": "kṛttikāyāmādityo gato bhavati |",
    "divy33:1710": "grīṣmāṇāṁ caturthe māse mṛgaśirā amāvāsyāyāṁ bhavati, uttarāṣāḍhā pūrṇamāsyām |",
    "divy33:1711": "saptadaśamuhūrto divase bhavati |",
    "divy33:1712": "trayodaśamuhūrtā rātriḥ |",
    "divy33:1713": "madhyāhne dvyaṅgulāyāṁ chāyāyāmādityaḥ parivartate |",
    "divy33:1714": "jyeṣṭhā rātriṁ nayati |",
    "divy33:1715": "puṣya ādityo gato bhavati |",
    "divy33:1716": "|",
    "divy33:1717": "saṁvatsaramanveṣaṇato muhūrtaviśeṣaṇaiḥ sarvāṇi caitāni (nakṣatrāṇi) bhāgānubhāgena amāvāsyāyāṁ pūrṇamāsyāṁ ca jujyante |",
    "divy33:1718": "ūnarātrasya pūrṇarātrasya ca grahītavyam |",
    "divy33:1719": "tatra tṛtīye varṣe ’dhiko māso yujyate |",
    "divy33:1720": "ṣaṇṇāṁ māsānāmahorātrāṇi samāni bhavanti |",
    "divy33:1721": "ataḥ ṣaṇmāsād divaso vardhate |",
    "divy33:1722": "ṣaṇmāsādrātrirvardhate |",
    "divy33:1723": "ṣaṇmāsāddivaso māse māse samameva hīyate |",
    "divy33:1724": "ṣaṇmāsādrātrirmāse māse parihīyate |",
    "divy33:1725": "|",
    "divy33:1726": "ṣaṇmāsādādityaḥ parivartate |",
    "divy33:1727": "uttarāṁ diśaṁ saṁcarati |",
    "divy33:1728": "ṣaṇmāsāddakṣiṇāṁ diśam |",
    "divy33:1729": "ṣaṇmāsātsamudre udakaparimāṇasya hrāso vṛddhiśca bhavati |",
    "divy33:1730": "sūryagatyā candragatyā ca samudrodakavelābhivṛddhirbhavati |",
    "divy33:1731": "atra gaṇanāpratijāgaraṇāsmaramityevam |",
    "divy33:1732": "eṣa saṁvatsaro vyākhyāto bhavati |",
    "divy33:1733": "candra ādityaḥ śukro bṛhaspatiḥ śanaiścaro ’ṅgārako budhaśca ime grahāḥ |",
    "divy33:1734": "eṣāṁ grahaṇāṁ bṛhaspatiḥ saṁvatsarasthāyī |",
    "divy33:1735": "evaṁ śanaiścaro budho ’ṅgārakaḥ śukraśceme maṇḍalacāriṇaḥ |",
    "divy33:1736": "|",
    "divy33:1737": "bharaṇī kṛttikā rohiṇī mṛgaśirā etatsādhāraṇaṁ prathamaṁ maṇḍalam |",
    "divy33:1738": "ārdrā punarvasuḥ puṣyo ’śleṣā etatsādhāraṇaṁ dvitīyaṁ maṇḍalam |",
    "divy33:1739": "maghā atha phalgunadvayaṁ hastā citrā etatsādhāraṇam tṛtīyaṁ maṇḍalam |",
    "divy33:1740": "svātī viśākhā anurādhā etatsādhāraṇaṁ caturthaṁ maṇḍalam |",
    "divy33:1741": "jyeṣṭhā mūlāṣāḍhā dvayamatra sarvāṇi mahābhayāni bhavanti |",
    "divy33:1742": "idaṁ pañcamaṁ maṇḍalam |",
    "divy33:1743": "abhijicchravaṇā dhaniṣṭhā śatabhiṣā ubhe bhādrapade caitatsādhāraṇaṁ ṣaṣṭhaṁ maṇḍalam |",
    "divy33:1744": "revatī aśvinī caitatsādhāraṇaṁ saptamaṁ maṇḍalam |",
    "divy33:1745": "saṁvatsarameteṣu yadyannakṣatramaṇḍalaṁ pīḍayati, tasya tasya janapadasya sattvasya vā pīḍā nirdeṣṭavyā |",
    "divy33:1746": "|",
    "divy33:1747": "dvādaśa muhūrtāni divase dhruvāṇi, dvādaśa rātrau |",
    "divy33:1748": "ṣaṇmuhūrtāḥ saṁcāriṇaḥ |",
    "divy33:1749": "katame ṣaṭ? nairṛto varuṇo vāyavo bhargodevo raudro vicārī ca |",
    "divy33:1750": "itīme saṁcāriṇaḥ ṣaṭ |",
    "divy33:1751": "|",
    "divy33:1752": "athātra śrāvaṇe māse pūrṇe ’ṣṭādaśamuhūrte divase sūryodaye ca caturojā nāma muhūrto bhavati |",
    "divy33:1753": "rohitasya ca muhūrtasya balasya cāntare madhyāhno bhavati |",
    "divy33:1754": "sūryāvatāre tu vicārī nāma muhūrto bhavati |",
    "divy33:1755": "dvādaśamuhūrtāyāṁ rātrāvavatīrṇe sūrye ṣaṣṭhe muhūrte nayamano nāma muhūrto bhavati |",
    "divy33:1756": "ātapāgnirevaṁ nāma muhūrto rātryavasāne bhavati |",
    "divy33:1757": "bhādrapade māse pūrṇe saptadaśamuhūrte divase sūryodaye ca caturojā evaṁ nāma muhūrto bhavati |",
    "divy33:1758": "madhyāhne ’bhijito nāma muhūrto bhavati |",
    "divy33:1759": "sūryāvatāre raudro nāma muhūrto bhavati |",
    "divy33:1760": "trayodaśamuhūrtāyāṁ rātrāvavatīrṇe sūrye vicārī nāma muhūrto bhavati |",
    "divy33:1761": "ardharātre mahābhayo vāyavo nāma muhūrto bhavati |",
    "divy33:1762": "|",
    "divy33:1763": "rātryavasāne ātapāgnirevaṁ nāma muhūrto bhavati |",
    "divy33:1764": "āśvayuje māse pūrṇe ṣoḍaśamuhūrto divaso bhavati |",
    "divy33:1765": "sūryodaye caturojā nāma muhūrto bhavati |",
    "divy33:1766": "samudgatasya ca muhūrtasya abhijitasya tvantare madhyāhno bhavati |",
    "divy33:1767": "sūryāvatāre bhargodevo nāma muhūrto bhavati |",
    "divy33:1768": "|",
    "divy33:1769": "caturdaśamuhūrtāyāṁ rātrāvavatīrṇe sūrye raudro nāma muhūrto bhavati |",
    "divy33:1770": "abhijitasya ca muhūrtasya bhīṣamāṇasya ca muhūrtasya antareṇārdharātraṁ bhavati |",
    "divy33:1771": "rātryavasāne ātapāgnirevaṁ nāma muhūrto bhavati |",
    "divy33:1772": "|",
    "divy33:1773": "kārtike māse pūrṇe divasaḥ samarātrirbhavati |",
    "divy33:1774": "pañcadaśamuhūrto divaso bhavati, pañcadaśamuhūrtā rātriḥ |",
    "divy33:1775": "samāne ’horātre sūryodaye caturojā evaṁ nāma muhūrto bhavati |",
    "divy33:1776": "saṁmukho nāma muhūrto bhavati madhyāhne |",
    "divy33:1777": "saṁtato nāma muhūrtaḥ sūryāvatāre |",
    "divy33:1778": "rātrāvavatīrṇamātre sūrye bhargodevo nāma muhūrto bhavati |",
    "divy33:1779": "ārdharātre ’bhijinmuhūrto bhavati |",
    "divy33:1780": "rātryavasāne ātapāgnirevaṁ nāma muhūrto bhavati |",
    "divy33:1781": "|",
    "divy33:1782": "mārgaśīrṣe māse ca pūrṇe caturdaśamuhūrte divase sūryodaye caturojā evaṁ nāṁ muhūrto bhavati |",
    "divy33:1783": "viratasya saṁmukhasya ca muhūrtasyāntare madhyāhno bhavati |",
    "divy33:1784": "sūryāvatāre varuṇo nāma muhūrto bhavati |",
    "divy33:1785": "ṣoḍaśamuhūrtāyāṁ rātrāvavatīrṇamātre sūrye saṁtāpanaḥ samyamo nāma muhūrto bhavati |",
    "divy33:1786": "rākṣasasyābhijitasya ca muhūrtasyāntare ’rdharātraṁ bhavati |",
    "divy33:1787": "rātryavasāne ātapāgnirevaṁ nāma muhūrto bhavati |",
    "divy33:1788": "|",
    "divy33:1789": "pauṣamāse pūrṇe trayodaśamuhūrte divase sūryodaye caturojā evaṁ nāma muhūrto bhavati |",
    "divy33:1790": "madhyāhne virato nāma muhūrto bhavati |",
    "divy33:1791": "sūryāvatāre nairṛto nāma muhūrto bhavati |",
    "divy33:1792": "saptadaśamuhūrtāyāṁ rātrāvavatīrṇamātre sūrye varuṇo nāma muhūrto bhavati |",
    "divy33:1793": "ardharātre rākṣaso nāma muhūrto bhavati |",
    "divy33:1794": "rātryavasāne ātapāgnirevaṁ nāma muhūrto bhavati |",
    "divy33:1795": "|",
    "divy33:1796": "māghamāse pūrṇe dvādaśamuhūrte divase sūryodaye caturojā nāma muhūrto bhavati |",
    "divy33:1797": "sāvitrasya ca viratasya ca muhūrtasyāntareṇa madhyāhno bhavati |",
    "divy33:1798": "sūryāvatāre vijayo nāma muhūrto bhavati |",
    "divy33:1799": "aṣṭādaśamuhūrtāyāṁ rātrāvavatīrṇamātre sūrye nairṛto nāma muhūrto bhavati |",
    "divy33:1800": "gardabhasya muhūrtasya ca rākṣasasya cāntaramardharātraṁ bhavati |",
    "divy33:1801": "rātryavasāne ātapāgnirevaṁ nāma muhūrto bhavati |",
    "divy33:1802": "|",
    "divy33:1803": "yathā śrāvaṇe tathā māghe |",
    "divy33:1804": "yathā bhādrapade tathā phālgune |",
    "divy33:1805": "yathā āśvayuje tathā caitre |",
    "divy33:1806": "yathā kārtike tathā vaiśākhe |",
    "divy33:1807": "yathā mārgaśīrṣe tathā jyeṣṭhe |",
    "divy33:1808": "yathā pauṣe tathā āṣāḍhe |",
    "divy33:1809": "evameteṣāṁ nakṣatrāṇāṁ muhūrtānāṁ caritaṁ vicaritaṁ ca jñātavyam |",
    "divy33:1810": "|",
    "divy33:1811": "nakṣatravicaraṇaṁ nāma prathamo ’dhyāyaḥ |",
    "divy33:1812": "|",
    "divy33:1813": "yathāmadhyaṁ nakṣatrāṇāṁ rātrivaśena divasavaśena cotkarṣāpakarṣau kartavyau |",
    "divy33:1814": "hīyamāne vardhamāne vā divase vā māse vā pūrṇe ’rdhamāse vā |",
    "divy33:1815": "dvitīyā ṣaṣṭhī navamī dvādaśī caturdaśī atrāntare divase kalā vardhate, rātrau kalā hīyate |",
    "divy33:1816": "|",
    "divy33:1817": "catvāro mahārājāno dhriyate yairvasuṁdharā |",
    "divy33:1818": "ativṛddhirviśuddhaśca vardhamānaḥ pṛthakśravāḥ (233)|",
    "divy33:1819": "mahābhūtāni catvāri kampayanti vasuṁdharām |",
    "divy33:1820": "āpa indraśca vāyuśca tathāgnirbhagavānapi (234)|",
    "divy33:1821": "trayastu te yatra bhavanti pakṣe ṣaḍekamāse tu bhavanti vegāḥ |",
    "divy33:1822": "parasya cakrasya nidarśanaṁ syātprakampate yatra mahī tvabhīkṣṇam (235)|",
    "divy33:1823": "viśākhā daśarātrī syājjeṣṭhā dvādaśarātrikā |",
    "divy33:1824": "pañcaviṁśatirāṣāḍhā śravaṇā pañcasaptatiḥ (236)|",
    "divy33:1825": "rātriśataṁ bhādrapade kraturaśvayuje smṛtaḥ |",
    "divy33:1826": "adhyardhaṁ kārtike māse kraturmārgaśire smṛtaḥ (237)|",
    "divy33:1827": "pauṣe tu pañcapañcāśanmāghe rātriśataṁ smṛtam |",
    "divy33:1828": "adhyardhaṁ phalgune māse caitre triṁśattu rātrayaḥ |",
    "divy33:1829": "vipāko bhūmivegānāmataḥ kampaḥ pravartate (238)|",
    "divy33:1830": "yadā sarveṣu māseṣu satataṁ kampate mahī |",
    "divy33:1831": "vṛkṣāstathā calanti sma jalam yadi kampate |",
    "divy33:1832": "parvataḥ parṇavatkamped bhayamatra vinirdiśet (239)|",
    "divy33:1833": "nagarāṇyatha vā grāmā ghoṣā ye cātra saṁśritāḥ |",
    "divy33:1834": "śīghraṁ bhavanti vijanāraṇyabhūtā mṛgāśrayāḥ (240)|",
    "divy33:1835": "aṭavyaḥ saṁpravartante daśa varṣāṇi pañca ca |",
    "divy33:1836": "anāvāsā diśo vidyād bhūmicālavicālitāḥ (241)|",
    "divy33:1837": "kṛttikāsu caled bhūmirgrāmeṣu nagareṣu vā |",
    "divy33:1838": "abhīṣkṇaṁ mucyate hyagnirdahate sa tṛṇālayān (242)|",
    "divy33:1839": "kṛṣṇāgniraśaneḥ pātaḥ karmārā āhitāśrayāḥ |",
    "divy33:1840": "agārāśca nivartante saṁvarteneva dhātavaḥ (243)|",
    "divy33:1841": "ye jātā ye ca saṁvṛddhā ye ca taṁ grāmamāśritāḥ |",
    "divy33:1842": "ete vyasanamarcchanti bhūmicālavicālitāḥ (244)|",
    "divy33:1843": "rohiṇyāṁ calitā bhūmiḥ sarvabījavināśanam |",
    "divy33:1844": "proptaṁ śasyaṁ na roheta bhavet phalasya kṛcchratā (245)|",
    "divy33:1845": "gurviṇīnāṁ ca nārīṇāṁ garbho nipīḍyate bhṛśam |",
    "divy33:1846": "durbhikṣavyasanākrāntā tribhāge tiṣṭhati prajā (246)|",
    "divy33:1847": "mahātmānaśca rājānaḥ śrīmantaśca narottamāḥ |",
    "divy33:1848": "ete vyasanamarcchanti bhūmicālavicālitāḥ (247)|",
    "divy33:1849": "mṛgaśīrṣe caledbhūmiroṣadhīnāṁ vināśanam |",
    "divy33:1850": "cikitsakāḥ śrotriyāśca ghaṭakāḥ somayājakāḥ (248)|",
    "divy33:1851": "somapītāśca ye viprā vānaprasthāśca tāpasāḥ |",
    "divy33:1852": "ete vyasanamarcchanti bhūmicālavicālitāḥ (249)|",
    "divy33:1853": "ārdrāyāṁ calitā bhūmirvṛkṣā naśyanti kṣīriṇaḥ |",
    "divy33:1854": "annapānāni naśyanti pathikā daṁṣṭripālikāḥ (250)|",
    "divy33:1855": "kūpakhāḥ parikhākhāśca pāpakā ye ca taskarāḥ |",
    "divy33:1856": "ete vyasanamarcchanti bhūmicālavicālitāḥ (251)|",
    "divy33:1857": "punarvasau caledbhūmirmaṇḍalaṁ kuṇḍikāpi ca |",
    "divy33:1858": "vāgurikāḥ kāraṇḍavāścakriṇaḥ śukasārikāḥ (252)|",
    "divy33:1859": "arbhakā bhramakārāśca māṁsikāḥ śaṅkhavāṇijāḥ |",
    "divy33:1860": "ete vyasanamarcchanti bhūmicālavicālitāḥ (253)|",
    "divy33:1861": "puṣyeṇa ca caled bhūmirbrāhmaṇā nāyakāstathā |",
    "divy33:1862": "dūraṁgamā vāṇijakāḥ sārthavāhāśca ye narāḥ (254)|",
    "divy33:1863": "pārthivāḥ pārvatīyāśca ye ca tadbhaktigocarāḥ |",
    "divy33:1864": "ete vyasanamarcchanti bhūmicālavicālitāḥ |",
    "divy33:1865": "śilāvarṣaṁ pravarṣanti śasyānāmanayo mahān (255)|",
    "divy33:1866": "āśleṣāyāṁ caledbhūmir nāgāḥ sarve sarīsṛpāḥ |",
    "divy33:1867": "kīṭāḥ pipīlikāḥ śvānā ekakhurāśca ye mṛgāḥ (256)|",
    "divy33:1868": "vaidyā viṣakarāścāpi ye ca sattvā darīśrayāḥ |",
    "divy33:1869": "ete vyasanamarcchanti bhūmicālavicālitāḥ (257)|",
    "divy33:1870": "maghāsu calitā bhūmirmahārājo ’tra tapyate |",
    "divy33:1871": "ye ca śrāddhā nivartante samājā utsavāstathā |",
    "divy33:1872": "yajñāśca devakṛtyaṁ ca sarvamatra nivartate (258)|",
    "divy33:1873": "ye jātā ye ca saṁvṛddhā ye cānye ’pyagrapaṇḍitāḥ |",
    "divy33:1874": "gandharvāśca vinaśyanti narā ye ca mahākulāḥ |",
    "divy33:1875": "ete vyasanamarcchanti bhūmicālavicālitāḥ (259)|",
    "divy33:1876": "phalgunyāṁ calitā bhūmirṛturvyāvartate tadā |",
    "divy33:1877": "tiryagvātaścaiva vāti kṛtaṁ naśyati śāśvatam |",
    "divy33:1878": "pathikāścopatapyanti māṣayācyopajīvikāḥ (260)|",
    "divy33:1879": "dharme ratā āsanikā ye ca śulkopajīvinaḥ |",
    "divy33:1880": "ete vyasanamarcchanti bhūmicālavicālitāḥ (261)|",
    "divy33:1881": "calatyuttaraphalgunyāṁ vaṇijā dvīpayātrikāḥ |",
    "divy33:1882": "sārthavāhā āsanikā ye ca śilpopajīvinaḥ (262)|",
    "divy33:1883": "aṅgā videhamagadhā nairṛtāḥ strīparigrahāḥ |",
    "divy33:1884": "ete vyasanamarcchanti bhūmicālavicālitāḥ (263)|",
    "divy33:1885": "hastena calitā bhūmiḥ kumbhakāracikitsakāḥ |",
    "divy33:1886": "gaṇamukhyā mahāmātrāḥ senādhyakṣāśca ye narāḥ (264)|",
    "divy33:1887": "tāramakā(?) nārapaṭā(?) vipsarah(?) kauṭikā api |",
    "divy33:1888": "ete vyasanamarcchanti bhūmicālavicālitāḥ (265)|",
    "divy33:1889": "citrāyāṁ calitā bhūmiḥ kārukā upakalpakāḥ |",
    "divy33:1890": "kumāryaḥ sarvaratnaṁ ca sasyānāṁ bījakaiḥ saha (266)|",
    "divy33:1891": "vaṅgā daśārṇakuravaścedimāhiṣakāstathā |",
    "divy33:1892": "ete vyasanamarcchanti bhūmicālavicālitāḥ (267)|",
    "divy33:1893": "svātau pracalitā bhūmiścaurā ye ca kuśīlakāḥ |",
    "divy33:1894": "hiṁsakā ye ca tatkarmaratā^bhyarthitamūṣakāḥ (268)|",
    "divy33:1895": "himavata uttareṇa vāyubhakṣāstapasvinaḥ |",
    "divy33:1896": "ete vyasanamarcchanti bhūmicālavicālitāḥ (269)|",
    "divy33:1897": "viśākhāyāṁ caled bhūmirmahāśailakṣayo bhavet |",
    "divy33:1898": "ugrā vātāḥ pravāntyatra aśmakairakuśalinaḥ (270)|",
    "divy33:1899": "anurādhe caled bhūmirdasyūnāmanayo mahān |",
    "divy33:1900": "viṭā dyūtakarāścaiva granthibhedāśca ye narāḥ (271)|",
    "divy33:1901": "andhrāḥ puṇḍrāḥ pulindāśca bhaye tiṣṭhantyanāśritāḥ |",
    "divy33:1902": "mitrabhedaśca balavāṁs tadā jagati jāyate (272)|",
    "divy33:1903": "jyeṣṭhāyāṁ calitā bhūmirmahārāja pratapyate |",
    "divy33:1904": "vāyasā vṛṣabhā vyāḍāstathā caṇḍamṛgāśca ye (273)|",
    "divy33:1905": "kuravaḥ śūrasenāśca mallā bāhlīkanigrahāḥ |",
    "divy33:1906": "pratyarthikena śīghreṇa ye ca tadbhaktibhājanāḥ |",
    "divy33:1907": "ete vyasanamarcchanti bhūmicālavicālitāḥ (274)|",
    "divy33:1908": "mūlena calitā bhūmiścatuṣpaddvipadāstathā |",
    "divy33:1909": "grahāśrayāḥ piśācāśca ye ca sattvā darīśrayāḥ |",
    "divy33:1910": "ete vyasanamarcchanti bhūmicālavicālitāḥ (275)|",
    "divy33:1911": "durbhikṣaṁ ca karotyāśu dhānyamalpodakaṁ bhavet |",
    "divy33:1912": "darīparvatamūlāni gacchanti ca tadā bhuvi (276)|",
    "divy33:1913": "pūrvāṣāḍhe caled bhūmirjalajā matsyaśuktikāḥ |",
    "divy33:1914": "śiśumārā udrakāśca nakrā makarakacchapāḥ (277)|",
    "divy33:1915": "jātigotrapradhānāśca dhanino ’tha vicakṣaṇāḥ |",
    "divy33:1916": "dvitīyābhijātāśca mahāvidyākarāśca ye |",
    "divy33:1917": "ete vyasanamarcchanti bhūmicālavicālitāḥ (278)|",
    "divy33:1918": "uttarasyāṁ caled bhūmiḥ śilpināmanayo mahān |",
    "divy33:1919": "ayaskārāḥ sthapatayastrapukārāśca takṣakāḥ (279)|",
    "divy33:1920": "daridrā dhaninaścāpi śilpino vividhā api |",
    "divy33:1921": "ete vyasanamarcchanti bhūmicālavicālitāḥ |",
    "divy33:1922": "grāmakūṭāni ca ghnanti sacalasthāvarāṇi ca (280)|",
    "divy33:1923": "vaiṣṇave calitā bhūmistadeti yadanīpsitam |",
    "divy33:1924": "adhyāpakāḥ śāstravidaḥ kavayo mantrapāragāḥ |",
    "divy33:1925": "yugaṁdharāḥ śūrasenā abhirājāḥ paṭaccarāḥ (281)|",
    "divy33:1926": "kuśaṇḍāḥ śaradaṇḍāśca ye narā rājapūjitāḥ |",
    "divy33:1927": "ete vyasanamarcchanti bhūmicālavicālitāḥ (282)|",
    "divy33:1928": "dhaniṣṭhāyāṁ caled bhūmirdhanināmanayo mahān |",
    "divy33:1929": "maheśvarāstathā mahānāgarāḥ śreṣṭhinastathā (283)|",
    "divy33:1930": "pracaṇḍāḥ svastimantaśca bhadrakārā yugaṁdharāḥ |",
    "divy33:1931": "pārikūlāśca bhojyāśca hyanye sannāgarā api |",
    "divy33:1932": "ete vyasanamarcchanti bhūmicālavicālitāḥ (284)|",
    "divy33:1933": "vāruṇye calitā bhūmiraudakeṣvanayo mahān |",
    "divy33:1934": "hastino ’śvakharoṣṭrāśca sparśamarcchanti dāruṇam (285)|",
    "divy33:1935": "tadāsau vīrakān madrān bāhlīkān kekayānapi |",
    "divy33:1936": "anāśrayāṁścakravākāñ janasthānapi pīḍayet (286)|",
    "divy33:1937": "sājena calitā bhūmī rākṣasān ghātakāṁstathā |",
    "divy33:1938": "aurabhrikān saukarikān sauvīrāṁśca nipātayet (287)|",
    "divy33:1939": "vaṇijyajīvino vaiśyāñ śūdrāṁśca karītīnapi |",
    "divy33:1940": "yavanān mālavādyāṁśca ganthibhedāṁśca nāśayet (288)|",
    "divy33:1941": "ahirbudhnye caled bhūmirvaṇijāmanayo mahān |",
    "divy33:1942": "dharme ratāśca ye siddhā ye ca śauktikakarmiṇaḥ (289)|",
    "divy33:1943": "śibīn vatsāaṁs tathā vātsyān kṣatriyānārjunāyanān |",
    "divy33:1944": "sindhurājadhanuṣpāṇīn sarvānardayate ’cirāt (290)|",
    "divy33:1945": "revatyāṁ calitā bhūmiḥ saṁgrāmaḥ syātsudāruṇaḥ |",
    "divy33:1946": "grāmaghātāśca vartante grāmo grāmaṁ ca hiṁsati (291)|",
    "divy33:1947": "naucarānudakājīvān ramaṭhān bharukacchakān |",
    "divy33:1948": "sudhanvānabhisārāṁśca sarvasenāṁśca nirdahet (292)|",
    "divy33:1949": "aśvinyāṁ calitā bhūmiraśvānāmanayo mahān |",
    "divy33:1950": "grāmaghātaśca vartante bhrātā bhrātṛñ jighāṁsati (293)|",
    "divy33:1951": "yā cātra garbhamādhatte ye ca jātāśca tāniha |",
    "divy33:1952": "trīṇi varṣāṇyato duḥkhamupaiti ca nirantaram (294)|",
    "divy33:1953": "sahitāścitragarbhāśca ye hyanye cāṅganājanāḥ |",
    "divy33:1954": "ārjunāyanā rājanyāḥ suṣṭhu trīṁścāpi hiṁsati (295)|",
    "divy33:1955": "bharaṇyāṁ calitā bhūmiścaurāṇāmanayo mahān |",
    "divy33:1956": "viṭā dyūtakarāścaiva granthibhedāśca ye narāḥ (296)|",
    "divy33:1957": "ādarśacakrāṭā dhūrtāstathā bandhanarakṣakāḥ |",
    "divy33:1958": "antāvaśāyinaḥ pāpāścaranti ye tu durjanāḥ |",
    "divy33:1959": "te ’pi tatra vipadyante bhūmicālavicālitāḥ (297)|",
    "divy33:1960": "vepitāyāṁ tu medinyāṁ bhavedrūpamanantaram |",
    "divy33:1961": "saptāhābhyantarāttatra megho bhavati prārthitaḥ (298)|",
    "divy33:1962": "snigdho hyañjanasaṁkāśo mahāparvatasannibhaḥ |",
    "divy33:1963": "indraśca vaṣate tatra maharṣervacanam yathā |",
    "divy33:1964": "eva nigaditaṁ nāthairindraścātra pravarṣati (299)|  svastikākārasaṁkāśā indravajradhvajopamāḥ |",
    "divy33:1965": "dṛśyante ’bhrā hi saṁdhyāyāṁ grastvā candradivākarau (300)|",
    "divy33:1966": "tadā nabhasi jāyante meghā dāḍimasaṁnibhāḥ |",
    "divy33:1967": "lakṣaṇaṁ tādṛśaṁ dṛṣṭvā vidyāttānindrakampitān |",
    "divy33:1968": "sa nirdeśo bhavettatra maharṣervacanam yathā (301)|",
    "divy33:1969": "atīva tatra viśvastaḥ sarvabījāni vāpayet |",
    "divy33:1970": "vyavahārāṁśca kurvīrannirbhayāstatra vāṇijāḥ |",
    "divy33:1971": "sarveṣāṁ bhūmikampānāṁ praśastā indrakampitāḥ (302)|",
    "divy33:1972": "vepitāyāṁ tu medinyāṁ bhavedrūpamanantaram |",
    "divy33:1973": "saptāhābhyantare tatra meghāḥ saṁchādayennabhaḥ (303)|",
    "divy33:1974": "tato ’nubaddhā jāyante abhrāḥ kauśeyasaṁnibhāḥ |",
    "divy33:1975": "anulomaṁ ca samyānti carantaḥ paścimāṁ diśam (304)|",
    "divy33:1976": "śiśumāra-udrakāṇāṁ matsyamakarasannibhāḥ |",
    "divy33:1977": "dṛśyante ’bhrāśca saṁdhyāyāṁ grastvā candradivākarau (305)|",
    "divy33:1978": "lakṣaṇaṁ tādṛśaṁ dṛṣṭvā vidyāttāñjalakampitān |",
    "divy33:1979": "sa nirdeśo bhavettatra maharṣervacanam yathā (306)|",
    "divy33:1980": "sthaleṣu girikūṭeṣu kṣetreṣūpavaneṣu ca |",
    "divy33:1981": "sthāpyante tatra bījāni niṁne naśyanti vai tadā (307)|",
    "divy33:1982": "paṅkenāpi jalenāpi naśyeyū rajasāpi vā |",
    "divy33:1983": "eteṣāṁ bhūmikampānāṁ praśastā jalakampitāḥ (308)|",
    "divy33:1984": "vepitāyāṁ tu medinyāṁ bhavedrūpamanantaram |",
    "divy33:1985": "saptāhābhyantare tatra vātā vānti sudāruṇāḥ (309)|",
    "divy33:1986": "dṛśyate kapilā saṁdhyā candrasūryau tu lohitau |",
    "divy33:1987": "lakṣaṇaṁ tādṛśaṁ dṛṣṭvā jānīyādvāyukampitān (310)|",
    "divy33:1988": "tato bhavati nirdeśo maharṣervacanam yathā |",
    "divy33:1989": "na tatra pravasetprājña ātmānaṁ cātra gopayet (311)|",
    "divy33:1990": "guhyamāvaraṇaṁ kuryātprākāraparikhāṁ khanet |",
    "divy33:1991": "prātisīmā virudhyante narāṇāṁ jāyate bhayam (312)|",
    "divy33:1992": "eteṣāṁ bhūmikampānāṁ sarveṣāṁ kīrtitā guṇāḥ |",
    "divy33:1993": "viśeṣeṇa manuṣyāṇāṁ nirmitā vāyukampitāḥ (313)|",
    "divy33:1994": "kampitāyāṁ tu medinyāṁ bhavedrūpamanantaram |",
    "divy33:1995": "saptāhābhyantarāttatra ulkāpātāḥ sudāruṇāḥ (314)|",
    "divy33:1996": "saṁdhyā ca lohitā bhāti candrasūryau tu lohitau |",
    "divy33:1997": "lakṣaṇaṁ tādṛśaṁ dṛṣṭvā vijñeyā agnikampitāḥ (315)|",
    "divy33:1998": "agnirdahati kāṣṭhāni rakṣitāni dhanāni ca |",
    "divy33:1999": "dṛśyante dhūmaśikharāḥ śastraṁ ca svidyate bhṛśam (316)|",
    "divy33:2000": "vīṇāśca divi dṛśyante nava māsānna varṣati |",
    "divy33:2001": "eteṣāṁ bhūmikampānāṁ jaghanyā agnikampitāḥ (317)|",
    "divy33:2002": "jayati ahani pūrve kṣatriyān pārthivāṁśca hayagajarathamukhyān mantriṇo madhyamāhne |",
    "divy33:2003": "vyathayati aparāhṇe gopaśūn vaiśyaśūdrān pradahati niśisaṁdhyā taskarānantavāsān (318)|",
    "divy33:2004": "rajanimiha pradoṣe hiṁsate mlecchasaṁghān striyamapi ca napuṁsaścārdharātreṣvanantān |",
    "divy33:2005": "kṛṣivaṇigupajīvyān hanti yāme tṛtīye vyathayati surapakṣaṁ raudrakarmāntakṛṣṇe (319)|",
    "divy33:2006": "pradahati śaśipakṣe yājñikaṁ brahmakṣatra śrapayati śucivṛttāneva dharme pradhānān |",
    "divy33:2007": "viduṣi ca mṛdubhāvaṁ vindate yo hyadhīte sa bhavati nṛpapūjyo brāhmaṇo vedadarśī (320)|",
    "divy33:2008": "bṛhaspateśca catvāri samāni śubhakarmaṇā |",
    "divy33:2009": "catvāri sūryakarmāṇi tulyāni śukrakarmaṇā |",
    "divy33:2010": "somakarmāṇi catvāri brahmakarma ca tatsamam (321)|",
    "divy33:2011": "ayaṁ bhoḥ puṣkarasārin bhūmikampanirdeśo nāmādhyāyaḥ |",
    "divy33:2012": "|",
    "divy33:2013": "atha bhoḥ puṣkarasārinn abhiṣāmaṣṭāviṁśatīnāṁ nakṣatrāṇāṁ rogotpattiṁ nāmādhyāyaṁ vyākhyāmi |",
    "divy33:2014": "tacchrūyatām |",
    "divy33:2015": "kathayatu bhagavān— kṛttikāsūtthito vyādhiḥ striyā vā puruṣasya vā |",
    "divy33:2016": "catūrātraṁ bhaved vyādhistataścordhvaṁ vimucyate (322)|",
    "divy33:2017": "agnirhi devatā tatra dadhnā hyasya baliṁ haret |",
    "divy33:2018": "anena balikarmeṇa tasmādrogādvimucyate (323)|",
    "divy33:2019": "rohiṇyāmutthito vyādhiḥ striyā vā puruṣasya vā |",
    "divy33:2020": "pañcarātraṁ bhavedvyādhistataścordhvaṁ vimucyate (324)|",
    "divy33:2021": "devaḥ prajāpatistatra śuddhamālyairbaliṁ haret |",
    "divy33:2022": "anena balikarmeṇa tasmādrogādvimucyate (325)|",
    "divy33:2023": "vyādhirmṛgaśirobhūtaḥ striyā vā puruṣasya vā |",
    "divy33:2024": "aṣṭarātraṁ bhaved vyādhistataścordhvaṁ vimucyate (326)|",
    "divy33:2025": "somo hi devatā tatra maṇḍena tu baliṁ haret |",
    "divy33:2026": "anena balidānena tasmādrogādvimucyate (327)|",
    "divy33:2027": "ārdrāyāmutthito vyādhiḥ striyā vā puruṣasya vā |",
    "divy33:2028": "daśarātraṁ bhaved vyādhistataścordhvaṁ vimucyate (328)|",
    "divy33:2029": "rudro hi devatā tatra pāyasena baliṁ haret |",
    "divy33:2030": "anena balikarmeṇa tasmādrogādvimucyate (329)|",
    "divy33:2031": "punarvasau bhaved vyādhiḥ striyā vā puruṣasya vā |",
    "divy33:2032": "aṣṭarātraṁ bhaved vyādhistataścordhvaṁ vimucyate (330)|",
    "divy33:2033": "ādityo devatā tatra gandhamālyairbaliṁ haret |",
    "divy33:2034": "anena balikarmeṇa tasmādrogādvimucyate (331)|",
    "divy33:2035": "puṣye samutthito vyādhiḥ striyā vā puruṣasya vā |",
    "divy33:2036": "stokakālaṁ bhavettasya pañcarātrādvimucyate (332)|",
    "divy33:2037": "devo bṛhaspatistatra gandhamālyairbaliṁ haret |",
    "divy33:2038": "anena balikarmeṇa tasmādrogādvimucyate (333)|",
    "divy33:2039": "āśleṣāyāṁ bhaved vyādhiḥ striyā vā puruṣasya vā |",
    "divy33:2040": "na taṁ vaidyāścikitsantu sarpastatra tu daivataḥ (334)|",
    "divy33:2041": "maghāsamutthito vyādhiḥ striyā vā puruṣasya vā |",
    "divy33:2042": "aṣṭarātraṁ bhaved vyādhistataścordhvaṁ vimucyate (335)|",
    "divy33:2043": "pitaro devatāstatra kṛsareṇa baliṁ haret |",
    "divy33:2044": "anena balikarmeṇa tasmādrogādvimucyate (336)|",
    "divy33:2045": "pūrvaphālgunijo vyādhiḥ striyā vā puruṣasya vā |",
    "divy33:2046": "saptarātraṁ bhaved vyādhistataścordhvaṁ vimucyate (337)|",
    "divy33:2047": "aryamā devatā tatra gandhamālyairbaliṁ haret |",
    "divy33:2048": "anena balikarmeṇa tasmādrogādvimucayte (338)|",
    "divy33:2049": "uttarāyāṁ bhaved vyādhiḥ striyā vā puruṣasya vā |",
    "divy33:2050": "na taṁ vaidyāścikitsantu bhago ’pyatra tu devatā (339)|",
    "divy33:2051": "hastenāpyutthito vyādhiḥ striyā vā puruṣasya va |",
    "divy33:2052": "pañcarātraṁ bhaved vyādhistataścordhvaṁ vimucyate (340)|",
    "divy33:2053": "ravirhi devatā tatra gandhapuṣpairbaliṁ haret |",
    "divy33:2054": "anena balikarmeṇa tasmādrogādvimucyate (341)|",
    "divy33:2055": "citrāyāmutthito vyādhiḥ striyā vā puruṣasya vā |",
    "divy33:2056": "aṣṭarātraṁ bhaved vyādhistataścordhvaṁ vimucyate (342)|",
    "divy33:2057": "tvaṣṭā hi devatā tatra ghṛtamudgairbaliṁ haret |",
    "divy33:2058": "anena balikarmeṇa tasmādrogādvimucyate (343)|",
    "divy33:2059": "svātyāṁ samutthito vyādhiḥ striyā vā puruṣasya |",
    "divy33:2060": "kleśito hi bhaved vyādhiḥ pañcaviṁśatirātrikaḥ (344)|",
    "divy33:2061": "devatātra bhaved vāyuścitramālyairbaliṁ haret |",
    "divy33:2062": "anena balikarmeṇa tasmādrogādvimucyate (345)|",
    "divy33:2063": "viśākhāyāṁ bhaved vyādhiḥ striyā vā puruṣasya vā |",
    "divy33:2064": "guruko ’sau bhaved vyādhirahānyekonaviṁśatiḥ (346)|",
    "divy33:2065": "indrāgnī devatā tatra gandhamālyairbaliṁ haret |",
    "divy33:2066": "anena balikarmeṇa tasmādrogādvimucayte (347)|",
    "divy33:2067": "anurādhotthito vyādhiḥ striyā vā puruṣasya vā |",
    "divy33:2068": "ardhamāsaṁ bhaved vyādhistataścordhvaṁ vimucyate (348)|",
    "divy33:2069": "mitro hi devatā tatra ghṛtapātraṁ baliṁ haret |",
    "divy33:2070": "anena balikarmeṇa tasmādrogādvimucyate (349)|",
    "divy33:2071": "jyeṣṭhāyāmutthito vyādhiḥ striyā vā puruṣasya vā |",
    "divy33:2072": "kleśiko hi bhaved vyādhirahorātratrayodaśa (350)|",
    "divy33:2073": "indro hi devatā tatra gandhamālyairbaliṁ haret |",
    "divy33:2074": "anena balikarmeṇa tasmādrogādvimucyate (351)|",
    "divy33:2075": "mūle samutthito vyādhiḥ striyā vā puruṣasya vā |",
    "divy33:2076": "māsiko hi bhaved vyādhistataścordhvaṁ vimucyate (352)|",
    "divy33:2077": "naiṛtirdevatā tatra madyamāṁsairbaliṁ haret |",
    "divy33:2078": "anena balikarmeṇa tasmādrogādvimucyate (353)|",
    "divy33:2079": "pūrvāṣāḍhe bhaved vyādhiḥ striyā vā puruṣasya vā |",
    "divy33:2080": "sāṁkleśiko bhaved vyādhiraṣṭau māsānna saṁśayaḥ (354)|",
    "divy33:2081": "āpo hi devatāstatra kṛsareṇa baliṁ haret |",
    "divy33:2082": "anena balikarmeṇa tasmādrogādvimucyate (355)|",
    "divy33:2083": "uttarāyāṁ bhaved vyādhiḥ striyā vā puruṣasya vā |",
    "divy33:2084": "saptarātraṁ bhavet vyādhistataścordhvaṁ vimucyate (356)|",
    "divy33:2085": "viśvo hi devatā tatra pāyasena baliṁ haret |",
    "divy33:2086": "anena balikarmeṇa tasmādrogādvimucyate (357)|",
    "divy33:2087": "abhijidutthito vyādhiḥ striyā vā puruṣasya vā |",
    "divy33:2088": "ṣaṇmāsān saṁbhaved vyādhistataścordhvaṁ vimucyate (358)|",
    "divy33:2089": "viṣṇuśca devatā tatra dadhimaṇḍaṁ baliṁ haret |",
    "divy33:2090": "anena balikarmeṇa tasmādrogādvimucyate (359)|",
    "divy33:2091": "śravaṇenotthito vyādhiḥ striyā vā puruṣasya vā |",
    "divy33:2092": "guruko hi bhaved vyādhiḥ pūrṇaṁ dvādaśamāsikam (360)|",
    "divy33:2093": "viṣṇurhi devatā tatra gandhamālyairbaliṁ haret |",
    "divy33:2094": "anena balikarmeṇa tasmādrogādvimucyate (361)|",
    "divy33:2095": "dhaniṣṭhāyāṁ bhaved vyādhiḥ striyā vā puruṣasya vā |",
    "divy33:2096": "trayodaśadivastatra tataścordhvaṁ vimucyate (362)|",
    "divy33:2097": "varuṇo devatā tatra pāyasena baliṁ haret |",
    "divy33:2098": "anena balikarmeṇa tasmādrogādvimucyate (363)|",
    "divy33:2099": "pūrvabhadrotthito vyādhiḥ striyā vā puruṣasya vā |",
    "divy33:2100": "na taṁ vaidyāścikitsantu ahirbudhnyo ’tra daivataḥ (364)|",
    "divy33:2101": "uttarābhādrajo vyādhiḥ striyā vā puruṣasya vā |",
    "divy33:2102": "saptarātraṁ bhaved vyādhistataścordhvaṁ vimucyate (365)|",
    "divy33:2103": "aryamā devatā tatra gandhamālyairbaliṁ haret |",
    "divy33:2104": "anena balikarmeṇa tasmādrogādvimucyate (366)|",
    "divy33:2105": "revatyāmutthito vyādhiḥ striyā vā puruṣasya vā |",
    "divy33:2106": "mṛduko hi bhaved vyādhiraṣṭāviṁśatirātrikaḥ (367)|",
    "divy33:2107": "pūṣā hi devatā tatra gandhamālyairbaliṁ haret |",
    "divy33:2108": "anena balikarmeṇa tasmādrogādvimucyate (368)|",
    "divy33:2109": "aśvinyāmutthito vyādhiḥ striyā vā puruṣasya vā |",
    "divy33:2110": "sāṁkleśiko bhaved vyādhiḥ pañcaviṁśatirātrikaḥ (369)|",
    "divy33:2111": "gandharvo devatā tatra yāvakena baliṁ haret |",
    "divy33:2112": "anena balikarmeṇa tasmādrogādvimucyate (370)|",
    "divy33:2113": "bharaṇyāmutthito vyādhiḥ striyā vā puruṣasya vā |",
    "divy33:2114": "na taṁ vaidyāścikitsantu yamastatra tu daivataḥ |",
    "divy33:2115": "śīlaṁ rakṣatu medhāvī tataḥ svargaṁ gamiṣyati (370)|",
    "divy33:2116": "ayaṁ bhoḥ puṣkarasārin vyādhisamutthāno nāmādhyāyaḥ |",
    "divy33:2117": "|",
    "divy33:2118": "ayaṁ khalu bhoḥ puṣkarasārin bandhananirmokṣaṁ nāmādhyāyaṁ vyākhyāsyāmi |",
    "divy33:2119": "tacchrūyatām |",
    "divy33:2120": "kathayatu bhagavān— kṛttikāsu bhoḥ puṣkarasārin baddho vā ruddho vā trirātreṇa mokṣyatīti vaktavyaḥ |",
    "divy33:2121": "rohiṇyāṁ baddho vā ruddho vā trirātreṇa mokṣyatīti |",
    "divy33:2122": "mṛgaśirasi baddho vā ruddho vā ekaviṁśatirātreṇa mokṣyatīti |",
    "divy33:2123": "ārdrāyāṁ baddho vā ruddho vā ardhamāsena mokṣyatīti |",
    "divy33:2124": "punarvassau ruddho vā baddho vā saptarātreṇa |",
    "divy33:2125": "puṣye trirātreṇa |",
    "divy33:2126": "āśleṣāyāṁ triṁśadrātreṇa |",
    "divy33:2127": "maghāsu ṣoḍaśarātreṇa |",
    "divy33:2128": "pūrvaphālgunīṣu daśarātreṇa |",
    "divy33:2129": "viśākhāyāṁ ṣaḍviṁśadrātreṇa |",
    "divy33:2130": "anurādhāyāmekatriṁśadrātreṇa |",
    "divy33:2131": "jyeṣṭhāyāmaṣṭādaśarātreṇa |",
    "divy33:2132": "abhijiti ṣaḍrātreṇa |",
    "divy33:2133": "pūrvāṣāḍhāyāṁ caturdaśarātreṇa |",
    "divy33:2134": "uttarāṣāḍhāyāṁ caturdaśarātreṇa |",
    "divy33:2135": "abhijiti ṣaḍrātreṇa |",
    "divy33:2136": "śravaṇe dhaniṣṭhāyāṁ śatabhiṣāyāṁ pūrvabhādrapade uttarabhādrapade revatyāṁ caturdaśarātreṇa |",
    "divy33:2137": "aśvinyāṁ trirātreṇa |",
    "divy33:2138": "bharaṇyāṁ baddho vā ruddho vā parikleśamāvāpsyatīti vaktavyaḥ |",
    "divy33:2139": "|",
    "divy33:2140": "ayaṁ bhoḥ puṣkarasārin bandhananirmokṣo nāmādhyāyaḥ |",
    "divy33:2141": "|",
    "divy33:2142": "atha bhoḥ puṣkarasāriṁs tilakādhyāyaṁ vyākhyāsyāmi |",
    "divy33:2143": "tacchrūyatām |",
    "divy33:2144": "kathayatu bhagavān—mūrdhni tu yasyāstilako ’sti sūkṣmaḥ knigdho bhavet padmasamānavarṇaḥ |",
    "divy33:2145": "rājā tu tasyā bhavatīha bhartā stanopariṣṭātpratibimbamāhuḥ (372)|",
    "divy33:2146": "śīrṣe tu yasyāstilakālakaḥ syāt sūkṣmo bhavedañjanacūrṇavarṇaḥ |",
    "divy33:2147": "senāpatistasyā bhaveddhi bhartā stanāntare ’syāḥ pratibimbakaṁ syāt (373)|",
    "divy33:2148": "bhruvontare ’syāstilakālakaḥ syād duścāriṇīṁ tāṁ pramadāṁ vadanti |",
    "divy33:2149": "pañcaiva tasyāḥ patayo bhavanti bahvannapānaṁ labhate nārī (374)|",
    "divy33:2150": "gaṇḍasya nāsādikamadhyadeśe bhavecca bimbaṁ tilakasya yasyāḥ |",
    "divy33:2151": "tāṁ śokabhājaṁ pramadāṁ vadanti romapradeśe pratibimbamāhuḥ (375)|",
    "divy33:2152": "karṇe tu yasyāstilakālakaḥ syād bahuśrutāṁ tāṁ pramadāṁ vadanti |",
    "divy33:2153": "bahuśrutāṁ tāṁ śrutidhāriṇīṁ ca trike tu yasyāḥ pratibimbakaṁ syāt (376)|",
    "divy33:2154": "yasyottaroṣṭhe tilakālakaḥ syāttāṁ bhinnasatyāṁ pramadāṁ vadanti |",
    "divy33:2155": "kṛcchreṇa sā vai labhate hi vṛttimūrau tu tasyāstilabimbamāhuḥ (377)|",
    "divy33:2156": "yasyādharoṣṭhe tilakālakaḥ syād duścāriṇīṁ tāṁ pramadāṁ vadanti |",
    "divy33:2157": "miṣṭānnapānaṁ bahu ṛcchate sā tathā hi guhye pratibimbakaṁ syāt (378)|",
    "divy33:2158": "cibuke tu yasyāstilakālakaḥ syād duścāriṇīṁ tāṁ pramadāṁ vadanti |",
    "divy33:2159": "miṣṭānnapānaṁ bahu sā labheta guhye dvitīyaṁ pratibimbakaṁ syāt (379)|",
    "divy33:2160": "ayaṁ bho puṣkarasāriṁstilakādhyāyo nāmādhyāyaḥ |",
    "divy33:2161": "|",
    "divy33:2162": "atha khalu bhoḥ puṣkarasārin nakṣatrajanmaguṇaṁ nāmādhyāyaṁ vyākhyāsyāmi |",
    "divy33:2163": "tacchrūyatām |",
    "divy33:2164": "kathayatu bhavāṁs triśaṅko— kṛttikāsu naro jātastejasvī priyasāhasaḥ |",
    "divy33:2165": "bhavecchūrastathā caṇḍaḥ priyavādī ca mānavaḥ (380)|",
    "divy33:2166": "rohiṇyāṁ puruṣo jāto dhanavān dhārmikastathā |",
    "divy33:2167": "vyavasāyī sthiraḥ śūro dhruvaṁ cāsya sadā sukham (381)|",
    "divy33:2168": "jāto mṛgaśire yastu mṛduḥ saumyastu mānavaḥ |",
    "divy33:2169": "darśanīyo bhaveccāsau strīkāntastu viśeṣataḥ (382)|",
    "divy33:2170": "ārdrājātastu hiṁsātmā caṇḍaḥ paramajalpakaḥ |",
    "divy33:2171": "raudrakarmā bhaveccāsāvīśvaraśca śatairmahān (383)|",
    "divy33:2172": "jātaḥ punarvasau yastu hyalolo buddhimānnaraḥ |",
    "divy33:2173": "dharmaśīlo bhaveccāsau jātakrodhaśca mānavaḥ (384)|",
    "divy33:2174": "puṣyeṇa puruṣo jātastejasvī brāhmaṇo bhavet |",
    "divy33:2175": "kṣatriyaśca bhavedrājā vaiśyaśūdrau ca pūjitau (385)|",
    "divy33:2176": "śvasanaḥ krodhanaḥ krūto hyāśleṣāsambhavo naraḥ |",
    "divy33:2177": "durmanuṣyaśca caṇḍaśca iti sarvamihādiśet (386)|",
    "divy33:2178": "bahuprajñaḥ śrāddhakaro bahubhāgyastathaiva ca |",
    "divy33:2179": "dhanavān dhānyavān bhogī maghāsu puruṣo bhavet (387)|",
    "divy33:2180": "pūrvaphālgunījātastu yaḥ kaścitpuruṣo bhavet |",
    "divy33:2181": "adharmabuddhiśīlaśca gurudārābhimardakaḥ (388)|",
    "divy33:2182": "uttarāyāṁ tu phālgunyāṁ jāto bhavati bhogavān |",
    "divy33:2183": "divyajñānaśca vijñāne puruṣaḥ subhago bhavet (389)|",
    "divy33:2184": "haste jātaśca śuddhātmā vikrānto mṛdubhojanaḥ |",
    "divy33:2185": "senāpatyaṁ ca kurute ’steyakarmā bhavedasau (390)|",
    "divy33:2186": "catrāsu jātaścitrākṣastathā citrakathākaraḥ |",
    "divy33:2187": "darśanīyo bahustrīkaścitraśīlo bhavennaraḥ (391)|",
    "divy33:2188": "svātyāṁ ca puruṣo jāto bandhuślāghī vicakṣaṇaḥ |",
    "divy33:2189": "mṛdukaḥ pānaśauṇḍaśca mitrakārī vicāravān (392)|",
    "divy33:2190": "viśākhāsu naro jātastejasvī dravyavān mahān |",
    "divy33:2191": "śūro vikramavān dakṣaḥ subhagaśca bhavedasau (393)|",
    "divy33:2192": "anurādhodbhavo martyo mitravān saṁgrahī naraḥ |",
    "divy33:2193": "śuciścaiva kṛtajñaśca dharmātmā ca bhavecca saḥ (394)|",
    "divy33:2194": "jyeṣṭhāsu puruṣo jāto mitravānabhijāyate |",
    "divy33:2195": "dhanurvedābhirāmaśca nārīṣu kurute manaḥ (395)|",
    "divy33:2196": "mūleṣu puruṣo jāto ’kṛtajñaḥ syādadhārmikaḥ |",
    "divy33:2197": "dṛḍho vīro bhaveccāsau kilbiṣī ca sa mānavaḥ (396)|",
    "divy33:2198": "āṣāḍhāsu ca pūrvāsu matsarī calitendriyaḥ |",
    "divy33:2199": "matsyamāṁsapriyaścāpi ghātakaḥ syātsa mānavaḥ (397)|",
    "divy33:2200": "sānukrośaśca dātā ca vidyāniṣṭhaḥ suhṛjjanaḥ |",
    "divy33:2201": "viśvadaive naro jāto bhavedapi ca niścitaḥ (398)|",
    "divy33:2202": "ācāryaḥ śāstrakartā ca viścvāsī ca kriyāparaḥ |",
    "divy33:2203": "śravaṇe jāta āyuṣmāñ śrīmāṁśca puruṣo bhavet (399)|",
    "divy33:2204": "anavasthitacittaśca citradravyaśca mānavaḥ |",
    "divy33:2205": "dhaniṣṭhāsu bhavejjātaḥ puruṣaḥ sarvaśaṅkitaḥ (400)|",
    "divy33:2206": "vāruṇe yadi nakṣatre jāto bhavati mānavaḥ |",
    "divy33:2207": "puruṣo dveṣaśīlaśca parivādī ca sarvaśaḥ (401)|",
    "divy33:2208": "jāto bhādrapadāyāṁ tu pūrvasyāmiha mānavaḥ |",
    "divy33:2209": "cāritraguṇayuktaśca kṛtajño mukharastathā (402)|",
    "divy33:2210": "uttarasyāṁ naro jāto bhaviṣyati vicakṣaṇaḥ |",
    "divy33:2211": "medhāvī bahvapatyaśca dharmaśīlo mahādhanaḥ (403)|",
    "divy33:2212": "revatyāṁ puruṣo jāto dharmātmā jñātisevakaḥ |",
    "divy33:2213": "daridro ’lpadhano nityaṁ dāyako nānasūyakaḥ (404)|",
    "divy33:2214": "aśvinyāṁ puruṣo jāto bhavatyativicakṣaṇaḥ |",
    "divy33:2215": "mahājanapriyaścāpi śūraśca subhagaśca saḥ (405)|",
    "divy33:2216": "bharaṇyāṁ puruṣo jātaḥ pāpācāro ’vicakṣaṇaḥ |",
    "divy33:2217": "kandarpe dātukāmaśca parataścopajīvakaḥ (406)|",
    "divy33:2218": "ayaṁ bhoḥ puṣkarasārin nakṣatrajanmaguṇo nāmādhyāyaḥ |",
    "divy33:2219": "|",
    "divy33:2220": "paṭha bhostriśaṅko utpātacakraṁ nāmādhyāyam |",
    "divy33:2221": "kathayati ca— utpātacakranirdeśaḥ |",
    "divy33:2222": "aṣṭāviṁśatiparyantakṛtsne nakṣatramaṇḍale |",
    "divy33:2223": "divyā vikārā dṛśyante sūryacandragrahādiṣu (407)|",
    "divy33:2224": "māghasya prathame pakṣe śailo vā pārthivo yadi |",
    "divy33:2225": "dhūmavṛṣṭirhi āditye udayati pradṛśyate |",
    "divy33:2226": "vidyuto vātha dṛśyante tadā vidyājjanakṣayam (408)|",
    "divy33:2227": "aśvinyāamarkato dhūmo nirgacchannapi cchādayet |",
    "divy33:2228": "anāvṛṣṭiṁ tadā vidyātpūrṇavarṣāṇi dvādaśa (409)|",
    "divy33:2229": "bharaṇyāṁ māghamāse tu pītasūryo ’tha dṛśyate |",
    "divy33:2230": "samantādvadhyate rāṣṭraṁ madhye durbhikṣamādiśet (410)|",
    "divy33:2231": "phālgune kṛttikāyāṁ tu āditye parikho yadi |",
    "divy33:2232": "naśyanti karvaṭāstatra yadi devo na varṣati (411)|",
    "divy33:2233": "caitramāse yadā puṣye sūrye kṛṣṇaṁ pradṛśyate |",
    "divy33:2234": "acirodayakāle tu kṣitipālo ’varudhyate (412)|",
    "divy33:2235": "vaiśākhamāse cārdrāyāmādityaḥ pratisūryakaḥ |",
    "divy33:2236": "saṁgrāmaṁ tatra jānīyādubhau ghātyete pārthivau (413)|",
    "divy33:2237": "gṛhyetāṁ candrasūryau vā jyaiṣṭe bharaṇijyeṣṭhayoḥ |",
    "divy33:2238": "sāmātyo vadhyate rājā rāṣṭre durbhikṣamādiśet (414)|",
    "divy33:2239": "āṣāḍhe ca yadāditye pūrvabhādrapade sthite |",
    "divy33:2240": "sāyāhne dṛśyate ’tyarthaṁ lohito maṇḍale vraṇaḥ (415)|",
    "divy33:2241": "paracakreṇa tadrāṣṭraṁ ṣaṇmāsān pīḍyate tadā |",
    "divy33:2242": "kṣitipālaśca sāmātyaḥ putradāreṇa vadhyate (416)|",
    "divy33:2243": "pūrvāyāṁ cottarāṣāḍhāyāmāṣāḍhe gṛhyate śaśī |",
    "divy33:2244": "vidyād durbhikṣakalaharogāṁścātra vinirdiśet (417)|",
    "divy33:2245": "māse ’tha śrāvaṇe mūle candrasūryau na bhāsataḥ |",
    "divy33:2246": "sphuliṅgāścātra dṛśyante vidyādrogabhayaṁ mahat (418)|",
    "divy33:2247": "māse ’śvayuji gṛhyetāmekapakṣendubhāskarau |",
    "divy33:2248": "rājaputrasahasrāṇāṁ tadā jāyet saṁkṣayaḥ (419)|",
    "divy33:2249": "alakṣaṇo niḥprakāśaḥ pūrṇamāsyāṁ tu kārtike |",
    "divy33:2250": "candrasūryāvagnivarṇau raktavarṇe nabhastale (420)|",
    "divy33:2251": "ravivadbhāti tadrāṣṭraṁ vinaśyeta punaḥ punaḥ |",
    "divy33:2252": "rājñāṁ vidyāddhatānāṁ vai bhūmiḥ pāsyati śoṇitam (421)|",
    "divy33:2253": "bharaṇyaṁ māghamāse tu kṛṣṇo vāyuḥ samutthitaḥ |",
    "divy33:2254": "chādayeccandrasūryau tu śīghraṁ rāṣṭraṁ vinaśyati (422)|",
    "divy33:2255": "māse tu phālgune vāyuḥ pāṁśuvarṣaṁ savidyutam |",
    "divy33:2256": "vadhyante pūrvarājānaḥ pratiṣṭhante tathāpare (423)|",
    "divy33:2257": "sahādityena candre ’tha yadā kaścid grahaścaret |",
    "divy33:2258": "vāyurvā viṣamo vāti vidyādrājavadhaṁ tadā (424)|",
    "divy33:2259": "aśanyulke tu vaiśākhe ādityena sahotthite |",
    "divy33:2260": "ṣaṇmāsābhyantareṇātha rāṣṭre vyasanamādiśet (425)|",
    "divy33:2261": "jyeṣṭhamāse yadādityo grahato nirgato bhavet |",
    "divy33:2262": "ādityasyopaghātena grahāḥ sarve ’tha pīḍitāḥ (426)|",
    "divy33:2263": "jyeṣṭhe ca pāṁśuvarṣeta ādityaḥ pariviṣyate |",
    "divy33:2264": "kṣitipālasahasrāṇāmeka ekastu vadhyate (427)|",
    "divy33:2265": "āṣāḍhe vāyavo vānti gacchanto bharaṇīsthitāḥ |",
    "divy33:2266": "udapānāti śuṣyante sarvaśasyaṁ ca puṣyati (428)|",
    "divy33:2267": "śrāvaṇe vāyavaḥ pītāḥ sadā kṛṣṇaṁ nabhastalam |",
    "divy33:2268": "bhayaṁ tatra vijānīyātsamantāt samupasthitam (429)|",
    "divy33:2269": "śrāvaṇe varṣate hyagniḥ pūrvabhādrapade divā |",
    "divy33:2270": "meghāḥ śabdamutkurvanti rogadurbhikṣamādiśet (430)|",
    "divy33:2271": "yadā bhādrapade māse nabhaḥ syācchannagarjitam |",
    "divy33:2272": "paracakraṁ tadā rāṣṭre harate dhanasaṁcayam (431)|",
    "divy33:2273": "aśvayuji vātavṛṣṭiḥ syādāgatyottarāṁ diśam |",
    "divy33:2274": "pātayeccaivamāghātaṁ kṛtsnaṁ rāṣṭraṁ vinaśyati (432)|",
    "divy33:2275": "kārtike śuklatrayodaśyām yadā candre dhanurbhavet |",
    "divy33:2276": "samantānnaśyate rāṣṭraṁ madhye durbhikṣamādiśet (433)|",
    "divy33:2277": "ulkāpātā hyaśanayo māghamāse bhavanti vā |",
    "divy33:2278": "aśvinyāṁ viṣaye tatra prajā śvāsena vadhyate (434)|",
    "divy33:2279": "māse tu phālgune yatra agnivarṣaṁ nabhastalāt |",
    "divy33:2280": "bhavecchabdastadākāśe tadrāṣṭraṁ naśyate laghu (435)|",
    "divy33:2281": "svātyāṁ caitre yadā varṣaṁ niruddhaṁ vātavarṣitam |",
    "divy33:2282": "dṛśyatendradhanuḥ kṣipraṁ nagaraṁ tadvinaśyati (436)|",
    "divy33:2283": "bharaṇyāṁ jyeṣṭhamāse tu śabda uttarato bhavet |",
    "divy33:2284": "pītavarṇaṁ tadākāśaṁ paracakrabhayaṁ bhavet (437)|",
    "divy33:2285": "āṣāḍhe māsi puṇye ’tha dṛśyante vyoṁni vidyutaḥ |",
    "divy33:2286": "satṛṇodakavṛṣṭibhistribhāgaṁ mucyate prajā (438)|",
    "divy33:2287": "śrāvaṇe tu yadā mūle bahu devaḥ pravarṣati |",
    "divy33:2288": "dṛśyatendradhanustatra kṣatriyāṇāṁ mahadbhayam (439)|",
    "divy33:2289": "māse bhādrapade yatra nirghātaḥ patati kṣitau |",
    "divy33:2290": "sukṛcchrā vāyavo vānti mahadrogabhayaṁ tadā (440)|",
    "divy33:2291": "māse bhādrapade puṣye vidigbhyo niścared dhvaniḥ |",
    "divy33:2292": "kṣatriyaḥ kupyate kṣipraṁ vipakṣā tu tadā prajā (441)|",
    "divy33:2293": "bharaṇyāmaśvayuje śabda upariṣṭādbhavedyadi |",
    "divy33:2294": "satṛṇaṁ cotsṛjetpāṁśu tāpasānāṁ mahadbhayam (442)|",
    "divy33:2295": "kārtike tu yadārdrāyāṁ śabdaḥ śrūyeta bhairavaḥ |",
    "divy33:2296": "catuṣpadaḥ kārṣakāṇāṁ mṛtyuṁ tatra vinirdiśet (443)|",
    "divy33:2297": "mārgaśīrṣe dhaniṣṭhāyāṁ tūryaśabdo ’mbare bhavet |",
    "divy33:2298": "vātāturastadā rāṣṭre vyādhirbhavati dāruṇaḥ (444)|",
    "divy33:2299": "pauṣamāse yadā svātyāṁ śabdo bhavati bhairavaḥ |",
    "divy33:2300": "abhīkṣṇaṁ viṁdyudākāśe paṇḍitānāṁ mahadbhayam (445)|",
    "divy33:2301": "māghe śukle tu nirghāto nityaṁ śāmyedvasuṁdharām |",
    "divy33:2302": "jānīyāttṛtīye varṣe sakalaṁ rāṣṭravibhramam (446)|",
    "divy33:2303": "jyeṣṭhāyāṁ phālgune māse kṛṣṇavāyuḥ samākulaḥ |",
    "divy33:2304": "abhīkṣṇaṁ kampate bhūmirbrahmacāribhayaṁ tadā (447)|",
    "divy33:2305": "pūrvabhādrapadāyāṁ tu caitre kampetkṣitirdivā |",
    "divy33:2306": "tasmin varṣe ca tadrāṣṭre parasainyānmahadbhayam (448)|",
    "divy33:2307": "pūrvāyāṁ cedāṣāḍhāyāṁ rātrau caitre ca niścalet |",
    "divy33:2308": "asibhirhanyate rājā hanyate ca mahājanaḥ (449)|",
    "divy33:2309": "vaiśākhe kampitā bhūmiḥ kṛṣṇapakṣe hyabhīkṣṇaśaḥ |",
    "divy33:2310": "anāvṛṣṭyā tu durbhikṣaṁ māsān ṣaṭ tatra nirdiśet (450)|",
    "divy33:2311": "jyeṣṭhe māse bharaṇyāṁ tu divā kampedvasuṁdharā |",
    "divy33:2312": "vidyādyodhasahasrāṇāṁ mahī pāsyati śoṇitam (451)|",
    "divy33:2313": "jyeṣṭhe māse yadā mūle rātrau bhūmiḥ prakampate |",
    "divy33:2314": "pratyanto vadhyate rājā rāṣṭre baliṁ samādiśet (452)|",
    "divy33:2315": "āṣāḍhe kampate bhūmiḥ puṣyanakṣatrasaṁsthite |",
    "divy33:2316": "śasyaṁ vinaśyate tatra kalikarma ca jāyate (453)|",
    "divy33:2317": "prakampante yadā caityā ārdrāyāṁ vā maghāsu vā |",
    "divy33:2318": "jvaleyuḥ prapateyurvā naśyedrāṣṭraṁ tadā laghu (454)|",
    "divy33:2319": "caityā yatra prakampante hasanti ca namanti ca |",
    "divy33:2320": "sarāṣṭraḥ kṣitipastatra nacirānnāśamarcchati (455)|",
    "divy33:2321": "śrāvaṇe kampate bhūmiḥ pūrvabhādrapadāsthite |",
    "divy33:2322": "sadā parājito rājā caurai rāṣṭre ca vadhyate (456)|",
    "divy33:2323": "kārtike kṣitikampena yadā caityaṁ viśīryate |",
    "divy33:2324": "dvāraṁ vā nagarasyātha bhūyiṣṭhaṁ naśyate prajā (457)|",
    "divy33:2325": "vāme vā dakṣiṇe cendoḥ śṛṅge tiṣṭhed bṛhaspatiḥ |",
    "divy33:2326": "mahābhogā vinaśyeyuḥ prakāśāḥ pṛthivīśvarāḥ (458)|",
    "divy33:2327": "sūryācandramasoḥ śṛṅge lohitāṅgo yadāruhet |",
    "divy33:2328": "śrūrākṣamantrikātpīḍāṁ pratyantānāṁ vinirdiśet (459)|",
    "divy33:2329": "śanaiścaro yadā śṛṅge somasyābhiruhettadā |",
    "divy33:2330": "jñeyaṁ rogabhayaṁ ghoraṁ durbhikṣaṁ cātra nirdiśet (460)|",
    "divy33:2331": "rāhuṇā nigṛhītastu colkayā hanyate śaśī |",
    "divy33:2332": "ṣaṇmāsābhyantarāttatra rājño vyasanamādiśet (461)|",
    "divy33:2333": "yasya caivātha nakṣare śaśī sūryo vigṛhyate |",
    "divy33:2334": "rāhuṇā kṣitipo rājyaiḥ saha pīḍāmavāpnuyāt (462)|",
    "divy33:2335": "rājño vai cātha nakṣatre candraṁ keturyadā viśet |",
    "divy33:2336": "pratyantarājabhiḥ sārdhaṁ śastramūrcchāṁ vinirdiśet (463)|",
    "divy33:2337": "candramadhyagataḥ śukraḥ phālgunyātha maghā yadā |",
    "divy33:2338": "sarvadhānyāni śuṣyeyustadā rogaṁ vinirdiśet (464)|",
    "divy33:2339": "bṛhaspatiśca śukraśca lohitāṅgaḥ śanaiścaraḥ |",
    "divy33:2340": "likhyanti somaśṛṅgasya tadā vidyānmahadbhayam (465)|",
    "divy33:2341": "dhūmaketurmahābhāgaḥ puṣyamāruhya tiṣṭhati |",
    "divy33:2342": "caturdiśaṁ tadā vidyātparacakraiḥ prābhavam (466)|",
    "divy33:2343": "maghāyāṁ lohitāṅgo vā śravaṇe vā bṛhaspatiḥ |",
    "divy33:2344": "tiṣṭhetsaṁvatsarastrīṇi bhayaṁ vidyātsamāgatam (467)|",
    "divy33:2345": "tiṣṭhecchukro ’tha rohiṇyāṁ jyeṣṭhe māse kathaṁcana |",
    "divy33:2346": "vyākuryānniyatamatra kṣatriyāṇāṁ mahadbhayam (468)|",
    "divy33:2347": "viśākhāyāṁ samīpasthau bṛhaspatiśanaiścarau |",
    "divy33:2348": "somo vā raviṇā sārdhaṁ paracakrabhayaṁ tadā (469)|",
    "divy33:2349": "kākāḥ śyenāśca gṛdhrāśca vaseyuḥ sahitā mudā |",
    "divy33:2350": "maithunaṁ vāritaṁ veyuḥ paraiḥ saha raṇastadā (470)|",
    "divy33:2351": "śyeno hastinivāse vā abhirohetpunaḥ punaḥ |",
    "divy33:2352": "paracakreṇa yuddhaṁ tu bhaveccāpi punaḥ punaḥ (471)|",
    "divy33:2353": "kanyā prasūyate yatra caturhastā catuḥstanī |",
    "divy33:2354": "strīṇāmeva bhavettatra maraṇaṁ hyatidāruṇam (472)|",
    "divy33:2355": "garbhasthā dārakā yatra hasanti ca vadanti ca |",
    "divy33:2356": "tasya deśasya jānīyādvināśaṁ samupasthitam (473)|",
    "divy33:2357": "ekapādāṁstripādāṁśca caturaṅgāṁstathaiva ca |",
    "divy33:2358": "nāryo yatra prasūyante rājño vyasanamādiśet (474)|",
    "divy33:2359": "sūyante vikṛtān garbhān saṁtānān bhayavyañjanān |",
    "divy33:2360": "pramadā yatra deśe tu rājā tatra vinaśyati (475)|",
    "divy33:2361": "laghuhastaśīrṣamukhān mānuṣaṁ kāyamāśritān |",
    "divy33:2362": "pramadā yatra sūyante rāṣṭraṁ tatra vinaśyati (476)|",
    "divy33:2363": "kharāśca mahiṣāścāpi paśavo ’tha tathāvidhāḥ |",
    "divy33:2364": "dvitriśīrṣāḥ prasūyante deśe yatra sa naśyati (477)|",
    "divy33:2365": "śṛgālaśvānamakarahayarūpāśca mānavāḥ |",
    "divy33:2366": "jāyante yatra deśe tu sa deśo laghu naśyati (478)|",
    "divy33:2367": "pādāvubhau yadā vaiśyā gurviṇī saṁprasūyate |",
    "divy33:2368": "deśasya vilayaṁ brūyātparacakreṇa dāruṇam (479)|",
    "divy33:2369": "pūrvārdhaḥ pakṣinarayorgarbho yatra prasūyate |",
    "divy33:2370": "rājā vā rājāmātyo vā saha deśena naśyati (480)|",
    "divy33:2371": "kumbhāṇḍo jāyate yatra dvimukho ’tha caturmukhaḥ |",
    "divy33:2372": "trinetrastrimukho vāpi vidyāttatra mahadbhayam (481)|",
    "divy33:2373": "saukareṇa tu vaktreṇa śarīraṁ mānuṣam yadi |",
    "divy33:2374": "sūtaṁ caturdiśaṁ rāṣṭraṁ hanyāttatra na saṁśayaḥ (482)|",
    "divy33:2375": "ādityasya tu rūpeṇa mānuṣo yatra jāyate |",
    "divy33:2376": "vibhramātsakalaṁ rāṣṭraṁ vināśamupagacchati (483)|",
    "divy33:2377": "uttānaśāyī bālastu deśe yatra dvijottamaḥ |",
    "divy33:2378": "dṛṣṭaḥ pravyāharan vedān kṣipraṁ deśo vinaśyati (484)|",
    "divy33:2379": "kukṣiṁ bhittvā yadā bālo garbhānniṣkramate svayam |",
    "divy33:2380": "atrāṇāṁ mātaraṁ kṛtvā sa deśo naśyate laghu (485)|",
    "divy33:2381": "garbhasthāḥ sūkarā uṣṭrāḥ sarpāśca śakunistathā |",
    "divy33:2382": "strīṇāṁ garbhātprasūyante deśe tu bhayamādiśet (486)|",
    "divy33:2383": "pauruṣaṁ gārdabhaṁ cātha saukaraṁ cārthavigraham |",
    "divy33:2384": "gāvo yatra prasūyante nirdiśedbhayamāgatam (487)|",
    "divy33:2385": "nārī gṛhṇāti garbhaṁ vā adṛṣṭastanarūpiṇī |",
    "divy33:2386": "vināśaṁ tasya deśasya sanṛpasya vinirdiśet (488)|",
    "divy33:2387": "jaṭī dīrghanakho yatra sukṛṣṇaḥ paruṣacchaviḥ |",
    "divy33:2388": "sa jano jāyate yatra rāṣṭraṁ sādhipatiṁ dahet (489)|",
    "divy33:2389": "agrīvā dantasahitā jāyante yatra bālakāḥ |",
    "divy33:2390": "śuṣyeta sakalaṁ śasyaṁ janaśca vilayaṁ vrajet (490)|",
    "divy33:2391": "ekabāhuraśīrṣo ’tha garbho yatra prasūyate |",
    "divy33:2392": "svayaṁ kṣubhyeta tadrāṣṭraṁ vinaśyeta na saṁśayaḥ (491)|",
    "divy33:2393": "phale phalam yadā paśyetpuṣpe vā puṣpamāśritam |",
    "divy33:2394": "garbhāḥ sraveyur nārīṇām yuvarājaśca vadhyate (492)|",
    "divy33:2395": "akāle pādapā yatra puṣpyanti ca phalanti ca |",
    "divy33:2396": "latā gulmo ’tha vallī vā deśe tatra bhayaṁ bhavet (493)|",
    "divy33:2397": "vṛkṣopariṣṭātpaśyedvā sravantamātmaśoṇitam |",
    "divy33:2398": "kūjamānaṁ pataṅgaṁ vā tadā vidyānmahadbhayam (494)|",
    "divy33:2399": "vṛkṣāṇāṁ maṇḍapānāṁ vā chāyā na parivartate |",
    "divy33:2400": "caturvarṇabhayaṁ tatra kalikarma ca jāyate (495)|",
    "divy33:2401": "puṣpyeyuḥ pādapā yatra vividhāḥ puṣpajātayaḥ |",
    "divy33:2402": "kalpavṛkṣaprakṛtayastato vidyānmahadbhayam (496)|",
    "divy33:2403": "anāvartam yadā puṣpaṁ phalaṁ cāpi pradṛśyate |",
    "divy33:2404": "vināśaṁ tasya deśasya durbhikṣaṁ kalahaṁ vadet (497)|",
    "divy33:2405": "sthānāsthānaṁ gatā vṛkṣā dṛśyeyuryatra kutracit |",
    "divy33:2406": "pūrvapratiṣṭhito rājā nacireṇa vicālyate (498)|",
    "divy33:2407": "daivāsuraṁ ca saṁgrāmaṁ paśyedadbhutadarśanam |",
    "divy33:2408": "śastraṁ mūrcchayate tatra taskaraiścāpi pūrvavat (499)|",
    "divy33:2409": "kampate rudate śāstā gacchan vā yatra dṛśyate |",
    "divy33:2410": "paracakrāttadā vidyādatyarthaṁ tatparājayam (500)|",
    "divy33:2411": "devatā yatra deśe tu nṛtyanti ca hasanti ca |",
    "divy33:2412": "aśrūṇi pātayeyurvā tadā vidyānmahadbhayam (501)|",
    "divy33:2413": "devatā yatra krīḍanti jvalanti nimiṣanti vā |",
    "divy33:2414": "caleyurathavā yatra kṣitipo ’nyo bhavettadā (502)|",
    "divy33:2415": "śivaliṅgam yadā kampedgagane vātha dṛśyate |",
    "divy33:2416": "nimajjate dharaṇyāṁ vā dhruvaṁ rājavadho bhavet (503)|",
    "divy33:2417": "pratimāḥ parivartante dhūmāyante rudanti ca |",
    "divy33:2418": "prasvidyeyuḥ pradhāveyuranyo rājā bhaviṣyati (504)|",
    "divy33:2419": "acalo vā caletsthānāccalaṁ vāpyacalaṁ bhavet |",
    "divy33:2420": "amātyo hanti rājānaṁ kalahaṁ cātra nirdiśet (505)|",
    "divy33:2421": "vamanti rudhiraṁ kanyā namante vā diśo daśa |",
    "divy33:2422": "ayuktā vā pravartante kṣatriyāṇāṁ mahadbhayam (506)|",
    "divy33:2423": "varṣate kusumam yatra raktabindumathāpi vā |",
    "divy33:2424": "prāṇino vividhān vāpi vidyāccaurabhayaṁ tadā (507)|",
    "divy33:2425": "yūpāḥ purāṇā nigamā devāgārāṇi cetiyāḥ |",
    "divy33:2426": "nagarāṇyatha dhūmyante kṣipraṁ rājā vinaśyati (508)|",
    "divy33:2427": "indurvā dīpavṛkṣo vā dīpo yatra na dīpyate |",
    "divy33:2428": "rājyakāmaḥ kumāro vā kṣubhyedviṭapako ’pi vā (509)|",
    "divy33:2429": "antaḥpure yadā nīḍaṁ kurvate madhumakṣikāḥ |",
    "divy33:2430": "astraṁ vāpi gṛhaṁ dahyād rājño vyasanamādiśet (510)|",
    "divy33:2431": "patedantaḥpure vidyud vṛkṣo vāpyāśrame tathā |",
    "divy33:2432": "puri caityacchāyāyāṁ vā rājārthe patitā hi sā (511)|",
    "divy33:2433": "prākāre vāyudhāgāre gopurāsthānakeṣu vā |",
    "divy33:2434": "vāyasaḥ kurute nīḍaṁ sāmātyo dhvaṁsate nṛpaḥ (512)|",
    "divy33:2435": "anāhatebhyastūryebhyaḥ svayaṁ śabdo viniścaret |",
    "divy33:2436": "svacakrakṣobhadoṣeṇa sarvaṁ rāṣṭraṁ vilupyate (513)|",
    "divy33:2437": "māsaśoṇitavarṣaṁ vā patrapuṣpaphalāni vā |",
    "divy33:2438": "yadābhivarṣettadvarṣaṁ cakrai rāṣṭraṁ vilupyate (514)|",
    "divy33:2439": "madhuphāṇitapuṣpāṇi gandhavarṣāṇyathāpi vā |",
    "divy33:2440": "diśo dāhāśca dṛśyeyurmāradurbhikṣalakṣaṇam (515)|",
    "divy33:2441": "meghaḥ samantato garjedupavarṣetsacātakam |",
    "divy33:2442": "śoṇitaṁ sakarakaṁ syāttadā vidyātparādbhayam (516)|",
    "divy33:2443": "vidyucca patate ghorā karakāṇāṁ ca varṣaṇam |",
    "divy33:2444": "gandharvanagaraṁ cātha dṛṣṭvā vidyānmahadbhayam (517)|",
    "divy33:2445": "śaśī śoṇitasaṁkāśo madhye kṛṣṇo vivarṇavān |",
    "divy33:2446": "sāmantakena pīḍyate vidyādrāṣṭre mahadbhayam (518)|",
    "divy33:2447": "pradīpitāgnisaṁkāśo yadā dṛśyeta candramāḥ |",
    "divy33:2448": "gaganaṁ dahyate tatra lokapīḍā jvareṇa ca (519)|",
    "divy33:2449": "yadā gairikasaṁkāśaḥ kṣipramevopaśāmyati |",
    "divy33:2450": "varṣaṇasyāgamo vidyādyadi vāyuḥ pravāyate (520)|",
    "divy33:2451": "saṁdhyāyāṁ dhūmravārṇāyāṁ dṛśyetenduśca bhāskaraḥ |",
    "divy33:2452": "vicchinno brahmarūpeṇa varṣaṁ tatra vinirdiśet (521)|",
    "divy33:2453": "nāpsu majjati nāpyagnau pūrvavacca na dṛśyate |",
    "divy33:2454": "agnirutpatsyate tatra koṣṭhāgāraṁ daheta saḥ (522)|",
    "divy33:2455": "dhvajāgre vāyaso yatra lambapakṣo vidhāvate |",
    "divy33:2456": "udakaṁ saṁharetkṣipramagnitaḥ sumahadbhayam (523)|",
    "divy33:2457": "jalaṁ jājvalyamānaṁ tu matsyo nirdahati svayam |",
    "divy33:2458": "anāvṛṣṭiṁ tadā brūyād durbhikṣaṁ ca mahadbhayam (524)|",
    "divy33:2459": "puradvāre yadāgacchetsvayamāraṇyako mṛgaḥ |",
    "divy33:2460": "cakradvaye ’pi durbhikṣaṁ rāṣṭre rogaṁ ca nirdiśet (525)|",
    "divy33:2461": "triśīrṣaḥ pañcaśīrṣo vā yadā sarpo ’tha dṛśyate |",
    "divy33:2462": "anāvṛṣṭyā tadā vidyātsarvaśasyaṁ vinaśyati (526)|",
    "divy33:2463": "kuśūlo yatra dṛśyeta kampayastu vasuṁdharām |",
    "divy33:2464": "koṣṭhāgārāṇi naśyeyurye cānye dhanasaṁcayāḥ (527)|",
    "divy33:2465": "sarpa udyataśīrṣastu yudhyate puruṣaiḥ saha |",
    "divy33:2466": "cakradvayādrogataśca vidyāttatra mahadbhayam (528)|",
    "divy33:2467": "bila ekatra bahavaḥ sarpāḥ supariveṣṭitāḥ |",
    "divy33:2468": "śastramṛtyuṁ tadā vidyāt kṣatriyāṇāṁ mahadbhayam (529)|",
    "divy33:2469": "niścarantyavadhānena khaḍgāḥ prajvalitā yadā |",
    "divy33:2470": "tatastaṁ nacirātpaśyetsaṁgrāmaṁ pratyupasthitam (530)|",
    "divy33:2471": "kākaḥ śyenaśca gṛdhro vā yasya nīyeta mūrdhani |",
    "divy33:2472": "ṣaṇmāsābhyantare rājā mriyate sapurohitaḥ (531)|",
    "divy33:2473": "prāsādāśca prakampante śaraṇāni gṛhāṇi ca |",
    "divy33:2474": "mahābalaṁ ca vadhyeta rāṣṭrasya rājapālakaḥ (532)|",
    "divy33:2475": "vajroddhṛtā diśaḥ sarvāḥ kṛṣṇapakṣe caturdiśam |",
    "divy33:2476": "varṣeyuḥ śoṇitam yatra kṣitipālo ’tra vadhyate (533)|",
    "divy33:2477": "sūryasyodayakāle tu maholkā nipatedyadā |",
    "divy33:2478": "rājaputrāshasrāṇāṁ bhūmiḥ pāsyati śoṇitam (534)|",
    "divy33:2479": "vṛkṣāḥ sarpāḥ prakampeyurmucyeyustvaco vā tathā |",
    "divy33:2480": "sarvasminneva rāṣṭre tu vidyācchatrubhayaṁ mahat (535)|",
    "divy33:2481": "dine hyulkāprayuktirvā jvalantī yadi dṛśyate |",
    "divy33:2482": "raktotpādaṁ tadā vidyātsaṁgrāmaṁ bhīmadarśanam (536)|",
    "divy33:2483": "asiṁ prajvalitaṁ praśyettomaraṁ cakrameva ca |",
    "divy33:2484": "vidyātpaśyanti śastrāṇi saṁgrāmaṁ bhīmadarśanam (537)|",
    "divy33:2485": "dīrghamucchvasate vāśvah aśrūṇi ca nipātayet |",
    "divy33:2486": "pādena karṣate śīghram yuddhe rājavadho dhruvam (538)|",
    "divy33:2487": "kākaśced gṛhamāruhya hā putra iti vāśati |",
    "divy33:2488": "sarvaḥ praṇaśyate deśo nagaragrāmakarvaṭaḥ (539)|",
    "divy33:2489": "anagnau jāyate dhūmaḥ sthale padmāni vā yadā |",
    "divy33:2490": "vināśaṁ tasya deśasya niyamācchīghramādiśet (540)|",
    "divy33:2491": "āravanti yadā ghoraṁ meghā vṛkamṛgāstathā |",
    "divy33:2492": "vināśaṁ tasya deśasya vidyācchīghramupasthitam (541)|",
    "divy33:2493": "chinnasrotā bhavennadyaścirakālavahā api |",
    "divy33:2494": "gṛhāḥ śūnyodakenāpi śuṣkāstatra bhayaṁ bhavet (542)|",
    "divy33:2495": "pratisrotā yadā nadyo vahantyaprativāritāḥ |",
    "divy33:2496": "nityodvignā janapadā nirdiśecca janakṣayam (543)|",
    "divy33:2497": "dhanūṁṣyākṛṣyamāṇāni dhūmāyanti jvalanti ca |",
    "divy33:2498": "anyadvāpi praharaṇaṁ parebhyo jāyate bhayam (544)|",
    "divy33:2499": "mayūragrīvasaṁkāśaḥ pariveśo niśākare |",
    "divy33:2500": "vidyādrājasahasrāṇāṁ mahī pāsyati śoṇitam (545)|",
    "divy33:2501": "narāṇāṁ pramadānāṁ ca ratiharṣo na jāyate |",
    "divy33:2502": "sarvatra śokacintā vā mahattatra bhayaṁ bhavet (546)|",
    "divy33:2503": "nirgranthā ṛṣayaḥ santo deśātprakrameyuryataḥ |",
    "divy33:2504": "nadīṁ bhittvā nikuñjān vā sa deśo naśyate ’cirāt (547)|",
    "divy33:2505": "yatrauṣadhyaśca virasā jalaṁ ca parihīyate |",
    "divy33:2506": "vidyāddeśaṁ tamutsṛṣṭaṁ devatā-ṛṣisādhubhiḥ (548)|",
    "divy33:2507": "matsyāḥ kūrmāśca sarpāśca mriyante yatra jāṅgalāḥ |",
    "divy33:2508": "dhanaskandhaḥ striyāstatra sapatnairvipralopsyate (549)|",
    "divy33:2509": "apūrvāḥ pakṣiṇo yatra sthale vāriṇi eva vā |",
    "divy33:2510": "dṛśyeyuḥ paracakreṇa dhanaskandho vilopsyate (550)|",
    "divy33:2511": "mahāpatho yadā kakṣaiḥ prasṛtairapatho bhavet |",
    "divy33:2512": "sagrāmakarvaṭaṁ rāṣṭraṁ putreṇa saha naśyati (551)|",
    "divy33:2513": "nānotpātacakranirdeśo nāmādhyāyaḥ |",
    "divy33:2514": "paṭha bhostriśaṅko puruṣapinyādhyāyam |",
    "divy33:2515": "atha kim |",
    "divy33:2516": "kathayatu bhagavān—atha khalu bhoḥ puṣkarasārin puruṣapinyādhyāyaṁ vyākhyāmi |",
    "divy33:2517": "tacchrūyatām |",
    "divy33:2518": "kathayatu bhagavān— aṣṭāviṁśatiḥ puṣkarasārin nakṣatrāṇi prakīrtitāni, yāni candrasūryaniḥsṛtānyanuvahanti |",
    "divy33:2519": "tatra sukugṛṣṭyā aṣṭāṅgalapramāṇayā dvādaśākṣagṛṣṭayaḥ svaśarīraṁ dairdhyeṇa jñātavyam |",
    "divy33:2520": "|",
    "divy33:2521": "ekākṣagṛṣṭiḥ śīrṣamūrdhni ekapādatalaṁ bhavet |",
    "divy33:2522": "caturdaśagṛṣṭayo nakṣatrāṇāṁ padam yatra saṁdṛśyante, tadanyathā na bhavati |",
    "divy33:2523": "nakṣatre yatra yo jātastatra tatra saṁdṛśyate |",
    "divy33:2524": "|",
    "divy33:2525": "puruṣapinyaḥ |",
    "divy33:2526": "kṛttikāyāṁ hi jātasya mukhe vai caturaṅgalaḥ |",
    "divy33:2527": "pinyo dakṣiṇato yasya lomaśaḥ kṛṣṇalohitaḥ (552)|",
    "divy33:2528": "bhogavān yaśasā yuktaḥ piṇḍato jvalati śriyā |",
    "divy33:2529": "kṛttikāsvatha jātasya bhavatyetaddhi lakṣaṇam (553)|",
    "divy33:2530": "dṛśyate vraṇa evāyam yasya vai caturaṅgalaḥ |",
    "divy33:2531": "rohiṇyāṁ jātakaḥ so ’pi vidvān dharmarataḥ sadā (554)|",
    "divy33:2532": "maṇḍito bhogasampanno hrīyuktaścāpi sarvataḥ |",
    "divy33:2533": "śūro vijayasampanno nityaṁ śatrupramardakaḥ (555)|",
    "divy33:2534": "grīvāyāmardhagṛṣṭyā tu dāho yasya pradṛśyate |",
    "divy33:2535": "mṛgaśīrṣe hyasau jātaḥ śūro bhogasamarpitaḥ (556)|",
    "divy33:2536": "ardhadvitīyagṛṣṭyā tu pinyo vāme hi yasya tu |",
    "divy33:2537": "ārdrāyāṁ krodhano jāto mūrkho gopatikaśca saḥ (557)|",
    "divy33:2538": "vāme kakṣe vraṇo yasya kṛṣṇaścaiva punarvasau |",
    "divy33:2539": "dhanadhānyasamṛddho hi jāyate svalpamedhasaḥ (558)|",
    "divy33:2540": "tathaiva puṣye jāto ’sau dṛśyate varalakaṇaḥ |",
    "divy33:2541": "cakramadhye ca haste ca sūryaścandro virājate (559)|",
    "divy33:2542": "ardhapradakṣiṇāvartāḥ keśāḥ sarve hi saṁsthitāḥ |",
    "divy33:2543": "parimaṇḍalaśca kāyena jitakleśo ’pi nāyakaḥ (560)|",
    "divy33:2544": "hṛdaye yasya dāhaḥ syādāśleṣāyāṁ kalipriyaḥ |",
    "divy33:2545": "duḥśīlo duḥkhasaṁvāso maithunābhirataśca saḥ (561)|",
    "divy33:2546": "adha urasi pṛṣṭhe vā yasya vraṇaḥ pradṛśyate |",
    "divy33:2547": "maghāyāṁ dhanavāñ jāto mahātmā dhārimiko naraḥ (562)|",
    "divy33:2548": "nābhyāṁ dakṣiṇavāmābhyāṁ vraṇo yasya pradṛśyate |",
    "divy33:2549": "pūrvaphālgunījāte ’sau matsarī cālpajīvitaḥ (563)|",
    "divy33:2550": "caturaṅgulato nābhyā yasya pinyaḥ pradṛśyate |",
    "divy33:2551": "uttaraphālgunījāto bhogaśīlaḥ śrutodyataḥ (564)|",
    "divy33:2552": "śroṇyāmalohitaḥ pinyo haste jātasya dṛśyate |",
    "divy33:2553": "cauraḥ śaṭhaśca māyāvī mandapuṇyo ’lpamedhasaḥ (565)|",
    "divy33:2554": "vyañjane yasya pinyastu dṛśyate niyamena hi |",
    "divy33:2555": "citrājātaḥ sa cedrogī nṛtyagītaratastathā (566)|",
    "divy33:2556": "vyañjane ’pi ca ūrdhve vā pītaḥ pinyaḥ pradṛśyate |",
    "divy33:2557": "jātaḥ svātyāmasau lubdho guṇadviṣṭo hyapaṇḍitaḥ (567)|",
    "divy33:2558": "kugṛṣṭyā yasya ūrubhyāṁ pinyo lohita eva hi |",
    "divy33:2559": "ākīrṇo naranārībhirviśākhāyāṁ bhaṭo ’graṇīḥ (568)|",
    "divy33:2560": "vidvāñ śūro jitāmitro nityaṁ saukhyaparāyaṇaḥ |",
    "divy33:2561": "śriyā dhṛtyā ca saṁpanno ’cyutaḥ svarupapadyate (569)|",
    "divy33:2562": "dvitīyagṛṣṭyāmūrubhyāmaṅge yasya pradṛśyate |",
    "divy33:2563": "śīlavānanurādhāyāṁ dharmabhogasamanvitaḥ (570)|",
    "divy33:2564": "adho yasyeha corubhyāṁ pinyo jyeṣṭhe sa jāyate |",
    "divy33:2565": "alpāyurapriyo duḥkhī duḥśīlaḥ kṛpaṇastathā (571)|",
    "divy33:2566": "jānubhyāmūrdhvataḥ sūkṣmo vraṇo yasyeha dṛśyate |",
    "divy33:2567": "mūlena bhāgyavāñ jātaḥ svagṛhaṁ nāśayellaghu (572)|",
    "divy33:2568": "pūrvāṣāḍhāsu jātasya pinyaḥ syājjānumaṇḍale |",
    "divy33:2569": "dāyako dharma āsaṅgyacyutaḥ svargaparāyaṇaḥ (573)|",
    "divy33:2570": "uttarāyāmāṣāḍhāyāṁ jātasya tilakastrike |",
    "divy33:2571": "yadi dṛśyetsa medhāvī bhogavānsyājjanapriyaḥ (574)|",
    "divy33:2572": "dvitīyaḥ pinyo dṛśyeta dhanavān bhogavān sadā |",
    "divy33:2573": "satyapriyastathārogo ’cyutaḥ svargaṁ ca gacchati (575)|",
    "divy33:2574": "dhaniṣṭhāyāṁ ca jaṅghāyām yasya pinyaḥ pradṛśyate |",
    "divy33:2575": "krodhano mandarāgaśca prājño bhogavivarjitaḥ (576)|",
    "divy33:2576": "dvikugṛṣṭyā ca jaṅghāyāṁ kṛṣṇaḥ pinyaḥ pradṛśyate |",
    "divy33:2577": "mūrkhaḥ śatabhiṣāyāṁ tu mriyate hyudakena saḥ (577)|",
    "divy33:2578": "adho jaṅghāṁ kugṛṣṭyā tu pūrvabhādrapade vraṇaḥ |",
    "divy33:2579": "paropatāpako mūrkho daridraścaura ityapi (578)|",
    "divy33:2580": "kugṛṣṭyā yasya pinyaḥ syājjāto bhādrapadottare |",
    "divy33:2581": "dānaśīlaḥ smṛtiprāpto dayāpanno viśāradaḥ (579)|",
    "divy33:2582": "ubhayoḥ pādayoḥ sūkṣmaḥ pinyo yasya pradṛśyate |",
    "divy33:2583": "revatyāṁ jāyate nīco nāpitaḥ sa bhavatyapi (580)|",
    "divy33:2584": "aṅguṣṭhavivare pinyo nīlo yasya pradṛśyate |",
    "divy33:2585": "arogo balavānnityamaśvinyāṁ jāta eva saḥ (581)|",
    "divy33:2586": "atha pāṇitale pinyo bharaṇyāmakṣayaḥ smṛtaḥ |",
    "divy33:2587": "vadhyaghātaśca duḥśīlaḥ syānnarakaparāyaṇaḥ (582)|",
    "divy33:2588": "nakṣatrāṇāṁ padaṁ hyetadyena caryā prajāyate |",
    "divy33:2589": "etaddhi lokaprajñānaṁ loko yatra samāśritaḥ (583)|",
    "divy33:2590": "iti pinyādhyāyaḥ |",
    "divy33:2591": "|",
    "divy33:2592": "atha khalu bhoḥ puṣkarasārin piṭakādhyāyaṁ nāmādhyāyaṁ vyākhyāsyāmi |",
    "divy33:2593": "tacchrūyatām |",
    "divy33:2594": "kathayatu bhagavāṁs triśaṅkuh— piṭakādhyāyaḥ |",
    "divy33:2595": "ata ūrdhvaṁ pravakṣyāmi sarvasthānagataṁ punaḥ |",
    "divy33:2596": "strīṇāṁ ca puruṣāṇāṁ ca piṭakaṁ sarvakarmakam (584)|",
    "divy33:2597": "lābhālābhaṁ sukhaṁ duḥkhaṁ jīvitaṁ maraṇaṁ tathā |",
    "divy33:2598": "prājñā yenābhijānanti taṁ ca sarvaṁ nibodhatām (585)|",
    "divy33:2599": "tatrābhighātadagdhā vā tilāstadrūpakā api |",
    "divy33:2600": "visphoṭavarṇabhedāśca piṭakābhihitāḥ smṛtāḥ (586)|",
    "divy33:2601": "śvetavarṇena piṭako viprāṇāṁ pūjito bhavet |",
    "divy33:2602": "kṣatopamaḥ kṣatriyāṇāṁ vaiśyānāṁ pītakaḥ smṛtaḥ (587)|",
    "divy33:2603": "śūdrāṇāmasitaḥ śreṣṭho vivarṇo mlecchajātiṣu |",
    "divy33:2604": "yadā savarṇapiṭako mūrdhni rājā mahān smṛtaḥ (588)|",
    "divy33:2605": "śīrṣe tu dhanadhānyābhyāṁ kāntaye subhagāya ca |",
    "divy33:2606": "upaghātaṁ bhruvorvidyātstrīlābho bhruvasaṁgame (589)|",
    "divy33:2607": "akṣisthāne tu piṭakaḥ karoti priyadarśanam |",
    "divy33:2608": "akṣibhrūbhāge śokāya gaṇḍe putravadho dhruvam (590)|",
    "divy33:2609": "aśrupāto dhruvaṁ śokaḥ śravaṇe goṣu nāśakaḥ |",
    "divy33:2610": "karṇapīṭhe vibhūṣāya nāsāvaṁśe tu jātaye (591)|",
    "divy33:2611": "nāsāgaṇḍe putralābhaṁ vastralābhaṁ dhruvaṁ vadet |",
    "divy33:2612": "nāsāgre jāte nāpnoti gandhabhogānabhīpsitān (592)|",
    "divy33:2613": "uttaroṣṭhe tathādhare cānnapānaṁ śubhāśubham |",
    "divy33:2614": "cibuke hanudeśe ca dhanaṁ gāvaḥ satāṁ śriyaḥ (593)|",
    "divy33:2615": "gale tu dānamāpnoti pānamābharaṇāni ca |",
    "divy33:2616": "śiraḥsaṁdhau ca grīvāyāṁ śiraśchedanamādiśet (594)|",
    "divy33:2617": "jāto ’yaṁ śiraso mūle hanuni ca dhanakṣayaḥ |",
    "divy33:2618": "bhaikṣacaryā bhavetsaṁdhau hṛdaye priyasaṁgamaḥ (595)|",
    "divy33:2619": "pṛṣṭhe tu duḥkhaśayyāyai annapānakṣayāya ca |",
    "divy33:2620": "pārśve tu sukhaśayyāyai stane tu sutajanyatā (596)|",
    "divy33:2621": "jātena śivamāpnoti na cāpriyasamāgamaḥ |",
    "divy33:2622": "bāhvoḥ śatruvināśāya yuktaṁ strīlābha eva ca (597)|",
    "divy33:2623": "dadātyābharaṇaṁ jātaḥ prabāhvoḥ kūrpare kṣudhā |",
    "divy33:2624": "maṇibandhe niyamanamaṁsābhyāṁ harṣa eva ca (598)|",
    "divy33:2625": "saubhagaṁ dhanalābhaṁ ca jātaḥ pāṇau dadāti ca |",
    "divy33:2626": "puṣpito hyekadeśe tu daśaneṣu nakheṣu ca (599)|",
    "divy33:2627": "jātena hṛdi jānīyād bhrātṛputrasamāgamam |",
    "divy33:2628": "jaṭhare somadānāya nābhyāṁ strīlābhamādiśet (600)|",
    "divy33:2629": "jaghane vyasanaṁ vidyānnāryā dauḥśīlyameva ca |",
    "divy33:2630": "putrotpattistu vṛṣaṇe liṅge bhāryā tu śobhanā (601)|",
    "divy33:2631": "pṛṣṭhānte sukhabhāgitvaṁ sphici cāpi dhanakṣayaḥ |",
    "divy33:2632": "ūrujātāśca piṭakā dhanasaubhāgyadāyakāḥ (602)|",
    "divy33:2633": "jānau śatrubhayaṁ vidyāttathaiva ca dhanakṣayam |",
    "divy33:2634": "jānusaṁdhau vijānīyānmeḍhrake hyatha jātakaiḥ |",
    "divy33:2635": "vijayaṁ jñānalābhaṁ ca putrajanma vinirdiśet (603)|",
    "divy33:2636": "strīlābhaṁ vakṣasi caiva bhavedanyo nirarthakaḥ |",
    "divy33:2637": "jaṅghāyāṁ parasevā tu paradeśāttu bhujyate (604)|",
    "divy33:2638": "maṇibandhe tu piṭako bandhanaṁ nirdiśed dhruvam |",
    "divy33:2639": "paribādhaṁ sa labhate bandhanaṁ ca na saṁśayaḥ (605)|",
    "divy33:2640": "pārśve gulphe ca jānīyācchastreṇa maraṇaṁ dhruvam |",
    "divy33:2641": "aṅgulīṣu dhruvaṁ śoko vyādhiścāṅguliparvasu |",
    "divy33:2642": "pravāsaṁ pravasennityaṁ tathaivottarapādake (606)|",
    "divy33:2643": "yasya pādatale jātastathā hastale ’pi ca |",
    "divy33:2644": "dhanaṁ dhānyaṁ sutā gāvaḥ striyo yānāni cāpnuyāt (607)|",
    "divy33:2645": "snigdhaṁ snigdheṣu vijñeyaṁ caleṣu ca calaṁ phalam |",
    "divy33:2646": "sthānasthe vipulaṁ dadyāt phalaṁ nṛṇāṁ śubhodayam (608)|",
    "divy33:2647": "vivarṇo viparītaśca phalaṁ sarvaṁ prayacchati |",
    "divy33:2648": "puṁsāṁ madhye ye snigdhāśca deśe dakṣiṇataśca ye |",
    "divy33:2649": "tathā cābhyantare caiva sthāne tu pratipūjitāḥ (609)|",
    "divy33:2650": "strīṇāṁ mṛduṣu deśeṣu vaktrānteṣu ca parvataḥ |",
    "divy33:2651": "tattvaṁ vijñāya pinyānāṁ sthānaṁ varṇaṁ ca janma ca (610)|",
    "divy33:2652": "sthānāsthānaṁ ca matimān vikāraṁ gatimeva ca |",
    "divy33:2653": "ādiśettu naraḥ paścādyathaivaṁ samudāhṛtam (611)|",
    "divy33:2654": "vāmabhāge tu nārīṇāṁ vijñeyāḥ piṭakāḥ śubhāḥ |",
    "divy33:2655": "dakṣiṇe tu manuṣyāṇāṁ bhavanti hyarthasādhakāḥ (612)|",
    "divy33:2656": "viparītāstu piṭakā moghāstu bahavaḥ smṛtāḥ |",
    "divy33:2657": "yathoktānāṁ ca saṁdhisthāḥ sarve viphaladāḥ smṛtāḥ (613)|",
    "divy33:2658": "siddhā dhruvā vraṇā bhidyāstathā sadyaḥkṛtāśca ye |",
    "divy33:2659": "dharmakīlasamāścaiva sarve te piṭakāḥ smṛtāḥ (614)|",
    "divy33:2660": "guṇadoṣāśca sarveṣāṁ tathāpyanye prakīrtitāḥ |",
    "divy33:2661": "ityāha bhagavāṁstriśaṅkuḥ śiṣyebhyo nityadarśanam (615)|",
    "divy33:2662": "na nakhena na śastreṇa nāyasena kathaṁcana |",
    "divy33:2663": "kāñcanena suvarṇena dahedviprāṁśca bhojayet (616)|",
    "divy33:2664": "ayaṁ bhoḥ puṣkarasārin piṭakādhyāyanāmādhyāyaḥ |",
    "divy33:2665": "|",
    "divy33:2666": "atha khalu bhoḥ puṣkarasārin svapnādhyāyaṁ vyākhyāsyāmi |",
    "divy33:2667": "tacchrūyatām |",
    "divy33:2668": "atha kim |",
    "divy33:2669": "kathayatu bhagavān— svapnādhyāyaḥ |",
    "divy33:2670": "śubhāśubhaṁ ca svapnānām yatphalaṁ samudāhṛtam |",
    "divy33:2671": "devatābrāhmaṇau gāvau vahniṁ prajvalitaṁ tathā |",
    "divy33:2672": "yastu paśyati svapnānte kuṭumbaṁ tasya vardhate (617)|",
    "divy33:2673": "yastu paśyati svapnānte rājānaṁ kuñjaraṁ hayam |",
    "divy33:2674": "suvarṇaṁ vṛṣabhaṁ caiva kuṭumbaṁ tasya vardhate (618)|",
    "divy33:2675": "sārasāṁśca śukān haṁsān krauñjāñ śvetāṁśca pakṣiṇaḥ |",
    "divy33:2676": "yastu paśyati svapne vai kuṭumbaṁ tasya vardhate (619)|",
    "divy33:2677": "samṛddhāni ca śasyāni navāni surabhīṇi ca |",
    "divy33:2678": "padminīṁ puṣpitāṁ cāpi pūrṇakumbhāṁstathaiva ca (620)|",
    "divy33:2679": "prasannamudakaṁ caiva puṣpāṇi vividhāni ca |",
    "divy33:2680": "yastu paśyati svapnānte kuṭumbaṁ tasya vardhate (621)|",
    "divy33:2681": "pāṇau pāde ’tha vā jānau śastreṇa dhanuṣāpi vā |",
    "divy33:2682": "prahārā yasya dīyante tasyāmbaro ’bhivardhate (622)|",
    "divy33:2683": "tārācandramasau sūryaṁ nakṣatrāṇi grahāṁstathā |",
    "divy33:2684": "yastu paśyati svapnānte kuṭumbaṁ tasya vardhate (623)|",
    "divy33:2685": "aśvapṛṣṭhaṁ gajaskandham yānāni śayanāni ca |",
    "divy33:2686": "yo ’bhirohati svapnānte mahadaiśvaryamāpnuyāt (624)|",
    "divy33:2687": "patitaścāruhed bhūyastatrasthaśca vibudhyate |",
    "divy33:2688": "eśvaryadhanalābhāya naṣṭalābhāya nirdiśet (625)|",
    "divy33:2689": "goyutaṁ ca rathaṁ svapne hayaṁ vā yo ’bhirohati |",
    "divy33:2690": "tatrasthaśca vibudhyeta eśvaryamadhigacchati (626)|",
    "divy33:2691": "prapātaṁ parvataṁ caiva yo ’bhirohati mānavaḥ |",
    "divy33:2692": "tatrasthaśca vibudhyeta eśvaryamadhigacchati (627)|",
    "divy33:2693": "āsane śayane yāne teṣāmārohaṇātkṣayaḥ |",
    "divy33:2694": "yeṣāmārohaṇaṁ śastaṁ teṣāmārohaṇātkṣayaḥ (628)|",
    "divy33:2695": "yeṣāmārohaṇāddoṣāsteṣāmārohaṇād guṇāḥ |",
    "divy33:2696": "trisāhasraṁ bhavetkaṇṭhe daśa śīrṣasya cchedane |",
    "divy33:2697": "rājyaṁ śatasahasraṁ vā labhate śīrṣabhakṣaṇe (629)|",
    "divy33:2698": "śuṣkāṁ nadīṁ hradaṁ vāpi śūnyāgārapraveśanam |",
    "divy33:2699": "śuṣkodapānaṁ tu labhate svapne dṛṣṭvā dhruvaṁ bhayam (630)|",
    "divy33:2700": "śṛgālaṁ mānuṣaṁ nagnaṁ godhāvṛścikasūkaram |",
    "divy33:2701": "ajāṁ vā paśyataḥ svapne vyādhikleśaṁ vinirdiśet (631)|",
    "divy33:2702": "kākaṁ śyenamulūkaṁ vā gṛdhraṁ vāpyatha vartakam |",
    "divy33:2703": "mayūraṁ paśyataḥ svapne tasya vyasanamādiśet (632)|",
    "divy33:2704": "nagnaṁ paśyati hyātmānaṁ pāṁśunā dhvastameva vā |",
    "divy33:2705": "kardamenopaliptaṁ vā vyādhikleśamavāpnuyāt (633)|",
    "divy33:2706": "kuṣṭhāḥ striyo ’tha saṁlokya caurān dyūtakarāṁstathā |",
    "divy33:2707": "kuśīlāṁścāraṇān dhūrtān svapne dṛṣṭvā dhruvaṁ bhayam (634)|",
    "divy33:2708": "vamimūtrapurīṣāṇi virekaṁ vasāno janaḥ |",
    "divy33:2709": "udvartanaṁ vā kurvāṇaḥ svapnānte rogamarcchati (635)|",
    "divy33:2710": "dhvajaṁ chatraṁ vitānaṁ vā svapnānte yasya dhāryate |",
    "divy33:2711": "tatrastho ’pi vibudhyeta mahadaiśvaryamādiśet (636)|",
    "divy33:2712": "antraistu yasya nagaraṁ samantātparivāryate |",
    "divy33:2713": "grasate candrasūryau tu mahadaiśvaryamādiśet (637)|",
    "divy33:2714": "manuṣyaṁ bhūmibhāgaṁ vā svapnānte grasate yadi |",
    "divy33:2715": "hradaśca vā samudro ’yaṁ mahadaiśvaryamāpnuyāt (638)|",
    "divy33:2716": "dhanuḥ praharaṇaṁ śastraṁ raktamābharaṇaṁ dhvajam |",
    "divy33:2717": "kavacaṁ vā labhetsvapne dhanalābhaṁ vinirdiśet (639)|",
    "divy33:2718": "prapātaṁ parvataṁ tālaṁ vṛṣabhaṁ kuñjaraṁ hayam |",
    "divy33:2719": "toraṇaṁ nagaraṁ dvāraṁ candrādityau satārakau |",
    "divy33:2720": "svapne prapatitau dṛṣṭvā rājñāṁ vyasanamādiśet (640)|",
    "divy33:2721": "udayaṁ candrasūryāṇāṁ svapne dṛṣṭaṁ praśasyate |",
    "divy33:2722": "tayorastaṁ gataṁ dṛṣṭvā rājño vyasanamādiśet (641)|",
    "divy33:2723": "śmaśānavṛkṣayūpaṁ vā naro yadyabhirohati |",
    "divy33:2724": "valmīkaṁ bhasmarāśiṁ vā svapne vyasanamādiśet (642)|",
    "divy33:2725": "kṛṣṇavastrā tu yā nārī kālī kāmayate naram |",
    "divy33:2726": "karavīrasrajā svapne tadantaṁ tasya jīvitam (643)|",
    "divy33:2727": "tamasi praviśet svapne śambhorvā cāmaraṁ tathā |",
    "divy33:2728": "vṛkṣādvā prapatet svapne maraṇaṁ tasya nirdiśet (644)|",
    "divy33:2729": "vṛkṣaṁ kāṣṭhaṁ tṛṇaṁ vāpi virucam yastu paśyati |",
    "divy33:2730": "svapne śīrṣaṁ śarīraṁ vā maraṇaṁ tasya nirdiśet (645)|",
    "divy33:2731": "devo vā varṣate yatra yatra caivāśaniḥ patet |",
    "divy33:2732": "bhūmirvā kampate yatra svapne vyasanamādiśet (646)|",
    "divy33:2733": "candradityau yadi svapne khaṇḍau bhinnau ca paśyati |",
    "divy33:2734": "patitau patamānau vā cakṣustasya vinaśyati (647)|",
    "divy33:2735": "kāṣāyaprāvṛtāṁ muṇḍāṁ nārīṁ malinavāsasam |",
    "divy33:2736": "nīlaraktāmbarāṁ dṛṣṭvā āyāsamadhigacchati (648)|",
    "divy33:2737": "trapusīse ayastāmraloharajatamañjanam |",
    "divy33:2738": "labdhvā tu puruṣaḥ svapne dhananāśaṁ samarcchati (649)|",
    "divy33:2739": "gāyantī vā hasantī vā nṛtyantī vā vibudhyate |",
    "divy33:2740": "vāditravādyamānairvā āyāsaṁ tatra nirdiśet (650)|",
    "divy33:2741": "kardame yadi vā paṅke sikatāsvavasīdati |",
    "divy33:2742": "tatrastho vā vibudhyeta vyādhiṁ samadhigacchati (651)|",
    "divy33:2743": "aṣṭāpadairathānyairvā krīḍejjayaparājaye |",
    "divy33:2744": "krīḍedakuśalāṅkairvā svapne dṛṣṭvā dhruvaṁ kaliḥ (652)|",
    "divy33:2745": "āsane śayane yāne vastre sābharaṇe gṛhe |",
    "divy33:2746": "naṣṭe bhraṣṭe viśīrṇe vā āyāsamadhigacchati (653)|",
    "divy33:2747": "surāmaireyapānāni śārkaramāsavaṁ madhu |",
    "divy33:2748": "pibate puruṣaḥ svapne āyāsamadhigacchati (654)|",
    "divy33:2749": "prasanne ’mbhasi cādarśe chāyāṁ paśyati nātmanaḥ |",
    "divy33:2750": "utpadyate dhruvaṁ tasya skandhanyāso na saṁśayaḥ (655)|",
    "divy33:2751": "abhīkṣṇaṁ varṣate devo jalaṁ pāṁśumathāpi vā |",
    "divy33:2752": "aṅgāraṁ vāpi varṣeta maraṇaṁ tatra nirdiśet (656)|",
    "divy33:2753": "janaghātaṁ vijānīyāttatra deśe mahābhayam |",
    "divy33:2754": "rajjujālena vā svapne paracakrād vinirdiśet (657)|",
    "divy33:2755": "udakena samantādvai nagaraṁ parivāryate |",
    "divy33:2756": "jālenānyena vā svapne paracakrodgamo bhavet (658)|",
    "divy33:2757": "tailakardamaliptāṅgo raktakaṇṭhaguṇo naraḥ |",
    "divy33:2758": "gāyate hasate caiva prahāraṁ tasya nirdiśet (659)|",
    "divy33:2759": "yaṁ kṛṣṇavasanā nārī ārdrā vā malinātha vā |",
    "divy33:2760": "pariṣvajennaraṁ svapne bandhanaṁ tasya nirdiśet (660)|",
    "divy33:2761": "kṛṣṇasārpo yadi svapne hyabhirohati yaṁ naram |",
    "divy33:2762": "gātrāṇi veṣṭayedvāpi bandhanaṁ tasya nirdiśet (661)|",
    "divy33:2763": "latābhiḥ sthāṇuvṛndairvā yantrairvā parivāryate |",
    "divy33:2764": "svapnānte puruṣo yastu bandhanaṁ tasya nirdiśet (662)|",
    "divy33:2765": "yantrāṇi yadi sarvāṇi vāgurābandhanāni vā |",
    "divy33:2766": "yasya cchidyeran svapnānte bandhanātsa vimucyate (663)|",
    "divy33:2767": "viṣamāṇi ca niṁnāni parvatānnagarāṇi ca |",
    "divy33:2768": "yastu paśyati svapnānte kṣipraṁ kleśādvimucyate (664)|",
    "divy33:2769": "pūtanā vā piśācā vā duścalā malinātha vā |",
    "divy33:2770": "evamrūpāṇi rūpāṇi dṛṣṭvā svapne dhruvaṁ kaliḥ (665)|",
    "divy33:2771": "susnātaṁ ca suveśaṁ ca sugandhaṁ śuklavāsasam |",
    "divy33:2772": "puruṣaṁ vātha nārīṁ vā dṛṣṭvā svapne mahatsukham |",
    "divy33:2773": "tṛṇaṁ vṛkṣamatho kāṣṭhaṁ virūḍham yatra dṛśyate |",
    "divy33:2774": "gṛhe vā yadi vā kṣetre kṣipraṁ dravyakṣayo bhavet (667)|",
    "divy33:2775": "bhadrāsane vābhyāsīno śayane vā susaṁskṛte |",
    "divy33:2776": "naro vā labhate nārīṁ nārī vā labhate naram (668)|",
    "divy33:2777": "naraḥ śuklamatho vastraṁ śuklagandhānulepitam |",
    "divy33:2778": "svapnānte yastu paśyeta strīlābhaṁ tasya nirdiśet (669)|",
    "divy33:2779": "yastu hyannāni paśyeta bhūṣaṇaṁ nigaḍaistathā |",
    "divy33:2780": "narastu labhate bhāryāṁ nārī vā labhate patim (670)|",
    "divy33:2781": "mekhalāṁ karṇikāṁ mālāṁ strīṇāmābharaṇāni ca |",
    "divy33:2782": "labdhvā naro labhed bhāryāṁ nārī ca labhate patim (671)|",
    "divy33:2783": "kuñjaraṁ vṛṣabhaṁ nāgaṁ candrādityau satārakau |",
    "divy33:2784": "abhivandeta yā nārī patiṁ sā labhate ’cirāt (672)|",
    "divy33:2785": "eṣāmanyatamaḥ kukṣau praviśecca yadi striyāḥ |",
    "divy33:2786": "sā kāle sarvapūrṇāṅgaṁ śrīmatputraṁ prasūyate (673)|",
    "divy33:2787": "phalāni ca samagrāṇi vanāni haritāni ca |",
    "divy33:2788": "svapnānte labhate nārī śrīmatputraṁ prasūyate (674)|",
    "divy33:2789": "utpalaṁ kumudaṁ padmaṁ puṇḍarīkaṁ sakuḍmalam |",
    "divy33:2790": "labdhvā nārī tu svapnānte śrīmatputraṁ prasūyate (675)|",
    "divy33:2791": "upāyanasūtrayorantaḥ sajjaṁ tatra tu piṇḍakam |",
    "divy33:2792": "svapne yā labhate nārī sāpi putraṁ prasūyate |",
    "divy33:2793": "yamaṁ tu bhājanaṁ cāpi yamaṁ tu sā prasūyate |",
    "divy33:2794": "|",
    "divy33:2795": "(676)|",
    "divy33:2796": "mlāyantīmatha grīṣmānte taruṇīmātmikāmapi |",
    "divy33:2797": "śuṣkāṁ dṛṣṭvā tathā svapne svapakṣamaraṇaṁ bhavet (677)|",
    "divy33:2798": "bāhavo yasya vardhante cakṣuraṅgulayopi vā |",
    "divy33:2799": "jñātayastasya vardhante śatrūṇāṁ maraṇaṁ bhavet (678)|",
    "divy33:2800": "badhyante bāhavo yasya cakṣuśca vyākulaṁ bhavet |",
    "divy33:2801": "bāhurvā prapatedyasya svapakṣamaraṇaṁ bhavet (679)|",
    "divy33:2802": "devo vā yadi vā preto nāryā vastraṁ phalāni vā |",
    "divy33:2803": "svapne prayacchate yasyāḥ putrastasyāḥ prajāyate (680)|",
    "divy33:2804": "apakṛṣṭo rudan yo vā nagno ’tha malinaḥ kṛśaḥ |",
    "divy33:2805": "krodhaṁ vā … vinirdiśet (681)|",
    "divy33:2806": "carma yantraṁ gaṇitaṁ vā kīlaṁ vātha kilāṭakam |",
    "divy33:2807": "svapne labdhvā ca prāpnujānīyād dhruvaṁ vastrāgamo bhavet (682)|",
    "divy33:2808": "amānuṣo ’tha rājā vā devaḥ preto ’tha brāhmaṇaḥ |",
    "divy33:2809": "svapne yathā te jalpante sa tathārtho bhaviṣyati (683)|",
    "divy33:2810": "… pūrvavicintitam |",
    "divy33:2811": "yaccānusmarate dṛṣṭvā yaccāpi bahu paśyati (684)|",
    "divy33:2812": "abhyutthito yathā mārge svapnānte pratibudhyate |",
    "divy33:2813": "viṣamaṁ vā tathādhvānaṁ chidraṁ vā pratipadyate (685)|",
    "divy33:2814": "agniṁ prajvalitaṁ taptaṁ śamitvā tu praśasyate |",
    "divy33:2815": "gṛhāṇāṁ karaṇaṁ śastaṁ bhedanaṁ na praśasyate (686)|",
    "divy33:2816": "nirmalaṁ gaganaṁ śastaṁ samedhaṁ na praśasyate |",
    "divy33:2817": "prasannamudakaṁ śastaṁ kaluṣaṁ na praśasyate (687)|",
    "divy33:2818": "adhvānaṁ gamanaṁ śastaṁ na kvacitsaṁnivartanam |",
    "divy33:2819": "suvarṇadarśanaṁ śastaṁ dhāraṇaṁ na praśasyate (688)|",
    "divy33:2820": "māṁsasya darśanaṁ sādhu bhakṣaṇaṁ na praśasyate |",
    "divy33:2821": "madyasya darśanaṁ śastaṁ pānaṁ tu na praśasyate (689)|",
    "divy33:2822": "pṛthivī haritā śastā vivarṇā na praśasyate |",
    "divy33:2823": "yānasyārohaṇaṁ śāstaṁ patanaṁ na praśasyate (690)|",
    "divy33:2824": "svapneṣu ruditaṁ śastaṁ hasitaṁ na praśasyate |",
    "divy33:2825": "pracchannadarśanaṁ śastaṁ nagnaṁ naiva praśasyate (691)|",
    "divy33:2826": "mālyasya darśanaṁ śastaṁ dhāraṇaṁ na praśasyate |",
    "divy33:2827": "gātraṁ vikartitaṁ sādhu prokṣitaṁ na praśasyate (692)|",
    "divy33:2828": "mṛduḥ praśasyate vāto nātivātaḥ praśasyate |",
    "divy33:2829": "vyādhito malinaḥ śasto bhūṣito na praśasyate |",
    "divy33:2830": "parvatārohaṇaṁ śastaṁ na tu tatrāvatāraṇam (693)|",
    "divy33:2831": "dhūmrā ghanā dundubhiśaṅkhaśabdo vāto ’bhravṛṣṭiśca tathā samantāt |",
    "divy33:2832": "sarvasthirāṇāṁ ca calaśca yaḥ syādye cāntare doṣakṛtā vikārāḥ (694)|",
    "divy33:2833": "pūrveṣu rūpeṣu yathāvadiṣṭā rājarṣayo devagaṇāśca sarve |",
    "divy33:2834": "yad brāhmaṇa gātravikartanaṁ ca etāni sarvāṇyapi śobhanāni (695)|",
    "divy33:2835": "yatpūrvarūpeṣu bhavetpraśastaṁ duḥsvapnametāni śamaṁ nayanti |",
    "divy33:2836": "gāvaḥ pradānaṁ dvijapūjanaṁ ca duḥsvapnametena parājitaṁ syāt (696)|",
    "divy33:2837": "devaṁ ca yaṁ bhaktigato manuṣyastaṁ tu parāṁścārcayitum yatena |",
    "divy33:2838": "svapnaṁ tu dṛṣṭvā prathame pradoṣe saṁvatsarānte ’sya vipākamāhuḥ (697)|",
    "divy33:2839": "ṣaṇmāsikam yacca bhaved dvitīye ṣaṭpākṣikam yattu bhavet tṛtīye |",
    "divy33:2840": "adhyardhamāsetarameva yatsyāt phaleccaturthe rajanīprabhāte (698)|",
    "divy33:2841": "dvijottame vā tilapātradānaṁ śāntikriyāḥ svastyayanaprayogāḥ |",
    "divy33:2842": "pūjā gurūṇāṁ parimiṣṭamannaṁ duḥsvapnametāni vināśayanti (699)|",
    "divy33:2843": "ayaṁ bhoḥ puṣkarasārin svapnādhyāyanāmādhyāyaḥ |",
    "divy33:2844": "atha khalu bho puṣkarasārinn aparamapi svapnādhyāyaṁ vyākhyāsyāmi |",
    "divy33:2845": "tacchrūyatām |",
    "divy33:2846": "atha kim |",
    "divy33:2847": "kathayatu bhagavāṁstriśaṅkuh— aparaḥ svapnādhyāyaḥ |",
    "divy33:2848": "śubhāśubhānāṁ svapnānām yatphalaṁ samudāhṛtam |",
    "divy33:2849": "nimittam yādṛśam yasya śṛṇu vakṣyāmi tattvataḥ (700)|",
    "divy33:2850": "jāgrato yadi vā trasto divā svapnāni paśyati |",
    "divy33:2851": "na tu bhayaṁ bhavettasya jānīyādeva buddhimān (701)|",
    "divy33:2852": "yasya tu yo bhavecchatruryasya vidheyamicchati |",
    "divy33:2853": "svapne tu kalahaṁ dṛṣṭvā kṣipraṁ prītirbhaviṣyati (702)|",
    "divy33:2854": "rajanyāṁ purime yāme yo ’drākṣītsukhaduḥkhadam |",
    "divy33:2855": "adhvānaṁ cirakālena tathā hyeṣa nivartate (703)|",
    "divy33:2856": "madhyame bhavate naiva kṣipraṁ bhavati paścime |",
    "divy33:2857": "vaimārgaṁ tvaritaṁ dṛṣṭvā strīlābhamabhinirdiśet (704)|",
    "divy33:2858": "dṛṣṭvā jalacarān matsyānevaṁ jānīta buddhimān |",
    "divy33:2859": "yatkiṁcidārabhiṣyāmi kṣiprameva bhaviṣyati (705)|",
    "divy33:2860": "campāyāṁ vṛṣaṇaṁ haste ghṛṣetsvapnāntareṣu vā |",
    "divy33:2861": "pratibuddho vijānīyād varṇamevaṁ bhaviṣyati (706)|",
    "divy33:2862": "sarvāṇi khalu pānāni madhurāṇi sukhāni ca |",
    "divy33:2863": "yastu pibati svapnānte sa ca lābhaiḥ prayujyate (707)|",
    "divy33:2864": "śvaśṛgālairbhakṣyate ’tra svapne saṁparivāryate |",
    "divy33:2865": "pratibuddhastu jānīyāt śatrureva pramūrcchati (708)|",
    "divy33:2866": "upari kākā gṛdhrāśca dhāvantyupari yānti ca |",
    "divy33:2867": "pratibuddho vijānīyācchatrurmā vadhayiṣyati (709)|",
    "divy33:2868": "yasya paragṛhaśvāno dvāre mūtraṁ prakurvate |",
    "divy33:2869": "pratibuddho vijānīyādbhāryā me jāramicchati (710)|",
    "divy33:2870": "ekaśca dharaṇau pādo dvitīyaḥ śirasi sthitaḥ |",
    "divy33:2871": "pratibuddho vijānīyādrājyalābho bhaviṣyati (711)|",
    "divy33:2872": "samudram yadi paśyedvā pātumicchati tajjalam |",
    "divy33:2873": "pratibuddho vijānīyādrājyalābho bhaviṣyati (712)|",
    "divy33:2874": "vṛkṣaṁ parvatamāruhya nāgaṁ ca turagaṁ tathā |",
    "divy33:2875": "pratibuddho vijānīyādrājyalābho bhaviṣyati (713)|",
    "divy33:2876": "yastu svapnāntare paśyet pitṛrn yāniha cānyathā |",
    "divy33:2877": "tathā mātā pitā caiva tasya jīvanti te ciram (714)|",
    "divy33:2878": "yastu svapnāntare paśyetkeśaśmaśru vikartitam |",
    "divy33:2879": "pratibuddho vijānīyādarthasiddhirbhaviṣyati (715)|",
    "divy33:2880": "anānaṁ codake dṛṣṭvā madhye ’gnau ca vidhāvitam |",
    "divy33:2881": "pratibuddho vijānīyāt kulavṛddhirbhaviṣyati (716)|",
    "divy33:2882": "dhāvanaṁ laṅghanaṁ caiva grāmāṇāṁ parivartanam |",
    "divy33:2883": "pratibuddho vijānīyādātmānaṁ śātitamiti (717)|",
    "divy33:2884": "caurāṇāmapi sāmagrīṁ svapnānte yastu paśyati |",
    "divy33:2885": "pratibuddho vijānīyādātmānaṁ śātitamiti (718)|",
    "divy33:2886": "kṛṣṇasarpagṛhītaṁ tu svapnānte yastu paśyati |",
    "divy33:2887": "pratibuddho vijānīyācchatrupīḍā bhaviṣyati (719)|",
    "divy33:2888": "kaṭakān karṇikāścaiva haṁsakeyūrakuṇḍalam |",
    "divy33:2889": "yastu cābharaṇaṁ paśyed bandhuvargo bhaviṣyati (720)|",
    "divy33:2890": "kuḍye ca gṛhaprākāre dhāvatīha parasparam |",
    "divy33:2891": "nāvike dhanasamyoge aṅgate kṣaṇayam(?) khajaḥ (721)|",
    "divy33:2892": "yastu svapnāntare paśyeccātmānamagnitāpitam |",
    "divy33:2893": "pratibuddho vijānīyājjvaraṁ kṣipraṁ bhaviṣyati (722)|",
    "divy33:2894": "rājānaṁ kupitaṁ dṛṣṭvā ātmānaṁ malinīkṛtam |",
    "divy33:2895": "pratibuddho vijānīyātkuṭumbaṁ tasya naśyati (723)|",
    "divy33:2896": "kāṣṭhabhāraṁ tṛṇaṁ caiva bahubhāramabhīkṣṇaśaḥ |",
    "divy33:2897": "ātmanaḥ śiraso dṛṣṭvā guruvyādhirbhaviṣyati (724)|",
    "divy33:2898": "yastu vānarayuktena gacchate purimāṁ diśam |",
    "divy33:2899": "pratibuddho vijānīyādrātrireṣā hyapaścimā (725)|",
    "divy33:2900": "candrasūryau ca saṁgṛhya pāṇinā parimārjati |",
    "divy33:2901": "pratibuddho vijānīyādāyadharmāgamo hi saḥ (726)|",
    "divy33:2902": "sumanāṁ vārṣikam kīm caiva kumudānyutpalāni ca |",
    "divy33:2903": "yastu paśyati svapnānte dakṣiṇīyasamāgamaḥ (727)|",
    "divy33:2904": "brāhmaṇaṁ śramaṇaṁ dṛṣṭvā kṣapaṇaṁ suranāyakam |",
    "divy33:2905": "pratibuddho vijānīyādyakṣā me hyanukampakāḥ (728)|",
    "divy33:2906": "rudhireṇa viluptasya snātvā caivātmalohitaiḥ |",
    "divy33:2907": "pratibuddho vijānīyādaiśvaryādhisamāgamaḥ (729)|",
    "divy33:2908": "mudgamāṣayavāṁścaiva dhānyaṁ jvalanadarśanam |",
    "divy33:2909": "yastu svapnānatare paśyetsubhikṣaṁ tatra nirdiśet (730)|",
    "divy33:2910": "suvarṇaṁ ca tathā rūpyaṁ muktāhāraṁ tathaiva ca |",
    "divy33:2911": "yastu svapnāntare paśyennidhiṁ tatra vinirdiśet (731)|",
    "divy33:2912": "bandhanaṁ bahu dṛṣṭvā tu cchedanaṁ kuṭṭanaṁ tathā |",
    "divy33:2913": "pratibuddho vijānīyādarthasiddhirbhaviṣyati (732)|",
    "divy33:2914": "ayaṁ bhoḥ puṣkarasārinnaparaḥ svapnādhyāyaḥ |",
    "divy33:2915": "|",
    "divy33:2916": "atha khalu puṣkarasārin māsaparīkṣānāmādhyāyaṁ vyākhyāsyāmi |",
    "divy33:2917": "tacchrūyatām |",
    "divy33:2918": "kathayatu bhagavāṁstriśaṅkuh— māsaparīkṣā |",
    "divy33:2919": "yadi phālgune māse nirghoṣa upari bhavet, manuṣyāṇāṁ maraṇaṁ codayati |",
    "divy33:2920": "navacandro lohitābhāso dṛśyate, sarvasasyānutpattiṁ codayati |",
    "divy33:2921": "yadi devo garjati, prathamaṁ mahāsasyāni bhavanti |",
    "divy33:2922": "paścimasasyaṁ na bhavet |",
    "divy33:2923": "kalahaṁ codayati |",
    "divy33:2924": "|",
    "divy33:2925": "yadi caitre māse devo garjati, tadā sarvasasyamutpattiṁ codayati |",
    "divy33:2926": "yadi candragraho bhavati, mahān saṁnipāto bhavati |",
    "divy33:2927": "śūnyāni grāmakṣetrāṇi bhaviṣyanti |",
    "divy33:2928": "yadi nīhāraṁ bhūmiṁ chādayati, subhikṣaṁ codayati |",
    "divy33:2929": "|",
    "divy33:2930": "yadi vaiśākhe māase devo garjati, subhikṣaṁ codayati |",
    "divy33:2931": "yadi pūrve paścime śaṅkhe candragraho bhavati, kṣemaṁ codayati |",
    "divy33:2932": "yadi colkāpāto bhavati, yasmiṁśca janapade nipatati, tatra deśe pradhānapuruṣasya vināśo bhavati |",
    "divy33:2933": "yadi bhūmicālo bhavati, subhikṣaṁ codayati |",
    "divy33:2934": "|",
    "divy33:2935": "yadi jyeṣṭhe māse devo garjati, rogaṁ codayati |",
    "divy33:2936": "yadi sūryagraho bhavati, manuṣyāṇāṁ vināśaṁ codayati |",
    "divy33:2937": "pūrve paścime vā śaṅkhe yadi candrasya sūryasya kiṁcinnimittaṁ lakṣyate, tadā kṣemaṁ codayati |",
    "divy33:2938": "yadi madhyarātrau candragraho bhavati, manuṣyāṇāmanyonyaghātaṁ codayati |",
    "divy33:2939": "yadi copari nirghoṣo bhavati, adhyakṣapuruṣasya pīḍāṁ codayati, paracakrāgamaṁ ceti |",
    "divy33:2940": "|",
    "divy33:2941": "āṣāḍhe māse yadi sūryagraho rucirābhāso bhavati, subhikṣaṁ codayati |",
    "divy33:2942": "|",
    "divy33:2943": "yadi candragraho bhavati, rogaṁ codayati |",
    "divy33:2944": "yadi vidyunniścarati, kalyāṇaṁ codayati |",
    "divy33:2945": "yadi nīhāraṁ bhūmiṁ chādayati, subhikṣaṁ codayati |",
    "divy33:2946": "|",
    "divy33:2947": "śrāvaṇamāse yadi sūryagraho bhavati, rājyaṁ parivartate |",
    "divy33:2948": "yadi candragraho bhavati, prathame māse durbhikṣaṁ codayati |",
    "divy33:2949": "śarabhaiḥ śobhanaśasyanāśo bhaviṣyati |",
    "divy33:2950": "yadi tārakā yatra deśe patanti, tatra yuddhaṁ codayati |",
    "divy33:2951": "yadi cātiśayaṁ bhūmicālo bhavati, rogaṁ codayati |",
    "divy33:2952": "yadi nirghoṣo bhavati, tatra gṛhe yo gṛhasvāmī bhavati tasya vināśaṁ codayati |",
    "divy33:2953": "atra ca māse ’bhinavaṁ prāvaraṇaṁ na prāvaritavyam |",
    "divy33:2954": "āvāho vivāho na kartavyaḥ |",
    "divy33:2955": "paribhūto bhavati |",
    "divy33:2956": "|",
    "divy33:2957": "yadyāśvayuje māse devo garjati, manuṣyāṇāṁ vināśaṁ codayati |",
    "divy33:2958": "yadi sūryoparāgo bhavati, mahāpuruṣavināśaṁ codayati |",
    "divy33:2959": "yadi pūrve yāme candrasya nimittaṁ dṛśyate, subhikṣaṁ codayati |",
    "divy33:2960": "yadi bhūmicālo bhavati, ākulaṁ codayati |",
    "divy33:2961": "pararājā deśaṁ haniṣyati |",
    "divy33:2962": "tatra ca manuṣyā anyonyaṁ vadhayiṣyantīti codayati |",
    "divy33:2963": "|",
    "divy33:2964": "yadi kārtike māse devo varṣati, mahadākulaṁ codayati |",
    "divy33:2965": "prāṇakāśca dhānyaṁ khādiṣyanti |",
    "divy33:2966": "yadyekāntarūpaṁ vāto vāti, tatra ca manuṣyā jalena vibhramiṣyanti |",
    "divy33:2967": "mahātmanaḥ puruṣasya vināśaṁ codayati |",
    "divy33:2968": "yadi pūrve yāme utpāto bhavati, mahāvarṣaṁ bhavati |",
    "divy33:2969": "mahāpuruṣasya ca maraṇaṁ bhavati |",
    "divy33:2970": "yadi nirghoṣo bhavati rogaṁ codayati |",
    "divy33:2971": "|",
    "divy33:2972": "yadi mārgaśīrṣe māsi devo garjati, śasyavināśo bhavati |",
    "divy33:2973": "anyaśca tatra svāmī bhavati |",
    "divy33:2974": "yadi cākāśe nirghoṣo bhavati, yatpūrvabhāgīyā manuṣyāsteṣāmāmayaṁ codayati |",
    "divy33:2975": "yadi bhūmicālo bhavati, yastatra janapade pradhānapuruṣaḥ sa vadhānmokṣyati |",
    "divy33:2976": "|",
    "divy33:2977": "yadi pauṣe māse devo garjati, prathame janapadanāśo bhavati |",
    "divy33:2978": "dvitīye mahātmanaḥ puruṣasya bandhanaṁ codayati |",
    "divy33:2979": "prathame yāme ca yadi candroparāgo bhavati lohitavarṇaśca dṛśyate, udakāgamaṁ codayati |",
    "divy33:2980": "mahātmamanuṣyaṁ codayti |",
    "divy33:2981": "yadi sūryagraho bhavati, śuddhapuruṣāṇāṁ raṇam |",
    "divy33:2982": "yadi tārakāḥ patantyo vidṛśyante, tatra janapade ākulaṁ codayati |",
    "divy33:2983": "yadyākāśe nirghoṣo bhavati, manuṣyāṇāṁ maraṇaṁ codayati |",
    "divy33:2984": "yadi dvitīye nirghoṣo bhavati, manuṣyāścaurairhanyante |",
    "divy33:2985": "yadyatraiva māse tārakā utsṛṣṭā na candro dṛśyate, sasyaṁ saṁcodayati |",
    "divy33:2986": "yadi bhūmicālo bhavati, mahāmanuṣyasya maraṇaṁ bhavati |",
    "divy33:2987": "atraiva māse devasthānaṁ kartavyam |",
    "divy33:2988": "vṛkṣā ropayitavyāḥ |",
    "divy33:2989": "mūlavāstu pratiṣṭhāpayitavyam |",
    "divy33:2990": "ayaṁ bhoḥ puṣkarasārin māsaparīkṣānāmādhyāyaḥ |",
    "divy33:2991": "|",
    "divy33:2992": "atha khalu bhoḥ puṣkarasārin khañjarīṭakajñānaṁ nāmādhyāyaṁ vyākhyāsyāmi |",
    "divy33:2993": "tacchrūyatām |",
    "divy33:2994": "atha kim |",
    "divy33:2995": "kathayatu bhagavāṁs triśaṅkuh— khañjarīṭakajñānam |",
    "divy33:2996": "khañjarīṭakaśāstraṁ vai parvate gandhamādane |",
    "divy33:2997": "kucarairdṛśyate saumya kucarasya mahābhayam (733)|",
    "divy33:2998": "yāni tāni nimittāni darśayetkhañjarīṭakaḥ |",
    "divy33:2999": "pracarato bhaved dṛṣṭvā pañcottarapado dvijaḥ (734)|",
    "divy33:3000": "tatra sarve pravarteyuryatra yeṣu bhavedbhavet |",
    "divy33:3001": "śādvale bahucelatvaṁ gomayeṣu prabandhatā (735)|",
    "divy33:3002": "kañcāre bahucelatvaṁ kardame bahubhakṣatā |",
    "divy33:3003": "kṛkare svalpacelatvaṁ purīṣe tu kṛśaṁ śravaḥ (736)|",
    "divy33:3004": "bhasme vivādamaphalaṁ vālukāyāṁ tu saṁbhramaḥ |",
    "divy33:3005": "devadvāre tu saṁmānaṁ padmeṣu bahuvittatā |",
    "divy33:3006": "phale ’rthānuguṇaṁ proktaṁ puṣpeṣu priyasaṁgamaḥ (737)|",
    "divy33:3007": "bhayaṁ prākāraśṛṅgeṣu kaṭakeṣvaridarśanam |",
    "divy33:3008": "pakṣayā carate vyādhiḥ patito mṛtyumādiśet (738)|",
    "divy33:3009": "sugandhatailabhūtāni maithune nidhidarśanam |",
    "divy33:3010": "vṛkṣāgre vidyate pānaṁ gṛheṣvatha … lasaḥ (739)|",
    "divy33:3011": "deśabhaṅgapravāde ca bandhanaṁ vigrahīkṛte |",
    "divy33:3012": "amṛtaṁ ca sthitaṁ dṛṣṭvā odanaṁ nātra saṁśayaḥ (740)|",
    "divy33:3013": "gavāṁ pṛṣṭhe dhruvaṁ siddhiraśvapṛṣṭhe dhruvaṁ jayaḥ |",
    "divy33:3014": "avikānāmajānāṁ ca pṛṣṭhe sarvatra śasyate (741)|",
    "divy33:3015": "uṣṭrapṛṣṭhe dhruvaṁ kleśaḥ śvānapṛṣṭhe ca vidravaḥ |",
    "divy33:3016": "pṛṣṭhe ca gardabhasyeha maraṇaṁ nātra saṁśayaḥ (742)|",
    "divy33:3017": "kīle tu maraṇaṁ vidyād yūpāgre ca na saṁśayaḥ |",
    "divy33:3018": "kumbhasthāne śmaśāne vā mṛto vā yatra dṛśyate (743)|",
    "divy33:3019": "antarīkṣe praḍīnaṁ tu aphalaṁ tu vinirdiśet |",
    "divy33:3020": "dṛṣṭvā samāgataṁ vāsaṁ prahṛṣṭaṁ khañjarīṭakam (744)|",
    "divy33:3021": "yathāsthānam yathāvarṇaṁ manuṣyāṇāṁ vinirdiśet |",
    "divy33:3022": "viṣame svalpakakṣeṣu prasaktaḥ kalaho bhavet |",
    "divy33:3023": "sameṣu samake kṣetre samān varṇān vinirdiśet |",
    "divy33:3024": "nadyāṁ tu śailavāhinyāṁ pravāsamabhinirdiśet (745)|",
    "divy33:3025": "kāṣṭheṣu nātikā cintā tathāsthiṣu dhanakṣayaḥ |",
    "divy33:3026": "yāṁ diśaṁ samudāgacchat pañcottarapadaḥ khagaḥ |",
    "divy33:3027": "tāṁ diśaṁ gamanaṁ vidyādyathā tasya tathā punaḥ (746)|",
    "divy33:3028": "kīṭā vātha pataṅgā vā bhayam yadiha dṛśyate |",
    "divy33:3029": "pracurāpi yadājñeyā narasyāsthīni nirdiśet (747)|",
    "divy33:3030": "apāṁ samīpe gajamastake vā sūryodaye brāhmaṇasaṁnidhau vā |",
    "divy33:3031": "mukhyaprakāśe ’pyahimastake vā yaḥ paśyate khañjanakaṁ sa dhanyaḥ (748)|",
    "divy33:3032": "mātaṅgarājo matimāṁstriśaṅkaḥ provāca tattvaṁ khañjanaṁ ca śāstram |",
    "divy33:3033": "snigdhe sarūkṣe viṣame same ca odeśayed doṣaguṇairyathoktaiḥ |",
    "divy33:3034": "tamādiśettatra samīkṣya vidvāñ śubhāśubhaṁ tatphalamādiśecca (749)|",
    "divy33:3035": "ayaṁ bhoḥ puṣkarasārin khañjarīṭakajñānaṁ nāmādhyāyaḥ |",
    "divy33:3036": "|",
    "divy33:3037": "atha khalu bhoḥ puṣkarasāriñ śivārutaṁ nāmādhyāyaṁ vyākhyāsyāmi |",
    "divy33:3038": "tacchrūyatā |",
    "divy33:3039": "atha kim |",
    "divy33:3040": "kathayatu bhagavāṁs triśaṅkuh— śivārutam |",
    "divy33:3041": "namaḥ sarveṣāmāryāṇām |",
    "divy33:3042": "namaḥ sarveṣāṁ satyavādinām |",
    "divy33:3043": "teṣāṁ sarveṣāṁ tapasā vīryeṇa ca imaṁ śivārutaṁ nāmādhyāyaṁ vyākhyāsyāmi |",
    "divy33:3044": "ityāha bhagavāṁstriśaṅkuḥ |",
    "divy33:3045": "śāṇḍilyamidamabravīt |",
    "divy33:3046": "yādṛśaṁ ca yathā vāśetteṣāṁ sarveṣāṁ vāśāñ śṛṇotha me |",
    "divy33:3047": "pūrvasyāṁ diśi yadi vāśet, śivā pūrvamukhaṁ sthitvā trīn vārān vāśet, vṛddhiṁ nivedayati |",
    "divy33:3048": "caturo vārān yadi vāśet, atra maṅgalaṁ nivedayati |",
    "divy33:3049": "pañca vārān vāśet, varṣāṁ nivedayati |",
    "divy33:3050": "ṣaḍvārān vāśet, paracakrabhayaṁ nivedayati |",
    "divy33:3051": "saptavārān vāśet, bandhanaṁ nivedayati |",
    "divy33:3052": "aṣṭa vārān vāśet, priyasamāgamaṁ nivedayati |",
    "divy33:3053": "abhīkṣṇaṁ vāśet, paracakrabhayaṁ nivedayati |",
    "divy33:3054": "ityāha bhagavāṁstriśaṅkuḥ |",
    "divy33:3055": "|",
    "divy33:3056": "dakṣiṇāyāṁ dakṣiṇamukhaṁ sthitvā trivārān vāśet, ’atṛ atṛ’ kurute maraṇaṁ tatra nivedayati |",
    "divy33:3057": "caturo vārān vāśati, dakṣiṇamukhaṁ sthitvā dakṣiṇāyā eva diśāyāḥ priyasamāgamaṁ nivedayati |",
    "divy33:3058": "arthalābhaṁ ca nivedayati |",
    "divy33:3059": "pañcavārān vāśet, arthaṁ nivedayati |",
    "divy33:3060": "ṣaḍvārān vāśet, siddhiṁ nivedayati |",
    "divy33:3061": "saptavārān vāśet vivādakalahaṁ nivedayati |",
    "divy33:3062": "aṣṭavārān vāśet, bhayaṁ nivedayati |",
    "divy33:3063": "abhīkṣṇaṁ vāśet, ākulaṁ nivedayati |",
    "divy33:3064": "ityāha bhagavāṁstriśaṅkuḥ |",
    "divy33:3065": "|",
    "divy33:3066": "paścimāyāṁ paścimābhimukhaṁ sthitvā śivā trivārān vāśati, maraṇaṁ nivadayati |",
    "divy33:3067": "caturvārān vāśati, bandhanaṁ nivedayati |",
    "divy33:3068": "pañcavārān vāśati, varṣaṁ nivedayati |",
    "divy33:3069": "ṣaḍvārān vāśati, annapānaṁ nivedayati |",
    "divy33:3070": "saptavārān vāśati, maithunaṁ nivedayati |",
    "divy33:3071": "aṣṭavārān vāśati, arthasiddhiṁ nivedayati |",
    "divy33:3072": "abhīkṣṇaṁ vāśati, mahāmeghaṁ nivedayati |",
    "divy33:3073": "ityāha bhagavāṁstriśaṅkuḥ |",
    "divy33:3074": "|",
    "divy33:3075": "uttarasyāṁ diśi uttarābhimukhaṁ sthitvā trivārān vāśati, puruṣasya prasthitasya nirarthakaṁ gamanaṁ bhavati |",
    "divy33:3076": "caturvārān vāśati, rājapratibhayaṁ nivedayati |",
    "divy33:3077": "pañcavārān vāśati, vivādaṁ nivedayati |",
    "divy33:3078": "ṣaḍvārān vāśati, kuśalaṁ nivedayati |",
    "divy33:3079": "saptavārān vāśati, varṣāṁ nivedayati |",
    "divy33:3080": "aṣṭavārān vāśati, rājakuladaṇḍaṁ nivedayati |",
    "divy33:3081": "abhīkṣṇaṁ vāśati, yakṣarākṣasapiśācakumbhāṇḍabhayaṁ nivedayati |",
    "divy33:3082": "ityāha bhagavāṁstriśaṅkuḥ |",
    "divy33:3083": "|",
    "divy33:3084": "diśi vidiśi caiva giriprāgbhāreṣu śikhareṣu nirdeśaṁ taṁ ca śṛṇotha me |",
    "divy33:3085": "\"amūṁ tuṣyet pipāsārtāṁ vidyāsiddhyai tathaiva ca\" |",
    "divy33:3086": "vidyālambhaṁ dhanalambhaṁ nirdiśecca vicakṣaṇaḥ |",
    "divy33:3087": "tīrthākāravṛkṣamūle vāśatī yadi dṛśyate (750)|",
    "divy33:3088": "sarvatra siddhiṁ nirdiśet |",
    "divy33:3089": "na ca śṛgālabhaye śivā (vā)me sameti apramattena smṛtimatā pūjayitavyā śivā nityam |",
    "divy33:3090": "gandhapuṣpopahāreṇa śuśrūṣā kartavyā |",
    "divy33:3091": "evamarcyamānā sarvasiddhiṁ nivedayiṣyati |",
    "divy33:3092": "evam \"sarve ’rthāstasya sidhyanti triśaṅkorvacanam yathā\" |",
    "divy33:3093": "krauṣṭriko yadi vāśati, arthalambhaṁ nivedayati |",
    "divy33:3094": "adhomukho yadi vāśati, nidhānaṁ tatra nivedayati |",
    "divy33:3095": "ūrdhvamukho yadi vāśati, varṣāṁ tatra nivedayati |",
    "divy33:3096": "dvipathe yadi vāśati, pūrvamukhaṁ sthitvā arthalābhaṁ nivedayati |",
    "divy33:3097": "dakṣiṇābhimukho yadi vāśati, yathāpriyasamāgamanaṁ nivedayati |",
    "divy33:3098": "dvipathe pañcimābhimukho yadi vāśati, kalahaṁ vivādaṁ vigrahaṁ maraṇaṁ ca nviedayati |",
    "divy33:3099": "kūpakaṇaṭhake yadi vāśati, arthaṁ tatra nivedayati |",
    "divy33:3100": "śādvale yadi vāśati, arthasiddhiṁ nivedayati |",
    "divy33:3101": "atimṛdukam yadi vāśati, vyādhikaṁ tatra nivedayati |",
    "divy33:3102": "gītahāreṇa yadi vāśati, arthamanarthaṁ ca nivedayati |",
    "divy33:3103": "tribhirvārairarthaṁ caturbhiranarthaṁ pañcabhiḥ priyasamāgamaṁ ṣaḍbhirbhojanaṁ saptabhirbhayamaṣṭabhirvigrahaṁ vivādaṁ ca |",
    "divy33:3104": "ityāha bhagavāṁstriśaṅkuḥ |",
    "divy33:3105": "|",
    "divy33:3106": "\"atha bhūyaḥ pravakṣyāmi anupūrvaṁ śṛṇotha me\" |",
    "divy33:3107": "nānāhāre yadi vāśati, mārge saṁsthitasyāpi sarvaṁ vakṣyāmi taṁ śṛṇotha me |",
    "divy33:3108": "saṁprasthitasya puruṣasya śivā vāśati vā, yā pūrvamukhaṁ sthitvā kṣipragamanamarthasiddhiṁ nivedayati |",
    "divy33:3109": "atha dakṣiṇamukhaṁ vāśati, yā arthasiddhiṁ nivedayati |",
    "divy33:3110": "paścānmukhaṁ vāśati, bhayaṁ nivedayati |",
    "divy33:3111": "athottaramukhaṁ vāśati, arthalābhaṁ nivedayati |",
    "divy33:3112": "atha saṁprasthitasya vāśati, yā purataḥ sthitvā upakleśaṁ nivedayati |",
    "divy33:3113": "atha dakṣiṇe vāśati, yadi dakṣiṇāmukhā eva diśaḥ karmasiddhiṁ ca nivedayati |",
    "divy33:3114": "paścimato yadi vāśati, caurato ’hitamasya duḥkhadaurmanasyaṁ nivedayati |",
    "divy33:3115": "atha mārge vrajato dakṣiṇato vāśati, mahāvyādhimanarthaṁ caurā muṣanti tannivedayati |",
    "divy33:3116": "glānasya yadi vāśati, dakṣiṇamukham, \"na sa cikitsituṁ śakyo mṛtyudūtena coditah\" |",
    "divy33:3117": "glānasya yadi vāśati, uttaramukhaṁ sthitvā ārogyadhanalābhaṁ ca nivedayati |",
    "divy33:3118": "atha mūrdhnā vāśati, yā upakleśaṁ nivedayati |",
    "divy33:3119": "atha paścimamukhaṁ sthitvā yā anyonyaṁ vyāharate, yamaśāsanam nivedayati |",
    "divy33:3120": "nānāhāre yadi vāśati, yā saṁkṣobhaṁ nivedayati |",
    "divy33:3121": "ityāha bhagavāṁstriśaṅkuḥ |",
    "divy33:3122": "|",
    "divy33:3123": "śivā purataḥ puruṣasya mārgaprayātasya yadi vāśati, yā agrataḥ kṣemamārgaṁ vijñāpayati |",
    "divy33:3124": "arthasiddhiṁ nivedayati |",
    "divy33:3125": "mārgaṁ vrajato ’sya śivā vāmenāgatya gacchate, dakṣiṇamukhaṁ kṣemamārgaṁ vijānīyādarthasiddhiṁ ca nivedayati |",
    "divy33:3126": "mārge vrajataḥ puruṣasya śivā vāmenāgatya purato vāśati, yā tathā sabhayaṁ mārgaṁ vijñāpayati |",
    "divy33:3127": "nivarteta vicakṣaṇaḥ |",
    "divy33:3128": "dakṣiṇāṁ diśaṁ vāmaṁ gatvā vāmataḥ parivarteta \"na tanmārgeṇa gantavyaṁ triśaṅkuvacanam yathā\" |",
    "divy33:3129": "purataḥ śivā gatvā agrataśca niṣīdati, sabhayaṁ mārgaṁ vijānīyāt |",
    "divy33:3130": "nivarteta vicakṣaṇaḥ |",
    "divy33:3131": "śivā purata āgatya vāmena parivartate, ’bhayametīha’ tenāpi bhayaṁ jānīyādvicakṣaṇaḥ |",
    "divy33:3132": "senāyāmāvāhitāyāṁ śivā vāśati, paścimaṁ nivartanaṁ nivedayati |",
    "divy33:3133": "yadi gacchetparājayaḥ |",
    "divy33:3134": "senā na gacchet |",
    "divy33:3135": "senāyāṁ vrajamānāyāṁ śivā āgacchedagrataḥ senājayaṁ nivedayati |",
    "divy33:3136": "paracakraparājayaṁ ca nivedayati |",
    "divy33:3137": "sārthasya vrajamānasya śivā gacchatyagrataḥ kṣemamārgaṁ nivedayati |",
    "divy33:3138": "arthasiddhiṁ tathaiva ca |",
    "divy33:3139": "puruṣasya pathi vrajato vāmato vāśati, mārgaṁ nivedayati |",
    "divy33:3140": "\"tanmāgeṇa hi gantavyaṁ triśaṅkuvacanam yathā\" |",
    "divy33:3141": "|",
    "divy33:3142": "\"grāmasya nagarasyāpi caityasthāne tathaiva ca\" |",
    "divy33:3143": "pūrveṇottareṇāpi śivā vāśati, kṣemaṁ tatra nivedayati |",
    "divy33:3144": "dakṣiṇe paścime yadi vāśati, yā bhayaṁ tatra nivedayati |",
    "divy33:3145": "vāmato na praśaṁsanti tathaiva vidiśāsu ca |",
    "divy33:3146": "atidīrghātirūkṣā vā kāle māsāntike tathā |",
    "divy33:3147": "adharāṁ tu bhayaṁ vakṣye triśaṅkuvacanam yathā (751)|",
    "divy33:3148": "madhusvarāṁ śivāṁ jñātvā kāle vele upasthite |",
    "divy33:3149": "kṣemaṁ caivārthasiddhiśca cintitavyaṁ vicakṣaṇaiḥ (752)|",
    "divy33:3150": "vyādhirupadravāśca, \"sarvaṁ tu praśamam yānti triśaṅkuvacanam yathā\" |",
    "divy33:3151": "śivārutasyopacāro digvidiśāsu nimittā grahītavyāḥ |",
    "divy33:3152": "yaḥ śivāyā divaso bhavati, sa divaso jñātavyaḥ |",
    "divy33:3153": "puṣpagandhamālyopahārastaddivase upapādayitavyaḥ |",
    "divy33:3154": "nityaṁ devatāgurukeṇa bhavitavyam |",
    "divy33:3155": "devyā gurukeṇa bhavitavyam |",
    "divy33:3156": "devyai śuśrūṣā kartavyā |",
    "divy33:3157": "sarvārthān saṁpādayiṣyati |",
    "divy33:3158": "sarvakāryāṇi nivedayati |",
    "divy33:3159": "|",
    "divy33:3160": "yatkiṁcitkāryamārabhiṣyati, tatsarvaṁ nivedayati |",
    "divy33:3161": "devyai sarjaraso guggulu ca dhūpayitavyam |",
    "divy33:3162": "puṣpabaliśca yathākāle dāpayitavyaḥ |",
    "divy33:3163": "ityāha bhagavāṁstriśaṅkuḥ |",
    "divy33:3164": "|",
    "divy33:3165": "śivārutakathane ’tra vidyāṁ vakṣyāmi yathāsatyaṁ bhaviṣyati |",
    "divy33:3166": "nama āraṇyāyai |",
    "divy33:3167": "cīriṇyai svāhā sarjarasadhūpam |",
    "divy33:3168": "ayaṁ bhoḥ puṣkarasāriñ śivārutanāmādhyāyaḥ |",
    "divy33:3169": "|",
    "divy33:3170": "athātaḥ puṣkarasārin pāṇilekhānāmādhyāyaṁ vyākhyāsyāmi |",
    "divy33:3171": "tacchrūyatām |",
    "divy33:3172": "atha kim |",
    "divy33:3173": "kathayatu bhagavāṁstriśaṅkuh— pāṇilekhā |",
    "divy33:3174": "athātaḥ saṁpravakṣyāmi narāṇāṁ karasāṁsthitam |",
    "divy33:3175": "lakṣaṇaṁ sukhaduḥkhānāṁ jīvitaṁ maraṇaṁ tathā (753)|",
    "divy33:3176": "aṅguṣṭhamūlamāśritya ūrdhvarekhā pravartate |",
    "divy33:3177": "tatra jātaṁ sukhataraṁ dvitīyā jñānamantare (754)|",
    "divy33:3178": "tṛtīya sā lekhā yatra pradeśinyā pravartate |",
    "divy33:3179": "tatroktā hetavaḥ śāstre samāsena caturvidhāḥ (755)|",
    "divy33:3180": "aparvasu ca parvāṇi nakṣatrāṇāmupadravaḥ |",
    "divy33:3181": "dviniḥsṛto viśuddhātmā jīvedvarṣaśataṁ hi saḥ (756)|",
    "divy33:3182": "triṁśat gtribhāgena jānīyādardhe pañcāśadāyuṣaḥ |",
    "divy33:3183": "saptatistryaṁśabhāgeṣu atyantānugate śatam (757)|",
    "divy33:3184": "āyurlekhā pradṛśyaiva vyantarāyaḥ prakāśyate |",
    "divy33:3185": "nakṣatrasaṁjñayā jñeyā manujairarthaśastathā (758)|",
    "divy33:3186": "aṅguṣṭhodaramārge tu yāvatyo yasya rājayaḥ |",
    "divy33:3187": "tasyāpatyāni jānīyāt tāvanti nātra saṁśayaḥ (759)|",
    "divy33:3188": "dīrghāyuṣaṁ vijānīyād dīrghalekhā tu yā bhavet |",
    "divy33:3189": "hrasvāyuṣaṁ vijānīyāddhrasvalekhā tu yā bhavet (760)|",
    "divy33:3190": "aṅguṣṭhamūle yavako rātrau janmābhinirdiśet |",
    "divy33:3191": "divā tu janma nirdiṣṭamaṅguṣṭhayavake dhruvam (761)|",
    "divy33:3192": "avyakto yavako yatra tatra lagnaṁ vinirdiśet |",
    "divy33:3193": "lagnaṁ puṁsaṁjñako jñeyo ’horātraṁ vinirdiśet (762)|",
    "divy33:3194": "divasaṁ janma nirdiśed rātrau strīsaṁjñako bhavet |",
    "divy33:3195": "rātriḥ saṁdhyā samākhyātā bhāgairanyair na saṁśayaḥ |",
    "divy33:3196": "puṁsaṁjñādudayaṁ teṣāmahorātrāntikaṁ vadet (763)|",
    "divy33:3197": "aṅguṣḍhamūle yavake śale saukhyaṁ vidhīyate |",
    "divy33:3198": "aśvād bhadraṁ vijānīyādaṅguṣṭhayavakeṣviha (764)|",
    "divy33:3199": "yavamālā ca matsyaḥ syādaṅguṣṭhayavako ratau |",
    "divy33:3200": "bālayauvanamadhyānte sukhaṁ tasyābhinirdiśet (765)|",
    "divy33:3201": "yasya syād yavakaścāpi cāpo vā svastikastathā |",
    "divy33:3202": "taleṣu yeṣu dṛśyante dhanyante dhanyāste puruṣā hyamī (766)|",
    "divy33:3203": "matsyo dhānyaṁ bhaved bhogāyāmiṣādau yave dhanam |",
    "divy33:3204": "bhogasaubhāgyaṁ jānīyānmīnādau nātra saṁśayaḥ (767)|",
    "divy33:3205": "patākābhirdhvajairvāpi śaktibhistomaraistathā |",
    "divy33:3206": "talasthairaṅkuśaiścāpi vijñeyaḥ pṛthivīpatiḥ |",
    "divy33:3207": "rājavaṁśaprasūtaṁ ca rājamātraṁ vinirdiśet (768)|",
    "divy33:3208": "preṣkyante śākhayā pañca haste catvāra eva ca |",
    "divy33:3209": "kṣatriyo vā bhaved bhogī rājabhiścāpi satkṛtaḥ (769)|",
    "divy33:3210": "vaiśyo ’tha kṣatriyo vāgmī dhanadhānyaṁ na saṁśayaḥ |",
    "divy33:3211": "śūdro vipulabhāgī syāt parvaśīlo ’tha naiṣṭhikaḥ (770)|",
    "divy33:3212": "satatamabhipūjyaḥ syāt sarveṣāṁ ca priyaṁvadaḥ |",
    "divy33:3213": "viśīlaḥ śīlakuñco vā bahubhir na bahustathā (771)|",
    "divy33:3214": "śyāmavarṇātha bhinnā vā sā lekhā duḥkhabhāginī |",
    "divy33:3215": "trilekhā yasya dṛśyante yasya pūrṇāḥ karasthitāḥ |",
    "divy33:3216": "mahābhogo mahāvidvāñ jīvedvarṣaśataṁ ca saḥ (772)|",
    "divy33:3217": "ajapadaṁ rājacchatraṁ śaṅkhacakrapuraskṛtam |",
    "divy33:3218": "taleṣu yasya dṛśyante taṁ vidyāt pṛthivīpatim (773)|",
    "divy33:3219": "bhagastu bhāgyāya dhvajaiḥ patākairhastyaśvamālāṅkuśataśca rājā |",
    "divy33:3220": "matsyo nu pānāya yavo dhanāya vedistu yajñāya gavāṁ ca goṣṭhaḥ (774)|",
    "divy33:3221": "anāmikāparva atikramed yadi kaniṣṭhikā varṣaśataṁ sa jīvati |",
    "divy33:3222": "same tvaśītirvarṣāṇi saptabhiryathā nadīnāṁ bharitāya nirdiśed (775)|",
    "divy33:3223": "śarīravarṇaprabhavāṁ tu lekhāṁ savaiśikhāṁ varṇavihīnakāṁ ca |",
    "divy33:3224": "samīkṣya nīcottamamadhyamānāṁ dāridryamadhye caratāṁ vijānatām (776)|",
    "divy33:3225": "abhyañjanodvartanasatkarīṣairadhyakṣacurṇaiśca vimṛjya pāṇim |",
    "divy33:3226": "prakṣālya caikāntaraghṛṣṭalekhāmekāgracittastu karaṁ parīkṣet (777)|",
    "divy33:3227": "valayasamanarādhipaṁ bhajantyaḥ samanugatā maṇibandhane tu tisraḥ |",
    "divy33:3228": "dvirapi ca sa bhavāntare mahātmā vipuladhanaśriya āha vastralābhaḥ (778)|",
    "divy33:3229": "dadati satatamunnatastu pāṇirbhavati cirāya tu dīrghapīnapāṇiḥ |",
    "divy33:3230": "paripatati śirāviruddhapāṇirdhanamadhigacchati māṁsagūḍhapāṇiḥ (779)|",
    "divy33:3231": "sudṛśa karatalaiśca sādhavaste kuṭilakṛtairvinimīlitaiśca dhūrtāḥ |",
    "divy33:3232": "bhavati rudhirasaṁnibhaḥ suraktaściramiha piṇḍitapāṇirīśvaraḥ syāt (780)|",
    "divy33:3233": "dhṛtaruciramanāḥ śilāravindairjvalanakaṣāyasuvarṇapāṇirājih |",
    "divy33:3234": "bhavati bahudhano nigūḍhapāṇiściramiha jīvati pānabhogabhogī (781)|",
    "divy33:3235": "subhaga iha tathoṣṇadīrghapāṇirdhruvamiha śītalapāṇikastu ṣaṇḍhaḥ |",
    "divy33:3236": "iha hi bahudhano balena yuktaḥ sutanususaṁcitapāṇirekhako yaḥ (782)|",
    "divy33:3237": "dhanamupanayatīha pāṇilekhā kṛtajanitā jalavacca yā sudīrghā |",
    "divy33:3238": "jalavadanugatā suvarṇavarṇā dhanamadhigacchati niṁnaśonnatā yā (783)|",
    "divy33:3239": "dhanamupalabhate suraktapāṇirvipulamatho ca nirantarāṅguliḥ syāt |",
    "divy33:3240": "balipuruṣamapi tyajeddhi vittaṁ ditavivaśā (?) ca viśīrṇavarṇalekhā (784)|",
    "divy33:3241": "apagataghṛtavarṇapāṇilekho bhavati naro dhanavān balena yuktaḥ |",
    "divy33:3242": "asubhṛtisadṛśā bhavettathā bhūṣaṇavṛta rūpavatī subhā ekabhāryā (785)|",
    "divy33:3243": "bhavati bahudhano dhanairvihīnaḥ śrutamadhigamya viśālapāṇilekhaḥ |",
    "divy33:3244": "suṛjubhirahinīlanirmalābhih karatalarāji bhirīśvaraḥ sa dhanyah (786)|",
    "divy33:3245": "ayaṁ bhoḥ puṣkarasārin karatalalekhānāmādhyāyaḥ |",
    "divy33:3246": "|",
    "divy33:3247": "atha khalu bhoḥ puṣkarasārin vāyasarutaṁ nāmādhyāyaṁ vyākhyāsyāmi |",
    "divy33:3248": "tacchrūyatām |",
    "divy33:3249": "atha kim |",
    "divy33:3250": "kathayatu bhagavāṁstriśaṅkuḥ |",
    "divy33:3251": "namo ’rhatām |",
    "divy33:3252": "teṣāṁ namaskṛtvā— vāyasarutam |",
    "divy33:3253": "idaṁ śāstraṁ pravakṣyāmi vāyasānāṁ śubhāśubham |",
    "divy33:3254": "jayaṁ parājayaṁ caiva lābhālābhaṁ tathaiva ca (787)|",
    "divy33:3255": "sukhaduḥkhaṁ priyāpriyaṁ jīvitaṁ maraṇaṁ tathā |",
    "divy33:3256": "vāyasānāṁ vacaḥsiddhiṁ pravakṣyāmi yathāvidhi (788)|",
    "divy33:3257": "devāḥ pravadanti śreṣṭhā vāyasānāṁ namo namaḥ |",
    "divy33:3258": "āgatā mānuṣaṁ lokaṁ vāyasā balibhojanāḥ (789)|",
    "divy33:3259": "prasthitasya yadādhvānamagrato vāyaso bhavet |",
    "divy33:3260": "vyāharan kṣīrivṛkṣastho nirdiśedarthasiddhitām (790)|",
    "divy33:3261": "svareṇa parituṣṭena phalavṛkṣasamāśritaḥ |",
    "divy33:3262": "punarāgamanaṁ caiva siddhamarthaniveditam (781)|",
    "divy33:3263": "vivṛddhavṛkṣapatrāṇi madhuraṁ cānuvāsati |",
    "divy33:3264": "asūpaṁ nirdiśed bhojyaṁ guḍamiśraṁ tu gorasam (782)|",
    "divy33:3265": "dṛṣṭastu tuṇḍapādena ātmanaḥ parimārjati |",
    "divy33:3266": "pāyasaṁ sarpiṣā miśraṁ tatra vidyānna saṁśayaḥ (783)|",
    "divy33:3267": "rūkṣaṁ nirgharṣate tuṇḍaṁ śiraśca parimārjati |",
    "divy33:3268": "saphalaṁ vṛkṣamāsthāya dhruvaṁ māṁsena bhojanam (784)|",
    "divy33:3269": "locayati vyāharati phalavṛkṣasamāśritaḥ |",
    "divy33:3270": "vyādhena ca hataṁ māṁsaṁ nivedayati bhojanam (785)|",
    "divy33:3271": "ghoraṁ vyāharate kāryaṁ vāyaso vṛkṣamāśritaḥ |",
    "divy33:3272": "kalahaṁ saṁgrāmabhayaṁ tatra vidyānna saṁśayaḥ (786)|",
    "divy33:3273": "śuṣkavṛkṣe niṣīditvā kṣāmaṁ dīnaṁ ca vyāharet |",
    "divy33:3274": "kalahaṁ sumahat kṛtvā na cārthaṁ tatra sidhyati (787)|",
    "divy33:3275": "kṣīrivṛkṣe niṣīditvā kṣāmaṁ dīnaṁ ca vyāharet |",
    "divy33:3276": "krameṇa yugamātreṇa na cārthaṁ tatra sidhyate (788)|",
    "divy33:3277": "śuṣkavṛkṣe niṣīditvā ’kāmukākam’ pravāśati |",
    "divy33:3278": "tatkṣaṇaṁ saṁnivedeti tatra caurabhayaṁ bhavet (799)|",
    "divy33:3279": "śuṣkavṛkṣe niṣīditvā ’kāmukākam’ pravāśati |",
    "divy33:3280": "pṛṣṭhena darśayedbhāraṁ kṣudhāpīḍāṁ ca nirdiśet (800)|",
    "divy33:3281": "pakṣaṁ vidhūyamāno yaḥ paśyan pathasya vāśati |",
    "divy33:3282": "na tatra gamanaṁ kuryāccauraiḥ pathamupadrutam (801)|",
    "divy33:3283": "rajjuṁ vā phalakaṁ vāpi yadi karṣati vāyasaḥ |",
    "divy33:3284": "na tatra gamanaṁ śreyaścauraiḥ pathamupadrutam (802)|",
    "divy33:3285": "gomaye śuṣkakāṣṭhe vā yadi vāśati vāyasaḥ |",
    "divy33:3286": "kalahaḥ kuvaco vyādhir na cārthaṁ tatra sidhyati (803)|",
    "divy33:3287": "tṛṇaṁ vā yadi vā kāṣṭhaṁ darśayecca sadā khagaḥ |",
    "divy33:3288": "purataḥ śuṣkapāṇistu tatra caurabhayaṁ bhavet (804)|",
    "divy33:3289": "sārthopari niṣīditvā kṣāmaṁ dīnaṁ ca vyāharet |",
    "divy33:3290": "nipatet sārthamadhye ’smiṁś caurasainyaṁ na saṁśayaḥ (805)|",
    "divy33:3291": "yadā pradakṣiṇaṁ trastaṁ vāśanti vividhaṁ khagāḥ |",
    "divy33:3292": "śuṣkavṛkṣe niṣīditvā tatra vidyānmahābhayam (806)|",
    "divy33:3293": "bhītastrastaḥ parītaśca yastu vyāharate khagaḥ |",
    "divy33:3294": "paribādhan diśaḥ sarvāstatra bhayamupasthitam (807)|",
    "divy33:3295": "gacchantaṁ samanugacchetpuraḥ sthitvā tu vyāharet |",
    "divy33:3296": "na tatra gamanaṁ kuryānmārgamatra praśātanam (808)|",
    "divy33:3297": "vāstumadhye pratisthāne kṣāmaṁ dīnaṁ ca vyāharet |",
    "divy33:3298": "vyādhiṁ tatra vijānīyād vāse vā gṛhasvāminām (809)|",
    "divy33:3299": "śakaṭasya yathā śabdaṁ viśrabdhaṁ vāśati vāyasaḥ |",
    "divy33:3300": "dūrādabhyāgataṁ jñātvā prasiddhiṁ cābhinirdiśet (810)|",
    "divy33:3301": "gargare ghaṭake caiva sthālikapiṭhareṣu vā |",
    "divy33:3302": "niṣaṇṇo vāśati kākaḥ prasiddhaṁ gamanaṁ dhruvam (811)|",
    "divy33:3303": "āsane śayane vāpi sthito vāśati vāyasaḥ |",
    "divy33:3304": "prasiddhaṁ gamanaṁ brūyātproṣitena samāgamaḥ (812)|",
    "divy33:3305": "brahmasthāne niṣīditvā dhruvaṁ vāśati vāyasaḥ |",
    "divy33:3306": "arthalābhaṁ vijānīyāddhanalābhaṁ ca ākaret (813)|",
    "divy33:3307": "brahmasthāne niṣīditvā kṣāmaṁ dīnaṁ vāśati |",
    "divy33:3308": "saṁdhisthāne hareccaurastatra vai nāsti saṁśayaḥ (814)|",
    "divy33:3309": "devatādevatānāṁ ca devasyopavanāni ca |",
    "divy33:3310": "yasya vācaṁ vadettasya arthalābhaṁ vinirdiśet (815)|",
    "divy33:3311": "lākṣāharidrāmañjiṣṭhāharitālamanaḥśilāḥ |",
    "divy33:3312": "yasyāharetpurastasya svarṇalābhaṁ vinirdiśet (816)|",
    "divy33:3313": "pātraṁ ca pātrakaṁ caiva mṛttikāvarabhājanam |",
    "divy33:3314": "yasya yasya harettasya dravyalābhaṁ vinirdiśet (817)|",
    "divy33:3315": "saṁghībhūtvā yugamātraṁ śubhaṁ tiṣṭhati vāyasaḥ |",
    "divy33:3316": "kāṣṭhaṁ vā vāyasā yatra gṛhamāropayanti ca |",
    "divy33:3317": "nigadantyatra vijānīyād yācakāttu mahābhayam (818)|",
    "divy33:3318": "nīlaṁ pītaṁ lohitaṁ ca pratisaṁharaṇāni ca |",
    "divy33:3319": "nigṛhṇanti yatra kākā vyādhiṁ tatra vinirdiśet (819)|",
    "divy33:3320": "grāmānte bhayamākhyāti kāko vā vāśati dhruvam |",
    "divy33:3321": "pratyekato vā vāśati vidyāttatra mahābhayam (820)|",
    "divy33:3322": "vāyaso ’stha gṛhītvā vai pragacchedanudakṣiṇam |",
    "divy33:3323": "niṣīdan saphale vṛkṣe sa vadenmāṁsabhojanam (821)|",
    "divy33:3324": "yasya śīrṣe niṣīditvā karṇaṁ karṣati vāyasaḥ |",
    "divy33:3325": "abhyantare saptarātrānmaraṇaṁ tasya nirdiśet (822)|",
    "divy33:3326": "karake codake caiva snigdhadeśeṣu vāśati |",
    "divy33:3327": "ūrdhvamukhaṁ nirīkṣaṁstu jagad vṛṣṭiṁ vinirdiśet (823)|",
    "divy33:3328": "svareṇa parituṣṭena tīrthavṛkṣeṣu vāśati |",
    "divy33:3329": "ūrdhvamukhaṁ tathā vakti vātavṛṣṭiṁ vinirdiśet (824)|",
    "divy33:3330": "kāyaṁ kilakilāyaṁstu snigdhadeśeṣu vāśati |",
    "divy33:3331": "vakṣo vidhunvan vāyasaḥ sadyo vṛṣṭiṁ vinirdiśet (825)|",
    "divy33:3332": "svareṇa parituṣṭena snigdhaṁ madhuraṁ vāśati |",
    "divy33:3333": "sakṣarasadravaṁ bhāgaṁ vāśati bhojanaṁ bhavet (826)|",
    "divy33:3334": "prakāre toraṇāgre vā yadi vāśati vāyasaḥ |",
    "divy33:3335": "abhīkṣṇaṁ gharṣate tuṇḍaṁ saṁgrāmaṁ tatra nirdiśet (827)|",
    "divy33:3336": "maṇḍalāni vāvartāni bahirvā nagarasya ca |",
    "divy33:3337": "vairaṁ ca vigrahaṁ ghoraṁ tatra caiva vinirdiśet (828)|",
    "divy33:3338": "grāme vā nagare vāpi kurvate yatra maṇḍalam |",
    "divy33:3339": "ūrdhvamukhaṁ vāśanto vai viṣaṇṇatvaṁ samutthitam (829)|",
    "divy33:3340": "pūrveṇa caiva grāmasya yadā sūyati vāyasī |",
    "divy33:3341": "alpodakenotplavanti vanāni nagarāṇi ca (830)|",
    "divy33:3342": "purastāddakṣiṇe pārśve yadi sūyati vāyasī |",
    "divy33:3343": "varṣati prathame māse paścāddevo na varṣati |",
    "divy33:3344": "kṛṣṭadhānyāni vardhante māṣadhānyaṁ vinaśyati (831)|",
    "divy33:3345": "dakṣiṇe vṛkṣaśikhare yadā sūyati vāyasī |",
    "divy33:3346": "maṇḍūkakīṭakamakṣā cauraśca bahulībhavet (832)|",
    "divy33:3347": "paścimottarapāśva tu yadā sūyati vāyasī |",
    "divy33:3348": "aśanir nipatettatra bhayaṁ ca mṛgapakṣiṇām (833)|",
    "divy33:3349": "uttare vṛkṣaśikhare yadā sūyati vāyasī |",
    "divy33:3350": "pūrvamuptaṁ vijānīyācchasyaṁ samupajāyate (834)|",
    "divy33:3351": "upari vṛkṣaśikhare yadā sūyati vāyasī |",
    "divy33:3352": "alpodakaṁ vijānīyātsthale bījāni ropayet (835)|",
    "divy33:3353": "yadā tu madhye vṛkṣasya nilayaṁ karoti vāyasī |",
    "divy33:3354": "madhyaṁ varṣate varṣaṁ madhyaśasyaṁ prajāyate (836)|",
    "divy33:3355": "skandhamūle tu vṛkṣasya yadā sūyati vāyasī |",
    "divy33:3356": "anāvṛṣṭirbhaved ghorā durbhikṣaṁ tatra nirdiśet (837)|",
    "divy33:3357": "caturaḥ pañca vā potān yadā sūyati vāyasī |",
    "divy33:3358": "subhikṣaṁ ca bhavettatra phalānāmuditaṁ bhavet (838)|",
    "divy33:3359": "ayaṁ bhoḥ puṣkarasārin vāyasarutaṁ nāmādhyāyaḥ |",
    "divy33:3360": "|",
    "divy33:3361": "atha khalu bhoḥ puṣkarasārin dvāralakṣaṇaṁ nāmādhyāyaṁ vyākhyāsyāmi |",
    "divy33:3362": "tacchrūyatām |",
    "divy33:3363": "atha kim |",
    "divy33:3364": "kathayatu bhagavāṁs triśaṅkuh— dvāralakṣaṇam |",
    "divy33:3365": "mohendramatha divyaṁ ca māṅgalyaṁ pūrvataḥ smṛtam |",
    "divy33:3366": "dakṣiṇe tu diśo bhāge pūṣā ca pitryameva ca (839)|",
    "divy33:3367": "sugrīvaṁ puṣpadantaṁ ca paścimenātra nirdiśet |",
    "divy33:3368": "bhallātakaṁ rājayakṣmaṁ vidyāduttarataḥ śubham (840)|",
    "divy33:3369": "janmasampadvipatkṣetrakṣemapratyarisādhanam |",
    "divy33:3370": "atha vai dhanamitraṁ ca paramaṁ mairameva ca (841)|",
    "divy33:3371": "uvāca vidhivatprājño viśvakarmā mahāmatiḥ |",
    "divy33:3372": "vāstūnāṁ guṇadoṣau ca pravakṣyāmyanupūrvaśaḥ (842)|",
    "divy33:3373": "samaṁ syāccaturasraṁ ca vistīrṇā caiva mṛttikā |",
    "divy33:3374": "kṣīrivṛkṣākulaṁ dhanyaṁ brāhmaṇasya praśasyate (843)|",
    "divy33:3375": "pūrvāyatanatayā vāstu rathacakrākṛti ca yat |",
    "divy33:3376": "raktapāṁśurbhavedyatra rājñāṁ tattu praśasyate (844)|",
    "divy33:3377": "trikoṇaṁ kuśasaṁstrīrṇamuttānaṁ madhuraṁ ca yat |",
    "divy33:3378": "vyāyamato jalaṁ caiva vāstu tasya dhanauṣadhī (845)|",
    "divy33:3379": "aṅgārākārasaṁsthānaṁ gomukhaṁ śakaṭākṛti |",
    "divy33:3380": "anāvāsyaṁ ca tat proktam yacca putrakṣayāvaham (846)|",
    "divy33:3381": "yattu kañjarakakṣaistat tyaktaṁ varṣodakena ca |",
    "divy33:3382": "apasavyodakaṁ caiva dūrataḥ parivarjayet (847)|",
    "divy33:3383": "viprasya caturasraṁ tu kṣātriyaṁ parimaṇḍalam |",
    "divy33:3384": "daśadvādaśakaṁ vaiśye śūdrasya tatra lekhanam (848)|",
    "divy33:3385": "vāstupūrvottare deśe gokulaṁ tatra kārayet |",
    "divy33:3386": "tathaiva cāgniśālāṁ tu pūrvadakṣiṇato diśi (849)|",
    "divy33:3387": "varṣavṛṣyāyudhāgārān dakṣiṇena niveśayet |",
    "divy33:3388": "paścimottarataścātra vaṇigbhāṇḍaṁ niveśayet (850)|",
    "divy33:3389": "uttarāyāṁ tu kartavyaṁ varcaḥsthānamanuttaram |",
    "divy33:3390": "eśānyāmeva sarvāṇi prāsādaśca puromukhaḥ (851)|",
    "divy33:3391": "avidhiparivarteta tatra vairaṁ vadho bhavet |",
    "divy33:3392": "racitasarvadvārāṇāmāyāmo dviguṇo mataḥ (852)|",
    "divy33:3393": "kuryātsurabhavanānām yatheṣṭaṁ dvārakāṇyapi |",
    "divy33:3394": "taddvārabāhuparyante striyo dṛṣṭā doṣāvahāḥ (853)|",
    "divy33:3395": "vidviṣasya salokasya dvāre syānnu karagraha |",
    "divy33:3396": "mahendre pure vā rājyaṁ sūrye sūraprabhāvatā (854)|",
    "divy33:3397": "satye mṛdurmṛgo śūro ’ntarīkṣe dhanakṣayaḥ |",
    "divy33:3398": "vāyavye tu bahuvyādhirbhage bhāgyaviparyayaḥ (855)|",
    "divy33:3399": "puṣpe tu subhago nityaṁ vitathe ’pyaśubho bhavet |",
    "divy33:3400": "śoke bhūtavikāraḥ syāt śoṣe tasya viṣaṇṇatā (856)|",
    "divy33:3401": "bhallātake gṛhe vāso rājayakṣme samāvṛtiḥ |",
    "divy33:3402": "hrade reṇupariśrāva āditye tu kalirdhruvam (857)|",
    "divy33:3403": "nāgarāje nāgabhayaṁ mahaśced dīrghamāyuṣam |",
    "divy33:3404": "bhavedasya ca yad dvāraṁ tatrāgnibhayamādiśet (858)|",
    "divy33:3405": "kṣayaṁ vidyāttasya tasya dhanasya kulasya ca |",
    "divy33:3406": "yame mṛtyuṁ vijānīyātkule śreṣṭhottamasya ca |",
    "divy33:3407": "bhṛṅgirāje tu matimān gandharve gandhamālyatā (859)|",
    "divy33:3408": "bhṛṅge krodhaḥ kaliścaiva pitari bhogasampadaḥ |",
    "divy33:3409": "dauvārike svalpadhanaṁ sugrīve rājapūjitaḥ (860)|",
    "divy33:3410": "puṣpadante dhanāvāptirvaruṇe jalacitratā |",
    "divy33:3411": "asure maraṇaṁ ghoraṁ roge tu bahudoṣatā (861)|",
    "divy33:3412": "baliṁśca upahārāṁśca pravakṣyāmi yathāgṛham |",
    "divy33:3413": "vicitrairvidiśairgandhaiḥ paripūjya baliṁ haret (862)|",
    "divy33:3414": "kalatre hetubījāni madhyame ’rjitameva tu |",
    "divy33:3415": "mahendre muktapuṣpāṇi pāvake ca payo dadhi (863)|",
    "divy33:3416": "āditye parideyaṁ tu bhaktaṁ caiva priyaṅgavaḥ |",
    "divy33:3417": "antarīkṣe jalaṁ divyaṁ puṣpāṇi jalajāni ca (864)|",
    "divy33:3418": "nandā pratipadā jñeyā ṣaṣṭhī trayodaśī jayā |",
    "divy33:3419": "tāsu tāsu dhruvaṁ kuryātprājño hyevaṁ vicakṣaṇaḥ (865)|",
    "divy33:3420": "ayaṁ bhoḥ puṣkarasārin dvāralakṣaṇaṁ nāmādhyāyaḥ |",
    "divy33:3421": "|",
    "divy33:3422": "atha khalu bhoḥ puṣkarasārin dvādaśarāśikaṁ nāmādhyāyaṁ vyākhyāsyāmi |",
    "divy33:3423": "tacchrūyatām |",
    "divy33:3424": "atha kim |",
    "divy33:3425": "kathayatu bhagavāṁs triśaṅkuh— dvādaśarāśikaḥ |",
    "divy33:3426": "ataḥ paraṁ pravakṣyāmi cittavijñānakāṇḍakam |",
    "divy33:3427": "yathādṛṣṭāntenaivenaṁ narāṇāṁ samudāhṛtam (866)|",
    "divy33:3428": "tadahaṁ saṁpravakṣyāmi cittavijñānamuttamam |",
    "divy33:3429": "dvādaśaiva tu cittāste ye loke pracaranti vai (867)|",
    "divy33:3430": "tānahaṁ saṁpravakṣyāmi śṛṇu tattvena me tataḥ |",
    "divy33:3431": "dvādaśaiva tu kuryācca maṇḍalāni vicakṣaṇaḥ (868)|",
    "divy33:3432": "prathamaṁ meṣo nāma syād dvitīyaṁ tu vṛṣaḥ smṛtaḥ |",
    "divy33:3433": "tṛtīyaṁ mithunaṁ nāma caturthaṁ cāpi karkaṭaḥ (869)|",
    "divy33:3434": "pañcamaṁ cāpi siṁhastu ṣaṣṭhaṁ kanyā iti smṛtam |",
    "divy33:3435": "tulā tu saptamaṁ jñeyā vṛścikastu tathāṣṭamam (870)|",
    "divy33:3436": "dhanvī tu navamaṁ jñeyā daśamaṁ makaraḥ smṛtaḥ |",
    "divy33:3437": "kumbhaścaikādaśaṁ jñeyo dvādaśaṁ mīna ucyate (871)|",
    "divy33:3438": "horā śarīraṁ jātasya dvitīye cintitaṁ dhanam |",
    "divy33:3439": "tṛtīye bhrātaraścaiva caturthe svajanastathā (872)|",
    "divy33:3440": "cintyate pañcame putraḥ ṣaṣṭhe maṇḍale śatrutā |",
    "divy33:3441": "saptame dārasamyogo hyaṣṭame naidhanaṁ smṛtam (873)|",
    "divy33:3442": "navame cintyate dharmo daśame karmajaṁ phalam |",
    "divy33:3443": "ekādaśe cārthalābho dvādaśe vyarthasambhavaḥ (874)|",
    "divy33:3444": "ete dvādaśa cittāstu yathā dṛṣṭā maharṣibhiḥ |",
    "divy33:3445": "sarvabhūtātmabhūtāśca yathājñeyāsta dehinām (875)|",
    "divy33:3446": "āgatya pṛcchate kaścit prathamaṁ maṇḍalaṁ spṛśet |",
    "divy33:3447": "śirastu spṛśate yaśca śabdaśca upalakṣyate (876)|",
    "divy33:3448": "vyādhitaṁ caiva hyātmānamāgneyāśca vinaṣṭayaḥ |",
    "divy33:3449": "yadi brūyāttadā tasya ātmārthaṁ cintitaṁ bhavet (877)|",
    "divy33:3450": "kāñcanaṁ rajataṁ tāmraṁ lohaṁ caiva bhṛśaṁ bhavet |",
    "divy33:3451": "sa ca sarvagataścaiva agniraśnāti niścitam (878)|",
    "divy33:3452": "etādṛśaṁ dṛṣṭvotpātamāgneyaṁ tasya nirdiśet |",
    "divy33:3453": "yādṛśaśca bhavecchabdastādṛśaṁ tena cintitam (879)|",
    "divy33:3454": "puruṣaḥ kaścidāgatya dvitīyaṁ maṇḍalaṁ spṛśet |",
    "divy33:3455": "grīvāṁ vā parimārjayed galaṁ ca cibukaṁ punaḥ (880)|",
    "divy33:3456": "yadi śabdaśca śrūyeta dṛṣṭā gāvastathaiva ca |",
    "divy33:3457": "īdṛśaṁ ca dṛṣṭvotpātaṁ gośabdaṁ tatra nirdiśet |",
    "divy33:3458": "atha vā yādṛśaḥ śabdastādṛśaṁ tena cintitam (881)|",
    "divy33:3459": "puruṣaḥ kaścidāgatya tṛtīyaṁ maṇḍalaṁ spṛśet |",
    "divy33:3460": "mārjayenmukhadeśaṁ tu strīcittaṁ tasya nirdiśet (882)|",
    "divy33:3461": "atha śabdo bhavettatra śrūyantāṁ tādṛśāstu te |",
    "divy33:3462": "jātaṁ prajātamupajātaṁ tathā jāto bhaviṣyati (883)|",
    "divy33:3463": "etādṛśaṁ dṛṣṭvotpātaṁ garbhaṁ tasya vinirdiśet |",
    "divy33:3464": "atha vā yādṛśaḥ śabdastādṛśaṁ tena cintitam (884)|",
    "divy33:3465": "puruṣaḥ kaścidāgatya caturthaṁ maṇḍalaṁ spṛśet |",
    "divy33:3466": "kacchapaṁ spṛśate yastu kalahaṁ tatra nirdiśet |",
    "divy33:3467": "svajanavyavahārastu sati kalaha na saṁśayaḥ (885)|",
    "divy33:3468": "ākaṭṭā kaṭṭeti śabdā bhavanti ca nirantaram |",
    "divy33:3469": "etādṛśaṁ dṛṣṭvotpātaṁ kalahaṁ tatra nirdiśet (886)|",
    "divy33:3470": "puruṣaḥ kaścidāgatya pañcamaṁ maṇḍalaṁ spṛśet |",
    "divy33:3471": "hṛdayaṁ spṛśate yastu apatyaṁ tatra cintitam (887)|",
    "divy33:3472": "pravāsakaśca vijñeyaḥ paragrāmagato mṛtaḥ |",
    "divy33:3473": "śastradravyaṁ ca yattasya brāhmaṇānāṁ kule sthitam (888)|",
    "divy33:3474": "atha śabdo bhavettatra yaṁ dṛṣṭvā tu maharṣibhiḥ |",
    "divy33:3475": "putraputreti yacchabdo yadgataṁ gatameva ca |",
    "divy33:3476": "etādṛśaṁ dṛṣṭvotpātaṁ maraṇaṁ tatra nirdiśet (889)|",
    "divy33:3477": "puruṣaḥ kaścidāgatya ṣaṣṭhaṁ tu maṇḍalaṁ spṛśet |",
    "divy33:3478": "spṛśate cāpi pārśvāni gātracintā tu cintitā (890)|",
    "divy33:3479": "vigrahastu mahāghoraḥ śatruścāpi pravadhyate |",
    "divy33:3480": "atha vā tatra ye śabdāḥ śrotavyāste na saṁśayaḥ (891)|",
    "divy33:3481": "ayaṁ tu prakṣaraścaivaṁ hataśca vihatastathā |",
    "divy33:3482": "etādṛśaṁ dṛṣṭvotpātamarivigrahamādiśet |",
    "divy33:3483": "atha vā yādṛśaḥ śabdastādṛśaṁ tena cintitam (892)|",
    "divy33:3484": "puruṣaḥ kaścidāgatya saptamaṁ maṇḍalaṁ spṛśet |",
    "divy33:3485": "hastena mardayed hastaṁ tathā nāḍīṁ ca mardayet (893)|",
    "divy33:3486": "niveśacintā vijñeyā anyagrāmagatā bhavet |",
    "divy33:3487": "tatreme bhavanti śabdāḥ śrotavyā bhūmimicchatā (894)|",
    "divy33:3488": "sthitaṁ niviṣṭaṁ vartaṁ ca kṛtaṁ hastagataṁ tathā |",
    "divy33:3489": "etādṛśaṁ dṛṣṭvotpātaṁ niveśaṁ tasya nirdiśet |",
    "divy33:3490": "yādṛśo vā śrutaḥ śabdastādṛśaṁ tena cintitam (895)|",
    "divy33:3491": "puruṣaḥ kaścidāgatya aṣṭamaṁ maṇḍalaṁ spṛśet |",
    "divy33:3492": "udaraṁ caiva phicakaṁ dve ime parimārjayet (896)|",
    "divy33:3493": "nidhanaṁ dṛśyate tasya maraṇaṁ cāpi dṛśyate |",
    "divy33:3494": "yadi bhaved bhavenmṛtyuryaścānyapriyasaṁgamaḥ (897)|",
    "divy33:3495": "tatreme śabdāḥ śrotavyā mṛta eva bhaviṣyati |",
    "divy33:3496": "etādṛśaṁ dṛṣṭvotpātaṁ vyāpattiṁ tasya nirdiśet (898)|",
    "divy33:3497": "puruṣaḥ kaścidāgatya navamaṁ maṇḍalaṁ spṛśet |",
    "divy33:3498": "ūruṁ ca spṛśate bhūyo dharmacintā ca cintitā (899)|",
    "divy33:3499": "tatra śabdāśca śrotavyā bhavanti hi na saṁśayaḥ |",
    "divy33:3500": "yajan hi yājakaścaiva yajamānastathaiva ca |",
    "divy33:3501": "śabdānevaṁvidhāñ śrutvā yajñacintāṁ tu nirdiśet (900)|",
    "divy33:3502": "puruṣaḥ kaścidāgatya daśamaṁ maṇḍalaṁ spṛśet |",
    "divy33:3503": "karmacintā vicintyeti gṛhakarma na saṁśayaḥ (901)|",
    "divy33:3504": "spṛśate jānunī caiva karmacintāṁ tu nirdiśet |",
    "divy33:3505": "tatra śabdā bhavantīme śrotavyāśca na saṁśayaḥ (902)|",
    "divy33:3506": "bhūmikarma ca kṣetraṁ ca kṣetrakarma tathaiva ca |",
    "divy33:3507": "etādṛśaṁ dṛṣṭvotpātaṁ karmacintāṁ vinirdiśet (903)|",
    "divy33:3508": "puruṣaḥ kaścidāgatya ekādaśaṁ tu saṁspṛśet |",
    "divy33:3509": "jaṅghe tu spṛśate bhūyo hyarthalābhaṁ vinirdiśet (904)|",
    "divy33:3510": "tatreme śabdāḥ śrotavyā bhavantīha na saṁśayaḥ |",
    "divy33:3511": "paṇasuvarṇacelāni dhānyaṁ samaṇikuṇḍalam (905)|",
    "divy33:3512": "etādṛśaṁ ravaṁ śrutvā hiraṇyaṁ tasya nirdiśet |",
    "divy33:3513": "atha vā yādṛśaḥ śabdastādṛśaṁ phalamādiśet (906)|",
    "divy33:3514": "puruṣaḥ kaścidāgatya dvādaśaṁ maṇḍalaṁ spṛśet |",
    "divy33:3515": "pādau ca spṛśate pṛcchaṁś cittaṁ cāpyanarthikam (907)|",
    "divy33:3516": "yastu taccintito hyartha āśā āgantukā ca yā |",
    "divy33:3517": "atha vā śabdāḥ śrotavyā nimittajñānapāragaiḥ (908)|",
    "divy33:3518": "nirāśaścaiva ghoṣaśca nirāśaṁ tasya nirdiśet |",
    "divy33:3519": "atha vā yādṛśaḥ śabdastādṛśaṁ tena cintitam (909)|",
    "divy33:3520": "aya bhoḥ puṣkarasārin dvādaśarāśiko nāmādhyāyaḥ |",
    "divy33:3521": "|",
    "divy33:3522": "atha khalu bhoḥ puṣkarasārin kanyālakṣaṇaṁ nāmādhyāyaṁ vyākhyāsyāmi |",
    "divy33:3523": "tacchrūyatām |",
    "divy33:3524": "atha kim |",
    "divy33:3525": "kathayatu bhagavāṁstriśaṅkuh— kanyālakṣaṇam |",
    "divy33:3526": "tattvaṁ vijñāyate yena yena śubhamupasthitam |",
    "divy33:3527": "ninditaṁ ca praśastaṁ ca strīṇāṁ vakṣyāmi lakṣaṇam (910)|",
    "divy33:3528": "pitaraṁ mātaraṁ caiva mātulaṁ bhrātaraṁ tathā |",
    "divy33:3529": "vimbādvimbaṁ parīkṣyeta triśaṅkuvacanam yathā (911)|",
    "divy33:3530": "muhūrte tithisampanne nakṣatre cāpi pūjite |",
    "divy33:3531": "tadvijñaiḥ saha saṁgamya kanyāṁ paśyeta śāstravit (912)|",
    "divy33:3532": "hastau pādau nirīkṣata nakhāni hyaṅgulīstathā |",
    "divy33:3533": "pāṇilekhāśca jaṅghe ca kaṭi nābhyūrumeva ca (913)|",
    "divy33:3534": "oṣṭhau jihvāṁ ca dantāṁśca kapolau nāsikāṁ tathā |",
    "divy33:3535": "akṣibhruvau lalāṭaṁ ca karṇau keśāṁstathaiva ca (914)|",
    "divy33:3536": "romarājīṁ svaraṁ varṇaṁ mantritaṁ gītameva ca |",
    "divy33:3537": "matiṁ sattvaṁ samīkṣeta kanyānāṁ śāstrakovidaḥ |",
    "divy33:3538": "tatra pūrvaṁ parīkṣeta svayameva vicakṣaṇaḥ (915)|",
    "divy33:3539": "haṁsasvarā meghavarṇā nārī madhuralocanā |",
    "divy33:3540": "aṣṭau putrān prasūyeta dāsīdāsaiḥ samāvṛtā (916)|",
    "divy33:3541": "vyāvartāścatvāro yasyāḥ sarve caiva pradakṣiṇāḥ |",
    "divy33:3542": "samagātravibhaktāṅgī putrānaṣṭau prasūyate (917)|",
    "divy33:3543": "maṇḍūkakukṣiryā nārī saiśvaryamadhigacchati |",
    "divy33:3544": "dhanyān sā janayetputrāṁsteṣāṁ prītiṁ ca bhuñjate (918)|",
    "divy33:3545": "yasyāḥ pāṇitale vyaktaḥ kacchapaḥ svastiko dhvajaḥ |",
    "divy33:3546": "aṅkuśaṁ kuṇḍalaṁ mālā dṛśyante supratiṣṭhitāḥ |",
    "divy33:3547": "ekaṁ sā janayetputraṁ taṁ ca rājānamādiśet (919)|",
    "divy33:3548": "yasyāḥ pāṇau pradṛśyeta koṣṭhāgāraṁ satoraṇam |",
    "divy33:3549": "api dāsakule jātā rājapatnī bhaviṣyati (920)|",
    "divy33:3550": "dvātriṁśaddaśanā yasyāḥ sarve gokṣīrapāṇḍarāḥ |",
    "divy33:3551": "samaśikharisnigdhābhā rājānaṁ sā prasūyate (921)|",
    "divy33:3552": "snigdhā kāraṇḍavaprekṣā hariṇākṣī tanutvacā |",
    "divy33:3553": "raktoṣṭhajihvā sumukhī rājānamupatiṣṭhati (922)|",
    "divy33:3554": "sūkṣmā ca tuṅganāsā ca muktamāraktimodarī |",
    "divy33:3555": "subhrūḥ suvarakeśāntā sā tu kanyā bahuprajā (923)|",
    "divy33:3556": "aṅgulyaḥ saṁhitāḥ kāntā nakhāḥ kamalasaṁnibhāḥ |",
    "divy33:3557": "suṛjuraktacaraṇā sā kanyā sukhamedhate (924)|",
    "divy33:3558": "yasyāvartau samau snigdhau ubhau pārśvau susaṁsthitau |",
    "divy33:3559": "…ṛājapatnī tu sā bhavet (925)|",
    "divy33:3560": "pradakṣiṇaṁ prakrameta prekṣate ca pradakṣiṇam |",
    "divy33:3561": "pradakṣiṇasamācārāṁ kanyāṁ bhāryarthamāvahet (926)|",
    "divy33:3562": "ūrū jaṅghe ca pārśve ca tathā vikramaḥ saṁsthitaḥ |",
    "divy33:3563": "raktānte vipule netre sā kanyā sukhamedhate (927)|",
    "divy33:3564": "mṛgākṣī mṛgajaṅghā ca mṛgagrīvā mṛgodarī |",
    "divy33:3565": "yuktanāmā tu yā nārī rājānamupatiṣṭhate (928)|",
    "divy33:3566": "yasyāgralalitāḥ keśā mukhaṁ ca parimaṇḍalam |",
    "divy33:3567": "nābhiḥ pradakṣiṇāvartā sā kanyā kulavardhinī (929)|",
    "divy33:3568": "nātidīrghā nātihrasvā supratiṣṭhatanutvacā |",
    "divy33:3569": "sukhasaṁsparśakeśāgrā saubhāgyaṁ nātivartate (930)|",
    "divy33:3570": "kāntajihvā tu yā nārī raktoṣṭhī priyabhāṣiṇī |",
    "divy33:3571": "tādṛśīṁ varayetprājño gṛhārthaṁ sukhamedhinīm (931)|",
    "divy33:3572": "nīlotpalasuvarṇābhā dīrghāṅgulitalā tu yā |",
    "divy33:3573": "sahasrāṇāṁ bahūnāṁ tu svāminī sā bhaviṣyati (932)|",
    "divy33:3574": "dhanadhānyaiḥ samāyuktāmāyuṣā yaśasā śriyā |",
    "divy33:3575": "kanyāṁ lakṣaṇasampannāṁ prāpya vardhati mānavaḥ (933)|",
    "divy33:3576": "kīrtitāstu mayā dhanyā maṅgalyakṣaṇāḥ striyaḥ |",
    "divy33:3577": "apraśastaṁ pravakṣyāmi yathoddeśena lakṣaṇam (934)|",
    "divy33:3578": "ūrdhvaprekṣī adhaḥprekṣī yā ca tiryak ca prekṣiṇī |",
    "divy33:3579": "udbhrāntā vipulākṣī ca varjanīyā vicakṣaṇaiḥ (935)|",
    "divy33:3580": "bhinnāgraśatikā rūkṣāḥ keśā yasyāḥ pralambikāḥ |",
    "divy33:3581": "citrāvalī citragātrā bhavati kāmacāriṇī (936)|",
    "divy33:3582": "kāmukā piṅgalā caiva gaurī caivātikālikā |",
    "divy33:3583": "atidīrghā atihrasvā varjanīyā vicakṣaṇaiḥ (937)|",
    "divy33:3584": "yasyāstrīṇi pralambanti lalāṭamudaraṁ sphicau |",
    "divy33:3585": "trīṁśca sā puruṣān hanti devaraṁ śvaśuraṁ patim (938)|",
    "divy33:3586": "pārśvato romarājī tu vinatā ca kaṭirbhavet |",
    "divy33:3587": "dīrghamāyuravāpnoti dīrghakālaṁ ca duḥkhitā (939)|",
    "divy33:3588": "kākajaṅghā ca yā nārī raktākṣī ghargharasvarā |",
    "divy33:3589": "niḥsukhā ca nirāśā ca varjitā naṣṭabāndhavā (940)|",
    "divy33:3590": "atisthūlodaram yasyāḥ pralambo niṁnasaṁnibhaḥ |",
    "divy33:3591": "atyantamavaśā nārī bahuputrā suduḥkhitā (941)|",
    "divy33:3592": "yā tu sarvasamācārā mṛdvaṅgī samatāṁ gatā |",
    "divy33:3593": "sarvaiḥ samairguṇairyuktā vijñeyā kāmacāriṇī (942)|",
    "divy33:3594": "yasyā romacite jaṅghemukhaṁ ca parimaṇḍalam |",
    "divy33:3595": "putraṁ vā bhrātaraṁ vāpi jāramicchati tādṛśī (943)|",
    "divy33:3596": "yasyā bāhuprakoṣṭhau dvau romarājīsamāvṛtau |",
    "divy33:3597": "uttaroṣṭhe ca romāṇi sā tu bhakṣayate patim (944)|",
    "divy33:3598": "yasyā hastau ca pādau ca cchidrau dantāntarāṇi ca |",
    "divy33:3599": "patinopārjitaṁ dravyaṁ na tasyā ramate gṛhe (945)|",
    "divy33:3600": "yasyāstu vrajamānāyāḥ sphuṭante parvasaṁdhayaḥ |",
    "divy33:3601": "sā jñeyā duḥkhabahulā sukhaṁ naivādhigacchati (946)|",
    "divy33:3602": "yasyā kaniṣṭhikā pāde bhūmiṁ na spṛśate ’ṅguliḥ |",
    "divy33:3603": "kaumāraṁ sā patiṁ tyaktvā ātmanaḥ kurute priyam (947)|",
    "divy33:3604": "anāmāṅguliḥ pādasya mahīṁ na spṛśate ’ṅguliḥ |",
    "divy33:3605": "na sā ramati kaumāraṁ bandhakītvena jīvati (948)|",
    "divy33:3606": "yasyāḥ pradeśinī pāde ’ṅguṣṭhaṁ samatikramet |",
    "divy33:3607": "kumārī kurute jāram yauvanasthā viśeṣataḥ (949)|",
    "divy33:3608": "āvartaḥ pṛṣṭhato yasyā nābhī sā cānubandhati |",
    "divy33:3609": "na sā ramati kaumāraṁ dvitīyaṁ labhate patim (950)|",
    "divy33:3610": "vikṛtā sthirajālā ca rūkṣagaṇḍaśiroruhā |",
    "divy33:3611": "api rājakule jātā dāsītvamadhigacchati (951)|",
    "divy33:3612": "yasyāstu hasamānāyā gaṇḍe jāyati kūpakam |",
    "divy33:3613": "agnikārye ’pi sā gatvā kṣipraṁ doṣaṁ kariṣyati (952)|",
    "divy33:3614": "samāsamagatā subhrūrgaṇḍāvartā ca yā bhavet |",
    "divy33:3615": "pralamboṣṭhī tu yā nārī naikatra ramate ciram (953)|",
    "divy33:3616": "lambodarī sthūlaśirā raktakṣī piṅgalānanā |",
    "divy33:3617": "aṣṭau bhakṣayate vīrānnavame tiṣṭhate ciram (954)|",
    "divy33:3618": "na devikā na nadikā na ca daivatanāmikā |",
    "divy33:3619": "vṛkṣagulmasanāmā ca varjanīyā vicakṣaṇaiḥ (955)|",
    "divy33:3620": "nakṣatranāmā yā nārī yā ca gotrasanāmikā |",
    "divy33:3621": "suguptā rakṣitā vāpi manasā pāpamācaret (956)|",
    "divy33:3622": "dārān vivarjayedetān yā mayā parikīrtitāḥ |",
    "divy33:3623": "praśastā yāstu pūrvoktāstādṛśīyānnarah(?) sadā (957)|",
    "divy33:3624": "padmāṅkuśasvastikavardhamānaiścakradhvajābhyāṁ kalaśena pāṇau |",
    "divy33:3625": "śaṅkhātapatrottamalakṣaṇaiśca saṁpattaye sādhu bhavanti kanyāḥ (958)|",
    "divy33:3626": "ayaṁ bhoḥ puṣkarasārin kanyālakṣaṇaṁ nāmādhyāyaḥ |",
    "divy33:3627": "|",
    "divy33:3628": "atha khalu bhoḥ puṣkarasārin vastrādhyāyaṁ vyākhyāsyāmi |",
    "divy33:3629": "tacchrūyatām |",
    "divy33:3630": "atha kim |",
    "divy33:3631": "kathayatu bhagavāṁs triśaṅkuh— vastrādhyāyaḥ |",
    "divy33:3632": "kṛttikāsu dahatyagnirarthalābhāya rohiṇī |",
    "divy33:3633": "mṛgaśirā mūṣīdaṁśā ārdrā prāṇavināśinī (959)|",
    "divy33:3634": "punarvasuśca dhanyā syātpuṣye vai vastravān bhavet |",
    "divy33:3635": "āśleṣāsu bhavenmoṣaḥ śmaśānaṁ maghayā vrajet (960)|",
    "divy33:3636": "phālgunīṣu bhaved vidyā uttarāsu ca vastravān |",
    "divy33:3637": "hastāsu hastakarmāṇi citrāyāṁ gamanaṁ dhruvam (961)|",
    "divy33:3638": "svātyāṁ ca śobhanaṁ vastraṁ viśākhā priyadarśanam |",
    "divy33:3639": "bahuvastrā cānurādhā jyeṣṭhā vastravināśinī (962)|",
    "divy33:3640": "mūlena kledayedvāsa āṣāḍhā rogasambhavā |",
    "divy33:3641": "uttarā mṛṣṭabhojī syācchravaṇe cakṣuṣo rujam (963)|",
    "divy33:3642": "dhaniṣṭhā dhānyabahulā vidyācchatabhiṣe bhayam |",
    "divy33:3643": "pūrvabhādrapade toyaṁ putralābhāya cottarā (964)|",
    "divy33:3644": "revatī dhanalābhāya aśvinī vastralābhadā |",
    "divy33:3645": "bharaṇī ca bhayākīrṇā cauragamyā ca sā bhavet (965)|",
    "divy33:3646": "ayaṁ bhoḥ puṣkarasārin vastrādhyāyaḥ |",
    "divy33:3647": "|",
    "divy33:3648": "atha khalu bhoḥ puṣkarasāriṁl luṅgādhyāyaṁ pravakṣyāmi |",
    "divy33:3649": "tacchrūyatām |",
    "divy33:3650": "atha kim |",
    "divy33:3651": "kathayatu bhagavāṁs triśaṅkuh— luṅgādhyāyaḥ |",
    "divy33:3652": "kutrotpannā ime bījāh(?) śasyānāṁ ca yavādayaḥ |",
    "divy33:3653": "yairidaṁ dhriyate viśvaṁ kṛtsnaṁ sthāvarajaṅgamam (966)|",
    "divy33:3654": "vāpayet tu kathaṁ bījaṁ lāṅgalam yojayetkatham |",
    "divy33:3655": "keṣu nakṣatrayogeṣu tithiyogeṣu keṣu ca (967)|",
    "divy33:3656": "śāradaṁ vātha graiṣmaṁ tu kasmin māse tu vāpayet |",
    "divy33:3657": "nimittaṁ kati śasyante kāni vā parivarjayet |",
    "divy33:3658": "kasya vā dāpayed dhūpaṁ kena mantreṇa dāpayet (968)|",
    "divy33:3659": "pradakṣiṇasamāvṛttā yadi luṅgā prajāyate |",
    "divy33:3660": "tadā nāgamukhī luṅgā dahati citramukhyapi (969)|",
    "divy33:3661": "darbhasūcīmukhī vāpi kāraṇaṁ tatra ko bhavet |",
    "divy33:3662": "kati saubhikṣiko luṅgāḥ kati daurbhikṣikāḥ smṛtāḥ |",
    "divy33:3663": "kativarṇāḥ samākhyātāḥ kativarṇā nidarśitāḥ (970)|",
    "divy33:3664": "naṣṭāpanaṣṭabījasya varṣati yadi vāsavaḥ |",
    "divy33:3665": "nirghāto vā bhavettīvro ’thavāpi medinī calet (971)|",
    "divy33:3666": "śasyaṁ phalasya kiṁ tatra nimittamupalakṣayet |",
    "divy33:3667": "sarvametatsamāsena śrotumicchāmi tattvataḥ (972)|",
    "divy33:3668": "puṣkarasāriṇo brāhmaṇasya vacanaṁ śrutvā triśaṅkurmātaṅgādhipatiridaṁ vacanamabravīt— purā devāsurair nāgairyakṣarākṣasakinnaraiḥ |",
    "divy33:3669": "sāgarādamṛtaṁ dṛṣṭaṁ manthite tu samudbhavam (973)|",
    "divy33:3670": "amṛte bhakṣyamāṇe tu bhāgaṁ prārthitavān dvijaḥ |",
    "divy33:3671": "tato dattāḥ surairbhāgā amṛtāddaśabindavah (974)|",
    "divy33:3672": "tata utpannā ime bījā bhuvi lokasukhāvahāḥ |",
    "divy33:3673": "yavavrīhitilāścaiva godhūmā mudgamāṣakāḥ (975)|",
    "divy33:3674": "śyāmakaṁ saptamaṁ vidyādikṣuścāṣṭamakaḥ smṛtaḥ |",
    "divy33:3675": "śeṣāstu saṁgatā jātā bahavaḥ śasyajātayaḥ (976)|",
    "divy33:3676": "haritakeṣu sarveṣu ye cānye sattvajātayaḥ |",
    "divy33:3677": "parito navamo binduḥ sarvadehe ’mṛto ’bhavat |",
    "divy33:3678": "mūleṣu caiva sarveṣu bindurekaḥ prapātitaḥ (977)|",
    "divy33:3679": "āṣāḍhe śuklapakṣe ’sya vrīhidhānyāni vāpayet |",
    "divy33:3680": "śāradādīni sarvāṇi māse bhādrapade tathā (978)|",
    "divy33:3681": "kārtike mārgaśīrṣe vā grīṣmadhānyāni vāpayet |",
    "divy33:3682": "pañcamyāṁ śuklasaptamyāṁ ṣaṣṭhyāmekādaśīṣu ca (979)|",
    "divy33:3683": "trayodaśyāṁ dvitīyāyāṁ tathā hi navamīṣu ca |",
    "divy33:3684": "viśeṣatastu niṁneṣu sarvabījāni hyutsṛjet (980)|",
    "divy33:3685": "bharaṇīpuṣyamūleṣu hastāśvinīmaghāsu ca |",
    "divy33:3686": "kṛttikāsu viśākhāsu viśeṣeṇa tu śāradam (981)|",
    "divy33:3687": "saumye maitre ’nurādhe ca dhaniṣṭhāśravaṇāsu ca |",
    "divy33:3688": "utsargaḥ sarvabījānāmuttareṣu praśasyate |",
    "divy33:3689": "varjayejjanmanakṣatraṁ saṁgrahaṁ ca vivarjayet (982)|",
    "divy33:3690": "grāmakṣetre ca yad bījaṁ gṛhe ca gṛhadevatā |",
    "divy33:3691": "nimittamupalakṣeta maṅgalāni śubhāni ca (983)|",
    "divy33:3692": "brāhmaṇaṁ kṣatriyaṁ kanyāmarciṣmantaṁ ca pāvakam |",
    "divy33:3693": "vāraṇendraṁ vṛṣaṁ caiva hayaṁ vā svabhyalaṁkṛtam (984)|",
    "divy33:3694": "pūrṇakumbhaṁ dhvajaṁ chatramāmamāṁsaṁ surāṁ tathā |",
    "divy33:3695": "uddhṛtāṁ dhāraṇīṁ caiva baddhamekapaśuṁ dadhi (985)|",
    "divy33:3696": "cakrārūḍhaṁ ca śakaṭaṁ kākārūḍhāṁ ca sūkarīm |",
    "divy33:3697": "parasyāropaṇaṁ dṛṣṭvā sasyasampattimādiśet (986)|",
    "divy33:3698": "sarve dakṣiṇato dhanyāḥ puraśca mṛgapakṣiṇaḥ |",
    "divy33:3699": "darśanaṁ śuklapuṣpāṇāṁ phalānāṁ caiva śasyate (987)|",
    "divy33:3700": "ajo vā vāmataḥ śasyo jambukaśca praśasyate |",
    "divy33:3701": "vikṛtaṁ kubjakuṣṭhiṁ ca mukhaṁ śmaśrudharaṁ tathā (988)|",
    "divy33:3702": "naraṁ nirbhartsitaṁ dīnaṁ śokārtaṁ vyādhipīḍitam |",
    "divy33:3703": "varāhavṛndaṁ sarpaṁ ca gardabhaṁ bhārahīnakam |",
    "divy33:3704": "dṛṣṭvā nivartayed bījaṁ punargrāmaṁ praveśayet (989)|",
    "divy33:3705": "tilasya bahupūrṇasya bhāṇ:e syādvapanaṁ tathā |",
    "divy33:3706": "śrutvā hyetāni vrajatāṁ sasyasampattimādiśet (990)|",
    "divy33:3707": "rāśisthaṁ grathitaṁ dhautaṁ svasthamaṅkuritaṁ tathā |",
    "divy33:3708": "śrutvā saṁmārjitaṁ caiva ityāśukṛtinaṁ viduḥ (991)|",
    "divy33:3709": "śrutvā mlānaṁ ca śuṣkaṁ ca mandavṛṣṭiṁ ca nirdiśet |",
    "divy33:3710": "śrutvā nivartayed bījaṁ punargrāmaṁ praveśayet (992)|",
    "divy33:3711": "nīyamānaṁ ca yad bījaṁ varṣate yadi vāsavaḥ |",
    "divy33:3712": "svayameva tu tacchasyaṁ kāmaṁ kālena bhujyate (993)|",
    "divy33:3713": "nīyamānaṁ ca yad bījaṁ kampate yadi medinī |",
    "divy33:3714": "bhramyate karṣakaḥ sthānānna tacchakyaṁ tu vāpitum (994)|",
    "divy33:3715": "nīyamānasya bījasya nirghāto dāruṇo bhavet |",
    "divy33:3716": "svāmino maraṇaṁ kṣipraṁ śasyapālasya nirdiśet (995)|",
    "divy33:3717": "atha vā vyākulaṁ karyādrājadaṇḍaṁ nikṛntati |",
    "divy33:3718": "dṛṣṭvā nivartayed bījaṁ punargrāmaṁ niveśayet (996)|",
    "divy33:3719": "brāhmaṇebhyo yathāśakti datvā tu saṁprayojayet |",
    "divy33:3720": "kṛtvā suvipulāṁ vedīṁ darbhānāstīrya sarvataḥ (997)|",
    "divy33:3721": "samidbhiragniṁ prajvālya juhuyād ghṛtasarṣapam |",
    "divy33:3722": "vedaśāntiṁ japetpūrvaṁ śasyaśāntimataḥ param (998)|",
    "divy33:3723": "japetpārāśaraṁ pūrvaṁ priyatāṁ vācayed dvijaiḥ |",
    "divy33:3724": "prathamaṁ prānmukhaṁ bījaṁ prakṣipeduttare ’tha vā (999)|",
    "divy33:3725": "pipīlikā yadā kṣetre bījaṁ kurvanti saṁcayam |",
    "divy33:3726": "suvṛṣṭiṁ ca subhikṣaṁ ca sarvasasyeṣu saṁpadā (1000)|",
    "divy33:3727": "haranti cet tṛṇād bījaṁ tṛṇe śasyāpahā api |",
    "divy33:3728": "parasparaṁ ca hiṁsanti dhānyaṁ ca nidhanaṁ vrajet (1001)|",
    "divy33:3729": "sthaleṣu saṁcayaṁ dṛṣṭvā mahāvṛṣṭiṁ vinirdiśet |",
    "divy33:3730": "dṛṣṭvā tu saṁcayaṁ niṁne ’nāvṛṣṭiṁ ca nirdiśet (1002)|",
    "divy33:3731": "yadā tu preṣitaṁ bījaṁ saptarātreṇa jāyate |",
    "divy33:3732": "suvṛṣṭiṁ ca subhikṣaṁ ca sarvaśasyeṣu saṁpadā (1003)|",
    "divy33:3733": "yadā tu proṣitaṁ bījamardhamāsena jāyate |",
    "divy33:3734": "alpaṁ niṣpadyate śasyaṁ durbhikṣaṁ cātra jāyate (1004)|",
    "divy33:3735": "trirātrāccatūrātrādvā yadi luṅgaḥ prajāyate |",
    "divy33:3736": "ativṛṣṭirbhavettatra paracakrabhayaṁ viduḥ (1005)|",
    "divy33:3737": "luṅgasya tu ye pādāḥ pañca sapta nava tathā |",
    "divy33:3738": "suvṛṣṭiṁ ca subhikṣaṁ ca sarvasasyeṣu saṁpadā (1006)|",
    "divy33:3739": "syālluṅgasya tu ye pādāścatvāro ’ṣṭapadātha vā |",
    "divy33:3740": "alpaṁ niṣpadyate śasyaṁ durbhikṣaṁ cātra nirdiśet (1007)|",
    "divy33:3741": "luṅgasya yadi pādāstu dṛśyante dvādaśa kvacit |",
    "divy33:3742": "kvacinniṣpadyate śasyaṁ dubhikṣaṁ kvacidādiśet |",
    "divy33:3743": "vāmāvartāḥ pradṛśyante durbhikṣaṁ tatra nirdiśet (1008)|",
    "divy33:3744": "yadā pūrvamukhī luṅgā kṣemaṁ vṛṣṭiṁ ca nirdiśet |",
    "divy33:3745": "yadā paścānmukhī luṅgā ativṛṣṭiṁ ca nirdiśet (1009)|",
    "divy33:3746": "kṣemaṁ subhikṣaṁ caivātra yadā luṅgottarāmukhī |",
    "divy33:3747": "haritālasuvarṇābhā bhadraśocirivotthitā (1010)|",
    "divy33:3748": "darbhasūcīmukhī cāpi dṛśyate yatra kutracit |",
    "divy33:3749": "kvacinniṣpadyate śasyaṁ durbhikṣaṁ tatra nirdiśet (1011)|",
    "divy33:3750": "yadā nāgamukhī luṅgā dṛśyate yatra vā kvacit |",
    "divy33:3751": "kvacinniṣpadyate śasyaṁ durbhikṣaṁ cātra nirdiśet |",
    "divy33:3752": "tatrāśanibhayaṁ cāpi bhayaṁ meghānna saṁśayaḥ (1012)|",
    "divy33:3753": "kṛṣimūlamidaṁ sarvaṁ trailokyaṁ sacarācaram |",
    "divy33:3754": "nāsti kṛṣisamāvṛttiḥ svayamuktaṁ svayambhuvā (1013)|",
    "divy33:3755": "nākṛṣerdharmamāpnoti nākṛṣeḥ sukhamāpnuyāt |",
    "divy33:3756": "dharmamarthaṁ tathā kāmaṁ sarvaṁ prāpnoti karṣakaḥ (1014)|",
    "divy33:3757": "iti luṅgādhyāyaḥ |",
    "divy33:3758": "|",
    "divy33:3759": "punarapi puṣkarasārī brāhmaṇastriśaṅkur mātaṅgādhipatimetadavocat— kathaṁ pṛthivyāṁ nāgāśca kena vā vinivāritāḥ |",
    "divy33:3760": "kuto mūlasamutthānaṁ nirghātaḥ kutra jāyate (1015)|",
    "divy33:3761": "kutaścābhrāṇi jāyante nānāvarṇā diśo daśa |",
    "divy33:3762": "kasyaiṣa mahataḥ śabdaḥ śrūyate dundubhisvaraḥ (1016)|",
    "divy33:3763": "ko hi sṛjati durbhikṣaṁ subhikṣaṁ caiva prāṇinām |",
    "divy33:3764": "kastatra sa muniśreṣṭho nāma gotraṁ bravīhi me (1017)|",
    "divy33:3765": "daivatāni ca me brūhi vidhānāni svayambhuvaḥ |",
    "divy33:3766": "yajñaṁ ca yajñabhāgaṁ ca hotavyaśca yathā baliḥ (1018)|",
    "divy33:3767": "pṛthivyāṁ daivataṁ brūhi āśrame daivataṁ brūhi |",
    "divy33:3768": "deve tu daivataṁ brūhi kena devī sā kalpitā (1019)|",
    "divy33:3769": "pātrasya daivataṁ brūhi pūrṇakumbhasya daivatam |",
    "divy33:3770": "karake daivataṁ brūhi tathā sthālyāṁ ca daivatam (1020)|",
    "divy33:3771": "śasyasya daivataṁ brūhi śasyapālasya daivatam |",
    "divy33:3772": "vāyuskandhaiśca katibhiḥ śukro vegaṁ pramuñcati (1021)|",
    "divy33:3773": "atha triśaṅkurmātaṅgādhipatirbrāhmaṇaṁ puṣkarasāriṇametadavocat— pṛthvī vā vāyurākāśamāpo jyotiśca pañcamam |",
    "divy33:3774": "tatra saṁvartate piṇḍaṁ tato meghaḥ pravartate (1022)|",
    "divy33:3775": "eṣa vyāpnoti cākāśaṁ vāyunā janyate ghanaḥ |",
    "divy33:3776": "ādityaraśmayo vāri samudrasya nabhastale (1023)|",
    "divy33:3777": "tajjalaṁ nāgasaṁkṣiptaṁ tato varuṇasaṁkṣayaḥ |",
    "divy33:3778": "vāyur nabho garjayate agnirvidyotate diśaḥ (1024)|",
    "divy33:3779": "marutā kṣipyate piṇḍaṁ saṁnipātaśca garjate |",
    "divy33:3780": "virodhanaṁ tu vāyośca agneśca anilasya ca (1025)|",
    "divy33:3781": "ākāśe vartate piṇḍaṁ paścātpatati medinīm |",
    "divy33:3782": "yad grahāṇāmadhipatir nakṣatrajyotiṣāmapi |",
    "divy33:3783": "tato mārutasaṁsargātparjanyamapi varṣṣati (1026)|",
    "divy33:3784": "varṣate śailaśikhare yatra saṁprasthito janaḥ |",
    "divy33:3785": "yatra satyaṁ ca dharmaśca havirmeghaśca vartate (1027)|",
    "divy33:3786": "tatra bījāni rohanti annapānaṁ samṛdhyati |",
    "divy33:3787": "evaṁ piṇḍāśanirādyā tato vātāśanī smṛtā |",
    "divy33:3788": "dantāśanī tṛtīyā tu aśanistu caturthikā (1028)|",
    "divy33:3789": "pañcamī krimayaḥ proktāḥ ṣaṣṭhī tu śalabhāstathā |",
    "divy33:3790": "saptamī syādanāvṛṣṭirativṛṣṭistastathāṣṭamī (1029)|",
    "divy33:3791": "navamī saṁbaraḥ proktā ityāha bhagavāṁstriśaṅkuḥ |",
    "divy33:3792": "etāstvaśanyo vyākhyātāstāsāṁ vai devatāḥ śṛṇu |",
    "divy33:3793": "piṇḍāśanī brahmasṛṣṭā eṣā jyeṣṭhādyadevatā (1030)|",
    "divy33:3794": "dantāśanī tu sainyānāṁ grahā vātāśanī smṛtā |",
    "divy33:3795": "adeśa…ḍevatāḥ (1031)|",
    "divy33:3796": "śalabhāḥ ketudaivatyā ādityā ditidevatāḥ |",
    "divy33:3797": "śaṁsakāmativarṣasya anāvṛṣṭestu jyotiṣah (1032)|",
    "divy33:3798": "sambarasya tu parjanyamākhyātā nava devatāḥ |",
    "divy33:3799": "aśanyā devatāḥ proktā ākāśagamanārthaṁ bodhata |",
    "divy33:3800": "pūrvamadhīndradaivatyaṁ dakṣiṇe yamadaivatam |",
    "divy33:3801": "varuṇaṁ paścime vidyāduttare dhanadaḥ smṛtaḥ |",
    "divy33:3802": "..ṭyā daivataṁ viṣṇurāśramaṁ viśvadaivatam (1033)|",
    "divy33:3803": "samidhādaivatā devāstebhyo devī prakalpitā |",
    "divy33:3804": "samidhādaivatā…ṭognihutāśanam (1034)|",
    "divy33:3805": "vedyāṁ tu daivatam …kārādityadaivatam |",
    "divy33:3806": "pātrasya devatā dharmaḥ pūrṇakumbhe janārdanaḥ (1035)|",
    "divy33:3807": "caruṁ ceti…ḍhūpasthānasya jyotiṣaḥ |",
    "divy33:3808": "śasya…śasyapālo mahāmatiḥ |",
    "divy33:3809": "vāyuskandhaiścaturbhistu śukro vegaṁ pramuñcati (1036)|",
    "divy33:3810": "atra madhye pṛthivyāpa āśramo viśvadaivataḥ |",
    "divy33:3811": "tasmin deśe…yasmin prīto vṛṣadhvajaḥ (1037)|",
    "divy33:3812": "ityāha bhagavāṁstriśaṅkuḥ |",
    "divy33:3813": "punarapi puṣkarasārī brāhmaṇastriśaṅkumevamāha— kimarthamāśrame nityaṁ hūyate havyavāhanaḥ |",
    "divy33:3814": "tṛṇakāṣṭhāni saṁhṛtya meghaṁ dṛṣṭvā samutthitam (1038)|",
    "divy33:3815": "ati…ṇyate agniṁ sudāruṇam |",
    "divy33:3816": "sarvalokahitārthāya dhyātvā divyeta cakṣuṣā |",
    "divy33:3817": "praśamecca samāsena tadbhavārthaṁ tu … (1039)|",
    "divy33:3818": "evamukte triśaṅkurmātaṅgādhipatirbrāhmaṇaṁ puṣkarasāriṇametadavocat— dhūmikādhyāyaḥ |",
    "divy33:3819": "purā hi khāṇḍavadvīpamarjunena mahātmanā |",
    "divy33:3820": "…jvalitaṁ jātavedasā (1040)|",
    "divy33:3821": "…prasannamānānnidhigatam |",
    "divy33:3822": "tatra dagdhā anekā hi nāgāḥ koṭisahasraśaḥ (1041)|",
    "divy33:3823": "purā mahoragagaṇā yakṣarākṣasapannagāḥ |",
    "divy33:3824": "pādahīnāḥ kṛtāḥ kecid bāhuhīnāḥ kṛtāpare (1042)|",
    "divy33:3825": "vaikalyaṁ karṇanāsābhyāṁ kṛtaṁ caivākṣipātanam |",
    "divy33:3826": "tadāprabhṛti bhūtānāṁ dṛṣṭaṁ vai trāsitaṁ manaḥ (1043)|",
    "divy33:3827": "agninā tāpitāḥ kecidbāṇairanye ca sūditāḥ |",
    "divy33:3828": "vācāṭakenāpi purā kādraveyāḥ prapātitāḥ (1044)|",
    "divy33:3829": "arciṣā havigandhena muhyamānā nabhontare |",
    "divy33:3830": "tadvihīnāḥ patantyanye guhyakā dharaṇītale (1045)|",
    "divy33:3831": "sahāmpatistu nāṁnā sa śasyakāle tadāśrame |",
    "divy33:3832": "śasyapālaistu satataṁ hotavyo havyavāhanaḥ (1046)|",
    "divy33:3833": "gṛhamedhī jvālayedagniṁ nirmale ’pi nabhontare |",
    "divy33:3834": "digbhāgeṣu ca bhūtānāṁ teṣāmarthaṁ dine dine (1047)|",
    "divy33:3835": "jāgrataṁ satataṁ vahnimāśramastho ’pi dhārayet |",
    "divy33:3836": "meghaṁ dṛṣṭvā viśeṣeṇa jvālitavyo hutāśanaḥ (1048)|",
    "divy33:3837": "sadhūmaṁ jvalitaṁ dṛṣṭvā dīpyamānaṁ tu pāvakam |",
    "divy33:3838": "bhayamāpatate teṣāṁ nāgasainyaṁ vimuhyate (1049)|",
    "divy33:3839": "agniṁ paricarato ’sya śasyapālasya cāśrame |",
    "divy33:3840": "agninā hūyamānena sidhyate sarvakarma ca (1050)|",
    "divy33:3841": "ayaṁ bhoḥ puṣkarasārin dhūmikādhyāyaḥ |",
    "divy33:3842": "|",
    "divy33:3843": "atha khalu bhoḥ puṣkarasāriṁs tithikarmanirdeśaṁ nāmādhyāyaṁ vyākhyāsyāmi |",
    "divy33:3844": "tacchrūyatām |",
    "divy33:3845": "atha kim |",
    "divy33:3846": "kathayatu bhagavāṁstriśaṅkuh— tithikarmanirdeśaḥ |",
    "divy33:3847": "nandāṁ pratipadāmāhuḥ praśastāṁ sarvakarmasu |",
    "divy33:3848": "vijñānasya samārambhe pravāse ca vigarhitā (1051)|",
    "divy33:3849": "dvitīyā kathitā bhadrā śastā bhūṣaṇakarmasu |",
    "divy33:3850": "jayā tṛtīyā vyākhyātā praśastā jayakarmasu (1052)|",
    "divy33:3851": "caturthī kathitā riktā grāmasainyavadhe hitā |",
    "divy33:3852": "cauryābhicārakūṭāgnidāhagorasasādhane (1053)|",
    "divy33:3853": "pūrṇā tu pañcamī jñeyā cikitsāgamanādhvasu |",
    "divy33:3854": "dānādhyayanaśilpeṣu vyāyāme ca praśasyate (1054)|",
    "divy33:3855": "jayeti saṁjñitā ṣaṣṭhī garhitādhvasu śasyate |",
    "divy33:3856": "gṛhe kṣetre vivāhe vā āvāhakarmasu mitreti (1055)|",
    "divy33:3857": "bhadrā ca saptamī khyātā śreṣṭhā sā saukṛte ’dhvani |",
    "divy33:3858": "nṛpāṇāṁ śāsane chatre śayyānāṁ karaṇeṣu ca (1056)|",
    "divy33:3859": "mahābalāṣṭamī sā ca prayojyā parirakṣaṇe |",
    "divy33:3860": "bhayamandarabaddheṣu yogeṣu haraṇeṣu ca (1057)|",
    "divy33:3861": "ugrasenā tu navamī tasyāṁ kuryādripukṣayam |",
    "divy33:3862": "tathā viṣadhnāvaskandavidyābandhavadhakriyāḥ (1058)|",
    "divy33:3863": "sudharmā daśamī śastā śāstrārambhe dhanodyate |",
    "divy33:3864": "śāntisvastyayanārambhe dānayajñodyateṣu ca (1059)|",
    "divy33:3865": "ekādaśī punarmānyā strīṣu ca māṁsamadyayoḥ |",
    "divy33:3866": "kārayennagaraṁ guptaṁ vivāhaṁ śāstrakarma ca (1060)|",
    "divy33:3867": "yaśeti dvādaśīmāhurvaire ’dhvani ca garhitā |",
    "divy33:3868": "vivāhe ca girau kṣetre gṛhakarmasu pūjitā (1061)|",
    "divy33:3869": "jayā trayodaśī sādhvī maṇḍaleṣu ca yoṣitām |",
    "divy33:3870": "kanyāvaraṇavāṇijyavivāhādiṣu ceṣyate (1062)|",
    "divy33:3871": "ugrā caturdaśī tu syātkārayedabhicārikam |",
    "divy33:3872": "vadhabandhaprayogāṁśca pūrvaṁ ca praharedapi (1063)|",
    "divy33:3873": "siddhā pañcadaśī sādhvī devatāgnividhau hitā |",
    "divy33:3874": "gosaṁgrahavṛṣotsargabalijapyavrateṣu ca (1064)|",
    "divy33:3875": "nandādīnāṁ kriyā pūrve ṣaṣṭhyādīnāṁ tu madhyame |",
    "divy33:3876": "sunandāyāśca saṁdhyābhirdinarātryoḥ prasidhyati (1065)|",
    "divy33:3877": "ayaṁ bhoḥ puṣkarasāriṁs tithikarmanirdeśo nāmādhyāyaḥ |",
    "divy33:3878": "|",
    "divy33:3879": "api ca mahābrāhmaṇa idaṁ pūrvanivāsānusmṛtijñānasākṣātkriyāyāṁ vidyāyāṁ cittamabhinirṇayāmi nivartayāmi, anekavidhapūrvanivāsaṁ samanusmarāmi |",
    "divy33:3880": "|",
    "divy33:3881": "syātte brāhmaṇa kāṅkṣā vā vimatirvā anyaḥ sa tena kālena tena samayena brahmā devānāṁ pravaro ’bhūt |",
    "divy33:3882": "nahyevaṁ draṣṭavyam |",
    "divy33:3883": "ahameva sa tena kālena tena samayena brahmā devānāṁ pravaro ’bhūvam |",
    "divy33:3884": "so ’haṁ tataścyutaḥ samāna indraḥ kauśiko ’bhūvam |",
    "divy33:3885": "tataścyutaḥ samāno ’raṇemirgautamo ’bhūvam |",
    "divy33:3886": "tataścyutaḥ samānaḥ śvetaketur nāma maharṣirabhūvam |",
    "divy33:3887": "tataścyutaḥ samānaḥ śukapaṇḍito ’bhūvam |",
    "divy33:3888": "mayā te tadā brāhmaṇa catvāro vedā vibhaktāḥ |",
    "divy33:3889": "tadyathā puṣyo bahvṛcānāṁ paṅktiśchandogānām |",
    "divy33:3890": "ekaviṁśaticaraṇā adhvaryavaḥ |",
    "divy33:3891": "kraturatharvaṇikānām |",
    "divy33:3892": "|",
    "divy33:3893": "syāttava brāhmaṇa kāṅkṣā vā vimatirvā anyaḥ sa tena kālena tena samayena vasur nāma maharṣirabhūt |",
    "divy33:3894": "na hyevaṁ draṣṭavyam |",
    "divy33:3895": "ahameva sa tena kālena tena samayena vasur nāma maharṣirabhūvam |",
    "divy33:3896": "mayā sā takṣakavadhūkāyāḥ kapilā nāma māṇavikā duhitā āsāditā bhāryārthāya |",
    "divy33:3897": "so ’haṁ tatra saṁraktacitta ṛddhyā bhraṣṭo dhyānebhyo vañcitaḥ parihīnaḥ |",
    "divy33:3898": "so ’hamātmānaṁ jugupsamānastasyāṁ velāyāmimāṁ gāthāṁ babhāṣe—oṁ bhūrbhuvaḥ svaḥ |",
    "divy33:3899": "tatsavituvareṇyaṁ bhargo devasya dhīmahi |",
    "divy33:3900": "dhiyo yo naḥ pracodayāt |",
    "divy33:3901": "|",
    "divy33:3902": "so ’haṁ brāhmaṇa tvāṁ bravīmi—sāmānyasaṁjñāmātrakamidaṁ lokasya brāhmaṇa iti vā kṣatriya iti vā vaiśya iti vā śūdra iti vā |",
    "divy33:3903": "ekamevedaṁ sarvaṁ sarvamidamekam |",
    "divy33:3904": "putrāya me śārdūlakarṇāya prakṛtiṁ duhitaramanuprayaccha bhāryārthāya |",
    "divy33:3905": "yāvatakaṁ kulaśulkaṁ manyase tāvatakamanupradāsyāmi |",
    "divy33:3906": "idaṁ ca vacanaṁ punaḥ śrutvā triśaṅkormātaṅgarājasya brāhmaṇaḥ puṣkarasārī idamavocat— bhagavāñ śrotriyaḥ śreṣṭhastvatto bhūyānna vidyate |",
    "divy33:3907": "sadevakeṣu lokeṣu mahābrahmasamo bhavān (1066)|",
    "divy33:3908": "putrāya te bhoḥ prakṛtiṁ dadāmi śīlena rūpeṇa guṇairupetaḥ |",
    "divy33:3909": "śārdūlakarṇaḥ prakṛtistu bhadrā ubhau rametāṁ rucitaṁ mamedam (1067)|",
    "divy33:3910": "tatra tāni pañcamātrāṇi māṇavakaśatāni uccaiḥśabdāni procurmahāśabdāni—mā tvaṁ bho upādhyāya vidyamāneṣu brāhmaṇeṣu cāṇḍālena sārdhaṁ saṁbandhaṁ rocaya |",
    "divy33:3911": "nārhasi bho upādhyāya vidyamāneṣu brāhmaṇeṣu cāṇḍālena sārdhaṁ saṁbandhaṁ kartum |",
    "divy33:3912": "|",
    "divy33:3913": "atha brāhmaṇaḥ puṣkarasārī teṣāṁ nidānaṁ nidāya śabdaṁ saṁsthāpya nipatya ślokenaitānarthānabhāṣata— evametadyathā hyeṣa triśaṅkurbhāṣate giram |",
    "divy33:3914": "tattvaṁ hyavitathaṁ bhūtaṁ satyaṁ nityaṁ tathā dhruvam (1068)|",
    "divy33:3915": "atha brāhmaṇaḥ puṣkarasārī teṣāṁ māṇavakānāṁ taṁ mahāntaṁ śabdaṁ saṁsthāpya triśaṅkuṁ mātaṅgarājamidamavocat—ayaṁ bhostriśaṅko brahmaṇā sahāpatinā cātrumahābhaitiko mahāpuruṣaḥ prajñaptaḥ |",
    "divy33:3916": "yasya śiraḥ satāraṁ gaganamākāśamudaraṁ tathā |",
    "divy33:3917": "parvatāścāpyubhāvūrū pādau ca dharaṇītalam (1069)|",
    "divy33:3918": "sūryācandramasau netre roma tṛṇavanaspatī |",
    "divy33:3919": "sāgarāścāpyamedhyaṁ vai nadyo mūtrasravo ’sya tu (1070)|",
    "divy33:3920": "aśrūṇi varṣaṇaṁ cāsya eṣa brahmā sahāpatiḥ |",
    "divy33:3921": "bhavāṁstu paramajño ’si tanme brūhi yathā tathā (1071)|",
    "divy33:3922": "iha bhostriśaṅko kimāha svalakṣaṇaṁ brahmaṇaḥ pratyavekṣasva |",
    "divy33:3923": "pitrā ca mātrā ca kṛtāni karmāṇi bhavanti |",
    "divy33:3924": "aśvastanāstena vañcitāḥ |",
    "divy33:3925": "gacchanti sattvā bahugarbhayoniṁ na caiva kaścinmanujo hyayoniḥ |",
    "divy33:3926": "samastajātau pracaranti sattvā na mārutājjāyate kaścideva (1072)|",
    "divy33:3927": "svabhāvabhāvyaṁ hyavagaccha loke ke brāhmaṇakṣatriyavaiśyaśūdrāḥ |",
    "divy33:3928": "sarvatra kāṇāḥ kuṇinaśca khañjāḥ kuṣṭhī kilāsī hyapasmāriṇo ’pi (1073)|",
    "divy33:3929": "kṛṣṇāśca gaurāśca tathaiva śyāmāḥ sattvāḥ prajā hyanyatame viśiṣṭāḥ |",
    "divy33:3930": "sahāsthicarmāḥ sanakhāḥ samāṁsā duḥkhī sukhī mūtrapurīṣayuktāḥ |",
    "divy33:3931": "na cendriyāṇāṁ praviviktirasti tasmānna varṇāścaturo bhavanti (1074)|",
    "divy33:3932": "mantrairhi yadi labhyeta svargaṁ tu gamanaṁ dvijaḥ |",
    "divy33:3933": "kṛṣṇaśuklāni karmāṇi bhaveyur niṣphalāni hi (1075)|",
    "divy33:3934": "yasmātkṛṣṇāni śuklāni karmāṇi saphalāni hi |",
    "divy33:3935": "pacyamānāni dṛśyante gatiṣvetāni pañcasu (1076)|",
    "divy33:3936": "māṇavakaśateṣu sa tatra vinihato mahāyaśasā triśaṅkunā puṣkarasārī brāhmaṇo ’bravīt—brāhmaṇo ’sau mātaṅgarājo hi triśaṅkur nāma |",
    "divy33:3937": "bhavān hi brahmā indraśca kauśikaḥ |",
    "divy33:3938": "tvamaraṇemiśca gautamaḥ |",
    "divy33:3939": "tvaṁ śvetaketuśca śukapaṇḍitaḥ |",
    "divy33:3940": "vedaḥ samākhyātastvayā caturdhā |",
    "divy33:3941": "bhagavānvasū rājarṣirmahāyaśā bhagavān |",
    "divy33:3942": "jñānena hi tvaṁ parameṇa yuktaḥ sarveṣu śāstreṣu bhavān kṛtārthaḥ |",
    "divy33:3943": "śreṣṭho viśiṣṭo paramo ’si loke bhavān hi vidyācaraṇena yuktaḥ (1077)|",
    "divy33:3944": "dadāmi te ’haṁ prakṛtiṁ mamāmalāṁ śīlena rūpeṇa guṇairupetaḥ |",
    "divy33:3945": "śārdūlakarṇaḥ prakṛtiśca bhadrā ubhau rametāṁ rucitaṁ mamedam (1078)|",
    "divy33:3946": "pragṛhya bhṛṅgāramudakaprapūrṇamāvarjito brāhmaṇo hṛṣṭacittaḥ |",
    "divy33:3947": "anupradāsīdudakena kanyakāṁ śārdūlakarṇasya iyamastu bhāryā (1079)|",
    "divy33:3948": "udagracitta āsīnmātaṅgarājaḥ |",
    "divy33:3949": "kṛtvā niveśaṁ sa tadātmajasya gatvāśrame ’sau nagaram yaśasvī |",
    "divy33:3950": "dharmeṇa vai kārayati svarājyaṁ kṣemaṁ subhikṣaṁ ca sadotsavāḍhyam (1080)|",
    "divy33:3951": "iti |",
    "divy33:3952": "syād bhikṣavo yuṣmākaṁ kāṅkṣā vā vimatirvā vicikitsā vā—anyaḥ sa tena kālena tena samayena triśaṅkur nāma mātaṅgarājo ’bhūt? naivaṁ draṣṭavyam |",
    "divy33:3953": "ahameva sa tena kālena tena samayena triśaṅkur nāma mātaṅgarājo ’bhūvam |",
    "divy33:3954": "syādevaṁ ca bhikṣavo yuṣmākam—anyaḥ sa tena kālena tena samayena śādūlakarṇo nāma mātaṅgarājakumāro ’bhūt |",
    "divy33:3955": "naivaṁ draṣṭavyam |",
    "divy33:3956": "eṣa sa ānando bhikṣuḥ sa tena kālena tena samayena śārdūlakarṇo nāma mātaṅgarājakumāro ’bhūt |",
    "divy33:3957": "syādevam yuṣmākam—anyaḥ sa tena kālena tena samayena puṣkarasārī nāma brāhmaṇo ’bhūt |",
    "divy33:3958": "naivaṁ draṣṭavyam |",
    "divy33:3959": "eṣa śāradvatīputro bhikṣuḥ sa tena kālena tena samayena puṣkarasārī nāma brāhmaṇo ’bhūt |",
    "divy33:3960": "nānyā sā tena kālena tena samayena puṣkarasāriṇo brāhmaṇasya prakṛtir nāma māṇavikā duhitābhūt |",
    "divy33:3961": "naivaṁ draṣṭavyam |",
    "divy33:3962": "eṣā sā prakṛtirbhikṣuṇī tena kālena tena samayena puṣkarasāriṇo brāhmaṇasya prakṛtir nāma māṇavikā duhitābhūt |",
    "divy33:3963": "sā etarhi tenaiva snehena tenaiva premṇā ānandaṁ bhikṣuṁ gacchantamanugacchati tiṣṭhantamanutiṣṭhati |",
    "divy33:3964": "yadyadeva kulaṁ piṇḍāya praviśati, tatra tatraiva dvāre tūṣṇīmbhūtā asthāt |",
    "divy33:3965": "|",
    "divy33:3966": "atha khalu bhagavānetasminnidāne etasmin prakaraṇe tasyāṁ velāyāmimāṁ gāthāmabhāṣata— parvakeṇa nivāsena pratyutpannena tena ca |",
    "divy33:3967": "etena jāyate prema candrasya kumude yathā (1081)|",
    "divy33:3968": "tasmāttarhi bhikṣavo ’nabhisamitānāṁ caturṇāmāryasatyānāmabhisamayāya, adhimātraṁ vīryaṁ tīvracchando vīryaṁ śabdāpayāmi |",
    "divy33:3969": "utsāha unnatiraprativāṇiḥ |",
    "divy33:3970": "smṛtyā saṁprajanyena apramādato yogaḥ karaṇīyaḥ |",
    "divy33:3971": "drutameṣāṁ caturṇāṁ duḥkhasyāryasatyasya duḥkhasamudayasya nirodhasya nirodhagāminyāḥ pratipada āryasatyasya amīṣāṁ caturṇāmāryasatyānāmanabhisamitānāmabhisamayāya adhimātraṁ tīvracchando vīryaṁ vyāyāma utsāha unnatiraprativāṇiḥ smṛtyā saṁprajanyenāpramādato yogaḥ karaṇīyaḥ |",
    "divy33:3972": "|",
    "divy33:3973": "asmiṁśca khalu punardharmaparyāye bhāṣyamāṇe bhikṣūṇāṁ ṣaṣṭimātrāṇāmanupādāya āsravebhyaścittāani vimuktāni |",
    "divy33:3974": "saṁbahulānāṁ śrāvakāṇāṁ brahmaṇāṁ gṛhapatīnāṁ ca virajaskaṁ vigatamalaṁ dharmacakṣurudapādi viśuddham |",
    "divy33:3975": "|",
    "divy33:3976": "idamavocadbhagavān |",
    "divy33:3977": "āttamanasaste bhikṣavo bhagavato bhāṣitamabhyanandan |",
    "divy33:3978": "|",
    "divy33:3979": "iti śrīdivyāvadāne śārdūlakarṇāvadānam |",
    "divy33:3980": "|"
}