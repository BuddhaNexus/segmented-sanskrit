{
  "GSP29snyayvpu:0": "* tarkapañcānanaśrīsiddhasenamahāmativiracitaḥ *",
  "GSP29snyayvpu:1": "nyāyāvatāraḥ",
  "GSP29snyayvpu:2": "śrīdevabhadrasūrikṛtaṭippanasaṃvalitaśrīsiddharṣigaṇikṛtaṭīkāsahitaḥ",
  "GSP29snyayvpu:3": "aviyutasāmānyaviśeṣadeśinaṃ vardhamānam ānamya /",
  "GSP29snyayvpu:4": "nyāyāvatāravivṛtiḥ smṛtibījavivṛddhaye kriyate // NAV_0:0 //",
  "GSP29snyayvpu:5": "[NAV_0.0] asya cedam ādivākyam:",
  "GSP29snyayvpu:6": "[NAV_0] pramāṇavyutpādanārtham idam ārabhyate.",
  "GSP29snyayvpu:7_0": "[NAV_0.1] pramāṇetyādi anena ca tādātmyatadutpattilakṣaṇasaṃbandhavikalatayā dhvaner",
  "GSP29snyayvpu:7_1": "bahirarthaṃ prati prāmāṇyāyogād abhidheyādisūcanadvarotpannārthasaṃśayamukhenaśrotāraḥ",
  "GSP29snyayvpu:7_2": "śravaṇaṃ prati protsāhyanta iti dharmottaro manyate. tad ayuktam. yadi hi śabdasyārthaprakāśanaṃ",
  "GSP29snyayvpu:7_3": "prati sāmarthyaṃ na samasti,",
  "GSP29snyayvpu:8": "tat katham asāv abhidheyādisūcane 'pi paṭiṣṭhaḥ syāt?",
  "GSP29snyayvpu:9": "na ca tasyāprāmāṇya etacchravaṇād arthasaṃśayaṃ kurvanti prekṣāvantaḥ,",
  "GSP29snyayvpu:10": "tadvattāhāner mithyājñānād api pravṛttyavirāmaprasaṅgāc ca. arcaṭas tv āha:",
  "GSP29snyayvpu:11": "“na śrāvakotsāhakam etat,",
  "GSP29snyayvpu:12": "prāmāṇyābhāvāt,",
  "GSP29snyayvpu:13": "teṣāṃ cāpramāṇād apravṛtter,",
  "GSP29snyayvpu:14": "anyathā prekṣāvattākṣateḥ,",
  "GSP29snyayvpu:15": "kiṃ tarhi prakaraṇārthakathanāvasaropasthitaparopanyastahetvasiddhatodbhāvanārtham. tathā hi:",
  "GSP29snyayvpu:16": "sambhavaty evaṃvādī -- nārabdhavyam idam abhidheyādiśūnyatvāt,",
  "GSP29snyayvpu:17": "kākadantaparīkṣādivad iti;",
  "GSP29snyayvpu:18": "tad anenāsya tadvattāprakāśakena vacasā taddhetūnām asiddhatodbhāvyata” iti. tad ayuktataram:",
  "GSP29snyayvpu:19": "yato yadīdam apramāṇam iti nābhidheyādīni sākṣāl lakṣayat pravartayati,",
  "GSP29snyayvpu:20": "tataḥ paropanyastahetvasiddhatāṃ kathayatīti yuktiriktaṃ paśyāmaḥ,",
  "GSP29snyayvpu:21": "apramāṇasyākiñcitkaratvād,",
  "GSP29snyayvpu:22": "anyathā pramāṇavicāraṇam ānarthakyam aśnuvīta. tasmād idaṃ pramāṇabhūtaṃ sadabhidheyādīni pratipādayat prekṣāvataḥ pravartayatīti prakaraṇādāv upanyastam.",
  "GSP29snyayvpu:23": "[NAV_0.2] sambandhaśūnyatvād asya katham arthe pramāṇateti cet,",
  "GSP29snyayvpu:24": "pratyakṣe 'pi kathaṃ tarhi seti vācyam. grāhyagrāhakabhāvasambandhabalād iti ced,",
  "GSP29snyayvpu:25": "atrāpi vācyavācakabhāvād iti brūmaḥ. sa eva katham iti ced,",
  "GSP29snyayvpu:26": "adhyakṣe 'pi vedyavedakabhāvaḥ katham iti vācyam. tadutpattitadākāratābhyām iti cet,",
  "GSP29snyayvpu:27": "keyaṃ tadutpattir nāma?",
  "GSP29snyayvpu:28": "tajjanyateti cet,",
  "GSP29snyayvpu:29": "pratikṣaṇabhaṅguratve sāiva durupapādety ācakṣmahe. tathā hi:",
  "GSP29snyayvpu:30": "kṣaṇanaśvaro 'rthaḥ svakṣaṇe pūrvaṃ paścād vā kāryaṃ kuryād iti trayī gatiḥ. tatra na tāvad ādyaḥ pakṣaḥ kakṣīkaraṇīyaḥ,",
  "GSP29snyayvpu:31": "samakālabhāvini vyāpārābhāvāt,",
  "GSP29snyayvpu:32": "itarathāikakṣaṇavartināṃ samastārthakṣaṇānām itaretaraṃ kāryakāraṇabhāvaḥ prasajyeta,",
  "GSP29snyayvpu:33": "tathā ca tatprayukto grāhyagrāhakabhāvaś cety asamañjasam āpanīpadyeta. atha svakṣaṇāt pūrvam -- acārv etad api,",
  "GSP29snyayvpu:34": "svayam asato bhaviṣyacchaṅkhacakravartyāder iva pūrvakālavartini kārye vyāpārābhāvāt. atha svakṣaṇād ūrdhvaṃ kāryaṃ vidhatta iti manyethāḥ,",
  "GSP29snyayvpu:35": "etad apy asādhīyo,",
  "GSP29snyayvpu:36": "vinaṣṭasya kāryakaraṇākṣamatvād,",
  "GSP29snyayvpu:37": "anyathā mṛtasya śikhinaḥ kekāyitaṃ syāt. tadākāratāpi kim arthākārasaṅkrāntyā?",
  "GSP29snyayvpu:38": "atha tatsadṛśatayotpatter jñānasyeti?",
  "GSP29snyayvpu:39": "yady ādyaḥ kalpas tad ayuktaṃ,",
  "GSP29snyayvpu:40": "jñāne svākārārpaṇād arthasya nirākāratānuṣaṅgāt,",
  "GSP29snyayvpu:41": "svadehapṛthutarārthādarśanaprasaṅgāt,",
  "GSP29snyayvpu:42": "śiraḥsphoṭanaplāvanādyanarthaprasakteś ca. uta dvitīyas:",
  "GSP29snyayvpu:43": "tathā sati sādṛśyavaśād arthavyavasthety āyātam. na ca sādṛśyaṃ bhavatāṃ darśane tāttvikam asti,",
  "GSP29snyayvpu:44_0": "viviktakṣaṇakṣayiparamāṇulakṣaṇasvalakṣaṇānāṃ pāramārthikatvābhyupagamāt. anādikālālīnavāsanāprabodhasampāditasattākanirvikalpakaviviktadarśanottarakālabhāvivikalpavyavasthāpitasādṛśyavaśād",
  "GSP29snyayvpu:44_1": "arthagrahaṇaniyame saty ekanīlasvalakṣaṇe kṣaṇe sakalakālakalāpavyāpikākakuvalayādigatanīlatāyā",
  "GSP29snyayvpu:44_2": "vyavasthitir aviśeṣeṇānuṣajeta,",
  "GSP29snyayvpu:45": "tathā ca pratiniyato grāhyagrāhakabhāvo na ghaṭāmaṭāṭyeta. aṅgulyagranirdiśyamānapurovartinīlasvalakṣaṇadarśanabalāyātatvān nailyavikalpasya tad evādhyavasyati,",
  "GSP29snyayvpu:46": "na bhūtaṃ bhāvi kākakuvalayādigataṃ veti cet,",
  "GSP29snyayvpu:47": "tarhi vikalpaḥ svalakṣaṇaniṣṭhaḥ prāpto,",
  "GSP29snyayvpu:48": "niyatadeśadaśāvacchinnārthakriyāsamarthārthagrahaṇāt. tathā hi:",
  "GSP29snyayvpu:49": "tadadhyavasāyaḥ kiṃ tadvikalpanaṃ uta tadgrahaṇaṃ?",
  "GSP29snyayvpu:50": "na tāvat tadvikalpanam, vikalpānāṃ bhavadabhiprāyeṇa svalakṣaṇāntaḥpraveśābhāvāt. tad uktam:",
  "GSP29snyayvpu:51": "“tenānyāpohaviṣayāḥ proktāḥ sāmānyagocarāḥ /",
  "GSP29snyayvpu:52": "śabdāś ca buddhayaś cāiva vastuny eṣām asambhavāt” // NAV_0:1 //",
  "GSP29snyayvpu:53": "iti.NAV_0.",
  "GSP29snyayvpu:54": "[NAV_0.3] atha brūyād: yady api vikalpāḥ sāmānyaṃ gocarayanti tattvatas,",
  "GSP29snyayvpu:55": "tathāpi pratyakṣavikalpayor yaugapadyena pravṛtter vimūḍhaḥ pratipattā vikalpasya svalakṣaṇaniṣṭhatāṃ vyavasyati, tathā coktam:",
  "GSP29snyayvpu:56": "“manasor yugapadvṛtteḥ savikalpāvikalpayoḥ /",
  "GSP29snyayvpu:57": "vimūḍho laghuvṛtter vā tayor aikyaṃ vyavasyati” // NAV_0:2 //",
  "GSP29snyayvpu:58": "tat kim idaṃ śapathaiḥ pratyeyaṃ,",
  "GSP29snyayvpu:59": "yad uta mohād vikalpena svalakṣaṇam adhyavasyati,",
  "GSP29snyayvpu:60": "na punar viśadanirbhāsena sākṣātkaroti?",
  "GSP29snyayvpu:61": "evaṃ cādhyakṣam api sakalārthavyaktīr gocarayati,",
  "GSP29snyayvpu:62": "vikalpamohāt tu sannihitaviṣayaṃ lakṣyata iti paro 'nuṣañjayan durnivāraḥ syāt. uta tadgrahaṇam adhyavasāyaḥ,",
  "GSP29snyayvpu:63_0": "tadā svalakṣaṇaniṣṭhatā vikalpasya svavācā bhavadbhiḥ pratipannā syāt. evaṃ ca vikalpayugalake",
  "GSP29snyayvpu:63_1": "'py arthakriyāsamarthārthaparyavasitasattākatā vikalpasyāḍhaukate. yadā ca vikalpaḥ",
  "GSP29snyayvpu:63_2": "svalakṣaṇasaudhamadhyam adhyāsta ity abhidadhyās,",
  "GSP29snyayvpu:64": "tathā sati dhvaner api tadantaḥpraveśo durnivāraḥ syāt,",
  "GSP29snyayvpu:65": "tatsahacaratvāt. yad āha bhavadācāryaḥ:",
  "GSP29snyayvpu:66": "“sa eva śabdānāṃ viṣayo yo vikalpānām” iti. na ca vikalpaṃ vyatiricya sādṛśyavyavasthāpakam anyad asti,",
  "GSP29snyayvpu:67": "pratyakṣasya sakalajagadvilakṣaṇasvalakṣaṇagrahaṇapravaṇatvāt. tad yadi tatsadṛśatayotpattis tadākāratā,",
  "GSP29snyayvpu:68": "tadā pratipāditanyāyād vikalpasya sannihitārthagocaratorarīkartavyā,",
  "GSP29snyayvpu:69": "tathā ca dhvanir api tadviṣayaḥ sidhyatīti siddhaṃ naḥ samīhitam. anyathā tadākāratā na samasti,",
  "GSP29snyayvpu:70": "gatyantarābhāvāt. tan na tadutpattitadākārate grāhyagrāhakabhāvahetū saṃstaḥ.",
  "GSP29snyayvpu:71": "[NAV_0.4] saṃstāṃ vā,",
  "GSP29snyayvpu:72": "tathāpi vikalpataḥ paryanuyojyo bhavān: kim ete grahaṇakāraṇaṃ pārthakyena uta sāmastyena?",
  "GSP29snyayvpu:73": "tad yady ādyaḥ pakṣaḥ,",
  "GSP29snyayvpu:74": "kapālakṣaṇo ghaṭāntyakṣaṇasya grāhakaḥ prāpnoti,",
  "GSP29snyayvpu:75": "tajjanyatvāt,",
  "GSP29snyayvpu:76": "jalacandro vā nabhaścandrasya grāhakaḥ syāt,",
  "GSP29snyayvpu:77": "tadākāratvāt. atha dvitīyas,",
  "GSP29snyayvpu:78": "tathā sati ghaṭottarakṣaṇaḥ pūrvakṣaṇasya grāhakaḥ prasajati,",
  "GSP29snyayvpu:79": "tadutpattes tadākāratvāc ca. jaḍatvād arthasya na grāhakatvam,",
  "GSP29snyayvpu:80": "api tu jñānasya tadutpattitadākāratayoḥ satyor iti ced,",
  "GSP29snyayvpu:81": "idam idānīṃ viditam asmābhir,",
  "GSP29snyayvpu:82": "etad api samānārthagrāhiprācīnasaṃvedanakṣaṇalakṣaṇamanaskārotpādyajñāne grāhakalakṣaṇaṃ vyabhicaraty,",
  "GSP29snyayvpu:83": "utpādakaprāktanakṣaṇavartimanaskārāgrāhakatvāt. tadadhyavasāyasāhityena tadutpattitadākāratayor grahaṇakāraṇatvaṃ sampūrṇaṃ,",
  "GSP29snyayvpu:84": "manaskāre tan nāstīti cet,",
  "GSP29snyayvpu:85": "kim idaṃ bhinnagocareṇa saha sāhityam?",
  "GSP29snyayvpu:86": "tathā hy: “adhyavasāyo vāsanāprabodhavaśād utpannaḥ sāmānyam anartharūpaṃ vikalpayati,",
  "GSP29snyayvpu:87_0": "pratyakṣaṃ bahirarthāl labdhātmalābhaṃ tadākāraṃ tam eva sākṣātkarotīti” bhavatāṃ",
  "GSP29snyayvpu:87_1": "darśanam. tan na vikalpasāhityaṃ pratyakṣasya kañcana viśeṣaṃ puṣṇāti. tad idam grāhyagrāhakabhāvakāraṇaṃ",
  "GSP29snyayvpu:87_2": "pratyakṣe 'pi yad bhavadbhir abhyadhāyi,",
  "GSP29snyayvpu:88_0": "tad yathā yathā vicāryate tathā tathā viśīryata ity anapekṣaṇīyam. tad -- yathā kathañcit",
  "GSP29snyayvpu:88_1": "pratyakṣasya pratipāditagrāhyagrāhakabhāvalakṣaṇavaikalye 'pi grāhakatvam arthasya grāhyatvaṃ,",
  "GSP29snyayvpu:89": "tathā dṛṣṭatvāt,",
  "GSP29snyayvpu:90": "anyathā nikhilavyavahārocchedaprasaṅgād bhavadbhir api pratyapādi,",
  "GSP29snyayvpu:91": "tathā śabdasya vācakatvam arthasya vācyatvaṃ pratipadyadhvaṃ yūyam;",
  "GSP29snyayvpu:92": "atrāpi dṛṣṭahāner vyavahārocchedasya samānatvāt. athettham ācakṣīthāḥ:",
  "GSP29snyayvpu:93": "yathā “nadyās tīre guḍaśakaṭaṃ paryastaṃ,",
  "GSP29snyayvpu:94": "dhāvata dhāvataḍimbhakā” ityādivipratārakapuruṣavacanaśravaṇāt pravartamānā vipralambhabhājo jāyante,",
  "GSP29snyayvpu:95": "'taḥ sakalavacaneṣv anāśvāsa iti -- evaṃ tarhi cikicikāyamānamarumarīcikācakracumbi yaj jalollekhi viśadadarśanam udayapadavīṃ samāsādayati tad alīkam avalokitam iti;",
  "GSP29snyayvpu:96": "sakalādhyakṣeṣv anāśvāsa ity abhidadhmahe. pāścātyaviparītārthopasthāpakapramāṇabādhitatvād marumarīcikāsu jalajñānam apramāṇaṃ,",
  "GSP29snyayvpu:97": "na śeṣasatyastambhādijñānāni,",
  "GSP29snyayvpu:98": "bādhārahitatvād iti cet,",
  "GSP29snyayvpu:99": "tarhi dhvanāv apy ayaṃ nyāyaḥ kiṃ kākair bhakṣitaḥ?",
  "GSP29snyayvpu:100": "na hi vayaṃ sarvaśabdānāṃ prāmāṇyaṃ pratipadyemahi;",
  "GSP29snyayvpu:101": "kiṃ tarhi suniścitāptapraṇetṛkāṇām eva. tan na prāmāṇyaṃ prati pratyakṣaśabdayor viśeṣam upalabhāmahe. eṣa tu viśeṣaḥ syāt,",
  "GSP29snyayvpu:102": "pratyakṣaṃ cakṣurādisāmagrīviśeṣajanyatvāt sannihitaniyatārthagrāhi spaṣṭapratibhāsaṃ,",
  "GSP29snyayvpu:103": "śābdaṃ tu tathāvidhakāraṇavikalatvān niyatāniyatārthagrāhy aspaṣṭapratibhāsam. na cāiṣa viśeṣaḥ prāmāṇyakṣatikārī,",
  "GSP29snyayvpu:104": "itarathānumānasyāpy aprāmāṇyam āsajyeta,",
  "GSP29snyayvpu:105_0": "tasyāpy aviśadāniyatārthagrāhitvāt. paramārthatas tu trikālavyāpinaḥ sarvārthagrahaṇasvabhāvatve",
  "GSP29snyayvpu:105_1": "'py āvaraṇatiraskṛtasya jīvadravyasya cakṣurādisāmagrīsāpekṣāvaraṇakṣayopaśamavaśāt",
  "GSP29snyayvpu:105_2": "sannihitaspaṣṭārthagrahaṇapariṇāmaḥ pratyakṣam ity ucyate. śabdasāpekṣakṣayopaśamān",
  "GSP29snyayvpu:105_3": "niyatāniyatāviśadārthagrahaṇapariṇāmas tu śābdam iti. tan na tadutpattitadākārate",
  "GSP29snyayvpu:105_4": "pratyakṣe śābde 'nyasmin vā jñāne vāstavyau staḥ. tasmāt pāramārthikābhidheyaprayojanasambandhapratipādakam",
  "GSP29snyayvpu:105_5": "etad ādivākyam iti sthitam.",
  "GSP29snyayvpu:106": "[NAV_0.5] tatrābhidheyaṃ vācyaṃ,",
  "GSP29snyayvpu:107": "tac ceha pramāṇam,",
  "GSP29snyayvpu:108": "tasyāiva prakaraṇena pratipādyatvāt; tat pramāṇety avayavena lakṣayati. prayojanaṃ dvedhā:",
  "GSP29snyayvpu:109": "śrotuḥ kartuś ca. punar api dvividham:",
  "GSP29snyayvpu:110": "anantaraṃ vyavahitaṃ ca. tatra śrotur anantaraprayojanaṃ pramāṇaviṣayā vyutpattiḥ,",
  "GSP29snyayvpu:111_0": "kartur vyutpadyamānasya prājñatvāc chiṣyasya vyutpādanam. tatrātmaprayojanaṃ darśayann",
  "GSP29snyayvpu:111_1": "ā[hā]rabhyata iti asya mayetipadasavyapekṣatvāt. śiṣyaprayojanaṃ tu vyutpadity anenopasargadhātusamudāyenāiva",
  "GSP29snyayvpu:111_2": "tadantaragataṃ lapsyata ity abhiprāyavān kartātmavyāpāraṃ ṇijantena nirdiśati:",
  "GSP29snyayvpu:112": "pramāṇavyutpādanārtham iti. vyavahitaprayojanaṃ dvedhā:",
  "GSP29snyayvpu:113_0": "vyāvahārikaṃ pāramārthikaṃ ca. vyāvahārikaṃ heyopādeyopekṣaṇīyeṣv artheṣu hānopādānopekṣālakṣaṇam.",
  "GSP29snyayvpu:113_1": "pāramārthikaṃ abhyudayaniḥśreyasāvāptir iti. etat tu sākṣād anuktam apy anantaraprayojanaphalatvāt",
  "GSP29snyayvpu:113_2": "tadvacanenāivākṣiptam avagantavyam. sambandhas tūpāyopeyalakṣaṇaḥ;",
  "GSP29snyayvpu:114": "tatropeyaṃ prakaraṇārthaparijñānam,",
  "GSP29snyayvpu:115": "prakaraṇam upāyas,",
  "GSP29snyayvpu:116": "tatas tadabhilaṣatā prakaraṇam idam ārambhaṇīyam ity anukto 'pi vacanena sambandho 'rthād gamyata iti tātparyārthaḥ.",
  "GSP29snyayvpu:117": "[NAV_0.6] adhunākṣarārtho vivriyate:",
  "GSP29snyayvpu:118_0": "tatra yady api pramāṇaśabdasya sarvakārakair bhāvena ca vyutpatteḥ sukaratvāt “kṛtyalyuṭo",
  "GSP29snyayvpu:118_1": "bahulam” anyatrāpītivacanād yathākramam amī kartrarthādikārakabhāvavyutpattyā pramāṇaśabdavācyāḥ,",
  "GSP29snyayvpu:119": "tad yathā ātmārthajñānārthakriyākāraṇakalāpakṣayopaśamakriyārūpāḥ tathāpīha jñānam evādhikriyate,",
  "GSP29snyayvpu:120": "tasyāiva parīkṣākṣamatvād; itareṣāṃ parīkṣāyās tatpuraḥsaratvād vaiyarthāc ca. tathā hi:",
  "GSP29snyayvpu:121": "nārthas tāvad ātmanaḥ parīkṣayā,",
  "GSP29snyayvpu:122": "tasya bhrāntābhrāntajñāneṣu samānatvāt. nāpy arthasya,",
  "GSP29snyayvpu:123": "tasyopeyatvād,",
  "GSP29snyayvpu:124": "upāyabhūtajñānaparīkṣaṇenāiva gatatvāt. nārthakriyāyās,",
  "GSP29snyayvpu:125": "tadavagatau parīkṣāvaiyarthyāt. nāpi kāraṇakalāpasya,",
  "GSP29snyayvpu:126": "jñānotpatteḥ prāk svarūpānavagateḥ,",
  "GSP29snyayvpu:127": "paścāt tatsvarūpanirṇayād eva tatsādguṇyavaiguṇyāvagater nairarthakyāt. nāpi kṣayopaśamasya,",
  "GSP29snyayvpu:128": "tasya jñānotpādonnīyamānarūpatvāt. nāpi pramitimātrasya,",
  "GSP29snyayvpu:129": "tasya pramāṇasādhyatayā taccārutādvāreṇāiva samīcīnatāsiddher iti. tad ayam abhiprāyo:",
  "GSP29snyayvpu:130": "yady apy anantadharmādhyāsite vastuni sarva eva śabdārthā nirupacaritā ghaṭante,",
  "GSP29snyayvpu:131_0": "tathāpi yenārthaṃ paricchidyārthakriyāsamarthārthaprārthanayā pravartante pramātāras",
  "GSP29snyayvpu:131_1": "tad eveha jñānam ātmanā saha dharmirūpatayā tādātmye 'pi dharmarūpatayā vyatiriktaṃ",
  "GSP29snyayvpu:131_2": "pramīyate 'neneti pramāṇam ity ucyate. tasya vyutpādanaṃ paraparikalpitalakṣaṇādivyudāsena",
  "GSP29snyayvpu:131_3": "svābhipretalakṣaṇādisvarūpaprakāśanam. tadartham:",
  "GSP29snyayvpu:132": "arthaśabdaḥ prayojanaparyāyaḥ. idam ity artharūpatayā svacetasi vivartamānaṃ prakaraṇaśarīraṃ parāmṛśati;",
  "GSP29snyayvpu:133": "dvividhaṃ hi prakaraṇaśarīraṃ: śabdo 'rthaś ceti,",
  "GSP29snyayvpu:134": "bahiḥ śabdarūpatayā prakāśayiṣyamāṇatve 'py antas tattvārthākāreṇa pratyakṣatvāt. ārabhyata iti padavākyaślokādiracanayā prakriyata iti yāvat.",
  "GSP29snyayvpu:135": "[NAV_0.7] iha ca lakṣaṇasaṃkhyāgocaraphaleṣu pramāṇaṃ prati vipratipadyante pare. tathā hi:",
  "GSP29snyayvpu:136": "lakṣaṇe tāvat pramāṇam avisaṃvādi jñānam iti saugatāḥ. anadhigatārthādhigantṛ pramāṇam iti mīmāṃsakāḥ. arthopalabdhihetuḥ pramāṇam iti naiyāyikādayaḥ. tathā saṃkhyāyāṃ:",
  "GSP29snyayvpu:137_0": "pratyakṣānumāne dve eva pramāṇe iti saugatāḥ. pratyakṣānumānaśabdopamānārthāpattyabhāvāḥ",
  "GSP29snyayvpu:137_1": "pramāṇānīti mīmāṃsakāḥ. pratyakṣānumānaśabdopamānāni pramāṇānīti naiyāyikāḥ. pratyakṣānumānaśabdāni",
  "GSP29snyayvpu:137_2": "pramāṇānīti vaiśeṣikāḥ. etāny eva sāṃkhyāḥ. pratyakṣam evāikaṃ pramāṇam iti cārvākāḥ. tathā gocare:",
  "GSP29snyayvpu:138_0": "parasparavinirluṭhitakṣaṇakṣayiparamānulakṣaṇāni svalakṣaṇāni pramāṇagocaras tāttvika",
  "GSP29snyayvpu:138_1": "iti bauddhāḥ. sāmānyaviśeṣātmakaṃ vastv iti mīmāṃsakāḥ. parasparavibhaktau sāmānyaviśeṣāv",
  "GSP29snyayvpu:138_2": "iti naiyāyikavaiśeṣikāḥ. traiguṇyarūpaṃ sāmānyam iti sāṃkhyāḥ. bhūtacaṭuṣṭayaṃ pramāṇabhūmīti",
  "GSP29snyayvpu:138_3": "cārvākāḥ. tathā phale 'pi vipratipadyante:",
  "GSP29snyayvpu:139": "arthādhigatiḥ pramāṇaphalam iti saugatāḥ. pūrvaṃ pūrvaṃ pramāṇam uttaram uttaraṃ tu phalam iti mīmāṃsakādayaḥ.",
  "GSP29snyayvpu:140": "____________________",
  "GSP29snyayvpu:141": "[NAV_1.0] tatra tāval lakṣaṇasaṃkhyāvipratipattī nirācikīrṣur āha:",
  "GSP29snyayvpu:142": "pramāṇaṃ svaparābhāsi jñānaṃ, bādhavivarjitam /",
  "GSP29snyayvpu:143": "pratyakṣaṃ ca parokṣaṃ ca dvidhā, meyaviniścayāt // NA_1 //",
  "GSP29snyayvpu:144_0": "[NAV_1.1] tatrāpi pūrvārdhena lakṣaṇavipratipattim uttarārdhena tu saṃkhyāvipratipattiṃ",
  "GSP29snyayvpu:144_1": "nirācaṣṭe. lakṣaṇaṃ ca pararūpebhyo vyāvartanakṣamo 'sādhāraṇadharmaḥ. lakṣyate paricchidyate",
  "GSP29snyayvpu:144_2": "vijātīyebhyo vyāvṛttaṃ lakṣyaṃ yena tal lakṣaṇam ity ucyate. tac ceha dvaye pratyāyyāḥ,",
  "GSP29snyayvpu:145": "svadarśanānuraktāntaḥkaraṇās tīrthāntarīyā vipratipannās,",
  "GSP29snyayvpu:146": "tathā mugdhabuddhayo laukikā avyutpannāś ceti. tataś ca yadādau vipratipannān prati lakṣaṇaṃ tadāivaṃ lakṣyalakṣaṇabhāvo draṣṭavyo:",
  "GSP29snyayvpu:147": "yad idaṃ bhavatām asmākaṃ ca pramāṇam iti prasiddham,",
  "GSP29snyayvpu:148": "tat svaparābhāsi jñānaṃ bādhavivarjitaṃ mantavyam;",
  "GSP29snyayvpu:149": "prasiddhaṃ pramāṇam anūdyāprasiddhaṃ svaparābhāsitvādi vidhīyate. yadā tv avyutpannamatīn pratīdaṃ lakṣaṇam,",
  "GSP29snyayvpu:150": "tadā pratiprāṇi svaparaprakāśino jñānasya bādharahitasya kasyacit siddhatvād,",
  "GSP29snyayvpu:151": "anyathā pratiniyatavyavahārocchedaprasaṅgād,",
  "GSP29snyayvpu:152": "evaṃ te bodhyante:",
  "GSP29snyayvpu:153": "yad ado bhavatāṃ kvacin niyatārthagrāhi svaparaprakāśakaṃ bādharahitaṃ jñānaṃ prasiddhaṃ tat pramāṇam iti budhyantām. atrāpi siddhasyānuvādo 'siddhasya vidhānaṃ yojyam.",
  "GSP29snyayvpu:154": "[NAV_1.2] adhunākṣarārthas: tatra pramāṇam iti pūrvavat. sva ātmā svarūpaṃ,",
  "GSP29snyayvpu:155": "paro 'rthas,",
  "GSP29snyayvpu:156": "tāv ābhāsayituṃ prakāśayituṃ śīlam yasya tattathā. jñāyate nirṇīyate tattvaṃ yena taj jñānam. bādhyate 'neneti bādhaḥ;",
  "GSP29snyayvpu:157": "viparītārthopasthāpakapramāṇapravṛttir iti yāvat. tena viśeṣeṇa varjitaṃ rahitaṃ yaj jñānaṃ tat pramāṇam iti saṇṭaṅkaḥ.",
  "GSP29snyayvpu:158": "[NAV_1.3] iha ca vyavacchedyāpekṣayā lakṣaṇe viśeṣaṇapravṛtteḥ svaparābhāsīty anena ye svābhāsy eva jñānaṃ manyante jñānavādino bauddhaviśeṣāḥ,",
  "GSP29snyayvpu:159": "ye ca parābhāsy eva mīmāṃsakanaiyāyikādayas te nirastāḥ. te hi bahirarthābhāvāj jñānaṃ svāṃśaparyavasitasattākam ity ācakṣīran,",
  "GSP29snyayvpu:160": "tad ayuktam,",
  "GSP29snyayvpu:161": "jñeyārthābhāve jñānābhāvaprasaṅgāt. athārthābhāve 'pi svapnadaśāyāṃ vanadevakulādinānāpratibhāsaṃ jñānam avalokitam iti tathābhūtaṃ sakalaṃ brūṣe,",
  "GSP29snyayvpu:162": "tan na,",
  "GSP29snyayvpu:163": "tasyāpi jāgradavasthābhāvisadbhūtārthadarśanasampāditātmasaṃskāramiddhādikāraṇakalāpasannidhānaprabodhasavyapekṣatvād;",
  "GSP29snyayvpu:164": "itarathātyantānanubhūtabhūtapañcakātiriktaṣaṣṭhabhūtapratibhāsaḥ syāt. kiṃ ca,",
  "GSP29snyayvpu:165": "katham ekaṃ jñānaṃ sitapītādyanekākāravivartam iti praṣṭavyo bhavān. anādyavidyāvāsanād iti ced,",
  "GSP29snyayvpu:166": "atrāpi vikalpayugalam amalam avatarati: tato jñānāt sā vāsanā vyabhaitsīd vā na vā?",
  "GSP29snyayvpu:167": "vyatyaraikṣīc ced,",
  "GSP29snyayvpu:168": "evaṃ sati tadgrāhakapramāṇam abhidhānīyam,",
  "GSP29snyayvpu:169": "jñānavyatiriktāyāḥ saṃvedanābhāvāt,",
  "GSP29snyayvpu:170": "tatsaṃvedane cārthasyāpi vyatiriktasya saṃvedanam iti sa duṣpratiṣedhaḥ syāt. vedyavedakākārakaluṣitāj jñānād eva vyatiriktā tatkāraṇabhūtā jñānarūpāiva sānumīyata iti cen,",
  "GSP29snyayvpu:171": "na,",
  "GSP29snyayvpu:172": "tayā saha sambandhagrahaṇābhāvād,",
  "GSP29snyayvpu:173": "dṛṣṭahānyadṛṣṭaparikalpanāprasaṅgāc ca. kiṃ ca,",
  "GSP29snyayvpu:174": "yathā vyatiriktavāsanāvaśād ekam api jñānaṃ nānākāram,",
  "GSP29snyayvpu:175": "tathā jaḍam api tadvaśād eva bodharūpaṃ prakāśata iti viparītāpatter artha eva siddhim āskanden,",
  "GSP29snyayvpu:176": "na jñānam. athāvyatiriktā,",
  "GSP29snyayvpu:177": "hanta jñānam eva tan,",
  "GSP29snyayvpu:178": "na vāsanā tadavyatiriktatvāt tatsvarūpavad ity āstāṃ tāvat. parābhāsy api svaprakāśābhāvād abhidadhīraṃs,",
  "GSP29snyayvpu:179": "tad apy asambaddham,",
  "GSP29snyayvpu:180": "svaprakāśābhāve paraprakāśāyogāt. na hi pradīpaḥ svarūpam anuddyotayan ghaṭādyuddyotane vyāpriyate. svayaṃ cāpratītam api yady arthaṃ grāhayati jñānaṃ,",
  "GSP29snyayvpu:181": "devadattasyotpannaṃ yajñadattaṃ grāhayed,",
  "GSP29snyayvpu:182": "viśeṣābhāvāt. anyac ca,",
  "GSP29snyayvpu:183": "paraprakāśanamātre dūrāsannādibhedaḥ prathamānānām arthānāṃ kimapekṣaś cakāsti?",
  "GSP29snyayvpu:184": "śarīrāpekṣa iti cen,",
  "GSP29snyayvpu:185": "na,",
  "GSP29snyayvpu:186": "tasyāpi prakāśyatāviśeṣāt,",
  "GSP29snyayvpu:187": "tasmād antarmukhākārasya bahirarthagrahaṇe saty ayaṃ ghaṭām āṭīkate nānyathā. athārthāpattyādinā pramāṇāntareṇa tad antarniviṣṭaṃ gṛhyate,",
  "GSP29snyayvpu:188": "tatas tadapekṣayā yokṣyate dūrāsannādibheda iti cen,",
  "GSP29snyayvpu:189": "na,",
  "GSP29snyayvpu:190": "tatrāpi vikalpayugalakānativṛtteḥ; tathā hi: tat pramāṇāntaraṃ svaprakāśam anyaprakāśaṃ vā?",
  "GSP29snyayvpu:191": "svaprakāśaṃ cet, prathamasya kiṃ kṣūṇam?",
  "GSP29snyayvpu:192": "! anyaprakāśaṃ cet,",
  "GSP29snyayvpu:193": "tatrāpīyam eva vārtety anavasthā. tasmāt svarūpam avabhāsayad eva jñānam arthagrahaṇāya vyāpriyata iti sthitam.",
  "GSP29snyayvpu:194_0": "[NAV_1.4] jñānam ity anena tu yan naiyāyikādibhiḥ paryakalpi sannikarṣaḥ pramāṇam",
  "GSP29snyayvpu:194_1": "iti tasya prāmāṇyaṃ nirasyati. yataḥ snānapānāvagāhanādyarthakriyānirvartanakṣamam",
  "GSP29snyayvpu:194_2": "arthaṃ niścityāvyavadhānena pravartante pramātāras tad eva jñānaṃ pramāṇam,",
  "GSP29snyayvpu:195": "na sannikarṣo jaḍatayāsti,",
  "GSP29snyayvpu:196": "avyavahitanirṇayābhāvād ity ākūtam. arthopalabdhihetutvāt tasya prāmāṇyam iti ced,",
  "GSP29snyayvpu:197": "viśīrṇedānīṃ pramāṇeyattā,",
  "GSP29snyayvpu:198": "dehāder api tatkāraṇatayā prāmāṇyāpatter ity āstāṃ tāvat.",
  "GSP29snyayvpu:199": "[NAV_1.5] bādhavivarjitam ity amunā tu yat timirāditiraskṛtanayanadīdhitiprasarādīnāṃ nabhastalāvalambiniśīthinīnāthadvayādipratibhāsaṃ,",
  "GSP29snyayvpu:200_0": "yac ca kutarkabhrāntacetasāṃ nijanijadarśanākarṇanaprabhavaṃ kṣaṇakṣayisāmānyaviśeṣāikānteśvarādikṛtabhuvanapratibhāsaṃ",
  "GSP29snyayvpu:200_1": "jñānaṃ tatpratyanīkārthapratyāyakapramāṇāntaropanipātaplāvitatvāt pratikṣipati. viśeṣārthaviśabdopādānāt",
  "GSP29snyayvpu:200_2": "tu yaḥ khalu bahulakāmalāvalepaluptalocanabalānāṃ dhavale jalaje pītimānam ādadhāno bodhaḥ samullasati,",
  "GSP29snyayvpu:201": "sa yady api sakalakālaṃ taddoṣāvyuparame pramātur nijadarśanena na bādhyate,",
  "GSP29snyayvpu:202": "tathāpi tajjalajadhavalatāgrāhinā janāntaradarśanena bādhitatvān na pramāṇam ity uktaṃ bhavati.",
  "GSP29snyayvpu:203": "[NAV_1.6] samastalakṣaṇena tu yat pare pratyapīpadann “anadhigatārthādhigantṛ pramāṇam“,",
  "GSP29snyayvpu:204": "“avisaṃvādakaṃ pramāṇam“,",
  "GSP29snyayvpu:205": "“arthopalabdhihetuḥ pramāṇam” ityādi tan nirāsthat. tathā hy:",
  "GSP29snyayvpu:206": "anadhigatārthādhigantṛtvaṃ kim abhidhīyate?",
  "GSP29snyayvpu:207": "jñānāntareṇānadhigatam arthaṃ yad adhigacchati tat pramāṇam iti cet,",
  "GSP29snyayvpu:208": "tarhi taj jñānāntaraṃ parakīyaṃ svakīyaṃ vā?",
  "GSP29snyayvpu:209": "tad yadi parakīyaṃ,",
  "GSP29snyayvpu:210": "tad ayuktaṃ,",
  "GSP29snyayvpu:211": "sarvajñajñānasya sakalārthagocaratayā sarvaprākṛtalokajñānānām adhigatārthādhigantṛtvenāprāmāṇyaprasaṅgāt,",
  "GSP29snyayvpu:212": "tadarthagrāhijanāntaradarśanasambhavāc ca. atha svakīyaṃ,",
  "GSP29snyayvpu:213": "tatrāpi so 'dhigamyo 'rthaḥ kiṃ dravyam uta paryāyo yad vā,",
  "GSP29snyayvpu:214": "dravyaviśiṣṭaḥ paryāyaḥ paryāyaviśiṣṭaṃ vā dravyam iti,",
  "GSP29snyayvpu:215": "tathā kiṃ sāmānyam uta viśeṣa,",
  "GSP29snyayvpu:216": "āhosvit sāmānyaviśiṣṭo viśeṣaḥ,",
  "GSP29snyayvpu:217": "viśeṣaviśiṣṭaṃ vā sāmānyam ity aṣṭau pakṣāḥ. tatra yady ādyam urarīkuruṣe,",
  "GSP29snyayvpu:218": "tad ayuktaṃ,",
  "GSP29snyayvpu:219": "dravyasya nityatvāikatvābhyām anadhigatāṃśābhāvāt. atha dvitīyaṃ,",
  "GSP29snyayvpu:220": "tad apy acāru,",
  "GSP29snyayvpu:221": "paryāyasya prācīnasaṃvedanodayasamayadhvastasya saṃvedanāntaraprabhavakālaṃ yāvat pratīkṣaṇāsambhavena viśeṣaṇānarthakyāt. uta tṛtīyaṃ,",
  "GSP29snyayvpu:222": "tad apy asādhīyo,",
  "GSP29snyayvpu:223": "vikalpadvayānatikramāt. sa hi dravyaviśiṣṭaḥ paryāyaḥ samakālabhāvinā jñānenānadhigato 'dhigamyate,",
  "GSP29snyayvpu:224": "yad vā kālāntarabhāvineti. na tāvat samakālabhāvinā,",
  "GSP29snyayvpu:225": "tatsambhavābhāvena viśeṣaṇavaiphalyāt. na hi sambhavo 'sty ekasya pramātur ekakālaṃ dravyakroḍīkṛtāikaparyāyaviṣayasaṃvedanadvayavṛtteḥ,",
  "GSP29snyayvpu:226": "tathānubhavābhavāt,",
  "GSP29snyayvpu:227": "parasparam adhigatārthādhigantṛtvenāprāmāṇyaprasaṅgāc ca. nāpi kālāntarabhāvinā,",
  "GSP29snyayvpu:228": "gṛhyamāṇaparyāyasya kālāntarānāskandanāt,",
  "GSP29snyayvpu:229": "pūrvottarakṣaṇatruṭitavartamānakṣaṇamātrasambaddhatvāt tasya. etena paryāyaviśiṣṭadravyapakṣo 'pi prativyūḍhaḥ,",
  "GSP29snyayvpu:230": "samānayogakṣematvāt. atha sāmānyaṃ,",
  "GSP29snyayvpu:231": "tad apy asambaddhaṃ,",
  "GSP29snyayvpu:232": "tadekatayā prathamajñānena sākalyagrahaṇād uttareṣāṃ sāmānyajñānānām adhigatārthagocaratayāprāmāṇyaprasaṅgāt. atha viśeṣaḥ,",
  "GSP29snyayvpu:233": "sa nityo 'nityo veti vaktavyam. nityaś ced,",
  "GSP29snyayvpu:234": "evaṃ saty ādyasaṃvedanenāiva tasya sāmastyagrahaṇād uttareṣāṃ tadviṣayāṇām adhigatagocaratvenāprāmāṇyaprasaktiḥ. anityaś cet,",
  "GSP29snyayvpu:235": "paryāyadūṣaṇena pratikṣiptiḥ. atha sāmānyaviśiṣṭo viśeṣaḥ,",
  "GSP29snyayvpu:236": "kāsya viśiṣṭatā: kiṃ tādātmyam uta tatsannidhimātram?",
  "GSP29snyayvpu:237": "tādātmyaṃ cet,",
  "GSP29snyayvpu:238": "prathamajñānena sāmānyavat tasyāpi grahaḥāt,",
  "GSP29snyayvpu:239": "anyathā tādātmyakṣates,",
  "GSP29snyayvpu:240_0": "tadviṣayānyajñānānām aprāmāṇyaṃ prasajyeta. tatsānnidhyapakṣe tu dvayor api parasparaṃ",
  "GSP29snyayvpu:240_1": "viśakalitarūpatvāt pakṣadvayoditaṃ dūṣaṇaṃ paścāllagnaṃ dhāvati. viśeṣaviśiṣṭasāmānyapakṣe",
  "GSP29snyayvpu:240_2": "punar etad eva viparītaṃ yojyam. tan nānadhigatārthādhigantṛtvaṃ jñānasya kathañcid",
  "GSP29snyayvpu:240_3": "vicārabhāragauravaṃ sahata ity alakṣaṇam iti sthitam. avisaṃvādakatvam adhunā vicāryate:",
  "GSP29snyayvpu:241": "tat kiṃ pradarśitārthaprāptyāhosvid prāptiyogyārthopadarśakatvena utāvicalitārthaviṣayatvena bhavān jñānasya prāmāṇyaṃ kathayati?",
  "GSP29snyayvpu:242": "yadi prathamaḥ kalpas,",
  "GSP29snyayvpu:243": "tad ayuktaṃ,",
  "GSP29snyayvpu:244": "jalabudbudādimumūrṣupadārthotpāditasaṃvedanasyāpramāṇatotpatteḥ,",
  "GSP29snyayvpu:245": "prāptikāle tasya dhvastatvāt. atha dvitīyas,",
  "GSP29snyayvpu:246": "tad apy acāru,",
  "GSP29snyayvpu:247": "prāptyayogyadeśasthitagrahanakṣatrādigocarajñānasyāprāmāṇyaprasakter,",
  "GSP29snyayvpu:248": "anucitadeśāvasthānenāiva prāptyanarhatvāt teṣām. atha tṛtīyaḥ pakṣas,",
  "GSP29snyayvpu:249": "tatrāpy avicalitaviṣayatāṃ katham avaiṣi?",
  "GSP29snyayvpu:250": "jñānāntareṇa tadviṣayanirākaraṇābhāvād iti ced,",
  "GSP29snyayvpu:251": "etad evāsmābhir uditaṃ; kiṃ bhavataḥ paruṣam ābhāti?",
  "GSP29snyayvpu:252_0": "na hi svaparaprakāśi jñānaṃ bādhārahitaṃ vimucyānyasya viṣayānirākaraṇaṃ jñānāntareṇa",
  "GSP29snyayvpu:252_1": "prekṣāmahe. tat tad eva nyāyāt pramāṇaṃ bhavadbhir abhyupagatam iti. “arthopalabdhihetuḥ",
  "GSP29snyayvpu:252_2": "pramāṇam” ity etad api na parīkṣāṃ kṣamate,",
  "GSP29snyayvpu:253": "śarīrāder api tatkāraṇatayā prāmāṇyaprasaṅgāt. avyavahitam arthopalambhakāraṇaṃ pramāṇaṃ,",
  "GSP29snyayvpu:254": "na dehādikam iti ced,",
  "GSP29snyayvpu:255": "evaṃ tarhi jñānam eva svaparāvirbhāvakaṃ nirbādhakaṃ ca pramāṇaṃ,",
  "GSP29snyayvpu:256": "na sannikarṣādi,",
  "GSP29snyayvpu:257": "tadsadbhāve 'py arthaparicchedābhāvāt. tasmād etad eva cāru pramāṇalakṣaṇam iti.",
  "GSP29snyayvpu:258": "[NAV_1.7] adhunā tatsaṃkhyām āha:",
  "GSP29snyayvpu:259": "pratyakṣaṃ cetyādi;",
  "GSP29snyayvpu:260_0": "tatra siddhāntaprasiddhapāramārthikapratyakṣāpekṣayākṣaśabdo jīvaparyāyatayā prasiddhaḥ.",
  "GSP29snyayvpu:260_1": "iha tu vyāvahārikapratyakṣaprastāvād akṣadhvanir indriyavacano gṛhyate. tataś cākṣaṃ",
  "GSP29snyayvpu:260_2": "pratigataṃ pratyakṣaṃ. yad indriyam āśrityojjihīte 'rthasākṣātkāri jñānaṃ tat pratyakṣam",
  "GSP29snyayvpu:260_3": "ity arthaḥ. etac ca pratyakṣaśabdavyutpattinimittaṃ,",
  "GSP29snyayvpu:261": "na tu pravṛttinimittam. sa hy evaṃ vyutpāditaḥ sākṣād grāhyagrāhakaṃ jñānaviśeṣaṃ lakṣayati,",
  "GSP29snyayvpu:262": "tatrāiva rūḍhatvāt,",
  "GSP29snyayvpu:263": "yathā gamanakriyāyāṃ vyutpādito 'pi gośabdaḥ kakudādimantaṃ piṇḍaviśeṣaṃ gacchantam agacchantaṃ vā gocarayati,",
  "GSP29snyayvpu:264": "tatrāiva tasya prasiddhatvāt,",
  "GSP29snyayvpu:265": "na gamanakriyāyuktam api puruṣādikaṃ,",
  "GSP29snyayvpu:266": "viparyayād iti. tataś ca sarvajñānānāṃ yat svarūpasaṃvedanaṃ tad api pratyakṣam ity uktaṃ bhavati,",
  "GSP29snyayvpu:267_0": "tatrāpi svarūpasya grāhyasya sākṣātkaraṇasadbhāvād iti. akṣebhyaḥ parato vartata",
  "GSP29snyayvpu:267_1": "iti parokṣam. akṣavyāpāranirapekṣaṃ manovyāpāreṇāsākṣādarthaparicchedakaṃ yaj jñānaṃ",
  "GSP29snyayvpu:267_2": "tat parokṣam itibhāvaḥ.",
  "GSP29snyayvpu:268": "[NAV_1.8] caśabdau pratyakṣaparokṣayos tulyakakṣatāṃ lakṣayataḥ. tena yat pare prāhuḥ:",
  "GSP29snyayvpu:269": "“pratyakṣaṃ sakalapramāṇajyeṣṭham” ityādi tad apāstam bhavati,",
  "GSP29snyayvpu:270": "dvayor api prāmāṇyaṃ praty aviśeṣāt,",
  "GSP29snyayvpu:271": "viśadāviśadapratibhāsaviśeṣasya sato 'pi jyeṣṭhatāṃ praty anaṅgatvāt. pratyakṣasya puraḥsaratvāt parokṣasya kaniṣṭhateti cen,",
  "GSP29snyayvpu:272": "nāyam ekāntaḥ,",
  "GSP29snyayvpu:273": "sarvatrānyathānupapannatāvadhāritocchvāsaniḥśvāsādijīvaliṅgasadbhāvāsadbhāvābhyāṃ jīvasākṣātkāripratyakṣakṣūṇe 'pi jīvanmṛtapratītidarśanād,",
  "GSP29snyayvpu:274_0": "anyathā lokavyavahārābhāvaprasaṅgāt. kvacit pratyakṣaparigṛhītasambandhabalāt parokṣaṃ",
  "GSP29snyayvpu:274_1": "pravartata iti pratyakṣasya jyeṣṭhatvakalpane “paśya mṛgo dhāvatīty“ādiśabdabalāt",
  "GSP29snyayvpu:274_2": "kṛkāṭikāmoṭanadvāreṇa mṛgaviṣayam,",
  "GSP29snyayvpu:275": "tathā smaraṇāt saṅketagrahaṇād vāpūrvāpūrvārthadarśanakutūhalādinā vanadevakulādigocaraṃ parokṣapūrvaṃ pratyakṣaṃ dṛṣṭam iti parokṣasya jyeṣṭhatāsajyeta.",
  "GSP29snyayvpu:276": "[NAV_1.9] dvidheti. “sarvaṃ vākyaṃ sāvadhāraṇaṃ pravartata” iti nyāyād,",
  "GSP29snyayvpu:277": "anyathā niyatārthāpradarśakatvena taduccāraṇavaiyarthyaprasaṅgād,",
  "GSP29snyayvpu:278": "viparītākāranirākaraṇacāturyāyogena nirākāṅkṣapravṛttyasiddher dvidhāivety avadhāraṇena paraparikalpitaviparītasaṃkhyāntaraṃ tiraskurute,",
  "GSP29snyayvpu:279": "tasya yuktibādhitatvāt.",
  "GSP29snyayvpu:280": "[NAV_1.10] tathā hi: pratyakṣam evāikaṃ pramāṇam ity asat,",
  "GSP29snyayvpu:281": "parokṣābhāve tasyāiva prāmāṇyāyogāt. sa hi kāścit pratyakṣavyaktīr arthakriyāsamarthārthaprāpakatvenāvyabhicāriṇīr upalabhyānyās tadviparītatayā vyabhicāriṇīś ca,",
  "GSP29snyayvpu:282_0": "tataḥ kālāntare punar api tādṛśetarāṇāṃ pratyakṣavyaktīnāṃ pramāṇatetarate samācakṣīta.",
  "GSP29snyayvpu:282_1": "na ca pūrvāparaparāmarśaśūnyaṃ purovartyarthagrahaṇaparyavasitasattākaṃ pratyakṣaṃ",
  "GSP29snyayvpu:282_2": "pūrvāparakālabhāvinīnāṃ pratyakṣavyaktīnāṃ sādṛśyaṃ prāmāṇyanibandhanam upalakṣayituṃ",
  "GSP29snyayvpu:282_3": "kṣamate. na cāyaṃ svapratītigocarāṇām api pratyakṣavyaktīnāṃ prāmāṇyaṃ paraṃ pratipādayitum",
  "GSP29snyayvpu:282_4": "īśaḥ. tasmād avaśyantayā yathādṛṣṭapratyakṣavyaktisādharmyadvāreṇādhunātanapratyakṣavyaktīnāṃ",
  "GSP29snyayvpu:282_5": "prāmāṇyapratyāyakaṃ paraparipādakaṃ ca parokṣāntargatam anumānarūpaṃ pramāṇāntaram",
  "GSP29snyayvpu:282_6": "urarīkartavyam. parāvabodhārthaṃ ca pratyakṣam evāikaṃ pramāṇaṃ nānyad astīty ullapann",
  "GSP29snyayvpu:282_7": "unmattatām ātmano lakṣayati,",
  "GSP29snyayvpu:283_0": "pratyakṣeṇa paracetovṛttisākṣātkaraṇābhāvād vyāpāravyāhāraceṣṭāviśeṣadarśanād bodhaviśeṣāvagatau",
  "GSP29snyayvpu:283_1": "parokṣasya prāmāṇyaṃ balād āpatatīti nyāyāt. svargādṛṣṭadevatādipratiṣedhaṃ na pratyakṣeṇa kartum arhati,",
  "GSP29snyayvpu:284": "tasya sannihitamātraviṣayatvāt. na cāyaṃ tadpratiṣedhena kharakharakacārvākatām āpnoti,",
  "GSP29snyayvpu:285": "pramāṇāntaraṃ ca tatpratiṣedhārthaṃ necchatīti viṣamam etat kathaṃ kuryād iti savismayaṃ naś cetaḥ. kiṃ ca,",
  "GSP29snyayvpu:286": "pratyakṣam api kathaṃ pramāṇatāṃ svīkarotīti vaktavyam,",
  "GSP29snyayvpu:287": "gṛhyamāṇapadārthānvayavyatirekānukaraṇāt. tathā hi: tat samagrasāmagrīkapadārthabalenonmajjati,",
  "GSP29snyayvpu:288": "tatabhāve visphāritekṣaṇayugalasyāpi pramātur nodīyata iti yadi brūṣe,",
  "GSP29snyayvpu:289": "parokṣe 'pi tarhi samānam evāitat,",
  "GSP29snyayvpu:290": "tad api bahirarthasāmarthyād evollasati,",
  "GSP29snyayvpu:291": "tatsambaddhaliṅgaśabdadvāreṇa tasyotpatter,",
  "GSP29snyayvpu:292": "anyathā parokṣābhāsatāprasaṅgāt,",
  "GSP29snyayvpu:293": "tasya cālīkatve pāramārthikaparokṣaprāmāṇyakṣater ayogād,",
  "GSP29snyayvpu:294_0": "anyathā pratyakṣam api gaganatalāvalambiśaśadharayugalāvalokanacaturam alīkam avalokitam",
  "GSP29snyayvpu:294_1": "iti sakalaviśadadarśanāni satyatābhimatāny apy alīkatām aśnuvīran. tan na pramāṇabhūtaṃ",
  "GSP29snyayvpu:294_2": "parokṣaṃ kadācana gṛhyamāṇapadārthasattāṃ vihāyotpattum utsahata iti pratyakṣavat",
  "GSP29snyayvpu:294_3": "pramāṇakoṭim ārohati balād iti sthitam.",
  "GSP29snyayvpu:295": "[NAV_1.11] tathā yad api parair uktadvayātiriktaṃ pramāṇasaṃkhyāntaraṃ pratyajñāyi,",
  "GSP29snyayvpu:296": "tatrāpi yat paryālocyamānam upamānārthāpattivat pramāṇatām ātmasātkaroti,",
  "GSP29snyayvpu:297": "tad anayor eva pratyakṣaparokṣayor antarbhāvanīyam. yat punar vicāryamāṇaṃ mīmāṃsakaparikalpitābhāvavat prāmāṇyam eva nāskandati,",
  "GSP29snyayvpu:298": "na tena bahirbhūtenāntarbhūtena vā kiñcin naḥ prayojanam avastutvād ity apakarṇanīyam.",
  "GSP29snyayvpu:299": "[NAV_1.12] atha katham upamānasya prāmāṇyam iti brūṣe,",
  "GSP29snyayvpu:300": "tad ucyate:",
  "GSP29snyayvpu:301_0": "prathamaṃ hi viśadadarśanādhigatagopiṇḍaviśeṣasya “yathā gaus tathā gavaya” iti vākyākarṇanāhitātmasaṃskārasya",
  "GSP29snyayvpu:301_1": "puṃso 'ṭavyāṃ paryaṭato gavayapiṇḍaviśeṣaviṣayaviviktadarśanapuraḥsaraṃ yat pūrvāparagogavayapiṇḍagocaradarśanavyāpārasampāditajanmakam",
  "GSP29snyayvpu:301_2": "ayaṃ tena sadṛśo 'nayor vā sādṛśyam iti sādṛśyaviśiṣṭaṃ piṇḍaṃ piṇḍaviśiṣṭaṃ sādṛśyaṃ",
  "GSP29snyayvpu:301_3": "vā gocarayat saṃvedanam udīyate tad upamānam iti. yathāhus tadvādinaḥ:",
  "GSP29snyayvpu:302": "“tasmād yad dṛśyate tat syāt sādṛśyena viśeṣitaṃ /",
  "GSP29snyayvpu:303": "prameyam upamānasya sādṛśyaṃ vā tadanvitam” // NAV_1.12:1 //",
  "GSP29snyayvpu:304": "iti.",
  "GSP29snyayvpu:305_0": "[NAV_1.13] tataś ca pūrvāparadarśanayoḥ purovartigogavayapiṇḍagrahaṇaparyavasitasattākatvāt",
  "GSP29snyayvpu:305_1": "pūrvāparaparāmarśaśūnyatvād viśadanirbhāsitayā śabdollekharahitatvāt tadadhikam avyabhicaritaṃ",
  "GSP29snyayvpu:305_2": "vyavahārakāri sādṛśyam avasyad upamānaṃ svaparaprakāśitayā nirbādhakatvāc ca pramāṇam.",
  "GSP29snyayvpu:305_3": "pūrvāparapiṇḍātiriktam aparaṃ sādṛśyaṃ nopalabhyata iti cet,",
  "GSP29snyayvpu:306": "ko 'yam upalambho yena nopalabhyate sādṛśyaṃ yadi pratyakṣaṃ tat?",
  "GSP29snyayvpu:307": "yadi pratyakṣe sādṛśyam upamānagocaratvān na pratibhāti, ko 'syāparādhaḥ?",
  "GSP29snyayvpu:308": "na hi jñānāntare tadgocaro na pratibhātīti nirgocaraṃ tad iti vaktuṃ śakyam,",
  "GSP29snyayvpu:309_0": "itarathopamāne 'pi pratyakṣanirgrāhyā vyaktir na bhātīti nirgocaram adhyakṣam anuṣajyeta.",
  "GSP29snyayvpu:309_1": "tad yathā svaviṣaye 'dhyakṣaṃ pramāṇaṃ tathopamānam api. na hi dvayoḥ prathamānayor",
  "GSP29snyayvpu:309_2": "ekaṃ prati viśeṣābhāve pakṣapātaḥ kartuṃ yuktaḥ. etena pratyabhijñājñānasmṛtyūhādīnām",
  "GSP29snyayvpu:309_3": "avisaṃvādakānāṃ parokṣaviśeṣāṇāṃ prāmāṇyaṃ vyākhyātam avagantavyaṃ,",
  "GSP29snyayvpu:310": "samānanyāyānupātitvāt. tathā hi: prathamam arthadarśanam ātmani saṃskāram ādhatte,",
  "GSP29snyayvpu:311": "tādṛśadarśanād asau saṃskāraḥ prabudhyate,",
  "GSP29snyayvpu:312": "prabuddhaḥ pūrvārthaviṣayaṃ sa evāyaṃ tajjātīyo vety ullekhena pratyabhijñājñānam utthāpayati,",
  "GSP29snyayvpu:313": "tasyordhvatiraścīnabhedasāmānyadvayāvasthāpakatvād,",
  "GSP29snyayvpu:314": "asañjātapūrvārthagocaradarśanasya tadudayābhāvāt. tathā sa eva saṃskāras tādṛśārthadarśanenābhogādinā vā prabuddho 'nubhūtaviṣayāsampramoṣalakṣaṇaṃ smaraṇam upajanayaty,",
  "GSP29snyayvpu:315": "adṛṣṭārthasya puṃsaḥ smaraṇānupapatter iti. ūho 'pi pratyakṣānumānāsaṃvedyasādhyārthānyathānupapannatvalakṣaṇaliṅgasambandhagrahaṇapravaṇaḥ pramāṇāntaram iti kathayiṣyate.",
  "GSP29snyayvpu:316_0": "[NAV_1.14] arthāpattis tu pratyakṣādigocarīkṛtasphoṭādipadārthānyathānupapattyā dahanaśaktyādikaṃ",
  "GSP29snyayvpu:316_1": "pāvakāder arthāntaraṃ pūrvadarśanagocarāt samadhikam avyabhicaritaṃ parikalpayantīti",
  "GSP29snyayvpu:316_2": "pramāṇatāṃ svīkaroty eva,",
  "GSP29snyayvpu:317": "tallakṣaṇayogāt. evam anyad api pratyakṣagocarādhikyasampādakaṃ nirākāṅkṣatayā vyavahārakāri yad yat saṃvedanaṃ tat tat pramāṇam iti samarthanīyaṃ,",
  "GSP29snyayvpu:318": "svaparaprakāśinirbādhatvāt,",
  "GSP29snyayvpu:319": "pūrvāparasopānapaddhatidarśanottarakālabhāvitatsaṃkhyāsaṃvedanavat. sarveṣāṃ cāiteṣāṃ parokṣe 'ntarbhāvo,",
  "GSP29snyayvpu:320": "'nyathānupapannārthāntaradarśanadvāreṇa prastutārthasaṃvedanacaturatvād iti. kiñcidviśeṣāt tu pramāṇāntaraparikalpane pramāṇeyattā viśīryetānantyaprāpter,",
  "GSP29snyayvpu:321": "āvaraṇakṣayopaśamavicitratayā jñānapravṛtter vicitratvād iti. nanu cāivaṃ sati yat parokṣasya dvaividhyaṃ vakṣyamāṇam anumānaśābdabhedena tad api katham upapatsyate,",
  "GSP29snyayvpu:322": "tatrāpi hy āptapraṇītavacanaprabhavajñānasyārthānyathānupapannatvenānumānāntarbhāvo na durupapādaḥ?",
  "GSP29snyayvpu:323": "tataś cānumānam evāikam avaśiṣyate,",
  "GSP29snyayvpu:324": "tad eva parokṣaśabdena,",
  "GSP29snyayvpu:325": "yady ucyate yuktam āste,",
  "GSP29snyayvpu:326": "viduṣām abhidhānaṃ praty anādarāt; satyam etad,",
  "GSP29snyayvpu:327": "evaṃ tu manyate: yady api kayācit prakriyayānumāne śābdam antarbhāvayituṃ śakyaṃ,",
  "GSP29snyayvpu:328": "tathāpi tat prati vipratipadyante pare;",
  "GSP29snyayvpu:329": "'tas tasyāhatya prāmāṇyaṃ samarthanīyam. na cāpṛthagbhūtasya tadviviktaṃ vaktuṃ śakyam iti,",
  "GSP29snyayvpu:330_0": "ataḥ pārthakyenopanyāsaḥ. anena cāitad upalakṣayaty anyeṣām api parokṣaviśeṣāṇām",
  "GSP29snyayvpu:330_1": "anumānāntarbhāvasambhave 'pi yaṃ yaṃ prati pareṣāṃ vipratipattis taṃ taṃ parokṣān",
  "GSP29snyayvpu:330_2": "niṣkṛṣya viviktayuktyupanyāsena tasya tasya prāmāṇyam āvedanīyam. tathā ca śāstrāntare",
  "GSP29snyayvpu:330_3": "yad ūhādīnāṃ lakṣaṇam akāry ācāryais tad yuktam evety uktam bhavati.",
  "GSP29snyayvpu:331": "[NAV_1.15] kathaṃ tarhi mīmāṃsakaparikalpito 'bhāvo na pramāṇam?",
  "GSP29snyayvpu:332": "nirgocaratvād iti brūmaḥ. tathā hi: pratyakṣam evānvayavyatirekadvārena “bhūtalam evedaṃ,",
  "GSP29snyayvpu:333": "ghaṭādir nāstīti” vastuparicchedaprāvīṇyam ābibhrāṇaṃ tadadhikagrāhyārthābhāvāt pramāṇāntaraṃ parikalpyamānaṃ nirasyatīti kiṃ naś cintayā,",
  "GSP29snyayvpu:334": "tasya sadasadrūpavastugrāhiṇaḥ pratiprāṇiprasiddhatvāt. atha kadācid abhidadhyād:",
  "GSP29snyayvpu:335": "adhyakṣaṃ bhāvāṃśam evākalayatīndriyadvāreṇotpattes,",
  "GSP29snyayvpu:336": "tasya ca bhāvāṃśa eva vyāpārān;",
  "GSP29snyayvpu:337": "nāstitājñānaṃ tu vastugrahaṇottarakālaṃ pratiyogismaraṇasadbhāve mānasam akṣavyāpāranirapekṣam unmajjati. tad uktam:",
  "GSP29snyayvpu:338": "“na tāvad indriyeṇāiṣā nāstīty utpādyate matiḥ /",
  "GSP29snyayvpu:339": "bhāvāṃśenāiva saṃyogo yogyatvād indriyasya hi” // NAV_1.15:1 //",
  "GSP29snyayvpu:340": "“gṛḥītvāvastusadbhāvaṃ smṛtvā ca pratiyoginaṃ /",
  "GSP29snyayvpu:341": "mānasaṃ nāstitājñānaṃ jāyate 'kṣānapekṣayā” // NAV_1.15:2 //",
  "GSP29snyayvpu:342": "[NAV_1.16] atrocyate bhāvāṃśād abhāvāṃśas tarhy abhinno bhinno vā?",
  "GSP29snyayvpu:343": "abhinnaś cet,",
  "GSP29snyayvpu:344": "katham agrahaṇam,",
  "GSP29snyayvpu:345": "bhāvāṃśād avyatiriktatvād eva,",
  "GSP29snyayvpu:346": "tatsvarūpavat. bhinnaś ced,",
  "GSP29snyayvpu:347": "ghaṭādyabhāvavinirluṭhitaṃ bhūtalam ādyadarśanena gṛhyata iti ghaṭādayo gṛhyanta iti prāptaṃ,",
  "GSP29snyayvpu:348": "tadabhāvāgrahaṇasya tadbhāvagrahaṇanāntarīyakatvāt. tathā cābhāvo 'pi paścāt pravartamānas tān utsārayitum apaṭiṣṭhaḥ syād,",
  "GSP29snyayvpu:349": "anyathā pratyakṣam asaṅkīrṇasya saṅkīrṇatāgrahaṇād bhrāntam āpanīpadyeta. kiṃ ca,",
  "GSP29snyayvpu:350": "pramāṇābhāvād arthābhāvo 'bhāvapramāṇena sādhyata iti bhavato 'bhiprāyaḥ:",
  "GSP29snyayvpu:351": "“pramāṇapañcakaṃ yatra vasturūpe na jāyate /",
  "GSP29snyayvpu:352": "vastusattāvabodhārthaṃ tatrābhāvapramāṇatā” // NAV_1.16:1 //",
  "GSP29snyayvpu:353": "[NAV_1.17] itivacanāt, tad ayuktam, yataḥ pramāṇābhāvaḥ kathaṃ grāhyaḥ?",
  "GSP29snyayvpu:354": "tadgrāhakapramāṇāntarābhāvād iti cet,",
  "GSP29snyayvpu:355": "tasyāpy abhāvagrahaṇe tadgrāhakapramāṇāntarābhāvo grāhya ity anavasthā. atha arthābhāvāt pramāṇasya pramāṇābhāvāc cārthasyābhāvaḥ pratipadyeta iti manyethās,",
  "GSP29snyayvpu:356": "tad etad itaretarāśrayaṃ durghaṭam āpadyeta:",
  "GSP29snyayvpu:357": "na yāvad arthābhāvo 'gṛhītas tāvat pramāṇābhāvaḥ sidhyaty,",
  "GSP29snyayvpu:358": "arthābhāvaś ca pramāṇābhāvāt setsyatīty āvartanāt. athendriyavat svayam avijñāto 'pi pramāṇābhāvo 'rthābhāvaṃ jñāpayiṣyatīty abhidadhīthās,",
  "GSP29snyayvpu:359": "tad ayuktam,",
  "GSP29snyayvpu:360": "tasya tucchatayā sakalaśaktivirahalakṣaṇatvād,",
  "GSP29snyayvpu:361": "indriyasya tu tadviparyastatayā jñānotpādanadakṣatvāt. tasmāt pratyakṣam evam bhūtalādipratiniyatavastugrāhitāṃ bibharti,",
  "GSP29snyayvpu:362": "yadi tadviparītaghaṭādipratiyogivastvantaravaiviktyaṃ tasyākalayati nānyathā,",
  "GSP29snyayvpu:363": "vijātīyavyavacchedābhāve tasyāiva pratiniyatatvāsiddheḥ,",
  "GSP29snyayvpu:364": "sakalasaṅkīrṇatayā grahaṇaprasaṅgāt. ato 'dhikagrāhyābhāvān nirviṣayatayābhāvākhyaṃ pramāṇaṃ yat paraiḥ paryakalpi tad apramāṇam iti sthitam.",
  "GSP29snyayvpu:365": "[NAV_1.18] dvidhety asmin saty api pratyakṣaṃ ca parokṣaṃ ceti niyatadvaividhyapradarśanena saugataparikalpitaṃ &#8216;",
  "GSP29snyayvpu:366": "pratyakṣam anumānaṃ ceti';",
  "GSP29snyayvpu:367": "dvaividhyam apakṣipati,",
  "GSP29snyayvpu:368": "tadākūtena tasyāyogāt. pratyakṣātiriktaṃ hi tādātmyatadutpattilakṣaṇasambandhopalakṣitakāryasvabhāvānupalabdhirūpaliṅgatrayasampāditajanmakam anumānam eva pramāṇaṃ,",
  "GSP29snyayvpu:369": "na śābdohādikaṃ,",
  "GSP29snyayvpu:370": "sambandhavikalatvād iti tadākūtam. ayuktaṃ cāitat,",
  "GSP29snyayvpu:371": "pratyakṣānumānātiriktapramāṇāntarābhāvagrahaṇopāyābhāvāt. na tāvat pratyakṣāt pramāṇāntarābhāvāvagatis,",
  "GSP29snyayvpu:372": "tasya svalakṣaṇaviṣayatvenābhāvagrāhitāvirodhāt. nāpi svabhāvakāryānumānābhyāṃ,",
  "GSP29snyayvpu:373": "tayor vastusādhakatvāt. nāpy anupalabdhes,",
  "GSP29snyayvpu:374": "tasyā apy atyantābhāvasādhanavirodhāt. sā hi caturvidhā varṇyate mūlabhedāpekṣayā,",
  "GSP29snyayvpu:375": "tad yathā -- viruddhopalabdhir viruddhakāryopalabdhiḥ kāraṇānupalabdhiḥ svabhāvānupalabdhiś ceti. na tāvad viruddhopalabdheḥ pramāṇāntarasyātyantābhāvo,",
  "GSP29snyayvpu:376": "dṛśyātmano viruddhasya vidhānenetarābhāvasādhanāt,",
  "GSP29snyayvpu:377": "sannihitadeśa eva pratiyogyabhāvasiddheḥ. etena viruddhakāryopalabdhir api vyākhyātā,",
  "GSP29snyayvpu:378": "tasyā api pratiṣedhyavirodhisannidhāpanadvāreṇābhāvasādhakatvāt. kāraṇānupalabdhir api taddeśāśaṅkitakāryasyāivābhāvaṃ sādhayati na sarvatra,",
  "GSP29snyayvpu:379": "svayam asiddhatvāt. svabhāvānupalabdhir apy ekajñānasaṃsargipadārthopalambharūpā taddeśa eva pratidvandvyabhāvaṃ gamayati. ataḥ pramāṇāntarasyāpi kvacin niṣedhaḥ syān,",
  "GSP29snyayvpu:380": "na sarvatra. tan na pramāṇāntarabādhakaṃ samasti.",
  "GSP29snyayvpu:381": "[NAV_1.19] pratyakṣānumānayoś ca prāmāṇyaṃ kuta iti cintyam. na tāvat pratyakṣāt,",
  "GSP29snyayvpu:382": "tasya nirvikalpakatayā sato 'py asatkalpatvāt. tatpṛṣṭhabhāvī vikalpas tu na svalakṣaṇāmbhodhimadhyam avagāhate;",
  "GSP29snyayvpu:383": "tat kathaṃ tatrāpraviṣṭas tatsvarūpaṃ niścinuyāt. apramāṇabhūtāc ca tasmāt prāmāṇyanirṇaya iti nibiḍajaḍimāviṣkaraṇaṃ bhavatām. anumānāt prāmāṇyanirṇaya iti cen,",
  "GSP29snyayvpu:384": "na,",
  "GSP29snyayvpu:385": "tasyāpi svalakṣaṇād bahiḥ plavanāt. aprāmāṇyavyavacchedas tena sādhyata iti cen,",
  "GSP29snyayvpu:386": "na,",
  "GSP29snyayvpu:387": "vyavacchedasya vyavacchinnāvyatirekād,",
  "GSP29snyayvpu:388": "itarathāndhakāranartanakalpam anumānam āsajyeta,",
  "GSP29snyayvpu:389": "nirviṣayatvāt. kiṃ ca,",
  "GSP29snyayvpu:390": "tatprāmāṇyanirṇāyakam anumānaṃ pramāṇam apramāṇaṃ vā?",
  "GSP29snyayvpu:391": "na tāvad apramāṇam,",
  "GSP29snyayvpu:392": "tataḥ prāmāṇyāsiddheḥ. nāpi pramāṇaṃ,",
  "GSP29snyayvpu:393": "tatprāmāṇyasādhakābhāvāt. na hi pratyakṣāt tatsiddhir,",
  "GSP29snyayvpu:394": "vikalpaśūnyatayākiñcitkaratvād ity uktam. anumānāt tu tatsādhane vikalpayugalaṃ tadavastham evāvatiṣṭheta,",
  "GSP29snyayvpu:395": "tatprāmāṇyasādhane 'py anumānakalpanety anavasthā. kiṃ ca,",
  "GSP29snyayvpu:396": "gṛhītasambandhasyānumānaṃ pravarteta,",
  "GSP29snyayvpu:397": "sambandhas trikālagocaro grāhyo,",
  "GSP29snyayvpu:398": "na ca pratyakṣaṃ taṃ lakṣayituṃ kṣamate,",
  "GSP29snyayvpu:399": "pūrvāparakṣaṇatruṭitarūpavārtamānikakṣaṇagrahaṇaparyavasitasattākatvāt,",
  "GSP29snyayvpu:400": "taduttarakālabhāvino vikalpasyāpi vyāvahārikābhiprāyeṇa tanniṣṭhatābhyupagamāt. anumānād grahīṣyatīti cen nanu tad api sambandhapūrvakaṃ pravarteta,",
  "GSP29snyayvpu:401_0": "tadgrahaṇe 'pīyaṃ vārtety anavasthā. tasmād anumānam abhilaṣatā gatyantarābhāvāt",
  "GSP29snyayvpu:401_1": "tatsambandhagrahaṇapravaṇas trikālagocaro 'vyabhicārī vitarko 'bhyupagantavyaḥ. tathā",
  "GSP29snyayvpu:401_2": "ca prastutataddvaividhyasya vighaṭitatvād,",
  "GSP29snyayvpu:402": "anyad api yad evaṃvidham avisaṃvādi jñānaṃ tat pramāṇam astv ity alaṃ śuṣkābhimāneneti. yadi punaḥ sādhyārthānyathānupapannahetusampāditam anumānam iṣyeta,",
  "GSP29snyayvpu:403": "tadā pratyakṣam anumānaṃ cety api dvaividhyaṃ ghaṭām aṭed eva;",
  "GSP29snyayvpu:404": "pratyakṣavyatiriktajñānasya sāmastyenānumāne 'ntarbhāvasambhavāt,",
  "GSP29snyayvpu:405": "anyathānupapannārthāntaram antareṇa parokṣārthaviṣayapratīter abhāvād iti.",
  "GSP29snyayvpu:406": "[NAV_1.20] sāmpratam anyathā sūtrāvayavenāiva prakṛtaniyamakāraṇam āha:",
  "GSP29snyayvpu:407": "meyaviniścayād iti dvidhaiveti ca kākākṣigolakanyāyenātrāpi sambandhanīyam. tataś cāyam artho:",
  "GSP29snyayvpu:408": "dvābhyām eva prakārābhyāṃ meyasya grāhyārthasya viniścayāt svarūpanirṇayād;",
  "GSP29snyayvpu:409": "dve eva yathokte pramāṇe na nyūnam adhikaṃ ceti. ayam atrābhiprāyaḥ:",
  "GSP29snyayvpu:410": "svasaṃvedanaṃ prati nikhilajñānānām ekarūpatayā sākṣātkaraṇacaturatvān nāsty eva bhedaḥ;",
  "GSP29snyayvpu:411_0": "bahirarthaṃ punar apekṣya kaścic cakṣurādisāmagrībalalabdhasattākaḥ svāvayavavyāpinaṃ",
  "GSP29snyayvpu:411_1": "kālāntarasaṃcariṣṇuṃ sthagitakṣaṇavivartam alakṣitaparamāṇupārimāṇḍalyaṃ sannihitaṃ",
  "GSP29snyayvpu:411_2": "viśadanirbhāsaṃ sāmānyam ākāraṃ sākṣātkurvāṇaḥ prakāśaḥ prathate,",
  "GSP29snyayvpu:412_0": "tatra pratyakṣavyavahāraḥ pravartate. yaḥ punar liṅgaśabdādidvāreṇa niyatāniyatasāmānyākārāvalokī",
  "GSP29snyayvpu:412_1": "parisphuṭatārahitaḥ khalv ātmano 'rthagrahaṇapariṇāmaḥ samullasati sa parokṣatāṃ",
  "GSP29snyayvpu:412_2": "svīkaroti. na cāitau prakārau vihāya prakārāntareṇa jñānapravṛttiṃ paśyāmo,",
  "GSP29snyayvpu:413": "na cāpaśyantaḥ pramāṇāntaraparikalpanaṃ kṣamāmahe,",
  "GSP29snyayvpu:414": "na ca dvayoḥ prathamānayor ekaṃ nihnuvānam apekṣāmahe,",
  "GSP29snyayvpu:415": "viśeṣābhāvāt. tasmād etad eva dvaividhyam urarīkartavyam iti sthitam.",
  "GSP29snyayvpu:416": "____________________",
  "GSP29snyayvpu:417": "[NAV_2.0] sāmprataṃ yad asmābhiḥ prāg vivṛṇvadbhir vyudapādi,",
  "GSP29snyayvpu:418_0": "yad uta vipratipannāvyutpannavyāmohāpohasaham ihedaṃ pramāṇalakṣaṇam iti tatsūtramātradarśanād",
  "GSP29snyayvpu:418_1": "eva vimalabuddhayo 'vagaccheyuḥ. mandamatayas tu tāvatā na bhotsyanta iti -- taddhitavidhitsayā",
  "GSP29snyayvpu:418_2": "vyaktaṃ pramāṇalakṣaṇābhidhānaphalaṃ pratipipādayiṣur api sapūrvapakṣaṃ nirākāṅkṣaṃ",
  "GSP29snyayvpu:418_3": "lakṣayeyus ta iti tāvat pūrvapakṣam utthāpayann āha:",
  "GSP29snyayvpu:419": "prasiddhāni pramāṇāni vyavahāraś ca tatkṛtaḥ /",
  "GSP29snyayvpu:420": "pramāṇalakṣaṇasyoktau jñāyate na prayojanam // NA_2 //",
  "GSP29snyayvpu:421": "[NAV_2.1] iha vacanam uccārayatā vimṛśyabhāṣiṇā pratyavamṛśyaṃ,",
  "GSP29snyayvpu:422": "kim idaṃ māmakaṃ vacanaṃ śrotṛsaṃskārādhāyakam uta neti. itarathā paryālocitakāritāsya hīyate. śrotṛsaṃskārādhāyakaṃ ced uccārayaty,",
  "GSP29snyayvpu:423": "anyathā viparyaya iti. etat tu pramāṇalakṣaṇavākyaṃ sakalajanānādiprarūḍhārthapratyāyakatvād aśrotṛsaṃskārādhāyakam,",
  "GSP29snyayvpu:424": "yata āha: prasiddhāni praruḍhāni,",
  "GSP29snyayvpu:425": "nādhunā sādhyānīty arthaḥ. pramāṇāni pratyakṣādīni,",
  "GSP29snyayvpu:426": "parokṣagatabhedāpekṣayā bahuvacanaṃ vyaktibhede sāmānyam api kathañcid bhidyata itidarśanārtham. tathā hi:",
  "GSP29snyayvpu:427": "tad avivakṣitavyaktikam ekarūpatāṃ bibharti pramāṇam iti;",
  "GSP29snyayvpu:428": "vyaktyavacchedena punar avacchidyamānaṃ nānātāmādatte pratyakṣānumānaśābdāni pramāṇānīti,",
  "GSP29snyayvpu:429": "vyaktivyatiriktāvyatiriktarūpatvāt tasya. tathā hi:",
  "GSP29snyayvpu:430": "śabdāc cakṣurāder vā dūrād vṛkṣa iti pratyaye dhavakhadirapalāśādiviśeṣānapekṣayā sādhāraṇaṃ vṛkṣatvam eva cakāsti,",
  "GSP29snyayvpu:431": "tasmāt tat tebhyo bhinnaṃ,",
  "GSP29snyayvpu:432": "tadvyatirekiṇākāreṇa jñāne pratibhāsanād,",
  "GSP29snyayvpu:433": "ghaṭādivat. parisphuṭadhavakhadirapalāśādiviśeṣāvalokanavelāyāṃ tu na tad,",
  "GSP29snyayvpu:434": "atirekiṇā rūpeṇa prakāśata ity abhinnaṃ,",
  "GSP29snyayvpu:435": "tadavyatiriktasya saṃvedanāt,",
  "GSP29snyayvpu:436": "tatsvarūpavat. viśeṣābhinnam eva rūpaṃ tāttvikaṃ sāmānyasya,",
  "GSP29snyayvpu:437": "tasyāiva dāhapākādyarthakriyākṣamatvād,",
  "GSP29snyayvpu:438": "bhinnaṃ punaḥ kalpanābuddhiviṭhapitatvād avasturūpam iti cen,",
  "GSP29snyayvpu:439": "na,",
  "GSP29snyayvpu:440_0": "dvayoḥ prakāśamānayor ekasya nihnotum aśakyatvāt. anyathā bhinnam eva rūpaṃ svābhāvikam",
  "GSP29snyayvpu:440_1": "itarat tu kalpanābuddhidarśitam ity api vadatāṃ na vadanabhaṅgaḥ syāt. arthakriyākāritāviśeṣas",
  "GSP29snyayvpu:440_2": "tu bhinne 'pi rūpe na durupapādas,",
  "GSP29snyayvpu:441": "tasyāpi jñānasādhāraṇavyavahārakaraṇadakṣatvāt. na cārthakriyā vastulakṣaṇam iti nivedayiṣyāmas,",
  "GSP29snyayvpu:442": "tasmāt sarvatra bhinnābhinnau sāmānyaviśeṣāv iti darśanārtho bahuvacananirdeśaḥ. āsatāṃ tāvat pramāṇāni.",
  "GSP29snyayvpu:443": "[NAV_2.2] vyavahāraś ca tatkṛtaḥ prasiddha iti sambandhaḥ. caśabdo 'piśabdārthaḥ. tenāyam artho:",
  "GSP29snyayvpu:444": "yadarthaṃ pramāṇaparīkṣaṇam asāv api jalapānaśītatrāṇādir vyavahāro 'nādiprarūḍhaḥ,",
  "GSP29snyayvpu:445": "tan nirarthakaṃ pramāṇalakṣaṇābhidhānam ity abhiprāyavān api paraḥ paruṣatāparijihīrṣayātmano 'nyathā prāha:",
  "GSP29snyayvpu:446": "pramāṇalakṣaṇasyoktau pararūpavyāvartanakṣamāsādhāraṇapramāṇadharmakathanarūpāyāṃ jñāyate nirṇīyate 'smābhir na prayojanaṃ tatphalam,",
  "GSP29snyayvpu:447": "atisūkṣmatvāt tāvakābhisandher iti kākvā praśnayaty ulluṇṭhayati ceti. kiṃ ca,",
  "GSP29snyayvpu:448": "pramāṇalakṣaṇam aniścitaṃ vābhidhīyate,",
  "GSP29snyayvpu:449": "niścitaṃ vā svarūpeṇeti pakṣadvayam. na tāvad aniścitam,",
  "GSP29snyayvpu:450": "aniścitasya lakṣaṇatvāyogād,",
  "GSP29snyayvpu:451": "unmattakavirutavat. atha niścitaṃ,",
  "GSP29snyayvpu:452": "tat kim apramāṇāt pramāṇād vā. na tāvad apramāṇād,",
  "GSP29snyayvpu:453": "apramāṇasya niścāyakatvāyogāt. yadi punar apramāṇam api niścāyakam iti saṅgīryeta,",
  "GSP29snyayvpu:454": "tadā pramāṇaparyeṣaṇaṃ viśīryeta,",
  "GSP29snyayvpu:455": "nairarthakyāpatter,",
  "GSP29snyayvpu:456": "apramāṇād api niścāyābhyupagamāt. atha pramāṇāt,",
  "GSP29snyayvpu:457": "tat kim alakṣaṇaṃ lakṣaṇopetaṃ vā. alakṣaṇaṃ cen niścāyakaṃ pramāṇam,",
  "GSP29snyayvpu:458": "tarhi sarvapramāṇānāṃ lakṣaṇābhidhānam anarthakaṃ,",
  "GSP29snyayvpu:459": "tadvyatirekeṇāpy arthaniścayasiddher,",
  "GSP29snyayvpu:460": "bhavadabhipretalakṣaṇaniścāyakapramāṇavat. atha lakṣaṇopetaṃ,",
  "GSP29snyayvpu:461": "tatrāpi vikalpayugalam anuvāritaprasaram anudhāvati:",
  "GSP29snyayvpu:462_0": "tallakṣaṇaṃ niścitam aniścitaṃ vā. na tāvad aniścitaṃ lakṣaṇaṃ lakṣyaṃ lakṣayati.",
  "GSP29snyayvpu:462_1": "niścayo 'pi pramāṇād apramāṇād vā. apramāṇān niścayāsiddheḥ pramāṇād iti vaktavyam.",
  "GSP29snyayvpu:462_2": "tad apy alakṣaṇaṃ salakṣaṇaṃ vā. alakṣaṇatve pūrvasyārthagrahaṇe kiṃ kṣūṇam. salakṣaṇatve",
  "GSP29snyayvpu:462_3": "tallakṣaṇaṃ nirṇītam anirṇītaṃ veti tad evāvartate. tan na pramāṇalakṣaṇābhidhānopāyo 'sti,",
  "GSP29snyayvpu:463": "tasmāt prasiddhāni pramāṇānīty aṅgīkartavyam iti.",
  "GSP29snyayvpu:464": "____________________",
  "GSP29snyayvpu:465": "[NAV_3.0] adhunācāryo gṛhītas tāvakīno 'bhiprāyo 'smābhir iti paraṃ pratyāyayaṃs tanmatam anudrāvya tad evānumanyamānas tathāpi lakṣaṇokteḥ sāphalyamāvedayann āha:",
  "GSP29snyayvpu:466": "prasiddhānāṃ pramāṇānāṃ lakṣaṇoktau prayojanam /",
  "GSP29snyayvpu:467": "tadvyāmohanivṛttiḥ syād vyāmūḍhamanasām iha // NA_3 //",
  "GSP29snyayvpu:468": "[NAV_3.1] etad abhyadhāyi bhavatā,",
  "GSP29snyayvpu:469": "yathā prasiddhāni pramāṇāni,",
  "GSP29snyayvpu:470": "tatas teṣāṃ lakṣaṇoktāv asādhāraṇadharmakathanaviṣaye prayojanaṃ phalaṃ,",
  "GSP29snyayvpu:471": "kim iti śeṣas,",
  "GSP29snyayvpu:472": "tad etad ayuktam. yato yady api pratiprāṇiprasiddhāni pramāṇāny,",
  "GSP29snyayvpu:473": "anyathā tatkṛtanikhilavyavahārocchedaprasaṅgāt,",
  "GSP29snyayvpu:474": "taducchede ca dṛṣṭahānyādyāpatteḥ,",
  "GSP29snyayvpu:475": "tathāpi kecid vitatamohāvaṣṭabdhāntaḥkaraṇās tatsvarūpam anubhavanto 'pi na lakṣayanti,",
  "GSP29snyayvpu:476_0": "tatas tān avalokayatām asmākaṃ tadviṣayakṛpāparītacetasāṃ yathāvasthitapramāṇalakṣaṇāvirbhāvanadvāreṇa",
  "GSP29snyayvpu:476_1": "vyāmoham eteṣām apasārayāma iti pramāṇalakṣaṇābhidhānaṃ prati pravartate cetaḥ. tad idaṃ prayojanaṃ:",
  "GSP29snyayvpu:477": "tadvyāmohanivṛttiḥ syād iti;",
  "GSP29snyayvpu:478": "tasmin pramāṇalakṣaṇe vyāmoho viparītābhyupagamavatāṃ viparyāsalakṣaṇas tīrthyānāṃ pramāṇāpramāṇavivekavikalānām,",
  "GSP29snyayvpu:479": "anadhyavasāyātmakas tu mugdhabuddhīnāṃ laukikānām,",
  "GSP29snyayvpu:480": "tasya nivṛttir aviparītalakṣaṇāvagamād apagama ity arthaḥ,",
  "GSP29snyayvpu:481": "sā syād bhavet. keṣām ity āha:",
  "GSP29snyayvpu:482": "vyāmūḍhaṃ viparītagrahagrastaṃ vicittatāṃ gataṃ mano 'ntaḥkaraṇaṃ yeṣāṃ te tathā teṣām;",
  "GSP29snyayvpu:483": "iheti loke -- tad ayaṃ tātparyārthaḥ. yady anādi prasiddhaṃ pramāṇalakṣaṇaṃ prati na kecid api vyāmuhyeyus tadā yad bhavadbhiḥ prāg udagrāhi:",
  "GSP29snyayvpu:484": "&#8216;",
  "GSP29snyayvpu:485": "nirarthakaṃ pramāṇalakṣaṇābhidhānam';",
  "GSP29snyayvpu:486": "iti tad yuktam eva syāt. na cāitad evaṃ;",
  "GSP29snyayvpu:487": "tatra vyāmūḍhānāṃ darśanāt. etena yad adāyi dūṣaṇaṃ &#8216;",
  "GSP29snyayvpu:488": "pramāṇalakṣaṇam aniścitaṃ niścitaṃ vābhidhīyata';",
  "GSP29snyayvpu:489": "ityādi tad api siddhasādhyatāmadhyapratibaddhatvān na bādhāvidhāyy asmākam iti mantavyam. vyāmūḍhamanaso 'pi prati pramāṇalakṣaṇaprakāśane tal lagatīti cen,",
  "GSP29snyayvpu:490": "na,",
  "GSP29snyayvpu:491": "svasaṃvedanasiddhasya vacanena prakāśanāt,",
  "GSP29snyayvpu:492": "tasya vyāmohāpoha eva vyāpārāt. yathā viviktabhūtalāvalokane 'py adhyakṣāt yo ghaṭādivaiviktyaṃ na pratipadyate,",
  "GSP29snyayvpu:493": "kudarśanavyāmohāt,",
  "GSP29snyayvpu:494": "taṃ pratyucyeta: &#8216;nāsty atra ghaṭa,",
  "GSP29snyayvpu:495": "upalambhakāraṇasamagratāyām apy anupalambhād',",
  "GSP29snyayvpu:496": "vaiviktyaṃ hi tatrādhyakṣasiddhaṃ,",
  "GSP29snyayvpu:497": "vacanād vyāmoho nivartyeta; tathehāpi vidvadbhir draṣṭavyam. nirṇītaṃ tallakṣaṇam adhyakṣeṇa,",
  "GSP29snyayvpu:498": "tasya vyavasāyarūpatvād,",
  "GSP29snyayvpu:499": "vacanaṃ punar viparītāropanirākaraṇe vyāpriyata iti sthitam. tad evaṃ pramāṇalakṣaṇaṃ sāmānyena pratipādya tadgataṃ kucodyaṃ paryahāry ācāryeṇa.",
  "GSP29snyayvpu:500": "____________________",
  "GSP29snyayvpu:501": "[NAV_4.0] adhunā tadviṣayām eva saṃkhyāvipratipattiṃ nirācikīrṣatā ye pratyakṣaparokṣalakṣaṇe pramāṇavyaktī prāk prakrānte,",
  "GSP29snyayvpu:502": "tayor api lakṣaṇaṃ prati vipratipadyante 'pare. atas tallakṣaṇam api vaktavyam iti tāvat pratyakṣalakṣaṇam abhidhātukāma āha:",
  "GSP29snyayvpu:503": "aparokṣatayārthasya grāhakaṃ jñānam īdṛśam /",
  "GSP29snyayvpu:504": "pratyakṣam, itaraj jñeyaṃ parokṣaṃ grahaṇekṣayā // NA_4 //",
  "GSP29snyayvpu:505": "[NAV_4.1] tatra pratyakṣam iti lakṣyanirdeśaḥ,",
  "GSP29snyayvpu:506": "aparokṣatayārthasya grāhakaṃ jñānam iti lakṣaṇanirdeśaḥ. parokṣo 'kṣagocarātītas,",
  "GSP29snyayvpu:507": "tato 'nyo 'parokṣas,",
  "GSP29snyayvpu:508": "tadbhāvas tattā tayā,",
  "GSP29snyayvpu:509": "sākṣātkṛtatayeti yāvat. aryata ity artho 'vagamyata iti hṛdayam;",
  "GSP29snyayvpu:510": "arthyata iti vārtho dāhapākādyarthakriyārthibhir abhilaṣyata iti yāvat. tasya grāhakaṃ vyavasāyātmakatayā sākṣāt paricchedakaṃ yaj jñānaṃ,",
  "GSP29snyayvpu:511": "tad īdṛśam itīdṛg eva pratyakṣam iti saṇṭaṅkaḥ. tatra jñānagrahaṇena yat sāṃkhyāḥ prāhuḥ:",
  "GSP29snyayvpu:512": "&#8216;śrotrādivṛttiḥ pratyakṣam'; iti tat tiraskaroti,",
  "GSP29snyayvpu:513": "śrotrādīnāṃ prakṛtivikāratayā tadvṛtter vyāpāralakṣaṇāyā jaḍatayā pratyakṣatvāyogād;",
  "GSP29snyayvpu:514": "arthaparicchittihetutayā pratyakṣatve ālokādijaḍakāraṇakalāpavyāpārasyāpi pratyakṣatāpadyeta, viśeṣābhāvād iti.",
  "GSP29snyayvpu:515": "[NAV_4.2] arthasya grāhakam ity asya grahaṇekṣayeti vakṣyamāṇapadasāpekṣatvād,",
  "GSP29snyayvpu:516": "amunā bahir api ye 'rthakalākalanavikalaṃ sakalam api jñānaṃ pralapanti tān nirasyati;",
  "GSP29snyayvpu:517": "svāṃśagrahaṇe hy antaḥsaṃvedanaṃ vyāpriyate yathā -- tathā bahir apītarathārthavaj jñānasantānāntarāṇy api viśīryeran,",
  "GSP29snyayvpu:518": "svapnadṛṣṭāntena tadanumānasyopaplavamātratāpatteḥ,",
  "GSP29snyayvpu:519": "svavijñānasyāiva tathā tathā vijṛmbhaṇāt. tathā ca pramāṇaprameyapratipādyapratipādakakāryakāraṇabhāvādayaḥ pralīyerann,",
  "GSP29snyayvpu:520": "ātmavyatirekeṇātmīyapūrvottarakṣaṇayor api jñānasya pravṛttinirodhāpatteḥ. advayavijñānatattvasādhanenānukūlam ācarasīti cet,",
  "GSP29snyayvpu:521": "syād etat,",
  "GSP29snyayvpu:522": "yadi bhavataḥ pramāṇaparidṛṣṭasakalavyavahārocchedena kudarśanavāsanāhitādṛṣṭādvayatattvaparikalpanāt pratikūlaṃ na syāt. tan nārthaviraheṇa bahiḥpramāṇabhūtajñānollāso 'sti,",
  "GSP29snyayvpu:523": "nirhetukatvaprasaṅgād iti.",
  "GSP29snyayvpu:524": "[NAV_4.3] grāhakam iti ca nirṇāyakaṃ draṣṭavyam,",
  "GSP29snyayvpu:525": "nirṇayābhāve 'rthagrahaṇāyogāt. tena yat tāthāgataiḥ pratyapādi:",
  "GSP29snyayvpu:526": "&#8216;pratyakṣaṃ kalpanāpoḍham abhrāntam'; iti tad apāstaṃ bhavati,",
  "GSP29snyayvpu:527": "tasya yuktiriktatvāt. tathā hi:",
  "GSP29snyayvpu:528": "te nirvikalpakatve 'dhyakṣasyāyuktīḥ kheṭayanti -- kiledam arthasāmarthyenodīyate,",
  "GSP29snyayvpu:529": "sannihitārthakriyāsamarthārthagrāhakatvāt. na cārthe dhvanayaḥ santi,",
  "GSP29snyayvpu:530": "taddhetuvilakṣaṇakāraṇāntarajanyatvāt,",
  "GSP29snyayvpu:531": "tataś cāsāv upanipatya svagocaraṃ saṃvedanam utthāpayan svākāram anukārayati. tan na tadgrāhiṇi vijñāne śabdasaṃśleṣo yuktaḥ. kiṃ ca,",
  "GSP29snyayvpu:532": "yady utpādakārthopayoge 'pi taṃ tāvan na gṛhṇīyāt,",
  "GSP29snyayvpu:533": "saṃvedanam api tu smaraṇasampāditaṃ tadabhidhāyakadhvanisaṃyojanaṃ pratīkṣamāṇaṃ tāvad āsīta,",
  "GSP29snyayvpu:534": "tarhi datto jalāñjalir arthagrahaṇasya. tathā hi:",
  "GSP29snyayvpu:535": "tam artham apaśyaṃs tasmin gṛhītasaṅketaṃ tadabhidhāyakadhvaniṃ nānusmaraty,",
  "GSP29snyayvpu:536": "upāyābhāvād,",
  "GSP29snyayvpu:537": "ananusmaraṃś ca purovartiny arthe na yojayati,",
  "GSP29snyayvpu:538": "smṛtyupasthāpanavyatirekeṇa tadyojanāśakter,",
  "GSP29snyayvpu:539": "ayojayaṃś ca bhavadabhiprāyeṇa na paśyatīti dhāndhyād āndhyamāpadyeta. yadi cendriyajam api jñānaṃ vikalpakaluṣitam iṣyeta,",
  "GSP29snyayvpu:540": "tadā tad api manorājyādivikalpavad vikalpāntarāvirbhāve sati nivarteta; na cāitad asti,",
  "GSP29snyayvpu:541": "sannihitagopiṇḍagocarasya cakṣurjasaṃvedanasyāśvādiviṣayavikalpodaye 'py anivartanāt,",
  "GSP29snyayvpu:542": "saṃhṛtasakalavikalpasyāpi ca parisphuṭasannihitārthaviṣayadarśanasiddheḥ. tan nākṣajaṃ jñānaṃ śabdasamparkam anubhavatīti.",
  "GSP29snyayvpu:543": "[NAV_4.4] atra pratividhīyate -- yat tāvad uktam:",
  "GSP29snyayvpu:544": "aśabdakārthasāmarthyodbhavatvād dhvanirahitam adhyakṣam iti,",
  "GSP29snyayvpu:545": "tad ayuktaṃ,",
  "GSP29snyayvpu:546": "na hi śabdāsampṛktārthajam ity etāvatāivābhilāpavinākṛtam iti vaktuṃ śakyam,",
  "GSP29snyayvpu:547": "anyathā jaḍārthajanitam iti jaḍam api tat syāt. atha bodharūpamanaskārasāhityān na jaḍam iti brūṣe,",
  "GSP29snyayvpu:548": "tathā saty abhilāpasaṃsṛṣṭamanaskārasanniyogāt sābhilāpam api syāt. kiṃ ca,",
  "GSP29snyayvpu:549": "viviktāḥ paramāṇavaḥ svākārārpaṇadvāreṇa svagocaraṃ jñānam utpādayantaḥ katham asantam ātmani svāvayavavyāpinaṃ kālāntarasaṃcariṣṇum ākāraṃ tatra prathayanti. vibhramād iti cen,",
  "GSP29snyayvpu:550": "na,",
  "GSP29snyayvpu:551": "nedānīm arthe yad asti tad eva pratibhāti,",
  "GSP29snyayvpu:552": "tatrāsato 'pi sthūrākārasya pratibhāsanāt. tathā śabdo 'pi. yady avidyamāno 'rthe tadgrāhiṇi jñāne pratibhāseta kiṃ kṣūyeta?",
  "GSP29snyayvpu:553": "yac coktam:",
  "GSP29snyayvpu:554": "&#8216;",
  "GSP29snyayvpu:555": "smaraṇajanitaśabdasaṃyojanaṃ pratīkṣamānam arthopayoge 'pi yady āsītety'ādi yāvad &#8216;āndhyam āpadyeta',",
  "GSP29snyayvpu:556": "tat tāvakapakṣe 'pi samānam. tathā hi:",
  "GSP29snyayvpu:557": "svalakṣaṇaviṣayendriyajanirvikalpakajñānasadbhāve 'pi na tāvad idaṃtayānidaṃtayā vārthavyavasthitir,",
  "GSP29snyayvpu:558": "yāvad vidhipratiṣedhadvāreṇa vikalpayugalakaṃ pāścātyaṃ nodayate,",
  "GSP29snyayvpu:559": "yatrāivāṃśe vikalpaṃ janayati,",
  "GSP29snyayvpu:560": "tatrāivāsya pramāṇatetivacanān,",
  "GSP29snyayvpu:561": "nirvikalpakasya sato 'pi vyavahāraṃ praty asatkalpatvāt. sa ca vikalpaḥ saṅketakālabhāvitam abhilāpasāmānyam anusmarata evotpattum arhati,",
  "GSP29snyayvpu:562": "abhilāpasāmānyasmaraṇabījaṃ ca kutaḥ prabudhyeta?",
  "GSP29snyayvpu:563": "tādṛśadarśanād iti cen,",
  "GSP29snyayvpu:564": "nanu tad api darśanaṃ nirvikalpakatvād arthaṃ nātiśete,",
  "GSP29snyayvpu:565": "tat kathaṃ sāmānyaviṣayavikalpabījaṃ prabodhayet?",
  "GSP29snyayvpu:566": "arthaḥ punaḥ sāmānyavyavasāyātmikāṃ buddhiṃ na janayed iti bhavatāṃ kadāgrahaḥ. tad arthavat tadviṣayaṃ darśanaṃ vyavasāyaśūnyatvān nābhilāpasāmānyagocarasmaraṇabījaṃ prabodhayati;",
  "GSP29snyayvpu:567": "tad aprabuddhaṃ na smaraṇaṃ janayaty;",
  "GSP29snyayvpu:568": "ajātaṃ smaraṇaṃ na śabdaṃ yojayaty;",
  "GSP29snyayvpu:569": "ayojitaḥ śabdo nārthaṃ niścāyayaty;",
  "GSP29snyayvpu:570": "aniścito 'rtho na vyavahāram avataraty;",
  "GSP29snyayvpu:571": "anavatīrṇo nādṛṣṭād viśiṣyate;",
  "GSP29snyayvpu:572_0": "aviśiṣṭaḥ pramātur āndhyaṃ lakṣayatīti. tasmād yathā kathañcinnirṇayābhāvāt svayam",
  "GSP29snyayvpu:572_1": "apratītam api nirvikalpakadarśanaṃ vāsanāprabodhadvāreṇa vikalpam utthāpyātmavyāpāram",
  "GSP29snyayvpu:572_2": "abhilāpayati katicidaṃśaviṣayaṃ,",
  "GSP29snyayvpu:573": "tathārtho 'pi yadi cakṣurādisāmagryantaḥpātitvenāpratīta eva svayaṃ,",
  "GSP29snyayvpu:574": "tathāsvabhāvatvāt,",
  "GSP29snyayvpu:575_0": "saṅketakālabhāvitābhilāpasāmānyaviṣayātmasaṃskāraprabodhadvāreṇātmaviṣayam abhilāpasaṃsṛṣṭaṃ",
  "GSP29snyayvpu:575_1": "saṃvedanam ullāsayen nātyantam ayuktaṃ paśyāmaḥ. na cāyaṃ savikalpako bodho manorājyādivikalpakalpaś,",
  "GSP29snyayvpu:576": "cakṣurādisāmagrīsampādyatvād,",
  "GSP29snyayvpu:577": "itarasya tu manomātraprabhavatvāt. ataḥ kathaṃ tadvikalpāntarāvirbhāve nivarteta?",
  "GSP29snyayvpu:578": "mānasavikalpasyāiva vikalpāntareṇa nivartanād,",
  "GSP29snyayvpu:579": "asya tu kāraṇasāmarthyena balāt pravṛtteḥ. etena saṃhṛtasakalavikalpāvasthāyāṃ nāiṣa prāduḥṣyād ity etad api pratikṣiptam,",
  "GSP29snyayvpu:580": "asya pramātur icchayā saṃhartum aśakyatvān,",
  "GSP29snyayvpu:581": "mānasavikalpasaṃharaṇa eva tatsāmarthyopapatter iti. etac ca śabdasampṛktapratyakṣapakṣād apy ekāntanirvikalpakapratyakṣapakṣasya pāpīyastāṃ darśayadbhir asmābhir udagrāhi.",
  "GSP29snyayvpu:582": "[NAV_4.5] paramārthataḥ punaḥ pratyakṣe sākṣāc chabdollekho neṣyate,",
  "GSP29snyayvpu:583_0": "viśadavyavasāyenārthasākṣātkaraṇacaturatvāt tasya. kevalaṃ tad api sannihitaṃ parisphuṭaṃ",
  "GSP29snyayvpu:583_1": "svāvayavavyāpinaṃ kālāntarasaṃcariṣṇuṃ sthagitakṣaṇavivartam alakṣitaparamāṇupārimāṇḍalyaṃ",
  "GSP29snyayvpu:583_2": "padārthāntaraiḥ saha samānāsamānākāraṃ svaparamāṇūnāṃ sāmānyākāraṃ stambhādhikaṃ",
  "GSP29snyayvpu:583_3": "padārthaṃ gocarayatīti savikalpakam ity ucyate,",
  "GSP29snyayvpu:584_0": "paraparikalpitakṣaṇakṣayiviviktaparamāṇulakṣaṇasvalakṣaṇagrahaṇapravaṇanirvikalpakapratyakṣapratiṣedhārthaṃ",
  "GSP29snyayvpu:584_1": "kathañcidabhilāpasaṃsargayogyagocaratādarśanārthaṃ vā. evaṃ ca pratyakṣagocarīkṛte",
  "GSP29snyayvpu:584_2": "'rthe saṃjñāsaṃjñisambandhagrahaṇādayas tadviṣayāḥ śābdavyavahārāḥ sarva eva nirupacaritā",
  "GSP29snyayvpu:584_3": "ghaṭanta ity uktaṃ bhavati. yadi punaḥ śabdasaṃsargayogyapratibhāsam adhyakṣaṃ na syāt,",
  "GSP29snyayvpu:585": "tataḥ ko doṣa iti ced,",
  "GSP29snyayvpu:586": "vikalpānutthānena sakalavyavahārocchedaprasaṅgaḥ. tathā hi:",
  "GSP29snyayvpu:587": "nirvyavasāyaṃ darśanam atyantapāṭavopetam api smṛtibījādhānaṃ taduttarakālabhāvi vā tādṛśārthadarśanaṃ tatprabodhanam abhyāsavāsanāpāṭave 'pi na vidhātum alaṃ,",
  "GSP29snyayvpu:588": "yataḥ sāmānyavikalpotpattyā vyavahāraḥ pravarteta,",
  "GSP29snyayvpu:589_0": "kṣaṇikatvādiṣu sakalakālaṃ nirvikalpakādhyakṣadṛṣṭatayābhyupagateṣv api tadadarśanāt.",
  "GSP29snyayvpu:589_1": "tasmād yatra kutracid arthāṃśe pāścātyavyavahārapravṛttis tatra prācīnaṃ saṃvedanaṃ",
  "GSP29snyayvpu:589_2": "nirṇāyakam abhyupagantavyam,",
  "GSP29snyayvpu:590_0": "anyathā kṣaṇikatvādyaṃśavat sarvāṃśeṣu vyavahāraḥ pralīyeta. tan na kadācana kalpanāpoḍhatvaṃ",
  "GSP29snyayvpu:590_1": "pratyakṣasya pramātur api pratītigocaracāritām anubhavati. apratītaṃ cāstīti śraddhātuṃ duḥśakam,",
  "GSP29snyayvpu:591": "atiprasaṅgād ity alakṣaṇam.",
  "GSP29snyayvpu:592": "[NAV_4.6] abhrāntatvam api na jāghaṭīti,",
  "GSP29snyayvpu:593": "bhavadabhiprāyeṇa sthirasthūrārthagrāhiṇaḥ saṃvedanasya viparyastarūpatvāt,",
  "GSP29snyayvpu:594": "tadviparītasya tu svapnakāle 'py aprakāśamānatvāt. tad yadi yathāvasthitārthagrāhitvam abhrāntatvaṃ,",
  "GSP29snyayvpu:595": "tan na sambhavaty eva,",
  "GSP29snyayvpu:596": "viviktakṣaṇakṣayiparamāṇūnāṃ kadācid apy apratibhāsāt,",
  "GSP29snyayvpu:597": "teṣāṃ ca pāramārthikatvāt. atha vyāvahārikābhiprāyeṇa yad idaṃ ghaṭādikaṃ svalakṣaṇam arthakriyākṣamaṃ,",
  "GSP29snyayvpu:598": "tatra yan na bhrāmyati tad abhrāntam ity abhipretaṃ,",
  "GSP29snyayvpu:599": "tarhi kalpanāpoḍhapadam utsāraṇīyam,",
  "GSP29snyayvpu:600": "idānīm anena sahāvasthānābhāvād,",
  "GSP29snyayvpu:601": "vyavahārāvatāriṇo ghaṭādisvalakṣaṇasya nirṇayenāiva grahaṇād,",
  "GSP29snyayvpu:602": "anyathā vyavahārāpravṛtter,",
  "GSP29snyayvpu:603": "dṛṣṭasyāpy adṛṣṭānatiśayanāt. tasmād vyavasāyātmakam adhyakṣam ity etad eva cārv iti sthitam.",
  "GSP29snyayvpu:604": "[NAV_4.7] aparokṣatayety anena tu parokṣalakṣaṇasaṅkīrṇatām adhyakṣasya pariharati,",
  "GSP29snyayvpu:605_0": "tasya sākṣātkāritayā arthagrahaṇarūpatvād iti. īdṛśam ity amunā tu pūrvoktanyāyāt",
  "GSP29snyayvpu:605_1": "sāvadhāraṇena viśeṣaṇakadambakasacivajñānopapradarśanāt paraparikalpitalakṣaṇayuktasya",
  "GSP29snyayvpu:605_2": "pratyakṣatāṃ pratikṣipati. evaṃ ca yad āhur:",
  "GSP29snyayvpu:606_0": "“indriyārthasannikarṣotpannaṃ jñānam avyapadeśyam avyabhicāri vyavasāyātmakaṃ pratyakṣam”",
  "GSP29snyayvpu:606_1": "tathā “satsamprayoge puruṣasyendriyāṇāṃ buddhijanma tat pratyakṣam” ityādi tad ayuktam ity uktaṃ bhavaty,",
  "GSP29snyayvpu:607": "apūrvaprādurbhāvasya pramāṇabādhitatvād,",
  "GSP29snyayvpu:608": "atyantāsatāṃ śaśaviṣāṇādīnām apy utpattiprasaṅgāt. tasmād idam ātmarūpatayā vidyamānam eva viśeṣakṛddhetukalāpasannidhānāt sākṣād arthagrahaṇapariṇāmarūpatayā vivarteta;",
  "GSP29snyayvpu:609": "tathā cotpannajanmādiviśeṣaṇaṃ na sambhavet. athāivaṃvidhārthasūcakam evāitad ity ācakṣīthās,",
  "GSP29snyayvpu:610": "tathā saty avigānam evety āstāṃ tāvat.",
  "GSP29snyayvpu:611": "[NAV_4.8] adhunā parokṣalakṣaṇaṃ darśayati:",
  "GSP29snyayvpu:612": "itarad ityādi. aparokṣatayārthasya grāhakaṃ jñānaṃ pratyakṣam ity uktam,",
  "GSP29snyayvpu:613": "tasmād itarad asākṣād arthagrāhakaṃ jñānaṃ parokṣam iti jñeyam avagantavyam. etad api svasaṃvedanāpekṣayā pratyakṣam eva,",
  "GSP29snyayvpu:614": "bahirarthāpekṣayā tu parokṣavyapadeśam aśnuta iti darśayann āha:",
  "GSP29snyayvpu:615": "grahaṇekṣayeti; iha grahaṇaṃ prakramād bahiḥ pravartanam ucyate,",
  "GSP29snyayvpu:616": "'nyathā viśeṣaṇavaiyarthyāt; tasyekṣāpekṣā tayā; bahiḥpravṛttiparyālocanayeti yāvat. tad ayam artho:",
  "GSP29snyayvpu:617": "yady api svayaṃ pratyakṣaṃ,",
  "GSP29snyayvpu:618_0": "tathāpi liṅgaśabdādidvāreṇa bahirviṣayagrahaṇe 'sākṣātkāritayā vyāpriyata iti parokṣam",
  "GSP29snyayvpu:618_1": "ity ucyate. etac ca bubhutsitārthānyathānupapannārthāntarapratītivaśād udayadharmakaṃ",
  "GSP29snyayvpu:618_2": "iti. sāmānyalakṣaṇasadbhāvād ekākāram api vipratipattinirākaraṇārthaṃ dvidhā bhidyate,",
  "GSP29snyayvpu:619": "tad yathā:",
  "GSP29snyayvpu:620": "anumānaṃ śābdaṃ ceti. yato 'dyāpi śabdasyārthānyathānupapannatvam eva pare na pratipadyante,",
  "GSP29snyayvpu:621": "na cāpṛthakkṛtasya tadviviktaṃ vaktuṃ śakyam,",
  "GSP29snyayvpu:622": "ato bhedenopanyāsaḥ.",
  "GSP29snyayvpu:623": "____________________",
  "GSP29snyayvpu:624": "[NAV_5.0] tatra tāvad anumānalakṣaṇam abhidhitsur āha:",
  "GSP29snyayvpu:625": "sādhyāvinābhuno liṅgāt sādhyaniścāyakaṃ smṛtam /",
  "GSP29snyayvpu:626": "anumānaṃ, tad abhrāntaṃ pramāṇatvāt samakṣavat // NA_5 //",
  "GSP29snyayvpu:627": "[NAV_5.1] ihāpy anumānam iti lakṣyanirdeśaḥ,",
  "GSP29snyayvpu:628": "tasya prasiddhatayā anūdyatvāt. sādhyāvinābhuno liṅgāt sādhyaniścāyakam iti lakṣaṇanirdeśaḥ,",
  "GSP29snyayvpu:629_0": "tasyāprasiddhatayā vidheyatvād iti. atrāpy anumānaśabdasya kartrādikārakavyutpattikrameṇārthakathanaṃ",
  "GSP29snyayvpu:629_1": "pramāṇaśabdavad draṣṭavyam. tataś cehāpi liṅgagrahaṇasādhyāvinābhāvitvalakṣaṇaliṅgasambandhasmaraṇakālāt",
  "GSP29snyayvpu:629_2": "[Anu] paścān mīyate paricchidyate 'rtho 'numeyaḥ pāvakādir yena jñānena tad anumānam",
  "GSP29snyayvpu:629_3": "iti. tat kiṃbhūtam ity āha:",
  "GSP29snyayvpu:630": "sādhyaniścāyakam iti -- sādhanam arhati,",
  "GSP29snyayvpu:631": "sādhayituṃ vā śakya iti sādhyo 'numeya ity arthaḥ;",
  "GSP29snyayvpu:632": "tasya niścāyakaṃ tatsvarūpanirṇāyakam iti yāvat. tat kuta ity āha:",
  "GSP29snyayvpu:633": "liṅgāl -- liṅgyate gamyate 'rtho 'neneti liṅgaṃ hetus tasmāt. kiṃbhūtād ity āha:",
  "GSP29snyayvpu:634": "sādhyāvinābhuna iti -- vinā bhavatīti vinābhu,",
  "GSP29snyayvpu:635": "tato 'nyad avinābhu,",
  "GSP29snyayvpu:636": "sādhyenāvinābhu sādhyāvinābhu,",
  "GSP29snyayvpu:637": "sādhyaṃ vimucya yan na bhavatīty arthaḥ,",
  "GSP29snyayvpu:638_0": "tasmāt sādhyaniścāyakaṃ jñānaṃ tad anumānam. smṛtam abhipretaṃ nītividbhir iti sambandhaḥ.",
  "GSP29snyayvpu:638_1": "tatra liṅgāt sādhyaniścāyakam ity anenānumānasya pratyakṣaśābdalakṣaṇasaṅkīrṇatāṃ",
  "GSP29snyayvpu:638_2": "vārayati. sādhyāvinābhuna ity anena parapraṇītaliṅgalakṣaṇavyudāsam ācaṣṭe.",
  "GSP29snyayvpu:639": "[NAV_5.2] tataś ca yat pare procuḥ -- pakṣadharmatvānvayavyatirekalakṣaṇarūpatrayopalakṣitāni trīṇy eva liṅgāni:",
  "GSP29snyayvpu:640": "anupalabdhiḥ svabhāvaḥ kāryaṃ ceti; tad uktam:",
  "GSP29snyayvpu:641": "“anumeye 'tha tattulye sadbhāvo, nāstitāsati /",
  "GSP29snyayvpu:642": "niścitānupalambhātmakāryākhyā hetavas traya” // iti;",
  "GSP29snyayvpu:643": "[NAV_2] tathānye: “'syedaṃ kāryaṃ kāraṇaṃ saṃyogi samavāyi virodhi ceti laiṅgikam” iti,",
  "GSP29snyayvpu:644": "tathā: “pūrvavac cheṣavat sāmānyatodṛṣṭam” ityādi -- tad bālapralapitaprāyam ity avagantavyaṃ,",
  "GSP29snyayvpu:645": "sarvatra sādhyāvinābhāvitvasyāiva gamakatvāt,",
  "GSP29snyayvpu:646": "tadrahitasya tu trailakṣaṇyalakṣitasyāpy agamakatvād,",
  "GSP29snyayvpu:647": "itarathā tatputratvādīnām api gamakatvaprasaṅgān,",
  "GSP29snyayvpu:648": "niyamavat. trailakṣaṇyaṃ lakṣaṇaṃ,",
  "GSP29snyayvpu:649": "na yatkiñcit,",
  "GSP29snyayvpu:650": "tenāyam aprasaṅga iti cen,",
  "GSP29snyayvpu:651": "na,",
  "GSP29snyayvpu:652": "niyamena sādhyāvinābhāvitvasyāivoddīpanāt; tac ced asti kiṃ trailakṣaṇyāpekṣayā,",
  "GSP29snyayvpu:653": "tasyāiva gamakatvāt. tathā hi: jalacandrān nabhaścandraṃ,",
  "GSP29snyayvpu:654": "kṛttikodayāc chakaṭodayaṃ,",
  "GSP29snyayvpu:655": "puṣpitāikacūtāt puṣpitāśeṣacūtān,",
  "GSP29snyayvpu:656": "candrodayāt kumudākaraprabodhaṃ,",
  "GSP29snyayvpu:657": "vṛkṣāc chāyām ityādi pakṣadharmatvavirahe 'py anumimīmahe. kālādikas tatra dharmī samasty eva,",
  "GSP29snyayvpu:658": "tatra pakṣadharmatā liṅgasya gṛhyata iti cen,",
  "GSP29snyayvpu:659": "nātiprasaṅgād,",
  "GSP29snyayvpu:660": "evaṃ hi śabdasyānityatve sādhye kākakārṣṇyāder api gamakatvaprasaktes,",
  "GSP29snyayvpu:661": "tatrāpi lokāder dharmiṇaḥ kalpayituṃ śakyatvāt. tathānvayavikalo 'py anityaḥ śabdaḥ,",
  "GSP29snyayvpu:662": "śrāvaṇatvād ity ayaṃ samyagghetutayā samarthayituṃ śakya iti,",
  "GSP29snyayvpu:663": "nānvayo 'pi hetor lakṣaṇam. tathā hi:",
  "GSP29snyayvpu:664": "tāvakākūtenāiva sakalaṃ sattvam anityatayā kroḍīkṛtam iti bhāvadharmaḥ śrāvaṇatvaṃ katham anityatāṃ vihāya vipakṣe vartitum utsaheta,",
  "GSP29snyayvpu:665": "tadvikalasya niḥsvabhāvatāpatter,",
  "GSP29snyayvpu:666": "anityatāvinirmuktasya sattvasyāsambhavāvat. etena sātmakaṃ jīvaccharīraṃ,",
  "GSP29snyayvpu:667": "prāṇādimattvān,",
  "GSP29snyayvpu:668": "nirātmakatve tadvaikalyaprasaṅgād,",
  "GSP29snyayvpu:669": "ghaṭādivad ity ayam api gamako vyākhyātaḥ,",
  "GSP29snyayvpu:670": "sādhyārthānyathānupapannatvasyātrāpi sadbhāvāt,",
  "GSP29snyayvpu:671": "pakṣadharmatvānvayayos tv alakṣaṇatayā pratipādanāt.",
  "GSP29snyayvpu:672": "[NAV_5.3] tathā kāryasvabhāvānupalabdhirūpaliṅgatrayaniyamo 'pi kila tādātmyatadutpattilakṣaṇasambandhāstitvam eteṣv eveti yaḥ kriyate,",
  "GSP29snyayvpu:673": "so 'py ayuktaḥ,",
  "GSP29snyayvpu:674": "prakṛtasambandhadvayavikalasyāpi rūpāde rasādigamakatvadarśanāt. mā bhūt tasya tādātmyatadutpattibhyāṃ gamakatvaṃ,",
  "GSP29snyayvpu:675": "samavāyād bhaviṣyati,",
  "GSP29snyayvpu:676": "tathāpi nānyathānupapannatvam eva hetor lakṣaṇam iti yadi vaiśeṣiko manyeta,",
  "GSP29snyayvpu:677": "so 'nyathā nirloṭhanīyaḥ. sa hi vikalpataḥ paryanuyojyaḥ:",
  "GSP29snyayvpu:678": "samavāyibhyaḥ samavāyo 'bhinno bhinno vā. yady abhinnaḥ,",
  "GSP29snyayvpu:679": "samavāyina eva tarhi,",
  "GSP29snyayvpu:680": "na samavāyaḥ,",
  "GSP29snyayvpu:681": "tadavyatiriktatvāt,",
  "GSP29snyayvpu:682": "tatsvarūpavat. bhinnaś cet,",
  "GSP29snyayvpu:683": "sa kathaṃ teṣu varteta: sāmastyenāhosvid ekadeśena?",
  "GSP29snyayvpu:684": "tad yadi sāmastyena,",
  "GSP29snyayvpu:685": "tad ayuktaṃ,",
  "GSP29snyayvpu:686": "samavāyabahutvaprasaṅgāt,",
  "GSP29snyayvpu:687": "pratisamavāyi tasya parisamāptatāvāpteḥ. athāikadeśena,",
  "GSP29snyayvpu:688": "tad apy acāru,",
  "GSP29snyayvpu:689": "sāṃśatāprasaṅgena niravayavatvakṣateḥ,",
  "GSP29snyayvpu:690_0": "svāṃśavartane 'pi sāmastyāikadeśacodyāvatārāc ca. tatrāpi sāmastyapakṣe bahutvaṃ",
  "GSP29snyayvpu:690_1": "tadavastham eva. ekadeśapakṣe tv aṃśāntaraprasaṅgenānavasthā. tan na samavāyabalāt",
  "GSP29snyayvpu:690_2": "gamakatāṃ praty āśāvidheyā,",
  "GSP29snyayvpu:691": "tasyāiva tatra duḥsthitatvāt. etena saṃyogino 'pi gamakatā pratyuktā,",
  "GSP29snyayvpu:692": "samānadūṣaṇatvāt. virodhino 'pi viruddhābhāvagamakatvam anyathānupapannatvam eva sūcayati,",
  "GSP29snyayvpu:693": "tadabhāve gamakatvāyogāt.",
  "GSP29snyayvpu:694": "[NAV_5.4] evaṃ paraparikalpitam anyad api liṅgalakṣaṇaṃ yad gamakatāṅgaṃ tad anyathānupapannatvaṃ na vyabhicarati,",
  "GSP29snyayvpu:695": "sādhyaṃ vināpy upapadyamānasya gamakatāvaikalyād iti; atrāiva vyāpake liṅgalakṣaṇe 'ntarbhāvanīyaṃ,",
  "GSP29snyayvpu:696": "viparītaṃ tu nirasanīyam iti sthitam.",
  "GSP29snyayvpu:697": "[NAV_5.5] tad evam anumānalakṣaṇaṃ pratipādyādhunā yac chauddhodaniśiṣyakair nyagādi,",
  "GSP29snyayvpu:698": "yad uta -- bhrāntam anumānam,",
  "GSP29snyayvpu:699": "sāmānyapratibhāsitvāt,",
  "GSP29snyayvpu:700": "tasya ca bahiḥsvalakṣaṇe vyatirekāvyatirekavikalpābhyām apākriyamāṇatayāyogāt,",
  "GSP29snyayvpu:701": "tadrūpatayā ca tena tasyādhyavasāyād,",
  "GSP29snyayvpu:702": "atasmiṃs tadgrahaṇasya ca bhrāntilakṣaṇatvāt. prāmāṇyaṃ punaḥ praṇālikayā bahiḥ svalakṣaṇabalāyātatvād anumānasya. tathā hi:",
  "GSP29snyayvpu:703": "nārthaṃ vinā tādātmyatadutpattirūpasambandhapratibaddhaliṅgasadbhāvo,",
  "GSP29snyayvpu:704": "na tad vinā tadviṣayaṃ jñānaṃ,",
  "GSP29snyayvpu:705": "na tajjñānam antareṇa prāgavadhāritasambandhasmaraṇaṃ,",
  "GSP29snyayvpu:706": "tadasmaraṇe nānumānam ity,",
  "GSP29snyayvpu:707": "arthāvyabhicāritvād bhrāntam api pramāṇam iti saṅgīryate; tad uktam:",
  "GSP29snyayvpu:708": "“atasmiṃs tadgraho bhrāntir api sambandhataḥ prameti” -- tad apākartum āha:",
  "GSP29snyayvpu:709": "tad abhrāntam ityādi. tad anumānaṃ,",
  "GSP29snyayvpu:710": "bhrāmyati svagocare viparyasyatīti bhrāntaṃ,",
  "GSP29snyayvpu:711": "tato 'nyad abhrāntam,",
  "GSP29snyayvpu:712": "aviparītārthagrāhīti yāvat. iyaṃ ca pratijñā. pramīyate yathāvasthito 'rthaḥ paricchidyate 'neneti pramāṇaṃ,",
  "GSP29snyayvpu:713": "tadbhāvas tattvaṃ tasmāt. ayaṃ tu hetuḥ. saṅgatam akṣāṇām iti samakṣaṃ,",
  "GSP29snyayvpu:714": "tad iva samakṣavad iti dṛṣṭāntaḥ. tad idam anumānasya bhrāntatānirākārakaṃ sampūrṇāvayavam,",
  "GSP29snyayvpu:715": "upanayanigamanayor avayavatrayapratipādanenāivākṣiptatvāt. pramāṇaṃ sūcitam,",
  "GSP29snyayvpu:716": "prayogas tv evaṃ draṣṭavyo: 'bhrāntam anumānaṃ,",
  "GSP29snyayvpu:717": "pramāṇatvād,",
  "GSP29snyayvpu:718": "iha yad yat pramāṇaṃ tat tad abhrāntaṃ yathā samakṣaṃ,",
  "GSP29snyayvpu:719": "tathā ca pramāṇaṃ bhavadbhir abhyupagamyate 'numānaṃ,",
  "GSP29snyayvpu:720": "tasmāt pramāṇatvād abhrāntam iti pratipadyantām iti. tatrārthavādī tāvat samakṣalakṣaṇe dṛṣṭānte sādhyavikalatām āvirbhāvayituṃ na pārayati,",
  "GSP29snyayvpu:721": "svayam eva samakṣasyābhrāntatayā 'bhyupagamāt. śūnyavādinaḥ punaḥ samastāpalāpitvāt pramāṇaprameyavyavahāraṃ praty ayogyatāiveti na tam adhikṛtya svasādhanadoṣāḥ parihartavyāḥ,",
  "GSP29snyayvpu:722": "svavacanabādhitapratijñatvena tadvādotthānābhāvāt. tathā hi:",
  "GSP29snyayvpu:723": "sarvābhāvapratipādakaṃ vaco 'sti, nāsti vā?",
  "GSP29snyayvpu:724": "yady asti tarhi pratijñāhāniḥ. atha nāsti, sakalabhāvasiddhiḥ, pratiṣedhakābhāvāt.",
  "GSP29snyayvpu:725": "____________________",
  "GSP29snyayvpu:726_0": "[NAV_6.0] jñānavādī punar vedyavedakākāravikalaṃ sakalavikalpagocarātītaṃ nirvikalpakaṃ",
  "GSP29snyayvpu:726_1": "viviktapāramārthikasvasaṃvedanavedyaṃ saṃvedanam āgūryānādikālālīnavāsanābalaprabhāvitaṃ",
  "GSP29snyayvpu:726_2": "grāhyagrāhakākārakaluṣitaṃ bahiṣprathamānaṃ nikhilam api jñānaṃ viparyastatayā pratijānānaḥ",
  "GSP29snyayvpu:726_3": "samakṣalakṣaṇasya prakṛtadṛṣṭāntasya sādhyaśūnyatām abhidadhyād,",
  "GSP29snyayvpu:727": "atas tanmatavikuṭṭanārtham āha:",
  "GSP29snyayvpu:728": "na pratyakṣam api bhrāntaṃ pramāṇatvaviniścayāt /",
  "GSP29snyayvpu:729": "bhrāntaṃ pramāṇam ity etad viruddhaṃ vacanaṃ yataḥ // NA_6 //",
  "GSP29snyayvpu:730": "[NAV_6.1] yad bhavataś cetasi vivartate,",
  "GSP29snyayvpu:731": "yad uta na kevalam anumānaṃ bhrāntaṃ,",
  "GSP29snyayvpu:732": "kiṃ tarhi yad bhavadbhir dṛṣṭāntatayopāttaṃ pratyakṣaṃ tad api bhrāntam eva,",
  "GSP29snyayvpu:733": "“sarvam ālambane bhrāntam” ity vacanāt,",
  "GSP29snyayvpu:734": "tad etan na. kuta ity āha: pramāṇatvaviniścayād iti,",
  "GSP29snyayvpu:735": "pramāṇabhāvanirṇayād ity arthaḥ.",
  "GSP29snyayvpu:736": "[NAV_6.2] nanu ca pramāṇatām abhrāntatānyathānupapannāṃ yadi paraḥ pratipadyate,",
  "GSP29snyayvpu:737": "tatas tām abhyupagacchan kathaṃ bhrāntatāvipratipattiṃ vidadhyād iti pārśvasthitavacanāvakāśam āśaṅkya,",
  "GSP29snyayvpu:738": "bhrāntatāpramāṇatayor virodhasādhanena tataḥ pramāṇatāṃ vyāvartyānanyaśaraṇatayā pratijñātābhrāntatākrāntāṃ tāṃ darśayann āha:",
  "GSP29snyayvpu:739": "bhrāntam ityādi. bhrāntaṃ viparyastam atha ca pramāṇaṃ grāhyaparicchedahetur ity etad vacanam evaṃviddhārthapratyāyako dhvanir viruddhaṃ,",
  "GSP29snyayvpu:740": "pūrvāparavyāhatārthagarbhatvāt.",
  "GSP29snyayvpu:741": "[NAV_6.3] nanu ca nāivāsya viruddhatā,",
  "GSP29snyayvpu:742": "tathā hy:",
  "GSP29snyayvpu:743": "aviditaparamārthavyāvahārikābhiprāyeṇa lokasaṃvṛtiṃ ghaṭayanto vayaṃ dṛḍhataravāsanāprabodhasampāditasattākayoḥ pratyakṣānumānayoḥ pramāṇatām ācakṣmahe,",
  "GSP29snyayvpu:744": "tadabhiprāyeṇa darśitārthaprāpakatvena tayor avisaṃvādakatvāt. śithilavāsanāunmukhyanirmitajanmakayoḥ punar apramāṇatāṃ,",
  "GSP29snyayvpu:745": "tadākūtenāiva darśite 'rthe vipralambhanād iti,",
  "GSP29snyayvpu:746": "bhrāntatāṃ punas tattvacintakābhiprāyeṇa sakalasya bahir upaplavamānasya grāhyagrāhakākārakāluṣyadūṣitasya pratibhāsasya pāramārthikādvayasaṃvedanaviparyastarūpatvād abhidadhmahe,",
  "GSP29snyayvpu:747": "bahiḥ pratibhāsasya tadgrāhyārthavicārākṣamatayopaplutarūpatvāt. tathā hy:",
  "GSP29snyayvpu:748": "artho 'vayavirūpo 'vayavarūpo vā syād,",
  "GSP29snyayvpu:749": "gatyantarābhāvāt. na tāvad avayavirūpo vicāraṃ kṣamate,",
  "GSP29snyayvpu:750": "'vayavavirahe 'vayavitvāyogāt,",
  "GSP29snyayvpu:751": "teṣu ca tadvṛttivikalpānupapatteḥ. tathā hi:",
  "GSP29snyayvpu:752": "teṣv asāv ekadeśena vartate sāmastyena vā. na tāvad ekadeśena,",
  "GSP29snyayvpu:753": "tasya svayaṃ niravayavatvāt. avayavavṛttinimittam aṃśāntarakalpane tadvṛttāv apy aṃśāntarakalpanaprasaṅgas,",
  "GSP29snyayvpu:754": "tathā cānavasthā. nāpi sāmastyena,",
  "GSP29snyayvpu:755": "pratyavayavaṃ parisamāptarūpatayāvayavibahutvaprasaṅgāt. bhedapakṣe doṣo 'yam,",
  "GSP29snyayvpu:756": "abhedapakṣe nāstīti cen,",
  "GSP29snyayvpu:757": "na: tatrāpy avayavamātram avayavimātraṃ vā syād,",
  "GSP29snyayvpu:758": "itaretarāvyatiriktatvād,",
  "GSP29snyayvpu:759": "itaretarasvarūpavat. kiṃ ca,",
  "GSP29snyayvpu:760": "samastāvayavavyāpino 'vayavino 'bhyupagame paṭāder ekadeśarāgakampadarśanādiṣu sakalarāgakampadarśanādīni durnivārāṇi syur,",
  "GSP29snyayvpu:761_0": "ekasya rāgārāgādiviruddhadharmādhyāsāyogād iti. nāpy avayavarūpo 'rtho vicāragocaracārī",
  "GSP29snyayvpu:761_1": "karacaraṇaśirogrīvādīnām avayavānāṃ svāvayavāpekṣayāvayavirūpatayā taddūṣaṇenāivāpāstatvāt.",
  "GSP29snyayvpu:761_2": "paramāṇūnāṃ niraṃśatayāvayavatvam upapadyata iti cen,",
  "GSP29snyayvpu:762": "na,",
  "GSP29snyayvpu:763": "teṣām api dikṣaṭkasambandhena ṣaṭaṃśatāpatter,",
  "GSP29snyayvpu:764": "anyathāvasthānābhāvāt. tataś cārthavirahāt tadunmukho grāhyākāro 'līkas,",
  "GSP29snyayvpu:765": "tadalīkatāyāṃ grāhakākāro 'pi nāvasthānam ābadhnāti,",
  "GSP29snyayvpu:766": "grāhyābhāve grāhakāyogāt. tadapekṣayāiva tatsvarūpasthitiḥ,",
  "GSP29snyayvpu:767": "grāhyagrāhakākāravilaye ca bodhākāro 'vaśiṣyate,",
  "GSP29snyayvpu:768": "tasya sarvatrāvyabhicaritarūpatvāt,",
  "GSP29snyayvpu:769": "tasmāt sa eva pāramārthika iti.",
  "GSP29snyayvpu:770": "[NAV_6.4] atra pratividhīyate -- yad avādi saṃvedanam advayaṃ pāramārthikaṃ,",
  "GSP29snyayvpu:771": "grāhyagrāhakākārapravṛttaṃ punar atāttvikam iti,",
  "GSP29snyayvpu:772": "tad ayuktaṃ,",
  "GSP29snyayvpu:773": "pramāṇābhāvāt. tathā hi:",
  "GSP29snyayvpu:774": "bahir antaś cānekākāratayā harṣaviṣādādibhiḥ sthirasthūratādyanekadharmaparikaritārthagrahaṇapariṇāmaiś ca vivartamānaṃ saṃvedanam upalabhyate,",
  "GSP29snyayvpu:775": "na punar vedyavedakākāraviviktaṃ yādṛg bhavadbhir upavarṇyate jñānaṃ tādṛśaṃ kasyacit kadācana pratītigocaracāritām anubhavaty,",
  "GSP29snyayvpu:776": "advayapratibhāsasya svapnadaśāyām apy ananubhūteḥ. na ca tattvacintakā api pramāṇam antareṇa svākūtaṃ pratiṣṭhāpayantaḥ prekṣāvatām avadheyavacanā bhavanty,",
  "GSP29snyayvpu:777_0": "anyathāikam acetanam avyayam api brahmānekaṃ cetanaṃ kṣaṇabhaṅguratākrāntam avidyātaḥ",
  "GSP29snyayvpu:777_1": "prathata iti bruvāṇo 'nirākāryaḥ syāt. yad api bahirarthanirākaraṇadhiyā avayavyavayavadvāreṇa dūṣaṇam adāyi,",
  "GSP29snyayvpu:778_0": "tad api bahir antaḥ prathamānasakalāsumatpratītapratibhāsamudgaranirdalitaśarīratayā",
  "GSP29snyayvpu:778_1": "bhaktamadhyaniṣṭhyūtadarśinaḥ purato vipratāraṇapravaṇakuṭṭinīśapathaprāyam iti na",
  "GSP29snyayvpu:778_2": "vidvajjanamanāṃsi rañjayati,",
  "GSP29snyayvpu:779": "pratyakṣapratibhāsāpahnave tanmūlakatvāt kuyuktivikalpānām utthānābhāvāt. kiṃ ca,",
  "GSP29snyayvpu:780_0": "saṃvedanasyāpi sitāsitādyanekākāreṣv ekasya vartane bhedābhedasāmastyāikadeśādicodyaṃ",
  "GSP29snyayvpu:780_1": "samānam eveti na dūṣaṇam. anekākāravivartasyālīkatvān na tena saha saṃvedanasya pāramārthikasya",
  "GSP29snyayvpu:780_2": "bhedābhedādicinteti cen,",
  "GSP29snyayvpu:781": "nanv evam itaretarāśrayaṃ duruttaram āḍhaukate. tathā hi:",
  "GSP29snyayvpu:782": "tadalīkatvasiddhāv advayasaṃvedanasiddhis,",
  "GSP29snyayvpu:783": "tatsiddhau ca tadalīkatvam iti nyāyāt. anyac cādvayam apy ekakṣaṇavarti saṃvedanaṃ yathā pūrvottarakṣaṇābhyāṃ sambandham anubhavati,",
  "GSP29snyayvpu:784_0": "tathā niraṃśā api yadi paramāṇavo digaṃśaiḥ paramāṇvantarair vā saṃśleṣamāgaccheyuḥ",
  "GSP29snyayvpu:784_1": "kim ayuktaṃ syāt. na cāvayavyavayavayor ekāntavyatirekāvyatirekapakṣe yad dūṣaṇaṃ",
  "GSP29snyayvpu:784_2": "tad asmatpakṣabādhākaraṃ,",
  "GSP29snyayvpu:785": "parasparāvinirluṭhitarūpayor vivakṣayā sandarśanīyabhedayos tayor abhyupagamād,",
  "GSP29snyayvpu:786": "bahir antaś ca tathāiva prakāśamānatayā tayor nihnotum aśakyatvāt. etena rāgārāgakampākampādivirodhodbhāvanam api prativyūḍhaṃ,",
  "GSP29snyayvpu:787": "pramāṇaprasiddhe 'rthe virodhābhāvāt,",
  "GSP29snyayvpu:788": "pramāṇabādhitasyāiva viruddhatvāt,",
  "GSP29snyayvpu:789": "kuyuktivikalpānāṃ ca pratyakṣāpahnave nirmūlatayā bādhakatvāyogāt,",
  "GSP29snyayvpu:790": "taduddalitatvenotthānābhāvād,",
  "GSP29snyayvpu:791": "bhinnapravṛttinimittatvāc ca sarvadharmānāṃ tadviparyayasampādyo virodho dūrāpāsta eva. kiṃ ca,",
  "GSP29snyayvpu:792_0": "svayam eva saṃvedanaṃ paramārthasaṃvyavahārāpekṣayā pratyakṣāpratyakṣasavikalpakāvikalpakabhrāntābhrāntādirūpam",
  "GSP29snyayvpu:792_1": "abhyupayato bahirarthe viruddhadharmādhyāsapratiṣedhabuddhiḥ kevalaṃ jāḍyaṃ sūcayati.",
  "GSP29snyayvpu:792_2": "tan na pramāṇaṃ kathañcid bhrāntaṃ samasti,",
  "GSP29snyayvpu:793": "svarūpapracyavaprasaṅgād iti sthitam.",
  "GSP29snyayvpu:794": "[NAV_6.5] nanu ca taddarśitārthālīkatayā jñānasya bhrāntatā,",
  "GSP29snyayvpu:795": "na svarūpeṇa,",
  "GSP29snyayvpu:796": "na ca tadudayasamaye kasyacid idam alīkārtham idaṃ tv analīkārtham iti vivekenāvadhāraṇaṃ samasti,",
  "GSP29snyayvpu:797": "bhrāntābhrāntābhimatayos tadekarūpatayā prakāśanāt. yadā ca viśadadarśanapathacāriṇo 'pi śaśadharayugalādayo 'līkatām āviśanto dṛśyante,",
  "GSP29snyayvpu:798": "tadā sakalasatyārthatābhimatapratibhāseṣv apy alīkārthatāśaṅkānivṛtter anāśvāsa eva. na ca tadarthaprāptyādikam ārekānirākaraṇakāraṇaṃ kalpanīyaṃ,",
  "GSP29snyayvpu:799": "svapnāvasthāyāṃ tatsadbhāve 'py alīkārthatāsiddheḥ. bādhakapratyayopanipātāt tasyāsatyārthateti cen,",
  "GSP29snyayvpu:800": "na,",
  "GSP29snyayvpu:801_0": "tasya svagocaraparyavasitatvena bādhakatvāyogāt. anyathā nīlam ādadānā devadattabuddhiḥ",
  "GSP29snyayvpu:801_1": "prākpravṛttapītabuddher bādhikāpadyeta. sarvapratibhāsasya bādhakābhāvasiddheś ca",
  "GSP29snyayvpu:801_2": "samānatā. tasmād bhrāntābhrāntajñānabhrāntir iyaṃ bhavatāṃ,",
  "GSP29snyayvpu:802": "vivekābhāvena sarvasyālīkārthatvād iti.",
  "GSP29snyayvpu:803": "____________________",
  "GSP29snyayvpu:804": "[NAV_7.0] atrāha:",
  "GSP29snyayvpu:805": "sakalapratibhāsasya bhrāntatvāsiddhitaḥ sphuṭaṃ /",
  "GSP29snyayvpu:806": "pramāṇaṃ svānyaniścāyi dvayasiddhau prasidhyati // NA_7 //",
  "GSP29snyayvpu:807": "[NAV_7.1] evaṃ manyate: yo 'pi samastasaṃvedanasya bhrāntatāṃ pratijānīte,",
  "GSP29snyayvpu:808": "tenāpi tatsādhakasyābhrāntatābhyupagantavyā,",
  "GSP29snyayvpu:809": "tadbhrāntatve tatpratipāditārthālīkatvena sakalajñānābhrāntatāprasaṅgād,",
  "GSP29snyayvpu:810": "anyathā tadbhrāntatāyogāt. evaṃ ca tajjātīyam anyad apy abhrāntaṃ syāt,",
  "GSP29snyayvpu:811_0": "tataś ca sakalapratibhāsasya samastasaṃvedanasya bhrāntatvāsiddhito viparyastatvāniṣpatter",
  "GSP29snyayvpu:811_1": "yat sphuṭaṃ svānyaniścāyi suniścitatayā svaparaprakāśakaṃ tat pramāṇam iti sambandhaḥ.",
  "GSP29snyayvpu:811_2": "tac ca dvayasiddhau svarūpārthalakṣaṇayugmaniṣpattau prasiddhyati niṣpadyate,",
  "GSP29snyayvpu:812": "anyathā prameyābhāve pramāṇābhāvāt. tasmāt pramāṇam urarīkurvāṇenārtho 'py abhyupagantavya ity abhiprāya iti.",
  "GSP29snyayvpu:813": "____________________",
  "GSP29snyayvpu:814": "[NAV_8.0] tad evaṃ svārthānumānalakṣaṇaṃ pratipādya tadvatāṃ bhrāntatāvipratipattiṃ ca nirākṛtyādhunāpratipāditaparārthānumānalakṣaṇa evālpavaktavyatvāt tāvac chābdalakṣaṇam āha:",
  "GSP29snyayvpu:815": "dṛṣṭeṣṭāvyāhatād vākyāt paramārthābhidhāyinaḥ /",
  "GSP29snyayvpu:816": "tattvagrāhitayotpannaṃ mānaṃ śābdaṃ prakīrtitam // NA_8 //",
  "GSP29snyayvpu:817": "[NAV_8.1] atrāpi śābdam iti lakṣyam,",
  "GSP29snyayvpu:818": "anūdyatvāt. dṛṣṭeṣṭāvyāhatād ityādi lakṣaṇaṃ,",
  "GSP29snyayvpu:819": "vidheyatvāt. dṛṣṭena pramāṇāvalokiteneṣṭaḥ pratipādayiṣito 'vyāhato 'nirākṛtaḥ sāmarthyād artho yasmin vākye tattathā,",
  "GSP29snyayvpu:820": "pramāṇaniścitārthābādhitam iti yāvat,",
  "GSP29snyayvpu:821": "tasmāt. paramo 'kṛtrimaḥ puruṣopayogī śakyānuṣṭhāno vārtho vācyas,",
  "GSP29snyayvpu:822": "tam abhidhātuṃ śīlaṃ yasya tat paramārthābhidhāyi,",
  "GSP29snyayvpu:823_0": "viśiṣṭārthadarśakam ity arthaḥ. tatas tattvagrāhitayotpannaṃ prakṛtavākyapratipādyārthādānaśīlatayā",
  "GSP29snyayvpu:823_1": "labdhātmasattākaṃ yan mānaṃ tac śābdam iti prakīrtitam upavarṇitaṃ pūrvācāryair iti",
  "GSP29snyayvpu:823_2": "sambandhaḥ. tatra dṛṣṭeṣṭāvyāhatād ity anena kutīrthikavacasāṃ laukikavipratārakoktīnāṃ",
  "GSP29snyayvpu:823_3": "ca śābdatāṃ nirasyati,",
  "GSP29snyayvpu:824_0": "pramāṇabādhitatvāt. vākyād ity amunā tu vākyasyāiva niyatārthadarśakatvāt paramārthābhidhāyiteti",
  "GSP29snyayvpu:824_1": "darśayan padāc chābdābhāvam āha. paramārthābhidhāyina ity anena jvaraharatakṣakacūḍāratnālaṅkāropadeśādivacanaprabhavajñānasya",
  "GSP29snyayvpu:824_2": "niṣphalatayā prāmāṇyaṃ nirācaṣṭe. tattvagrāhitayotpannam ity amunā tv evaṃbhūtād",
  "GSP29snyayvpu:824_3": "api vākyāc chrotṛdoṣād viparītādyarthagrahaṇacaturatayā prādurbhūtasya śābdatvaṃ",
  "GSP29snyayvpu:824_4": "vārayati. mānam ity anenāntarbhāvitapropasargārthena śābde parasyāprāmāṇyabuddhiṃ tiraskurute,",
  "GSP29snyayvpu:825": "tadaprāmāṇye parārthānumānapralayaprasaṅgāt,",
  "GSP29snyayvpu:826": "tasya vacanarūpatvāt. tryavayavahetusūcakatvenopacāratas tasya prāmāṇyaṃ,",
  "GSP29snyayvpu:827": "na tattvata iti cen,",
  "GSP29snyayvpu:828": "nāpramāṇasya sūcakatvāyogāt. nanu ca hetupratipādane yadi tat pramāṇaṃ,",
  "GSP29snyayvpu:829": "tato hetusamarthakapramāṇāntarapratīkṣaṇaṃ viśīryeta,",
  "GSP29snyayvpu:830": "tenāiva nirṇītasvarūpatvāt tasya,",
  "GSP29snyayvpu:831": "pramāṇaprasiddhe punaḥ pramāṇāntaravaiyarthyāt. nāitad asti,",
  "GSP29snyayvpu:832": "bhavatparikalpitādhyakṣasyāpy aprāmāṇyaprasaṅgāt:",
  "GSP29snyayvpu:833": "taddarśite 'rthe vikalpapratīkṣaṇāt tasyāiva prāmāṇyam āsajyeta. tadgṛhītam evārtham asāv abhilāpayatīti cec chabdapratipāditaṃ hetuṃ pramāṇāntaraṃ samarthayata iti samāno nyāyaḥ.",
  "GSP29snyayvpu:834": "____________________",
  "GSP29snyayvpu:835": "[NAV_9.0] śābdaṃ ca dvidhā bhavati:",
  "GSP29snyayvpu:836": "laukikaṃ śāstrajaṃ ceti. tatredam dvayor api sādhāraṇaṃ lakṣaṇaṃ pratipāditaṃ. samarthanaṃ punar avipratārakavacanaprabhavasyehādivākyaprastāva eva laukikasya vihitaṃ,",
  "GSP29snyayvpu:837": "śāstrajasya tu vidhātavyam iti yādṛśaḥ śāstrāt tajjātaṃ pramāṇatām anubhavati tad darśayati:",
  "GSP29snyayvpu:838": "āptopajñam anullaṅghyam adṛṣṭeṣṭavirodhakam /",
  "GSP29snyayvpu:839": "tattvopadeśakṛt sārvaṃ śāstraṃ kāpathaghaṭṭanam // NA_9 //",
  "GSP29snyayvpu:840": "[NAV_9.1] śāsti śikṣayati jīvājīvāditattvaṃ grāhayati,",
  "GSP29snyayvpu:841": "śiṣyate 'neneti vā śāstram. tat kiṃbhūtam iti tadviśeṣaṇāny āha. āptaḥ prakṣīṇāśeṣarāgādidoṣagaṇas,",
  "GSP29snyayvpu:842": "tenopajñam ādāv upalabdham. anenāpauruṣeyāpoham āha,",
  "GSP29snyayvpu:843": "tasya pramāṇabādhitatvāt,",
  "GSP29snyayvpu:844": "puruṣavyāpārābhāve vacanānupalabdher,",
  "GSP29snyayvpu:845": "upalambhe 'pi tadarthānavagamāt,",
  "GSP29snyayvpu:846": "tadarthaniścayārthaṃ puruṣāśrayaṇe gajasnānanyāyaprasaṅgāt,",
  "GSP29snyayvpu:847": "tasya rāgādikaluṣitatvena vitathārthakathanapravṛtteḥ. tadanuṣṭhānād api svakāryasiddhau praṇayanārtham api puruṣaḥ kiṃ neṣyate,",
  "GSP29snyayvpu:848": "viśeṣābhāvāt. tan na kṣīṇadoṣavacanaṃ vyatiricyānyataḥ prekṣāvatāṃ paralokādāv adṛṣṭe 'rthe pravṛttir yuktā;",
  "GSP29snyayvpu:849": "tat tad eva śāstraṃ,",
  "GSP29snyayvpu:850": "nirupacaritaśabdārthopapatter ity āstāṃ tāvat.",
  "GSP29snyayvpu:851": "[NAV_9.2] ata evollaṅghyate prābalyena gamyate 'bhibhūyate anyair ity ullaṅghyaṃ,",
  "GSP29snyayvpu:852": "tato 'nyad anullaṅghyaṃ,",
  "GSP29snyayvpu:853": "sarvavacanātiśāyīti yāvat. ata eva dṛṣṭena pramāṇanirṇīteneṣṭasya tadvācyasya virodho yasmiṃs tattathā tad eva,",
  "GSP29snyayvpu:854": "yadi vā dṛṣṭaḥ pramāṇena,",
  "GSP29snyayvpu:855": "iṣṭo vacanāntareṇa,",
  "GSP29snyayvpu:856": "tayor virodhakaṃ,",
  "GSP29snyayvpu:857": "tadviruddhārthābhidhānāt,",
  "GSP29snyayvpu:858": "tato 'nyad adṛṣṭeṣṭavirodhakam,",
  "GSP29snyayvpu:859": "abādhārthābhidhāyīty arthaḥ.",
  "GSP29snyayvpu:860": "[NAV_9.3] tadiyatā śāstrasya svārthasampad uktā. adhunā tattvopadeśādīnāṃ parārthatvāt parārthasampadam āha:",
  "GSP29snyayvpu:861": "tattvaṃ jīvādayaḥ padārthāḥ,",
  "GSP29snyayvpu:862": "pramāṇapratiṣṭhitatvāt,",
  "GSP29snyayvpu:863": "teṣāṃ upadeśaḥ svarūpaprakāśanaṃ tadrakṣaṇādividhānaṃ vā. taṃ karoti tattvopadeśakṛt. ata eva sārvaṃ sarvasmai hitaṃ,",
  "GSP29snyayvpu:864": "prāṇirakṣaṇopāyopadeśaparamapadadāyitayā viśvajanīnatvāt. etena parārthasampādakatvam uktam.",
  "GSP29snyayvpu:865": "[NAV_9.4] adhunā pareṣām evānarthavighātitvam āha: kutsitāḥ panthāḥ kāpathās tīrthāntarāṇi,",
  "GSP29snyayvpu:866": "teṣāṃ ghaṭṭanaṃ vicālakaṃ nirākārakaṃ,",
  "GSP29snyayvpu:867": "sarvajanāpakārikumatavidhvaṃsakam ity arthaḥ. īdṛśād eva śāstrāj jātaṃ śābdaṃ pramāṇaṃ,",
  "GSP29snyayvpu:868": "nānyebhyo,",
  "GSP29snyayvpu:869": "vipralambhakatvāt teṣām iti.",
  "GSP29snyayvpu:870": "____________________",
  "GSP29snyayvpu:871": "[NAV_10.0] adhunā parārthānumānalakṣaṇaṃ vaktavyam,",
  "GSP29snyayvpu:872": "tac ca pratyakṣe 'pi paśyann ekayogakṣematvāt sāmānyenāha:",
  "GSP29snyayvpu:873": "svaniścayavad anyeṣāṃ niścayotpādanaṃ budhaiḥ /",
  "GSP29snyayvpu:874": "parārthaṃ mānam ākhyātaṃ vākyaṃ tadupacārataḥ // NA_10 //",
  "GSP29snyayvpu:875": "[NAV_10.1] atra parārthaṃ mānam iti lakṣyaṃ,",
  "GSP29snyayvpu:876": "svaniścayavad ityādi lakṣaṇam. sva ātmā tasya niścayaḥ prameyādhigamas,",
  "GSP29snyayvpu:877": "tadvad anyeśāṃ pratipādyānāṃ niścayotpādanaṃ prameyaparicchedakajñānaprādurbhāvanaṃ:",
  "GSP29snyayvpu:878": "yathātmano 'rthanirṇayas tathā pareṣāṃ nirṇayajananam ity arthaḥ. budhair vidvadbhiḥ,",
  "GSP29snyayvpu:879": "parasmai arthaḥ prayojanaṃ yena tat parārthaṃ,",
  "GSP29snyayvpu:880": "mīyate 'neneti mānam, ākhyātaṃ kathitam.",
  "GSP29snyayvpu:881": "[NAV_10.2] nanu ca yadi niścayotpādanaṃ parārthamānaṃ,",
  "GSP29snyayvpu:882": "tathā jñānam api parapratyāyanāya vyāpriyamānaṃ parārthaṃ prāpnotīty āha: vākyaṃ parārthaṃ,",
  "GSP29snyayvpu:883": "na jñānaṃ,",
  "GSP29snyayvpu:884": "tasyāivānantaryeṇa vyāpārāt,",
  "GSP29snyayvpu:885": "paraprayojanamātratvāc ca,",
  "GSP29snyayvpu:886": "itarasya tu vyavahitatvāt,",
  "GSP29snyayvpu:887": "svaparopakāritvāc ca. kathaṃ vacanam ajñānarūpaṃ pramāṇam ity āha: tadupacāratas,",
  "GSP29snyayvpu:888": "tasya jñānasyopacāro 'tadrūpasyāpi tadaṅgatayā tadrūpatvena grahaṇam,",
  "GSP29snyayvpu:889": "tataḥ. idam uktaṃ bhavati:",
  "GSP29snyayvpu:890": "pratipādyagatam utpatsyamānaṃ yaj jñānaṃ tad avyavahitakāraṇatvād vacanam apy upacāreṇa pramāṇam ity ucyate. tatrānumānasya pārārthyaṃ parair abhyupagatam eva,",
  "GSP29snyayvpu:891": "pratyakṣasya na pratipadyante,",
  "GSP29snyayvpu:892": "kiledaṃ śabdapraveśaśūnyasvalakṣaṇagrāhīti nāitadgocaraḥ parebhyaḥ pratipādayituṃ pāryate. na ca śabdāt parasya svalakṣaṇagrahaṇadakṣaṃ pratyakṣam unmaṅkṣyati,",
  "GSP29snyayvpu:893": "śabdasya vikalpotpāditatvena parasyāpi vikalpotpādakatvāt. tad uktaṃ:",
  "GSP29snyayvpu:894": "“vikalpayonayaḥ śabdā vikalpāḥ śabdayonayaḥ /",
  "GSP29snyayvpu:895": "kāryakāraṇatā teṣāṃ nārthaṃ śabdāḥ spṛśanty api” //",
  "GSP29snyayvpu:896": "____________________",
  "GSP29snyayvpu:897": "[NAV_11.0] nirvikalpakaṃ ca pratyakṣam,",
  "GSP29snyayvpu:898": "ato na śabdajanyam ity ato 'numānaṃ dṛṣṭāntīkṛtya pratyakṣasyāpi parārthatāṃ sādhayitum āha:",
  "GSP29snyayvpu:899": "pratyakṣeṇānumānena prasiddhārthaprakāśanāt /",
  "GSP29snyayvpu:900": "parasya tadupāyatvāt parārthatvaṃ dvayor api // NA_11 //",
  "GSP29snyayvpu:901": "[NAV_11.1] pratyakṣeṇāpy anumāneneva prasiddhārthaprakāśanāt svapratītaprameyapratyāyakatvāt parārthatvaṃ pratipādyaprayojanatvaṃ dvayor api pratyakṣānumānayos,",
  "GSP29snyayvpu:902": "tulyakāraṇatvān,",
  "GSP29snyayvpu:903": "nānumānasyāivāikasyety abhiprāyaḥ. iha cāśrūyamāṇatvāt tadarthagamanāc cāpīvaśabdau luptanirdiṣṭau draṣṭavyau. pratyakṣapratītārthapratyāyanaṃ ca pratijānānasyāyam abhiprāyo:",
  "GSP29snyayvpu:904": "yat paro manyate -- nāitadgocaraṃ parebhyaḥ pratipādayituṃ pāryata iti -- tad ayuktaṃ,",
  "GSP29snyayvpu:905": "nirvikalpakādhyakṣāpohena vyavasāyarūpasya pratyakṣasya prāg eva sādhitatvāt,",
  "GSP29snyayvpu:906": "tadgocarasya kathañcid vikalpagamyatvena śabdapratipādyatvāt. tad yathānumānapratīto 'rthaḥ parasmai pratipādyamāno vacanarūpāpannaḥ parārtham anumānaṃ,",
  "GSP29snyayvpu:907": "tathā pratyakṣapratīto 'pi parārthaṃ pratyakṣaṃ,",
  "GSP29snyayvpu:908": "parapratyāyanasya tulyatvād,",
  "GSP29snyayvpu:909": "vacanavyāpārasyāiva bhedāt. tathā hy:",
  "GSP29snyayvpu:910": "anumānapratītaṃ pratyāyayann evaṃ vacanayaty -- agnir atra dhūmād,",
  "GSP29snyayvpu:911": "yatra yatra dhūmas tatra tatrāgnir,",
  "GSP29snyayvpu:912": "yathā mahānasādau; vaidharmyeṇa vāgnyabhāve na kvacid dhūmo,",
  "GSP29snyayvpu:913": "yathā jalāśayādau,",
  "GSP29snyayvpu:914": "tathā ca dhūmo 'yaṃ,",
  "GSP29snyayvpu:915": "tasmād dhūmād agnir atreti,",
  "GSP29snyayvpu:916": "avyutpannavismṛtasambandhayos tathāiva pratipādayituṃ śakyatvāt. smaryamāṇe sambandhe punar evam:",
  "GSP29snyayvpu:917": "agnir atra dhūmopapatter; vaidharmyeṇa: agnir atra,",
  "GSP29snyayvpu:918": "anyathā dhūmānupapatteḥ. pratyakṣapratītaṃ punar darśayann etāvad vakti:",
  "GSP29snyayvpu:919": "&#8216;",
  "GSP29snyayvpu:920": "paśya rāja gacchati'. tataś ca vacanād dvividhād api samagrasāmagrīkasya pratipādyasyānumeyapratyakṣārthaviṣayā yataḥ pratītir ullasaty,",
  "GSP29snyayvpu:921": "ato dvayor api parārthatety āha:",
  "GSP29snyayvpu:922": "parasya tadupāyatvāt pratipādyasya pratītiṃ prati pratipādakasthapratyakṣānumānanirṇītārthaprakāśanakāraṇatvād ity arthaḥ. etena pūrvakārikoktopacārakāraṇaṃ ca lakṣayati.",
  "GSP29snyayvpu:923": "[NAV_11.2] yac coktaṃ: &#8216;na śabdāt parasya pratyakṣotpattis,",
  "GSP29snyayvpu:924": "tasya vikalpajanakatvāt,",
  "GSP29snyayvpu:925": "pratyakṣasya svalakṣaṇaviṣayatvena nirvikalpakatvāt'; -- tad ayuktaṃ,",
  "GSP29snyayvpu:926": "sāmānyaviśeṣātmakārthaviṣayasya nirṇayarūpasya tasya kathañcid ekaviṣayatayā śabdotpādyatvāvirodhād,",
  "GSP29snyayvpu:927": "evaṃvidhasya ca prāg eva samarthanāt. cakṣurādisāmagrītas tad utpadyate,",
  "GSP29snyayvpu:928": "na śabdād iti ced,",
  "GSP29snyayvpu:929": "anumānam api pratyakṣādiniścitād dhetor avismṛtasambandhasya pramātur ullasati,",
  "GSP29snyayvpu:930": "na śabdād,",
  "GSP29snyayvpu:931": "atas tasyāpi parārthatā viśīryeta. samarthahetukathanāt tatra vacanasya parārthateti ced,",
  "GSP29snyayvpu:932": "atrāpi darśanayogyārthapratipādanād iti brūmaḥ. tan na pratyakṣaparokṣayoḥ pārārthyaṃ prati viśeṣopalabdhir iti mucyatāṃ pakṣapātaḥ.",
  "GSP29snyayvpu:933": "____________________",
  "GSP29snyayvpu:934": "[NAV_12.0] tad evaṃ dvayor api parārthatāṃ pratipādya tatsvarūpam āha:",
  "GSP29snyayvpu:935": "pratyakṣapratipannārthapratipādi ca yad vacaḥ /",
  "GSP29snyayvpu:936": "pratyakṣaṃ pratibhāsasya nimittatvāt tad ucyate // NA_12 //",
  "GSP29snyayvpu:937": "[NAV_12.1] yad vacaḥ pratyakṣapratipannārthapratipādi sākṣātkārijñānagocarakathanacaturaṃ tat pratyakṣam ucyata iti sambandhaḥ. tac ca pratyakṣarūpam evocyamānaṃ pratyakṣaṃ,",
  "GSP29snyayvpu:938": "vipratipannaṃ prati punar anumānadvāreṇocyamānam anumānam eveti caśabdenānekārthatvād darśayati. vacanaṃ kutaḥ pratyakṣam ity āha:",
  "GSP29snyayvpu:939": "pratibhāsasya nimittatvāt pratipādyapratyakṣaprakāśahetutvād upacāreṇocyata ity arthaḥ.",
  "GSP29snyayvpu:940": "____________________",
  "GSP29snyayvpu:941": "[NAV_13.0] anumānam āha:",
  "GSP29snyayvpu:942": "sādhyāvinābhuvo hetor vaco yat pratipādakam /",
  "GSP29snyayvpu:943": "parārtham anumānaṃ tat pakṣādivacanātmakam // NA_13 //",
  "GSP29snyayvpu:944": "[NAV_13.1] hinoti gamayaty artham iti hetus,",
  "GSP29snyayvpu:945": "tasya sādhyāvinābhuvaḥ prāṅ nirūpitasya yad vacaḥ pratipādakaṃ sandarśakaṃ tad anumānaprakāśahetutvāt parārtham anumānam. tat kīdṛśaṃ?",
  "GSP29snyayvpu:946": "ity āha: pakṣo vakṣyamāṇalakṣaṇaḥ sa ādir yeṣāṃ hetudṛṣṭāntopanayanigamanādīnāṃ tāni tathā,",
  "GSP29snyayvpu:947": "teṣāṃ vacanāni pratipādakā dhvanayaḥ; tāny evātmā svarūpaṃ yasya tat pakṣādivacanātmakam.",
  "GSP29snyayvpu:948": "[NAV_13.2] nanu ca hetupratipādakaṃ vacaḥ parārtham anumānam ity abhidhāya tat pakṣādivacanātmakam iti vadataḥ pūrvāparavyāhatā vāco yuktiḥ. nāitad asty;",
  "GSP29snyayvpu:949": "evaṃ manyate nāikaḥ prakāraḥ parārthānumānasya,",
  "GSP29snyayvpu:950": "kiṃ tarhi yathā parasya sukhena prameyapratītir bhavati tathā yatnataḥ pratyāyanīyaḥ. tatra daśāvayavaṃ sādhanaṃ pratipādanopāyaḥ. tad yathā -- pakṣādayaḥ pañca,",
  "GSP29snyayvpu:951": "tacchuddhayaś ca. tatra yadā pratipādyaḥ prakramād eva nirṇītapakṣo 'vismṛtadṛṣṭāntasmāryapratibandhagrāhakapramāṇo vyutpannamatitvāc cheṣāvayavābhyūhanasamarthaś ca bhavati,",
  "GSP29snyayvpu:952": "yad vātyantābhyāsena parikarmitamatitvāt tāvatāiva prastutaprameyam avabudhyate,",
  "GSP29snyayvpu:953": "tadā hetupratipādanam eva kriyate,",
  "GSP29snyayvpu:954": "śeṣābhidhānasya śrotṛsaṃskārākāritayā nairarthakyād ityādau hetupratipādanaṃ sūtrakṛtā parārtham anumānam uktam. yadā tu pratipādyasya nādyāpi pakṣanirṇayas,",
  "GSP29snyayvpu:955_0": "tadākāṇḍa eva hetūpanyāso 'dṛṣṭamudgarapātāyamānaḥ syād iti pakṣo 'pi nirdiśyate.",
  "GSP29snyayvpu:955_1": "tathāsmaryamāṇe pratibandhagrāhiṇi pramāṇe dṛṣṭānto 'pi varṇyetānyathā hetoḥ sāmarthyānavagateḥ.",
  "GSP29snyayvpu:955_2": "smṛte 'pi pramāṇe dārṣṭāntike yojayitum ajānānasyopanayo darśyate. tathāpi sākāṅkṣasya nigamanam ucyate,",
  "GSP29snyayvpu:956_0": "'nyathā nirākulaprastutārthāsiddheḥ. tathā yatra pakṣādau svarūpavipratipattis tatra",
  "GSP29snyayvpu:956_1": "tacchuddhiḥ pramāṇena kartavyetarathā teṣāṃ svasādhyāsādhanāt. sarveṣāṃ cāmīṣāṃ sādhanāvayavatvaṃ,",
  "GSP29snyayvpu:957": "pratipādyapratītyupāyatvāt.",
  "GSP29snyayvpu:958": "[NAV_13.3] nanu ca svaniścayavat paraniścayotpādanaṃ parārtham anumānam uktaṃ,",
  "GSP29snyayvpu:959": "na ca svārthānumānakāle kramo 'yam anubhūyate,",
  "GSP29snyayvpu:960": "sambandhavedino hetudarśanamātrāt sādhyapratītisiddher,",
  "GSP29snyayvpu:961": "na hi pratipattā pakṣaṃ kṛtvā tato hetuṃ nibhālayati,",
  "GSP29snyayvpu:962": "nāpi dṛṣṭāntādikaṃ viracayati,",
  "GSP29snyayvpu:963": "tathā pratīter abhāvāt. kiṃ cānvayavyatirekābhyāṃ hetor eva sāmarthyam unnīyate,",
  "GSP29snyayvpu:964": "na pakṣādīnāṃ,",
  "GSP29snyayvpu:965": "tadvyatirekeṇāpi sādhyasiddheḥ,",
  "GSP29snyayvpu:966": "tathāpi teṣāṃ sādhanāṃśatvakalpane 'navasthāprasaṅgāt. yadi ca tatsāmarthyaṃ syāt,",
  "GSP29snyayvpu:967": "tadā pakṣopanyāsamātrād eva sādhyāvagater hetur ānarthakyam aśnuvīta,",
  "GSP29snyayvpu:968": "uttarāvayavāś ca,",
  "GSP29snyayvpu:969": "evaṃ hi tatsāmarthyaṃ siddhyen nānyathā. tasmād ya eva paranirapekṣaṃ sādhyaṃ bodhayati sa eva hetuḥ sādhanaṃ, na pakṣādaya iti.",
  "GSP29snyayvpu:970": "[NAV_13.4] atrocyate -- &#8216;",
  "GSP29snyayvpu:971": "svaniścayavat paraniścayotpādanaṃ parārtham anumānam uktam';",
  "GSP29snyayvpu:972": "ityādi yad uktaṃ tad yuktam uktaṃ,",
  "GSP29snyayvpu:973": "kevalaṃ tadarthaṃ na jānīṣe,",
  "GSP29snyayvpu:974": "niścayāpekṣayāiva &#8216;vat'inā tulyatābhidhānān; na punaḥ sarvasāmānyam abhipretam,",
  "GSP29snyayvpu:975": "anyathā dhvanim anuccārayan svārthānumāne sādhyam avabudhyata iti,",
  "GSP29snyayvpu:976": "tadanuccāraṇena paraniścayotpādanaṃ prasajyeta. na cāitad asti,",
  "GSP29snyayvpu:977": "śabdānuccāraṇe parapratipādanāsambhavāt,",
  "GSP29snyayvpu:978": "tadarthaṃ śabdāṅgīkaraṇe yena yena vinā parapratipādanāsambhavas tat tad urarīkartavyaṃ,",
  "GSP29snyayvpu:979": "samānanyāyāt. na ca pakṣādivirahe pratipādyaviśeṣaḥ pratipādayituṃ śakyo,",
  "GSP29snyayvpu:980": "hetugocarāditatsādhyārthapratītivikalatayā tasya sākāṅkṣatvāt. tathā ca bubhutsitārthabodhābhāvād apratyāyita eva tiṣṭhed;",
  "GSP29snyayvpu:981": "atas tadbodhanārthaṃ pakṣādayo darśanīyā iti te 'pi sādhanāṃśāḥ syuḥ. yac coktam:",
  "GSP29snyayvpu:982": "anvayavyatirekānukaraṇābhāvān na sādhanaṃ,",
  "GSP29snyayvpu:983": "hetumātrād api sādhyasiddhes,",
  "GSP29snyayvpu:984": "tad ayuktam,",
  "GSP29snyayvpu:985": "avipratārakatāniścitapuruṣavacanamātrād apy agnir atretyādirūpāt kvacit prameyo 'rthaḥ sidhyatīti hetor apy asādhanatāprasaṅgāt. tadviraheṇāpi sādhyasiddheḥ. yuktaṃ cāitad,",
  "GSP29snyayvpu:986": "avipratārakavacanasya prāg eva prāmāṇyaprasādhanāt. yac coktam: yady amīṣāṃ sāmarthyaṃ syāt,",
  "GSP29snyayvpu:987": "tadā pakṣamātrād eva sādhyapratīter hetor vaiyarthyaṃ syād iti,",
  "GSP29snyayvpu:988": "tad ayuktataraṃ,",
  "GSP29snyayvpu:989": "bhavatpakṣe 'pi samānatvāt,",
  "GSP29snyayvpu:990": "tatrāpi samarthahetūpanyāsād eva sādhyāvagater,",
  "GSP29snyayvpu:991": "anyathā samarthatāyogāt. paścāt tasyāiva pramāṇena samarthanaṃ sarvatra gṛhītavyāptikasya ca punaḥ pakṣadharmiṇy upasaṃharaṇam anarthakatāṃ prāpnuvat kena nivāryeta?",
  "GSP29snyayvpu:992": "tadabhāve hetoḥ sāmarthyaṃ nāvagamyate,",
  "GSP29snyayvpu:993": "tena sārthakam iti cet,",
  "GSP29snyayvpu:994": "pakṣādīn api virahayya pratipādyaviśeṣaḥ pratipādayituṃ na pāryata iti teṣām api sārthakatā na durupapādeti mucyatām āgrahaḥ. tasmād dhetuvat pakṣādayo 'pi sādhanaṃ,",
  "GSP29snyayvpu:995": "hetor api kvacit pratipādye tadapekṣatayā nirapekṣatāsiddher iti. tad idaṃ sakalam ākalayyoktaṃ tat pakṣādivacanātmakaṃ iti.",
  "GSP29snyayvpu:996": "____________________",
  "GSP29snyayvpu:997": "[NAV_14.0] tad evam arthataḥ pakṣādīn prastutya tāvat pakṣalakṣaṇam āha:",
  "GSP29snyayvpu:998": "sādhyābhyupagamaḥ pakṣaḥ pratyakṣādyanirākṛtaḥ /",
  "GSP29snyayvpu:999": "tatprayogo 'tra kartavyo hetor gocaradīpakaḥ // NA_14 //",
  "GSP29snyayvpu:1000": "[NAV_14.1] pacyata iti pakṣo,",
  "GSP29snyayvpu:1001": "vyaktīkriyata itibhāvaḥ. kiṃbhūta ity āha: sādhyasyānumeyasyābhyupagamo 'ṅgīkaraṇaṃ,",
  "GSP29snyayvpu:1002": "prāśnikādīnāṃ purataḥ pratijñāsvīkāra ity arthaḥ. kim abhyupagamamātram?",
  "GSP29snyayvpu:1003": "nety āha: pratyakṣādyanirākṛta iti. pratyakṣaṃ sākṣātkāri saṃvedanam,",
  "GSP29snyayvpu:1004": "ādiśabdād anumānasvavacanalokā gṛhyante,",
  "GSP29snyayvpu:1005": "tair anirākṛto 'bādhitaḥ pakṣa iti sambandhaḥ. tad yathā -- &#8216;sarvam anekāntātmakam',",
  "GSP29snyayvpu:1006": "&#8216;asti sarvajña'; ityādi vā. ayaṃ ca kevalam eṣṭavyo,",
  "GSP29snyayvpu:1007": "na punaḥ parārthānumānakāle vacanenābhidhātavya iti yo manyeta taṃ pratyāha:",
  "GSP29snyayvpu:1008": "tasya pakṣasya prayogo 'bhidhānam atra parārthānumānaprastāve kartavyo vidheyaḥ. kuta ity āha:",
  "GSP29snyayvpu:1009": "hetoḥ prāṅnirūpitasya gocaradīpaka iti,",
  "GSP29snyayvpu:1010": "&#8216;nimittakāraṇahetuṣu sarvāsāṃ prāyo darśanam'; itivacanād,",
  "GSP29snyayvpu:1011": "bhāvapradhānatvāc ca nirdeśasya,",
  "GSP29snyayvpu:1012": "viṣayasandarśakatvād ity arthaḥ. ayam atrābhiprāyo:",
  "GSP29snyayvpu:1013": "na hi sarvatra prativādinaḥ prakramād eva nirṇītapakṣasya kūrcaśobhāpuraḥsaraṃ hetur upanyasyate,",
  "GSP29snyayvpu:1014": "'pi tu kvacit kathañcit.",
  "GSP29snyayvpu:1015": "____________________",
  "GSP29snyayvpu:1016": "[NAV_15.0] tato yadādyāpi pratipādyaḥ pakṣārthaṃ na jānīte,",
  "GSP29snyayvpu:1017": "tadākāṇḍa eva hetāv ucyamāne viṣayavyāmohād bhrāntilakṣaṇo doṣaḥ syād ity āha:",
  "GSP29snyayvpu:1018": "anyathā vādyabhipretahetugocaramohinaḥ /",
  "GSP29snyayvpu:1019": "pratyāyyasya bhaved dhetur viruddhārekito yathā // NA_15 //",
  "GSP29snyayvpu:1020": "[NAV_15.1] anyathety uktaviparītāśrayaṇe pakṣaprayogākaraṇa ity arthaḥ. vādino hetūpanyāsakartur abhipreto 'bhimataḥ sa cāsau hetugocaraś ca vādyabhipretahetugocaras;",
  "GSP29snyayvpu:1021": "tatra muhyati dolāyate tac chīlaś ca yas,",
  "GSP29snyayvpu:1022": "tasya pratyāyyasya prativādino hetur viruddhārekito bhaved virodhaśaṅkākalaṅkitaḥ syād ity arthaḥ. tataś ca samyagghetāv api &#8216;",
  "GSP29snyayvpu:1023": "vipakṣa evāyaṃ vartata';",
  "GSP29snyayvpu:1024": "iti vyāmohād viruddhadūṣaṇam abhidadhīta,",
  "GSP29snyayvpu:1025": "pakṣopanyāsāt tu nirṇītahetugocarasya nāiṣa doṣaḥ syād ity abhiprāyaḥ. amum evārthaṃ spaṣṭadṛṣṭāntenāha yatheti. tadupanyāsārthaḥ.",
  "GSP29snyayvpu:1026": "____________________",
  "GSP29snyayvpu:1027": "dhānuṣkaguṇasamprekṣijanasya parividhyataḥ /",
  "GSP29snyayvpu:1028": "dhānuṣkasya vinā lakṣyanirdeśena guṇetarau // NA_16 //",
  "GSP29snyayvpu:1029": "[NAV_16.1] yathā lakṣyanirdeśaṃ vinā dhānuṣkasyeṣuṃ prakṣipato yau guṇadoṣau tau taddarśijanasya viparyastāv api pratibhātaḥ -- guṇo 'pi doṣatayā,",
  "GSP29snyayvpu:1030_0": "doṣo 'pi vā guṇatayā -- tathā pakṣanirdeśaṃ vinā hetum upanyasyato vādino yau svābhipretasādhyasādhanasamarthatvāsamarthatvalakṣaṇau",
  "GSP29snyayvpu:1030_1": "guṇadoṣau tau prāśnikaprativādyādīnāṃ viparītāv api pratibhāta iti bhāvārthaḥ. akṣarārthas",
  "GSP29snyayvpu:1030_2": "tu dhanuṣā carati dhānuṣkas tasya guṇo lakṣyavedhaprāvīṇyalakṣaṇas tatra prekṣakāṇāṃ",
  "GSP29snyayvpu:1030_3": "kutūhalam iti tasyāivopādānam,",
  "GSP29snyayvpu:1031": "anyathā doṣo 'pi draṣṭavyaḥ. tatsamprekṣijanasya tatsamprekṣaṇaśīlalokasya parividhyato yathā -- kathañcid bāṇaṃ muñcata ity arthaḥ;",
  "GSP29snyayvpu:1032": "dhanuṣkasya vinā lakṣyanirdeśena cāpadharasya vedhyaniṣṭaṅkanam ṛte yau guṇetarau guṇadoṣau tau yathā viruddhārekitau bhavatas,",
  "GSP29snyayvpu:1033": "tathā vādino 'pīty arthaḥ. tasmād avijñātatadarthe prativādini vādidhānuṣkeṇa pakṣalakṣyaṃ nirdiśyāiva hetuśaraḥ proktavya iti sthitam.",
  "GSP29snyayvpu:1034": "____________________",
  "GSP29snyayvpu:1035": "[NAV_17.0] sāmprataṃ hetor lakṣaṇāvasaras,",
  "GSP29snyayvpu:1036": "tac ca svārthānumānavan nirviśeṣaṃ draṣṭavyaṃ; prayogas tu tatra na darśitaḥ,",
  "GSP29snyayvpu:1037": "svārthānumānasya bodharūpatvād; iha tu darśanīyaḥ,",
  "GSP29snyayvpu:1038": "parārthānumānasya vacanarūpatvād; atas taṃ darśayati:",
  "GSP29snyayvpu:1039": "hetos tathopapattyā vā syāt prayogo 'nyathāpi vā /",
  "GSP29snyayvpu:1040": "dvividho 'nyatareṇāpi sādhyasiddhir bhaved iti // NA_17 //",
  "GSP29snyayvpu:1041_0": "[NAV_17.1] svārthānumānaprastāve hi parapraṇītalakṣaṇāntaravyapohena sādhyavyatirekāt",
  "GSP29snyayvpu:1041_1": "sāmastyena hetor vyāvṛttir evāikaṃ lakṣaṇam iti nirṇītam. parārthānumāne 'pi tad eva prakāśanīyaṃ,",
  "GSP29snyayvpu:1042": "vacanaracanā tu kvacit kathañcit pravartata ity abhiprāyavāṃs taddvaividhyam āha:",
  "GSP29snyayvpu:1043": "hetor dvividhaḥ prayogaḥ syād iti sambandhaḥ. katham ity āha:",
  "GSP29snyayvpu:1044": "tathāiva sādhyasadbhāva evopapattir vidyamānatā,",
  "GSP29snyayvpu:1045": "tayā tathopapattyā,",
  "GSP29snyayvpu:1046": "yathāgnir atra,",
  "GSP29snyayvpu:1047_0": "dhūmasya tathāivopapatter iti. anyathāpi vety anenāvayave samudāyopacārād anyathānupapattiṃ",
  "GSP29snyayvpu:1047_1": "lakṣayati. anyathā sādhyavyatireke 'nupapattir avidyamānatāiva tayā vānyathānupapattyā",
  "GSP29snyayvpu:1047_2": "hetoḥ prayogaḥ syād,",
  "GSP29snyayvpu:1048": "yathāgnir atra,",
  "GSP29snyayvpu:1049": "dhūmasyānyathānupapatter iti. &#8216;ete ca dve apy ekasmin sādhye prayoktavye'; iti yo manyeta,",
  "GSP29snyayvpu:1050": "tacchiṣyaṇārthaṃ āhānyatareṇāpi tathopapattiprayogeṇānyathānupapattiprayogeṇa vā sādhyasya pratipipādayiṣitārthasya siddhir niṣpattiḥ pratipādyapratītāv ārohaṇaṃ bhaved,",
  "GSP29snyayvpu:1051": "iti yasmāt,",
  "GSP29snyayvpu:1052": "tasmān na dve api prayoktavye,",
  "GSP29snyayvpu:1053": "prayogadvaye 'pi yasmād vacanaracanā bhidyate,",
  "GSP29snyayvpu:1054": "nārthaḥ; prayogasya ca sādhyasādhanaṃ phalaṃ; tac ced ekenāiva sidhyati,",
  "GSP29snyayvpu:1055": "dvitīyaprayogaḥ kevalaṃ vaktur akauśalamācakṣīta,",
  "GSP29snyayvpu:1056": "nairarthakyād ity abhiprāyaḥ.",
  "GSP29snyayvpu:1057": "____________________",
  "GSP29snyayvpu:1058": "[NAV_18.0] adhunā dṛṣṭāntalakṣaṇāvasaraḥ. sa ca dvedhā:",
  "GSP29snyayvpu:1059": "sādharmyeṇa vaidharmyeṇa ca. tatra sādharmyadṛṣṭāntam adhikṛtyāha:",
  "GSP29snyayvpu:1060": "sādhyasādhanayor vyāptir yatra niścīyatetarām /",
  "GSP29snyayvpu:1061": "sādharmyeṇa sa dṛṣṭāntaḥ sambandhasmaraṇān mataḥ // NA_18 //",
  "GSP29snyayvpu:1062": "[NAV_18.1] dṛṣṭayor avalokitayoḥ sāmarthyāt sādhyasādhanayor antaḥ pariniṣṭhitiḥ anvayād vyatirekād vā sādhyasādhanabhāvavyavasthitinibandhanāsminn iti dṛṣṭāntaḥ;",
  "GSP29snyayvpu:1063": "samāno dharmo 'syeti sadharmā tadbhāvaḥ sādharmyaṃ tena sādharmyeṇa. sa kiṃvidho bhavatīty āha:",
  "GSP29snyayvpu:1064": "sādhyaṃ jijñāsitārthātmakaṃ,",
  "GSP29snyayvpu:1065": "sādhanaṃ tadgamako hetuḥ,",
  "GSP29snyayvpu:1066": "tayoḥ sādhyasādhanayor vyāptir,",
  "GSP29snyayvpu:1067": "idam anena vinā na bhavatītyevaṃrūpā,",
  "GSP29snyayvpu:1068": "yatra kvacin niścīyatetarāṃ atiśayena nirṇīyate sa sādharmyadṛṣṭāntaḥ. yathāgnir atra,",
  "GSP29snyayvpu:1069": "dhūmasya tathāivopapatter,",
  "GSP29snyayvpu:1070": "mahānasādivad iti. ayaṃ cāvismṛtapratibandhe prativādini na prayoktavya ity āha:",
  "GSP29snyayvpu:1071": "sambandhasmaraṇād iti,",
  "GSP29snyayvpu:1072": "lyablope pañcamī,",
  "GSP29snyayvpu:1073": "prāggṛhītavismṛtasambandhasmaraṇam adhikṛtya mato 'bhipreto 'yaṃ nītividām,",
  "GSP29snyayvpu:1074": "nānyadā. yadā hi pratipādyo 'dyāpi sambandhaṃ sādhyāvinābhāvitvalakṣaṇaṃ nāvabudhyate,",
  "GSP29snyayvpu:1075": "tadā pramāṇena sambandhaṃ grāhaṇīyo,",
  "GSP29snyayvpu:1076": "na dṛṣṭāntamātreṇa,",
  "GSP29snyayvpu:1077": "na hi sahadarśanād eva kvacit sarvatredam amunā vinā na bhavatīti sidhyaty,",
  "GSP29snyayvpu:1078": "atiprasaṅgāt. gṛhīte ca pratibandhe smaryamāṇe kevalaṃ hetur darśanīyaḥ,",
  "GSP29snyayvpu:1079": "tāvatāiva bubhutsitārthasiddher dṛṣṭānto na vācyo,",
  "GSP29snyayvpu:1080": "vaiyarthyāt. yadā tu gṛhīto 'pi vismṛtaḥ kathañcit sambandhas,",
  "GSP29snyayvpu:1081": "tadā tatsmaraṇārthaṃ dṛṣṭāntaḥ kathyate.",
  "GSP29snyayvpu:1082": "[NAV_18.2] nanu ca kathaṃ trikālasamastadeśavyāpisambandhāvagatiḥ?",
  "GSP29snyayvpu:1083": "na tāvan nirṇayātmakam api pratyakṣaṃ deśakālāntarasaṃcariṣṇunoḥ sādhyasādhanayoḥ sambandhaṃ nirīkṣituṃ kṣamate,",
  "GSP29snyayvpu:1084": "sannihite 'rthe viśadādhyavasāyena pravṛtteḥ. nāpi śabdāt tannirṇayas,",
  "GSP29snyayvpu:1085": "tasya paropadeśarūpatayā svārthānumānābhāvaprasaṅgāt,",
  "GSP29snyayvpu:1086": "tatra paropadeśābhāvāt,",
  "GSP29snyayvpu:1087": "tadabhāve sambandhāsiddes,",
  "GSP29snyayvpu:1088": "tadasiddhāv anumānānutthānād iti. anumānāt sambandhagrahaṇe niravadhir anavasthānuṣajyeta,",
  "GSP29snyayvpu:1089": "sambandhagrāhiṇo 'py anumānasya punaḥ sambandhāntaragrahaṇasavyapekṣatvād iti. atrocyate -- pratyakṣānumāne dve eva pramāṇe iti yeṣāṃ mithyābhiniveśas,",
  "GSP29snyayvpu:1090": "teṣāṃ eṣa doṣo nāsmākam,",
  "GSP29snyayvpu:1091": "anvayavyatirekagrāhipratyakṣānupalambhottarakālabhāvino 'vyabhicaritatrikālavyāpigocarasya matinibandhanasyohasaṃjñitasya pramāṇāntarasya sambandhagrāhitayeṣṭatvāt,",
  "GSP29snyayvpu:1092": "tadaniṣṭau dṛṣṭavyavahāravilopaprasaṅgāt,",
  "GSP29snyayvpu:1093": "tadvilope ca vicārānarthakyaprāpter iti. atra prakaraṇe punar anumānāt pārthakyenoho na darśitaḥ,",
  "GSP29snyayvpu:1094": "saṅkṣiptarucisattvānugrahapravṛttatvād asya,",
  "GSP29snyayvpu:1095": "śābdaṃ tu pṛthak samarthitaṃ,",
  "GSP29snyayvpu:1096": "tasyātrāiva parārthānumānopayogitvād ity āstāṃ tāvat.",
  "GSP29snyayvpu:1097": "____________________",
  "GSP29snyayvpu:1098": "[NAV_19.0] idānīṃ vaidharmyadṛṣṭāntam upadarśayann āha:",
  "GSP29snyayvpu:1099": "sādhye nivartamāne tu sādhanasyāpy asambhavaḥ /",
  "GSP29snyayvpu:1100": "khyāpyate yatra dṛṣṭānte vaidharmyeṇeti sa smṛtaḥ // NA_19 //",
  "GSP29snyayvpu:1101": "[NAV_19.1] visadṛśo dharmo 'syeti vidharmā,",
  "GSP29snyayvpu:1102": "tadbhāvo vaidharmyaṃ,",
  "GSP29snyayvpu:1103": "tena vaidharmyeṇa dṛṣṭāntaḥ. kīdṛśa ity āha:",
  "GSP29snyayvpu:1104": "sādhye gamye nivartamāne 'sambhavati tuśabdo 'vadhāraṇārtho bhinnakramaḥ,",
  "GSP29snyayvpu:1105": "sa ca sādhanasyāpi gamakasyāpy asambhava evety atra draṣṭavyaḥ,",
  "GSP29snyayvpu:1106": "khyāpyate pratipādyate yatra kvacid dṛṣṭānte sa vaidharmyeṇa bhavatītiśabdena sambandhasmaraṇād iti.",
  "GSP29snyayvpu:1107": "____________________",
  "GSP29snyayvpu:1108": "[NAV_20.0] idam atrāpi sambadhnāti:",
  "GSP29snyayvpu:1109": "asyāpi smaryamāṇe sambandhe prayogāyogād iti kim arthaṃ vismṛtasambandha eva prativādini dṛṣṭāntaḥ prayujyate,",
  "GSP29snyayvpu:1110": "nānyadeti paravacanāvakāśam āśaṅkyāha:",
  "GSP29snyayvpu:1111": "antarvyāptyāiva sādhyasya siddher bahirudāhṛtiḥ /",
  "GSP29snyayvpu:1112": "vyarthā syāt tadasadbhāve 'py evaṃ nyāyavido viduḥ // NA_20 //",
  "GSP29snyayvpu:1113": "[NAV_20.1] anyadāhi smaryamāṇe vā sambandhe prayujyetāgṛhīte vā. yady ādyaḥ pakṣaḥ,",
  "GSP29snyayvpu:1114": "so 'yuktaḥ. yadā sarvatra sādhyāvinābhāvinaṃ hetuṃ smarati pratipādyas,",
  "GSP29snyayvpu:1115": "tadā pakṣe 'pi tam avabudhya kathaṃ sādhyaṃ na pratipadyeta?",
  "GSP29snyayvpu:1116": "tataś cāntaḥ pakṣamadhye vyāptiḥ sādhanasya sādhyākrāntatvam antarvyāptis,",
  "GSP29snyayvpu:1117": "tayāiva sādhyasya gamyasya siddheḥ pratīter bahir vivakṣitadharmiṇo 'nyatra dṛṣṭāntadharmiṇy udāhṛtir vyāptidarśanarūpā vyarthā niṣprayojanā,",
  "GSP29snyayvpu:1118": "tatpratyāyyārthābhāvād iti. dvitīyapakṣasyāpi nirdoṣatāṃ nirasyann āha:",
  "GSP29snyayvpu:1119": "tadasadbhāve 'py evaṃ sambandhāgrahaṇād antarvyāptyabhāve 'py evam iti vyarthāiva bahirudāhṛtiḥ. na hi sahadarśanāt kvacit sarvatra tadrūpatā sidhyati,",
  "GSP29snyayvpu:1120_0": "vyabhicāradarśanāt. tasmād agṛhītasambandhe pratipādye pramāṇena pratibandhaḥ sādhyaḥ.",
  "GSP29snyayvpu:1120_1": "tatsiddhau tata eva sādhyasiddher akiñcitkarī dṛṣṭāntodāhṛtir iti nyāyavido nyāyavidvāṃso",
  "GSP29snyayvpu:1120_2": "vidur avabudhyanta iti. iha ca prakaraṇe śeṣāvayavānām upanayanigamanaśuddhipañcakalakṣaṇānāṃ",
  "GSP29snyayvpu:1120_3": "saṅkṣiptarucisattvānugrahaparatvād asya,",
  "GSP29snyayvpu:1121": "yady api sākṣāl lakṣaṇaṃ noktaṃ,",
  "GSP29snyayvpu:1122": "tathāpy ata eva pratipāditāvayavatrayād buddhimadbhir unneyaṃ;",
  "GSP29snyayvpu:1123_0": "yato 'vayavāpekṣayā jaghanyamadhyamotkṛṣṭās tisraḥ kathā bhavanti. tatra hetupratipādanamātraṃ",
  "GSP29snyayvpu:1123_1": "jaghanyā. dvyādyavayavanivedanaṃ madhyamā. sampūrṇadaśāvayavakathanam utkṛṣṭā. tatreha",
  "GSP29snyayvpu:1123_2": "madhyamāyāḥ sākṣāt kathanena jaghanyotkṛṣṭe arthataḥ sūcayati,",
  "GSP29snyayvpu:1124": "tadsadbhāvasya pramāṇasiddhatvād iti.",
  "GSP29snyayvpu:1125": "____________________",
  "GSP29snyayvpu:1126_0": "[NAV_21.0] evaṃ pakṣādilakṣaṇaṃ pratipādyedānīṃ heyajñāne saty upādeyaṃ viviktataraṃ",
  "GSP29snyayvpu:1126_1": "vedyata iti tadvyudastāḥ pakṣahetudṛṣṭāntābhāsā vaktavyāḥ. tatra tāvat pakṣalakṣaṇavyudastān pakṣābhāsān āha:",
  "GSP29snyayvpu:1127": "pratipādyasya yaḥ siddhaḥ pakṣābhāso 'kṣaliṅgataḥ /",
  "GSP29snyayvpu:1128": "lokasvavacanābhyāṃ ca bādhito 'nekadhā mataḥ // NA_21 //",
  "GSP29snyayvpu:1129": "[NAV_21.1] pakṣasthānopanyastatvāt tatkāryākaraṇatvāc ca pakṣavad ābhāsata iti pakṣābhāsaḥ. asāv anekadhānekaprakāro mata iti sambandhaḥ. katham ity āha:",
  "GSP29snyayvpu:1130": "pratipādyasya prativādino yaḥ kaścit siddhaḥ pratītāv ārūḍha eva sa pakṣābhāsaḥ,",
  "GSP29snyayvpu:1131": "sādhyasyāiva pakṣatvāt,",
  "GSP29snyayvpu:1132": "siddhasya sādhanānarhatvād,",
  "GSP29snyayvpu:1133": "atiprasakteḥ. tathākṣaliṅgato 'dhyakṣahetubhyāṃ lokasvavacanābhyāṃ ca bādhitas tiraskṛto yaḥ sa pakṣābhāsaḥ. tatra pratipādyasiddho yathā: paudgaliko ghaṭaḥ,",
  "GSP29snyayvpu:1134": "saugataṃ vā prati: sarvaṃ kṣaṇikam ityādi. pratyakṣabādhito yathā: niraṃśāni svalakṣaṇāni,",
  "GSP29snyayvpu:1135": "parasparaviviktau vā sāmānyaviśeṣāv iti. anumānabādhito yathā:",
  "GSP29snyayvpu:1136": "nāsti sarvajña iti. lokabādhito yathā:",
  "GSP29snyayvpu:1137": "gamyā mātā iti. svavacanabādhito yathā:",
  "GSP29snyayvpu:1138": "na santi sarve bhāvā iti.",
  "GSP29snyayvpu:1139": "____________________",
  "GSP29snyayvpu:1140": "[NAV_22.0] sāmprataṃ hetulakṣaṇaṃ smārayaṃs tadapāstān hetvābhāsān āha:",
  "GSP29snyayvpu:1141": "anyathānupapannatvaṃ hetor lakṣaṇam īritam /",
  "GSP29snyayvpu:1142": "tadapratītisandehaviparyāsais tadābhatā // NA_22 //",
  "GSP29snyayvpu:1143": "[NAV_22.1] hetor lakṣaṇam asādhāraṇadharmarūpaṃ yad īritaṃ gamitam anekārthatvād vā pratipāditaṃ svārthānumānaprastāve yad utānyathānupapannatvam iti tasyāpratītir anadhyavasāyaḥ,",
  "GSP29snyayvpu:1144": "sandeho dolāyamānatā,",
  "GSP29snyayvpu:1145": "viparyāso vaiparītyanirṇayo;",
  "GSP29snyayvpu:1146": "'pratītiś ca sandehaś ca viparyāsaś ceti dvandvaḥ;",
  "GSP29snyayvpu:1147": "paścāt tadā saha tatpuruṣas:",
  "GSP29snyayvpu:1148": "tais tadapratītisandehaviparyāsais;",
  "GSP29snyayvpu:1149": "tadābhatāābhānam ābhā tasyeva samyagghetor ivābhāsyeti tadābhas,",
  "GSP29snyayvpu:1150": "tadbhāvas tattā,",
  "GSP29snyayvpu:1151": "hetvābhāsatā bhavatīty arthaḥ.",
  "GSP29snyayvpu:1152": "____________________",
  "GSP29snyayvpu:1153": "[NAV_23.0] adhunā yena lakṣaṇena yannāmā hetvābhāso bhavati tad darśayati:",
  "GSP29snyayvpu:1154": "asiddhas tv apratīto yo yo 'nyathāivopapadyate /",
  "GSP29snyayvpu:1155": "viruddho yo 'nyathāpy atra yukto 'naikāntikaḥ sa tu // NA_23 //",
  "GSP29snyayvpu:1156_0": "[NAV_23.1] yaḥ kaścid apratītaḥ pratītyā agocarīkṛto 'niścitaḥ so 'siddhanāmā hetvābhāsaḥ.",
  "GSP29snyayvpu:1156_1": "tuśabdas trayasyāpi bhedoddyotakaḥ. yas tv anyathāiva sādhyaṃ vināiva vipakṣa eveti yāvad,",
  "GSP29snyayvpu:1157": "upapadyate sambhavati sa viruddhābhidhānaḥ. yaḥ punar anyathāpi sādhyaviparyayeṇāpi yukto ghaṭamānako,",
  "GSP29snyayvpu:1158": "'piśabdāt sādhyenāpi,",
  "GSP29snyayvpu:1159_0": "so 'tra vyatikare 'naikāntikasaṃjño jñātavya iti. tatra pratiprāṇiprasiddhapramāṇapratiṣṭhitānekāntaviruddhabuddhibhiḥ",
  "GSP29snyayvpu:1159_1": "kaṇabhakṣākṣapādabuddhādiśiṣyakair upanyasyamānāḥ sarva eva hetavaḥ,",
  "GSP29snyayvpu:1160": "tad yathāikāntenānityaḥ śabdo nityo vā,",
  "GSP29snyayvpu:1161": "sattvād,",
  "GSP29snyayvpu:1162": "utpattimattvāt,",
  "GSP29snyayvpu:1163": "kṛtakatvāt,",
  "GSP29snyayvpu:1164": "pratyabhijñāyamānatvād ityādayo vivakṣayāsiddhaviruddhānaikāntikatāṃ svīkurvantīty avagantavyam.",
  "GSP29snyayvpu:1165": "[NAV_23.2] tathā hy: anityāikānte tāvad asiddhāḥ sarva eva hetavaś,",
  "GSP29snyayvpu:1166": "cākṣuṣatvavat teṣāṃ dhvanāv avidyamānatvād,",
  "GSP29snyayvpu:1167": "asadādivyavacchedenālīkasaṃvṛtivikalpitatvāt,",
  "GSP29snyayvpu:1168": "pāramārthikatve tv ekasyānekarūpāpattyānekāntavādāpatteḥ,",
  "GSP29snyayvpu:1169": "kalpanāracitasattākānāṃ ca sarvaśaktiviraharūpatayā niḥsvabhāvatvāt,",
  "GSP29snyayvpu:1170_0": "tathāpi teṣāṃ sādhanatve sādhyam api niḥsvabhāvam iti kharaviṣāṇaṃ śaśaviṣāṇasya",
  "GSP29snyayvpu:1170_1": "sādhanam āpadyata iti śobhanaḥ sādhyasadhanavyavahāraḥ. sarva evāyam anumānānumeyavyavahāro",
  "GSP29snyayvpu:1170_2": "buddhyārūḍhena dharmadharminyāyena na bahiḥsadasattvam apekṣate,",
  "GSP29snyayvpu:1171": "tenāyam adoṣa iti ced,",
  "GSP29snyayvpu:1172": "evaṃ tarhi cākṣuṣatvam api śabde buddhyādhyāropya hetutayocyamānaṃ nāsiddhatayodbhāvanīyaṃ,",
  "GSP29snyayvpu:1173": "viśeṣābhāvāt. acākṣuṣatvavyavacchedena cākṣuṣatvaṃ buddhyādhyāropayituṃpāryate,",
  "GSP29snyayvpu:1174": "na yathā kathañcin,",
  "GSP29snyayvpu:1175": "na cāsau śabde 'sty,",
  "GSP29snyayvpu:1176": "acakṣurgrāhyatvāt tasya,",
  "GSP29snyayvpu:1177": "tenāyam adoṣa iti cet,",
  "GSP29snyayvpu:1178": "ko 'yam acākṣuṣatvavyavacchedo nāma: vyavacchedamātraṃ nīrūpaṃ,",
  "GSP29snyayvpu:1179": "vyavacchinnaṃ vā svalakṣaṇaṃ,",
  "GSP29snyayvpu:1180": "vyavacchedikā vā buddhiḥ svāṃśamagnāpi bahirvastugrahaṇarūpatayā plavamānā?",
  "GSP29snyayvpu:1181": "nāparo vastudharmo yatra bhedābhedavikalpadvāreṇā dūṣaṇaṃ ditsur bhavān iti cet,",
  "GSP29snyayvpu:1182": "tarhi sa śabde nāstīti kāiṣā bhāṣā?",
  "GSP29snyayvpu:1183": "evaṃ hi nabhaḥpuṇḍarīkaṃ tatra nāstīti sattvādikam api kalpayituṃ na śakyam iti prasajyeta. kiṃ ca,",
  "GSP29snyayvpu:1184": "te sādhanadharmā dharmiṇi bhavanto 'pi na bhavaddarśane pratītim ārohanti,",
  "GSP29snyayvpu:1185": "pratyakṣasya vikalpavikalatayā dharmanirṇayaśūnyatvāt,",
  "GSP29snyayvpu:1186": "taduttarakālabhāvinyā vāsanāprabodhajanyāyā vikalpabuddheḥ svāṃśagrahaṇaparyavasitaśarīratvena bahiḥsvalakṣaṇe praveśābhāvāt,",
  "GSP29snyayvpu:1187": "tataś cāpratītatvāt sarvasyāsiddhatvam.",
  "GSP29snyayvpu:1188": "[NAV_23.3] nityāikānte 'pi dharmiṇo 'tyantavyatiriktānām apāramārthikānāṃ vā svasādhanadharmāṇāṃ pramāṇenāpratītatvād asiddhatā draṣṭavyā,",
  "GSP29snyayvpu:1189": "dharmiṇo 'vinirluṭhitarūpāṇāṃ pāramārthikānāṃ sakaladharmāṇāṃ pratyakṣādipramāṇaprasiddhatvena nihnotum aśakyatvād iti.",
  "GSP29snyayvpu:1190": "[NAV_23.4] tathā viruddhatāpi pakṣadvaye 'pi sarvasādhanadharmāṇām unneyānekāntapratibaddhasvabhāvatvena tatsādhanapravaṇatvāt. etac cottaratra vakṣyāmaḥ.",
  "GSP29snyayvpu:1191": "[NAV_23.5] evaṃ pakṣadvaye 'pi nirdiśyamānāḥ sarva eva hetavo 'naikāntikatām ātmasātkurvanti,",
  "GSP29snyayvpu:1192": "parasparaviruddhāvyabhicāritvāt,",
  "GSP29snyayvpu:1193": "samānayuktyupanyāsena vipakṣe 'pi darśayituṃ śakyatvāt.",
  "GSP29snyayvpu:1194": "[NAV_23.6] tathā hi: anityavādī nityavādinaṃ prati pramāṇayati. sarvaṃ kṣaṇikaṃ,",
  "GSP29snyayvpu:1195": "sattvād,",
  "GSP29snyayvpu:1196": "akṣaṇike kramayaugapadyābhyām arthakriyāvirodhād,",
  "GSP29snyayvpu:1197": "arthakriyākāritvasya ca bhāvalakṣaṇatvāt,",
  "GSP29snyayvpu:1198": "tato 'rthakriyā vyāvartamānā svakroḍīkṛtāṃ sattāṃ vyāvartayed iti kṣaṇikatvasiddhiḥ. na hi nityo 'rtho 'rthakriyāyāṃ krameṇa pravartitum utsahate,",
  "GSP29snyayvpu:1199": "pūrvārthakriyākaraṇasvabhāvopamardadvāreṇottarakriyāyāṃ pravṛtter,",
  "GSP29snyayvpu:1200": "anyathā pūrvārthakriyākaraṇāvirāmaprasaṅgāt; tatsvabhāvapracyave ca nityatāpayāty,",
  "GSP29snyayvpu:1201": "atādavasthyasyānityalakṣaṇatvāt. nityo 'pi kramavartinaṃ sahakārikāraṇam artham udīkṣamāṇas tāvad asīt,",
  "GSP29snyayvpu:1202": "paścāt tam āsādya krameṇa kāryaṃ kuryād iti cen,",
  "GSP29snyayvpu:1203": "na,",
  "GSP29snyayvpu:1204": "sahakārikāraṇasya nitye 'kiñcitkaratvād,",
  "GSP29snyayvpu:1205": "akiñcitkarasyāpi pratīkṣaṇe 'navasthāprasaṅgāt. nāpi yaugapadyena nityo 'rtho 'rthakriyāṃ kurute,",
  "GSP29snyayvpu:1206": "'dhyakṣavirodhāt. na hy ekakālaṃ sakalāḥ kriyāḥ prārabhamāṇaḥ kaścid upalabhate; karotu vā,",
  "GSP29snyayvpu:1207": "tathāpy ādyakṣaṇa eva sakalakriyāparisamāpter dvitīyādikṣaṇeṣv akurvāṇasyānityatā balād āḍhaukate,",
  "GSP29snyayvpu:1208": "karaṇākaraṇayor ekasmin viruddhatvād iti.",
  "GSP29snyayvpu:1209": "[NAV_23.7] nityavādī punar evaṃ pramāṇayati:",
  "GSP29snyayvpu:1210": "sarvaṃ nityaṃ sattvāt. kṣaṇike sadasatkālayor arthakriyāvirodhāt,",
  "GSP29snyayvpu:1211": "tallakṣaṇaṃ sattvaṃ nāvasthāṃ badhnātīti,",
  "GSP29snyayvpu:1212": "tato nivartamānam ananyaśaraṇatayā nityatvaṃ sādhayati. tathā hi:",
  "GSP29snyayvpu:1213": "kṣaṇiko 'rthaḥ sad vā kāryaṃ kuryāt,",
  "GSP29snyayvpu:1214": "asad vā,",
  "GSP29snyayvpu:1215": "gatyantarābhāvāt. na tāvad ādyaḥ pakṣaḥ,",
  "GSP29snyayvpu:1216": "samasamayavartini vyāpārāyogāt,",
  "GSP29snyayvpu:1217": "sakalabhāvānāṃ parasparaṃ kāryakāraṇabhāvaprāptyātiprasaṅgāc ca. nāpi dvitīyaḥ pakṣaḥ kṣodaṃ kṣamate,",
  "GSP29snyayvpu:1218": "asataḥ kāryakaraṇaśaktivikalatvāt. anyathā śaśaviṣāṇādayo 'pi kāryakaraṇāyotsaheran, viśeṣābhāvād iti.",
  "GSP29snyayvpu:1219": "[NAV_23.8] tad evam ekāntadvaye 'pi ye ye hetavas te te yukteḥ samānatayā viruddhaṃ na vyabhicaranty;",
  "GSP29snyayvpu:1220": "avicāritaramaṇīyatayā mugdhajanadhyāndhyaṃ cotpādayantīti virudhāvyabhicāriṇo 'naikāntikāḥ,",
  "GSP29snyayvpu:1221": "sarvavastudharmāṇāṃ vastuto 'nekāntapratibaddhatvād iti. tasmād amī sarva eva hetavaḥ santo 'nekāntam antareṇa nopapadyanta iti tam eva pratipādayitum īśate;",
  "GSP29snyayvpu:1222": "vimūḍhabuddhibhiḥ punaḥ vipakṣasādhanārtham upanyasyamānā vivakṣayāsiddhaviruddhānaikāntikatām ābibhratīti sthitam.",
  "GSP29snyayvpu:1223": "____________________",
  "GSP29snyayvpu:1224": "[NAV_24.0] tad evaṃ hetvābhāsān pratipādya dṛṣtāntalakṣaṇavyudastān dṛṣṭāntābhāsān āha:",
  "GSP29snyayvpu:1225": "sādharmyeṇātra dṛṣṭāntadoṣā nyāyavidīritāḥ /",
  "GSP29snyayvpu:1226": "apalakṣaṇahetūtthāḥ sādhyādivikalādayaḥ // NA_24 //",
  "GSP29snyayvpu:1227": "[NAV_24.1] sādhanaṃ sādhyākrāntam upadarśayitum abhipretaṃ yasmiṃs tat sādharmyaṃ,",
  "GSP29snyayvpu:1228": "tena. atra vyatikare;",
  "GSP29snyayvpu:1229": "dūṣyanta iti doṣāḥ. dṛṣṭāntā eva doṣā dṛṣṭāntadoṣāḥ dṛṣṭāntābhāsā ity arthaḥ. nyāyavidīritā vidvadbhir gaditāḥ;",
  "GSP29snyayvpu:1230": "sādhyaṃ gamyam;",
  "GSP29snyayvpu:1231": "ādiśabdāt sādhanobhayaparigrahas;",
  "GSP29snyayvpu:1232": "tadvikalās tacchūnyāḥ. ādiśabdāt sandigdhasādhyasādhanobhayadharmā gṛhyante. kiṃbhūtā ete ity āha:",
  "GSP29snyayvpu:1233": "apagataṃ lakṣaṇaṃ yebhyas te tathā,",
  "GSP29snyayvpu:1234": "te ca te hetavaḥ,",
  "GSP29snyayvpu:1235": "tebhya utthā utthānaṃ yeṣāṃ te 'palakṣaṇahetūtthāḥ; idaṃ ca prāyikaṃ viśeṣaṇaṃ,",
  "GSP29snyayvpu:1236": "samyagghetāv api vaktṛdoṣavaśāt dṛṣṭāntābhāsatopapatter,",
  "GSP29snyayvpu:1237": "yathā: nityānityaḥ śabdaḥ,",
  "GSP29snyayvpu:1238": "śrāvaṇatvād, ghaṭavad ityādi.",
  "GSP29snyayvpu:1239": "[NAV_24.2] tatra sādhyavikalo yathā: bhrāntam anumānaṃ,",
  "GSP29snyayvpu:1240": "pramāṇatvāt,",
  "GSP29snyayvpu:1241": "pratyakṣavat; pratyakṣasya bhrāntatāvikalatvāt; tadbhrāntatve sakalavyavahārocchedaprasaṅgāt,",
  "GSP29snyayvpu:1242": "taducchede ca pramāṇaprameyābhāvān na kiñcit kenacit sādhyata iti bhrāntavādino mūkatāpanipadyeta. sādhanavikalo yathā:",
  "GSP29snyayvpu:1243": "jāgratsaṃvedanaṃ bhrāntaṃ,",
  "GSP29snyayvpu:1244": "pramāṇatvāt,",
  "GSP29snyayvpu:1245": "svapnasaṃvedanavat;",
  "GSP29snyayvpu:1246": "svapnasaṃvedanasya pramāṇatāvaikalyāt tatpratyanīkajāgratpratyayopanipātabādhitatvād iti. ubhayavikalo yathā: nāsti sarvajñaḥ,",
  "GSP29snyayvpu:1247": "pratyakṣādyanupalabdhatvāt,",
  "GSP29snyayvpu:1248": "ghaṭavad;",
  "GSP29snyayvpu:1249": "ghaṭasya sattvāt pratyakṣādibhir upalabdhatvāc ca. sandigdhasādhyadharmo yathā: vītarāgo 'yaṃ,",
  "GSP29snyayvpu:1250": "maraṇadharmatvād,",
  "GSP29snyayvpu:1251": "rathyāpuruṣavad; rathyāpuruṣe vītarāgatvasya sandigdhatvād,",
  "GSP29snyayvpu:1252": "viśiṣṭacetodharmāṇāṃ viśiṣṭavyāhārādiliṅgagamyatvād rathyāpuruṣe tannirṇayasyāpy abhāvād iti. sandigdhasādhanadharmo yathā:",
  "GSP29snyayvpu:1253": "maraṇadharmāyaṃ puruṣo,",
  "GSP29snyayvpu:1254": "rāgādimattvād,",
  "GSP29snyayvpu:1255": "rathyāpuruṣavad; rathyāpuruṣe rāgādimattvasya",
  "GSP29snyayvpu:1256": "sandigdhatvād,",
  "GSP29snyayvpu:1257": "vītarāgasyāpi tathā sambhavād iti. sandigdhobhayadharmo yathāsarvajño 'yaṃ,",
  "GSP29snyayvpu:1258": "rāgādimattvād,",
  "GSP29snyayvpu:1259": "rathyāpuruṣavad; rathyāpuruṣe pradarśitanyāyenobhayasyāpi sandigdhatvād iti.",
  "GSP29snyayvpu:1260": "[NAV_24.3] nanu ca parair anyad api dṛṣṭāntābhāsatrayam uktam,",
  "GSP29snyayvpu:1261": "tad yathānanvayo 'pradarśitānvayo viparītānvayaś ceti. tatrānanvayo yathā:",
  "GSP29snyayvpu:1262": "rāgādimān vivakṣitaḥ puruṣo,",
  "GSP29snyayvpu:1263": "vaktṛtvād,",
  "GSP29snyayvpu:1264": "iṣṭapuruṣavad iti. yady api kileṣṭapuruṣe rāgādimattvaṃ vaktṛtvaṃ ca sādhyasādhanadharmau dṛṣṭau,",
  "GSP29snyayvpu:1265": "tathāpi yo yo vaktā sa sa rāgādimān iti vyāptyasiddher ananvayo 'yaṃ dṛṣṭāntaḥ. tathāpradarśitānvayo yathānityaḥ śabdaḥ,",
  "GSP29snyayvpu:1266": "kṛtakatvād,",
  "GSP29snyayvpu:1267": "ghaṭavad iti. atra yady api vāstavo 'nvayo 'sti,",
  "GSP29snyayvpu:1268": "tathāpi vādinā vacanena na prakāśita ity apradarśitānvayo dṛṣṭāntaḥ. viparitānvayo yathānityaḥ śabdaḥ,",
  "GSP29snyayvpu:1269": "kṛtakatvād iti hetum abhidhāya yad anityaṃ tad kṛtakaṃ ghaṭavad iti,",
  "GSP29snyayvpu:1270": "viparītavyāptidarśanād viparītānvayaḥ,",
  "GSP29snyayvpu:1271": "sādharmyaprayoge hi sādhanaṃ sādhyākrāntam upadarśanīyam,",
  "GSP29snyayvpu:1272": "iha tu viparyāsadarśanād viparītatā. tad etad bhavadbhiḥ kasmān noktam iti.",
  "GSP29snyayvpu:1273": "[NAV_24.4] atrocyate -- pareṣāṃ na suparyālocitam etad dṛṣṭāntābhāsatrayābhidhānam iti jñāpanārtham. tathā hi:",
  "GSP29snyayvpu:1274": "na tāvad ananvayo dṛṣṭāntābhāso bhavitum arhati. yadi hi dṛṣṭāntabalena vyāptiḥ sādhyasādhanayoḥ pratipādyeta,",
  "GSP29snyayvpu:1275": "tataḥ syād anavayo dṛṣṭāntābhāsaḥ,",
  "GSP29snyayvpu:1276": "svakāryākaraṇād,",
  "GSP29snyayvpu:1277": "yadā tu pūrvapravṛttasambandhagrāhipramāṇagocarasmaraṇasampādanārthaṃ dṛṣṭāntodāhṛtir iti sthitaṃ,",
  "GSP29snyayvpu:1278": "tadānanvayatvalakṣaṇo na dṛṣṭāntasya doṣaḥ,",
  "GSP29snyayvpu:1279": "kiṃ tarhi hetor eva,",
  "GSP29snyayvpu:1280": "pratibandhasyādyāpi pramāṇenāpratiṣṭhitatvāt,",
  "GSP29snyayvpu:1281": "pratibandhābhāve cānvayāsiddheḥ. na ca hetudoṣo 'pi dṛṣṭānte vācyo,",
  "GSP29snyayvpu:1282": "'tiprasaṅgād iti. tathāpradarśitānvayaviparītānvayāv api na dṛṣṭāntābhāsatāṃ svīkuruto,",
  "GSP29snyayvpu:1283": "'nvayāpradarśanasya viparyastānvayapradarśanasya ca vaktṛdoṣatvāt,",
  "GSP29snyayvpu:1284": "taddoṣadvareṇāpi dṛṣṭāntābhāsapratipādane tadiyattā viśīryeta,",
  "GSP29snyayvpu:1285": "vaktṛdoṣāṇāmānantyāt. vaktṛdoṣatve 'pi parārthānumāne tatkauśalam apekṣata iti. evaṃ copanyāse na bubhutsitārthasādhakāv ato dṛṣṭāntābhāsāv etāv iti ced,",
  "GSP29snyayvpu:1286": "evaṃ tarhi karaṇāpāṭavādayo 'pi dṛṣṭāntābhāsā vācyāḥ. tathā hi:",
  "GSP29snyayvpu:1287": "karaṇapāṭavavyatirekeṇāpi na parapratyāyanaṃ samasti,",
  "GSP29snyayvpu:1288": "vispaṣṭavarṇāgrahaṇe vyaktatayā tadarthāvagamābhāvād ity āstāṃ tāvat.",
  "GSP29snyayvpu:1289": "____________________",
  "GSP29snyayvpu:1290": "[NAV_25.0] tad evaṃ sādharmyeṇa dṛṣṭāntābhāsān pratipādya vaidharmyeṇāha:",
  "GSP29snyayvpu:1291": "vaidharmyeṇātra dṛṣṭāntadoṣā nyāyavidīritāḥ /",
  "GSP29snyayvpu:1292": "sādhyasādhanayugmānām anivṛtteś ca saṃśayāt // NA_25 //",
  "GSP29snyayvpu:1293": "[NAV_25.1] sādhyābhāvaḥ sādhanābhāvavyāptau darśayitum abhipreto yasmiṃs tad vaidharmyam,",
  "GSP29snyayvpu:1294": "tenātra dṛṣṭāntadoṣā nyāyavidīritā iti dattārtham. sādhyasādhanayugmānāṃ gamyagamakobhayānām anivṛtter anivartanāc,",
  "GSP29snyayvpu:1295": "caśabdasya vyavahitaprayogatvāt saṃśayāc ca nivṛttisandehāc cety arthaḥ. tad anena ṣaḍ dṛṣṭāntābhāsāḥ sūcitās,",
  "GSP29snyayvpu:1296": "tad yathā -- sādhyāvyatirekī,",
  "GSP29snyayvpu:1297": "sādhanāvyatirekī,",
  "GSP29snyayvpu:1298": "sādhyasādhanāvyatirekī,",
  "GSP29snyayvpu:1299": "tathā sandigdhasādhyavyatirekaḥ,",
  "GSP29snyayvpu:1300": "sandigdhasādhanavyatirekaḥ,",
  "GSP29snyayvpu:1301": "sandigdhasādhyasādhanavyatirekaś ceti.",
  "GSP29snyayvpu:1302": "[NAV_25.2] tatra sādhyāvyatirekī yathā: bhrāntam anumānam,",
  "GSP29snyayvpu:1303": "pramāṇatvād iti. atra vaidharmyadṛṣṭānto: yat punar bhrāntaṃ na bhavati na tat pramāṇaṃ,",
  "GSP29snyayvpu:1304": "tad yathā svapnajñānam iti;",
  "GSP29snyayvpu:1305": "svapnajñānād bhrāntatānivṛtteḥ sādhyāvyatirekitvam iti. sādhanāvyatirekī yathā:",
  "GSP29snyayvpu:1306": "nirvikalpakaṃ pratyakṣaṃ,",
  "GSP29snyayvpu:1307": "pramāṇatvād iti. atra vaidharmyadṛṣṭānto: yat punaḥ savikalpakaṃ na tat pramāṇaṃ,",
  "GSP29snyayvpu:1308": "tad yathānumānam; anumānāt pramāṇatānivṛtteḥ sādhanāvyatirekitvam iti. ubhayāvyatirekī yathā:",
  "GSP29snyayvpu:1309": "nityānityaḥ śabdaḥ,",
  "GSP29snyayvpu:1310": "sattvād iti. atra vaidharmyadṛṣṭānto: yaḥ punar na nityānityaḥ sa na san,",
  "GSP29snyayvpu:1311": "tad yathā -- ghaṭo;",
  "GSP29snyayvpu:1312": "ghaṭād ubhayasyāpy avyāvṛtter ubhayāvyatirekitvam iti. tathā sandigdhasādhyavyatireko yathāsarvajñā anāptā vā kapilādayo,",
  "GSP29snyayvpu:1313": "āryasatyacatuṣṭayāpratipādakatvād iti. atra vaidharmyadṛṣṭānto:",
  "GSP29snyayvpu:1314": "yaḥ punaḥ sarvajña āpto vā 'sāv āryasatyacatuṣṭayaṃ pratyapīpadat,",
  "GSP29snyayvpu:1315_0": "tad yathā -- śauddhodanir iti. ayaṃ ca sādhyāvyatirekī vāryasatyacatuṣṭayasya duḥkhasamudayamārganirodhalakṣaṇasya",
  "GSP29snyayvpu:1315_1": "pramāṇabādhitatvena tadbhāṣakasyāsarvajñatānāptatopapatteḥ. kevalaṃ tannirākārakapramāṇasāmarthyaparyālocanavikalānāṃ",
  "GSP29snyayvpu:1315_2": "sandigdhasādhyavyatirekatayā pratibhātīti tathopanyastaḥ. tathā hi:",
  "GSP29snyayvpu:1316": "yady apy āryasatyacatuṣṭayaṃ śauddhodaniḥ pratipāditavāṃs,",
  "GSP29snyayvpu:1317": "tathāpi sarvajñatāptate tasya na siddhyataḥ,",
  "GSP29snyayvpu:1318": "tābhyāṃ sahāryasatyacatuṣṭayapratipādanasyānyathānupapattyasiddher,",
  "GSP29snyayvpu:1319_0": "asarvajñānāptenāpi parapratāraṇābhiprāyapravṛttanipuṇabuddhiśaṭhapuruṣeṇa tathāvidhapratipādanasya",
  "GSP29snyayvpu:1319_1": "kartuṃ śakyatvāt. tasmāc chauddhodaneḥ sakāśād asarvajñatānāptatālakṣaṇasya sādhyasya",
  "GSP29snyayvpu:1319_2": "vyāvṛttiḥ sandigdheti sandigdhasādhyavyatirekitvam iti. sandigdhasādhanavyatireko yathā:",
  "GSP29snyayvpu:1320": "'nādeyavākyaḥ kaścid vivakṣitaḥ puruṣo rāgādimattvād iti. atra vaidharmyadṛṣṭānto:",
  "GSP29snyayvpu:1321": "yaḥ punar ādeyavākyo,",
  "GSP29snyayvpu:1322": "na sa rāgādimāṃs,",
  "GSP29snyayvpu:1323": "tad yathā -- sugata iti. yady api taddarśanānuraktāntaḥkaraṇāṇāṃ sugatasyādeyavacanatā siddhisaudhamadhyārūḍhā,",
  "GSP29snyayvpu:1324": "tathāpi rāgādimattvābhāvas tatpratipādakapramāṇavaidhuryāt sandehagocaracāritām anubhavaty,",
  "GSP29snyayvpu:1325": "ataḥ sugatād rāgādimattāvyāvṛttisaṃśayāt sandigdhasādhanavyatirekitvam iti. sandigdhasādhyasādhanavyatireko yathā:",
  "GSP29snyayvpu:1326": "na vītarāgāḥ kapilādayaḥ,",
  "GSP29snyayvpu:1327": "karuṇāspadeṣv apy akaruṇāparītacittatayādattanijakamāṃsaśakalatvād iti. atra vaidharmyadṛṣṭānto:",
  "GSP29snyayvpu:1328": "ye punar vītarāgās te karuṇāspadeṣu karuṇāparītacittatayā dattanijamāṃsaśakalās,",
  "GSP29snyayvpu:1329": "tad yathā -- bodhisattvā iti. atra sādhyasādhanadharmayor bodhisattvebhyo vyāvṛttiḥ sandigdhā;",
  "GSP29snyayvpu:1330": "tatpratipādakapramāṇavaikalyān na jñāyate kiṃ te rāgādimanta uta vītarāgāḥ;",
  "GSP29snyayvpu:1331": "tathānukampyeṣu kiṃ svapiśitakhaṇḍāni dattavanto neti vā. ataḥ sandigdhasādhyasādhanavyatirekitvam iti.",
  "GSP29snyayvpu:1332": "[NAV_25.3] parair apare 'pi dṛṣṭāntābhāsās trayo 'vimṛśyabhāṣitayā darśitāḥ. tad yathā -- avyatireko,",
  "GSP29snyayvpu:1333": "'pradarśitavyatireko,",
  "GSP29snyayvpu:1334": "viparītavyatirekaś ceti. te 'smābhir ayuktatvān na darśayitavyāḥ. tathā hy:",
  "GSP29snyayvpu:1335": "avyatirekas tair darśito,",
  "GSP29snyayvpu:1336": "yathāvītarāgaḥ kaścid vivakṣitaḥ puruṣo,",
  "GSP29snyayvpu:1337": "vaktṛtvād iti. atra vaidharmyaḍṛṣṭānto: yaḥ punar vītarāgo,",
  "GSP29snyayvpu:1338": "na sa vaktā,",
  "GSP29snyayvpu:1339": "yathopalakhaṇḍa iti. yady api kilopalakhaṇḍād ubhayaṃ vyāvṛttaṃ,",
  "GSP29snyayvpu:1340": "tathāpi vyāptyā vyatirekāsiddher avyatirekitvam iti. ayuktaś cāyaṃ vaktum,",
  "GSP29snyayvpu:1341": "avyatirekitāyā hetudoṣatvāt. yadi hi dṛṣṭāntabalenāiva vyatirekaḥ pratipādyeta,",
  "GSP29snyayvpu:1342": "tadā tathāvidhasāmarthyavikalasya tadābhāsatā yujyeta,",
  "GSP29snyayvpu:1343": "na cāitad asti,",
  "GSP29snyayvpu:1344": "prākpravṛttasambandhagrahaṇapravaṇapramāṇagocarasmaraṇasampādanārthaṃ dṛṣṭāntopādānāt. na hy ekatra yo yadabhāve na dṛṣṭaḥ,",
  "GSP29snyayvpu:1345": "sa tadabhāve na bhavatīti pratibandhagrāhipramāṇavyatirekeṇa sidhyaty,",
  "GSP29snyayvpu:1346": "atiprasaṅgāt. tasmād asiddhapratibandhasya hetor evāyaṃ doṣo,",
  "GSP29snyayvpu:1347": "na dṛṣṭāntasyeti. tathāpradarśitavyatirekaviparītavyatirekāv api vaktum ayuktau,",
  "GSP29snyayvpu:1348": "tayor vaktṛdoṣatvāt. tathā hy: apradarśitavyatirekas tair ukto,",
  "GSP29snyayvpu:1349": "yathānityaḥ śabdaḥ,",
  "GSP29snyayvpu:1350": "kṛtakatvād,",
  "GSP29snyayvpu:1351": "ākāśavad iti. atra vidyamāno 'pi vyatireko vādinā vacanena nodbhāvita iti duṣṭatā. viparītavyatirekaḥ punar abhihito,",
  "GSP29snyayvpu:1352": "yathānityaḥ śabdaḥ,",
  "GSP29snyayvpu:1353": "kṛtakatvād iti. atra vaidharmyadṛṣṭānto: yad akṛtakaṃ tan nityaṃ bhavati,",
  "GSP29snyayvpu:1354": "yathākāśam iti. atra viparyastavyatirekapradarśanād viparītavyatirekitvam. vaidharmyaprayoge hi sādhyābhāvaḥ sādhanābhāvākrānto darśanīyo,",
  "GSP29snyayvpu:1355": "na cāievam atra,",
  "GSP29snyayvpu:1356": "sādhanābhāvasya sādhyābhāvavyāptatayābhidhānād iti.",
  "GSP29snyayvpu:1357": "[NAV_25.4] vyatirekāpradarśanaṃ viparītavyatirekapradarśanaṃ ca na vastuno doṣaḥ,",
  "GSP29snyayvpu:1358": "kiṃ tarhi vacanakuśalatāvikalasyābhidhāyakasya. kiṃ ca,",
  "GSP29snyayvpu:1359": "yeṣāṃ bhavatām ado darśanaṃ:",
  "GSP29snyayvpu:1360_0": "yad uta svārthānumānakāle svayaṃ hetudarśanamātrāt sādhyapratīteḥ parārthānumānāvasare",
  "GSP29snyayvpu:1360_1": "'pi hetupratipādanam eva kartavyaṃ “viduṣāṃ vācyo hetur eva hi kevala” itivacanāt teṣāṃ &#8216;",
  "GSP29snyayvpu:1361": "kṛtakatvād';",
  "GSP29snyayvpu:1362": "itīyatā hetūpanyāsenāiva sisādhayiṣitasādhyasiddheḥ samastadṛṣṭāntābhāsavarṇanam api pūrvāparavyāhatavacanaracanācāturyam āvirbhāvayati.āsātāṃ tāvad etau,",
  "GSP29snyayvpu:1363": "dṛṣṭāntasya sādhanāvayavatvenānabhyupagamāt. athettham ācakṣīthā:",
  "GSP29snyayvpu:1364": "anvayavyatirekāparijñāne pratipādyasya na dṛṣṭāntam antareṇāitau darśayituṃ śakyāv,",
  "GSP29snyayvpu:1365": "ato 'nvayavyatirekadarśanārthaṃ dṛṣṭānto 'bhidhātavyas,",
  "GSP29snyayvpu:1366": "tataś ca tatkāryākāriṇāṃ tadābhāsateti ced,",
  "GSP29snyayvpu:1367": "gale gṛhītasyāyam ullāpas,",
  "GSP29snyayvpu:1368": "tathāpy apradarśitavyatirekaviparītavyatirekau dṛṣṭāntābhāsau na vāstavau,",
  "GSP29snyayvpu:1369": "kiṃ tarhi vaktṛdoṣasamutthāv; ato nābhidhātuṃ yuktau,",
  "GSP29snyayvpu:1370": "tathāvidhasya vidyamānavastuprakāśanasāmarthyarahitasya nibiḍajaḍimāvaṣṭabdhasya puṃso vādānadhikāritvān,",
  "GSP29snyayvpu:1371": "mātṛkāpāṭhaśālāyogyatayā viduṣāṃ vādayitum ayuktatvād iti.",
  "GSP29snyayvpu:1372": "____________________",
  "GSP29snyayvpu:1373": "[NAV_26.0] tad evaṃ parārthānumānaṃ vyācakṣāṇena yad uktaṃ -- yad uta “tat pakṣādivacanātmakam” iti -- tat pakṣahetudṛṣṭāntānāṃ sābhāsānāṃ pratipādanāt prāyaḥ paryantitaṃ;",
  "GSP29snyayvpu:1374": "kevalaṃ tat paroktadūṣaṇoddhārād eva samīcīnatām ābibhartīty amunā prastāvena dūṣaṇaṃ sābhāsam abhidhātukāma āha:",
  "GSP29snyayvpu:1375": "vādyukte sādhane proktadoṣāṇām udbhāvanam /",
  "GSP29snyayvpu:1376": "dūṣaṇaṃ niravadye tu dūṣaṇābhāsanāmakam // NA_26 //",
  "GSP29snyayvpu:1377": "[NAV_26.1] vadanaśīlo vādī pratyāyakas, tenokta upanyaste; kasmin?",
  "GSP29snyayvpu:1378": "sādhane;",
  "GSP29snyayvpu:1379": "sādhyate pratipādyapratītāv āropyate 'numeyaṃ yena tat sādhanam. tac cānekarūpaṃ prāk pratyapādi,",
  "GSP29snyayvpu:1380": "tad yathā -- kvacid dhetur evāikaḥ,",
  "GSP29snyayvpu:1381": "kvacit pakṣahetū,",
  "GSP29snyayvpu:1382": "kvacit pakṣahetudṛṣṭāntāḥ,",
  "GSP29snyayvpu:1383": "kvacit ta eva sopanayāḥ,",
  "GSP29snyayvpu:1384": "kvacit sanigamanāḥ,",
  "GSP29snyayvpu:1385": "kvacid ekāikatacchuddhivṛddhyeti,",
  "GSP29snyayvpu:1386": "pratipādyasya kvacit kathañcit pratyāyayituṃ śakyatvāt,",
  "GSP29snyayvpu:1387": "tatpratyāyanopāyasya ca sādhanatvād iti. tatreha samyaksādhanasya dūṣayitum aśakyatvāt,",
  "GSP29snyayvpu:1388": "sādhanābhāsa eva tatsāmarthyopapatteḥ,",
  "GSP29snyayvpu:1389": "sādhanābhāsam eva dūṣanopanipātāt prāg avasthāyām anirjñātaṃ sāmānyena sādhanadhvaninoktaṃ,",
  "GSP29snyayvpu:1390_0": "tatra proktadoṣāṇāṃ pratyakṣādinirākṛtapakṣāsiddhādihetusādhyādivikaladṛṣṭāntādyupanyāsalakṣaṇānām",
  "GSP29snyayvpu:1390_1": "udbhāvanaṃ prāśnikānāṃ purataḥ prakāśanaṃ yat tad dūṣyate svābhipretasādhyapratyāyanavaikalyalakṣaṇāṃ",
  "GSP29snyayvpu:1390_2": "vikṛtiṃ nīyate sādhanam aneneti dūṣaṇam iti jñeyam.",
  "GSP29snyayvpu:1391": "[NAV_26.2] adhunā tadābhāsam āha:",
  "GSP29snyayvpu:1392": "nirgataṃ samyakprayuktatvād avadyaṃ pāpaṃ pakṣādidoṣalakṣaṇaṃ dauṣṭyam asmād iti niravadyaṃ,",
  "GSP29snyayvpu:1393_0": "tasmin sādhane vādinokta iti vartate. tathāpi matsaritayā pramṛdyodaraṃ yad avidyamānānāṃ",
  "GSP29snyayvpu:1393_1": "doṣāṇām udbhāvanaṃ tad dūṣaṇasthānopanyastatvāt tatkāryākaraṇāt samyaksādhane doṣodbhāvanasya",
  "GSP29snyayvpu:1393_2": "pralāpāyamānatvād dūṣaṇavadābhāsata iti dūṣaṇābhāsam iti;",
  "GSP29snyayvpu:1394_0": "tad eva nāma saṃjñā yasya tattathā. samarthasādhanopanyāsatvāt sādhite sādhye satām",
  "GSP29snyayvpu:1394_1": "apy apaśabdālaṅkārādidoṣāṇāṃ yad udbhāvanaṃ tad api dūṣaṇābhāsanāmakam iti. tuśabdena",
  "GSP29snyayvpu:1394_2": "viśeṣaṇārthena darśayati vastusiddhyarthaṃ vādapravṛttes,",
  "GSP29snyayvpu:1395": "tasya siddhatvād,",
  "GSP29snyayvpu:1396": "apaśabdādīnām aprastutatayā taddvareṇa doṣaprakāśanasyāsambaddhapralāparūpatvād,",
  "GSP29snyayvpu:1397": "itarathā tāvanmātreṇāiva parāpākaraṇasiddheḥ samarthasādhanānveṣaṇaprayatno viśīryeta,",
  "GSP29snyayvpu:1398": "prayojanābhāvād iti.",
  "GSP29snyayvpu:1399": "____________________",
  "GSP29snyayvpu:1400_0": "[NAV_27.0] tad evaṃ vyāvahārikapramāṇasya pratyakṣaparokṣasvārthaparārhādibhedabhinnasya",
  "GSP29snyayvpu:1400_1": "lakṣaṇaṃ pratipādyādhunā yaiḥ pāramārthikaṃ samastāvaraṇavicchedalabhyam aśeṣārthagocaraṃ",
  "GSP29snyayvpu:1400_2": "kevalajñānaṃ nābhyupagamyate,",
  "GSP29snyayvpu:1401": "tanmatoddalanārthaṃ tallakṣaṇam abhidhitsur āha:",
  "GSP29snyayvpu:1402": "sakalāvaraṇamuktātma kevalaṃ yat prakāśate /",
  "GSP29snyayvpu:1403": "pratyakṣaṃ sakalārthātmasatatapratibhāsanam // NA_27 //",
  "GSP29snyayvpu:1404": "[NAV_27.1] sakalaṃ samastam,",
  "GSP29snyayvpu:1405": "āvṛṇotyāvriyate vānenety āvaraṇaṃ,",
  "GSP29snyayvpu:1406": "tatsvarūpapracchādanaṃ karmety arthaḥ,",
  "GSP29snyayvpu:1407": "sakalaṃ ca tad avāraṇaṃ ca sakalāvaraṇaṃ,",
  "GSP29snyayvpu:1408": "tena mukto rahita,",
  "GSP29snyayvpu:1409": "ātmā svarūpaṃ yasya tattathā. ata eva kevalam asahāyam,",
  "GSP29snyayvpu:1410": "āvaraṇakṣayopaśamavicitratayāiva bodhasya nānākāratayā pravṛtteḥ,",
  "GSP29snyayvpu:1411": "sāmastyena punar āvaraṇanirdalane vibandhakakāraṇavaikalyād ekākāratayāiva tasya vivartanāt. ato jñānāntaranirapekṣaṃ yat prakāśate prathate nirupādhikaṃ dyotata ity arthaḥ,",
  "GSP29snyayvpu:1412": "tat paramārthataḥ pratyakṣam. tad idaṃ sakalāvaraṇamuktātmetihetudvāreṇa tathā kevalaṃ yat prakāśata itisvarūpato nirūpyādhunā kāryadvāreṇa nirūpayann āha:",
  "GSP29snyayvpu:1413": "sakalārthātmanāṃ samastavastusvarūpāṇāṃ satatapratibhāsanam anavarataprakāśanaṃ sakalārthātmasatatapratibhāsanam iti,",
  "GSP29snyayvpu:1414": "pratibhāsyate 'neneti pratibhāsanam,",
  "GSP29snyayvpu:1415": "ātmano dharmarūpatayā bhedavadvivakṣitaṃ jñānam iti yāvat. asya ca pāramārthikatvaṃ,",
  "GSP29snyayvpu:1416": "nirupacaritaśabdārthopapatteḥ. tathā hy: akṣaśabdo jīvaparyāyas,",
  "GSP29snyayvpu:1417": "tataś cākṣaṃ prati vartata iti pratyakṣaṃ,",
  "GSP29snyayvpu:1418": "yatrātmanaḥ sākṣād vyāpāraḥ. vyāvahārikaṃ punar indriyavyavahitātmavyāpārasampādyatvāt paramārthataḥ parokṣam eva:",
  "GSP29snyayvpu:1419": "dhūmād agnijñānavat, tirodhānāviśeṣāt.",
  "GSP29snyayvpu:1420_0": "[NAV_27.2] nanu ca prasiddhaṃ lakṣyam anūdyāprasiddhaṃ lakṣaṇaṃ vidhīyate -- sarvatrāyaṃ",
  "GSP29snyayvpu:1420_1": "nyāyaḥ. aprasiddhe punar lakṣye lakṣaṇam abhidhīyamānam ambarāravindinīkusumalakṣaṇavan",
  "GSP29snyayvpu:1420_2": "nirgocaratāṃ yāyāt. tad idaṃ svarūpato 'prasādhya lakṣaṇam abhidadhānasya ko 'bhiprāya ity;",
  "GSP29snyayvpu:1421": "atrocyate -- ye ye mithyāvalepādhmātāntaḥkaraṇāḥ pramāṇaprasiddham apy adaḥ prati vipratipadyante,",
  "GSP29snyayvpu:1422": "teṣāṃ dhyāndhīkṛtabuddhitvād avadhāraṇīyatām anena darśayati. kim asya pratipādakaṃ pramāṇam iti ced, ete brūmaḥ:",
  "GSP29snyayvpu:1423": "[NAV_27.3] samasti samastavastuvistāragocaraṃ viśadadarśanaṃ,",
  "GSP29snyayvpu:1424": "tadgocarānumānapravṛtteḥ; iha yadyadgocaram anumānaṃ pravartate,",
  "GSP29snyayvpu:1425": "tasya tasya grāhakaṃ kiñcit pratyakṣam udayapadavīṃ samāsādayati,",
  "GSP29snyayvpu:1426": "yathā citrabhānoḥ;",
  "GSP29snyayvpu:1427": "pravartate ca sakalārthaviṣayam anumānam;",
  "GSP29snyayvpu:1428": "atas tadavalokinā viśadadarśanenāpi bhāvyam iti. sarvārthaviṣayaṃ kim anumānaṃ pravartata iti ced,",
  "GSP29snyayvpu:1429": "idam api brūma: iha yad yad asti tat tat sarvaṃ sthityudayāpavargasaṃsargam anubhavati,",
  "GSP29snyayvpu:1430": "vastutvāt;",
  "GSP29snyayvpu:1431": "yad yad vastu tat tat sthemajanmapralayaiḥ kroḍīkṛtaṃ;",
  "GSP29snyayvpu:1432": "tad yathāṅgulir aṅgulitvavakratvarjutvāpekṣayeti; vastu ca yad asty,",
  "GSP29snyayvpu:1433_0": "ataḥ prastutatrayākrāntaṃ tad avagantavyam. idam eva nikhilārthagocaram anekāntānumānaṃ",
  "GSP29snyayvpu:1433_1": "jñānakriyābhyāsātiśayān nikhilāvaraṇavicchede vibandhakakāraṇābhāvād viśadadarśanībhavati.",
  "GSP29snyayvpu:1433_2": "na cānumānapravṛttāv apy anarthitvādinā pramātur apravṛttāv anumeyagocarapratyakṣāsambhavena",
  "GSP29snyayvpu:1433_3": "vyabhicāraś codanīyaḥ,",
  "GSP29snyayvpu:1434": "sambhavasya sādhyatayābhipretatvāt. na ca sambhavamātre 'sti vyabhicāraḥ,",
  "GSP29snyayvpu:1435": "sarvānumeyānāṃ sambhavatpratyakṣatayā vyāptatvād iti.",
  "GSP29snyayvpu:1436": "[NAV_27.4] athavānyathānumānayāmaḥ: sambhavatsamastaśuddhika ātmā,",
  "GSP29snyayvpu:1437": "vidyamānaśuddhyupāyatvād;",
  "GSP29snyayvpu:1438": "iha yo yo vidyamānaśuddhyupāyaḥ sa sa sambhavatsamastaśuddhiko;",
  "GSP29snyayvpu:1439": "yathā vidyamānakṣāramṛtpuṭapākādiśuddhyupāyo ratnaviśeṣas,",
  "GSP29snyayvpu:1440_0": "tathā ca vidyamānajñānādyabhyāsaśuddhyupāya ātmātaḥ sambhavatsamastaśuddhika iti.",
  "GSP29snyayvpu:1440_1": "sāmastyaśuddhaś cātmā jñānajñāninoḥ kathañcid abhedāt kevalam abhidhīyata iti. jñānādyabhyāsaḥ",
  "GSP29snyayvpu:1440_2": "kathaṃ viśuddhikāraṇam iti ced,",
  "GSP29snyayvpu:1441": "āvaraṇamalapratipakṣarūpatvād iti brūmaḥ. pratipakṣarūpatā katham avadhāriteiti cet,",
  "GSP29snyayvpu:1442": "tavāiva darśanāt. tathā hi: dṛśyate jñānādyabhyāsataḥ pratikṣaṇam āvaraṇavilayo,",
  "GSP29snyayvpu:1443": "viśiṣṭaviśiṣṭataratatkāryabodhādyanubhavāt,",
  "GSP29snyayvpu:1444": "tadatiśaye punaḥ sāmastyocchedaḥ syād ity abhidadhmahe. etena yat pare procur -- yathā:",
  "GSP29snyayvpu:1445": "pratyakṣādipramāṇapañcakagocarātikrāntatvāt sarvārthasaṃvedanam abhāvākhyaṣaṣṭhapramāṇagocaratāṃ pratipadyate -- tad ayuktaṃ,",
  "GSP29snyayvpu:1446": "tatsambhavasyānumānena pratipādanāt,",
  "GSP29snyayvpu:1447": "pramāṇapañcakapravartanābhāvāsiddheḥ. kiṃ ca,",
  "GSP29snyayvpu:1448": "pramāṇapañcakaṃ tadgocaraṃ na pravartata iti kathaṃ bhavato nirṇayaḥ?",
  "GSP29snyayvpu:1449": "kiṃ niyatadeśakālavyāptyā yad vā samastadeśakālāskandaneneti?",
  "GSP29snyayvpu:1450": "yady ādyaḥ pakṣas,",
  "GSP29snyayvpu:1451": "tato yathā ghaṭādeḥ kvacit pramāṇapañcakaṃ tadgocaraṃ nirvartamānam abhāvaṃ sādhayaty,",
  "GSP29snyayvpu:1452": "evaṃ samastavastusaṃvedanagocaram api tan nivartamānaṃ niyatadeśadaśāvacchinnam abhāvaṃ sādhayen,",
  "GSP29snyayvpu:1453": "na sarvatra; tataś ca ghaṭādivat tad durnivāraṃ syāt. atha dvitīyaḥ pakṣo,",
  "GSP29snyayvpu:1454": "'sāv asambhavy eva; samastadeśakālavartipuruṣapariṣatsaṃvedanasākṣātkāriṇo hy evaṃ vaktuṃ yuktaṃ,",
  "GSP29snyayvpu:1455": "yad uta na kvacit samastārthasaṃvedanaṃ astīti -- na bhavatas,",
  "GSP29snyayvpu:1456": "tathāvidhapuruṣasambhavānabhyupagamāt. itarathā ya eva kaścin niścityāivam abhidadhyāt,",
  "GSP29snyayvpu:1457": "sa eva samastavastuvistāravyāpijñānāloka iti samastārthagocarasaṃvedanasiddhir ity āstāṃ tāvat.",
  "GSP29snyayvpu:1458": "____________________",
  "GSP29snyayvpu:1459": "[NAV_28.0] tad evaṃ pramāṇaviṣaye lakṣaṇasaṃkhyāvipratipattī nirākṛtyādhunā kramaprāptāṃ gocaravipratipattiṃ bahuvaktavyatvād anirākṛtya tāvat phalavipratipattiṃ nirācikīrṣur āha:",
  "GSP29snyayvpu:1460": "pramāṇasya phalaṃ sākṣād ajñānavinivartanam /",
  "GSP29snyayvpu:1461": "kevalasya sukhopekṣe śeṣasyādānahānadhīḥ // NA_28 //",
  "GSP29snyayvpu:1462": "[NAV_28.1] dvividhaṃ hi pramāṇasya phalaṃ:",
  "GSP29snyayvpu:1463": "sākṣād asākṣāc cānantaraṃ vyavahitaṃ cety arthaḥ. tatra sākṣād ajñānam anadhyavasāyaḥ prameyāparicchittis tasya vinivartanaṃ viśeṣeṇa pralayāpādanaṃ pramāṇasya phalam,",
  "GSP29snyayvpu:1464": "ajñānoddalanadvāreṇa tasya pravṛttes,",
  "GSP29snyayvpu:1465_0": "tasya ca sarvānarthamūlatayā pramātrapakāritvāt. tannivartanasya prayojanatā yuktāiva.",
  "GSP29snyayvpu:1465_1": "etac cānantaraprayojanaṃ sarvajñānānām ekarūpatvāt sāmānyenoktam. vyavahitaprayojanaṃ punar vibhāgenāha:",
  "GSP29snyayvpu:1466": "kevalasya sarvajñajñānasya sukhaṃ vaiṣayikasukhātītaparamāhlādānubhava,",
  "GSP29snyayvpu:1467": "upekṣā sākṣāt samastārthānubhave 'pi hānopādānecchābhāvān madhyasthavṛttitā,",
  "GSP29snyayvpu:1468": "te sukhopekṣe phalam ity arthaḥ. śeṣasya tadvyatiriktaprākṛtalokapramāṇasyādānaṃ grahaṇaṃ hānaṃ parityāgas,",
  "GSP29snyayvpu:1469": "tayor ādānahānayor dhīr buddhir ādānahānadhīḥ,",
  "GSP29snyayvpu:1470": "sā phalam iti yāvat. tataś cādeyānāṃ samyagdarśanādisrakcandanādīnāṃ yāditsā,",
  "GSP29snyayvpu:1471": "tathā heyānāṃ mithyādarśanādiviṣakaṇṭakādīnāṃ yā jihāsā sā pramāṇasādhyāpramāṇāt tadasiddheḥ,",
  "GSP29snyayvpu:1472": "prekṣāpūrvakāriṇāṃ tataḥ pravṛttyayogād ity uktaṃ bhavati.",
  "GSP29snyayvpu:1473": "____________________",
  "GSP29snyayvpu:1474": "[NAV_29.0] adhunā gocaravipratipattiṃ nirācaṣṭe:",
  "GSP29snyayvpu:1475": "anekāntātmakaṃ vastu gocaraḥ sarvasaṃvidām /",
  "GSP29snyayvpu:1476": "ekadeśaviśiṣṭo 'rtho nayasya viṣayo mataḥ // NA_29 //",
  "GSP29snyayvpu:1477": "[NAV_29.1] aneke bahavo 'ntā aṃśā dharmā vātmānaḥ svarūpāṇi yasya tad anekāntātmakam. kiṃ tat?",
  "GSP29snyayvpu:1478": "vastu bahir antaś ca,",
  "GSP29snyayvpu:1479": "gocaro viṣayaḥ,",
  "GSP29snyayvpu:1480": "sarvasaṃvidāṃ samastasaṃvittīnām. anenānekāntam antareṇa saṃvedanaprasaravyavacchedaṃ darśayati,",
  "GSP29snyayvpu:1481": "bhrāntasaṃvedanānām apy anekāntoddyotanapaṭiṣṭhatayā pravṛtteḥ,",
  "GSP29snyayvpu:1482": "kevalaṃ keṣucid aṃśeṣu visaṃvādakatvād apramāṇāni tāni saṅgīryante. tad ayam abhiprāyo:",
  "GSP29snyayvpu:1483": "yadā saṃvedanasāmānyam apy anekāntaviraheṇa na pravartitum utsahate,",
  "GSP29snyayvpu:1484": "tadā tadviśeṣabhūtaṃ pramāṇam ekānte pravartiṣyata iti dūrāpāstāvakāśāivāiṣā vārtā,",
  "GSP29snyayvpu:1485": "tathāpy anādimithyābhiniveśavāsitāntaḥkaraṇāḥ kudarśanavipralabdhabuddhayo bahavo 'tra vipratipadyanta iti sarvapramāṇānām anekāntagocaratvasādhakaṃ pramāṇam abhidhīyate:",
  "GSP29snyayvpu:1486": "iha yat pramāṇaṃ tat parasparāvinirluṭhitānekadharmaparikaritavastuno grāhakaṃ,",
  "GSP29snyayvpu:1487": "tasyāiva tatra pratibhāsamānatvād; iha yad yatra pratibhāti,",
  "GSP29snyayvpu:1488": "tad eva tadgocaratayābhyupagantavyaṃ;",
  "GSP29snyayvpu:1489": "tad -- yathā nirādīnavanayanaprabhavadarśane pratibhāsamānaṃ pāṭalatayā japākusumaṃ tathāiva tadgocaratayābhyupagamyate;",
  "GSP29snyayvpu:1490": "parasparāvibhaktānekasvabhāvākrāntamūrtikaṃ ca bahir antaś ca vastu sarvapramāṇeṣu prathata ity;",
  "GSP29snyayvpu:1491": "atas tad eva teṣāṃ gocaraḥ.",
  "GSP29snyayvpu:1492": "[NAV_29.2] na cetaretaraviśakalitadharmidharmabhāvavādibhiḥ kaṇabhakṣākṣapādaśiṣyakais tāvad asya hetor asiddhatādidoṣaḥ pratipādayituṃ śakyas,",
  "GSP29snyayvpu:1493": "tadabhyupagamam antareṇa svābhipretavastuno 'vasthānābhāvāt. tathā hy:",
  "GSP29snyayvpu:1494": "ekasmin dharmiṇi bahavo dharmās tato bhinnatanavaḥ kathaṃ varteran?",
  "GSP29snyayvpu:1495": "bhedāviśeṣeṇa sarvatra tadvṛttiprasaṅgāt. tatrāiva teṣāṃ samavāyān nānyatra vartanta iti cen,",
  "GSP29snyayvpu:1496": "nanu so 'pi samavāyo yady upakāryopakārakabhāvavyatirekeṇāpi bhavati,",
  "GSP29snyayvpu:1497": "tataḥ sarvatrāviśeṣeṇa prasajyeta,",
  "GSP29snyayvpu:1498": "tadabhāvāviśeṣāt. asty evopakāryopakārakabhāva iti ced,",
  "GSP29snyayvpu:1499": "hanta hato 'sy,",
  "GSP29snyayvpu:1500": "anekopakārakasyānekasvabhāvatāprāptes,",
  "GSP29snyayvpu:1501": "tadvirahe 'nekopakārakatvābhāvāt. na hi yena svabhāvenāikasyopakaroti tenāiva dvitīyasya,",
  "GSP29snyayvpu:1502": "tasya tatrāivopayuktatvād,",
  "GSP29snyayvpu:1503": "dvitīyopakārakasvabhāvasya tadupamardanadvāreṇotpatter,",
  "GSP29snyayvpu:1504": "itarathāikam evopakurvaṃs tiṣṭhet,",
  "GSP29snyayvpu:1505": "tadekasvabhāvāt. bhinnābhiḥ śaktibhir upakaroti,",
  "GSP29snyayvpu:1506": "na bhinnaiḥ svabhāvais,",
  "GSP29snyayvpu:1507": "tena nānekānta iti cet,",
  "GSP29snyayvpu:1508_0": "tās tarhi tatra kathaṃ vartanta iti vācyam. samavāyād ityuttare 'sāv apy upakāryopakārakabhāvam",
  "GSP29snyayvpu:1508_1": "antareṇa kathaṃ na sarvatreti prācīnaṃ codyaṃ paścāllagnam anudhāvati. upakāryopakārakabhāvābhyupagame",
  "GSP29snyayvpu:1508_2": "punar apy anekasvabhāvatāpradarśitayukteḥ punaḥ śaktyupakārakabhinnaśaktiparikalpane tad evāvartate,",
  "GSP29snyayvpu:1509_0": "tan na bhinnadharmaparikalpane 'py anekāntān mokṣa iti varam ādāv eva matsaritāṃ",
  "GSP29snyayvpu:1509_1": "vihāyānekadharmādhyāsitaṃ vastv abhyupagatam. kiṃ bhedakalpanayāsthāna evātmanā parikleśiteneti.",
  "GSP29snyayvpu:1509_2": "kiṃ cānekāntābhyupagame saty eṣa guṇaḥ:",
  "GSP29snyayvpu:1510_0": "parasparavibhakteṣu saṃyogisaṃyogasamavāyisamavāyaguṇaguṇyavayavāvayavivyaktisāmānyādiṣu",
  "GSP29snyayvpu:1510_1": "saṃyogasamavāyaguṇyavayavisāmānyādīnāṃ saṃyogisamavāyiguṇāvayavaviśeṣādiṣu vartanacintāyāṃ",
  "GSP29snyayvpu:1510_2": "yad dūṣaṇajālam upanipatati,",
  "GSP29snyayvpu:1511": "tad api parihṛtaṃ bhavaty,",
  "GSP29snyayvpu:1512": "ekāntabheda eva tadupapatter,",
  "GSP29snyayvpu:1513": "anekānte tadutthānābhāvāt. tathā hi:",
  "GSP29snyayvpu:1514": "bhinnāḥ khalu saṃyogādayaḥ saṃyogyādibhyo vikalpayituṃ pāryante -- yad uta katham eta eteṣu vartanta iti?",
  "GSP29snyayvpu:1515": "kim ekadeśena yad vā sāmastyena?",
  "GSP29snyayvpu:1516": "yady ekadeśena,",
  "GSP29snyayvpu:1517": "tad ayuktaṃ,",
  "GSP29snyayvpu:1518": "teṣāṃ niravayavatvābhyupagamāt. sāvayavatve 'pi tebhyo 'vayavebhyo yady abhinnās,",
  "GSP29snyayvpu:1519": "tato 'nekāntāpattir,",
  "GSP29snyayvpu:1520": "ekasyānekāvayavatvaprāpteḥ. atha bhinnās teṣv api te kathaṃ vartanta ity vācyam:",
  "GSP29snyayvpu:1521": "ekadeśena sāmastyena vā. ekadeśapakṣe tad evāvartata ity anavasthā. atha sāmastyena,",
  "GSP29snyayvpu:1522": "tad apy asādhīyaḥ,",
  "GSP29snyayvpu:1523": "pratyekaṃ parisamāptatayā saṃyogādibahutvaprasaṅgāt. tadabhinnāḥ punaḥ saṃyogādayo na vikalpabhājo bhavanti. abhedapakṣe 'pi saṃyogādimātraṃ saṃyogyādimātraṃ vā syād iti cen,",
  "GSP29snyayvpu:1524": "na,",
  "GSP29snyayvpu:1525": "tasyāpy ekāntenānabhyupagamāt,",
  "GSP29snyayvpu:1526": "kiṃ tarhy anyonyāviśliṣṭasvarūpā vivakṣayā sandarśanīyabhedāḥ sarva evāite 'bhyupagamyante,",
  "GSP29snyayvpu:1527": "tathāvidhānāṃ kuyuktivikalpotthāpitadūṣaṇasamūhanirākaraṇakṣamatvād,",
  "GSP29snyayvpu:1528": "abādhitapratibhāseṣu sarvatra teṣāṃ tathāiva pratibhāsanād,",
  "GSP29snyayvpu:1529": "anyathā pratibhāsamānānām anyathā parikalpane dṛṣṭahānyadṛṣṭaparikalpanādvāreṇāsamañjasaprāptes;",
  "GSP29snyayvpu:1530": "tathā ca brahmādvaitaśūnyavādādayaḥ siddhim aśnuvīran, viśeṣābhāvād iti.",
  "GSP29snyayvpu:1531": "[NAV_29.3] etenāsya hetoḥ kāpilā apy asiddhatādidoṣam abhidhitsavo maukyam ānītāḥ. tathā hy:",
  "GSP29snyayvpu:1532_0": "antar ekaṃ saṃvedanam aparāparaharṣaviṣādādyanantadharmavivartākrāntarūpaṃ bahiś",
  "GSP29snyayvpu:1532_1": "ca ghaṭādikam arthaṃ navapurāṇādivartulapārthivatvādyanekasvabhāvāvaṣṭabdhaśarīraṃ",
  "GSP29snyayvpu:1532_2": "sākṣāl lakṣayantaḥ kathaṃ tadviparītakathane pravarteran?",
  "GSP29snyayvpu:1533": "prakṛtipuruṣātmakaṃ dravyam evāikaṃ tāttvikaṃ,",
  "GSP29snyayvpu:1534": "paryāyabhrāntijanakaḥ punar vivarto 'pāramārthika iti cen,",
  "GSP29snyayvpu:1535": "na,",
  "GSP29snyayvpu:1536": "dvayor api sarvapramāṇeṣu prakāśamānayor abādhitayoḥ sarvavyavahāranibandhanayoḥ pakṣapātam antareṇāikasya nihnotum aśakyatvāt. tathā sati vivarta eva tāttviko,",
  "GSP29snyayvpu:1537": "dravyaṃ punar alīkam iti paryāyapakṣapātī prasañjayan durniṣedhaḥ syād iti. athettham abhidadhīthā:",
  "GSP29snyayvpu:1538": "dravyaṃ sarvatrāvyabhicaritarūpatvāt satyaṃ,",
  "GSP29snyayvpu:1539": "paryāyāḥ punar vyabhicāriṇa ity asatyāḥ,",
  "GSP29snyayvpu:1540": "tad ayuktam. yadi nāma dravyam abhedarūpatvāt sarvatrānuvartate,",
  "GSP29snyayvpu:1541": "paryāyās tu bhedarūpatvād vyavacchidyante,",
  "GSP29snyayvpu:1542": "tathāpi tat satyam,",
  "GSP29snyayvpu:1543": "itare 'līkā iti vaktuṃ na pāryate,",
  "GSP29snyayvpu:1544": "na hi nīlaṃ pītarūpatāṃ na bibhartītyetāvatā tad asatyam,",
  "GSP29snyayvpu:1545": "atiprasaṅgāt,",
  "GSP29snyayvpu:1546": "sarvasya pararūpaparihārāvasthāyitayālīkatvaprāpteḥ. atha dravyam eva paryāyās,",
  "GSP29snyayvpu:1547": "tadavyatiriktatvāt,",
  "GSP29snyayvpu:1548": "tatsvarūpavan,",
  "GSP29snyayvpu:1549": "na santi vā dravyavyatirekiṇaḥ paryāyā,",
  "GSP29snyayvpu:1550": "niḥsvabhāvatvāt,",
  "GSP29snyayvpu:1551": "khapuṣpavad iti pramāṇayasi,",
  "GSP29snyayvpu:1552": "tathā sati paryāyā eva dravyaṃ,",
  "GSP29snyayvpu:1553": "tadavyatiriktatvāt tatsvarūpavan,",
  "GSP29snyayvpu:1554": "nāsti vā paryāyavyatiriktaṃ dravyaṃ,",
  "GSP29snyayvpu:1555": "niṣparyāyatvād,",
  "GSP29snyayvpu:1556_0": "ākāśakusumavad itītaro 'pi pramāṇayan kena vāryeta. tan na pakṣadvaye 'pi kācid viśeṣopalabdhir",
  "GSP29snyayvpu:1556_1": "iti. yathāivānantasahakramavartiparyāyādhyāsitaṃ vastu sarvapramāṇeṣu prakāśate tathāivābhyupagantavyaṃ,",
  "GSP29snyayvpu:1557": "tathā cānyasyābhāvāt tad eva tadgocara iti sthitam.",
  "GSP29snyayvpu:1558": "[NAV_29.4] tathā sugatamatānusāriṇām api madhye sautrāntikas tāvad asya hetor asiddhatām āvirbhāvayituṃ notsahate,",
  "GSP29snyayvpu:1559": "tadabhyupagativyatirekeṇa nijadarśanavyavasthānupapatteḥ. tathā hi:",
  "GSP29snyayvpu:1560": "bahis tāvad ekaṃ kāraṇam aparāparasāmagryantaḥpātitayānekakāryakāryāvedyate,",
  "GSP29snyayvpu:1561": "yathā rūpaṃ svottarakṣaṇaṃ svāvagāhijñānādikaṃ ca yugapaj janayati. yadi cāikakṣaṇavartinaḥ sāmagrībhedena bhedam anubhavata eva bhinnadeśanānākāryakāritā,",
  "GSP29snyayvpu:1562": "tathā sati nityapakṣoditaṃ dūṣaṇaṃ svamastakopanipāti syāt,",
  "GSP29snyayvpu:1563": "tasyāpi tathāiva bhinnakālakāryanirvartane 'pi bhedābhāvaprasaṅgāt. tathā pratibhāsabhedena kṣaṇakṣayirūpādisvalakṣaṇavilakṣaṇatvābhyupagamaś cāivaṃ nirnibandhanaḥ syāt,",
  "GSP29snyayvpu:1564_0": "kauṭasthyam ābibhrato 'pi dravyasyāparāparakāraṇakalāpāntargatatayā navapurāṇādiparyāyarūparasagandhasparśāvabhāsalakṣaṇakāryasampādanāvirodhaprasakteḥ.",
  "GSP29snyayvpu:1564_1": "kiṃ cāyam ekaṃ svāvayavavyāpinaṃ kālāntarasaṃcariṣṇum ākāraṃ sākṣāl lakṣayan kṣaṇakṣayiparamāṇulakṣaṇāni",
  "GSP29snyayvpu:1564_2": "svalakṣaṇāny ācakṣīta nānyathā,",
  "GSP29snyayvpu:1565": "yathākūtaṃ tadavabhāsasya svapnāntare 'py anupalakṣaṇāl;",
  "GSP29snyayvpu:1566": "lakṣitasya cālakṣitavyatirekanirākaraṇatas tādātmyaṃ kathayan svagirānekāntāvabhāsaṃ samarthayate. tathā hy:",
  "GSP29snyayvpu:1567": "alakṣitaparamāṇupārimāṇḍalyapratikṣaṇavivartam api svalakṣaṇaṃ sthirasthūrādyātmanā darśayati svarūpam,",
  "GSP29snyayvpu:1568": "anyathā suṣuptaṃ jagad āsajyeta,",
  "GSP29snyayvpu:1569_0": "tadaprakāśane pramāṇāntarasyāpy atyantavilakṣaṇasvalakṣaṇāvedakasyāpravṛttiprasaṅgāt.",
  "GSP29snyayvpu:1569_1": "tathāntaḥsaṃvedanam arthasvarūpāpekṣayā bahirmukhāntarmukhasavikalpāvikalpabhrāntābhrāntādipratibhāsam",
  "GSP29snyayvpu:1569_2": "ekam abhyupayataḥ katham anekāntāvabhāso 'siddhaḥ syāt?",
  "GSP29snyayvpu:1570_0": "tathā nānādeśasthitārthasārthasamarpitākāroparaktam ekam ākārabhede 'py anyathā yugapatprakāśamānasitāsitādyarthavyavasthityanupapatteḥ",
  "GSP29snyayvpu:1570_1": "saṃvedanam anumanyamānaḥ kathaṃ bhinnasamayabhāviharṣaviṣādādyanekavivartavaśāt tadbhedam",
  "GSP29snyayvpu:1570_2": "ātyantikam abhidadhīta,",
  "GSP29snyayvpu:1571": "abhinnayogakṣematvād. yugapadbhāvināṃ saṃvidantarniviṣṭākārāṇām ekatvaṃ na harṣādīnāṃ,",
  "GSP29snyayvpu:1572": "tadviparyayād iti cen,",
  "GSP29snyayvpu:1573": "na,",
  "GSP29snyayvpu:1574": "tatsāmarthyavyavasthāpyārthābhedaprasaṅgāt,",
  "GSP29snyayvpu:1575_0": "tadekatayā sitapītādiṣu jñānasya bodharūpeṇāivāviśiṣṭatvāt. tad evaṃ bahir antaś",
  "GSP29snyayvpu:1575_1": "cāikānekarūpatve pramāṇataḥ sthiteḥ svalakṣaṇasyānyathā svābhyupetadarśanavyavasthāyogān",
  "GSP29snyayvpu:1575_2": "nārthavādy anekāntaprakāśaṃ pratikṣeptum arhati.",
  "GSP29snyayvpu:1576": "[NAV_29.5] tathorarīkṛtayogācāramatam api balād anekāntaprakāśarajjur āveṣṭayaty,",
  "GSP29snyayvpu:1577": "ekasyāpi jñānasyānekavedyavedakākāratayā prathanopagateḥ. ekayogakṣematvāt tadaikyam iti cen,",
  "GSP29snyayvpu:1578": "na,",
  "GSP29snyayvpu:1579": "yugapadudayapralayavatāṃ sahavedināṃ sakalasantānānām ekatvaprasaṅgāt. saṃvṛtidarśitatvād anekatvasya,",
  "GSP29snyayvpu:1580": "na tena svasaṃvedanasākṣātkṛtapāramārthikāikatvakṣatir iti cen,",
  "GSP29snyayvpu:1581": "na,",
  "GSP29snyayvpu:1582": "brahmavādimatāpratiṣedhaprasakter,",
  "GSP29snyayvpu:1583": "yato 'nādyavidyābalād ekam akramaṃ sacetanaṃ svasaṃvedanasākṣātkṛtam api brahmānekaṃ kramavac cetanācetanaṃ parokṣāparokṣaṃ lakṣyate,",
  "GSP29snyayvpu:1584": "bhavatparikalpitagrāhyagrāhakākāraviviktasaṃvedanavad iti tenāpi na durupapādam. astu vāyam anekāntāvabhāso bhrāntas,",
  "GSP29snyayvpu:1585": "tathāpi saṃvedanasyādvayatā na lakṣyate,",
  "GSP29snyayvpu:1586": "tallakṣaṇe sakalāsumatām adhunāiva muktatāvāpteḥ. lakṣyate ca tat kathañcid,",
  "GSP29snyayvpu:1587_0": "itarathā suṣuptadaśāvat sarvavyavahārocchedaprasaṅgād ity ekasyāpi saṃvedanasya lakṣitālakṣitatvenānekāntapratibhāso",
  "GSP29snyayvpu:1587_1": "duḥśako 'pahnotum iti jñānavādy apy asya hetor asiddhatāvirbhāvanaṃ prati tūṣṇīm āsīta.",
  "GSP29snyayvpu:1588": "[NAV_29.6] śūnyavādinaḥ samastābhāvād asiddho 'nekāntaprakāśa iti cen,",
  "GSP29snyayvpu:1589": "na,",
  "GSP29snyayvpu:1590": "tasyāpi pramāṇaprameyābhāve na sarvābhāvāvedanaṃ samasty,",
  "GSP29snyayvpu:1591": "anyathāpramāṇakaṃ sarvaṃ sarvatra vidyata iti parasyāpi vadato na vadanabhaṅgaḥ syāt,",
  "GSP29snyayvpu:1592_0": "tadabhyupagame 'bhyupagamakṣatiḥ. tayoś ca darśitavad anekāntaprakāśa iti nāsiddho",
  "GSP29snyayvpu:1592_1": "hetuḥ. marumarīcikānicayacumbini saṃvedane jalollekhe 'pi tadgocaratvābhyupagamābhāvād",
  "GSP29snyayvpu:1592_2": "anaikāntiko 'yam iti mā śaṅkiṣṭhās,",
  "GSP29snyayvpu:1593": "tasya bhrāntatvād,",
  "GSP29snyayvpu:1594": "abhrāntaprakāśo hi tadabhyupagatihetuḥ. athāyam apītaretaravinirluṭhitaparamāṇukṣaṇakṣayibodhena bādhyamānatvād bhrānta ity ācakṣīthās,",
  "GSP29snyayvpu:1595": "tad ayuktaṃ,",
  "GSP29snyayvpu:1596": "yatas tadbodhaḥ kim upalabdhimātram yad vā nirṇayaḥ?",
  "GSP29snyayvpu:1597": "yady ādyaḥ kalpas tadānumānaṃ viśīryeta,",
  "GSP29snyayvpu:1598": "nirgocaratvāt,",
  "GSP29snyayvpu:1599": "prāthamakalpikenāiva nirvikalpakaviviktadarśanena virodhabhīrutayā sarvathā vastugrahaṇābhyupagamāt,",
  "GSP29snyayvpu:1600": "pramāṇakalite ca mānāntaravaiyarthyād,",
  "GSP29snyayvpu:1601": "anavasthāprāpteḥ. atha dvitīyas,",
  "GSP29snyayvpu:1602": "tathā sati sarvaṃ nirvikalpakam apramāṇatām aśnuvīta. na ca nirṇayo 'nekāntaprakāśaṃ bādhate,",
  "GSP29snyayvpu:1603": "'pi tu samarthayate,",
  "GSP29snyayvpu:1604": "bahir antaś ca tathāiva tadvijṛmbhaṇāt. atha sarvathā vastugrahaṇe 'pi nirvikalpakaṃ yatrāṃśe pāścātyaṃ vyavahārakārivyavasāyam upajanayati,",
  "GSP29snyayvpu:1605": "tatrāiva pramāṇatām āskandati nānyatreti manyethās,",
  "GSP29snyayvpu:1606": "tathā sati yadanantaram arthakriyāsamarthārthaprārthanayā puruṣaḥ pravartate sa eva nirṇayaḥ prāmāṇyaṃ svīkuryān,",
  "GSP29snyayvpu:1607": "na nirvikalpakaṃ,",
  "GSP29snyayvpu:1608": "tajjanakatve 'pi sannikarṣādivad ity āsajyeta. nirvikalpakam anadhigatārthādhigantṛtvāt pramāṇaṃ,",
  "GSP29snyayvpu:1609": "na vyavasitis,",
  "GSP29snyayvpu:1610": "tadvikalpatvād iti cen,",
  "GSP29snyayvpu:1611": "nānumiter api tadvad aprāmāṇyaprasaṅgāt. na ca viparītākāranirākaraṇacaturatayānumitir viśeṣavatī,",
  "GSP29snyayvpu:1612": "nirṇīter api tadapanodadakṣatvād,",
  "GSP29snyayvpu:1613": "asamāropaviṣaye 'pravṛtteḥ. trirūpaliṅgajatayā viśeṣo 'numiter mānatāsādhaka iti cet,",
  "GSP29snyayvpu:1614": "sākṣād anubhavād utpādas tarhi nirṇīter mahāparādha iti bhavato bālatām īkṣāmahe. kiṃ ca,",
  "GSP29snyayvpu:1615": "yathā nirvikalpakam alakṣitaṃ sakalavyāvṛttasvalakṣaṇagrahaṇapravaṇam api katicidaṃśaviṣayaṃ vikalpam utthāpayati,",
  "GSP29snyayvpu:1616": "tathārtha evendriyālokādisannikṛṣṭatayā katicinnijāṃśaviṣayaṃ sākṣādviśadavikalpaṃ janayed iti kim ajāgalastanakalpanirvikalpakakalpanayā?",
  "GSP29snyayvpu:1617": "tāvanto 'ṃśā bahirarthe virudhyanta iti cet,",
  "GSP29snyayvpu:1618": "pāṭavāpāṭavādayo darśane 'py ekasmin na virudhyanta iti kiṃ rājñām ājñā?",
  "GSP29snyayvpu:1619": "tasmān na kṣaṇakṣayiparamāṇulakṣaṇasvalakṣaṇalakṣakaṃ kvacit kadācid darśanaṃ lakṣayanti bhavanto 'pi,",
  "GSP29snyayvpu:1620": "kevalaṃ svadarśanānuraktāntaḥkaraṇatayā na tadasattāṃ pratipadyante. svāṃśavyāpinaṃ kālāntarānuyāyinam ekaṃ bahir antaś cārthaṃ bodhaṃ ca prakāśayan prathamāno nirṇayaḥ,",
  "GSP29snyayvpu:1621": "na punar nirmūlakaiḥ kuyuktivikalpair bādhyata iti na bhrāntaḥ. kiṃ cāsya bhrāntatāṃ kathayan sarvapramāṇaprameyavyavasthām unmūlyati. tathā hi:",
  "GSP29snyayvpu:1622": "yat sattvabodharūpatvasukhatvādiṣu pramāṇaṃ tad eva kṣaṇakṣayitvasvargaprāpaṇaśaktiyuktatvādiṣv apramāṇam;",
  "GSP29snyayvpu:1623": "tathā yad vastu nīlacaturasrordhvatādirūpatayā prameyaṃ tad eva madhyabhāgakṣaṇavivartādināprameyaṃ;",
  "GSP29snyayvpu:1624": "tathā yad bahirarthāpekṣayā savikalpakaṃ svapnādidarśanaṃ vā bhrāntaṃ tad eva svarūpāpekṣayābhrāntam;",
  "GSP29snyayvpu:1625": "tathā yan niśīthinīnāthadvayādikaṃ dvitve 'līkaṃ tad api dhavalatāniyatadeśacāritādāv analīkam iti nirṇayaḥ. yadi tu virodhād bibhyadbhir bhavadbhir ayam apahnūyate,",
  "GSP29snyayvpu:1626": "kim aparam aikāntikaṃ pramāṇaṃ prameyaṃ corarīkṛtya svākūtaṃ pratiṣṭhāpayeyur iti sakautukaṃ naś cetaḥ.",
  "GSP29snyayvpu:1627": "[NAV_29.7] atha jñānavādy advaitaprakāśam alakṣitam abhyupetya tena bāhuvidhyaṃ dadhāno bodho bādhyamānatvād bhrānta ity abhidadhyāt,",
  "GSP29snyayvpu:1628": "tad ayuktam,",
  "GSP29snyayvpu:1629": "dṛṣṭahānyadṛṣṭaparikalpanāprasaṅgād,",
  "GSP29snyayvpu:1630": "alakṣitanirvikalpadarśanasya ca prāg eva pratikṣiptatvāt. atha yuktir bodhasya vaividhyaṃ bādheta,",
  "GSP29snyayvpu:1631": "tathā hi: bhrāntābhrāntasaṃvedanavivekasya kartum aśakyatvāt,",
  "GSP29snyayvpu:1632": "saṃvinmātrasya tu sarvatrāvyabhicāritvād,",
  "GSP29snyayvpu:1633": "advayaṃ saṃvedanaṃ viviktayuktyā prakāśamānam anādikālālīnavāsanāsamupajanitasaṃvṛtidarśitasattākaṃ sitāsitādivividhapratibhāsaṃ nirākurute. atra pratividadhmahe:",
  "GSP29snyayvpu:1634": "kim ayam anekākāro bodho 'dvayasaṃvedanād vyatyaraikṣīd vā na vā. kiṃ cāto,",
  "GSP29snyayvpu:1635": "yadi vyabhaitsīt,",
  "GSP29snyayvpu:1636": "katham adṛṣṭatatkāryatve vyatirikto 'yaṃ tad advayaṃ saṃvedanam anumāpayet?",
  "GSP29snyayvpu:1637": "avyatirekapakṣe punar anekaḥ sann ekasaṃvedanatādātmyena prathamānaḥ katham advaitaṃ noddalayet?",
  "GSP29snyayvpu:1638": "atha saṃvṛtidarśitatvād alīkatayāsya sitāsitādyākārabahirmukhakāluṣyasya bodhena tāttvikena saha bhedābhedavikalpānupapattir iti brūṣe,",
  "GSP29snyayvpu:1639": "tathā sati paro bodhasyāpāramārthikatvaṃ avidyādarśitatvād,",
  "GSP29snyayvpu:1640": "arthasattāyāḥ punas tattvarūpatā,",
  "GSP29snyayvpu:1641": "sarvatrāvyabhicārād iti bruvāṇo durnivāraḥ syāt. jaḍasya prakāśāyogāt saṃvittiḥ satyā,",
  "GSP29snyayvpu:1642": "nārtha iti ced,",
  "GSP29snyayvpu:1643": "ekasyānekatāvabhāsābhāvād anekāntaḥ satyo,",
  "GSP29snyayvpu:1644": "nādvaitam iti pratijānīmahe. saṃvṛtyādvayasyāpi nānāpratibhāso 'viruddha iti ced,",
  "GSP29snyayvpu:1645": "anādyavidyābalāj jaḍasyāpi cetanatayā prakāśo na viruddha iti parasyāpi śaṭhottaraṃ nātidurlabhaṃ bhavet. kiṃ ca,",
  "GSP29snyayvpu:1646": "nānākārakaluṣitacaitanyasāmānyasyānyathānupapattisāmarthyatas tasya siddhatvād advayaṃ saṃvedanam asiddhaṃ sādhayed ayam,",
  "GSP29snyayvpu:1647": "anyathā nirnibandhanatayā sādhanasyāpravṛttes,",
  "GSP29snyayvpu:1648": "tathā ca sthirasthūrādyupalakṣitārthāṃśavaśād viśakalitaparamāṇukṣaṇakṣayiparyāyatādātmyaṃ sādhayan tam anekāntavādinaṃ na pratikṣeptum arhati,",
  "GSP29snyayvpu:1649": "yukter ubhayatrāpi tulyatvāt. kiṃ ca,",
  "GSP29snyayvpu:1650": "yo 'yaṃ sitapītādyanekākāranirṇayo 'sāv api svasaṃvedanāpekṣayādvayarūpa iti bhavadabhiprāyo;",
  "GSP29snyayvpu:1651": "yathā cānavasthābhīrutayā sarvaṃ jñānaṃ svaprakāśam abhyupetaṃ,",
  "GSP29snyayvpu:1652": "tathā sarvo niścayaḥ svaniścāyako 'bhyupagantavyo,",
  "GSP29snyayvpu:1653": "'nyathā tatrāpy anavasthādoṣo 'nuṣajyeta,",
  "GSP29snyayvpu:1654": "niścayāś ca sarvathā svarūpaṃ niścinuyur,",
  "GSP29snyayvpu:1655": "nāikadeśena,",
  "GSP29snyayvpu:1656_0": "yato “niścayair yan na niścīyate rūpaṃ tat teṣāṃ viṣayaḥ katham” iti svayam eva svavadhāya",
  "GSP29snyayvpu:1656_1": "pralapitam. tathā cādvayasya kṣaṇakṣayiṇaḥ svarūpasya tair grahaṇe viparītāropābhāvād",
  "GSP29snyayvpu:1656_2": "ādita eva anutthānaṃ saṃsārasyeti yuktirikta evāmuktatābhimānaḥ syāt,",
  "GSP29snyayvpu:1657": "na cāivam,",
  "GSP29snyayvpu:1658": "bhavabhāvasya pratiprāṇiprasiddhatvāt. tan nāyam itaretarāvinirluṭhitadravyaparyāyaprakāśo bhrāntas,",
  "GSP29snyayvpu:1659": "tadviparītārthopasthāpakapramāṇāntarābhāvād iti sthitam.",
  "GSP29snyayvpu:1660": "[NAV_29.8] yadā tu śūnyavādī &#8216;nirālambanāḥ sarve pratyayāḥ,",
  "GSP29snyayvpu:1661": "pratyayatvāt,",
  "GSP29snyayvpu:1662": "svapnapratyayavad'; iti parābhiprāyapravṛttānumānabalād bhrāntatām asya kathayet,",
  "GSP29snyayvpu:1663": "tadā taṃ prati &#8216;sālambanāḥ sarve pratyayāḥ,",
  "GSP29snyayvpu:1664": "pratyayatvāj,",
  "GSP29snyayvpu:1665": "jāgraddaśāpratyayavad';",
  "GSP29snyayvpu:1666": "iti viparītānumānam upaḍhaukanīyam. sa yadi dṛṣṭāntasya sādhyavikalatām udbhāvayet,",
  "GSP29snyayvpu:1667": "tadā taddṛṣṭānte 'pi sā darśanīyā. yadi punar asau svapnapratyayasya nirālambanatvaṃ bhavadbhir abhipretam iti vilapann āsituṃ na dadyāt,",
  "GSP29snyayvpu:1668": "tadā sa vikalpataḥ paryanuyojyo: 'smadabhyupagamaḥ pramāṇaṃ bhavato 'pramāṇaṃ vā?",
  "GSP29snyayvpu:1669": "pramāṇaṃ ced,",
  "GSP29snyayvpu:1670": "yathā tadbalād dṛṣṭāntasamarthanaṃ tathā jāgratpratyayagocarārthasamarthanam api kiṃ na kuruṣe,",
  "GSP29snyayvpu:1671": "ko 'yam ardhajaratīyanyāyaḥ?",
  "GSP29snyayvpu:1672": "athāpramāṇam,",
  "GSP29snyayvpu:1673": "evaṃ sati svapnapratyayanirālambanatāsādhakaṃ pramāṇāntaraṃ mṛgaṇīyaṃ,",
  "GSP29snyayvpu:1674": "kim anena kuśakāśāvalambanena. tatrāpi pramāṇāntare vikalpayugalam amalam avatarati:",
  "GSP29snyayvpu:1675": "tat kiṃ nirālambanaṃ sālambanaṃ vā?",
  "GSP29snyayvpu:1676": "nirālambanaṃ cen,",
  "GSP29snyayvpu:1677": "nānyapratyayasya nirālambanatāṃ gadituṃ paṭiṣṭhaṃ,",
  "GSP29snyayvpu:1678": "nirgocaratvāt. atha sālambanaṃ,",
  "GSP29snyayvpu:1679": "hanta hato 'si,",
  "GSP29snyayvpu:1680": "nirālambanāḥ sarve pratyayā iti pratijñātakṣater,",
  "GSP29snyayvpu:1681": "anenāiva vyabhicārād iti śaṭhaḥ pratiśaṭhācaraṇena nirloṭhanīyaḥ. tan nāsyānaikāntikatvam.",
  "GSP29snyayvpu:1682": "[NAV_29.9] viruddhatāśaṅkā punar dūrāpāstaprasarāiva,",
  "GSP29snyayvpu:1683_0": "pramāṇaprakāśite 'rthe sarvavādināṃ tathābhyupagamāvigānād iti. anena saṃśayavirodhānavasthāvaiyadhikaraṇyāsambhavādidūṣaṇāni",
  "GSP29snyayvpu:1683_1": "nirmūlakamithyāvikalpotthāpitāni pratibhāsamudgaranipātanirdalitamastakatvān na jīvitum",
  "GSP29snyayvpu:1683_2": "utsahanta iti. tasmād asiddhatādidoṣavinākṛto 'yaṃ tathāpratibhāsalakṣaṇo hetur anekāntagocaratāṃ",
  "GSP29snyayvpu:1683_3": "pramāṇasya parān abhyupagamayatīty alam vistareṇa. tasmāt &#8216;",
  "GSP29snyayvpu:1684": "tasyāiva tatra pratibhāsanāt';",
  "GSP29snyayvpu:1685": "sarvasaṃvidām anekāntātmakaṃ vastu gocara iti sthitam.",
  "GSP29snyayvpu:1686": "[NAV_29.10] ayaṃ ca yathāvasthitapramāṇavyāpāraparyālocakapramātrabhiprāyeṇa pramāṇagocaro darśitaḥ. nayas tarhi kiṃbhūtam taṃ manyata iti vacanāvakāśe saty āha:",
  "GSP29snyayvpu:1687": "eketyādi. anantadharmādhyāsitaṃ vastu svābhipretāikadharmaviśiṣṭaṃ nayati prāpayati saṃvedanam ārohayatīti nayaḥ,",
  "GSP29snyayvpu:1688": "pramāṇapravṛtter uttarakālabhāvī parāmarśa ity arthas;",
  "GSP29snyayvpu:1689": "tasya viṣayo gocaro mato 'bhipreta ekadeśenānityatvādidharmalakṣaṇena viśiṣṭaḥ pararūpebhyo vibhinno 'rthaḥ prameyarūpaṃ,",
  "GSP29snyayvpu:1690": "pramāṇam evaṃvidham evārthaṃ gṛhṇātīti svākutena tena vyavasthāpanād iti.",
  "GSP29snyayvpu:1691": "[NAV_29.11] athavā pramāṇaviṣayāṃ lakṣaṇasaṃkhyāgocaraphalarūpāṃ caturvidhāṃ vipratipattiṃ nirākṛtyātrāiva nayagocaraṃ nirūpayann āha:",
  "GSP29snyayvpu:1692": "eketyādi. nanu cādivākyena pramāṇavyutpādanamātraṃ pratijñānaṃ,",
  "GSP29snyayvpu:1693": "tat kiṃ ayam aprastuto 'tra nayagocaraḥ pratipādyata iti. satyaṃ,",
  "GSP29snyayvpu:1694": "evaṃ manyate: na nayaḥ pramāṇād atyantaṃ dūrayāyī,",
  "GSP29snyayvpu:1695": "kiṃ tarhi tadaṃśabhūta eva,",
  "GSP29snyayvpu:1696": "nayasamudāyasampādyatvāt pramāṇasyātas tadvyutpādanapratijñāne 'sāv api &#8216;",
  "GSP29snyayvpu:1697": "tanmadhyapatitas tadgrahaṇena gṛhyata';",
  "GSP29snyayvpu:1698": "itinyāyād gṛhīta eva,",
  "GSP29snyayvpu:1699": "tan nāyam aprastuta iti.",
  "GSP29snyayvpu:1700": "[NAV_29.12] atrāpi padārthaḥ sa eva,",
  "GSP29snyayvpu:1701": "kevalaṃ vākyārthabhedaḥ. tathā hīhāivaṃ ghaṭanā:",
  "GSP29snyayvpu:1702": "nayasya viṣaya ekadeśaviśiṣṭo 'rtho mato nītividām iti. nanu ca yadi nayasya pramāṇāntaḥpātitve 'pi pṛthag gocaraḥ pratipādyate,",
  "GSP29snyayvpu:1703": "tataḥ pramāṇavad etadviṣayā lakṣaṇādivipratipattir api nirākartavyā. satyaṃ,",
  "GSP29snyayvpu:1704": "kiṃ tu na pareṣāṃ nayavyavahāraḥ prasiddho,",
  "GSP29snyayvpu:1705": "'to dharmiṇo 'bhāvāt tadgocarā vipratipattir nāsty eva. na ca te tena tattvaṃ pratipādanīyās,",
  "GSP29snyayvpu:1706": "tattvapratipādane pramāṇasyāiva vyāpārān,",
  "GSP29snyayvpu:1707": "nayasya punar ekadeśaniṣṭhatvena tatpratipādanasāmarthyavikalatvād,",
  "GSP29snyayvpu:1708": "ata evācāryasya na tallakṣaṇādisvarūpakathane 'pi mahānādaraḥ. gocaraṃ punar heyapakṣe kākvā prakṣipan sākṣāt pratipādayati:",
  "GSP29snyayvpu:1709_0": "mā bhūt svadarśanāntaḥpātināṃ mandabuddhīnāṃ pramāṇapratipanne 'py anekāntātmake",
  "GSP29snyayvpu:1709_1": "vastuny ekadeśasamarthanābhiniveśalakṣaṇaḥ kadāgraha iti. athavā svadarśanāntaḥpātinaḥ",
  "GSP29snyayvpu:1709_2": "praty anenāiva gocarakathanenopalakṣaṇatvāl lakṣaṇādīny api lakṣayati. tatra pramāṇapratipannārthāikadeśaparāmarśo naya iti lakṣaṇaṃ,",
  "GSP29snyayvpu:1710": "sarvanayaviśeṣānuyāyitvāt pararūpavyāvartanakṣamatvāc cāsya. saṃkhyayā punar anantā iti,",
  "GSP29snyayvpu:1711": "anantadharmatvād vastunas,",
  "GSP29snyayvpu:1712": "tadekadharmaparyavasitābhiprāyāṇāṃ ca nayatvāt,",
  "GSP29snyayvpu:1713": "tathāpi cirantanācāryaiḥ sarvasaṅgrāhisaptābhiprāyaparikalpanādvāreṇa sapta nayāḥ pratipāditāḥ. tad yathā -- &#8216;",
  "GSP29snyayvpu:1714": "naigamasaṅgrahavyavahārarjusūtraśabdasamabhirūḍhāivambhūtā nayā';",
  "GSP29snyayvpu:1715": "iti. ato 'smābhir api ta eva varṇyante.",
  "GSP29snyayvpu:1716": "[NAV_29.13] katham ete sarvābhiprāyasaṅgrāhakā iti ced,",
  "GSP29snyayvpu:1717": "ucyate: 'bhiprāyas tāvad arthadvāreṇa śabdadvāreṇa vā pravarteta,",
  "GSP29snyayvpu:1718": "gatyantarābhāvād; arthaś ca sāmānyarūpo viśeṣarūpo vā,",
  "GSP29snyayvpu:1719": "śabdo 'pi rūḍhito vyutpattitaś ca,",
  "GSP29snyayvpu:1720_0": "vyutpattir api sāmānyanimittaprayuktā tatkālabhāvinimittaprayuktā vā syāt. tatra",
  "GSP29snyayvpu:1720_1": "ye kecanārthanirūpaṇapravaṇāḥ pramātrabhiprāyās te sarve 'py ādye nayacatuṣṭaye 'ntarbhavanti.",
  "GSP29snyayvpu:1720_2": "tatrāpi ye parasparaviśakalitau sāmānyaviśeṣāv icchanti tatsamudāyarūpo naigamaḥ.",
  "GSP29snyayvpu:1720_3": "ye punaḥ kevalaṃ sāmānyaṃ vāñchanti tatsamūhasampādyaḥ saṅgrahaḥ. ye punar anapekṣitaśāstrīyasāmānyaviśeṣaṃ",
  "GSP29snyayvpu:1720_4": "lokavyavahāram avatarantaṃ ghaṭādikaṃ padārtham abhiprayanti tannicayajanyo vyavahāraḥ.",
  "GSP29snyayvpu:1720_5": "ye tu kṣaṇakṣayiṇaḥ paramāṇulakṣaṇā viśeṣāḥ satyā iti manyante tatsaṅghātaghaṭita",
  "GSP29snyayvpu:1720_6": "ṛjusūtra iti. tathā ye rūḍhitaḥ śabdānāṃ pravṛttiṃ vāñchanti tannivahasādhyaḥ śabda",
  "GSP29snyayvpu:1720_7": "iti. ye tu vyutpattito dhvanīnāṃ pravṛttiṃ vāñchanti nānyathā tadvārajanyaḥ samabhirūḍha",
  "GSP29snyayvpu:1720_8": "iti. ye tu vartamānakālabhāvivyutpattinimittam adhikṛtya śabdāḥ pravartante nānyatheti",
  "GSP29snyayvpu:1720_9": "manyante tatsaṅghaghaṭitaḥ khalv evambhūta iti. tad evaṃ na kaścid vikalpo 'sti vastugocaro",
  "GSP29snyayvpu:1720_10": "yo 'tra nayasaptake nāntaryātīti sarvābhiprāyasaṅgrāhakā ete iti sthitam.",
  "GSP29snyayvpu:1721": "[NAV_29.14] sāmpratam eṣām eva pratyekaṃ matam upavarṇayāmaḥ. tatra gamanaṃ gamaḥ pariccheda ity arthaḥ. niścito gamo nigamo viviktavastugrahaṇaṃ,",
  "GSP29snyayvpu:1722": "sa eva,",
  "GSP29snyayvpu:1723_0": "prajñāder ākṛtigaṇatayā svārthikāṇpratyayavidhānān naigamaḥ. yadi vā nigamyante niyataṃ",
  "GSP29snyayvpu:1723_1": "paricchidyanta iti nigamā arthās teṣu bhavo yo 'bhiprāyo niyataparicchedarūpaḥ sa",
  "GSP29snyayvpu:1723_2": "naigama iti. ayaṃ hi sattālakṣaṇaṃ mahāsāmānyam avāntarasāmānyāni ca dravyatvaguṇatvakarmatvādīni",
  "GSP29snyayvpu:1723_3": "tathāntyān viśeṣān sakalāsādhāraṇarūpalakṣaṇān avāntaraviśeṣāṃś cāpekṣayā pararūpavyāvartanakṣamān",
  "GSP29snyayvpu:1723_4": "sāmānyād atyantavinirluṭhitasvarūpān abhipraiti. tathā hi:",
  "GSP29snyayvpu:1724": "kila saṃvinniṣṭhāḥ padārthavyavasthitayo,",
  "GSP29snyayvpu:1725": "na ca sāmānyagrāhiṇi vijñāne viśeṣāvabhāso 'sty,",
  "GSP29snyayvpu:1726": "'nuvartamānāikākāraparāmarśena tadgrahaṇād,",
  "GSP29snyayvpu:1727": "anyathā sāmānyagrāhakatvāyogāt. nāpi viśeṣagrahaṇadakṣe saṃvedane sāmānyaṃ cakāsti,",
  "GSP29snyayvpu:1728": "viśiṣṭadeśadaśāvacchinnapadārthagrāhitayā tatpravṛtter,",
  "GSP29snyayvpu:1729": "anyathā viśeṣasaṃvedanatvāyogāt. na cāitau parasparavibhinnāv api pratibhāsamānau sāmānyaviśeṣau kathañcin miśrayitum yuktāv,",
  "GSP29snyayvpu:1730": "atiprasaṅgād,",
  "GSP29snyayvpu:1731": "vibhinnapratibhāsinām api nikhilārthātmanām aikyaprāpteḥ. evaṃ ca pramāṇayati:",
  "GSP29snyayvpu:1732": "parasparaviśliṣṭau sāmānyaviśeṣau,",
  "GSP29snyayvpu:1733": "pārthakyenopalabdher,",
  "GSP29snyayvpu:1734": "iha yad yat pārthakyenopalabhyate tat tat parasparaviśliṣṭaṃ dravyaṃ,",
  "GSP29snyayvpu:1735": "tad yathā -- devadattayajñadattāv iti,",
  "GSP29snyayvpu:1736": "pārthakyena copalabhyete sāmānyaviśeṣāv,",
  "GSP29snyayvpu:1737": "ataḥ parasparavibhinnāv iti. na sāmānyāt pṛthag viśeṣopalambha iti cet,",
  "GSP29snyayvpu:1738": "kathaṃ tarhi tasyopalambha iti vācyam. sāmānyavyāptasyeti cen,",
  "GSP29snyayvpu:1739": "na tarhi sa viśeṣopalambhaḥ,",
  "GSP29snyayvpu:1740": "sāmānyasyāpi tena grahaṇāt;",
  "GSP29snyayvpu:1741": "tataś ca tena bodhena viviktaviśeṣagrahaṇābhāvāt tadvācakaṃ dhvaniṃ tatsādhyaṃ ca vyavahāraṃ na pravartayet pramātā; na cāitad asti,",
  "GSP29snyayvpu:1742_0": "viśeṣābhidhānavyavahārayoḥ pravṛttidarśanāt. tasmād viśeṣam abhilaṣatā tatra ca vyavahāraṃ",
  "GSP29snyayvpu:1742_1": "pravartayatā tadgrāhako bodho vivikto 'bhyupagantavyaḥ. tathā sāmānyam api viviktākāratayā",
  "GSP29snyayvpu:1742_2": "svagrāhiṇi jñāne yadi na prakāśeta,",
  "GSP29snyayvpu:1743": "tadā tadgocarābhimatasaṃvedanena viśeṣasyāpy ākalanāt sāmānyābhidhānavyavahārayoḥ pravṛtter ucchedas tathāiva vaktavyo,",
  "GSP29snyayvpu:1744": "viviktasāmānyagrāhibodhamūlakatvāt tayos,",
  "GSP29snyayvpu:1745": "tadaniṣṭau tayor apy abhāvāpatteḥ. na ca sāmānyaṃ viśeṣaṃ vā tiraskṛtya kevalasya viśeṣasya sāmānyasya vābhyupagamaḥ kartuṃ yukto,",
  "GSP29snyayvpu:1746": "dvayor api svagrāhijñāne pratibhāsamānatayā viśeṣābhāvāt. tasmād etau dvāv apītaretaraviśakalitāv aṅgīkaraṇārhāv iti naigamaḥ.",
  "GSP29snyayvpu:1747": "[NAV_29.15] adhunā saṅgrahābhiprāyo varṇyate. tatra saṅgṛhṇāty aśeṣaviśeṣatirodhānadvāreṇa sāmānyarūpatayā jagad ādatta iti saṅgrahaḥ. ayaṃ hi manyate:",
  "GSP29snyayvpu:1748": "bhāvalakṣaṇasāmānyād vyatiricyamānamūrtayo vā viśeṣāḥ parikalpyerann,",
  "GSP29snyayvpu:1749": "avyatiricyamānamūrtayo vā,",
  "GSP29snyayvpu:1750": "gatyantarābhāvāt. tatra yady ādyaḥ pakṣas,",
  "GSP29snyayvpu:1751": "tadā niḥsvabhāvatāṃ te svīkuryur,",
  "GSP29snyayvpu:1752": "bhāvavyatirekitvād,",
  "GSP29snyayvpu:1753": "gaganakusumādivat. atha dvitīyaḥ kalpas,",
  "GSP29snyayvpu:1754": "tarhi bhāvamātram āpadyante. tathā hi: bhāvamātraṃ viśeṣās,",
  "GSP29snyayvpu:1755": "tadavyatiriktatvād,",
  "GSP29snyayvpu:1756": "iha yad yato 'vyatiriktaṃ tat tad eva bhavati,",
  "GSP29snyayvpu:1757": "tad yathā -- bhāvasyāiva svarūpam,",
  "GSP29snyayvpu:1758": "avyatirekiṇaś ca viśeṣā,",
  "GSP29snyayvpu:1759_0": "atas tadrūpā eva. nanu ca yadi bhāvamātram eva tattvaṃ tadā tasya sarvatrāviśeṣād",
  "GSP29snyayvpu:1759_1": "ya ete pratiprāṇiprasiddhāḥ stambhebhakumbhāmbhorūhādiviśiṣṭavastusādhyā vyavahārās",
  "GSP29snyayvpu:1759_2": "te sarve 'pi pralayam āpadyerann,",
  "GSP29snyayvpu:1760": "ato viśeṣā api viviktavyavahārahetavo 'bhyupagantavyāḥ. nāitad asti,",
  "GSP29snyayvpu:1761": "vyavahārasyānādyavidyābalapravartitatvāt,",
  "GSP29snyayvpu:1762": "tena pārāmarthikapramāṇapratiṣṭhitatattvapratibandhābhāvāt. kiṃ ca,",
  "GSP29snyayvpu:1763": "viśeṣāgraho viśeṣeṇa tyājyo,",
  "GSP29snyayvpu:1764": "viśeṣavyavasthāpakapramāṇābhāvāt. tathā hi: bhedarūpā viśeṣāḥ,",
  "GSP29snyayvpu:1765": "na ca kiñcit pramāṇaṃ bhedam avagāhate,",
  "GSP29snyayvpu:1766": "pratyakṣaṃ hi tāvad bhāvasampāditasattākaṃ tam eva sākṣatkartuṃ yuktam,",
  "GSP29snyayvpu:1767": "nābhāvaṃ,",
  "GSP29snyayvpu:1768": "tasya sakalaśaktiviraharūpatayā tadutpādane vyāpārābhāvād,",
  "GSP29snyayvpu:1769": "anutpādakasya ca sākṣātkaraṇe sarvasākṣātkaraṇaprasaṅgāt,",
  "GSP29snyayvpu:1770": "tathā ca viśeṣābhāvāt sarvo draṣṭāsarvadarśīsyāt. aniṣṭam cāitad bhavatāṃ,",
  "GSP29snyayvpu:1771": "tasmād bhāvagrāhakam eva tad eṣṭavyam. sa ca bhāvaḥ sarvatrāviśiṣṭa iti tathāiva tena grāhyas,",
  "GSP29snyayvpu:1772": "taduttarakālabhāvī punar vikalpo ghaṭo 'yaṃ paṭādir na bhavatīty evamākāro vyavahāraṃ racayann avidyāmūlatvān na pramāṇaṃ,",
  "GSP29snyayvpu:1773": "tan na pratyakṣād viśeṣāvagatiḥ. nāpy anumānādeḥ,",
  "GSP29snyayvpu:1774": "pratyakṣamūlakatvāc cheṣapramāṇavargasya,",
  "GSP29snyayvpu:1775": "tasmāt sāmānyam eva paramārtho,",
  "GSP29snyayvpu:1776": "na viśeṣā iti saṅgrahaḥ.",
  "GSP29snyayvpu:1777": "[NAV_29.16] sāmprataṃ vyavahāramatam ucyate. tatra vyavaharaṇaṃ vyavahriyate vānena laukikair abhiprāyeṇeti vyavahāraḥ. ayaṃ tu manyate:",
  "GSP29snyayvpu:1778": "yathā lokagrāham eva vastv astu,",
  "GSP29snyayvpu:1779": "kim anayādṛṣṭāvyavahriyamānavastuparikalpanakaṣṭapiṣṭikayā?",
  "GSP29snyayvpu:1780": "yad eva ca lokavyavahārapatham avatarati tasyānugrāhakaṃ pramāṇam upalabhyate,",
  "GSP29snyayvpu:1781": "netarasya,",
  "GSP29snyayvpu:1782": "na hi sāmānyam anādinidhanam ekaṃ saṅgrāhābhimataṃ pramāṇabhūmis,",
  "GSP29snyayvpu:1783": "tathānubhavābhāvāt,",
  "GSP29snyayvpu:1784": "sarvasya sarvadarśitvaprasaṅgāc ca. nāpi viśeṣāḥ paramāṇulakṣaṇāḥ kṣaṇakṣayiṇaḥ pramāṇagocaras,",
  "GSP29snyayvpu:1785_0": "tathā pravṛtter abhāvāt. tasmād idam eva nikhilalokābādhitaṃ pramāṇaprasiddhaṃ kiyatkālabhāvisthūratām",
  "GSP29snyayvpu:1785_1": "ābibhrāṇam udakāharaṇādyarthakriyānirvartanakṣamaṃ ghaṭādikaṃ vasturūpaṃ pāramārthikam astu,",
  "GSP29snyayvpu:1786": "pūrvottarakālabhāvitatparyāyaparyālocanā punar ajyāyasī,",
  "GSP29snyayvpu:1787": "tatra pramāṇaprasarābhāvāt,",
  "GSP29snyayvpu:1788": "pramāṇam antareṇa ca vicārasya kartum aśakyatvāt. avastutvāc ca teṣāṃ,",
  "GSP29snyayvpu:1789": "kiṃ tadgocaraparyālocanena?",
  "GSP29snyayvpu:1790": "tathā hi:",
  "GSP29snyayvpu:1791": "pūrvottarakālabhāvino dravyavivartāḥ kṣaṇakṣayiparamāṇulakṣaṇā vā viśeṣā na kañcana lokavyavahāram uparacayanti,",
  "GSP29snyayvpu:1792": "tan na te vasturūpā,",
  "GSP29snyayvpu:1793": "lokavyavahāropayogināṃ eva vastutvād iti vyavahāraḥ.",
  "GSP29snyayvpu:1794_0": "[NAV_29.17] sāmprataṃ ṛjusūtrābhiprāyaḥ kathyate. tatra rju praguṇam akuṭilam atītānagatavakraparityāgād",
  "GSP29snyayvpu:1794_1": "vartamānakṣaṇavivartivastuno rūpaṃ sūtrayati niṣṭaṅkitaṃ darśayatīty ṛjusūtraḥ. tathā hy:",
  "GSP29snyayvpu:1795": "asyābhiprāyo -- 'tītasya vinaṣṭatvād anāgatasyālabdhātmalābhatvāt kharaviṣāṇādibhyo 'viśiṣyamāṇatayā sakalaśaktiviraharūpatvān nārthakriyānirvartanakṣamatvam,",
  "GSP29snyayvpu:1796": "arthakriyākṣamaṃ ca vastu;",
  "GSP29snyayvpu:1797": "tadabhāvān na tayor vastutvam iti. vartamānakṣaṇāliṅgitaṃ ca punar vasturūpaṃ samastārthakriyāsu vyāpriyata iti tad eva pāramārthikam. tad api ca niraṃśam abhyupagantavyam,",
  "GSP29snyayvpu:1798": "aṃśavyāpter yuktiriktatvād,",
  "GSP29snyayvpu:1799": "ekasyānekasvabhāvatām antareṇānekasvāvayavavyāpanāyogāt. anekasvabhāvatāivāstv iti cen,",
  "GSP29snyayvpu:1800": "na,",
  "GSP29snyayvpu:1801": "virodhavyāghrāghrātatvāt. tathā hi: yady ekaḥ svabhāvaḥ katham anekaḥ?",
  "GSP29snyayvpu:1802": "anekaś cet katham ekaḥ?",
  "GSP29snyayvpu:1803": "ekānekayoḥ parasparaparihāreṇāvasthānāt;",
  "GSP29snyayvpu:1804": "tasmāt svarūpanimagnāḥ paramāṇava eva parasparopasarpaṇadvāreṇa kathañcin nicayarūpatām āpannā nikhilakāryeṣu vyāpārabhāja iti ta eva svalakṣaṇaṃ,",
  "GSP29snyayvpu:1805": "na sthūratāṃ dhārayat pāramārthikaṃ iti. kiṃ ca,",
  "GSP29snyayvpu:1806": "pramāṇato 'rthavyavasthā,",
  "GSP29snyayvpu:1807": "na ca pramāṇaṃ deśakālavyāptigrahaṇe kiñcana pravartate,",
  "GSP29snyayvpu:1808": "sarvapramāṇānāṃ vartamānaprakāśarūpatvāt. tathā hi:",
  "GSP29snyayvpu:1809": "pratyakṣaṃ tāvad rūpālokamanaskāracakṣurlakṣaṇakāraṇacatuṣṭayāl labdhasattākaṃ vartamānakṣaṇa eva prakāśate,",
  "GSP29snyayvpu:1810": "atītavartsyatkṣaṇayor asannihitatvāt,",
  "GSP29snyayvpu:1811": "tataś ca tat tatkālasambaddham eva vastuno rūpaṃ sākṣātkartuṃ kṣamate na pūrvam aparaṃ vāsannidhānād eva. yadi punar vinaṣṭam api pūrvakṣaṇavartirūpamākalayet,",
  "GSP29snyayvpu:1812": "tadā vinaṣṭatvāviśeṣān niravadhiḥ kṣaṇaparamparā tatra pratīyeta,",
  "GSP29snyayvpu:1813": "tathā ca sati saṅkalikayānādijanmaparamparāgrāhi pratyakṣam anuṣajyeta. evam anāgatakṣaṇagrahaṇe 'pi yojyam; aniṣṭaṃ cāitat,",
  "GSP29snyayvpu:1814": "tasmāt tad vārtamānikakṣaṇagrahaṇadakṣam evety abhyupagantavyam. nanu ca yadi kṣaṇabhaṅguratām arthātmanām adhyakṣam avalokayati,",
  "GSP29snyayvpu:1815": "tadā nīlateva pratibhāsamānā sā vipratipattigocaraṃ na yāyād iti tadviṣayo laukikānāṃ vyavahāraḥ pravarteta,",
  "GSP29snyayvpu:1816": "na cāitad asti,",
  "GSP29snyayvpu:1817": "sthiratādvāreṇa vyavahārapravṛtter iti. atra pratividhīyate -- sākṣātkurvāṇā api kṣaṇavinaśvaratāṃ sadṛśāparāparotpattivipralabdhabuddhayo mandā nādhyavasyanty,",
  "GSP29snyayvpu:1818": "anādikālaprarūḍhavāsanāprabodhasamupajanitamithyāvikalpasāmarthyāc ca viparyastasthiratāvyavahāraṃ pravartayanti,",
  "GSP29snyayvpu:1819": "tan nāyam adhyakṣasyāparādho,",
  "GSP29snyayvpu:1820": "'pi tu pramātḥṇām eva. tathā ghanākāro 'pi pratyakṣapṛṣṭhabhāvimithyāvikalpasandarśita eva,",
  "GSP29snyayvpu:1821": "viviktadarśane tatpratibhāsāyogāt,",
  "GSP29snyayvpu:1822": "karacaraṇaśirogrīvādayo hy avayavāḥ parasparavibhaktā eva tatra pratibhānti,",
  "GSP29snyayvpu:1823": "na vyāpyākāro,",
  "GSP29snyayvpu:1824": "na ca te 'pi svāṃśavyāpinaḥ pratibhānti,",
  "GSP29snyayvpu:1825": "tadavayavānām apītaretaraviśakalitarūpāṇāṃ pratibhāsāt tāvad yāvat paramāṇava eva prathante,",
  "GSP29snyayvpu:1826": "vyāpirūpasya vicārākṣamatvād ity uktaprāyam. nāpy anumānāt sthirasthūravastusiddhiḥ,",
  "GSP29snyayvpu:1827": "pratyakṣaparigṛhītaṃ hi sambandham āsādyānumānaṃ pravarteta,",
  "GSP29snyayvpu:1828": "yadā ca tat kṣaṇabhaṅguraviviktāṃśagrahaṇacāturyam ābibhrad darśitaṃ tadānumānam api tatpratibandhamūlakaṃ tadgocaram eva pāramparyeṇa pratiṣṭhāpayati,",
  "GSP29snyayvpu:1829": "svapratibhāsino rūpasyālīkatayā tatpratiṣṭhāpanadvāreṇāiva tasya prāmāṇyāt. nanu ca smaraṇapratyabhijñānādīni sthirasthūravastuvyatirekeṇa nopapadyante,",
  "GSP29snyayvpu:1830": "pūrvam adṛṣṭe tadabhāvāt,",
  "GSP29snyayvpu:1831": "puruṣādyavayavināṃ smaraṇāt pratyabhijñānāc ca. nāitad asti,",
  "GSP29snyayvpu:1832": "teṣām alīkavāsanāprabodhotthāpitatvena prāmāṇyāyogāt. kiṃ ca,",
  "GSP29snyayvpu:1833": "tāny api svayaṃ vartamānakṣaṇa eva prakāśante,",
  "GSP29snyayvpu:1834": "viplavavaśāt tu svarūpam eva vāsanāsampāditātītārtharūpatayā vyavasyanti,",
  "GSP29snyayvpu:1835": "ghanākāraṃ ca tasyāsantam adhyāropayanti;",
  "GSP29snyayvpu:1836": "tan na tebhyo 'pi vyāpivastusiddhiḥ. tasmād vyāpini rūpe pramāṇānavatārāt parasparaviśliṣṭāḥ paramāṇava eva paramārthata iti rjusūtraḥ.",
  "GSP29snyayvpu:1837": "[NAV_29.18] tad idam arthasvarūpanirūpaṇanipuṇānāṃ nayānāṃ matam upavarṇitam;",
  "GSP29snyayvpu:1838": "adhunā śabdavicāracaturāṇām upavarṇyate. tatra trayāṇām api śabdādīnām idaṃ sādhāraṇamākūtaṃ,",
  "GSP29snyayvpu:1839": "yad uta śabda eva paramārtho nārthas,",
  "GSP29snyayvpu:1840": "tasya tadavyatiriktatvāt. pārthakyena vastutvasiddheḥ katham avyatireka iti cet,",
  "GSP29snyayvpu:1841": "pramāṇād iti brūmaḥ. tathā hi: na vyatirikto 'rthaḥ śabdāt,",
  "GSP29snyayvpu:1842": "tatpratītau tasya pratīyamānatvād,",
  "GSP29snyayvpu:1843": "iha yatpratītau yat pratīyate tat tato 'vyatiriktaṃ bhavati,",
  "GSP29snyayvpu:1844": "tad yathā -- śabde pratīyamāne tasyāiva svarūpaṃ,",
  "GSP29snyayvpu:1845": "pratīyate ca śabde pratīyamāne 'rtho,",
  "GSP29snyayvpu:1846": "'to 'sau tato 'vyatirikta iti. agṛhītasaṅketasya ghaṭaśabdaśravaṇe 'pi ghaṭapratīter abhāvād vyatirikta iti ced,",
  "GSP29snyayvpu:1847": "evaṃ tarhi viṣasya māraṇātmakatvaṃ tadajñasya na pratibhātīti tat tato vyatiriktam āpadyeta,",
  "GSP29snyayvpu:1848": "na cāitad asti,",
  "GSP29snyayvpu:1849": "tadvyatirekāviśeṣeṇa guḍakhaṇḍavad viṣasyāpy amārakatvāpatteḥ,",
  "GSP29snyayvpu:1850": "sambandhasya ca vyatiriktena saha prāg evāpāstatvāt; tan nābuddhapramātṛdoṣeṇa vastuno 'nyathātvam,",
  "GSP29snyayvpu:1851": "anyathāndho rūpaṃ nekṣata iti tadabhāvo 'pi pratipattavya iti. ye nirabhidhānā vartante 'rthās teṣāṃ śabdāt pārthakyena vastutvasiddhir iti cen,",
  "GSP29snyayvpu:1852": "na,",
  "GSP29snyayvpu:1853": "nirabhidhānārthābhāvāt,",
  "GSP29snyayvpu:1854": "kevalaṃ kecid viśeṣaśabdaiḥ saṅkīrtyante,",
  "GSP29snyayvpu:1855": "kecit sāmānyadhvanibhir ity etāvān viśeṣaḥ syāt. yadi vā sakalārthavācakā viśeṣadhavanayo na santīti nāsty atra pramāṇam. tataś ca sarve 'rthā vidyamānasvavācakā,",
  "GSP29snyayvpu:1856": "'rthatvād,",
  "GSP29snyayvpu:1857": "ghaṭārthavad iti pramāṇāt sarveṣāṃ svavācakatvena pūrvoktayukteḥ śabdād apārthakyasiddhiḥ. tasmān na paramārthato 'rthaḥ śabdātirikto 'sty,",
  "GSP29snyayvpu:1858": "upacārataḥ punar laukikair aparyālocitaparamārthair vyavahriyate. asāv apy aupacārikaḥ śabdātmako vārthaḥ pratikṣaṇabhaṅguraḥ svīkartavyo,",
  "GSP29snyayvpu:1859": "varṇānāṃ kṣaṇadhvaṃsitāpratīter,",
  "GSP29snyayvpu:1860": "ṛjusūtrapratipāditayuktikalāpāc ca.",
  "GSP29snyayvpu:1861": "[NAV_29.19] sāmpratam eteṣām eva pratyekam abhiprāyaḥ kathyate. tatra śabdo:",
  "GSP29snyayvpu:1862": "rūḍhito yāvanto dhvanayaḥ kasmiṃścid arthe pravartante; yathendraśakrapurandarādayaḥ,",
  "GSP29snyayvpu:1863": "teṣāṃ sarveṣām apy ekam artham abhipraiti kila pratītivaśād,",
  "GSP29snyayvpu:1864": "yathā śabdāvyatireko 'rthasya pratipādyate tathāiva tasyāikatvaṃ vānekatvaṃ vā pratipādanīyaṃ;",
  "GSP29snyayvpu:1865": "na cendraśakrapurandarādayaḥ paryāyaśabdā vibhinnārthavācitayā kadācana pratīyante,",
  "GSP29snyayvpu:1866": "tebhyaḥ sarvadāivāikākāraparāmarśotpatter,",
  "GSP29snyayvpu:1867": "askhaladvṛttitayā tathāiva vyavahāradarśanāt. tasmād eka eva paryāyaśabdānām artha iti śabdaḥ,",
  "GSP29snyayvpu:1868": "śabdyata āhūyate 'nenābhiprāyeṇārtha iti niruktād ekārthapratipādanābhiprāyeṇāiva paryāyadhvanīnāṃ prayogād iti.",
  "GSP29snyayvpu:1869_0": "[NAV_29.20] sāmprataṃ samabhirūḍhamatam upavarṇyate. tatra sam ekībhāvenābhirohati",
  "GSP29snyayvpu:1869_1": "vyutpattinimittam āskandati śabdapravṛttau yo 'bhiprāyaḥ sa samabhirūḍhaḥ. ayaṃ hi",
  "GSP29snyayvpu:1869_2": "paryāyaśabdānāṃ prativibhaktam evārtham abhimanyate,",
  "GSP29snyayvpu:1870": "tad yathendanād indraḥ,",
  "GSP29snyayvpu:1871": "paramāiśvaryam indraśabdavācyaṃ paramārthatas,",
  "GSP29snyayvpu:1872": "tadvaty arthe punar upacārataḥ pravartate,",
  "GSP29snyayvpu:1873": "na vā kaścit tadvān,",
  "GSP29snyayvpu:1874": "sarvaśabdānāṃ parasparavibhaktārthapratipādakatayāśrayāśrayibhāvena pravṛttyasiddheḥ. evaṃ śakanāc chakraḥ,",
  "GSP29snyayvpu:1875": "pūrdāraṇāt purandara ityādi bhinnārthatvaṃ sarvaśabdānāṃ darśayati; pramāṇayati ca:",
  "GSP29snyayvpu:1876": "paryāyaśabdā vibhinnārthāḥ,",
  "GSP29snyayvpu:1877": "prativibhaktavyutpattinimittakatvād,",
  "GSP29snyayvpu:1878": "iha ye ye prativibhaktavyutpattinimittakās te te bhinnārthāḥ,",
  "GSP29snyayvpu:1879": "yathendraghaṭapuruṣaśabdā vibhinnārthā,",
  "GSP29snyayvpu:1880": "vibhinnavyutpattinimittakāś ca paryāyaśabdā apy,",
  "GSP29snyayvpu:1881": "ato 'bhinnārthā iti. yat punar avicāritapratītibalād ekārthābhidhāyakatvaṃ pratipādyate tad ayuktam,",
  "GSP29snyayvpu:1882": "atiprasaṅgāt. tathā hi:",
  "GSP29snyayvpu:1883_0": "yadi yuktiriktā pratītir eva śaraṇīkriyate tadā mandamandaprakāśe davīyasi deśe sanniviṣṭaśarīrā",
  "GSP29snyayvpu:1883_1": "vibhinnā api nimbakadambāśvatthakapitthādaya ekatarvākāratām ābibhrāṇāḥ pratīyanta",
  "GSP29snyayvpu:1883_2": "ity ekatayāivābhyupagantavyāḥ. na cāitad asti,",
  "GSP29snyayvpu:1884": "viviktatatsvarūpagrāhipratyanīkapratyayopanipātabādhitatvena pūrvapratīter viviktānām eva teṣām abhyupagamāt,",
  "GSP29snyayvpu:1885": "tan nāikārthavācino dhvanayaḥ santi,",
  "GSP29snyayvpu:1886": "rūḍhiḥ punar avicāritatadarthānām iti samabhirūḍhaḥ.",
  "GSP29snyayvpu:1887": "[NAV_29.21] sāmpratam evambhūtābhiprāyaḥ pratipādyate. tatrāivaṃśabdaḥ prakāravacanas,",
  "GSP29snyayvpu:1888": "tataś cāivaṃ yathā vyutpāditas taṃ prakāraṃ bhūtaḥ prāpto yaḥ śabdaḥ sa evambhūtaḥ;",
  "GSP29snyayvpu:1889": "tatsamarthanapradhāno 'bhiprāyo 'py evambhūtas,",
  "GSP29snyayvpu:1890": "tadviṣayatvāt,",
  "GSP29snyayvpu:1891": "viṣayaśabdena ca viṣayiṇo 'bhidhānāt. ayaṃ hi yasminn arthe śabdo vyutpādyate sa vyutpattinimittam artho yadāiva vivartate tadāiva taṃ śabdaṃ pravartamānam abhipraiti,",
  "GSP29snyayvpu:1892": "na sāmānyena. yathodakādyāharaṇavelāyāṃ yoṣidādimastakārūḍho viśiṣṭaceṣṭāvān eva ghaṭo 'bhidhīyate,",
  "GSP29snyayvpu:1893": "na śeṣo,",
  "GSP29snyayvpu:1894": "ghaṭaśabdavyutpattinimittaśūnyatvāt,",
  "GSP29snyayvpu:1895": "paṭādivad iti. atītāṃ bhāvinīṃ vā ceṣṭām adhikṛtya sāmānyenāivocyata iti cen,",
  "GSP29snyayvpu:1896": "na,",
  "GSP29snyayvpu:1897": "tayor vinaṣṭānutpannatayā śaśaviṣāṇakalpatvāt;",
  "GSP29snyayvpu:1898": "tathāpi taddvāreṇa śabdapravartane sarvatra pravartayitavyo,",
  "GSP29snyayvpu:1899": "viśeṣābhāvāt. kiṃ ca,",
  "GSP29snyayvpu:1900": "yady atītavartsyacceṣṭāpekṣayā ghaṭaśabdo 'ceṣṭāvaty api prayujyeta,",
  "GSP29snyayvpu:1901": "kapālamṛtpiṇḍādāv api tatpravartanaṃ durnivāraṃ syāt,",
  "GSP29snyayvpu:1902": "viśeṣābhāvāt,",
  "GSP29snyayvpu:1903": "tasmād yatra kṣaṇe vyutpattinimittam avikalam asti tasminn eva so 'rthas tacchabdena vācya ity evambhūtaḥ.",
  "GSP29snyayvpu:1904": "[NAV_29.22] tad evam anekadharmaparītārthagrāhikā buddhiḥ pramāṇaṃ,",
  "GSP29snyayvpu:1905": "taddvārāyātaḥ punar ekadharmaniṣṭhārthasamarthanapravaṇaḥ parāmarśaḥ śeṣadharmasvīkāratiraskāraparihāradvāreṇa vartamāno nayaḥ,",
  "GSP29snyayvpu:1906": "sa ca dharmāṇām ānantyād anantabhedas,",
  "GSP29snyayvpu:1907_0": "tathāpi sarvasaṅgrāhakābhiprāyaparikalpanamukhenāivaṃ saptabhedo darśitaḥ. ayam eva",
  "GSP29snyayvpu:1907_1": "ca svābhipretadharmāvadhāraṇātmakatayāśeṣadharmatiraskāradvāreṇa pravartamāṇaḥ parāmarśo",
  "GSP29snyayvpu:1907_2": "durnayasaṃjñām aśnute;",
  "GSP29snyayvpu:1908": "tadbalaprabhāvitasattākā hi khalv ete parapravādāḥ. tathā hi:",
  "GSP29snyayvpu:1909_0": "naigamanayadarśanānusāriṇau naiyāyikavaiśeṣikau. saṅgrahābhiprāyapravṛttāḥ sarve",
  "GSP29snyayvpu:1909_1": "'py advaitavādāḥ sāṃkhyadarśanaṃ ca. vyavahāranayānupāti prāyaś cārvākadarśanam.",
  "GSP29snyayvpu:1909_2": "ṛjusūtrākūtapravṛttabuddhayas tāthāgatāḥ. śabdādinayamatāvalambino vaiyākaraṇādaya",
  "GSP29snyayvpu:1909_3": "iti. athettham abhidadhīthā,",
  "GSP29snyayvpu:1910": "yathā:",
  "GSP29snyayvpu:1911": "katham ete 'vadhāraṇadvāreṇa svakam arthaṃ samarthayantas tadviparītaṃ nirākurvāṇā durnayatāṃ pratipadyanta ity,",
  "GSP29snyayvpu:1912": "atrocyate -- evaṃ pravṛttau nirgocaratvān,",
  "GSP29snyayvpu:1913": "nirgocarasya nayatvāyogāt. tathā hi:",
  "GSP29snyayvpu:1914": "nayati kenacid aṃśena viśiṣṭam arthaṃ prāpayati yo 'bhiprāyaḥ sa nayaḥ,",
  "GSP29snyayvpu:1915": "svābhipretadharmāc cheṣadharmapratikṣepadvāreṇa tu pravṛtto na kiñcin nayaty,",
  "GSP29snyayvpu:1916": "ekadharmāliṅgitasya vastuno 'sambhavād,",
  "GSP29snyayvpu:1917": "bahir antaś cānekadharmaparikaritasvabhāvasya tasya pratibhāsāt,",
  "GSP29snyayvpu:1918": "tadapahnavakāriṇāṃ kadabhiprāyāṇāṃ pratibhāsabādhitatvenālīkatvāt.",
  "GSP29snyayvpu:1919": "[NAV_29.23] tathā hi: yaḥ tāvan naigamanayaḥ parasparaviśliṣṭau sāmānyaviśeṣau pratyapīpadat,",
  "GSP29snyayvpu:1920": "tad ayuktam. tayos tathā kadācana pratibhāsābhāvāt. yac coktam:",
  "GSP29snyayvpu:1921": "anuvartamānāikākāraparāmarśagrāhyaṃ sāmānyaṃ yatra na tatra viśeṣapratibhāso,",
  "GSP29snyayvpu:1922": "yatra ca viśiṣṭadeśadaśāvacchinnabodhanirgrāhyo viśeṣo na tatra sāmānyāvagatis,",
  "GSP29snyayvpu:1923": "tadvacanamātram eva,",
  "GSP29snyayvpu:1924": "dhavakhadirapalāśādisamastaviśeṣāpasāraṇe vṛkṣatvādisāmānyapratibhāsābhāvāt. dūrād viśeṣāgrahaṇe 'pi kevalaṃ tac cakāstīti cen,",
  "GSP29snyayvpu:1925": "na,",
  "GSP29snyayvpu:1926": "tatrāpy abhyantarībhūtaviśeṣapratibhāsāt,",
  "GSP29snyayvpu:1927": "tadvirahe śaśaviṣāṇarūpatvāt. evaṃ viśeṣā api na sāmānyād atyantavyatirekiṇaḥ pratibhānti,",
  "GSP29snyayvpu:1928": "tannimagnānām eva teṣāṃ grahaṇād,",
  "GSP29snyayvpu:1929": "itarathā sattāto 'tiricyamānā bhāvā niḥsvabhāvatām ātmasātkurvanti. tathā vṛkṣatvādisāmānyebhyo 'pi bhedino vṛkṣādayo na syus,",
  "GSP29snyayvpu:1930": "tadabhedanibandhanatvāt tatsvarūpasthiteḥ. tasmāt tad eva saṃvedanam upasarjanīkṛtavaiṣamyaṃ pradhānīkṛtāikākāraṃ sāmānyaṃ gṛhṇātīty ucyate,",
  "GSP29snyayvpu:1931": "nyakkṛtasamatvam utkalitanānātvaṃ punar viśeṣagrahīti,",
  "GSP29snyayvpu:1932": "samatvanānātvayoḥ kathañcid bhedābhedinoḥ parasparaṃ sarvārtheṣu bhāvāt,",
  "GSP29snyayvpu:1933": "tadabhāve tathāvidhapratibhāsānupapatteḥ. etena yad avādi “na cāitau vibhinnāv api pratibhāsamānau sāmānyaviśeṣau kathañcin miśrayituṃ yuktāv” ityādi,",
  "GSP29snyayvpu:1934": "tad apāstam avagantavyaṃ,",
  "GSP29snyayvpu:1935": "vibhinnayoḥ pratibhāsābhāvāt. vyavahāro 'pi sarvaḥ pradhānopasarjanadvāreṇa kathañcid itaretarāvinirluṭhitasāmānyaviśeṣasādhya eva;",
  "GSP29snyayvpu:1936": "na hi sāmānyaṃ dohavāhādikriyāyām upayujyate,",
  "GSP29snyayvpu:1937": "viśeṣāṇām eva tatropayogān,",
  "GSP29snyayvpu:1938": "nāpi viśeṣā eva tatkāriṇaḥ,",
  "GSP29snyayvpu:1939": "gotvaśūnyānāṃ teṣāṃ vṛkṣādyaviśiṣṭatayā tatkaraṇasāmarthyābhāvāt. kiṃ cātyantavyatireke sāmānyaviśeṣayor vṛkṣaṃ chindhīti coditaḥ kim iti tadviśeṣe palāśādauchedaṃ vidhatte?",
  "GSP29snyayvpu:1940": "tatra tasya samavāyād iti cen,",
  "GSP29snyayvpu:1941": "na,",
  "GSP29snyayvpu:1942": "samavāyagrāhakapramāṇābhāvād,",
  "GSP29snyayvpu:1943": "bhāve 'pi viśliṣṭayor abhedabuddhyutpādanākṣamatvāt,",
  "GSP29snyayvpu:1944": "tasyāpi vyatiriktatayā padārthāntarāviśeṣān nityatvāikatvasarvagatatvādibhiś ca sarvatra tatkaraṇaprasaṅgāc ca. yat punar avādīr,",
  "GSP29snyayvpu:1945": "yad uta: yadi sāmānyaṃ viśeṣaniṣṭhaṃ,",
  "GSP29snyayvpu:1946": "viśeṣo vā sāmānyavyāptaḥ samupalabhyeta,",
  "GSP29snyayvpu:1947": "tato viviktayos tayoḥ kvacid anupalambhād yo 'yaṃ vivikteṣu sāmānyeṣu viśeṣeṣu cābhidhānārthakriyālakṣaṇo vyavahāraḥ sa samastaḥ pralayaṃ yāyāl,",
  "GSP29snyayvpu:1948": "lolībhāvena tadvivekasya kartum aśakyatvāt,",
  "GSP29snyayvpu:1949": "tad apy asamīcīnaṃ,",
  "GSP29snyayvpu:1950": "yato yady api parasparāviviktayoḥ sāmānyaviśeṣayoḥ sarvatropalambhas,",
  "GSP29snyayvpu:1951": "tathāpi yatrāiva pramātur arthitvaṃ tad eva sāmānyaṃ,",
  "GSP29snyayvpu:1952": "viśeṣān vā pradhānīkṛtya tadgocaraṃ dhvanim arthakriyāṃ vā pravartayatītarasyāpy upasarjanabhāvena tatra vyāpārāt,",
  "GSP29snyayvpu:1953_0": "tadvikalasyetarasyāpi śaśaviśāṇāyamānatayā kvacid anupayogāt. kiṃ cātyantavyatirekiṇi",
  "GSP29snyayvpu:1953_1": "viśeṣebhyaḥ sāmānye vṛttivikalpopalambhanūtanaviśeṣasambandhādidvāreṇa dūṣaṇamudgarakadambakaṃ",
  "GSP29snyayvpu:1953_2": "mūrdhani patad durviṣahaṃ syāt. tathā hi:",
  "GSP29snyayvpu:1954": "tat teṣu kathaṃ varteta -- sāmastyenāikadeśena vā?",
  "GSP29snyayvpu:1955": "sāmastyapakṣe prativiśeṣaṃ parisamāptatayā sāmānyabahutvaprasaṅgo,",
  "GSP29snyayvpu:1956": "'niṣṭaṃ cāitad,",
  "GSP29snyayvpu:1957": "ekatvābhupagamakṣateḥ. ekadeśena vartane punar yāvanto viśeṣās tāvantas tadaṃśāḥ prasajanti,",
  "GSP29snyayvpu:1958": "na cāitad asti,",
  "GSP29snyayvpu:1959": "sāmānyasya niravayavatvāt; sāvayavatve 'pi punas te 'bhinnā bhinnā vā. yady abhinnā viśeṣās,",
  "GSP29snyayvpu:1960": "tarhy abhedinaḥ kiṃ neṣyante,",
  "GSP29snyayvpu:1961": "viśeṣābhāvāt. bhedapakṣe punas teṣv api tat kathaṃ varteta -- sāmastyenāikadeśena veti?",
  "GSP29snyayvpu:1962": "tad eva codyam alabdhapariniṣṭham avatarati,",
  "GSP29snyayvpu:1963": "tan nātyantabhedino vṛttiḥ sambhavati. kiṃ ca,",
  "GSP29snyayvpu:1964": "yady ekaṃ sāmānyaṃ bhedavat samastaviśeṣeṣu varteta,",
  "GSP29snyayvpu:1965": "tadāikaviśeṣopalambhakāle tad upalambhyate na vā?",
  "GSP29snyayvpu:1966": "yady ādyaḥ pakṣas,",
  "GSP29snyayvpu:1967": "tasyāikatayā sarvatropalambhāt,",
  "GSP29snyayvpu:1968": "vyāpyagrahaṇābhāve vyāpakagrahaṇāsiddher,",
  "GSP29snyayvpu:1969": "nikhilatadvyāpyaviśeṣagrahaṇam āsajyeta,",
  "GSP29snyayvpu:1970": "na cāitad asti,",
  "GSP29snyayvpu:1971": "purovartiviśeṣasyāiva sākṣātkaraṇāc,",
  "GSP29snyayvpu:1972": "cheṣaviśeṣāṇām asannidhānāt; sannihitaviśeṣaniṣṭham eva tad upalabhyate. tasyāiva tadvyañjakatvād,",
  "GSP29snyayvpu:1973": "itareṣāṃ tadabhāvād iti cen nāikasvabhāvasya khaṇḍaśo vyañjanāyogāt sannihitaviśeṣavyañjitam eva tat sarvatra svabhāvāntarābhāvāt sarvaviśeṣagataṃ ca tadrūpam,",
  "GSP29snyayvpu:1974": "atas taddarśanaṃ kena vāryeta. atha dvitīyaḥ kalpas,",
  "GSP29snyayvpu:1975": "tathā sati yathāikaviśeṣopalambhasamaye nopalabhyate,",
  "GSP29snyayvpu:1976": "tathā śeṣaviśeṣopalambhakāle 'pi nopalabhyeta,",
  "GSP29snyayvpu:1977": "viśeṣābhāvāt. atas tadabhāva evoktaḥ syāt,",
  "GSP29snyayvpu:1978_0": "kevalasyopalambhābhāvāt. upalambhe 'pi svasvabhāvasthiter viśeṣarūpatāpattiḥ. tathā",
  "GSP29snyayvpu:1978_1": "cirantanaviśeṣavyavasthitasattākaṃ tan nūtanaviśeṣotpāde sati kathaṃ tena saha sambandham anubhavet?",
  "GSP29snyayvpu:1979": "na tāvad viśeṣāntarebhyas tad utpitsuviśeṣadeśaṃ gantum arhati, niṣkriyatvāt.",
  "GSP29snyayvpu:1980": "nāpi tatrāivābhavad,",
  "GSP29snyayvpu:1981": "viśeṣotpādāt prāk taddeśe tadupalambhābhāvāt. nāpi viśeṣeṇāiva sahotpadyate,",
  "GSP29snyayvpu:1982": "nityatvān,",
  "GSP29snyayvpu:1983": "nityasya cotpattivirodhāt. athāitaddoṣaparijihīrṣayā tat sakriyākam abhidhīyeta,",
  "GSP29snyayvpu:1984": "tathāpi pūrvavyaktityāgena vā nūtanaviśeṣadeśam ākrāmet, tadabhāvena vā?",
  "GSP29snyayvpu:1985": "na tāvad adyaḥ pakṣaś,",
  "GSP29snyayvpu:1986": "cirantanavyaktīnāṃ sāmānyavikalatayā tatsambandhasādhyabuddhidhvanivirahaprasaṅgāt. na cāitad asty,",
  "GSP29snyayvpu:1987": "aparāparaviśeṣotpāde 'pi prācīnavyaktiṣu taddarśanāt. atha dvitīyaḥ kalpas,",
  "GSP29snyayvpu:1988": "tad apy asambaddhaṃ,",
  "GSP29snyayvpu:1989": "niravayavasya pūrvavyaktityāgavaikalye saty utpitsuvyaktiṃ pratigamanābhāvāt. sāvayavapakṣasya punaḥ prāg evāpāstatvān,",
  "GSP29snyayvpu:1990": "nāitadabhyupagamadvāreṇa parihāraḥ śreyān. anyac ca:",
  "GSP29snyayvpu:1991": "vyatiriktasāmānyasambandhād yadi bhāvāḥ samānā,",
  "GSP29snyayvpu:1992": "na svarūpeṇa,",
  "GSP29snyayvpu:1993": "tadā sattvasambandhāt prāg bhāvāḥ santo 'santo vā. santaś ced apārthakaḥ sattāsambandho,",
  "GSP29snyayvpu:1994": "'nyathānavasthā prasajyeta,",
  "GSP29snyayvpu:1995_0": "punaḥsattāntarasambandhānivāraṇāt. asantaś ced atyantāsatām api gaganāravindādīnāṃ",
  "GSP29snyayvpu:1995_1": "sattāsambandhād bhāvarūpatāpadyeta. evaṃ dravyatvaguṇatvakarmatvagotvādisāmānyeṣv",
  "GSP29snyayvpu:1995_2": "api samastam etad vācyam,",
  "GSP29snyayvpu:1996": "ekayogakṣematvāt,",
  "GSP29snyayvpu:1997_0": "tan na parasparam atyantavyatirekiṇau sāmānyaviśeṣau kathañcana ghaṭām āṭīkete. ata",
  "GSP29snyayvpu:1997_1": "eva tatsamarthanapravaṇas tattādātmyapratikṣepako 'bhiprāyo nirālambanatvān naigamadurnayavyapadeśam āskandati,",
  "GSP29snyayvpu:1998": "tādātmyopekṣayāiva sāmānyaviśeṣavyatirekasamarthakasya naigamanayatvād,",
  "GSP29snyayvpu:1999": "vyatirekiṇor api tayor vastuni kathañcid bhāvād,",
  "GSP29snyayvpu:2000": "itarathā vivakṣayāpi tathā darśayitum aśakyatvāt,",
  "GSP29snyayvpu:2001": "pradhānopasarjanabhāvasya dvayaniṣṭhatvāt,",
  "GSP29snyayvpu:2002": "atyantatādātmye tatkāriṇyā vivakṣāyā api nirgocaratāprasaṅgāt. tasmāt kathañcid bhedābhedināv evāitau,",
  "GSP29snyayvpu:2003": "tadanyatarasamarthakaḥ punar nirālambanatvād durnayatāṃ svīkarotīti sthitam.",
  "GSP29snyayvpu:2004": "[NAV_29.24] tathā saṅgraho 'py aśeṣaviśeṣapratikṣepamukhena sāmānyam ekaṃ samarthayamāno durnayaḥ,",
  "GSP29snyayvpu:2005": "tadupekṣādvāreṇāiva tasya nayatvāt,",
  "GSP29snyayvpu:2006": "viśeṣavikalasya sāmānyasyāsambhavāt. tathā hi:",
  "GSP29snyayvpu:2007": "yat tāvad uktaṃ -- yad uta “viśeṣāḥ sāmānyād vyatirekiṇo 'vyatirekiṇo vā. vyatirekapakṣe niḥsvabhāvatvaṃ,",
  "GSP29snyayvpu:2008": "niḥsattākatvāt. avyatirekapakṣe bhāvamātraṃ,",
  "GSP29snyayvpu:2009": "tadavyatiriktatvāt,",
  "GSP29snyayvpu:2010": "tatsvarūpavad” iti -- tad ayuktaṃ,",
  "GSP29snyayvpu:2011": "viśeṣavādino 'py evaṃvidhavikalpasambhavāt. tathā hi:",
  "GSP29snyayvpu:2012": "viśeṣebhyaḥ sāmānyaṃ vyatiriktam avyatiriktaṃ vā. vyatiriktaṃ cen,",
  "GSP29snyayvpu:2013": "na tarhi sāmānyaṃ,",
  "GSP29snyayvpu:2014": "svasvarūpavyavasthitatayā viśeṣarūpatvāt. avyatiriktaṃ cet,",
  "GSP29snyayvpu:2015": "tathāpi na sāmānyaṃ,",
  "GSP29snyayvpu:2016": "viśeṣāvyatiriktatvād eva tatsvarūpavat. yad apy avādy -- “anādyavidyābalapravṛtto viśeṣavyavahāras,",
  "GSP29snyayvpu:2017": "tāttvikaṃ sāmānyaṃ” -- tad api vacanamātram eva,",
  "GSP29snyayvpu:2018": "yuktiriktatvāt,",
  "GSP29snyayvpu:2019": "sāmānyam evānādyavidyādarśitaṃ,",
  "GSP29snyayvpu:2020": "viśeṣāḥ punaḥ pāramārthikā iti viśeṣavādino 'pi vadato vaktrabhaṅgābhāvāt. yat punar viśeṣagrāhakapramāṇābhāvaṃ pratipādayatābhyadhāyi,",
  "GSP29snyayvpu:2021": "yad uta “pratyakṣaṃ bhāvasampāditasattākaṃ tam eva sākṣātkaroti nābhāvaṃ,",
  "GSP29snyayvpu:2022": "tasyānutpādakatvād” ityādi,",
  "GSP29snyayvpu:2023": "tad ayuktataraṃ,",
  "GSP29snyayvpu:2024": "yataḥ kenedaṃ bhavato 'tyantasuhṛdā niveditaṃ: “bhāva eva kevalaḥ pratyakṣam utthāpayati,",
  "GSP29snyayvpu:2025": "na punar abhāvo 'pi” [iti]?",
  "GSP29snyayvpu:2026": "abhāvavyāpārābhāvapratipādakayuktikalāpeneti ced mugdhavipratārito 'si,",
  "GSP29snyayvpu:2027": "tadvyāpārābhāvāsiddheḥ,",
  "GSP29snyayvpu:2028": "sadasadrūpavastunaḥ samastakriyāsu vyāpārād,",
  "GSP29snyayvpu:2029": "bhāvatādātmyena vyavasthitasyābhāvasya vyāpāre virodhābhāvāt. kathaṃ bhāvābhāvayos tādātmyaṃ, virodhād?",
  "GSP29snyayvpu:2030": "iti cen,",
  "GSP29snyayvpu:2031": "na,",
  "GSP29snyayvpu:2032": "pramāṇaprasiddhe virodhābhāvāt. tathā hi: ghaṭādikaḥ padārthātmā svarūpeṇa san,",
  "GSP29snyayvpu:2033": "na paṭādirūpeṇāpīti bhāvābhāvātmakaḥ. yadi punaḥ kathañcin nābhāvātmakaḥ syāt,",
  "GSP29snyayvpu:2034": "tadā paṭādirūpeṇāpi bhāvāt sarvātmakaḥ prāpnoti. yuktam etad,",
  "GSP29snyayvpu:2035": "ata eva bhedaprapañcavilayasiddhir iti cet,",
  "GSP29snyayvpu:2036": "syād evāitad,",
  "GSP29snyayvpu:2037": "yadi paṭādyabhāvāikāntāc chūnyavādino 'pi manorathapūraṇaṃ na syāt; tathā hi:",
  "GSP29snyayvpu:2038": "paṭādivivikto ghaṭo 'nubhūyate,",
  "GSP29snyayvpu:2039": "na ca paṭādyabhāvo bhāvena saha tādātmyam anubhavati,",
  "GSP29snyayvpu:2040": "tasmād abhāvātmaka evāyam,",
  "GSP29snyayvpu:2041": "evaṃ paṭādayo 'pītaretarāpekṣayeti śūnyatvāpattiḥ. tasmāt svarūpam ābibhrāṇaṃ pararūpebhyo vyāvṛttam eva vastu sarvakriyāsu vyāpriyata iti bhāvābhāvātmakasyāiva vyāpāraḥ,",
  "GSP29snyayvpu:2042": "svarūpadhāraṇasya bhāvatvāt,",
  "GSP29snyayvpu:2043": "pararūpavyāvartanasyābhāvatvād iti. evaṃ svagocarapratyakṣotpādane 'pi vyāpriyate,",
  "GSP29snyayvpu:2044": "tataś ca tadrūpam eva tat sākṣātkuryād iti svarūpaniyate pararūpebhyo vyāvṛtta eva vastuni pratyakṣaṃ pravartate,",
  "GSP29snyayvpu:2045": "tajjanyatvān,",
  "GSP29snyayvpu:2046": "na bhāvamātre,",
  "GSP29snyayvpu:2047": "tasya kevalasya svarūpāvyavasthiter utpādakatvāyogāt. na ca janakatvād artho grāhyo janyatvād vā jñānaṃ grāhakam,",
  "GSP29snyayvpu:2048": "atiprasaṅgād ity uktaṃ,",
  "GSP29snyayvpu:2049": "kiṃ tarhy āvaraṇavicchedāder labdhasattākaṃ grahaṇapariṇāmāj jñānaṃ gṛhṇāty,",
  "GSP29snyayvpu:2050": "arthas tu sannidhānāder gṛhyate,",
  "GSP29snyayvpu:2051": "sa cānuvartamānavyāvartamānarūpa eva pratīyata iti tathābhūto 'bhyupagantavyo,",
  "GSP29snyayvpu:2052": "na kevalasāmānyarūpa iti. sadasadaṃśayoḥ katham ekatrāvasthānam iti cet,",
  "GSP29snyayvpu:2053": "tādātmyeneti brūmaḥ. nanu tādātmye bhāvamātram abhāvamātraṃ vāpadyetetaretarāvyavatiriktatvād,",
  "GSP29snyayvpu:2054": "itaretarasvarūpavat,",
  "GSP29snyayvpu:2055": "tan nobhayarūpavastusiddhiḥ. nāitad asti,",
  "GSP29snyayvpu:2056": "tādātmyasya sambandhatvāt,",
  "GSP29snyayvpu:2057": "sambandhasya ca dvayaniṣṭhatvāt,",
  "GSP29snyayvpu:2058": "tadabhāve kasya kena sambandho, nirgocaratvāt?",
  "GSP29snyayvpu:2059": "tasmād etau sadasadaṃśau dharmirūpatayābhedinau,",
  "GSP29snyayvpu:2060": "vastunaḥ sadasadrūpasyāikatvād,",
  "GSP29snyayvpu:2061": "dharmarūpatayā punar vivakṣitau bhedam anubhavataḥ,",
  "GSP29snyayvpu:2062": "svarūpeṇa bhāvāt,",
  "GSP29snyayvpu:2063_0": "pararūpeṇa tv abhāvād iti. tad evaṃ pratyakṣe viviktavastugrāhiṇi sakalapramāṇapraṣṭhe",
  "GSP29snyayvpu:2063_1": "prasādhite śeṣapramāṇāny api tadanusāritayā viviktam eva svagocaraṃ sthāpayantīti.",
  "GSP29snyayvpu:2063_2": "tadapalāpī kevalasāmānyapratiṣṭhāpakaḥ kadabhiprāyaḥ saṅgrahadurnayavyapadeśaṃ svīkurute,",
  "GSP29snyayvpu:2064": "viśeṣāpekṣayāiva sāmānyasthāpakasya saṅgrahanayatvād iti.",
  "GSP29snyayvpu:2065": "[NAV_29.25] tathā vyavahāro 'pi pramāṇaprasiddhaṃ vastusvarūpaṃ nihnuvāno yuktiriktam avicāritaramaṇīyaṃ lokavyavahāramārgānusāri samarthayamāno durnayatām ātmani nidhatte,",
  "GSP29snyayvpu:2066": "lokavyavahāraprasādhakasyāpītarāniṣṭau vyavasthānābhāvāt. tathā hi:",
  "GSP29snyayvpu:2067": "yad idaṃ kiyatkālabhāvi sthūratām ābibhrāṇaṃ lokavyavahārakāri ghaṭādikaṃ bhavatas tāttvikam abhipretaṃ tan nākasmikaṃ,",
  "GSP29snyayvpu:2068": "kiṃ tarhi nityaparamāṇughaṭitam,",
  "GSP29snyayvpu:2069": "itarathā niṣkāraṇatvena sarvadā bhāvābhāvaprasaṅgāt. na te paramāṇavas tathā pratibhāntīti cen,",
  "GSP29snyayvpu:2070": "nāta eva teṣām anumānataḥ siddhiḥ. yadi punar yad eva sākṣān na viśadadarśane cakāsti tat sakalam apalapyeta,",
  "GSP29snyayvpu:2071": "hanta bahv idānīm apalapanīyaṃ,",
  "GSP29snyayvpu:2072": "ghaṭādivastuno 'py arvāgbhāgavartitvaṅmātrapratibhāsān madhyaparabhāgādīnām apalāpaprasaṅgāt,",
  "GSP29snyayvpu:2073": "tathā ca lokavyavahārakāritāpi viśīryeta,",
  "GSP29snyayvpu:2074": "tāvatā tadasiddheḥ. athātrānumānabalena vyavahārakṣamasampūrṇavastunaḥ sādhanam,",
  "GSP29snyayvpu:2075": "evaṃ tarhi bhūtabhāviparyāyaparamāṇusādhanam api kriyatāṃ,",
  "GSP29snyayvpu:2076": "viśeṣābhāvāt. tathā hi:",
  "GSP29snyayvpu:2077": "yathā bāhyatvaṅmātrapratibhāse 'pi sarvavastūnāṃ tāvatā vyavahārābhāvān madhyabhāgādisādhanena sampūrṇāni tatsamarthāni tāni sādhyante,",
  "GSP29snyayvpu:2078": "tathāiva kiyatkālabhāvighanākāradarśane 'py anādyanantaparamāṇutādādmyavyavasthitaśarīrāṇi tāni sādhyantāṃ,",
  "GSP29snyayvpu:2079": "tadabhāve 'pi teṣām anupapatteḥ. tathā hi:",
  "GSP29snyayvpu:2080": "vyavahārāvatāriṇo darśanayogyasyādyaparyāyasya tāvad atītaparyāyānabhyupagame nirhetukatvaṃ,",
  "GSP29snyayvpu:2081_0": "tatra cokto doṣaḥ. tadutpādakānantaraparyāyeṣṭau punas tajjanakaparyāyo 'py abhyupagantavya",
  "GSP29snyayvpu:2081_1": "ity anādiparyāyaparamparā siddhim adhyāsīta. tathā vyavahārāvatārivastuparyantaparyāyasya",
  "GSP29snyayvpu:2081_2": "paryāyāntarānutpādakatve balād avastutvam āḍhaukate,",
  "GSP29snyayvpu:2082_0": "bhavannīter evārthakriyākaraṇavaikalyāt. tadutpādakatve punar asāv apy aparaparyāyotpādaka",
  "GSP29snyayvpu:2082_1": "ity anantaparyāyamālopapadyate. tathā ghanākāro 'pi viśadadarśanena sākṣātkriyamāṇo",
  "GSP29snyayvpu:2082_2": "niṣpradeśaparyantāvayavavyatirekeṇa nopapadyate,",
  "GSP29snyayvpu:2083": "karacaraṇādyavayavānāṃ khaṇḍaśo bhidyamānatayāvayavirūpatvāt,",
  "GSP29snyayvpu:2084": "tadavayavānām apy avayavāntaraghaṭitatvāt. paramāṇava eva paryantāvayavāḥ paramārthato ghanākārahetavas;",
  "GSP29snyayvpu:2085": "tadabhāve punar ākasmiko 'sau sarvatropalabhyeta,",
  "GSP29snyayvpu:2086": "na vā kvacid,",
  "GSP29snyayvpu:2087": "viśeṣābhāvāt. etena yad avādi:",
  "GSP29snyayvpu:2088": "lokavyavahārāvatāriṇaḥ pramāṇam anugrāhakam asti vastuno netarasyetyādi,",
  "GSP29snyayvpu:2089": "tad api pratikṣiptam avagantavyaṃ,",
  "GSP29snyayvpu:2090": "dṛśyamānārthānyathānupapattyāiva tatsādhanāt. yat punar uktaṃ:",
  "GSP29snyayvpu:2091": "“kiṃ teṣām atītānāgataparyāyaparamāṇvādīnāṃ paryālocanena lokavyavahārānupayogitayāvastutvād” ityādi,",
  "GSP29snyayvpu:2092": "tad ayuktam,",
  "GSP29snyayvpu:2093": "upekṣayā vārtamānikavastuno 'nupayogitvenāvastutvaprāpteḥ,",
  "GSP29snyayvpu:2094": "sarvasya sarvalokānupayogitvāt. kasyacid upayogitayā vastutve teṣām api sā samasty eva,",
  "GSP29snyayvpu:2095": "sarvajñajñānādigocaratvād ity āstāṃ tāvat. tad evaṃ pramāṇaprasiddhārthāpalāpitvād vyavahāro durnayaḥ,",
  "GSP29snyayvpu:2096": "tadupekṣayā vyavahārānupātivastusamarthakasya vyavahāranayatvād iti.",
  "GSP29snyayvpu:2097": "[NAV_29.26] atha ṛjusūtro 'pi dṛṣṭāpalāpenādṛṣṭam eva kṣaṇakṣayiparamāṇulakṣaṇaṃ vastusvarūpaṃ paramārthatayā manyamāno durnayatām āskandati,",
  "GSP29snyayvpu:2098": "dṛśyamānasthirasthūrārthāpahnave nirmūlatayā svābhipretavastusamarthakaparāmarśasyotthānābhāvāt. tathā hi:",
  "GSP29snyayvpu:2099": "svāvayavavyāpinaṃ kālāntarasaṃcariṣṇum ākāraṃ sākṣāl lakṣayan paścāt kuyuktivikalpena vivecayed,",
  "GSP29snyayvpu:2100": "yad utāiṣa sthirasthūro dṛśyamānaḥ khalv ākāro na ghaṭām iyarti. vicārākṣamatvād ityādinā na ca dṛṣṭam adṛṣṭasandarśakaiḥ kuyuktivikalpair bādhituṃ śakyaṃ,",
  "GSP29snyayvpu:2101": "sarvatrānāśvāsaprasaṅgāt. athābhidadhīthā:",
  "GSP29snyayvpu:2102": "“mandamandaprakāśe pradeśe rajjau viṣadharabhrāntiḥ prāktanī yathodīcīnena tannirṇayakāriṇā vikalpena bādhyate,",
  "GSP29snyayvpu:2103": "tathedam api sthirasthūradarśanaṃ kṣaṇakṣayiparamāṇuprasādhakaparāmarśena, kim atrāyuktam?",
  "GSP29snyayvpu:2104": "” nāitad asti,",
  "GSP29snyayvpu:2105": "rajjupratibhāsasyāiva prākpravṛttaviṣadharabhrāntyapanodadakṣatvāt,",
  "GSP29snyayvpu:2106": "tadabhāve ca vikalpaśatair api nivartayitum aśakyatvāt. atrāpy atītavartsyator vinaṣṭānutpannatayāsannihitatvāt,",
  "GSP29snyayvpu:2107": "sthūrāvayavānāṃ ca svāvayaveṣu bhedābhedadvāreṇa paryālocyamānānām avasthānābhāvāt kṣaṇakṣayiparamāṇava eva pratibhānti,",
  "GSP29snyayvpu:2108": "tataś ca pratibhāsa eva sthirasthūradarśanasya bādhaka iti ced,",
  "GSP29snyayvpu:2109": "evaṃ tarhi pratibhāsasyopadeśagamyatānupapattes,",
  "GSP29snyayvpu:2110": "tathāiva vyavahāraḥ pravarteta. pāścātyamithyāvikalpaviplavān na pravartata iti cen,",
  "GSP29snyayvpu:2111": "nānyatrāpy asyottarasya viplavahetutvāt. tathā hi:",
  "GSP29snyayvpu:2112": "dhavale jalajādau pratibhāte 'pi nīlo 'yam adhyakṣeṇāvalokitaḥ;",
  "GSP29snyayvpu:2113": "pāścātyamithyāvikalpaviplavāt tu dhavalaḥ pratibhātīti bhavannyāyena śaṭhaḥ pratijānānaḥ kena vāryeta. tan na dṛṣṭāpalāpaḥ kartuṃ śakya iti sthirasthūravastusiddhis,",
  "GSP29snyayvpu:2114": "tasyāiva darśanād,",
  "GSP29snyayvpu:2115": "itarasya taddarśanadvāreṇa sādhyamānasyānumeyatvāt,",
  "GSP29snyayvpu:2116": "tadaniṣṭau tasyāpy asiddheḥ. etena sthirasthūravastuno 'rthakriyāvirahapratipādanam api prativyūḍhaṃ,",
  "GSP29snyayvpu:2117": "tathāvidhasyāiva sarvakriyāsu vyāpāradarśanāt kṣaṇakṣayiṇo 'rthakriyāniṣedhāc ca,",
  "GSP29snyayvpu:2118": "yathoktaṃ prāk: “kṣaṇabhaṅguro hy arthātmā svakṣane pūrvaṃ paścād vā kāryaṃ kuryād ityādi. kiṃ ca,",
  "GSP29snyayvpu:2119": "sattvapuruṣatvacaitanyādibhir bālakumārayuvasthaviratvaharṣaviṣādādibhiś cānuvartamānavyāvartamānarūpasya sarvasya vastunaḥ pratīter dravyaparyāyātmakatvam,",
  "GSP29snyayvpu:2120": "abhedasya dravyatvād,",
  "GSP29snyayvpu:2121": "bhedasya paryāyarūpatvād iti. tataś ca bhūtabhāvikṣaṇayor asannidhānadvāreṇa vārtamānikakṣaṇasyāivārthakriyākāritvapratipādanaṃ nāsmādbādhākaraṃ,",
  "GSP29snyayvpu:2122": "paryāyāṇāṃ kramabhāvitayā vartamānaparyāyāliṅgitasyāiva dravyasyārthakriyākaraṇacaturatvāt. [na] kevalaṃ tat trikālavyāpi,",
  "GSP29snyayvpu:2123": "draṣṭāpi dravyarūpatayā tathābhūta eva. tataś ca kṣaṇikaparyāyatirodhānadvāreṇa tadrūpasaṅkalanāt sthiram evedaṃ samastakriyāsu vyāpriyata iti pratītivīthim avatarati,",
  "GSP29snyayvpu:2124": "sthairyasyāpi tāttvikatvāt,",
  "GSP29snyayvpu:2125": "kṣaṇikaparyāyāṇāṃ vidyamānānām apy agrahaṇāt,",
  "GSP29snyayvpu:2126": "prākṛtalokajñānasyāvaraṇakṣayopaśamāpekṣitayā katicidaṃśaviṣayatvāt. yadi punar dravyabuddhiḥ paryāyaparamparādarśanabalāyātatvād atāttvikī kalpyeta,",
  "GSP29snyayvpu:2127": "tadā pūrvaparyāyasyottaraparyāyotpādane sānvayatvaṃ niranvayatvaṃ vā vaktavyaṃ,",
  "GSP29snyayvpu:2128": "gatyantarābhāvāt. sānvayatve dravyaṃ paryāyāntareṇābhihitaṃ syān;",
  "GSP29snyayvpu:2129": "niranvayatve punar nirhetutayottaraparyāyānutpādaprasaṅgaḥ. tan nobhayarūpavastuvyatirekeṇārthakriyāsiddhiḥ. na cārthakriyā vastulakṣaṇaṃ,",
  "GSP29snyayvpu:2130": "śabdavidyutpradīpādicaramakṣaṇānāṃ kṣanāntarānārambhakatvenāvastutvaprāptes,",
  "GSP29snyayvpu:2131": "tadavastutve punar upāntyakṣaṇasyāpi vastuni vyāpārābhāvād;",
  "GSP29snyayvpu:2132": "evaṃ yāvat sarvakṣaṇānāṃ saṅkalikayā vastutvam. atha kṣaṇāntarānārambhe 'pi svagocarajñānajanakatvam arthakriyā parikalpyeta,",
  "GSP29snyayvpu:2133": "tathā saty atītabhāviparyāyaparamparāpi yogijñānagocaratāṃ yātīti vastutvaṃ svīkuryāt. tan nārthakriyā vastulakṣaṇam,",
  "GSP29snyayvpu:2134": "api tūtpādavyayadhrauvyayuktatā,",
  "GSP29snyayvpu:2135": "pramāṇapratiṣṭhitatvāt. utpādavyayau dhrauvyena saha viruddhāv iti cet,",
  "GSP29snyayvpu:2136": "kuto 'yaṃ virodhaḥ: pramāṇād apramāṇād vā?",
  "GSP29snyayvpu:2137": "na tāvad ādyaḥ pakṣaḥ,",
  "GSP29snyayvpu:2138": "sarvapramāṇānāṃ bahir antaś ca tathāvidhāvastudyotanapaṭiṣṭhatayā prasādhitatvāt. nāpi dvitīyo,",
  "GSP29snyayvpu:2139": "'pramāṇasyākiñcitkaratvāt. etena sthūratādūṣaṇam api pratikṣiptaṃ,",
  "GSP29snyayvpu:2140": "pratibhāsahatatvāt,",
  "GSP29snyayvpu:2141": "tadapahnavena virodhodbhāvanasya nirmūlatayā pralāpamātratvāt. yat punar vartamānaprakāśarūpatayā tatsambaddhavastugrāhitvaṃ sarvapramāṇānām udagrāhi,",
  "GSP29snyayvpu:2142": "tad ayuktaṃ,",
  "GSP29snyayvpu:2143": "teṣām ekāntena vārtamānikatvāsiddheḥ,",
  "GSP29snyayvpu:2144": "kathañcid ātmāvyatirekitvāt,",
  "GSP29snyayvpu:2145": "tasya ca kālatrayavyāpakatvāt,",
  "GSP29snyayvpu:2146": "tadrūpatayā teṣām apy avasthānāt. tataś cātmano 'rthagrahaṇapariṇāmarūpatvāt,",
  "GSP29snyayvpu:2147": "sarvapramāṇānāṃ pariṇāminy eva vastuni vyāpāro,",
  "GSP29snyayvpu:2148": "na kṣaṇike. na cātītānāgatakṣaṇavartivastugrahaṇe 'py anādyanantajanmaparamparāgrahaṇaprasaṅga,",
  "GSP29snyayvpu:2149": "āvaraṇavicchedasāpekṣatvāt,",
  "GSP29snyayvpu:2150": "tasyāiva paramārthataḥ saṃvedanāvirbhāvāntarakāraṇatvād,",
  "GSP29snyayvpu:2151_0": "grāhyāder bahiraṅgatvāt. sāmastyena punar āvaraṇavilaye sati samastavastuvistārānādyanantakṣaṇaparamparāgrahaṇaprasaṅgo",
  "GSP29snyayvpu:2151_1": "na no bādhākārīṣṭatvāt. tad ekadeśakṣayopaśame punas tadanusāriṇī bodhapravṛttir",
  "GSP29snyayvpu:2151_2": "iti kiyatkālabhāvini sthūre vastuni prākṛtalokajñānāni",
  "GSP29snyayvpu:2152": "pravartante,",
  "GSP29snyayvpu:2153": "na sampūrṇe. na ca tāny alīkāni,",
  "GSP29snyayvpu:2154": "tadgrāhyāṃśasyāpi vastuni bhāvāt,",
  "GSP29snyayvpu:2155": "tāvatāiva vyavahārasiddher iti. yac coktaṃ:",
  "GSP29snyayvpu:2156": "kṣaṇikatāṃ gṛhṇanto 'pi sadṛśāparāparotpattivipralabdhatvān mandā nādhyavasyanti,",
  "GSP29snyayvpu:2157": "mithyāvikalpavaśāt sthiratāvyavahāraṃ ca pravartayanti,",
  "GSP29snyayvpu:2158": "tad ayuktaṃ,",
  "GSP29snyayvpu:2159": "bhavadākūṭena sādṛśyābhāvāt,",
  "GSP29snyayvpu:2160": "tadabhāve tadutpādyābhimatabhrānter nirbījatayotpatter asambhavāt. tathā sthiratāropo 'pi kvacid gṛhītasthiratvasyāiva yukto nānyathā,",
  "GSP29snyayvpu:2161": "yathā dṛṣṭaviṣadharasya mandaprakāśe rajjudarśane viṣadharāropaḥ. na ca bhavatāṃ kadācana sthiratā pratītigocaracāritām anubhavati,",
  "GSP29snyayvpu:2162_0": "tat kathaṃ pratikṣaṇam udayāpavargasaṃsargiṇi sakale vastuni pratyakṣeṇāvalokite",
  "GSP29snyayvpu:2162_1": "'pi tadāropa iti. tasmāt tirohitakṣaṇavivartam alakṣitaparamāṇuvaiviktyaṃ vastu sarvasāṃvyavahārikapramāṇair",
  "GSP29snyayvpu:2162_2": "gocarīkriyata iti tattiraskāradvāreṇādṛṣṭakṣaṇakṣayiparamāṇupratiṣṭhāpako 'bhiprāya",
  "GSP29snyayvpu:2162_3": "ṛjusūtradurnayasaṃjñām aśnute,",
  "GSP29snyayvpu:2163": "tadupekṣayāiva taddarśakasya nayatvād iti.",
  "GSP29snyayvpu:2164": "[NAV_29.27] tathā śabdādayo 'pi sarvathā śabdāvyatirekam arthasya samarthayanto durnayās,",
  "GSP29snyayvpu:2165": "tatsamarthanārtham upanyastasya tatpratītau pratīyamānatvalakṣaṇasya hetor anaikāntikatvāt. tathā hi:",
  "GSP29snyayvpu:2166": "nāyam ekānto yatpratītau yat pratīyate tat tato 'vyatiriktam eva,",
  "GSP29snyayvpu:2167": "vyatiriktasyāpi pāvakāder anyathānupapannatvalakṣaṇasambandhabalād dhūmādipratītau pratīyamānatvāt. evaṃ śabdo 'pi vyatiriktam apy arthaṃ vācakatvāt pratyāyayiṣyaty,",
  "GSP29snyayvpu:2168": "avyatirekasya pratyakṣādibādhitatvāc,",
  "GSP29snyayvpu:2169_0": "chabdād vivekenāivānubhūyamānatvāt. asmiṃś ca hetāv anaikāntike sthite sarvārthānāṃ",
  "GSP29snyayvpu:2169_1": "sasvavācakatvasādhanadvāreṇa śabdāvyatirekasādhanam api dūrāpāstam eva. na cātrāpi",
  "GSP29snyayvpu:2169_2": "pratibandhagrāhi pramāṇaṃ -- yo yo 'rthas tena tena sasvavācakena bhavitavyaṃ --",
  "GSP29snyayvpu:2169_3": "ghaṭādidṛṣṭāntamātrāt tadasiddheḥ,",
  "GSP29snyayvpu:2170_0": "kṣaṇikālakṣyadravyavivartānāṃ saṅketagrahaṇopāyābhāvenābhilapitum aśakyatayānabhilāpyatvasiddheś",
  "GSP29snyayvpu:2170_1": "ca. kṣaṇabhaṅguratāpratijñānaṃ punar amīṣāṃ apy ṛjusūtravan nirasitavyam. tathā pratyekamatāpekṣayāpi",
  "GSP29snyayvpu:2170_2": "svābhipretaṃ pratiṣṭhāpayantas tadviparītaṃ śabdārthaṃ tiraskurvāṇā durnayatām ātmasātkurvanti.",
  "GSP29snyayvpu:2170_3": "etāvad dhi pramāṇapratiṣṭhitaṃ,",
  "GSP29snyayvpu:2171": "yad uta vidhimukhena śabdo 'rthasya vācaka iti;",
  "GSP29snyayvpu:2172": "na punar ayaṃ niyamo yathāyam asyāiva vācako nānyasya,",
  "GSP29snyayvpu:2173": "deśakālapuruṣasaṅketādivicitratayā sarvaśabdānām aparāparārthapratipādakatvenopalabdher anantadharmatayāparāparayogyatādvareṇāparāparārthābhidhāyakatvopapatter,",
  "GSP29snyayvpu:2174": "arthānām apy anantadharmatvād evāparāparaśabdavācyatvāvirodhāt,",
  "GSP29snyayvpu:2175": "tathāivāvigānena vyavahāradarśanāt,",
  "GSP29snyayvpu:2176": "tadaniṣṭau tallopaprasaṅgāt. tasmāt sarvadhvanayo yogyatayā sarvārthavācakā,",
  "GSP29snyayvpu:2177": "deśakṣayopaśamādyapekṣayā tu kvacit kathañcit pratītiṃ janayanti. tataś ca kvacid anapekṣitavyutpattinimittā rūḍhitaḥ pravartante,",
  "GSP29snyayvpu:2178": "kvacit sāmānyavyutpattisāpekṣāḥ,",
  "GSP29snyayvpu:2179": "kvacit tatkālavartivyutpattinimittāpekṣayeti na tatra prāmāṇikena niyatārthāgraho vidheyaḥ. ato 'mī śabdādayo yadetaretarābhimataśabdārthopekṣayā svābhimataṃ śabdārthaṃ darśayanti,",
  "GSP29snyayvpu:2180": "tadā nayās,",
  "GSP29snyayvpu:2181": "tasyāpi tatra bhāvāt. parasparabādhayā pravartamānāḥ punar durnayarūpatāṃ bhajanti,",
  "GSP29snyayvpu:2182": "nirālambanatvād iti.",
  "GSP29snyayvpu:2183": "[NAV_29.28] nanu ca yady ekāikadharmasamarthanaparāyaṇāḥśeṣadharmatiraskārakāriṇo 'bhiprāyā durnayatāṃ pratipadyante,",
  "GSP29snyayvpu:2184_0": "tadā vacanam apy ekadharmakathanadvāreṇa pravartamānaṃ sāvadhāraṇatvāc ca śeṣadharmapratikṣepakāry",
  "GSP29snyayvpu:2184_1": "alīkamāpadyate. tataś cānantadharmādhyāsitavastusandarśakam eva vacanaṃ yathāvasthitārthapratipādakatvāt satyaṃ;",
  "GSP29snyayvpu:2185": "na cāivaṃ vacanapravṛttir,",
  "GSP29snyayvpu:2186": "ghaṭo 'yaṃ śuklo mūrta ityādy ekāikadharmapratipādananiṣṭhatayā vyavahāre śabdaprayogadarśanāt,",
  "GSP29snyayvpu:2187": "sarvadharmāṇāṃ yaugapadyena vaktum aśakyatvāt,",
  "GSP29snyayvpu:2188": "tadabhidhāyakānām apyānantyāt. na cāikāikadharmasandarśakatve 'py amūni vacanāny alīkāni vaktuṃ pāryante,",
  "GSP29snyayvpu:2189": "samastaśābdavyavahārocchedaprasaṅgāt,",
  "GSP29snyayvpu:2190": "tadalīkatve tataḥ pravṛttyasiddher iti. atrocyata -- iha tāvad dvaye vastupratipādakā,",
  "GSP29snyayvpu:2191": "laukikās tattvacintakāś ca. tatra pratyakṣādiprasiddham artham arthitvavaśāl laukikās tāvan madhyasthabhāvena vyavahārakāle vyapadiśyanti,",
  "GSP29snyayvpu:2192": "yad uta nīlam utpalaṃ sugandhi komalam iti,",
  "GSP29snyayvpu:2193": "na tu taddharmigatadharmāntaragrahaṇanirākaraṇayorādriyante,",
  "GSP29snyayvpu:2194": "'narthitvāt,",
  "GSP29snyayvpu:2195": "tāvatāiva vivakṣitavyavahāraparisamāpteḥ. na ca tadvacanānām alīkatā,",
  "GSP29snyayvpu:2196": "śeṣadharmāntarapratikṣepābhāvāt,",
  "GSP29snyayvpu:2197": "tatpratikṣepakāriṇām evālīkatvāt. “sarvaṃ vacanaṃ sāvadhāraṇam” itinyāyāt teṣām api śeṣadharmatiraskārakāritvasiddher bhavannītyālīkatāpadyata iti cen,",
  "GSP29snyayvpu:2198": "na,",
  "GSP29snyayvpu:2199": "avadhāraṇasya tadasambhavamātravyavacchede vyāpārād;",
  "GSP29snyayvpu:2200_0": "yathānekapuruṣasampūrṇe sadasi dvārādau sthitasya kim atra devadattaḥ samasti nāstīti",
  "GSP29snyayvpu:2200_1": "vā dolāyamānabuddheḥ kenacid abhidhīyate -- yathā devadatto 'stīti. atra yady apy",
  "GSP29snyayvpu:2200_2": "upanyastapadadvayasya sāvadhāraṇatā gamyate,",
  "GSP29snyayvpu:2201": "'nyathā taduccāraṇavaiyarthyaprasaṅgāt,",
  "GSP29snyayvpu:2202": "tathāpy avadhāraṇaṃ tadasambhavamātraṃ vyavacchinatti,",
  "GSP29snyayvpu:2203": "na śeṣapuruṣāntarāṇi; nāpi pararūpeṇa nāstitvaṃ,",
  "GSP29snyayvpu:2204": "tadvyavacchedābhiprāyeṇa prastutavākyaprayogāt,",
  "GSP29snyayvpu:2205": "prayoktrabhiprāyādisāpekṣatayāiva dhvaneḥ svārthapratipādanasāmarthyāt. na ca vācyavācakabhāvalakṣaṇasambandhānarthakyaṃ,",
  "GSP29snyayvpu:2206": "tadabhāve prayoktrabhiprāyamātreṇa rūpasyāiva niyoktum aśakyatvāt. na ca samastadharmayuktam eva vastu pratipādayad vacanaṃ satyam ity abhidadhmahe,",
  "GSP29snyayvpu:2207": "yenāikāikadharmāliṅgitavastusandarśakānām alīkatā syāt,",
  "GSP29snyayvpu:2208": "kiṃ tarhi sambhavadarthapratipādakaṃ satyam iti,",
  "GSP29snyayvpu:2209": "sambhavanti ca śeṣadharmāpratikṣepe vacanagocarāpannā dharmās;",
  "GSP29snyayvpu:2210": "tasmāt tatpratipādakaṃ satyam eva. yadā tu durnayamatābhiniviṣṭabuddhibhis tīrthāntarīyais taddharmigatadharmāntaranirākaraṇābhiprāyeṇāiva sāvadhāraṇaṃ tat prayujyate,",
  "GSP29snyayvpu:2211": "yathānityam eva vastu nityam eva vetyādi,",
  "GSP29snyayvpu:2212": "tadā nirālambanatvād alīkatāṃ prāpnuvat kena vāryeta?",
  "GSP29snyayvpu:2213": "tattvacintakāḥ punaḥ pratyakṣādipramāṇasiddham anekāntātmakaṃ vastu darśayanto dvedhā darśayeyus,",
  "GSP29snyayvpu:2214": "tad yathā -- vikalādeśena sakalādeśena vā. tatra vikālādeśo nayādhīnaḥ,",
  "GSP29snyayvpu:2215": "sakalādeśaḥ pramāṇāyattaḥ. tathā hi:",
  "GSP29snyayvpu:2216": "yadā madhyasthabhāvenārthitvavaśāt kiñcid dharmaṃ pratipipādayiṣavaḥ śeṣadharmasvīkaraṇanirākaraṇavimukhayā dhiyā vācaṃ prayuñjate,",
  "GSP29snyayvpu:2217": "tadā tattvacintakā api laukikavat sammugdhākāratayācakṣate,",
  "GSP29snyayvpu:2218": "yad uta “jīvo 'sti kartā pramātā bhoktetyādi“. ataḥ sampūrṇavastupratipādanābhāvād vikalādeśo 'bhidhīyate,",
  "GSP29snyayvpu:2219": "nayamatena sambhavaddharmāṇāṃ darśanamātram ity arthaḥ. yadā tu pramāṇavyāpāram avikalaṃ parāmṛśya pratipādayitum abhiprayanti,",
  "GSP29snyayvpu:2220": "tadāṅgīkṛtaguṇapradhānabhāvāśeṣadharmasūcakakathañcitparyāyasyācchabdabhūṣitayā sāvadhāraṇayā ca vācā darśayanti &#8216;",
  "GSP29snyayvpu:2221": "syād asty eva jīva';",
  "GSP29snyayvpu:2222_0": "ityādikayā. ato 'yaṃ syācchabdasaṃsūcitābhyantarībhūtānantadharmakasya sākṣādupanyastajīvaśabdakriyābhyāṃ",
  "GSP29snyayvpu:2222_1": "pradhanīkṛtātmabhāvasyāvadhāraṇavyavacchinnatadasambhavasya vastunaḥ sandarśakatvāt",
  "GSP29snyayvpu:2222_2": "sakalādeśa ity ucyate,",
  "GSP29snyayvpu:2223": "pramāṇapratipannasampūrṇārthakathanam iti yāvat. tad uktaṃ:",
  "GSP29snyayvpu:2224": "sā jñeyaviśeṣagatir nayapramāṇātmikā bhavet tatra /",
  "GSP29snyayvpu:2225": "sakalagrāhi tu mānaṃ vikalagrāhī nayo jñeyaḥ //",
  "GSP29snyayvpu:2226": "[NAV_29.29] tad idam uktaṃ bhavati:",
  "GSP29snyayvpu:2227": "nayapramāṇābhijñaḥ syādvādī sakalavikalādeśāv adhikṛtya vastusvarūpapratipipādayiṣayā yad yad brūte tat tat satyaṃ,",
  "GSP29snyayvpu:2228": "sambhavadarthagocaratvāt. durnayamatāvalambinaḥ punar ekāntavādino yad yad ācakṣate tat tad alīkam,",
  "GSP29snyayvpu:2229": "asambhavadarthaviṣayatvād iti.",
  "GSP29snyayvpu:2230": "____________________",
  "GSP29snyayvpu:2231": "[NAV_30.0] sāmpratam amum evārthaṃ draḍhayan siddhānte 'py ekāikanayamatapravṛttāni sūtrāṇi na sampūrṇārthābhidhāyakānīty,",
  "GSP29snyayvpu:2232": "api tu tatsamudāyābhiprāyapravṛttam avikalavastunivedakam iti darśayann āha:",
  "GSP29snyayvpu:2233": "nayānām ekaniṣṭhānāṃ pravṛtteḥ śrutavartmani /",
  "GSP29snyayvpu:2234": "sampūrṇārthaviniścāyi syādvādaśrutam ucyate // NA_30 //",
  "GSP29snyayvpu:2235": "[NAV_30.1] iha trividhaṃ śrutaṃ,",
  "GSP29snyayvpu:2236": "tad yathā -- mithyāśrutaṃ nayaśrutaṃ syādvādaśrutaṃ ca. tatra śrūyata iti śrutam āgamaḥ. mithyālīkaṃ śrutaṃ mithyāśrutaṃ,",
  "GSP29snyayvpu:2237": "tac ca durnayābhiprāyapravṛttaṃ tīrthikasambandhi,",
  "GSP29snyayvpu:2238": "nirgocaratvāt. tathā nayair hetubhūtaiḥ śrutaṃ nayaśrutam,",
  "GSP29snyayvpu:2239": "etac cārhadāgamāntargatam evāikanayābhiprāyapratibaddhaṃ,",
  "GSP29snyayvpu:2240": "yathā “paḍuppaṇṇe neraïë viṇassaï” ityādy,",
  "GSP29snyayvpu:2241": "ṛjusūtranayābhiprāyeṇa kṣaṇikatvasyāpi tatra sambhavāt. tathā nirdiśyamānadharmavyatiriktāśeṣadharmāntarasaṃsūcakena syātā yukto vādo 'bhipretadharmavacanaṃ syādvādaḥ,",
  "GSP29snyayvpu:2242": "tadātmakaṃ śrutaṃ syādvādaśrutam. tat kiṃbhūtam ucyata ity āha:",
  "GSP29snyayvpu:2243": "sampūrṇo 'vikalaḥ sa cāsāv arthaś ca tadviniścāyi tannirṇayahetutvād evam abhidhīyate;",
  "GSP29snyayvpu:2244": "paramārthataḥ punaḥ samastavastusvarūpapratipādīty arthaḥ,",
  "GSP29snyayvpu:2245": "śabdātmakatvān,",
  "GSP29snyayvpu:2246": "niścayasya bodharūpatvād iti. nayaśrutaṃ tarhi sampūrṇārthaviniścāyi kasmān na bhavatīty āha:",
  "GSP29snyayvpu:2247": "nayānāṃ naigamādīnām ekaniṣṭḥānām ekadharmagrahaṇaparyavasitānāṃ śrutavartmany āgamamārge pravṛtteḥ pravartanān na tad ekāikābhiprāyapratibaddhaṃ sampūrṇārthaviniścāyi,",
  "GSP29snyayvpu:2248": "tatsamudāyasyāiva sampūrṇārthaviniścāyakatvād ityākūṭam.",
  "GSP29snyayvpu:2249": "____________________",
  "GSP29snyayvpu:2250": "[NAV_31.0] tad evaṃ nayapramāṇasvarūpaṃ pratipādyādhunāśeṣanayapramāṇavyāpakaṃ teṣāṃ tatra tādātmyenāvasthānāt pramātāram abhidhātukāma āha:",
  "GSP29snyayvpu:2251": "pramātā svānyanirbhāsī kartā bhoktā vivṛttimān /",
  "GSP29snyayvpu:2252": "svasaṃvedanasaṃsiddho jīvaḥ kṣityādyanātmakaḥ // NA_31 //",
  "GSP29snyayvpu:2253": "[NAV_31.1] tatra trikālajīvanāj jīvaḥ,",
  "GSP29snyayvpu:2254": "prāṇadhāraka ātmety arthaḥ,",
  "GSP29snyayvpu:2255": "sa pramiṇotīti pramātā prameyaparicchedakaḥ. kiṃbhūtaḥ sann ity āha:",
  "GSP29snyayvpu:2256": "svānyāv ātmaparau nirbhāsitum uddyotayituṃ śīlam asyeti svānyanirbhāsī,",
  "GSP29snyayvpu:2257": "svasvarūpārthayoḥ prakāśaka iti yāvat. tathā karotīti kartā,",
  "GSP29snyayvpu:2258": "bhuṅkta iti bhoktā,",
  "GSP29snyayvpu:2259": "vivartanam aparāparaparyāyeṣu gamanaṃ vivṛttiḥ pariṇāmaḥ,",
  "GSP29snyayvpu:2260_0": "sā vidyate yasyeti vivṛttimān. sva ātmā saṃvedyate 'neneti svasaṃvedanaṃ tena samyak",
  "GSP29snyayvpu:2260_1": "siddhaḥ pratiṣṭhitaḥ pratīto vā svasaṃvedanasaṃsiddhaḥ. kṣitiḥ pṛthivy ādir yeṣāṃ tāni kṣityādīny,",
  "GSP29snyayvpu:2261": "ādiśabdād ambutejovāyvākāśāni gṛhyante; na vidyata ātmā svarūpam asyety anātmakaḥ,",
  "GSP29snyayvpu:2262": "kiṃ svasvarūpāpekṣayā?",
  "GSP29snyayvpu:2263": "na, kṣityādīnām anātmakaḥ kṣityādyanātmakaḥ, kṣityādisvarūpo na bhavatīty arthaḥ.",
  "GSP29snyayvpu:2264": "[NAV_31.2] tatra jīvaḥ pramātetyanena ye pāramārthikaṃ pramātāraṃ nābhyupagacchanty,",
  "GSP29snyayvpu:2265": "api tu vijñānakṣaṇaparamparānubhavabalaprabodhitānādiprarūḍhavāsanāsampāditasattākaṃ mithyāvikalpaparikalpitam apāramārthikaṃ taṃ manyante pratikṣaṇavilayavādinaḥ tān nirācaṣṭe,",
  "GSP29snyayvpu:2266": "kṣaṇavilayasya prāg eva pratiṣiddhatvād,",
  "GSP29snyayvpu:2267": "bahir antaś ca pariṇāmivastunaḥ prasādhanāt.",
  "GSP29snyayvpu:2268": "[NAV_31.3] nanu ca ghaṭādayas tāvad vināśam āviśanto dṛśyante,",
  "GSP29snyayvpu:2269": "teṣāṃ ca vināśo lakuṭādikāraṇakalāpenāvinaśvarasvabhāvānāṃ vā kriyeta,",
  "GSP29snyayvpu:2270": "vinaśvarasvabhāvānāṃ vā. yady ādyaḥ kalpas tad ayuktaṃ,",
  "GSP29snyayvpu:2271": "svabhāvasya pracyāvayitum aśakyatvāt,",
  "GSP29snyayvpu:2272": "tasya niyatarūpatvād,",
  "GSP29snyayvpu:2273": "anyathā svabhāvatvāyogāt. athāivaṃbhūta eva tasya svabhāvaḥ svakāraṇabalāyāto yad uta vināśakāraṇam āsādya vinaṅkṣyatīti brūṣe,",
  "GSP29snyayvpu:2274": "tathāpi tadvināśakāraṇasannidhānaṃ kiṃ yādṛcchikam uta tatsvabhāvasampādyam eva. yadādyaḥ kalpas,",
  "GSP29snyayvpu:2275": "tadā sannihitasyāpi tatpratyanīkapratyayopanipātena nivartanāt,",
  "GSP29snyayvpu:2276": "tatsannidhāpakahetūnāṃ api svasannidhāpakakāraṇakalāpasāpekṣatvāt,",
  "GSP29snyayvpu:2277": "sannihitānām api pratidvandvinā nivartanād,",
  "GSP29snyayvpu:2278": "yādṛcchikatvāc ca nāvaśyaṃbhāvi tatsannidhānaṃ;",
  "GSP29snyayvpu:2279": "tataś cāsannihitasvavināśakāraṇakadambakaḥ kaścid ghaṭādir na vinaśyed apy,",
  "GSP29snyayvpu:2280": "aniṣṭaṃ cāitat,",
  "GSP29snyayvpu:2281": "sarvakṛtakānāṃ vināśāvigānāt. atha dvitīyaḥ pakṣas,",
  "GSP29snyayvpu:2282": "tathā sati paścād api tadbalād vināśahetavaḥ sannidhāsyantīti prathamakṣaṇa eva sannidadhatu,",
  "GSP29snyayvpu:2283": "tathāpi kṣaṇikatāivārthasya. svahetor eva niyatakālāt parato 'yaṃ svavināśahetuṃ sannidhāpayiṣyatīty evaṃrūpo jāta iti cen,",
  "GSP29snyayvpu:2284": "nāivam api kṣaṇabhaṅguratāyātā. tathā hi:",
  "GSP29snyayvpu:2285": "svahetunā kilāsau varṣāt parataḥ svavināśahetusannidhāpanakṣamasvabhāvo vyadhāyi;",
  "GSP29snyayvpu:2286": "sa ca tasyotpādakṣaṇād dvitīyakṣaṇe svabhāvo 'sti vā na vā?",
  "GSP29snyayvpu:2287": "asti cet,",
  "GSP29snyayvpu:2288": "tathā sati punar varṣaṃ tena sthātavyam,",
  "GSP29snyayvpu:2289": "evaṃ yāvad varṣopāntyakṣaṇe 'pi yadi tatsvabhāva evāsau tadāparam api varṣāntaraṃ sthitir āpadyeta,",
  "GSP29snyayvpu:2290": "tadā cānantakalpasthāyībhāvaḥ syād,",
  "GSP29snyayvpu:2291": "apracyutavarṣasthāyisvabhāvatvād iti. atha dvitīyakṣaṇe nāsti sa svabhāva iti brūṣe,",
  "GSP29snyayvpu:2292": "hanta kṣaṇikatvam evāḍhaukate,",
  "GSP29snyayvpu:2293": "'tādavasthyasya tallakṣaṇatvāt. kiṃ ca,",
  "GSP29snyayvpu:2294": "vināśahetur bhāvasya vināśaṃ vyatiriktam avyatiriktaṃ vā kuryāt?",
  "GSP29snyayvpu:2295": "vyatiriktakaraṇe na kiñcit kṛtaṃ syāt,",
  "GSP29snyayvpu:2296": "tataś ca bhāvas tādavasthyam anubhavet. tatsambandhaḥ kriyata iti cen,",
  "GSP29snyayvpu:2297": "na sambandhasya tādātmyatadutpattivyatiriktasya pratiṣedhāt. na cānayor anyataraḥ sambandho 'tra samasti,",
  "GSP29snyayvpu:2298": "vyatirekiṇā sārddhaṃ tādātmyāyogād,",
  "GSP29snyayvpu:2299": "anyahetukasya paścād utpannasya tadutpattivaikalyāt. tan na vyatirikto vināśaḥ kartuṃ yuktaḥ. avyatiriktakaraṇe punas tam eva bhāvaṃ vināśahetuḥ karotīti prāptam,",
  "GSP29snyayvpu:2300": "avyatirekasya tadrūpatālakṣaṇatvāt. na cāsau kartavyaḥ,",
  "GSP29snyayvpu:2301": "svahetor eva niṣpannatvāt,",
  "GSP29snyayvpu:2302": "tatkaraṇe ca tasyāvasthānam eva syān,",
  "GSP29snyayvpu:2303": "na pralayaḥ. tan nāvinaśvarasvabhāvānāṃ paścāt kathañcid api vināśaḥ kartuṃ śakyo,",
  "GSP29snyayvpu:2304": "vinaśvarasvabhāvānāṃ punaḥ svahetubalāyātatvāt prāg api pratikṣaṇabhāvī,",
  "GSP29snyayvpu:2305": "na kāraṇāntarāpekṣaḥ,",
  "GSP29snyayvpu:2306": "svabhāvasya niyatarūpatvāt; tasmāt prāṇity adyāpi pratikṣaṇavilaya iti.",
  "GSP29snyayvpu:2307": "[NAV_31.4] atrocyate -- satyam etat,",
  "GSP29snyayvpu:2308": "kiṃ tu yathā vināśakāraṇāyogāt pratikṣaṇabhāvī vināśo bhavadbhiḥ pratipadyate,",
  "GSP29snyayvpu:2309": "tathāiva sthityutpattī pratikṣaṇabhāvinyau kiṃ na pratipadyete,",
  "GSP29snyayvpu:2310": "taddhetūnām api vicāryamāṇānām ayogāt. tathā hi:",
  "GSP29snyayvpu:2311": "sthitihetunā tāvat svayam asthirasvabhāvā bhāvāḥ sthāpyeran sthirasvabhāvā vā?",
  "GSP29snyayvpu:2312": "na tāvat prathamaḥ pakṣaḥ kṣodaṃ kṣamate,",
  "GSP29snyayvpu:2313": "svabhāvasyānyathā kartum aśakyatvāt,",
  "GSP29snyayvpu:2314": "tasya pratiniyatarūpatvāc,",
  "GSP29snyayvpu:2315": "cetanācetanasvabhāvavad,",
  "GSP29snyayvpu:2316": "anyathā svabhāvatāhāneḥ. dvitīyapakṣe punaḥ svayaṃ sthirasvabhāvānāṃ kiṃ sthitihetunā?",
  "GSP29snyayvpu:2317": "sthitir neṣyata eva,",
  "GSP29snyayvpu:2318": "tenānabhyupagatopālambha evāyam iti ced,",
  "GSP29snyayvpu:2319": "hanta hato 'sy,",
  "GSP29snyayvpu:2320": "evaṃ hi bhāvāḥ kṣaṇamātram api na tiṣṭheyuḥ. kṣaṇabhāvinīṣyata eveti cet,",
  "GSP29snyayvpu:2321": "sā tarhy asthitisvabhāvānāṃ hetuśatair api kartuṃ na pāryata iti brūmaḥ,",
  "GSP29snyayvpu:2322_0": "tatsvabhāvatve punar hetuvyāpāranairarthakyāt. ahetukā satī sakalakālaṃ bhavatīti",
  "GSP29snyayvpu:2322_1": "datto jalāñjaliḥ pratikṣaṇavilayasya. tathotpādahetur api tatsvabhāvasyotpattiṃ vidadhyād atatsvabhāvasya vā?",
  "GSP29snyayvpu:2323": "na tāvad ādyaḥ pakṣaḥ kakṣīkartuṃ yuktaḥ,",
  "GSP29snyayvpu:2324": "svayam utpādakasyotpādane vyāpriyamāṇo hi hetuḥ piṣṭaṃ pinaṣṭi,",
  "GSP29snyayvpu:2325": "śaṅkhaṃ dhavalayati,",
  "GSP29snyayvpu:2326": "tadabhāve 'pi svayogyatayotpatteḥ. nāpi dvitīyaḥ kalpo 'ṅgīkaraṇārhaḥ,",
  "GSP29snyayvpu:2327": "svayam anutpattidharmakasyotpādayitum aśakyatvād,",
  "GSP29snyayvpu:2328": "anyathā śaśaviṣāṇādayo 'py utpādyakoṭim adhyāsīran,",
  "GSP29snyayvpu:2329": "viśeṣābhāvāt; tataś ca na kaścid atyantābhāvaḥ syāt. tad yathā nirhetukatvān nāśaḥ pratikṣaṇabhāvī,",
  "GSP29snyayvpu:2330": "tathāiva darśitayukteḥ sthityutpattī apīti trayākrāntaṃ sakalaṃ vastu jātam abhyupagantavyaṃ;",
  "GSP29snyayvpu:2331_0": "tathā sati jīvo 'pi jīvatvacaitanyadravyatvādibhiḥ sthemānaṃ ābibhrāṇa eva harṣaviṣādādibhir",
  "GSP29snyayvpu:2331_1": "aparāparārthagrahaṇapariṇāmaiś cotpādavyayadharmakaḥ pāramārthikaḥ pramāteti balāt siddhim adhyāste.",
  "GSP29snyayvpu:2332": "[NAV_31.5] nanu ca yady utpādavyayasthitīnāṃ nirhetukatvāt sakalakālabhāvitā bhavadbhiḥ sādhyate,",
  "GSP29snyayvpu:2333": "tadānvayavyatirekābhyāṃ pratyakṣādipramāṇaprasiddhaḥ khalv ayaṃ tatkāraṇakalāpavyāpāraḥ kathaṃ neyaḥ?",
  "GSP29snyayvpu:2334": "na cāyam apahnotuṃ śakyaḥ! tathā hi: kulālādikāraṇavrātavyāpāre ghaṭādayaḥ samupalabhyante,",
  "GSP29snyayvpu:2335": "tadabhāve ca nopalambhyanta iti tajjanyā ity ucyante. sthitir api vināśakāraṇasannidhānāt prāk tadbalād eva,",
  "GSP29snyayvpu:2336": "tathā nāśo 'pi mudgarādisannidhānāsannidhānābhyāṃ sadasattām anubhavaṃs tatkṛtaḥ pratīyate,",
  "GSP29snyayvpu:2337": "nāhetukaḥ. tat katham etad iti?",
  "GSP29snyayvpu:2338": "[NAV_31.6] atrocyate -- na vayaṃ sarvathā hetūnāṃ vyāpāraṃ vārayāmaḥ,",
  "GSP29snyayvpu:2339": "kiṃ tarhi svayam utpādavyayasthityātmanā vivartamānasya dravyasya hetavas tadviśeṣakaraṇe vyāpāram anubhavanti,",
  "GSP29snyayvpu:2340": "tenāiva sārddhaṃ teṣām anvayavyatirekānukaraṇadarśanād,",
  "GSP29snyayvpu:2341": "dṛṣṭasya cāpahnave 'smākam apravṛttatvāt,",
  "GSP29snyayvpu:2342": "pratītiyuktilakṣaṇadvayapakṣapātitvāt;",
  "GSP29snyayvpu:2343": "kevalaṃ pratītivikalāṃ yuktiṃ yuktivinākṛtāṃ vā pratītiṃ nāṅgīkurmahe,",
  "GSP29snyayvpu:2344": "'sambhavadarthagocaratayā nirālambanatvāt tasyā ity āstāṃ tāvat.",
  "GSP29snyayvpu:2345": "[NAV_31.7] svānyanirbhāsītyanena prāguktasvaparābhāsipramāṇaviśeṣaṇavan mīmāṃsakān parokṣabuddhivādino yogācārāṃś ca jñānamātravādinaḥ pratikṣipati,",
  "GSP29snyayvpu:2346": "jñānajñāninoḥ kathañcid abhedena taduktanyāyāviśeṣād iti.",
  "GSP29snyayvpu:2347": "[NAV_31.8] kartā bhokteiti viśeṣaṇadvayena sāṃkhyamataṃ vikuṭṭayati,",
  "GSP29snyayvpu:2348": "kartā san bhoktāpīti kākvopanyāsād,",
  "GSP29snyayvpu:2349": "akartur bhogānupapatter,",
  "GSP29snyayvpu:2350_0": "bhujikriyānirvartanasamarthasyāiva bhoktṛtvāt. japākusumādisannidhānavaśāt sphaṭike",
  "GSP29snyayvpu:2350_1": "raktatādivyapadeśavad akartur api prakṛtyupadhānavaśāt sukhaduḥkhādibhogavyapadeśo yuktas; tathā hi:",
  "GSP29snyayvpu:2351": "prakṛtivikāradarpaṇākārabuddhisaṅkrāntānāṃ sukhaduḥkhādyātmakānām arthānāṃ puruṣaḥ sannidhānamātreṇa bhojako vyapadiśyate,",
  "GSP29snyayvpu:2352": "“buddhyadhyavasitam arthaṃ puruṣaś cetayata” itivacanād iti cen,",
  "GSP29snyayvpu:2353": "na,",
  "GSP29snyayvpu:2354": "kathañcit sakriyākatāvyatirekeṇa prakṛtyupadhāne 'py anyathātvānupapatter,",
  "GSP29snyayvpu:2355": "apracyutaprācīnarūpasya vyapadeśānarhatvāt,",
  "GSP29snyayvpu:2356": "tatpracyave ca prāktanarūpatyāgenottararūpādhyāsitayā sakriyatvam āpatatītinyāyāt;",
  "GSP29snyayvpu:2357": "sphaṭikadṛṣṭānte 'pi japākusumādisannidhānād andhopalādau raktatānāvirbhavantī tatra punar āvirbhavantī tasya tathāvidhaṃ pariṇāmaṃ lakṣayaty,",
  "GSP29snyayvpu:2358": "anyathāndhopalavat tatrāpi na prāduḥṣyāt. tan nākriyasya bhoktṛtopapadyata iti.",
  "GSP29snyayvpu:2359": "[NAV_31.9] vivṛttimān ityamunā tv ekāntanityam apariṇāminaṃ naiyāyikavaiśeṣikādiprakalpitaṃ pramātāraṃ nirasyati,",
  "GSP29snyayvpu:2360": "sarvathāvicalitarūpasyārthagrahaṇapariṇāmānupapatteḥ. vyatiriktajñānasamavāyād ekāntanityo 'pi pramiṇotīti cen,",
  "GSP29snyayvpu:2361": "na,",
  "GSP29snyayvpu:2362": "samavāyasya prāg eva pratikṣiptatvāt,",
  "GSP29snyayvpu:2363": "sambandhāntarasya ca vyatirekiṇā sākam anupapatter,",
  "GSP29snyayvpu:2364": "anyatrānyathānupapannatvāt. na ca vyatirekiṇi jñāne tat samasti,",
  "GSP29snyayvpu:2365": "tadgrāhakapramāṇābhāvād,",
  "GSP29snyayvpu:2366": "avyatirekānubhavasya ca tadbādhakatvāt. kiṃ ca,",
  "GSP29snyayvpu:2367": "yadi samavāyabalād ātmani jñānaṃ samavaiti,",
  "GSP29snyayvpu:2368": "tadātmanāṃ samavāyasya ca vibhutvād ekarūpatvāc ca sarvātmasu kiṃ na samavaiti, viśeṣābhāvāt?",
  "GSP29snyayvpu:2369_0": "tathā ca devadattajṭānena yajṭadattādayo 'py arthatattvaṃ buddhyeran. anyac ca vijṭānodayasamaye",
  "GSP29snyayvpu:2369_1": "'pi yādṛśaḥ prāgavasthāyāṃ tādṛśa eva santiṣṭhamānaḥ prāg apramātā paścāt pramāteti",
  "GSP29snyayvpu:2369_2": "bruvāṇaḥ khalūnmattatām ātmany āvirbhāvayati,",
  "GSP29snyayvpu:2370": "nāparam ity āstāṃ tāvat.",
  "GSP29snyayvpu:2371": "[NAV_31.10] paścārddhena punar bhūtavyatirekiṇaṃ svasaṃvedanapratyakṣanirgrāhyaṃ jīvaṃ darśayaṃś cārvākadarśanaṃ tiraskurute,",
  "GSP29snyayvpu:2372": "jaḍātmakabhūtāvyatireke hi tadvilakṣaṇabodharūpaharṣaviṣādādivivartānubhavābhāvaprasaṅgāt. nanu ca kāyākārapariṇatāni bhūtāny evātmavyatirekiṇīṃ cetanām utkālayanti;",
  "GSP29snyayvpu:2373": "sā ca tathāvidhapariṇāmapariṇateṣu teṣu santiṣṭhate,",
  "GSP29snyayvpu:2374": "tadabhāve punas teṣv eva nilīyata iti; tadvyatirekānubhave 'pi na paralokayāyijīvasiddhir,",
  "GSP29snyayvpu:2375": "iyatāiva dṛṣṭavyavahāropapatteḥ. nāitad asti,",
  "GSP29snyayvpu:2376": "dvayaṃ hi tāvad etat saṃyogam anubhavad upalababhyate -- paṭcabhūtātmakaṃ śarīraṃ cetanā ca. tatrāpi śarīraṃ bahirmukhākāreṇa bodhenārtharūpatayā jaḍam anubhūyate,",
  "GSP29snyayvpu:2377": "cetanā punar antarmukhākāreṇa svasaṃvedanapratyakṣeṇa sākṣātkriyate;",
  "GSP29snyayvpu:2378": "'ta evāvyatirekapakṣaḥ pratibhāsanirākṛtatvān nāśaṅkitaḥ. vyatirekiṇoḥ punaḥ prakāśamānayor yadi bhūtāny eva cetanām utkālayantīti bhavadbhiḥ parikalpyate,",
  "GSP29snyayvpu:2379": "tadā cetanāiva bhavāntarād utpattisthānamāyātā paṭcabhūtabhrāntijanakaṃ śarīraṃ nirvartayet,",
  "GSP29snyayvpu:2380": "punar bhavāntaraṃ yātukāmā muṭcet,",
  "GSP29snyayvpu:2381": "tat tayādhiṣṭhitaṃ gamanādiceṣṭāṃ kuryāt,",
  "GSP29snyayvpu:2382": "tadviyuktaṃ punaḥ kāṣṭhavat tiṣṭhed iti jīvasampādyam eva śarīraṃ,",
  "GSP29snyayvpu:2383": "na punar asau tatsampādya ity,",
  "GSP29snyayvpu:2384": "etat parikalpanaṃ yuktataraṃ paśyāmaḥ,",
  "GSP29snyayvpu:2385": "jīvasya cetanāvataḥ sakarmakatayāparāparabhavabhramaṇāparāparaśarīranirvartanayor upapadyamānatvāt. bhavāntarād āgacchan utpattisthānaṃ jīvo 'dhyakṣeṇa nopalabhyata iti ced,",
  "GSP29snyayvpu:2386": "bhūtāny api tarhi kāyākāradhāraṇadvāreṇa cetanām utkālayantīti pratyakṣeṇa nopalakṣyanta iti samāno nyāhaḥ. atha kāyākārapariṇateṣv eva bhūteṣu cetanopalabhyate,",
  "GSP29snyayvpu:2387": "nānyadetyanyathānupapattivaśāt tajjanyeti parikalpyata,",
  "GSP29snyayvpu:2388": "evaṃ tarhi mṛtāvasthāyāṃ kāyākāram ābibhrāṇeṣv api nopalabdhā,",
  "GSP29snyayvpu:2389": "kāyākārapariṇāmo vā kādācitkatayā hetvantarāpekṣītyanyathānupapattivaśād eva tannirvartanakṣamā cetanā bhavāntarāgatajīvasambandhinīti pratipadyāmahe. kiṃ ca,",
  "GSP29snyayvpu:2390": "jīvas tāvat karmacaitanyasambandhāc charīranirvartanārthaṃ pravarata iti yuktam evāitad,",
  "GSP29snyayvpu:2391": "bhūtāni punaḥ kiṃbhūtāni cetanākaraṇe pravarteran: sacetanāni niścetanāni vā?",
  "GSP29snyayvpu:2392": "yady ādyaḥ kalpas, tato vikalpayugalam avatarati: tac caitanyaṃ tebhyo bhinnam abhinnam vā?",
  "GSP29snyayvpu:2393": "yadi bhinnaṃ,",
  "GSP29snyayvpu:2394": "tadā puruṣaśarīravat tatrāpi bhūtaiḥ saha vartamānam api bhūtavilakṣaṇam ātmakāraṇam anumāpayatīti tadavasthāiva jīvasiddhiḥ. athābhinnaṃ,",
  "GSP29snyayvpu:2395": "tathā sati samastabhūtānām aikyaṃ prasajaty,",
  "GSP29snyayvpu:2396": "ekacaitanyāvyatiriktatvāt,",
  "GSP29snyayvpu:2397": "tatsvarūpavat. nijanijacaitanyāvyatirekīṇi bhūtāni tenāyam adoṣa iti cen,",
  "GSP29snyayvpu:2398": "na,",
  "GSP29snyayvpu:2399": "tatsampādyapuruṣaśarīre 'pi tajjanyapañcacaitanyaprasaṅgāt. pañcāpi sambhūya bṛhatpuruṣacaitanyaṃ bahavas tilā iva tailaghaṭaṃ janayantīti cet,",
  "GSP29snyayvpu:2400": "tat tarhi puruṣacaitanyaṃ kiṃ teṣām eva saṃyogo yad vā tadutpādyam, anyad eva?",
  "GSP29snyayvpu:2401": "yady ādhyaḥ kalpas,",
  "GSP29snyayvpu:2402": "tad ayuktaṃ,",
  "GSP29snyayvpu:2403": "caitanyānāṃ parasparaṃ miśraṇābhāvena saṃyogavirodhād,",
  "GSP29snyayvpu:2404": "itarathā bahupuruṣacaitanyāni sambhūya bṛhattamacaitanyāntaram ārabheran. atha dvitīyaḥ pakṣas,",
  "GSP29snyayvpu:2405": "tatrāpi teṣāṃ kim anvayo 'sti nāsti vā?",
  "GSP29snyayvpu:2406": "yady asti,",
  "GSP29snyayvpu:2407": "tad ayuktaṃ,",
  "GSP29snyayvpu:2408": "prāgvat tajjanyacaitanyapañcarūpatāpatteḥ. atha nāsti,",
  "GSP29snyayvpu:2409": "tad apy acāru,",
  "GSP29snyayvpu:2410": "niranvayotpādasya pramāṇabādhitatvāt. tan na sacetanāni bhūtāni cetanākaraṇe vyāpārabhāñji bhavitum arhanti. nāpi niścetanāni,",
  "GSP29snyayvpu:2411": "teṣām atyantavilakṣaṇatayā caitanyotpādavirodhād,",
  "GSP29snyayvpu:2412": "itarathā sikatādayas tailādikaraṇe vyāpriyeran. kiṃ ca,",
  "GSP29snyayvpu:2413": "tatsamudāyamātrasādhyaṃ vā caitanyaṃ syād viśiṣṭatatpariṇāmasādhyaṃ vā. na tāvad ādyā kḷptir,",
  "GSP29snyayvpu:2414": "ilājalānalānilanabhastalamīlane 'pi cetanānupalabdheḥ. dvitīyavikḷptau punaḥ kiṃ tad vaiśiṣṭyam iti vācyam. kāyākārapariṇāma iti cet,",
  "GSP29snyayvpu:2415": "sa tarhi sarvadā kasmān na bhavati?",
  "GSP29snyayvpu:2416": "kutaścid dhetvantarāpekṣaṇād iti cet,",
  "GSP29snyayvpu:2417": "tat tarhi hetvantaraṃ bhavāntarāyātajīvacaitanyam ity anumimīmahe,",
  "GSP29snyayvpu:2418": "tasyāiva kāyākārapariṇāmasādhyacaitanyānurūpopādānakāraṇatvāt,",
  "GSP29snyayvpu:2419": "tadvirahe kāyākārapariṇāmasadbhāve 'pi mṛtāvasthāyāṃ tadabhāvād gamanādiceṣṭānupalabdheḥ;",
  "GSP29snyayvpu:2420": "tan na kāyākārapariṇāmajanyaṃ caitanyam,",
  "GSP29snyayvpu:2421": "api tu sa eva tajjanya iti yuktaṃ paśyāmaḥ. na pratyakṣād anyat pramāṇam asti,",
  "GSP29snyayvpu:2422": "na ca tena paralokagamanāgamanādikaṃ caitanyasyopalakṣyate,",
  "GSP29snyayvpu:2423": "tena dṛṣṭāny eva bhūtāni tatkāraṇatayā kalpanīyānīti cen,",
  "GSP29snyayvpu:2424": "na,",
  "GSP29snyayvpu:2425": "kevalapratyakṣapratikṣepeṇa pramāṇāntarāṇāṃ prāg eva prasādhitatvāt,",
  "GSP29snyayvpu:2426": "tathā ca bhūyāṃsy anumānāni paralokānuyāyijīvasādhakāni pravarteran. tad yathā -- tadaharjātabālakasyādyastanābhilāṣaḥ pūrvābhilāṣapūrvako,",
  "GSP29snyayvpu:2427": "'bhilāṣatvād,",
  "GSP29snyayvpu:2428": "dvitīyadivasādistanābhilāṣavat.",
  "GSP29snyayvpu:2429": "tad idam anumānam ādyastanābhilāṣasyābhilāṣāntarapūrvakatvam anumāpayad arthāpattyā paralokayāyijīvamākṣipati,",
  "GSP29snyayvpu:2430": "tajjanmany abhilāṣāntarābhāvāt. evam anyad apy udāhāryam ity āstāṃ tāvat.",
  "GSP29snyayvpu:2431_0": "[NAV_31.11] tad ayaṃ svaparaprakāśakaḥ kartā bhoktā nityānityātmako bhūtavilakṣaṇaḥ",
  "GSP29snyayvpu:2431_1": "sākṣātkṛtakaticinnijaparyāyānumitānādyanantakālabhāvinijānantaparyāyavivartaḥ pramāṇapratiṣṭhitaḥ",
  "GSP29snyayvpu:2431_2": "pāramārthiko jīvaḥ sakalanayapramāṇavyāpakaḥ pramāteti sthitam.",
  "GSP29snyayvpu:2432": "____________________",
  "GSP29snyayvpu:2433": "[NAV_32.0] sāmprataṃ paryantaślokena prakaraṇārtham upasaṃharann āha:",
  "GSP29snyayvpu:2434": "pramāṇādivyavastheyam anādinidhanātmikā /",
  "GSP29snyayvpu:2435": "sarvasaṃvyavahartḥṇāṃ prasiddhāpi prakīrtitā // NA_32 //",
  "GSP29snyayvpu:2436": "[NAV_32.1] pramāṇāni pratyakṣādīny; ādiśabdān nayaparigrahas,",
  "GSP29snyayvpu:2437": "teṣāṃ vyavasthā pratiniyatalakṣaṇādirūpā maryādā,",
  "GSP29snyayvpu:2438": "seyam anantaroktasthityā prakīrtiteti saṃsargaḥ. kiṃbhūtety āha: ādiḥ prabhavo,",
  "GSP29snyayvpu:2439": "nidhanaṃ paryanto,",
  "GSP29snyayvpu:2440": "na vidyete ādinidhane yasyāsau tathāvidha ātmā svarūpaṃ yasyāḥ sānādinidhanātmikā;",
  "GSP29snyayvpu:2441": "sarvasaṃvyavartḥṇāṃ laukikatīrthikādibhedabhinnasamastavyavahāravatāṃ prasiddhāpi rūḍhāpi,",
  "GSP29snyayvpu:2442": "tadaprasiddhau nikhilavyavahārocchedaprasaṅgāt,",
  "GSP29snyayvpu:2443": "taducchede ca vicārānutthāne na kasyacit tattvasya pratiṣṭhitiḥ. prakīrtitā saṃśabditāvyutpannavipratipannavyāmohāpohāyeti gamyate;",
  "GSP29snyayvpu:2444": "pramāṇaprasiddhe 'py arthe prabalāvaraṇakudarśanavāsanāditaḥ keṣāñcid anadhyavasāyaviparyāsarūpavyāmohasadbhāvāt,",
  "GSP29snyayvpu:2445": "tadapanodārthaṃ ca sati sāmarthye karuṇāvatāṃ pravṛtter iti.",
  "GSP29snyayvpu:2446": "syādvādakesarisubhīṣaṇanādabhīter uttrastalolanayanān prapalāyamānān /",
  "GSP29snyayvpu:2447": "hetur nayāśritakutīrthimṛgān ananyatrāṇān vihāya jinam eti tam āśrayadhvaṃ // NAV_32.1:1 //",
  "GSP29snyayvpu:2448": "bhaktir mayā bhagavati prakaṭīkṛteyaṃ tacchāsanāṃśakathanān na matiḥ svakīyā /",
  "GSP29snyayvpu:2449": "mohād ato yad iha kiñcid abhūd asādhu tat sādhavaḥ kṛtakṛpā mayi śodhayantu // NAV_32.1:2 //",
  "GSP29snyayvpu:2450": "nyāyāvatāravivṛtiṃ vividhāṃ vidhitsoḥ siddhaḥ śubho ya iha puṇyacayas tato me /",
  "GSP29snyayvpu:2451": "nityaṃ parārthakaraṇodyatam ā bhavāntād bhūyāj jinendramatalampaṭam eva cetaḥ // NAV_32.1:3 //",
  "GSP29snyayvpu:2452": "iti nyāyāvatāravivṛtiḥ samāptā //",
  "GSP29snyayvpu:2453": "kṛtir iyam ācāryasiddhavyākhyānikasya tarkaprakaraṇavṛtter iti."
}