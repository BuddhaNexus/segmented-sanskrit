{
  "S01ahovcs_u:0": "Ahorātravratacaityasevānuśaṃsāvadāna",
  "S01ahovcs_u:1": "oṃ namo ratnatrayāya /",
  "S01ahovcs_u:2": "śrīmad ratnatrayaṃ natvā tridhātubhuvanādhipam /",
  "S01ahovcs_u:3": "ahorātravratakathāṃ vakṣye gurūpadeśataḥ // Avc_1 //",
  "S01ahovcs_u:4": "kukkuṭārāmam āsīnam upaguptaṃ yatīśvaram /",
  "S01ahovcs_u:5": "kṛtāñjalipuṭo 'śokaḥ prārthayad evam ādarāt // Avc_2 //",
  "S01ahovcs_u:7": "{A different verse in BCDE as follows:",
  "S01ahovcs_u:8": "athāśoko mahīpāla upaguptaṃ yatiṃ ca tam /",
  "S01ahovcs_u:9": "kṛtāñjalipuṭo natvā prārthayad evam ādarāt // Avc_2* //}",
  "S01ahovcs_u:11": "bhadanta śrotum icchāmi caityavratavidhiṃ punaḥ /",
  "S01ahovcs_u:12": "ahorātravratasyāpi vidhiṃ puṇyāni sadguro // Avc_3 //",
  "S01ahovcs_u:13": "tad bhavān sadguruḥ śāstā lokapuṇyapravṛddhaye /",
  "S01ahovcs_u:14": "ahorātravratasyātra vidhim ādeṣṭum arhati // Avc_4 //",
  "S01ahovcs_u:15": "iti tena narendreṇa prārthitaṃ sa sudhīr yatiḥ /",
  "S01ahovcs_u:16": "śrutvā taṃ nṛpam ālokya punar evam upādiśat // Avc_5 //",
  "S01ahovcs_u:17": "śṛṇu sādhu mahārāja yathā me guruṇoditam /",
  "S01ahovcs_u:18": "tathāhaṃ te pravakṣyāmi śrutvā caivaṃ samācara // Avc_6 //",
  "S01ahovcs_u:19": "purā sa bhagavāñ chāstā śākyasiṃho jagadguruḥ /",
  "S01ahovcs_u:20": "śrāvakair bhikṣubhiḥ sārdhaṃ cailakaiś cāpy upāsakaiḥ // Avc_7 //",
  "S01ahovcs_u:21": "bhikṣuṇībhiḥ suśīlābhir bodhisattvagaṇair api /",
  "S01ahovcs_u:22": "vihāre jetakāraṇye vyaharat saugatāśrame // Avc_8 //",
  "S01ahovcs_u:23": "tadā sa bhagavān buddho lokānāṃ puṇyavṛddhaye /",
  "S01ahovcs_u:24": "sabhāmadhye samāsīno dharmam ādeṣṭum ārabhat // Avc_9 //",
  "S01ahovcs_u:25": "tadā sarve 'marendrādilokapālā maharddhikāḥ /",
  "S01ahovcs_u:26": "tat saddharmāmṛtaṃ pātuṃ śraddhayā samupāgatāḥ // Avc_10 //",
  "S01ahovcs_u:27": "brahmādibrāhmaṇāś cāpi maharṣayas tapasvinaḥ /",
  "S01ahovcs_u:28": "catvāraś ca mahārājāḥ sasainyaparicārakāḥ // Avc_11 //",
  "S01ahovcs_u:29": "daityendrā nāgarājāś ca yakṣagandharvakinnarāḥ /",
  "S01ahovcs_u:30": "siddhā vidyādharāḥ sādhyā grahāś ca vasavas tathā // Avc_12 //",
  "S01ahovcs_u:31": "rākṣasāś ca mahāvirā garuḍāś ca mahoragāḥ /",
  "S01ahovcs_u:32": "yogino yatayaś cāpi rājānaḥ kṣātriyā api // Avc_13 //",
  "S01ahovcs_u:33": "amātyā mantriṇaś cāpi vaiśyā rājakumārakāḥ /",
  "S01ahovcs_u:34": "śreṣṭhino dhaninaḥ śūdrāḥ sārthavāhā māhājanāḥ // Avc_14 //",
  "S01ahovcs_u:35": "vaṇijaḥ śilpinaś cāpi paurā janapadās tathā /",
  "S01ahovcs_u:36": "grāmyāḥ kārvaṭikāś cāpi tathānyadeśavāsinaḥ // Avc_15 //",
  "S01ahovcs_u:37": "sarve te samupāgatya buddhaṃ taṃ śṛīghanaṃ mudā /",
  "S01ahovcs_u:38": "satkṛtya śraddhayābhyarcya kṛtvā pradakṣiṇāny api // Avc_16 //",
  "S01ahovcs_u:39": "kṛtāñjalipuṭā natvā niṛīkṣya saṃpramoditāḥ /",
  "S01ahovcs_u:40": "tat saddharmāmṛtaṃ pātum upatasthuḥ samāhitāḥ // Avc_17 //",
  "S01ahovcs_u:41": "tadāsanāt samutthāya subhūtiḥ sthaviro yatiḥ /",
  "S01ahovcs_u:42": "udvahann uttarāsaṅgaṃ jānubhyāṃ bhuvi saṃsthitaḥ // Avc_18 //",
  "S01ahovcs_u:43": "kṛtāñjalipuṭo natvā bhagavantaṃ jagadgurum /",
  "S01ahovcs_u:44": "śrīghanaṃ taṃ samālokya prārthayad evam ādarāt // Avc_19 //",
  "S01ahovcs_u:45": "bhagavan nātha sarvajña vijānīyād bhavān guruḥ /",
  "S01ahovcs_u:46": "sarvalokā ime śāstur dharmaṃ śrotuṃ samāsthitāḥ // Avc_20 //",
  "S01ahovcs_u:47": "tad atra bhuvane khyātam ahorātravrataṃ kadā /",
  "S01ahovcs_u:48": "pravartate tad ākhyāhi tadvidhiṃ ca kathaṃ prabho // Avc_21 //",
  "S01ahovcs_u:49": "iti tenārhatā pṛṣṭe bhagavān sa munīśvaraḥ /",
  "S01ahovcs_u:50": "tāṃ sabhāṃ taṃ subhūtiṃ ca samālokyaivam abravīt // Avc_22 //",
  "S01ahovcs_u:51": "sādhu śṛṇu subhūte tvaṃ sarvasattvahitārthabhṛt /",
  "S01ahovcs_u:52": "ahorātravrataṃ puṇyaṃ vidhiṃ ca kathyate mayā // Avc_23 //",
  "S01ahovcs_u:53": "purā pūrvavidehe 'bhūt khyātā gandhavatī purī /",
  "S01ahovcs_u:54": "tasyāṃ rājā mahāvijña indrapṣṭābhidhaḥ prabhuḥ // Avc_24 //",
  "S01ahovcs_u:55": "so 'ntaḥpure samānīya vasubandhuṃ jinātmajam /",
  "S01ahovcs_u:56": "sabhāyāṃ svāsane sthāpya satkṛtya śraddhayārcayat // Avc_25 //",
  "S01ahovcs_u:57": "tataḥ sa bhūpatī rājā utthāya samupāśritaḥ /",
  "S01ahovcs_u:58": "kṛtāñjaliḥ praṇatvainaṃ prārthayad evam ādarāt // Avc_26 //",
  "S01ahovcs_u:59": "bhadanta yad ime lokā asaddharmābhimāninaḥ /",
  "S01ahovcs_u:60": "tad eṣāṃ mānaghātāya saddharmaṃ samupādiśa // Avc_27 //",
  "S01ahovcs_u:61": "yac chrutvaiva tv ime sarve saddharmapratibodhitāḥ /",
  "S01ahovcs_u:62": "sarvapāpavinirmuktā bhaveyur bodhilābhinaḥ // Avc_28 //",
  "S01ahovcs_u:63": "iti rājñārthitaṃ śrutvā vasubandhuḥ sa ātmavit /",
  "S01ahovcs_u:64": "indrapṛṣṭaṃ mahīndraṃ taṃ samālokyaivam abravīt // Avc_29 //",
  "S01ahovcs_u:65": "śṛṇu sādhu mahārājā tava puṇyapravṛddhaye /",
  "S01ahovcs_u:66": "sarvasattvahitārthaṃ tad ahorātramahāvratam // Avc_30 //",
  "S01ahovcs_u:67": "yathā mayā śrutaṃ pūrvaṃ vipaśyinā prabhāṣitam /",
  "S01ahovcs_u:68": "mahatpuṇyānuśaṃsā ca tadvidhiś ca pracakṣyate // Avc_31 //",
  "S01ahovcs_u:69": "saṃsāre 'tra mahat puṇyaṃ prāptum icchanti ye narāḥ /",
  "S01ahovcs_u:70": "caritavyam ahorātravrataṃ taiḥ śraddhayā mudā // Avc_32 //",
  "S01ahovcs_u:71": "bhaktyā caranti ye martyā ahorātravrataṃ mudā /",
  "S01ahovcs_u:72": "te sarve vimalātmānaḥ pariśuddhatrimaṇḍalāḥ // Avc_33 //",
  "S01ahovcs_u:73": "bodhicittaṃ samāsādya caritvā bodhicārikām /",
  "S01ahovcs_u:74": "sarvasattvahitaṃ kṛtvā pūrya pāramitāḥ kramāt // Avc_34 //",
  "S01ahovcs_u:75": "sarvakleśagaṇāñ jitvā sarvamāragaṇān api /",
  "S01ahovcs_u:76": "samyagbodhiṃ samāsādya bhaveyuḥ sugatā dhruvam // Avc_35 //",
  "S01ahovcs_u:77": "atītaiś ca jinaiḥ sarvaiḥ kṛtvaitad vratam uttamam /",
  "S01ahovcs_u:78": "sarvamāragaṇāñ jitvā saṃbodhiḥ sādhitā khalu // Avc_36 //",
  "S01ahovcs_u:79": "vartamānaiś ca saṃbuddhaiḥ sarvair etad vrataṃ kṛtam /",
  "S01ahovcs_u:80": "etatpuṇyānubhāvair hi saṃbodhiḥ sādhitā drutam // Avc_37 //",
  "S01ahovcs_u:81": "tathā cānāgataiḥ sarvaiḥ kṛtvā caitad vrataṃ varam /",
  "S01ahovcs_u:82": "etatpuṇyavipākais tu prāpsyate bodhir uttamā // Avc_38 //",
  "S01ahovcs_u:83": "tathānye bodhisattvāś ca saṃbodhivratacārakāḥ /",
  "S01ahovcs_u:84": "etad vratavaraṃ dhṛtvā caranti bodhisaṃvaram // Avc_39 //",
  "S01ahovcs_u:85": "tathā sarve 'marendrāś ca kṛtvā caitad vrataṃ mudā /",
  "S01ahovcs_u:86": "devalokādhināthās te bhavanti bodhibhāginaḥ // Avc_40 //",
  "S01ahovcs_u:87": "evaṃ sarve mahāsattvā ṛṣayo munayo 'pi ca /",
  "S01ahovcs_u:88": "etad vratavaraṃ kṛtvā bhavanti brahmacāriṇaḥ // Avc_41 //",
  "S01ahovcs_u:89": "evaṃ ye ye narāś cāpi caranty etad vrataṃ mudā /",
  "S01ahovcs_u:90": "te te sarve 'pi tatpuṇyair bhavanti bodhibhāginaḥ // Avc_42 //",
  "S01ahovcs_u:91": "ye cāpy etad vrataṃ dṛṣṭvā śrutvāpi cānumoditāḥ /",
  "S01ahovcs_u:92": "prasīdanti tathā te 'pi tatpuṇyaṃ prāpnuvanti hi // Avc_43 //",
  "S01ahovcs_u:93": "etatpuṇyānubhāvena naiva gacchanti durgatim /",
  "S01ahovcs_u:94": "sarvadā saśubhaṃ saukhyaṃ bhuktvā yānti jinālayam // Avc_44 //",
  "S01ahovcs_u:95": "tasmāt sarvaprayatnena saddharmasukhavāñchibhiḥ /",
  "S01ahovcs_u:96": "ahorātravrataṃ bhaktyā caritavyaṃ naraiḥ sadā // Avc_45 /",
  "S01ahovcs_u:97": "ahorātravratotpannapuṇyasaṃkhyā na vidyate /",
  "S01ahovcs_u:98": "aprameyam asaṃkhyeyam iti buddhaiḥ prakathyate // Avc_46 //",
  "S01ahovcs_u:99": "sarvair api munīndrais tat saṃkhyāṃ kartuṃ na śakyate /",
  "S01ahovcs_u:100": "mayātra śakyam ekena tatpuṇyaṃ gaṇituṃ katham // Avc_47 //",
  "S01ahovcs_u:101": "yasya puṇyānubhāvena mahānti pātakāny api /",
  "S01ahovcs_u:102": "nirdahya pariśuddhātmā tatkṣaṇād yāti sadgatim // Avc_48 //",
  "S01ahovcs_u:103": "yathābhilaṣitaṃ kāryaṃ sādhayitvā hy avighnataḥ /",
  "S01ahovcs_u:104": "sarvadā satsukhaṃ bhuktvā saṃyānty ante jinālayam // Avc_49 //",
  "S01ahovcs_u:105": "iti matvā mahatpuṇyam ahorātravrataṃ varam /",
  "S01ahovcs_u:106": "dharmārthakāmamokṣāptyai caritavyaṃ sadā naraiḥ // Avc_50 //",
  "S01ahovcs_u:107": "tathā cet te mahatpuṇyam ihāmutra śubhaṃ sadā /",
  "S01ahovcs_u:108": "kramād bodhivrataṃ prāpya bodhisattvo bhaved dhruvam // Avc_51 //",
  "S01ahovcs_u:109": "kramāt kleśān vinirjitya saṃsārasukhanandinaḥ /",
  "S01ahovcs_u:110": "jitvā māragaṇān sarvān saṃbuddhapadam āpnuyāḥ // Avc_52 //",
  "S01ahovcs_u:111": "iti tena samākhyātaṃ dhīmatā vasubandhunā /",
  "S01ahovcs_u:112": "śrutvaivaṃ sumahat puṇyam indrapṛṣṭo mumoda saḥ // Avc_53 //",
  "S01ahovcs_u:113": "tataḥ sa indrapṛṣṭākhyo mahārājo 'numoditaḥ /",
  "S01ahovcs_u:114": "ahorātravrataṃ kartuṃ cārayituṃ samaicchata // Avc_54 //",
  "S01ahovcs_u:115": "tataḥ sa nṛpa utthāya sāñjaliḥ samupācaran /",
  "S01ahovcs_u:116": "vasubandhuṃ tam ānatvā prārthayad evam ādarāt // Avc_55 //",
  "S01ahovcs_u:117": "bhadanta bhavatādiṣṭam ahorātravratodbhavam /",
  "S01ahovcs_u:118": "mahat puṇyaṃ niśamyāhaṃ kartum icchāmi sāṃpratam // Avc_56 //",
  "S01ahovcs_u:119": "tasmāt tadvidhim ādeṣṭum arhasi me jagaddhite /",
  "S01ahovcs_u:120": "sarvathāhaṃ cariṣyāmi cariṣyanti prajā api // Avc_57 //",
  "S01ahovcs_u:121": "tad atra sarvasattvānāṃ hitāya puṇyasiddhaye /",
  "S01ahovcs_u:122": "ahorātravratasyaivaṃ vidhim ādeṣṭum arhasi // Avc_58 //",
  "S01ahovcs_u:123": "iti tena narendreṇa prārthitaṃ sa mahāmatiḥ /",
  "S01ahovcs_u:124": "vasubandhur niśamyaivaṃ indrapṛṣṭaṃ tam abravīt // Avc_59 //",
  "S01ahovcs_u:125": "śṛṇu rājan yathākhyātaṃ munīndreṇa vipaśyinā /",
  "S01ahovcs_u:126": "tathāhaṃ te pravakṣyāmi vratarājavidhiṃ kramāt // Avc_60 //",
  "S01ahovcs_u:127": "svayaṃbhūcaityabhūkṣetre vihāre sugatāśrame /",
  "S01ahovcs_u:128": "puṇyakṣetre nadītīre saṃgame saritāṃ tathā // Avc_61 //",
  "S01ahovcs_u:129": "tīrthe samudratīre ca hradatīre sarastaṭe /",
  "S01ahovcs_u:130": "udyāne parvate 'raṇye vivikte vana-āśrame // Avc_62 //",
  "S01ahovcs_u:131": "caityālaye śubhe sthāne prāsāde mandire gṛhe /",
  "S01ahovcs_u:132": "evam anyatra bhūdeśe śuddhasthāne manorame // Avc_63 //",
  "S01ahovcs_u:133": "eteṣu pariśuddheṣu yatrepsite viśodhite /",
  "S01ahovcs_u:134": "dharmaśālāṃ vidhāyādau mṛdgomayair vilepayet // Avc_64 //",
  "S01ahovcs_u:135": "caturdhvajān pratiṣṭhāpya vitanuyād vitānakam /",
  "S01ahovcs_u:136": "puṣpamālādibhiś citrair duṣyaiḥ paṭṭaiś ca maṇḍayet // Avc_65 //",
  "S01ahovcs_u:138": "{E adds a verse in the margin as follows:",
  "S01ahovcs_u:139": "gokśīraiḥ paṃcaratnaiś ca śilācūrṇair vilepayet /",
  "S01ahovcs_u:140": "digmālā digpratāpaiś (sic)",
  "S01ahovcs_u:141": "ca lambayec ca jinālayaṃ // Avc_65* //}",
  "S01ahovcs_u:143": "tatra vajrī śubhācāraḥ pariśuddhatrimaṇḍalaḥ /",
  "S01ahovcs_u:144": "maṇḍalaṃ vartayed ramyaṃ dharmadhātor yathāvidhi // Avc_66 //",
  "S01ahovcs_u:145": "tatas tan maṇḍalaṃ vajrī pratiṣṭhāpya yathāvidhi /",
  "S01ahovcs_u:146": "vratināṃ saṃgrahaṃ kṛtvā vratārambhaṃ prakārayet // Avc_67 //",
  "S01ahovcs_u:147": "śuklapakṣe trayodaśyāṃ bhojanānte dinātyaye /",
  "S01ahovcs_u:148": "dantādidhāvanaṃ kṛtvā mukhādiṃ pariśodhayet // Avc_68 //",
  "S01ahovcs_u:149": "caturdaśyāṃ prabhāte ca tīrthe snātvā vratī sudhīḥ /",
  "S01ahovcs_u:150": "śucivastrāvṛto bhadraśīlaḥ śraddhāsamanvitaḥ // Avc_69 //",
  "S01ahovcs_u:151": "madhyāhne maṇḍalaṃ caityaṃ pañcabhir upahārakaiḥ /",
  "S01ahovcs_u:152": "yathāvidhi samabhyarcya praṇāmaṃ saṃprakārayet // Avc_70 //",
  "S01ahovcs_u:153": "tato yāme tṛīye 'hnaḥ kārayed vratapālaṇam /",
  "S01ahovcs_u:154": "nirāmiṣair viśuddhānnaiḥ snānaṃ ca kārayet tataḥ // Avc_71 ///",
  "S01ahovcs_u:155": "tato rātrimukhe caityaṃ maṇḍalaṃ ca samarcayet /",
  "S01ahovcs_u:156": "dīpamālāḥ samujjvālya dharmaṃ ca śrāvayed vratīn // Avc_72 //",
  "S01ahovcs_u:157": "pūrṇamāsyāṃ prabhāte tu snātvā śuddhāmbarāvṛtāḥ /",
  "S01ahovcs_u:158": "śodhitapañcagavyena kuryuś cāṅgaviśodhanam // Avc_73 //",
  "S01ahovcs_u:159": "tato dattvārgham ādau te sūryāya vratinas tathā /",
  "S01ahovcs_u:160": "gurave ca pradāyārghaṃ sthitvā svasvāsane kramāt // Avc_74 //",
  "S01ahovcs_u:161": "pūjāṅgāni ca sarvāṇi śodhayeyur yathāvidhi /",
  "S01ahovcs_u:162": "tatrādau vratisaṃghaḥ sa vajrasattvaṃ samarcayet // Avc_75 //",
  "S01ahovcs_u:163": "tato ratnatrayaṃ caiva saṃpūjayed yathāvidhi /",
  "S01ahovcs_u:164": "teṣāṃ ca śaraṇaṃ gatvā praṇamed racitāñjaliḥ // Avc_76 //",
  "S01ahovcs_u:165": "trisamādhiṃ tataḥ kṛtvā dhyātvātmani jineśvaram /",
  "S01ahovcs_u:166": "āvāhayet puraḥ śrīmaddharmadhātuṃ maheśvaram // Avc_77 //",
  "S01ahovcs_u:167": "tatpādārghaṃ tato dadyāt tataś cācamanārghakam /",
  "S01ahovcs_u:168": "prokṣaṇārghaṃ tato dattvā maṇḍale saṃniveśayet // Avc_78 //",
  "S01ahovcs_u:169": "tataḥ pūjopahārais taṃ maṇḍalaṃ sagaṇaṃ mudā /",
  "S01ahovcs_u:170": "yathāvidhi samabhyarcya taddhṛnmantraṃ sudhīr japet // Avc_79 //",
  "S01ahovcs_u:172": "{E adds here:",
  "S01ahovcs_u:173": "tataḥ stotraṃ paṭhet /",
  "S01ahovcs_u:174": "dharmadhātumayaṃ caityaṃ sarvākārasvarūpiṇam /",
  "S01ahovcs_u:175": "ālayaṃ sarvabuddhānāṃ vāgīśvaraṃ namāmy aham //",
  "S01ahovcs_u:176": "jinajasakaladhātuṃ puṇyakṣetre kṛtārtham /",
  "S01ahovcs_u:177": "praviṇajanasukhārthaṃ sevitārthaṃ pradattam //",
  "S01ahovcs_u:178": "praṇamataṃ munirājaṃ aṃjaliṣṭhaṃ pradhānam /",
  "S01ahovcs_u:179": "jitasakalabhayārthaṃ lokanāthaṃ maheśam //}",
  "S01ahovcs_u:181": "tataḥ stotraṃ paṭhitvā tu toṣayed racitāñjaliḥ /",
  "S01ahovcs_u:182": "pāpānāṃ deśanāṃ kuryāt thatā puṇyānumodanām // Avc_80 //",
  "S01ahovcs_u:183": "pradakṣiṇāny ataḥ kuryāt saṃgītaiś ca mahotsavam /",
  "S01ahovcs_u:184": "aṣṭāṅgapraṇatiṃ kṛtvā prārthayed bodhisaṃvaram /",
  "S01ahovcs_u:185": "tataḥ kṣamārthanāṃ kṛtvā tanmaṇḍalaṃ visarjayet // Avc_81 //",
  "S01ahovcs_u:186": "yathā pūjā kṛtā tatra maṇḍale vidhivat tathā /",
  "S01ahovcs_u:187": "caityabimbaṃ samabhyarcya prārthayed evam ādarāt // Avc_82 //",
  "S01ahovcs_u:188": "tathā sarvatra caityeṣu kuryāt pūjādikaṃ mudā /",
  "S01ahovcs_u:189": "saṃgītisahitaiḥ stotraiḥ kuryād evaṃ mahotsavam // Avc_83 //",
  "S01ahovcs_u:190": "kṛtvā pradakṣiṇāny eva nidrālāsyaṃ vihāya ca /",
  "S01ahovcs_u:191": "mudā jāgaraṇaṃ kurvann ahorātraṃ vrataṃ caret // Avc_84 //",
  "S01ahovcs_u:192": "catuḥsaṃdhyaṃ tathā snātvā caityasevāṃ samācaret /",
  "S01ahovcs_u:193": "duṣṭajātir na ca spṛśyā sparśite snānam ācaret // Avc_85 //",
  "S01ahovcs_u:194": "viśrāmaṃ naiva kuryāc ca khedaṃ cittena vā vratī /",
  "S01ahovcs_u:195": "caityadhyānasamādhāno japan stotraṃ paṭhaṃś caret // Avc_86 //",
  "S01ahovcs_u:196": "nṛtyagītamahotsāhair nānāvādyaiḥ sanṛtyakaiḥ /",
  "S01ahovcs_u:197": "hāhākāraiḥ samullāsaiḥ pracārayen mahotsavam // Avc_87 //",
  "S01ahovcs_u:198": "evaṃ pūrṇam ahorātram aviśrāntaṃ vrataṃ caret /",
  "S01ahovcs_u:199": "tataḥ prātas tathā snātvā maṇḍalaṃ caityam arcayet // Avc_88 //",
  "S01ahovcs_u:200": "tataś chatraṃ patākāś ca sindūrapātrayā saha /",
  "S01ahovcs_u:201": "salājākṣatapuṣpāṃś ca prārohayet mahotsavaiḥ // Avc_89 //",
  "S01ahovcs_u:202": "yajñaṃ kuryāt tathā vajrī baliṃ dadyād yathāvidhi /",
  "S01ahovcs_u:203": "abhiṣekaṃ tato dattvā pañcasūtraghaṭaṃ kramāt // Avc_90 //",
  "S01ahovcs_u:204": "sāśīrvādaṃ vratibhyo 'pi dadyād vajrī samāhitaḥ /",
  "S01ahovcs_u:205": "tataḥ kṣamārthanāṃ kṛtvā maṇḍalaṃ tad visarjayet // Avc_91 //",
  "S01ahovcs_u:206": "tatas te vratinaḥ sarve vajrācāryaṃ guruṃ yatīn /",
  "S01ahovcs_u:207": "abhyarcya dakṣiṇāṃ dattvā toṣayeyuḥ praṇamya ca // Avc_92 //",
  "S01ahovcs_u:208": "tatas tadraja ādāya tīrthe nāgān samarcya ca /",
  "S01ahovcs_u:209": "pravāhayet tato gehaṃ prāyāyān maṅgalotsavaiḥ // Avc_93 //",
  "S01ahovcs_u:210": "tatra tanmaṇḍalasthānaṃ tīrthāmbunābhiṣiñcayet /",
  "S01ahovcs_u:211": "tatas te vratinaḥ sarve kuryus tadvratapālaṇam // Avc_94 //",
  "S01ahovcs_u:212": "tatas tanmaṇḍalasthāne vajrācāryo yathāvidhi /",
  "S01ahovcs_u:213": "kumārīṃ pūjayitvā tāṃ devīṃ bhojyaiḥ pratoṣayet // Avc_95 //",
  "S01ahovcs_u:214": "gaṇacakraṃ tato 'bhyarcya bhojanaiḥ saṃpratoṣayet /",
  "S01ahovcs_u:215": "vratinaḥ sādhakāṃś cāpi janān sarvāṃś ca toṣayet // Avc_96 //",
  "S01ahovcs_u:216": "evaṃ caranti ye martyā ahorātravrataṃ mudā /",
  "S01ahovcs_u:217": "te bhavanti mahāsattvā bodhisattvāḥ śubhāśayāḥ // Avc_97 //",
  "S01ahovcs_u:218": "durgatiṃ te na gacchanti sadā gacchanti sadgatim /",
  "S01ahovcs_u:219": "bhuktvā dharmasukhotsāhaṃ saṃprayānti jinālayam // Avc_98 //",
  "S01ahovcs_u:220": "evaṃ vipaśyinā śāstrā samākhyātaṃ śrutaṃ mayā /",
  "S01ahovcs_u:221": "bhūyaḥ śṛṇu mahārāja tatphalāni viśeṣataḥ // Avc_99 //",
  "S01ahovcs_u:222": "pañcāmṛtaiḥ pañcasugandhitoyair ye snāpayantīha jinendracaityam /",
  "S01ahovcs_u:223": "mandākinīdivyasugandhitoye snātvāmarais te satataṃ ramante // Avc_100 //",
  "S01ahovcs_u:225": "{B has the following additional verse here,",
  "S01ahovcs_u:226": "pañcāmṛtaiḥ pañcasugandhiratnair durvākṣataiḥ kūsumalājatoyaiḥ /",
  "S01ahovcs_u:227": "ye cārghadānaṃ vitaranti caitye te prāpnuvantīha mahānidhānam // Avc_100* //}",
  "S01ahovcs_u:229": "kurvanti caitye jalamaṇḍalaṃ ye supiṣṭavāsena tathā manuṣyāḥ /",
  "S01ahovcs_u:230": "te hemavarṇā nṛpavaṃśajātāḥ samṛddhimantaḥ subhagā bhavanti // Avc_101 //",
  "S01ahovcs_u:231": "sugandhadhūpaṃ jinacaityabimbe ye dhūpayanti pratimodayantaḥ /",
  "S01ahovcs_u:232": "sugandhadehāḥ surasaṃghavandyās te śuddhacittā manujā bhavanti // Avc_102 //",
  "S01ahovcs_u:233": "ye pañcagandhair anulepayanti saṃbuddhacaityaṃ manujāḥ prasannāḥ /",
  "S01ahovcs_u:234": "saugandhitāṅgā baladīptimantas te saṃbhavante paramārthalokāḥ // Avc_103 //",
  "S01ahovcs_u:235": "yajñopavītaṃ vararaṅgitaṃ ca sucīvarāṇi pradadanti caitye /",
  "S01ahovcs_u:236": "te divyavastrāvṛtasaumyadehāḥ sarvārthasaṃpadbharitā bhavanti // Avc_104 //",
  "S01ahovcs_u:237": "ye sarvapuṣpair varagandhavadbhir abhyarcayanti pratinamya caityam /",
  "S01ahovcs_u:238": "nairogiṇas te sucirāyuṣaḥ syuḥ saubhāgyavantaḥ suviśālavaṃśāḥ // Avc_105 //",
  "S01ahovcs_u:239": "ye cāpi caityaṃ parimaṇḍayanti sragbhiḥ supuṣpai racitābhir evam /",
  "S01ahovcs_u:240": "te bhāgyavantaḥ paribhūṣitāṅgā devā bhavanti prathitā nṛpāś ca // Avc_106 //",
  "S01ahovcs_u:241": "ye dīpamālā racayanti caitye te ratnasaṃpatparipūrṇakoṣāḥ /",
  "S01ahovcs_u:242": "netrābhirāmāḥ sudṛśo bhavanti te jñānadīpāhatamohajālāḥ // Avc_107 //",
  "S01ahovcs_u:244": "{A has two additional verses here",
  "S01ahovcs_u:245": "maitryā yaḥ saha kiṃkaraiḥ smararipuṃ nirjitya vajrāsane",
  "S01ahovcs_u:246": "kleśārīn api yo durantaviṣayān antaścarān durjanān /",
  "S01ahovcs_u:247": "skandhārātim api prasahya sugato mṛtyuṃ ca niḥsvo 'vaśaḥ",
  "S01ahovcs_u:248": "prāptaḥ sarvarasāgrabhogavaśitāṃ kṣīrodanāḍhaukanāt // Avc_107* //",
  "S01ahovcs_u:249": "sauvarṇaraupyavidhadhātujamṛnmayaṃ vā",
  "S01ahovcs_u:250": "śālyodanaiḥ suparipūrṇasupiṇḍapātram /",
  "S01ahovcs_u:251": "bhaktyā dadāti sugatālayacaityabimbe",
  "S01ahovcs_u:252": "syāt tasya puṇyam asamaṃ phalam aprameyam // Avc_107** //}",
  "S01ahovcs_u:254": "ye caityabimbe surasaṃ praṇītaṃ naivedyam agraṃ pradadanti bhogyam /",
  "S01ahovcs_u:255": "te lokaśreṣṭhā balakīrtiyuktā nṛpā bhavanti prathitānubhāvāḥ // Avc_108 //",
  "S01ahovcs_u:256": "ye cāpi caitye phalapattramūlaskandhādikaṃ vā pradadanti bhaktyā /",
  "S01ahovcs_u:257": "nīrogiṇas te susamṛddhimanto yatheṣṭabhogyāḥ sukhino bhavanti // Avc_109 //",
  "S01ahovcs_u:258": "bhaiṣajyam evaṃ pradadanti ye ca saṃbuddhacaitye manujāḥ prasannāḥ /",
  "S01ahovcs_u:259": "snigdhānanās te nṛpatīśvarāś ca sauvaṃavarṇā nirujo bhavanti // Avc_110 //",
  "S01ahovcs_u:261": "{B, which had vs. ii noted above here,",
  "S01ahovcs_u:262": "adds another verse,",
  "S01ahovcs_u:263": "māhiṣyagorasavaraṃ ghṛtayā sametam",
  "S01ahovcs_u:264": "....................................................... ye /",
  "S01ahovcs_u:265": "tasmai dadanti satataṃ jinapuṃgavāya",
  "S01ahovcs_u:266": "te prāpnuvanty ............. sarājalakṣmīm // Avc_110* //}",
  "S01ahovcs_u:268": "tāmbūlapūgādirasāyanāni ye caityabimbe pariḍhaukayanti /",
  "S01ahovcs_u:269": "te bhūmipālāḥ subhagā bhavanti divyāṅganānetramanoharāsyāḥ // Avc_111 //",
  "S01ahovcs_u:271": "{A and B have the following additional verse here.",
  "S01ahovcs_u:272": "kāntāpāṇisarojapattravidhṛtāṃ sadvarṇagandhojjvalāṃ",
  "S01ahovcs_u:273": "svādusparśasukhāṃ surāsurapure yad devavṛndārakaiḥ /",
  "S01ahovcs_u:274": "bhāsvatkāñcanabhājaneṣu nihitām aśnanti divyāṃ sudhāṃ",
  "S01ahovcs_u:275": "tad buddhapramukhāryasaṃghaviṣaye nyastānnadānāt phalam // Avc_111* //}",
  "S01ahovcs_u:277": "ye caityabimbe pariśuddharaṅgān dhvajān vicitrān adhiropayanti /",
  "S01ahovcs_u:278": "mahīśvarās te jitaduṣṭasaṃghā dhanyā bhavanti prathitapratāpāḥ // Avc_112 //",
  "S01ahovcs_u:279": "uccair vitanvanti vitānam ārād ye caityabimbe manujāḥ prasannāḥ /",
  "S01ahovcs_u:280": "devādhipās te manujādhipāś ca dhanyā bhavanti prathitarddhimantaḥ // Avc_113 //",
  "S01ahovcs_u:281": "ye cāpi caitye manujā vicitrāḥ śuddhāḥ patākā avalambayanti /",
  "S01ahovcs_u:282": "te śrīsametā divi bhūtale ca nāthā bhavanti tridaśābhimānyāḥ // Avc_114 //",
  "S01ahovcs_u:283": "chattraṃ suvarṇaṃ maṇibhir vicitraṃ paṭṭaiś ca siktaiḥ kusumaiḥ kṛtaṃ ca /",
  "S01ahovcs_u:284": "ye caityabimbe manujāḥ prasannā māṅgalyavādyair adhirohayanti // Avc_115 //",
  "S01ahovcs_u:285": "te dharmapālāḥ śubhakīrtiyuktā lakṣmyālayāḥ śrīguṇasaukhyavantaḥ /",
  "S01ahovcs_u:286": "devādhirājā manujādhipāś ca saṃbodhicaryābhiratā bhavanti // Avc_116 //",
  "S01ahovcs_u:287": "saṃgītavādyaiḥ sumanojñaśabdaiḥ śaṅkhādimāṅgalyamahānurāvaiḥ /",
  "S01ahovcs_u:288": "vīṇādibhir vaṃśamanojñaghoṣair mahotsavaṃ ye vitaranti caitye // Avc_117 //",
  "S01ahovcs_u:289": "te divyakarṇāḥ sumanojñavākyāḥ saundaryarūpāḥ pariśuddhacittāḥ /",
  "S01ahovcs_u:290": "maharddhimantaḥ sugatābhibhaktā martyāmarendrāḥ satataṃ bhavanti // Avc_118 //",
  "S01ahovcs_u:291": "nṛtyaiḥ sulāsyaiḥ sumanojñabhāvair ye caityabimbaṃ sarasā bhajanti /",
  "S01ahovcs_u:292": "te pāpaduṣṭagraharogamuktāḥ puṇyā guṇārthānugatā bhavanti // Avc_119 //",
  "S01ahovcs_u:293": "ye cāpi duṣṭān abhikheṭayanto rakṣanti caityaṃ satataṃ manuṣyāḥ /",
  "S01ahovcs_u:294": "te bhāgyavanto nirujāḥ suvaṃśāḥ saukhyaṃ prabhuktvā prasaranti svargam // Avc_120 //",
  "S01ahovcs_u:295": "sadūrvakundākṣatalājakādi prākṣipya caityaṃ praṇamanti ye ca /",
  "S01ahovcs_u:296": "vidyādhipās te susamṛddhimanto gacchanti cānte sugatālaye 'pi // Avc_121 //",
  "S01ahovcs_u:297": "ye vajramuktādiviśuddharatnaṃ hemādisaddravyavarāṣṭadhātūn /",
  "S01ahovcs_u:298": "ye caityabimbe sarasā manuṣyāḥ śraddhānuraktā upaḍhaukayanti // Avc_122 //",
  "S01ahovcs_u:299": "pūrṇendriyāḥ pūrṇamanorathās te nirnaṣṭaśokāḥ subhagāḥ suvaṃśaḥ /",
  "S01ahovcs_u:300": "dharmārthakāmāḥ suguṇābhirāmāḥ saṃbuddhamārgābhigatā bhavanti // Avc_123 //",
  "S01ahovcs_u:301": "ye śuddhacittāḥ stutibhiḥ sugītair bhajanti caityaṃ manujāḥ prasannāḥ /",
  "S01ahovcs_u:302": "dharmārthakāmābhimatarddhimanto bhavanti nāthā divi bhūtale te // Avc_124 //",
  "S01ahovcs_u:303": "ye 'ṣṭābhir aṅgaiḥ praṇamanti caityaṃ śraddhāprasannāḥ śaraṇaṃ prayātāḥ /",
  "S01ahovcs_u:304": "bhūpādhipās te varasaptaratnair yuktāḥ sudhīrāḥ kṛtino bhavanti // Avc_125 //",
  "S01ahovcs_u:305": "pradakṣiṇīkṛtya mudā prasannā ye caityabimbaṃ praṇatā bhramanti /",
  "S01ahovcs_u:306": "suvarṇavarṇāḥ suviśālavaṃśāḥ pūjyā nṛpāṇām api te bhavanti // Avc_126 //",
  "S01ahovcs_u:307": "śuddhāśmasaṃkṣārasugandhitoyaiś caityaṃ mudā ye 'bhyanulepayanti /",
  "S01ahovcs_u:308": "nīrogaśokāḥ susamṛddhimanto dīrghāyuṣas te subhagā bhavanti // Avc_127 //",
  "S01ahovcs_u:309": "caityāṅganaṃ ye pariśodhayanti nirmālyam uddhṛtya ca mārjayanti /",
  "S01ahovcs_u:310": "te hemavarṇāḥ pariśuddhacittā dharmābhiraktāḥ sudṛśo bhavanti // Avc_128 //",
  "S01ahovcs_u:311": "ālasyenāpi ca stūpe karoti yaḥ pradakṣiṇām /",
  "S01ahovcs_u:312": "pade pade suvarṇaikakarṣadānaphalaṃ labhet // Avc_129 //",
  "S01ahovcs_u:313": "gandhapuṣpādibhir viprair arcanīyaṃ jinālayam /",
  "S01ahovcs_u:314": "chattrāvarohaṇaṃ caitye kartavyaṃ kṣatriyair api // Avc_130 //",
  "S01ahovcs_u:315": "dhvajāvaropaṇaṃ vaiśyaiḥ kṛtyaṃ patākayā saha /",
  "S01ahovcs_u:316": "naivedyam eva śūdrais tu dātavyaṃ caityapuṃgave // Avc_131 //",
  "S01ahovcs_u:317": "anyair vihīnajātībhir nārcanīyo jinālayaḥ /",
  "S01ahovcs_u:318": "dhūpadīpādibhir naiva pūjanīyo na cānyathā // Avc_132 //",
  "S01ahovcs_u:319": "mūlaskandhapattraphalastambaśasyādibhis tathā /",
  "S01ahovcs_u:320": "dhānyādivrīhibhiś caivam auṣadhībhī rasāyanaiḥ // Avc_133 //",
  "S01ahovcs_u:321": "tathā vādyaiḥ sugītaiś ca nṛtyaiś cāpi mahotsavaiḥ /",
  "S01ahovcs_u:322": "hāhākāraiḥ samullāsair arcanīyo jinālayaḥ // Avc_134 //",
  "S01ahovcs_u:323": "carmakāraplavamlecchaniyogilubdhakādibhiḥ /",
  "S01ahovcs_u:324": "dūrāt pradakṣiṇīkṛtya vandya eva jinālayaḥ // Avc_135 //",
  "S01ahovcs_u:325": "evaṃ sarvais tathā lokair dvijādisarvajātibhiḥ /",
  "S01ahovcs_u:326": "svasvajātyarhapūjābhiḥ pūjanīyo jinālayaḥ // Avc_136 //",
  "S01ahovcs_u:327": "evaṃ caranti ye lokā ahorātravrataṃ mudā /",
  "S01ahovcs_u:328": "te sarvapāpanirmuktāḥ saṃprayāyur jinālayam // Avc_137 //",
  "S01ahovcs_u:329": "evaṃ matvā mahārāja māse māse sadāpi ca /",
  "S01ahovcs_u:330": "pūrṇamāsyām ahorātravrataṃ caritum arhasi // Avc_138 //",
  "S01ahovcs_u:331": "viśeṣād aśvinīmāse saṃpūrṇe candramaṇḍale /",
  "S01ahovcs_u:332": "aśvinībhe tathā puṣyayogayukte raver dine // Avc_139 //",
  "S01ahovcs_u:333": "etadyogasamāyukte mahāparvadine śubhe /",
  "S01ahovcs_u:334": "ahorātravrataṃ kuryād yathāvidhi samāhitaḥ // Avc_140 //",
  "S01ahovcs_u:335": "yaḥ karoti dine tasminn ahorātravrataṃ tathā /",
  "S01ahovcs_u:336": "tatsahasraguṇaṃ puṇyam āpnuyāt sa pumān dhruvam // Avc_141 //",
  "S01ahovcs_u:337": "evaṃ rājann ahorātravratapuṇyaṃ mahattaram /",
  "S01ahovcs_u:338": "aprameyam asaṃkhyeyam iti buddhair nigadyate // Avc_142 //",
  "S01ahovcs_u:339": "na hi sa vidyate rājan sarvatra bhuvaneṣv api /",
  "S01ahovcs_u:340": "ahorātravratotpannaṃ puṇyaṃ yaḥ kurute 'nyathā // Avc_143 //",
  "S01ahovcs_u:341": "yasya śravaṇamātreṇa vimuktaḥ sarvapātakāt /",
  "S01ahovcs_u:342": "darśanāt puṇyam āpnoti tathānumodanād api // Avc_144 //",
  "S01ahovcs_u:343": "ye caranti mahārāja vratarājam idaṃ tathā /",
  "S01ahovcs_u:344": "teṣāṃ puṇyapramāṇāni saṃkhyātuṃ ko hi śaknuyāt // Avc_145 //",
  "S01ahovcs_u:345": "tatpuṇyasaptabhāgaikaṃ bhāgaṃ rājā samāpnuyāt /",
  "S01ahovcs_u:346": "tathaikaṃ sarvasattvāś ca tathaikaṃ sādhakā janāḥ // Avc_146 //",
  "S01ahovcs_u:347": "vratinas taccaturbhāgān sarvān te prāpnuvanti hi /",
  "S01ahovcs_u:348": "etatpuṇyānubhāvais tu sarvatra maṅgalaṃ sadā // Avc_147 //",
  "S01ahovcs_u:349": "sarve sattvāḥ sukhāḍhyāś ca bhavanti bodhicāriṇaḥ /",
  "S01ahovcs_u:350": "evaṃ vijñāya rājendra lokānāṃ hitasādhanam /",
  "S01ahovcs_u:351": "ahorātravrataṃ yūyaṃ kartum arhatha sarvathā // Avc_148 //",
  "S01ahovcs_u:352": "iti tena samākhyātaṃ dhīmatā vasubandhunā /",
  "S01ahovcs_u:353": "śrutvā sa indrapṛṣṭas tad vrataṃ kartuṃ samaicchata // Avc_149 //",
  "S01ahovcs_u:354": "atha sa bhūpatiḥ śrīmān indrapṛṣṭo narādhipaḥ /",
  "S01ahovcs_u:355": "sāñjalis taṃ punar natvā vasubandhuṃ tathārthayat // Avc_150 //",
  "S01ahovcs_u:356": "bhadanta sarvavic chāstar bhavadājñāṃ śirovahan /",
  "S01ahovcs_u:357": "ahorātravrataṃ kartum icchāmi sāṃprataṃ khalu // Avc_151 //",
  "S01ahovcs_u:358": "bhavāñ chāstā mahāvijñaḥ sarvasattvahitāśayaḥ /",
  "S01ahovcs_u:359": "sarvahitārthasiddhyai tad anujñāṃ pradadātu me // Avc_152 //",
  "S01ahovcs_u:360": "iti tena nṛpendreṇa prārthitaṃ sa mahāmatiḥ /",
  "S01ahovcs_u:361": "vasubandhuḥ samākarṇya taṃ bhūpam evam abravīt // Avc_153 //",
  "S01ahovcs_u:362": "sādhu sādhu mahārāja yady evaṃ tvaṃ samicchasi /",
  "S01ahovcs_u:363": "tat kuruṣva mahatpuṇyam ahorātravrataṃ mudā // Avc_154 //",
  "S01ahovcs_u:364": "tatkṛte te mahat puṇyaṃ sarvatrāpi bhavec chubham /",
  "S01ahovcs_u:365": "etatpuṇyavipākena saṃbodhiṃ prāpnuyā api // Avc_155 //",
  "S01ahovcs_u:366": "iti śāstrā samādiṣṭam indrapṛṣṭaḥ sa bhūpatiḥ /",
  "S01ahovcs_u:367": "śrutvā taṃ sāñjalir natvā punar evaṃ samabravīt // Avc_156 //",
  "S01ahovcs_u:368": "bhadanta kartum icchāmi puṇyakṣetre jinālayam /",
  "S01ahovcs_u:369": "kutra puṇyatamaṃ kṣetraṃ tat samādeṣṭum arhati /1151 //",
  "S01ahovcs_u:370": "iti tena narendreṇa pṛṣṭe sa sarvavit sudhīḥ /",
  "S01ahovcs_u:371": "vasubandhur narendraṃ taṃ punar evam upādiśat // Avc_158 //",
  "S01ahovcs_u:372": "śṛṇu sādho mahārāja yathā khyātaṃ munīśvaraiḥ /",
  "S01ahovcs_u:373": "tathāhaṃ te pravakṣyāmi śrutvaivaṃ kartum arhasi // Avc_159 //",
  "S01ahovcs_u:374": "vārāṇasīti vikhyātā sarvabhūmī mahattarī /",
  "S01ahovcs_u:375": "puṇyakṣetraṃ mahāpīṭhaṃ sarvabuddhaiḥ praśaṃsitam // Avc_160 //",
  "S01ahovcs_u:376": "tatra yat praṇidhānena prakṛtaṃ karma kāritam /",
  "S01ahovcs_u:377": "tat tatheha paratrāpi sidhyate nānyathā khalu // Avc_161 //",
  "S01ahovcs_u:378": "iti vijñāya rājendra tatra gatvā yathāvidhi /",
  "S01ahovcs_u:379": "pratiṣṭhāpya tathā caityam ahorātravrataṃ careḥ // Avc_162 //",
  "S01ahovcs_u:380": "tathā cet te sadā bhadram ihāmutra bhaved dhruvam /",
  "S01ahovcs_u:381": "kramād bodhicarīḥ pūrya saṃbuddhapadam āpsyasi // Avc_163 //",
  "S01ahovcs_u:382": "iti tena samādiṣṭaṃ guruṇā vasubandhunā /",
  "S01ahovcs_u:383": "śrutvā sa bhūpatiḥ śrīmāṃs tatheti cānvamodata // Avc_164 //",
  "S01ahovcs_u:384": "tataḥ sa indrapṛṣṭas taṃ vasubandhuṃ guruṃ puraḥ /",
  "S01ahovcs_u:385": "kṛtvā tataḥ samāgatya vārāṇasīm upācarat // Avc_165 //",
  "S01ahovcs_u:386": "tatra prāpya sa bhūmīndro nirīkṣya śubhabhūtale /",
  "S01ahovcs_u:387": "ādau bhūśodhanaṃ kṛtvā vāstunāgaṃ parīkṣya ca // Avc_166 //",
  "S01ahovcs_u:388": "vihāraṃ vidhivat kṛtvā tathā caityaṃ jinālayam /",
  "S01ahovcs_u:389": "triratnaṃ ca pratiṣṭhāpya yathāvidhi sadābhajat // Avc_167 //",
  "S01ahovcs_u:390": "tatra tena yathādiṣṭaṃ guruṇā vasubandhunā /",
  "S01ahovcs_u:391": "tathā sa nararājendras tad vrataṃ kartum ārabhat // Avc_168 //",
  "S01ahovcs_u:392": "tataś ca vidhivad dhṛtvā sabhāryaḥ sa nṛpādhipaḥ /",
  "S01ahovcs_u:393": "ahorātravrataṃ kṛtvā tac caityaṃ vidhinārcayat // Avc_169 //",
  "S01ahovcs_u:394": "tat samāpya punas tatra dīpaṃkaraṃ sasāṃghikam /",
  "S01ahovcs_u:395": "saṃnimantrya yathārhena bhojanena samārcayat // Avc_170 //",
  "S01ahovcs_u:396": "tataḥ sa pṛthivīpālaś ciraṃ tac caityam ādarāt /",
  "S01ahovcs_u:397": "sevitvā satsukhaṃ bhuktvā yayau cānte jinālayam // Avc_171 //",
  "S01ahovcs_u:398": "ity evaṃ tan mahat puṇyam ahorātravratodbhavam /",
  "S01ahovcs_u:399": "aprameyam asaṃkhyeyaṃ sarvabuddhaiḥ pracakṣyate // Avc_172 //",
  "S01ahovcs_u:400": "tathā yuṣmābhir apy atra tad ahorātrasaṃvaram /",
  "S01ahovcs_u:401": "dhṛtvā caityaṃ samabhyarcya sevitavyaṃ sadādarāt // Avc_173 //",
  "S01ahovcs_u:402": "tathā vo maṅgalaṃ nityam ihāmutra bhaved dhruvam /",
  "S01ahovcs_u:403": "kramād bodhiṃ samāsādya nirvṛtīpadam āpsyatha // Avc_174 //",
  "S01ahovcs_u:404": "ity ādiṣṭaṃ munīndreṇa śrutvā te bhikṣavo mudā /",
  "S01ahovcs_u:405": "tathety abhyanumoditvā tad vrataṃ kartum īṣire // Avc_175 //",
  "S01ahovcs_u:406": "tatas te bhikṣavo bhūyaḥ śāstāraṃ taṃ munīśvaram /",
  "S01ahovcs_u:407": "kṛtāñjalipuṭā natvā papracchur evam ādarāt // Avc_176 //",
  "S01ahovcs_u:408": "bhagavan bhavatādiṣṭam indrapṛṣṭena yat kṛtam /",
  "S01ahovcs_u:409": "tat sarvaṃ śrutam asmābhiḥ punaḥ śrotuṃ samiṣyate // Avc_177 //",
  "S01ahovcs_u:410": "kena kena tathā pūrvaṃ kṛtam etad vratottamam /",
  "S01ahovcs_u:411": "ahorātraṃ mahatpuṇyaṃ tat samādeṣṭum arhati // Avc_178 //",
  "S01ahovcs_u:412": "iti tair bhikṣubhiḥ pṛṣṭe bhagavān sa munīśvaraḥ /",
  "S01ahovcs_u:413": "tān bhikṣūn sāṃghikān sarvān samālokyaivam abravīt // Avc_179 //",
  "S01ahovcs_u:414": "śṛṇudhvaṃ bhikṣavaḥ sarve tathānyaiś ca kṛtaṃ purā /",
  "S01ahovcs_u:415": "tat sarvaṃ kathayiṣyāmi yuṣmākaṃ paribodhane // Avc_180 //",
  "S01ahovcs_u:416": "purā svarge tathendreṇa pratiṣṭhāpya jinālayam /",
  "S01ahovcs_u:417": "ahorātravrataṃ kṛtvā vidhivac caityam ārcayat // Avc_181 //",
  "S01ahovcs_u:418": "etatpuṇyānubhāvaiḥ sa sarvapāramitāḥ kramāt /",
  "S01ahovcs_u:419": "pūrayitvā mahāsattvo bodhisattvo 'bhavat sudhīḥ // Avc_182 //",
  "S01ahovcs_u:421": "{E adds:",
  "S01ahovcs_u:422": "tato 'nyaḥ devarājo 'bhut kālena samayena sa /",
  "S01ahovcs_u:423": "devarājasukhaṃ bhuktvā caraty asmin yathecchayā // Avc_182* //}",
  "S01ahovcs_u:425": "pātāle ca mahāvīro daityendro 'bhūn maharddhimān /",
  "S01ahovcs_u:426": "nirghoṣadamano nāma devalokabhayaṃkaraḥ // Avc_183 //",
  "S01ahovcs_u:427": "tena jitvā balenāpi trailokyaṃ svavaśīkṛtam /",
  "S01ahovcs_u:428": "sarve 'pi lokapālāś ca parājitya vaśīkṛtāḥ // Avc_184 //",
  "S01ahovcs_u:429": "tadā sa pṛthivīṃ gatvā vārāṇasīm upācarat /",
  "S01ahovcs_u:430": "indrapṛṣṭavihārasthaṃ caityaṃ dṛṣṭvānvamodata // Avc_185 //",
  "S01ahovcs_u:431": "tataḥ pradakṣiṇīkṛtya taṃ caityaṃ vidhinārcayat /",
  "S01ahovcs_u:432": "kṛtāñjalipuṭo bhutvā prārthayad evam ānataḥ // Avc_186 //",
  "S01ahovcs_u:433": "yāvajjīvaṃ sukhaṃ bhuktvā saṃsthāpya svavaśe jagat /",
  "S01ahovcs_u:434": "saṃbuddhaśaraṇaṃ gatvā prānte yāyāṃ jinālayam // Avc_187 //",
  "S01ahovcs_u:435": "ity evaṃ praṇidhiṃ dhṛtvā natvā taṃ ca jinālayam /",
  "S01ahovcs_u:436": "tata eva yayau svargaṃ daityendraḥ sa maharddhikaḥ // Avc_188 //",
  "S01ahovcs_u:437": "tatrāpi caityam ālokya śakreṇa sthāpitaṃ purā /",
  "S01ahovcs_u:438": "natvā pradakṣiṇīkṛtya vidhinā ca samārcayat // Avc_189 //",
  "S01ahovcs_u:439": "tathaiva praṇidhiṃ kṛtvā natvā ca sāñjalir mudā /",
  "S01ahovcs_u:440": "tataś ca sa samāgatya pātāle svaṃ gṛhaṃ yayau // Avc_190 //",
  "S01ahovcs_u:442": "{E has the following addition after 190 b on folio 13.",
  "S01ahovcs_u:443": "etatpuṇyānubhāvena daityendro 'sau maharddhikaḥ /",
  "S01ahovcs_u:444": "śakrāsanaṃ tadā tatra labdhavān vigrahair balaiḥ // Avc_190* //",
  "S01ahovcs_u:445": "tadāsa devarājendraḥ saṃjñātvāho tam āgatam /",
  "S01ahovcs_u:446": "idānīṃ kiṃprakāreṇa vijayiṣyāmi dānavaṃ /",
  "S01ahovcs_u:447": "mamāśrameṣu nirghoṣadamano nāmāsau sthitaḥ // Avc_190** //",
  "S01ahovcs_u:448": "iti dhyātvā sa śakraḥ bhuvane trāyastriṃśake /",
  "S01ahovcs_u:449": "prāktanair devarājendraiḥ pūjārthaṃ caityaṃ sthāpitaḥ // Avc_190*** //",
  "S01ahovcs_u:450": "tasmin caitye ahorātravrataṃ kuryāṃ yathāvidhiḥ /",
  "S01ahovcs_u:451": "tadupāyena dharmeṇa vijayiṣye suradviṣaṃ // Avc_190**** //",
  "S01ahovcs_u:452": "śrutaṃ mayāsti saddharmaṃ tad eṣo 'pi ca tadvrataiḥ /",
  "S01ahovcs_u:453": "svarge surasahāyena gato 'sau maghavaṃuiīṃ // Avc_190***** //",
  "S01ahovcs_u:454": "tadanantare ca devendraḥ mahārheṇa vratārcanaṃ /",
  "S01ahovcs_u:455": "atīva susamudāyena kṛtavāñ ca jinālaye // Avc_190****** //",
  "S01ahovcs_u:456": "tadanantare 'pi nirghoṣadamano 'suranirjitaḥ /",
  "S01ahovcs_u:457": "vinā yuddhena nirjityāsuraṃ bhūmyavatāritaḥ // Avc_190******* //}",
  "S01ahovcs_u:459": "tatra sa daityarājendro yathāvidhi jinālayam /",
  "S01ahovcs_u:460": "mahac caityaṃ pratiṣṭhāpya satkṛtya vidhinārcayat // Avc_191 //",
  "S01ahovcs_u:461": "tataś cāpi sa daityendro yathāvidhi samārabhan /",
  "S01ahovcs_u:462": "ahorātravrataṃ dhṛtvā tac caityaṃ samapūjayat // Avc_192 //",
  "S01ahovcs_u:463": "tatraivaṃ praṇidhiṃ kṛtvā so 'surendro mahāmatiḥ /",
  "S01ahovcs_u:464": "sarvadā vidhinābhyarcya bheje nityaṃ mahotsavaiḥ // Avc_193 //",
  "S01ahovcs_u:465": "tathā sa suciraṃ bhuktvā yāvajjīvaṃ mahāsukham /",
  "S01ahovcs_u:466": "tac caityaṃ śaraṇaṃ kṛtvā yayau tathā jinālayam // Avc_194 //",
  "S01ahovcs_u:467": "tathānye nāgarājāś ca tac caityaṃ samupāśritāḥ /",
  "S01ahovcs_u:468": "ahorātravrataṃ dhṛtvā satkṛtya vidhinārcayan // Avc_195 //",
  "S01ahovcs_u:469": "tathā sarve 'pi te nāgā yāvajjīvaṃ mahat sukham /",
  "S01ahovcs_u:470": "bhuktvā puṇyānubhāvaiś ca prānte yayur jinālayam // Avc_196 //",
  "S01ahovcs_u:471": "tathābhūn magadhe deśe caityagarbhaṃ mahat saraḥ /",
  "S01ahovcs_u:472": "śuddhāmbupūritaṃ padmakumudādipraśobhitam // Avc_197 //",
  "S01ahovcs_u:473": "tatrarṣayaḥ saromadhye pratiṣṭhite jinālaye /",
  "S01ahovcs_u:474": "ahorātravrataṃ dhṛtvā satkṛtya vidhinārcayan // Avc_198 /",
  "S01ahovcs_u:475": "tathā tair ṛṣibhiś caityaṃ pūjitaṃ tatsaraḥsthitāḥ /",
  "S01ahovcs_u:476": "nāgakanyāḥ samīkṣyāṣṭau tadantikam upāśrayan // Avc_199 //",
  "S01ahovcs_u:477": "tatra ta ṛsayas tāsāṃ saviṣaśvāsavāyubhiḥ /",
  "S01ahovcs_u:478": "prahatā viṣasaṃdigdhāḥ kṣaṇamātraṃ mumūrchire // Avc_200 //",
  "S01ahovcs_u:479": "tatas ta ṛṣayaḥ sarve kṣaṇāt prāptasucetanāḥ /",
  "S01ahovcs_u:480": "dṛṣṭvā tāḥ samupāsīnā nāgakanyā ruṣāśapan // Avc_201 //",
  "S01ahovcs_u:481": "are duṣṭāḥ supāpinyo yad yuṣmākaṃ viṣānalaiḥ /",
  "S01ahovcs_u:482": "tāpitāḥ smas tadapuṇyair yūyaṃ bhavata śambukāḥ // Avc_202 //",
  "S01ahovcs_u:483": "iti tair ṛṣibhiḥ sarvaiḥ śāpitās ta bhayānvitāḥ /",
  "S01ahovcs_u:484": "sarvān ṛṣivarān natvā prārthayann evam ādarāt // Avc_203 //",
  "S01ahovcs_u:485": "namo vo 'stu mahāvijñāḥ kṣamadhvaṃ no 'parādhatām /",
  "S01ahovcs_u:486": "tacchāpamocanopāyaṃ samupadeṣṭum arhatha // Avc_204 //",
  "S01ahovcs_u:487": "iti saṃprārthitaṃ tābhir niśamya te maharṣayaḥ /",
  "S01ahovcs_u:488": "karuṇākrāntacittās tāḥ samālokyaivam abruvan // Avc_205 //",
  "S01ahovcs_u:489": "śṛṇudhvaṃ śambukā yūyam upāyaṃ śāpamuktaye /",
  "S01ahovcs_u:490": "asmābhir deśitaṃ śrutvā tathā carata sādaram // Avc_206 //",
  "S01ahovcs_u:491": "caityabimbaṃ samālambya tad anusmṛtya cetasā /",
  "S01ahovcs_u:492": "sadā pradakṣiṇāṃ kṛtvā bhramitvā bhajatādṛtāḥ // Avc_207 //",
  "S01ahovcs_u:493": "tadā tatpuṇyabhāvena sarvapāpavimocitāḥ /",
  "S01ahovcs_u:494": "pariśuddhāśayā bhadrā bhaviṣyatha nṛpātmajāḥ // Avc_208 //",
  "S01ahovcs_u:495": "tadāpi hi tathā yūyaṃ caityasevāsamāhitāḥ /",
  "S01ahovcs_u:496": "saddharmasādhanaṃ kṛtvā prayāsyatha jinālayam // Avc_209 //",
  "S01ahovcs_u:497": "iti tair ṛṣibhiḥ satyaṃ samādiṣṭaṃ niśamya tāḥ /",
  "S01ahovcs_u:498": "śambukās tān ṛṣīn natvā tato 'gacchan nijālayam // Avc_210 //",
  "S01ahovcs_u:499": "tatas tāḥ śambukāḥ sarvāḥ śālikṣetram upāsṛtāḥ /",
  "S01ahovcs_u:500": "caityabimbam anusmṛtya praviceruḥ samantataḥ // Avc_211 //",
  "S01ahovcs_u:501": "tatra vicchinnaśeṣāṃśaṃ śālistambaṃ vilokya tāḥ /",
  "S01ahovcs_u:502": "caityākāraṃ samālambya saṃsmṛtvā sugatālayam // Avc_212 //",
  "S01ahovcs_u:503": "sadā pradakṣiṇīkṛtya praṇatvā ca muhur muhuḥ /",
  "S01ahovcs_u:504": "caityānusmṛtim ādhāya bhramitvā saṃprabhejire // Avc_213 //",
  "S01ahovcs_u:505": "tatra tāḥ śambukāḥ sarvās tatpuṇyapariśodhitāḥ /",
  "S01ahovcs_u:506": "tacchāpaparimuktyarthaṃ caityaṃ smṛtvā pracerire // Avc_214 //",
  "S01ahovcs_u:507": "kadā cit tatra matsyārthī dhīvaraḥ krūramānasaḥ /",
  "S01ahovcs_u:508": "tatsarasi sthitān mīnān samāhartum upācarat // Avc_215 //",
  "S01ahovcs_u:509": "tatra sa dhīvaro dṛṣṭvā mīnāharaṇalālasaḥ /",
  "S01ahovcs_u:510": "tīrastho jālam utkṣipya mīnān āhartum udyayau // Avc_216 //",
  "S01ahovcs_u:511": "tatra jāle pratikṣipte śambukā daivayogataḥ /",
  "S01ahovcs_u:512": "sarvā api praviṣṭās tā na tu matsyo hi kaś cana // Avc_217 //",
  "S01ahovcs_u:513": "tataḥ sa jālam ākṛṣya pravisārya vilokayan /",
  "S01ahovcs_u:514": "dadarśa śambukā eva tatra matsyaṃ na kaṃ cana // Avc_218 //",
  "S01ahovcs_u:515": "atha so 'prāptamatsyas tāḥ śambukā eva lubdhakaḥ /",
  "S01ahovcs_u:516": "ādāya parikhinnātmā svagṛhaṃ śanakair yayau // Avc_219 //",
  "S01ahovcs_u:517": "tatra sa svagṛhaprāpto viṣannāsyo nirāśitaḥ /",
  "S01ahovcs_u:518": "patnyāḥ sundarikāyās tāḥ śambukāḥ purato 'rpayat // Avc_220 //",
  "S01ahovcs_u:519": "tataḥ sa dhīvaro 'nyatra mīnān āhartum udyataḥ /",
  "S01ahovcs_u:520": "bhuktvāhāraṃ yathāprāptaṃ jālam ādāya niryayau // Avc_221 //",
  "S01ahovcs_u:521": "tataḥ sā dhīvarī dṛṣṭvā śambukās tāḥ puro 'rpitāḥ /",
  "S01ahovcs_u:522": "bubhukṣitānupaśyantī niḥśvasanty evam ālapat // Avc_222 //",
  "S01ahovcs_u:523": "hā kaṣṭaṃ kiṃ karomy adya bhojyaṃ kiṃ cin na me gṛhe /",
  "S01ahovcs_u:524": "kaḥ krīṇīyād imāḥ śuktīr jīveyaṃ katham atra hi // Avc_223 //",
  "S01ahovcs_u:525": "tad imāḥ śambukāḥ sarvāḥ paktvā bhuñjyām ihādhunā /",
  "S01ahovcs_u:526": "etadāhāramātreṇa yāpayeyaṃ na cānyathā // Avc_224 //",
  "S01ahovcs_u:527": "iti niścitya sā nārī sarvās tāḥ śambukā api /",
  "S01ahovcs_u:528": "rasair yutāḥ svayaṃ paktvā bubhuje jīvitārthinī // Avc_225 //",
  "S01ahovcs_u:529": "tatas tāḥ śambukāḥ sarvā daivayogānucāriṇaḥ /",
  "S01ahovcs_u:530": "tasyā evodare yātā babhūvur ekapiṇḍitāḥ // Avc_226 //",
  "S01ahovcs_u:531": "tataḥ sāpannasattvābhūt pravṛddhagarbhabhāriṇī /",
  "S01ahovcs_u:532": "dine dine 'bhiruṣṭāṅgī svalpāhāraratā kṛśā // Avc_227 //",
  "S01ahovcs_u:533": "tataḥ sā samaye 'sūta kanyakā hy aṣṭa sundarīḥ /",
  "S01ahovcs_u:534": "ekanāḍīsamudbhūtāḥ samākārāḥ śubhāṃśikāḥ // Avc_228 //",
  "S01ahovcs_u:535": "tatra sā jananī dṛṣṭvā hy aṣṭa tāḥ sundarīḥ śiśūḥ /",
  "S01ahovcs_u:536": "samākārāḥ subhadrāṅgīḥ paśyantī vismayaṃ yayau // Avc_229 //",
  "S01ahovcs_u:537": "tataḥ sa janakaḥ śrutvā jātā hy aṣṭa sutā iti /",
  "S01ahovcs_u:538": "vismitaḥ sahasopetya paśyaṃs tasthau suniścalaḥ // Avc_230 //",
  "S01ahovcs_u:539": "tatas tā dārikāḥ sarvās tayā mātrābhipālitāḥ /",
  "S01ahovcs_u:540": "pravardhitāḥ prapuṣṭāṅgā rurucuḥ paṅkajā iva // Avc_231 //",
  "S01ahovcs_u:541": "tatas tāḥ kanyakāḥ sarvāḥ pūrvapuṇyānubhāvikāḥ /",
  "S01ahovcs_u:542": "prītiviśrambhasaṃbuddhā dharmārthābhiratāśayāḥ // Avc_232 //",
  "S01ahovcs_u:543": "svakulavṛttisaṃtrastā dayārdrāḥ karuṇānvitāḥ /",
  "S01ahovcs_u:544": "triratnadarśanotsāhasamanvitāḥ pracerire // Avc_233 //",
  "S01ahovcs_u:545": "atha mātā samāhūya tāḥ sarvāḥ kanyakā api /",
  "S01ahovcs_u:546": "matsyānāṃ vikrayārthena prairayat paṇyavīthikām // Avc_234 //",
  "S01ahovcs_u:547": "tatas tāḥ kanyakāḥ sarvā ādāya matsyabhājanam /",
  "S01ahovcs_u:548": "vikretuṃ saṃcarantyas tatpuramārgam upācaran // Avc_235 //",
  "S01ahovcs_u:549": "tatra tāḥ kramato gatvā mārgādūrasarittaṭe /",
  "S01ahovcs_u:550": "kṣaṇaṃ viśramya sarvās tad ālokyaiva samāśrayan // Avc_236 //",
  "S01ahovcs_u:551": "tatra tāsāṃ pradhāna yā jyeṣṭhā sā bhaginī sudhīḥ /",
  "S01ahovcs_u:552": "tāḥ sarvā bhaginīr dṛṣṭvā samāmantryaitad abravīt // Avc_237 //",
  "S01ahovcs_u:553": "bhaginyo yat purāsmābhiḥ pātakaṃ dāruṇaṃ kṛtam /",
  "S01ahovcs_u:554": "tenātra sāmprataṃ jātāś caṇḍālasya kule vayam // Avc_238 //",
  "S01ahovcs_u:555": "iti satyaṃ parijñāya viramya pāpakarmataḥ /",
  "S01ahovcs_u:556": "dharmārthasādhane rantum arhāmahe vayaṃ sadā // Avc_239 //",
  "S01ahovcs_u:557": "ihāpi cet tathāsmābhiḥ kriyate pāpasādhanam /",
  "S01ahovcs_u:558": "bhūyo 'pi narake lagnā duḥkhaṃ bhuktvā caremahi // Avc_240 //",
  "S01ahovcs_u:559": "kadā vayaṃ tato muktāḥ sukhaṃ lapsyāmahe katham /",
  "S01ahovcs_u:560": "sadaivaṃ durgatau jātāḥ pāpeṣv eva caremahi // Avc_241 //",
  "S01ahovcs_u:561": "puṇyair vinā na mānuṣye janma saṃprapsyate kva cit /",
  "S01ahovcs_u:562": "mānuṣye 'labhyamāne tu kutra dharme matiś caret // Avc_242 //",
  "S01ahovcs_u:563": "vinā dharmamatiṃ bhadre caritum utsahet katham /",
  "S01ahovcs_u:564": "vinā bhadracariṃ loke sadgatiṃ katham āpnuyāt // Avc_243 //",
  "S01ahovcs_u:565": "sugatau ca sadā saukhyaṃ vinā dharmair na lapsyate /",
  "S01ahovcs_u:566": "tasmād dharme matiṃ dhṛtvā caritavyaṃ śubhe sadā // Avc_244 //",
  "S01ahovcs_u:567": "śubhena sadgatiṃ yātāḥ pāpena durgatiṃ gatāḥ /",
  "S01ahovcs_u:568": "sukhaduḥkhāni saṃbhuktva bhramanti jantavo bhave /",
  "S01ahovcs_u:569": "tad itaḥ sadgatiṃ prāptuṃ caremahi śubhe sadā // Avc_245 //",
  "S01ahovcs_u:570": "kiṃ cāpy etā vayaṃ sarvāś caṇḍālakulasaṃbhavāḥ /",
  "S01ahovcs_u:571": "tat kathaṃ kulavṛttiṃ nu tyaktvā caremahi śubhe // Avc_246 //",
  "S01ahovcs_u:572": "yad vayaṃ preritā mātrā matsyān vikrayituṃ khalu /",
  "S01ahovcs_u:573": "tasmān mātur vaco 'śrutvā caremahy anyathā katham // Avc_247 //",
  "S01ahovcs_u:574": "yady atraitān avikrīya prakṣiptvā ca jalāśaye /",
  "S01ahovcs_u:575": "riktahastāḥ kathaṃ gehe mātuḥ puro vrajemahi // Avc_248 //",
  "S01ahovcs_u:576": "yad bhogyaṃ no gṛhe nāsty etad eva hi jīvanam /",
  "S01ahovcs_u:577": "tat kiṃ sā jananī bhuñjyād vināhāraṃ na jīvati // Avc_249 //",
  "S01ahovcs_u:578": "tad atra kiṃ kariṣyāmo dhig janma mānuṣe 'pi naḥ /",
  "S01ahovcs_u:579": "varaṃ prāṇaparityāgaṃ na tu pāpārthasādhanam // Avc_250 //",
  "S01ahovcs_u:580": "sarveṣām api jantūnām avaśyaṃ maraṇaṃ bhave /",
  "S01ahovcs_u:581": "iti matvātra samsāre vartayema śubhe sadā // Avc_251 //",
  "S01ahovcs_u:582": "tad atra jīvino matsyān prakṣipyaitāñ jalāśraye /",
  "S01ahovcs_u:583": "nirjīvān eva vikrīya mūlyaṃ mātur dadīmahi // Avc_252 //",
  "S01ahovcs_u:584": "yady evaṃ kriyate 'smābhiḥ papaṃ no vidyate na hi /",
  "S01ahovcs_u:585": "kiṃ cit puṇyaṃ tu vidyeta tasmāt kuryāmahe tathā // Avc_253 //",
  "S01ahovcs_u:586": "ity atra me vacaḥ śrutvā tat kartum anumodata /",
  "S01ahovcs_u:587": "mātra śarikāviṣādatvaṃ kartum arhāmahe khalu // Avc_254 //",
  "S01ahovcs_u:588": "etat tayā samākhyātaṃ śrutvā tāḥ paribodhitāḥ /",
  "S01ahovcs_u:589": "tathety abhyanumoditvā tad anukartum īṣire // Avc_255 //",
  "S01ahovcs_u:590": "tatas tāḥ kanyakaḥ sarvās teṣāṃ ye jīvino jhaṣāḥ /",
  "S01ahovcs_u:591": "tān sarvān sahasādāya prākṣipaṃs tatsarijjale // Avc_256 //",
  "S01ahovcs_u:592": "yāvanto nirgataprāṇās tān eva sakalān api /",
  "S01ahovcs_u:593": "ādāya tāḥ pure gatvā vyakrīṇanta yathocitam // Avc_257 //",
  "S01ahovcs_u:594": "tatas tat paṇam ādāya sarvās tāḥ kanyakā mudā /",
  "S01ahovcs_u:595": "gṛham āgatya tan mūlyaṃ sarvaṃ mātuḥ samarpayan // Avc_258 //",
  "S01ahovcs_u:596": "evaṃ tayā jananyā tāḥ kanyakāḥ preritās tathā /",
  "S01ahovcs_u:597": "sajīvāṃs tāñ jale kṣiptvā nirjīvaiḥ paṇam ādaduḥ // Avc_259 //",
  "S01ahovcs_u:598": "evaṃ tāḥ sarvadā nityaṃ kṛtvā bhuktvā vinoditāḥ /",
  "S01ahovcs_u:599": "tadvṛttisaṃparitrastāḥ pāpaśaṅkā viṣedire // Avc_260 //",
  "S01ahovcs_u:600": "kasmiṃś cid divase sarvā mātrā tāḥ preritās tathā /",
  "S01ahovcs_u:601": "mīnān vikretum ādāya nigame samupācaran // Avc_261 //",
  "S01ahovcs_u:602": "tatrāsan daivayogāt te mīnāḥ sarve sajīvitāḥ /",
  "S01ahovcs_u:603": "tān sarvāñ jīvitān dṛṣṭvā sarvās tā vismayaṃ yayuḥ // Avc_262 //",
  "S01ahovcs_u:604": "tatra tāḥ kanyakāḥ sarvāḥ samālokya parasparam /",
  "S01ahovcs_u:605": "katham adyātra kuryāma ity uktvaivāvatasthire // Avc_263 //",
  "S01ahovcs_u:606": "tatra tāsāṃ pradhānā sā kanyā śuddhāśayā sudhīḥ /",
  "S01ahovcs_u:607": "tāḥ sarvā bhaginīr dṛṣṭvā samāśvāsyaivam abravīt // Avc_264 //",
  "S01ahovcs_u:608": "bhaginyo yad ime mīnāḥ sarve 'pi jīvinaḥ khalu /",
  "S01ahovcs_u:609": "tat kathaṃ jīvino 'py atra vikrīṇīmahi sāṃpratam // Avc_265 //",
  "S01ahovcs_u:610": "tasmāt sarvān imān matsyān prakṣiptvātra sarijjale /",
  "S01ahovcs_u:611": "triratnasmaraṇaṃ kṛtvā tiṣṭhemātraikavāsaram // Avc_266 //",
  "S01ahovcs_u:612": "yadi gṛhe gamiṣyāmo riktahastā vinā paṇam /",
  "S01ahovcs_u:613": "mātā ruṣṭā parikruśya sarvā nas tāḍayet khalu // Avc_267 //",
  "S01ahovcs_u:614": "yac cāpy adya gṛhe kiṃ cid bhojyaṃ na vidyate kva cit /",
  "S01ahovcs_u:615": "tat kiṃ mātānnam aśnīyād bubhukṣitā caret krudhā // Avc_268 //",
  "S01ahovcs_u:616": "asmabhyaṃ cāpi kiṃ dadyād annaṃ pānaṃ ca kopitā /",
  "S01ahovcs_u:617": "paribhāṣya muhur bālā api niṣkāsayed gṛhāt // Avc_269 //",
  "S01ahovcs_u:618": "tad adya kiṃ gṛhe gatvā sarvā apīha saṃgatāḥ /",
  "S01ahovcs_u:619": "triratnasmaraṇaṃ kṛtva tiṣṭhemahi dināntataḥ // Avc_270 //",
  "S01ahovcs_u:620": "etat tayoditaṃ śrutvā sarvās tā dārikā api /",
  "S01ahovcs_u:621": "tatheti saṃmataṃ kṛtvā sarvān mīnāñ jale 'kṣipan // Avc_271 //",
  "S01ahovcs_u:622": "tatra tāḥ kanyakāḥ sarvaḥ sarittaṭasamāśritāḥ /",
  "S01ahovcs_u:623": "triratnasmaraṇaṃ kṛtvā dhyātvā tasthuḥ samāhitāḥ // Avc_272 //",
  "S01ahovcs_u:624": "kena cit kathitaṃ tāsām etadvṛttiṃ niśamya sā /",
  "S01ahovcs_u:625": "mātā krodhāgnisaṃtaptā vegāt tatra ruṣācarat // Avc_273 //",
  "S01ahovcs_u:626": "tatra tā dārikāḥ sarvās tathā sthitā nirīkṣya sā /",
  "S01ahovcs_u:627": "jananī sahasopetya paribhāṣyaivam abravīt // Avc_274 //",
  "S01ahovcs_u:628": "are re durbhagā bālāḥ kim evam iha saṃsthitāḥ /",
  "S01ahovcs_u:629": "pradoṣe 'pi gṛhe kena hetunā na samāgatāḥ // Avc_275 //",
  "S01ahovcs_u:630": "kim etān sakalān mīnān avikrīya vimuñcatha /",
  "S01ahovcs_u:631": "kiṃ cid annaṃ gṛhe nāsti tat kiṃ bhokṣyāmahe 'dhunā // Avc_276 //",
  "S01ahovcs_u:632": "kasyopadeśam ākarṇya kuladharmanirādarāḥ /",
  "S01ahovcs_u:633": "pitror api vaco 'śrutvā krīḍathaivaṃ tad ucyatām // Avc_277 //",
  "S01ahovcs_u:634": "evam ukte tayā mātrā sarvās tāḥ kanyakā api /",
  "S01ahovcs_u:635": "adhomukhasthitāḥ kiṃ cid api nocur viṣāditāḥ // Avc_278 //",
  "S01ahovcs_u:636": "tathā sthitāḥ svaputrīs tā dṛṣṭvā sā jananī ruṣā /",
  "S01ahovcs_u:637": "sahasā samupākramya laguḍenābhyatāḍayat // Avc_279 //",
  "S01ahovcs_u:638": "tataḥ sā jananī dṛṣṭvā sarvās tās trasitānanāḥ /",
  "S01ahovcs_u:639": "bodhayitvā prayatnena nināya svagṛhe niśi // Avc_280 //",
  "S01ahovcs_u:640": "tatra tāḥ kanyakāḥ sarvāḥ svagṛhe saṃsthitāḥ niśi /",
  "S01ahovcs_u:641": "abhuktvaikāntam āśritya tasthuḥ smṛtvā munīśvaram // Avc_281 //",
  "S01ahovcs_u:642": "tat paredyuś ca sā mātā hatvāpi jīvino jhaṣān /",
  "S01ahovcs_u:643": "dattvā tān dārikās tāś ca vikrayāyairayat pure // Avc_282 //",
  "S01ahovcs_u:644": "mātrā tathā kṛtaṃ matvā sarvās tāḥ kanyakā api /",
  "S01ahovcs_u:645": "tat kukarma iti dhyātvā tasthuḥ pāpaviṣāditāḥ // Avc_283 //",
  "S01ahovcs_u:646": "tathā sthitāś ca tāḥ sarvā dṛṣṭvā sā jananī ruṣā /",
  "S01ahovcs_u:647": "bahuśaḥ paribhāṣitvā pratāḍya prairayat pure // Avc_284 //",
  "S01ahovcs_u:648": "tatas tā dārikāḥ sarvās tattāḍanarujānvitāḥ /",
  "S01ahovcs_u:649": "viṣaṇṇās tāñ jhaṣān dhṛtvā vikretuṃ niryayuḥ śanaiḥ // Avc_285 //",
  "S01ahovcs_u:650": "tatas tā nirgatāḥ sarvās tanmārgasarasītaṭe /",
  "S01ahovcs_u:651": "mātṛtāḍanaduḥkhārtā viśramya kṣaṇam āśrayan // Avc_286 //",
  "S01ahovcs_u:652": "tatra tāḥ kanyakāḥ sarvās tatpāpapariśodhane /",
  "S01ahovcs_u:653": "triratnasmaraṇaṃ kṛtvā tasthur dhyānasamāhitāḥ // Avc_287 //",
  "S01ahovcs_u:654": "tatpuṇyapariśuddhās tā vālukābhiḥ pṛthak pṛthak /",
  "S01ahovcs_u:655": "caityaṃ nirmāya satkṛtya pratiṣṭhāpya pramoditāḥ // Avc_288 //",
  "S01ahovcs_u:656": "tatrotpannāni puṣpāṇi phalāni ca samantataḥ /",
  "S01ahovcs_u:657": "ādāya taiḥ phalaiḥ puṣpaiḥ svasvacaityaṃ samarcayan // Avc_289 //",
  "S01ahovcs_u:658": "tatas tāḥ prāñjaliṃ dhṛtvā kṛtvā pradakṣiṇāni ca /",
  "S01ahovcs_u:659": "aṣṭāṅgapraṇatiṃ kṛtvā tasthur dhyānasamāhitāḥ // Avc_290 //",
  "S01ahovcs_u:660": "taddinānte 'pi tāḥ sarvā gṛhe naivāgatā iti /",
  "S01ahovcs_u:661": "mātā vicintya bhartāraṃ sahasā caivam abravīt // Avc_291 //",
  "S01ahovcs_u:662": "svāmiṃs tā dārikāḥ sarvā adyāpi nāgatā gṛhe /",
  "S01ahovcs_u:663": "kutra gatā iti draṣṭuṃ gaccha tvaṃ sahasānaya // Avc_292 //",
  "S01ahovcs_u:664": "etat patnyoditaṃ śrutvā sa caṇḍālaḥ prakopitaḥ /",
  "S01ahovcs_u:665": "sahasā tatsarastīre gacchan sarvā dadarśa tāḥ // Avc_293 //",
  "S01ahovcs_u:666": "tatra tāś caityam abhyarcya sthitāḥ sarvā vilokya saḥ /",
  "S01ahovcs_u:667": "pitātikopasaṃtaptaḥ sahasā saṃmukho 'carat // Avc_294 //",
  "S01ahovcs_u:668": "tatra tāḥ kanyakāḥ sarvā dṛṣṭvā taṃ saṃmukhāgatam /",
  "S01ahovcs_u:669": "krodhasaṃtaptaraktākṣaṃ tasthur dhyānasamāhitāḥ // Avc_295 //",
  "S01ahovcs_u:670": "tathā sthitāḥ sa ālokya sarvās tāḥ svātmajā api /",
  "S01ahovcs_u:671": "nirdayo bahudhā bhartsya laguḍenāpy atāḍayat // Avc_296 //",
  "S01ahovcs_u:672": "tathātitāḍitāḥ sarvā api tā na vicerire /",
  "S01ahovcs_u:673": "tatpāpatrasitā eva tasthur dhyānasamāhitāḥ // Avc_297 //",
  "S01ahovcs_u:674": "tataḥ sa janakaḥ krūraḥ saṃtāḍya paribhāṣya ca /",
  "S01ahovcs_u:675": "sarvā ādāya tān mīnān sahasā tatpure 'carat // Avc_298 //",
  "S01ahovcs_u:676": "tatra vikrīya tān mīnān annam ādāya satvaraḥ /",
  "S01ahovcs_u:677": "gṛhe patnyāḥ puro gatvā tac caritraṃ nyavedayat // Avc_299 //",
  "S01ahovcs_u:678": "tatra tattāḍanodbhūtaduḥsahavedanāturāḥ /",
  "S01ahovcs_u:679": "bhuvy āvartya rudantyas tāḥ sarvās tasthur vimūrchitāḥ // Avc_300 //",
  "S01ahovcs_u:680": "tadantikagireḥ sānau niṣaṇṇaḥ karuṇānidhiḥ /",
  "S01ahovcs_u:681": "pratyekabuddha ātmajñaḥ śuśrāva tadvilāpitam // Avc_301 //",
  "S01ahovcs_u:682": "tatra sa kṛpayā dṛṣṭyā vilokayan samantataḥ /",
  "S01ahovcs_u:683": "tāḥ sarvā vedanākrāntāḥ samaikṣata vimūrchitāḥ // Avc_302 //",
  "S01ahovcs_u:684": "tataḥ pratyekabuddhaḥ sa kāruṇyacoditaḥ kṛtī /",
  "S01ahovcs_u:685": "taddeśaṃ sahasopetya tasthau sudhākarotsṛjan // Avc_303 //",
  "S01ahovcs_u:686": "sarvās tās tatsudhāraśmiparispṛṣṭāḥ sukhānvitāḥ /",
  "S01ahovcs_u:687": "saṃprāptacetanāḥ sarvāḥ prādrākṣus taṃ yatīśvaram // Avc_304 //",
  "S01ahovcs_u:688": "tatas tās taṃ muniṃ dṛṣṭvā vismayākrāntamānasāḥ /",
  "S01ahovcs_u:689": "ko 'yaṃ munir iti dhyātvā sarvās tasthuḥ pramoditāḥ // Avc_305 //",
  "S01ahovcs_u:690": "tatas tāsāṃ pradhānā yā bhaginī sā vicakṣaṇā /",
  "S01ahovcs_u:691": "tāḥ sarvā bhaginīr dṛṣṭvā samāmantryaivam abravīt // Avc_306 //",
  "S01ahovcs_u:692": "dhanyā vayaṃ tad adya smo yad ayaṃ saugato muniḥ /",
  "S01ahovcs_u:693": "kṛpayāsmān samuddhartuṃ svayam eva samāgataḥ // Avc_307 //",
  "S01ahovcs_u:694": "yady ayaṃ nāgato buddhaḥ sudhāraśmir dayānidhiḥ /",
  "S01ahovcs_u:695": "nistrāṇā vayam atraiva sarvā mṛtyuṃ vrajemahi // Avc_308 //",
  "S01ahovcs_u:696": "dhanyo 'yaṃ sugato nāthaḥ sarvasattvānukampakaḥ /",
  "S01ahovcs_u:697": "ko hy asti trijagalloke buddhād anyo hitaṃkaraḥ // Avc_309 //",
  "S01ahovcs_u:698": "buddha eva jagacchāstā sarvabhadrārthasādhakaḥ /",
  "S01ahovcs_u:699": "durgatitrāyako nāthaḥ sadgater mārgadarśakaḥ // Avc_310 //",
  "S01ahovcs_u:700": "tad etasya vayaṃ sarvāḥ sarvadā śaraṇaṃ gatāḥ /",
  "S01ahovcs_u:701": "satkṛtya śraddhayā bhaktya yathāśakti bhajemahi // Avc_311 //",
  "S01ahovcs_u:702": "tato nūnaṃ vayaṃ sarvāḥ sarvapāpavimocitāḥ /",
  "S01ahovcs_u:703": "pariśuddhatrikāyā hi sadgatiṃ ca vrajemahi // Avc_312 //",
  "S01ahovcs_u:704": "etat tayā samākhyātaṃ śrutvā tāḥ paribodhitāḥ /",
  "S01ahovcs_u:705": "sarvā api munes tasya tathā bhaktuṃ samīṣire // Avc_313 //",
  "S01ahovcs_u:706": "tatas tāḥ kanyakāḥ sarvāḥ śraddhābhaktisamanvitāḥ /",
  "S01ahovcs_u:707": "yathāśakti munes tasya satkāraiḥ prābhajan mudā // Avc_314 //",
  "S01ahovcs_u:708": "tatas tāḥ śaraṇaṃ gatvā kṛtāñjalipuṭā mudā /",
  "S01ahovcs_u:709": "tridhā pradakṣiṇīkṛtya natvaivaṃ prārthayaṃs tathā // Avc_315 //",
  "S01ahovcs_u:710": "bhagavan nātha sarvajña bhavatāṃ sarvadā vayam /",
  "S01ahovcs_u:711": "śaraṇasthā yathādeśam icchāmaś carituṃ tathā // Avc_316 //",
  "S01ahovcs_u:712": "tad bhavān kṛpayā dṛṣṭyā paśyann asmān suduḥkhitāḥ /",
  "S01ahovcs_u:713": "sarvadāpi tathā sarvāḥ paritrātuṃ samarhati // Avc_317 //",
  "S01ahovcs_u:714": "nānyo no vidyate trātā nātho mitraṃ suhṛd guruḥ /",
  "S01ahovcs_u:715": "bhavān eva guruḥ śāstā saddharmadeśakaḥ prabhuḥ // Avc_318 //",
  "S01ahovcs_u:716": "tad asmān duḥkhinīḥ sarvāḥ saṃpaśyan karuṇādṛśā /",
  "S01ahovcs_u:717": "bodhimārge pratiṣṭhāpya sadaivaṃ trātum arhati // Avc_319 //",
  "S01ahovcs_u:718": "etat saṃprārthitaṃ tābhiḥ śrutvā so 'rhan mahāmatiḥ /",
  "S01ahovcs_u:719": "pratyekasugato jñātvā tāsāṃ karmavipākatām // Avc_320 //",
  "S01ahovcs_u:720": "tata ākāśa utplutya sthitvā vahnir ivojjvalan /",
  "S01ahovcs_u:721": "taccittasaṃvinodārthaṃ prātihāryam adarśayat // Avc_321 //",
  "S01ahovcs_u:722": "tasyaitat prātihāryaṃ tāḥ sarvā dṛṣṭvā savismayāḥ /",
  "S01ahovcs_u:723": "suprasannamukhāmbhojāḥ sulabdhabodhimānasāḥ // Avc_322 //",
  "S01ahovcs_u:724": "tatra pradakṣiṇīkṛtya kṛtāñjalipuṭā mudā /",
  "S01ahovcs_u:725": "aṣṭāṅgapraṇatiṃ kṛtvā bodhipraṇidhim ādadhuḥ // Avc_323 //",
  "S01ahovcs_u:726": "yad asmābhir muner asya satkṛtiḥ prakṛtā mudā /",
  "S01ahovcs_u:727": "etatpuṇyavipākena labdhvā ca janma sadgatau // Avc_324 //",
  "S01ahovcs_u:728": "svaparātmahitaṃ kṛtvā sarvatrāpi śubhāni ca /",
  "S01ahovcs_u:729": "īdṛkpratyekasaṃbodhiṃ labdhvā vrajema nirvṛtim // Avc_325 //",
  "S01ahovcs_u:730": "evaṃ tāḥ kanyakāḥ sarvāḥ praṇidhāya prasāditāḥ /",
  "S01ahovcs_u:731": "tam eva sugataṃ natvā tasthur dhyānasamāhitāḥ // Avc_326 //",
  "S01ahovcs_u:732": "evaṃ hṛdbhāvitaṃ tāsāṃ matvā sa sugatas tataḥ /",
  "S01ahovcs_u:733": "ākāśāt sahasopetya tā evaṃ samupādiśat // Avc_327 //",
  "S01ahovcs_u:734": "bhaginyaḥ saṃprasīdadhvaṃ yad itaḥ saptame 'hani /",
  "S01ahovcs_u:735": "sarvā yūyaṃ subhāvinyaḥ samaṃ kālaṃ gamiṣyatha // Avc_328 //",
  "S01ahovcs_u:736": "tato rājakule janma vārāṇasyāṃ śubhāṃśikāḥ /",
  "S01ahovcs_u:737": "labdhvā yūyaṃ samācārāḥ sarvāḥ śubhe cariṣyatha // Avc_329 //",
  "S01ahovcs_u:738": "tatra yūyaṃ samālokya saṃsāraṃ kleśasaṃkulam /",
  "S01ahovcs_u:739": "sarvān parigrahāṃs tyaktvā tapovane ramiṣyatha // Avc_330 //",
  "S01ahovcs_u:740": "tatrāpi ca triratnāni smṛtvā sadā samāhitāḥ /",
  "S01ahovcs_u:741": "pratyekāṃ bodhim āsādya nirvṛtipadam āpsyatha // Avc_331 //",
  "S01ahovcs_u:742": "etan matvā bhaginyo 'tra sarvā yūyaṃ samāhitāḥ /",
  "S01ahovcs_u:743": "triratnabhajanaṃ kṛtvā carata sarvadā śubhe // Avc_332 //",
  "S01ahovcs_u:744": "etad evam upādiśya sa pratyekajinas tataḥ /",
  "S01ahovcs_u:745": "bhāsayan khaṃ samutplutya svāśramaṃ sahasā yayau // Avc_333 //",
  "S01ahovcs_u:746": "tam ākāśagataṃ dṛṣṭvā sarvās tāḥ kanyakā mudā /",
  "S01ahovcs_u:747": "praṇatvā suprasādinyaś cireṇa svālaye 'caran // Avc_334 //",
  "S01ahovcs_u:748": "tatra tāś caityam abhyarcya sthitāḥ saptadine mṛtāḥ /",
  "S01ahovcs_u:749": "vārāṇasyāṃ kṛke rajñaḥ sutā āsan samānikāḥ // Avc_335 //",
  "S01ahovcs_u:750": "tāsaṃ yā bhaginī jyeṣṭhā vratīti pratiśrutā /",
  "S01ahovcs_u:751": "dvitīyā dharmavatī khyātā tṛtīyā śubhamañjarī // Avc_336 //",
  "S01ahovcs_u:752": "caturthī dhīmatī nāmnā pañcamī netramañjarī /",
  "S01ahovcs_u:753": "ṣaṣṭhī ca śrimatī khyātā saptamī ca madaṃjahā // Avc_337 //",
  "S01ahovcs_u:754": "aṣṭamī ratnamālākhyā ity etā aṣṭakanyakāḥ /",
  "S01ahovcs_u:755": "sujātā nṛpateḥ putryaḥ samācārāḥ samāśayāḥ // Avc_338 //",
  "S01ahovcs_u:757": "{E adds the following after vs. 338 and continues from 339",
  "S01ahovcs_u:758": "tatra tāḥ dharmavatyādi saptakanyā śubhecarāḥ /",
  "S01ahovcs_u:759": "kleśavyākulasaṃsāram ity ālokya parigrahān /",
  "S01ahovcs_u:760": "svān svān sarvān parityaktvā sarvāḥ tapovanaṃ yayuḥ // Avc_338* //",
  "S01ahovcs_u:761": "tatrāpi ca triratnāni sadā smṛtvā samāhitāḥ /",
  "S01ahovcs_u:762": "pratyekāṃ bodhim āsādya nirvṛtiṃ tāḥ samāyayuḥ // Avc_338** //",
  "S01ahovcs_u:763": "tāsaṃ jyeṣṭhā svasā yā tat vrataṃ pratijanma pracārikā /",
  "S01ahovcs_u:764": "etatpuṇyānubhāvena sā kanyā ratisaṃnibhā // Avc_338*** //",
  "S01ahovcs_u:765": "dharmaśīlā vratī nāmnī dharmapattane pure vare /}",
  "S01ahovcs_u:767": "tāsāṃ jyeṣṭhā pradhānā yā sā kanyā ratisaṃnibhā /",
  "S01ahovcs_u:768": "dharmadakṣasya bhūpasya bhāryābhūd dharmacāriṇī // Avc_339 //",
  "S01ahovcs_u:769": "tadāpi sā vratī kanyā caityasevānurāgiṇī /",
  "S01ahovcs_u:770": "saṃbodhicaraṇārāgā saṃbuddhaguṇabhāvinī // Avc_340 //",
  "S01ahovcs_u:771": "tatra sā kanyakā sādhvī kartuṃ caityārcanaṃ mudā /",
  "S01ahovcs_u:772": "dharmadakṣaṃ patiṃ natvā prārthayad evam ādarāt // Avc_341 //",
  "S01ahovcs_u:773": "svāminn icchāmy ahaṃ kartuṃ caityabimbārcanaṃ sadā /",
  "S01ahovcs_u:774": "ahorātravrataṃ cāpi tad anujñāṃ pradehi me // Avc_342 //",
  "S01ahovcs_u:775": "iti tayā subhāvinyā bhāryayā prārthitaṃ mudā /",
  "S01ahovcs_u:776": "śrutvā sa nṛpatir dṛṣṭvā tāṃ bhāryām evam abravīt // Avc_343 //",
  "S01ahovcs_u:777": "bhadre sādhuḥ samicchā te yat tvayāhaṃ prabodhitaḥ /",
  "S01ahovcs_u:778": "ahaṃ cāpi cariṣyāmi tathāhorātrasadvratam // Avc_344 //",
  "S01ahovcs_u:779": "ity uktvā sa mahīpālo dharmadakṣaḥ pramoditaḥ /",
  "S01ahovcs_u:780": "bhāryayā sahasaicchat tad ahorātravrataṃ varam // Avc_345 //",
  "S01ahovcs_u:781": "tataḥ sa nṛpatiś caityaṃ pratiṣṭhāpya yathāvidhi /",
  "S01ahovcs_u:782": "ahorātravrataṃ kṛtvā sabhāryas taṃ samārcayat // Avc_346 //",
  "S01ahovcs_u:783": "evaṃ tayā subhāvinyā bhāryayā saha sarvadā /",
  "S01ahovcs_u:784": "dharmadakṣo narendro 'sau caityasevārato 'bhavat // Avc_347 //",
  "S01ahovcs_u:785": "tatas tau dampatī cāpi yāvajjīvaṃ jinārcanam /",
  "S01ahovcs_u:786": "kṛtvā saukhyaṃ prabhuktvānte saṃjagmāte jinālayam // Avc_348 //",
  "S01ahovcs_u:787": "evaṃ matvātra yūyaṃ ca śraddhayā sadvrataṃ mudā /",
  "S01ahovcs_u:788": "ahorātravrataṃ dhṛtvā bhajata caityam ādarāt // Avc_349 //",
  "S01ahovcs_u:789": "evaṃ kṛte hi vo bhadram ihāmutra sadā bhavet /",
  "S01ahovcs_u:790": "kramād bodhipadaṃ prāpya gamiṣyatha jinālayam // Avc_350 //",
  "S01ahovcs_u:791": "iti śāstrā munīndreṇa samādiṣṭaṃ niśamya te /",
  "S01ahovcs_u:792": "bhikṣavo 'pi tathā caityaṃ vrataṃ dhṛtvā prabhejire // Avc_351 //",
  "S01ahovcs_u:793": "evaṃ me guruṇākhyātaṃ śrutaṃ mayā narādhipa /",
  "S01ahovcs_u:794": "sarvalokahitārthāya tavāpi ca pracakṣyate // Avc_352 //",
  "S01ahovcs_u:795": "tathā tvaṃ ca mahārāja saṃbodhipadalabdhaye /",
  "S01ahovcs_u:796": "ahorātravrataṃ dhṛtvā caityasevārato bhava // Avc_353 //",
  "S01ahovcs_u:797": "etatpuṇyānubhāvais te sarvatra mangalaṃ bhavet /",
  "S01ahovcs_u:798": "sarvadā satsukhaṃ bhuktvā yāyāś cānte jinālayam // Avc_354 //",
  "S01ahovcs_u:800": "{E adds the following between vss. 354 and 355.",
  "S01ahovcs_u:801": "punas ca maharaja",
  "S01ahovcs_u:802": "dharmaṃ vinā na mokṣaṃ ca dānaṃ vinā na bhuktavān /",
  "S01ahovcs_u:803": "śrotuṃ vinā na satjñānaṃ tasmād dharmādikaṃ cara //",
  "S01ahovcs_u:804": "saptajanmakṛtaṃ pāpaṃ tenaiva naśyate khalu /",
  "S01ahovcs_u:805": "kukṣetre ca kugotre ca jananaṃ na bhaviṣyati // Avc_354* //}",
  "S01ahovcs_u:807": "iti tenopaguptena śāstrākhyātaṃ niśamya saḥ /",
  "S01ahovcs_u:808": "aśokaḥ saprajālokas tatheti prābhyanandata // Avc_355 //",
  "S01ahovcs_u:809": "ye cedaṃ śuddhacittā jinavarakathitaṃ caityasevānubhāvam /",
  "S01ahovcs_u:810": "śṛṇvanti śrāvayanti pramuditahṛdayāḥ śraddhayābhiprasannāḥ /",
  "S01ahovcs_u:811": "te sarvakleśamuktā jinaguṇaniratāḥ prāptasaṃbodhicittāḥ /",
  "S01ahovcs_u:812": "śuddhātmānaḥ sudhīrāḥ sakalaśubhakarā buddhaloke prayānti // Avc_356 //",
  "S01ahovcs_u:813": "ity ahorātravratacaityasevānuśaṃsāvadānam //",
  "S01ahovcs_u:815": "{Śvadānaṃ aśokapṛcchitaṃ samāptaṃ. śubhan astu jagatāṃ.",
  "S01ahovcs_u:816": "Saṃvat 32 āśvine māse ?",
  "S01ahovcs_u:817": "kṛṣṇapakṣe likha etat pam. mudā E}",
  "S01ahovcs_u:818": "____________________"
}