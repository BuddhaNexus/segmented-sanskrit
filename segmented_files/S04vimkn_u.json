{
  "S04vimkn_u:0": "Vimalakīrtinirdeśa",
  "S04vimkn_u:1": "namaḥ sarvabuddhabodhisatvebhyaḥ //",
  "S04vimkn_u:2": "Vkn \u00151.1 evaṃ mayā śrutam /",
  "S04vimkn_u:3": "ekasmin samaye bhagavān vaiśālyāṃ viharati sma,",
  "S04vimkn_u:4": "āmrapālīvane mahatā bhikṣusamghena sārdham aṣṭābhir bhikṣusahasraiḥ,",
  "S04vimkn_u:5_0": "Vkn \u00151.2 sarvair arhadbhiḥ kṣīṇāsravair niḥkleśair vaśībhūtaiḥ suvimuktacittaiḥ suvimuktaprajñair",
  "S04vimkn_u:5_1": "ājāneyair mahānāgaiḥ kṛtakṛtyaiḥ kṛtakaraṇīyair apahṛtabhārair anuprāptasvakārthaiḥ",
  "S04vimkn_u:5_2": "parikṣīṇabhavasamyojanaiḥ samyagājñāsuvimuktacittaiḥ sarvacetovaśiparamapāramiprāptaiḥ,",
  "S04vimkn_u:6": "Vkn \u00151.3 dvātriṃśatā ca bodhisatvasahasrair abhijñānābhijñātaiḥ sarvair mahābhijñāparikarmaniryātaiḥ,",
  "S04vimkn_u:7": "buddhādhiṣṭhānādhiṣṭhitaiḥ,",
  "S04vimkn_u:8": "saddharmanagarapālaiḥ,",
  "S04vimkn_u:9": "saddharmaparigrāhakaiḥ,",
  "S04vimkn_u:10": "mahāsiṃhanādanādibhiḥ,",
  "S04vimkn_u:11": "daśadigvighuṣṭaśabdaiḥ,",
  "S04vimkn_u:12": "sarvasatvānadhyeṣitakalyāṇamitraiḥ,",
  "S04vimkn_u:13": "triratnavaṃśānupacchetṛbhiḥ,",
  "S04vimkn_u:14": "nihatamārapratyarthikaiḥ,",
  "S04vimkn_u:15": "sarvaparapravādyanabhibhūtaiḥ,",
  "S04vimkn_u:16": "smṛtisamādhidhāraṇīsaṃpannaiḥ,",
  "S04vimkn_u:17": "sarvanivaraṇaparyutthānavigataiḥ,",
  "S04vimkn_u:18": "anāvaraṇavimokṣapratiṣṭhitaiḥ,",
  "S04vimkn_u:19": "anācchedyapratibhānaiḥ,",
  "S04vimkn_u:20": "dānadamaniyamasaṃyamaśīlakṣāntivīryadhyānaprajñopāyaniryātaiḥ,",
  "S04vimkn_u:21": "anupalambhānutpattikadharmakṣāntisamanvāgataiḥ,",
  "S04vimkn_u:22": "avaivartikadharmacakrapravartakaiḥ,",
  "S04vimkn_u:23": "alakṣaṇamudrāmudritaiḥ,",
  "S04vimkn_u:24": "sarvasatvendriyajñānakuśalaiḥ,",
  "S04vimkn_u:25": "sarvaparṣadanabhibhūtavaiśāradyavikrāmibhiḥ,",
  "S04vimkn_u:26": "mahāpuṇyajñānasaṃbhāropacitaiḥ,",
  "S04vimkn_u:27": "lakṣaṇānuvyañjanasamalaṃkṛtakāyaiḥ,",
  "S04vimkn_u:28": "paramarūpadhāribhiḥ,",
  "S04vimkn_u:29": "apagatabhūṣaṇaiḥ,",
  "S04vimkn_u:30": "meruśikharābhyudgatayaśaḥkīrtisamudgataiḥ,",
  "S04vimkn_u:31": "dṛḍhavajrādhyāśayābhedyabuddhadharmaprasādapratilabdhaiḥ,",
  "S04vimkn_u:32": "dharmaratnavikaraṇāmṛtajalasaṃpravarṣakaiḥ,",
  "S04vimkn_u:33": "sarvasatvarutaravitasvarāṅgaghoṣaviśuddhasvaraiḥ,",
  "S04vimkn_u:34": "gambhīradharmapratītyāvatārāntānantadṛṣṭivāsanānusaṃdhisamucchinnaiḥ,",
  "S04vimkn_u:35": "vigatabhayasiṃhopamanādibhiḥ,",
  "S04vimkn_u:36": "tulyātulyasamatikrāntaiḥ,",
  "S04vimkn_u:37": "dharmaratnaprajñāsamudānītamahāsārthavāhaiḥ ṛjusūkṣmamṛdudurdṛśaduranubodhasarvadharmakuśalaiḥ,",
  "S04vimkn_u:38": "āgatisatvāśayamatimanupraviṣṭajñānaviṣayibhiḥ,",
  "S04vimkn_u:39": "asamasamabuddhajñānābhiṣekābhiṣiktaiḥ,",
  "S04vimkn_u:40": "daśabalavaiśāradyāveṇikabuddhadharmādhyāśayagataiḥ sarvāpāyadurgativinipātotkṣiptaparikhaiḥ,",
  "S04vimkn_u:41": "saṃcintyabhavagatyupapattisaṃdarśayitṛbhiḥ,",
  "S04vimkn_u:42": "mahāvaidyarājaiḥ,",
  "S04vimkn_u:43": "sarvasatvavinayavidhijñaiḥ,",
  "S04vimkn_u:44": "yathārhadharmabhaiṣajyaprayogaprayuktaiḥ,",
  "S04vimkn_u:45": "anantaguṇākarasamanvāgataiḥ,",
  "S04vimkn_u:46": "anantabuddhakṣetraguṇavyūhasamalaṃkṛtaiḥ,",
  "S04vimkn_u:47": "amoghaśravaṇadarśanaiḥ,",
  "S04vimkn_u:48": "amoghapadavikramaiḥ,",
  "S04vimkn_u:49": "aparimitakalpakoṭīniyutaśatasahasraguṇaparikīrtanāparyantaguṇaughaiḥ /",
  "S04vimkn_u:50": "Vkn \u00151.4 tadyathā samadarśinā ca nāma bodhisatvena mahāsatvena samaviṣamadarśinā ca,",
  "S04vimkn_u:51": "samādhivikurvaṇarājena ca,",
  "S04vimkn_u:52": "dharmeśvareṇa ca,",
  "S04vimkn_u:53": "dharmaketunā ca,",
  "S04vimkn_u:54": "prabhāketunā ca,",
  "S04vimkn_u:55": "prabhāvyūhena ca,",
  "S04vimkn_u:56": "mahāvyūhena ca,",
  "S04vimkn_u:57": "ratnakūṭena ca,",
  "S04vimkn_u:58": "pratibhānakūṭena ca,",
  "S04vimkn_u:59": "ratnamudrāhastena ca,",
  "S04vimkn_u:60": "nityotkṣiptahastena ca,",
  "S04vimkn_u:61": "nityotpalakṛtahastena ca,",
  "S04vimkn_u:62": "nityotkaṇṭhitena ca,",
  "S04vimkn_u:63": "nityaprahasitapramuditendriyeṇa ca,",
  "S04vimkn_u:64": "prāmodyarājena ca,",
  "S04vimkn_u:65": "devarājena ca,",
  "S04vimkn_u:66": "praṇidhiprayātaprāptena ca,",
  "S04vimkn_u:67": "pratisaṃvitpraṇādaprāptena ca,",
  "S04vimkn_u:68": "gaganagañjena ca,",
  "S04vimkn_u:69": "ratnolkādhāriṇā ca,",
  "S04vimkn_u:70": "ratnavīreṇa ca,",
  "S04vimkn_u:71": "ratnaśriyā ca,",
  "S04vimkn_u:72": "ratnanandinā ca,",
  "S04vimkn_u:73": "indrajālinā ca,",
  "S04vimkn_u:74": "jāliniprabheṇa ca,",
  "S04vimkn_u:75": "anāraṃbaṇadhyāyinā ca,",
  "S04vimkn_u:76": "prajñākūṭena ca,",
  "S04vimkn_u:77": "ratnajahena ca,",
  "S04vimkn_u:78": "mārapramardinā ca,",
  "S04vimkn_u:79": "vidyuddevena ca,",
  "S04vimkn_u:80": "vikurvaṇarājena ca,",
  "S04vimkn_u:81": "lakṣaṇakūṭena ca,",
  "S04vimkn_u:82": "lakṣaṇakūṭasamatikrāntena ca,",
  "S04vimkn_u:83": "siṃhaghoṣābhigarjitasvareṇa ca,",
  "S04vimkn_u:84": "śailaśikharasaṃghaṭṭanarājena ca,",
  "S04vimkn_u:85": "gandhahastinā ca,",
  "S04vimkn_u:86": "gajagandhahastinā ca,",
  "S04vimkn_u:87": "satatodyuktena ca,",
  "S04vimkn_u:88": "anikṣiptadhureṇa ca,",
  "S04vimkn_u:89": "sumatinā ca,",
  "S04vimkn_u:90": "sujātena ca,",
  "S04vimkn_u:91": "padmaśrīgarbheṇa ca,",
  "S04vimkn_u:92": "padmavyūhena ca,",
  "S04vimkn_u:93": "avalokiteśvareṇa ca,",
  "S04vimkn_u:94": "mahāsthāmaprāptena ca,",
  "S04vimkn_u:95": "brahmajālinā ca,",
  "S04vimkn_u:96": "ratnayaṣṭinā ca,",
  "S04vimkn_u:97": "mārajitena ca,",
  "S04vimkn_u:98": "kṣetrālaṃkṛtena ca,",
  "S04vimkn_u:99": "maṇiratnacchatreṇa ca,",
  "S04vimkn_u:100": "suvarṇacūḍena ca,",
  "S04vimkn_u:101": "maṇicūḍena ca,",
  "S04vimkn_u:102": "maitreyeṇa ca,",
  "S04vimkn_u:103": "mañjuśriyā ca kumārabhūtena bodhisatvena mahāsatvena,",
  "S04vimkn_u:104": "evaṃpramukhair dvātriṃśatā bodhisatvasahasraiḥ /",
  "S04vimkn_u:105": "Vkn \u00151.5 daśabhiś ca brahmasahasrair jaṭibrahmapramukhaiḥ,",
  "S04vimkn_u:106": "anekāc caturmahādvīpakāl lokadhātor abhyāgatair bhagavato darśanāyai vandanāyai paryupāsanāyai dharmaśravaṇāya ca /",
  "S04vimkn_u:107": "te tatraiva parṣadi saṃnipatitāḥ /",
  "S04vimkn_u:108": "dvādaśa ca śakrasahasrāṇy anyānyebhyaś caturmahādvīpakebhyo 'bhyāgatāni tatraiva parṣadi saṃnipatitāny abhūvan /",
  "S04vimkn_u:109": "tathānye 'pi maheśākhyamaheśākhyāḥ śakrabrahmalokapāladevanāgayakṣagandharvāsuragaruḍakinnaramahoragās tatraiva parṣadi saṃnipatitā abhūvan saṃnisaṇṇāḥ /",
  "S04vimkn_u:110": "tathā catasraḥ parṣado bhikṣubhiksūṇyupāsakopāsikāś copasaṃkrāntā abhūvan /",
  "S04vimkn_u:111": "Vkn \u00151.6 tatra bhagavān anekaśatasahasrayā parṣadā parivṛtaḥ puraskṛto dharmaṃ deśayati sma /",
  "S04vimkn_u:112": "sumerur iva parvatarājaḥ sāgaramadhyād abhyudgataḥ sarvaparṣadam abhibhūya bhāsate tapati virocate śrīgarbhe siṃhāsane niṣaṇnaḥ /",
  "S04vimkn_u:113_0": "Vkn \u00151.7 atha ratnākaro bodhisatvo licchavikumāraḥ sārdhaṃ pañcamātrair licchavikumāraśataiḥ",
  "S04vimkn_u:113_1": "saptaratnamayāni cchatrāṇi gṛhītvā vaiśālyāṃ mahānagaryāṃ niṣkramya yenāmrapālīvanaṃ",
  "S04vimkn_u:113_2": "yena ca bhagavāṃs tenopasaṃkrāmat /",
  "S04vimkn_u:114": "upasaṃkramya bhagavataḥ pādau śirasā vanditvā bhagavantaṃ saptakṛtvaḥ pradakṣiṇīkṛtya yathā parigṛhītais taiś chatrair bhagavantam abhicchādayati sma /",
  "S04vimkn_u:115": "abhicchādyaikānte sthito 'bhūt /",
  "S04vimkn_u:116": "Vkn \u00151.8 samantaraniḥsṛṣṭāni ca tāni ratnacchatrāṇy atha tāvad eva buddhānubhāvenaikaṃ mahāratnacchatraṃ saṃsthitam /",
  "S04vimkn_u:117": "tena ca mahāratnacchatreṇāyaṃ trisāhasramahāsāhasro lokadhātuḥ sarvaḥ saṃchāditaḥ saṃdṛśyate sma /",
  "S04vimkn_u:118": "yaś cāsmiṃs trisāhasramahāsāhasre lokadhātāv āyāmavistāraḥ,",
  "S04vimkn_u:119": "sa tasmin mahāratnacchatre saṃdṛśyate sma /",
  "S04vimkn_u:120": "ye ceha trisāhasramahāsāhasre lokadhātau sumeravo mahāparvatarājā himavanmucilindamahāmucilindagandhamādanaratnaparvatā vā cakravāḍamahācakravāḍāḥ,",
  "S04vimkn_u:121": "te 'pi sarve tasminn evaikamahāratnacchatre saṃdṛśyante sma /",
  "S04vimkn_u:122": "ye 'pīha trisāhasramahāsāhasre lokadhātau mahāsamudrā vā sarastaḍāgāni vā nadīkunadyaḥ sravantyo vā pravahanti,",
  "S04vimkn_u:123": "tā api sarvās tasminn evaikamahāratnacchatre saṃdṛśyante sma /",
  "S04vimkn_u:124_0": "yāny apīha trisāhasramahāsāhasre lokadhātau sūryācandramasāṃ vimānāni tārārūpāṇi",
  "S04vimkn_u:124_1": "vā devabhavanāni vā nāgabhavanāni vā yakṣabhavanāni vā gandharvāsuragaruḍakinnaramahoragabhavanāni",
  "S04vimkn_u:124_2": "vā cāturmahārājabhavanāni vā grāmanagaranigamarāṣṭrarājadhānyo vā,",
  "S04vimkn_u:125": "tāny api sarvāṇi tasminn evaikamahāratnacchatre saṃdṛśyante sma /",
  "S04vimkn_u:126": "yāpi ca daśadiśi loke buddhānāṃ bhagavatāṃ dharmadeśanā pravartate,",
  "S04vimkn_u:127": "sāpi tasmād evaikamahāratnacchatrān niścarantī śrūyate sma /",
  "S04vimkn_u:128_0": "Vkn \u00151.9 tatra sā sarvā parṣad āścaryaprāptā bhagavato 'ntikād idam evaṃrūpaṃ mahāprātihāryaṃ",
  "S04vimkn_u:128_1": "dṛṣṭvā tuṣṭodagrāttamanāḥ pramuditā prītisaumanasyajātā tathāgataṃ namasyatī sthitānimiṣaṃ prekṣamāṇā /",
  "S04vimkn_u:129_0": "Vkn \u00151.10 atha khalu ratnākaro licchavikumāro bhagavato 'ntikād idam evaṃrūpaṃ mahāprātihāryaṃ",
  "S04vimkn_u:129_1": "dṛṣṭvaikāṃsam uttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena",
  "S04vimkn_u:129_2": "bhagavāṃs tenāñjaliṃ praṇamya bhagavantaṃ gāthābhir abhyaṣṭāvīt:",
  "S04vimkn_u:130": "śubhaśuddhakamalavarapatraviśālanetra śuddhāśayā śamathapāramitāgraprāpta /",
  "S04vimkn_u:131": "śubhakarmasaṃcaya viśālaguṇāprameya vandāmi tvāṃ śramaṇaśāntipathapraṇetum // 1 //",
  "S04vimkn_u:132": "paśyatha ṛddhi puruṣarṣabhanāyakasya saṃdṛśyate sugatakṣetravaraprakāśāḥ /",
  "S04vimkn_u:133": "amṛtaṃgamā ca varadharmakathā udārā sā sarva śrūyati ito gaganatalātaḥ // 2 //",
  "S04vimkn_u:134": "dharmeṇa te jitam idaṃ varadharmarājyaṃ dharmaṃ dhanaṃ ca dadase jagato jitāre /",
  "S04vimkn_u:135": "dharmaprabhedakuśalaṃ paramārthadarśin dharmeśvaraṃ śirasi vandami dharmarājam // 3 //",
  "S04vimkn_u:136": "na ca nāma asti na ca nāsti giraṃ prabhāṣi hetuṃ pratītya imi saṃbhavi sarvadharmāḥ /",
  "S04vimkn_u:137": "naivātra ātmana ca kāraku vedako vā na ca karmu naśyati śubham aśubhaṃ ca kiṃcit // 4 //",
  "S04vimkn_u:138": "māras tvayāstu vijitas sabalo munīndraḥ prāptā śivā amṛtaśāntavarāgrabodhiḥ /",
  "S04vimkn_u:139": "yasminn avedita na cittamanaḥpracārā sarvakutīrthikagaṇāś ca na yānti gāhaṃ // 5 //",
  "S04vimkn_u:140": "cakraṃ ca te triparivarti bahuprakāraṃ prāvartitaṃ praśamanaṃ prakṛtīviśuddham /",
  "S04vimkn_u:141": "pratyakṣa devamanujādbhutadharmarājā ratnāni trīṇi upadarśita tatra kāle // 6 //",
  "S04vimkn_u:142": "ye tubhya dharmaratanena vinīta samyak teṣām akalpana punaḥ satate praśāntā /",
  "S04vimkn_u:143": "vaidyottamaṃ maraṇajātijarāntakāriṃ śirasā nato 'smi guṇasāgaram aprameyam // 7 //",
  "S04vimkn_u:144": "satkārasatkṛta na vedhasi merukalpa duḥśīlaśīlavati tulyagatādhimaitrī /",
  "S04vimkn_u:145": "gaganaprakāśamanase samatāvihārī ko nāma satvaratane 'smi na kuryu pūjām // 8 //",
  "S04vimkn_u:146": "samāgatā te janatā mahāmune mukham udīkṣanti prasannamānasā /",
  "S04vimkn_u:147": "sarve ca paśyanti jinaṃ purastāj jinasya āveṇikabuddhalakṣaṇam // 9 //",
  "S04vimkn_u:148": "ekāṃ ca vācaṃ bhagavān pramuñcase nānārutaṃ ca pariṣad vijānati /",
  "S04vimkn_u:149": "yathāsvakaṃ cārtha vijānate jano jinasya āveṇikabuddhalakṣaṇam // 10 //",
  "S04vimkn_u:150": "ekāya vācāya udīritāya vāsesi eke apare nividyasi /",
  "S04vimkn_u:151": "ākāṅkṣatāṃ kāṅkṣa śamesir nāyako jinasya āveṇikabuddhalakṣaṇam // 11 //",
  "S04vimkn_u:152": "vandāmi tvāṃ daśabala satyavikramaṃ vandāmi tvām abhayagataṃ viśāradam /",
  "S04vimkn_u:153": "dharmeṣu āveṇikaniścayaṃ gataṃ vandāmi tvāṃ sarvajagatpraṇāyakam // 12 //",
  "S04vimkn_u:154": "vandāmi samyojanabandhanacchidaṃ vandāmi tvāṃ pāragataṃ sthale sthitam /",
  "S04vimkn_u:155": "vandāmi khinnasya janasya tārakaṃ vandāmi saṃsāragatāv aniśritam // 13 //",
  "S04vimkn_u:156": "satvair samādhānagataṃ gatīgatam gatīṣu sarvāsu vimuktamānasam /",
  "S04vimkn_u:157": "jaleruhaṃ vā salile na lipyase niṣevitā te munipadma śūnyatā // 14 //",
  "S04vimkn_u:158": "vibhāvitā sarvanimitta sarvaśo na te kahiṃcit praṇidhāna vidyate /",
  "S04vimkn_u:159": "acintiyaṃ buddhamahānubhāvaṃ vande 'ham ākāśasamam aniśritam // 15 //",
  "S04vimkn_u:160": "Vkn \u00151.11 atha ratnākaro licchavikumāro bhagavantam ābhir gāthābhir abhiṣṭutya bhagavantam etad avocat:",
  "S04vimkn_u:161": "imāni bhagavan pañcamātrāṇi licchavikumāraśatāni sarvāṇy anuttarāyāṃ samyaksaṃbodhau saṃprasthitāni /",
  "S04vimkn_u:162": "tāni cemāni buddhakṣetrapariśuddhiṃ paripṛcchanti ḥ katamā bodhisatvānāṃ buddhakṣetrapariśuddhir iti /",
  "S04vimkn_u:163": "tat sādhu bhagavan deśayatu tathāgato 'mīṣāṃ bodhisatvānāṃ buddhakṣetrapariśuddhim /",
  "S04vimkn_u:164": "evam ukte bhagavān ratnākarāya licchavikumārāya sādhukāram adāt:",
  "S04vimkn_u:165": "sādhu sādhu kumāra /",
  "S04vimkn_u:166": "sādhu khalu punas tvaṃ kumāra yas tvaṃ buddhakṣetrapariśuddhim ārabhya tathāgataṃ paripṛcchasi /",
  "S04vimkn_u:167": "tena hi kumāra śṛṇu sādhu ca suṣṭhu ca manasikuru /",
  "S04vimkn_u:168": "bhāṣiṣye 'haṃ te yathā bodhisatvānāṃ buddhakṣetrapariśuddhim ārabhya /",
  "S04vimkn_u:169": "sādhu bhagavann iti ratnākaro licchavikumāras tāni ca pañcamātrāṇi licchavikumāraśatāni bhagavataḥ pratyaśrauṣuḥ /",
  "S04vimkn_u:170": "bhagavāṃs teṣām etad avocat:",
  "S04vimkn_u:171": "Vkn \u00151.12 satvakṣetraṃ kulaputra bodhisatvasya buddhakṣetram /",
  "S04vimkn_u:172": "tat kasya hetoḥ /",
  "S04vimkn_u:173": "yāvantaṃ bodhisatvaḥ satveṣūpacayaṃ karoti tāvad buddhakṣetraṃ parigṛhṇāti /",
  "S04vimkn_u:174": "yādṛśaḥ satvānāṃ vinayo bhavati tādṛśaṃ buddhakṣetraṃ parigṛhnāti /",
  "S04vimkn_u:175": "yādṛśena buddhakṣetrāvatāreṇa satvā buddhajñānam avataranti tādṛśaṃ buddhakṣetraṃ parigṛhnāti /",
  "S04vimkn_u:176": "yādṛśena buddhakṣetrāvatāreṇa satvānām āryākārāṇīndriyāṇy utpadyante tādṛśaṃ buddhakṣetraṃ parigṛhṇāti /",
  "S04vimkn_u:177": "tat kasya hetoḥ /",
  "S04vimkn_u:178": "satvārthanirjātaṃ hi kulaputra bodhisatvānāṃ buddhakṣetram /",
  "S04vimkn_u:179": "tadyathā ratnākara yādṛśam icched ākāśaṃ māpayituṃ tādṛśaṃ māpayeta,",
  "S04vimkn_u:180": "na cākāśaṃ śakyate māpayituṃ nāpy alaṃkartum /",
  "S04vimkn_u:181": "evam eva ratnākara ākāśasamān sarvadharmāñ jñātvā /",
  "S04vimkn_u:182": "yādṛśam icched bodhisatvaḥ satvaparipākāya buddhakṣetraṃ māpayituṃ tādṛśaṃ buddhakṣetraṃ māpayati,",
  "S04vimkn_u:183": "na ca buddhakṣetrākāśatā śakyaṃ māpayituṃ nāpy alaṃkartum /",
  "S04vimkn_u:184": "Vkn \u00151.13 api ca ratnākara,",
  "S04vimkn_u:185": "āśayakṣetraṃ bodhisatvasya buddhakṣetram,",
  "S04vimkn_u:186": "tasya bodhiprāptasyāśaṭhā amāyāvinaḥ satvā buddhakṣetra upapadyante /",
  "S04vimkn_u:187": "adhyāśayakṣetraṃ kulaputra bodhisatvasya buddhakṣetram,",
  "S04vimkn_u:188": "tasya bodhiprāptasya sarvakuśalasaṃbhāropacitāḥ satvā buddhakṣetre saṃbhavanti /",
  "S04vimkn_u:189": "prayogakṣetraṃ bodhisatvasya buddhakṣetram,",
  "S04vimkn_u:190": "tasya bodhiprāptasya sarvakuśaladharmopasthitāḥ satvās tatra buddhakṣetra upapadyante /",
  "S04vimkn_u:191": "udāro bodhisatvasya bodhicittotpādo buddhakṣetram,",
  "S04vimkn_u:192": "tasya bodhiprāptasya mahāyānasaṃprasthitāḥ satvās tatra buddhakṣetre saṃbhavanti /",
  "S04vimkn_u:193": "dānakṣetraṃ bodhisatvasya buddhakṣetram,",
  "S04vimkn_u:194": "tasya bodhiprāptasya sarvaparityāginaḥ satvās tatra buddhakṣetre saṃbhavanti /",
  "S04vimkn_u:195": "śīlakṣetraṃ bodhisatvasya buddhakṣetram,",
  "S04vimkn_u:196": "tasya bodhiprāptasya sarvābhiprāyasaṃpannā daśakuśalakarmapathasaṃrakṣakāḥ satvās tatra buddhakṣetre saṃbhavanti /",
  "S04vimkn_u:197": "kṣāntikṣetraṃ kulaputra bodhisatvasya buddhakṣetram,",
  "S04vimkn_u:198": "tasya bodhiprāptasya dvātriṃśallakṣanālaṃkṛtāḥ kṣāntidamaśamathapāramiprāptāḥ satvā buddhakṣetre saṃbhavanti /",
  "S04vimkn_u:199": "vīryakṣetraṃ bodhisatvasya buddhakṣetram,",
  "S04vimkn_u:200": "tasya bodhiprāptasya sarvakuśalaparyeṣṭiṣv ārabdhavīryāḥ satvā buddhakṣetre saṃbhavanti /",
  "S04vimkn_u:201": "dhyānakṣetraṃ bodhisatvasya buddhakṣetram,",
  "S04vimkn_u:202": "tasya bodhiprāptasya smṛtisaṃprajanyasamāhitāḥ satvā buddhakṣetre saṃbhavanti /",
  "S04vimkn_u:203": "prajñākṣetraṃ bodhisatvasya buddhakṣetram,",
  "S04vimkn_u:204": "tasya bodhiprāptasya samyaktvaniyatāḥ satvā buddhakṣetre saṃbhavanti /",
  "S04vimkn_u:205": "catvāry apramāṇāni ca bodhisatvasya buddhakṣetram,",
  "S04vimkn_u:206": "tasya bodhiprāptasya maitrīkaruṇāmuditopekṣāvihārinaḥ satvā buddhakṣetre saṃbhavanti /",
  "S04vimkn_u:207": "catvāri saṃgrahavastūni kulaputra bodhisatvasya buddhakṣetram,",
  "S04vimkn_u:208": "tasya bodhiprāptasya sarvavimuktisaṃgṛhītāḥ satvā buddhakṣetre saṃbhavanti /",
  "S04vimkn_u:209": "upāyakauśalyaṃ bodhisatvasya buddhakṣetram,",
  "S04vimkn_u:210": "tasya bodhiprāptasya sarvopāyamīmāṃsākuśalāḥ satvā buddhakṣetre saṃbhavanti /",
  "S04vimkn_u:211": "saptatriṃśadbodhipakṣā dharmā bodhisatvasya buddhakṣetram,",
  "S04vimkn_u:212": "tasya bodhiprāptasya samyaksmṛtyupasthānasamyakprahāṇarddhipādendriyabalabodhyaṅgamārgavidhijñāḥ satvā buddhakṣetre saṃbhavanti /",
  "S04vimkn_u:213": "pariṇāmanācittaṃ bodhisatvasya buddhakṣetram,",
  "S04vimkn_u:214": "tasya bodhiprāptasya sarvaguṇālaṃkāraṃ buddhakṣetraṃ dṛśyate /",
  "S04vimkn_u:215": "aṣṭākṣaṇapraśamadeśanā kulaputra bodhisatvasya buddhakṣetram,",
  "S04vimkn_u:216": "tasya bodhiprāptasya sarvāpāyasamucchinnam aṣṭākṣaṇavigataṃ buddhakṣetraṃ saṃbhavanti /",
  "S04vimkn_u:217": "svayaṃ śikṣāpadeṣu vartamānā parāpattyacodanatā bodhisatvasya buddhakṣetram,",
  "S04vimkn_u:218": "tasya bodhiprāptasyāpattiśabdo 'pi buddhakṣetre na saṃbhavati /",
  "S04vimkn_u:219": "daśakuśalakarmapathapariśuddhiḥ kulaputra bodhisatvasya buddhakṣetram,",
  "S04vimkn_u:220_0": "tasya bodhiprāptasya niyatāyuṣo mahābhogā brahmacāriṇaḥ satyānuparivartinyā vācālaṃkṛtā",
  "S04vimkn_u:220_1": "madhuravacanā abhinnaparṣado bhinnasaṃdhānakuśalā īrṣyāvigatā avyāpannacittāḥ samyagdṛṣṭisamanvāgatāḥ",
  "S04vimkn_u:220_2": "satvā buddhakṣetre saṃbhavanti /",
  "S04vimkn_u:221": "Vkn \u00151.14 iti hi kulaputra,",
  "S04vimkn_u:222": "yāvanto bodhisatvasya prayogās tāvanta āśayāḥ /",
  "S04vimkn_u:223": "yāvanta āśayās tāvanto 'dhyāśayāḥ /",
  "S04vimkn_u:224": "yāvanto 'dhyāśayās tāvantyo nidhyaptayaḥ /",
  "S04vimkn_u:225": "yāvantyo nidhyaptayas tāvantyaḥ pratipattayaḥ /",
  "S04vimkn_u:226": "yāvantyaḥ pratipattayas tāvantyaḥ pariṇāmanāḥ /",
  "S04vimkn_u:227": "yāvantyaḥ pariṇāmanās tāvanta upāyāḥ /",
  "S04vimkn_u:228": "yāvanta upāyās tāvantyaḥ kṣetrapariśuddhayaḥ /",
  "S04vimkn_u:229": "yādṛśī kṣetrapariśuddhis tādṛśī satvapariśuddhiḥ /",
  "S04vimkn_u:230": "yādṛśī satvapariśuddhis tādṛśī jñānapariśuddhiḥ /",
  "S04vimkn_u:231": "yādṛśī jñānapariśuddhis tādṛśī deśanāpariśuddhiḥ /",
  "S04vimkn_u:232": "yādṛśī deśanāpariśuddhis tādṛśī jñānapratipattipariśuddhiḥ /",
  "S04vimkn_u:233": "yādṛśī jñānapratipattipariśuddhis tādṛśī svacittapariśuddhiḥ /",
  "S04vimkn_u:234": "tasmāt tarhi kulaputra buddhakṣetraṃ pariśodhayitukāmena bodhisatvena svacittapariśodhane yatnaḥ karaṇīyaḥ /",
  "S04vimkn_u:235": "tat kasya hetoḥ /",
  "S04vimkn_u:236": "yādṛśī bodhisatvasya cittapariśuddhis tādṛśī buddhakṣetrapariśuddhiḥ saṃbhavati /",
  "S04vimkn_u:237": "Vkn \u00151.15 atha buddhānubhāvenāyuṣmataḥ śāriputrasyaitad abhavat:",
  "S04vimkn_u:238": "yadi yādṛśī cittapariśuddhis tādṛśī bodhisatvasya buddhakṣetrapariśuddhiḥ saṃbhavati,",
  "S04vimkn_u:239": "tan mā āhaiva bhagavataḥ śākyamuner bodhisatvacaryāṃ carataś cittam apariśuddhaṃ yenedaṃ buddhakṣetram evam apariśuddhaṃ saṃdṛśyate /",
  "S04vimkn_u:240": "atha khalu bhagavān āyuṣmataḥ śāriputrasya cetasaiva cetaḥparivitarkam ājñāyāyuṣmantaṃ śāriputram etad avocat:",
  "S04vimkn_u:241": "tat kiṃ manyase,",
  "S04vimkn_u:242": "śāriputra mā āhaiva sūryācandramasāv apariśuddhau yaj jātyandho na paśyati /",
  "S04vimkn_u:243": "āha: no hīdaṃ bhagavan jātyandhāparādha eṣa na sūryacandramasoḥ /",
  "S04vimkn_u:244": "āha: evam eva śāriputra satvānām ajñānāparādha eṣa yas tathāgatasya buddhakṣetraguṇālaṃkāravyūhaṃ kecit satvā na paśyanti,",
  "S04vimkn_u:245": "na tatra tathāgatasyāparādhaḥ /",
  "S04vimkn_u:246": "pariśuddhaṃ hi śāriputra tathāgatasya buddhakṣetraṃ yūyaṃ punar idaṃ na paśyatha /",
  "S04vimkn_u:247": "Vkn \u00151.16 atha khalu jaṭī brahmā sthaviraṃ śāriputram etad avocat:",
  "S04vimkn_u:248": "mā bhadantaśāriputra tathāgatasyāpariśuddhaṃ buddhakṣetram idaṃ vyāhārṣīt /",
  "S04vimkn_u:249": "pariśuddhaṃ hi bhadantaśāriputra bhagavato buddhakṣetram /",
  "S04vimkn_u:250": "tadyathāpi nāma śāriputra vaśavartināṃ devānāṃ bhavanavyūhāḥ /",
  "S04vimkn_u:251": "īdṛśān vayaṃ buddhakṣetraguṇavyūhān bhagavataḥ śākyamuneḥ paśyāmaḥ /",
  "S04vimkn_u:252": "atha khalu sthaviraḥ śāriputro jaṭinaṃ brahmāṇam etad avocat:",
  "S04vimkn_u:253": "vayaṃ punar brahmann imāṃ mahāpṛthivīm utkūlanikūlāṃ kaṇṭakaprapātagiriśekharaśvabhragūthoḍigallapratipūrṇāṃ paśyāmaḥ /",
  "S04vimkn_u:254": "jaṭī brahmāha:",
  "S04vimkn_u:255": "nūnaṃ bhadantaśāriputrasyotkūlanikūlaṃ cittam apariśuddhabuddhajñānāśayaṃ yenedṛśaṃ buddhakṣetraṃ paśyasi /",
  "S04vimkn_u:256": "ye punas te bhadantaśāriputra bodhisatvāḥ sarvasatvasamacittāḥ pariśuddhabuddhajñānāśayās ta imaṃ buddhakṣetraṃ pariśuddhaṃ paśyanti /",
  "S04vimkn_u:257": "Vkn \u00151.17 atha bhagavān pādāṅguṣṭhena imaṃ trisāhasramahāsāhasraṃ lokadhātuṃ parāhanti sma /",
  "S04vimkn_u:258": "atha khalu tasmin samaye 'yaṃ trisāhasramahāsāhasro lokadhātur anekaratnaśatasahasrasaṃcito 'nekaratnaśatasahasrapratyarpitaḥ saṃsthito 'bhūt /",
  "S04vimkn_u:259": "tadyathāpi nāma ratnavyūhasya tathāgatasyānantaguṇaratnavyūho lokadhātus tādṛśo 'yaṃ lokadhātuḥ saṃdṛśyate sma /",
  "S04vimkn_u:260": "tatra sā sarvāvatī parṣad āścaryaprāptā ratnapadmaniṣaṇnam ātmānaṃ saṃjānīte sma /",
  "S04vimkn_u:261": "Vkn \u00151.18 tatra bhagavān āyuṣmantaṃ śāriputram āmantrayate sma:",
  "S04vimkn_u:262": "paśyasi tvaṃ śāriputra imān buddhakṣetraguṇavyūhān /",
  "S04vimkn_u:263": "āha: paśyāmi bhagavan adṛṣṭāśrutapūrvā ime vyūhāḥ saṃdṛśyante /",
  "S04vimkn_u:264": "āha: īdṛśaṃ mama śāriputra sadā buddhakṣetram /",
  "S04vimkn_u:265": "hīnasatvaparipākāya tu tathāgata evaṃ bahudoṣaduṣṭaṃ buddhakṣetram upadarśayati /",
  "S04vimkn_u:266": "tadyathā śāriputra devaputrāṇām ekapātryāṃ bhuñjānānāṃ yathā puṇyopacayaviśeṣeṇa sudhādevabhojanam upatiṣṭhataḥ,",
  "S04vimkn_u:267": "evam eva śāriputra ekabuddhakṣetropapannā yathā cittapariśuddhyā satvā buddhānāṃ buddhakṣetraguṇavyūhān paśyanti /",
  "S04vimkn_u:268": "Vkn \u00151.19 asmin khalu punar buddhakṣetraguṇavyūhālaṃkāre saṃdarśyamāne caturaśīteḥ prāṇisahasrāṇām anuttarāyāṃ samyaksaṃbodhau cittāny utpannāni /",
  "S04vimkn_u:269": "yāni ca tāni ratnākareṇa licchavikumāreṇa sārdhaṃ pañca licchavikumāraśatāny āgatāni teṣām apy ānulomikyāḥ kṣānteḥ pratilaṃbho 'bhūt /",
  "S04vimkn_u:270": "Vkn \u00151.20 atha bhagavān punar eva tām ṛddhiṃ pratisaṃharati sma /",
  "S04vimkn_u:271": "tataḥ punar evedaṃ buddhakṣetraṃ tatsvabhāvam eva saṃvṛtam,",
  "S04vimkn_u:272": "tatra śrāvakayānikānāṃ devamanuṣyāṇām ḥ anityā bateme sarvasaṃskārā iti viditvā dvātriṃśatā prāṇisahasrāṇāṃ virajovigatamalaṃ dharmeṣu dharmacakṣur viśuddham /",
  "S04vimkn_u:273": "aṣṭānāṃ ca bhikṣusahasrāṇām anupādāyāsravebhyaś cittāni vimuktāni /",
  "S04vimkn_u:274": "caturaśīteś ca prāṇisahasrāṇām udārabuddhadharmādhimuktānāṃ Ō viṭhapanapratyupasthānalakṣaṇāḥ sarvadharmā iti viditvānuttarasyāṃ samyaksaṃbodhau cittāny utpannāni // //",
  "S04vimkn_u:275": "buddhakṣetrapariśuddhinidānaparivartaḥ prathamaḥ //",
  "S04vimkn_u:276": "Vkn \u00152.1 tena khalu punaḥ samayena vaiśālyāṃ mahānagaryāṃ vimalakīrtir nāma licchaviḥ prativasati sma /",
  "S04vimkn_u:277": "pūrvajinakṛtādhikāraḥ,",
  "S04vimkn_u:278": "avaropitakuśalamūlaḥ,",
  "S04vimkn_u:279": "bahubuddhaparyupāsitaḥ,",
  "S04vimkn_u:280": "pratilabdhakṣāntikaḥ,",
  "S04vimkn_u:281": "labdhapratibhānaḥ,",
  "S04vimkn_u:282": "mahābhijñāvikrīḍitaḥ,",
  "S04vimkn_u:283": "dhāraṇīpratilabdhaḥ,",
  "S04vimkn_u:284": "vaiśāradyaprāptaḥ,",
  "S04vimkn_u:285": "nihatamārapratyarthikaḥ,",
  "S04vimkn_u:286": "gambhīradharmanayasupraviṣṭaḥ,",
  "S04vimkn_u:287": "prajñāpāramitānirjātaḥ,",
  "S04vimkn_u:288": "upāyakauśalyagatiṃgataḥ,",
  "S04vimkn_u:289": "pratibhānasamanvāgataḥ,",
  "S04vimkn_u:290": "satvāśayacaritakuśalaḥ,",
  "S04vimkn_u:291": "indriyaparāparajñānaniryātaḥ,",
  "S04vimkn_u:292": "yathāpratyarhadharmadeśakaḥ,",
  "S04vimkn_u:293": "kṛtaniścayaḥ kṛtaśrama iha mahāyāne,",
  "S04vimkn_u:294": "suparīkṣitakarmakārī,",
  "S04vimkn_u:295": "buddheryāpathapratiṣṭhitaḥ,",
  "S04vimkn_u:296": "sāgaravarabuddhyanupraviṣṭaḥ,",
  "S04vimkn_u:297": "sarvabuddhastutastomitapraśaṃsitaḥ,",
  "S04vimkn_u:298": "sarvaśakrabrahmalokapālanamaskṛtaḥ,",
  "S04vimkn_u:299": "sa satvaparipākāyopāyakauśalyena vaiśālyāṃ mahānagaryāṃ prativasati sma /",
  "S04vimkn_u:300": "Vkn \u00152.2 akṣayabhogo daridrānāthasatvasaṃgrahāya /",
  "S04vimkn_u:301": "pariśuddhaśīlo duḥśīlasaṃgrahāya /",
  "S04vimkn_u:302": "kṣamadamaprāpto duṣṭapraduṣṭavyāpannakrudhacittānāṃ satvānāṃ saṃgrahāya /",
  "S04vimkn_u:303": "uttaptavīryaḥ kusīdānāṃ satvānāṃ saṃgrahāya /",
  "S04vimkn_u:304": "dhyānasmṛtisamādhisthito vibhrāntacittānāṃ satvānāṃ saṃgrahāya /",
  "S04vimkn_u:305": "prajñāniścayaprāpto duḥprajñānāṃ satvānāṃ saṃgrahāya /",
  "S04vimkn_u:306": "Vkn \u00152.3 avadātavastradhārī śramaṇeryāpathasaṃpannaḥ /",
  "S04vimkn_u:307": "gṛhavāsasthitaḥ kāmadhāturūpadhātvārūpyadhātvasaṃsṛṣṭaḥ /",
  "S04vimkn_u:308": "bhāryāputradārāṃś ca saṃdarśayati,",
  "S04vimkn_u:309": "sadā ca brahmacārī /",
  "S04vimkn_u:310": "parivāraparivṛtaś ca bhavati,",
  "S04vimkn_u:311": "sadā ca vivekacārī /",
  "S04vimkn_u:312": "ābharaṇavibhūṣitaś ca saṃdṛśyate,",
  "S04vimkn_u:313": "sadā ca lakṣaṇaparicchinnaḥ /",
  "S04vimkn_u:314": "annapānabhojanajīvaḥ saṃdṛśyate,",
  "S04vimkn_u:315": "sadā ca dhyānāhāraḥ /",
  "S04vimkn_u:316": "sarvadyūtakaraśālāsu ca saṃdṛśyate,",
  "S04vimkn_u:317": "dyūtakrīḍāsaktacittāṃś ca satvān paripācayati,",
  "S04vimkn_u:318": "sadā cāpramādacārī /",
  "S04vimkn_u:319": "sarvapāṣaṇḍapratyeṣakaś ca /",
  "S04vimkn_u:320": "buddhe cābhedyāśayaḥ /",
  "S04vimkn_u:321": "sarvalaukikalokottaraśāstravidhijñaś ca /",
  "S04vimkn_u:322": "sadā ca dharmārāmaratirataḥ /",
  "S04vimkn_u:323": "sarvasaṃgaṇikāsu ca saṃdṛśyate,",
  "S04vimkn_u:324": "sarvatra cāgrapūjitaḥ /",
  "S04vimkn_u:325": "Vkn \u00152.4 dharmavādī ca vṛddhamadhyadahrasahāyakaś ca lokānuvartanāya /",
  "S04vimkn_u:326": "sarvavyavahārodyuktaś ca na ca lābhabhogābhilāṣī /",
  "S04vimkn_u:327": "sarvacatvaraśrṅgāṭakeṣu ca saṃdṛśyate sarvasatvavainayikatāyai /",
  "S04vimkn_u:328": "rājakāryānupraviṣṭaś ca satvārakṣāyai /",
  "S04vimkn_u:329": "sarvadharmaśravaṇasāṃkathyeṣu ca saṃdṛśyate hīnayānavicchandanāya mahāyāne samādāpanatayā /",
  "S04vimkn_u:330": "sarvalipiśālāsu copasaṃkrāmati dārakaparipācanāya /",
  "S04vimkn_u:331": "sarvagaṇikākulāni ca praviśati kāmadoṣasaṃdarśanāya /",
  "S04vimkn_u:332": "sarvakallavālagṛhāṇi ca praviśati smṛtisaṃprajanyopasthāpanāya /",
  "S04vimkn_u:333": "Vkn \u00152.5 śreṣṭhiṣu ca śreṣṭhisaṃmataḥ śreṣṭhadharmārocanatāyai /",
  "S04vimkn_u:334": "gṛhapatiṣu ca gṛhapatisaṃmataḥ sarvagrāhodgrahaparicchedāya /",
  "S04vimkn_u:335": "kṣatriyeṣu ca kṣatriyasaṃmataḥ kṣāntisauratyabalapratiṣṭhāpanāya /",
  "S04vimkn_u:336": "brāhmaṇeṣu ca brāhmaṇasaṃmato mānamadadarpanirghātanāya /",
  "S04vimkn_u:337": "āmātyeṣu cāmātyasaṃmataḥ sarvarājakāryasahadharmamyojanāya /",
  "S04vimkn_u:338": "kumāreṣu ca kumārasaṃmato rājabhogaiśvaryābhilāṣavinivartanāya /",
  "S04vimkn_u:339": "antaḥpureṣu ca kāñcukīyasaṃmataḥ strīkumārikāparipācanāya /",
  "S04vimkn_u:340": "Vkn \u00152.6 prākṛtajanānuvartakaś ca sāmānyapuṇyaviśiṣṭādhyālaṃbanāya /",
  "S04vimkn_u:341": "śakreṣu ca śakrasaṃmata aiśvaryānityatvasaṃdarśanāyau /",
  "S04vimkn_u:342": "brahmasu ca brahmasaṃmato viśeṣajñānasaṃdarśanāya /",
  "S04vimkn_u:343": "lokapāleṣu ca lokapālasaṃmataḥ sarvasatvaparipālanāya /",
  "S04vimkn_u:344": "iti hi vimalakīrtir licchavir evam apramāṇopāyakauśalajñānasamanvāgato vaiśālyāṃ mahānagaryāṃ prativasati sma /",
  "S04vimkn_u:345": "Vkn \u00152.7 sa upāyakauśalyena glānam ātmānam upadarśayati sma /",
  "S04vimkn_u:346_0": "tasya glānasya vaiśālyāṃ mahānagaryāṃ rājarājamahāmātrāmātyakumārapāriṣadyā brāhmaṇagṛhapatayaḥ",
  "S04vimkn_u:346_1": "śreṣṭhinaigamajānapadās tadanyāni ca bahūni prāṇisahasrāṇi glānaparipṛcchakāny upasaṃkrāmanti sma /",
  "S04vimkn_u:347": "Vkn \u00152.8 teṣām upasaṃkrāntānāṃ vimalakīrtir licchaviḥ /",
  "S04vimkn_u:348": "imam eva cāturmahābhautikaṃ kāyam ārabhya dharmaṃ deśayati sma:",
  "S04vimkn_u:349": "evam anityo 'yaṃ mārṣāḥ kāyaḥ /",
  "S04vimkn_u:350": "evam adhruvaḥ,",
  "S04vimkn_u:351": "evam anāsvāsikaḥ,",
  "S04vimkn_u:352": "evaṃ durbalaḥ,",
  "S04vimkn_u:353": "evam asāraḥ /",
  "S04vimkn_u:354": "evaṃ jarjaraḥ,",
  "S04vimkn_u:355": "evam itvaraḥ,",
  "S04vimkn_u:356": "evaṃ duḥkhaḥ,",
  "S04vimkn_u:357": "evam ābādhikaḥ,",
  "S04vimkn_u:358": "evaṃ vipariṇāmadharmā,",
  "S04vimkn_u:359": "evaṃ bahurogabhājano 'yaṃ mārṣāḥ kāyaḥ /",
  "S04vimkn_u:360": "tatra paṇḍitena niśrayo na kartavyaḥ /",
  "S04vimkn_u:361": "Vkn \u00152.9 phenapiṇḍopamo 'yaṃ mārṣāḥ kāyo 'parimardanakṣamaḥ /",
  "S04vimkn_u:362": "budbudopamo 'yaṃ kāyo 'cirasthitikaḥ /",
  "S04vimkn_u:363": "marīcyupamo 'yaṃ kāyaḥ kleśatṛṣṇāsaṃbhūtaḥ /",
  "S04vimkn_u:364": "kadalīskandhopamo 'yaṃ kāyo 'sārakatvāt /",
  "S04vimkn_u:365": "yantrabhūto batāyaṃ kāyo 'sthisnāyuvinibaddhaḥ /",
  "S04vimkn_u:366": "māyopamo 'yaṃ kāyo viparyāsasaṃbhūtaḥ /",
  "S04vimkn_u:367": "svapnopamo 'yaṃ kāyo vitathadarśanaḥ /",
  "S04vimkn_u:368": "pratibhāsopamo 'yaṃ kāyaḥ pūrvakarmapratibhāsatayā saṃdṛśyate /",
  "S04vimkn_u:369": "pratiśrutkopamo 'yaṃ kāyaḥ pratyayādhīnatvāt /",
  "S04vimkn_u:370": "meghopamo 'yaiḥ kāyaś cittākulavigamalakṣaṇaḥ /",
  "S04vimkn_u:371": "vidyutsadṛśo 'yaṃ kāyaḥ kṣaṇabhaṅgayukto 'navasthitaḥ /",
  "S04vimkn_u:372": "asvāmiko 'yaṃ kāyo nānāpratyayasaṃbhūtaḥ /",
  "S04vimkn_u:373": "Vkn \u00152.10 nirvyāpāro 'yaṃ kāyaḥ pṛthivīsadṛśaḥ /",
  "S04vimkn_u:374": "anātmo 'yaṃ kāyo 'psadṛśaḥ /",
  "S04vimkn_u:375": "nirjīvo 'yaṃ kāyas tejaḥsadṛśaḥ /",
  "S04vimkn_u:376": "niṣpudgalo 'yaṃ kāyo vāyusadṛśaḥ /",
  "S04vimkn_u:377": "niḥsvabhāvo 'yaṃ kāya ākāśasadṛśaḥ /",
  "S04vimkn_u:378": "Vkn \u00152.11 asaṃbhūto 'yaṃ kāyo mahābhūtānām ālayaḥ /",
  "S04vimkn_u:379": "śūnyo 'yaṃ kāya ātmātmīyavigataḥ /",
  "S04vimkn_u:380": "jaḍo 'yaṃ kāyas tṛṇakāṣṭhakuḍyaloṣṭapratibhāsasadṛśaḥ /",
  "S04vimkn_u:381": "niśceṣṭo 'yaṃ kāyo vātayantrayukto vartate /",
  "S04vimkn_u:382": "rikto 'yaṃ kāyo 'śucipūtisaṃcayaḥ /",
  "S04vimkn_u:383": "tuccho 'yaṃ kāya ucchādanaparimardanavikiraṇavidhvansanadharmā /",
  "S04vimkn_u:384": "upadruto 'yaṃ kāyaś caturuttaraiś caturbhī rogaśataiḥ /",
  "S04vimkn_u:385": "jīrṇodapānasadṛśo 'yaṃ kāyaḥ sadā jarābhibhūtaḥ /",
  "S04vimkn_u:386": "paryantasthāyī batāyaṃ kāyo maraṇaparyavasānaḥ /",
  "S04vimkn_u:387": "vadhakāśīviṣaśūnyagrāmopamo 'yaṃ kāyaḥ skandhadhātvāyatanaparigṛhītaḥ /",
  "S04vimkn_u:388": "tatra yuṣmābhir evaṃrūpe kāye nirvidvirāga utpādayitavyas tathāgatakāye ca spṛhotpādayitavyā /",
  "S04vimkn_u:389": "Vkn \u00152.12 dharmakāyo hi mārṣāḥ tathāgatakāyo dānanirjātaḥ śīlanirjātaḥ samādhinirjātaḥ prajñānirjāto vimuktinirjāto vimuktijñānadarśananirjātaḥ /",
  "S04vimkn_u:390": "maitrīkaruṇāmuditopekṣānirjātaḥ /",
  "S04vimkn_u:391": "dānadamasaṃyamanirjātaḥ kṣāntisauratyanirjāto dṛḍhavīryakuśalamūlanirjāto dhyānavimokṣasamādhisamāpattinirjātaḥ śrutaprajñopāyanirjātaḥ /",
  "S04vimkn_u:392": "saptatriṃśadbodhipakṣyanirjātaḥ śamathavidarśanānirjāto daśabalanirjātaś caturvaiśāradyanirjātaḥ /",
  "S04vimkn_u:393": "aṣṭādaśāveṇikabuddhadharmanirjātaḥ sarvapāramitānirjātaḥ /",
  "S04vimkn_u:394": "abhijñāvidyānirjātaḥ sarvākuśaladharmaprahāṇāya nirjātaḥ sarvakuśaladharmaparigrahanirjātaḥ satyanirjāto bhūtanirjāto 'pramādanirjātaḥ /",
  "S04vimkn_u:395": "apramāṇaśubhakarmanirjāto mārṣās tathāgatakāyas tatra yuṣmābhiḥ spṛhā kartavyā /",
  "S04vimkn_u:396": "sarvasatvānāṃ ca sarvakleśavyādhiprahāṇāyānuttarāyāṃ samyaksaṃbodhau cittāny utpādayitavyāni /",
  "S04vimkn_u:397_0": "Vkn \u00152.13 evaṃ vimalakīrtir licchavis tathā saṃnipatitānāṃ teṣāṃ glānaparipṛcchakānāṃ",
  "S04vimkn_u:397_1": "tathā tathā dharmaṃ deśayati yad bahūni satvaśatasahasrāṇy anuttarāyāṃ samyaksaṃbodhau",
  "S04vimkn_u:397_2": "cittāny utpādayanti // //",
  "S04vimkn_u:398": "acintyopāyakauśalyaparivarto nāma dvitīyaḥ //",
  "S04vimkn_u:399": "Vkn \u00153.1 atha vimalakīrter licchaver etad abhavat:",
  "S04vimkn_u:400": "ahaṃ ca glāna ābādhiko mañcasamārūḍhaḥ,",
  "S04vimkn_u:401": "na ca māṃ tathāgato 'rhan samyaksaṃbuddhaḥ samanvāharati,",
  "S04vimkn_u:402": "na ca me glānaparipṛcchakaṃ kaṃcit preṣayaty anukaṃpām upādāya /",
  "S04vimkn_u:403": "Vkn \u00153.2 samanvāhṛtaś ca bhagavatā vimalakīrtir licchaviḥ /",
  "S04vimkn_u:404": "atha bhagavān āyuṣmantaṃ śāriputram āmantrayate sma:",
  "S04vimkn_u:405": "gaccha tvaṃ śāriputra vimalakīrter licchaver glānaparipṛcchakaḥ /",
  "S04vimkn_u:406": "evam ukta āyuṣmāñ śāriputro bhagavantam etad avocat:",
  "S04vimkn_u:407": "nāhaṃ bhagavan utsahe vimalakīrter licchaver glānaparipṛcchako gantum /",
  "S04vimkn_u:408": "tat kasya hetoḥ /",
  "S04vimkn_u:409": "abhijānāmy ahaṃ bhagavan:",
  "S04vimkn_u:410": "ekasmin samaye 'nyatamasmin vṛkṣamūle pratisaṃlīno 'bhūvam /",
  "S04vimkn_u:411": "vimalakīrtiś ca licchavir yena tad vṛkṣamūlaṃ tenopasaṃkramya mām etad avocat:",
  "S04vimkn_u:412": "Vkn \u00153.3 na bhadantaśāriputra evaṃ pratisaṃlayanaṃ saṃlātavyaṃ yathā tvaṃ pratisaṃlīnaḥ /",
  "S04vimkn_u:413": "api tu tathā pratisaṃlīyaś ca yathā traidhātuke na kāyaś cittaṃ vā saṃdṛśyate /",
  "S04vimkn_u:414": "tathā pratisaṃlīyaś ca yathā nirodhāc ca na vyuttiṣṭhasi sarveryāpatheṣu ca saṃdṛśyase /",
  "S04vimkn_u:415": "tathā pratisaṃlīyaś ca yathā prāptilakṣaṇaṃ ca na vijahāsi pṛthagjanalakṣaṇeṣu ca saṃdṛśyase /",
  "S04vimkn_u:416": "tathā pratisaṃlīyaś ca yathā te na cādhyātmaṃ cittam avasthitaṃ bhaven na bahirdhopavicaret /",
  "S04vimkn_u:417": "tathā pratisaṃlīyaś ca yathā sarvadṛṣṭigatebhyaś ca na calasi saptatriṃśatsu ca bodhipakṣyeṣu dharmeṣu saṃdṛśyase /",
  "S04vimkn_u:418": "tathā pratisaṃlīyaś ca yathā saṃsārāvacarāṃś ca kleśān na prajahāsi nirvāṇasamavasaraṇaś ca bhavasi /",
  "S04vimkn_u:419": "ye bhadantaśāriputra evaṃ pratisaṃlayanaṃ pratisaṃlīyante teṣāṃ bhagavān pratisaṃlayanam anujānāti /",
  "S04vimkn_u:420": "Vkn \u00153.4 so 'haṃ bhagavan etāṃ śrutvā tūṣṇīm evābhūvam /",
  "S04vimkn_u:421": "na tasya śaknomy uttare prativacanaṃ dātum /",
  "S04vimkn_u:422": "tan nāham utsahe tasya kulaputrasya glānaparipṛcchako gantum /",
  "S04vimkn_u:423": "Vkn \u00153.5 tatra bhagavān āyuṣmantaṃ mahāmaudgalyāyanam āmantrayate sma:",
  "S04vimkn_u:424": "gaccha tvaṃ maudgalyāyana vimalakīrter licchaver glānaparipṛcchakaḥ /",
  "S04vimkn_u:425": "maudgalyāyano 'py āha:",
  "S04vimkn_u:426": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:427": "tat kasya hetoḥ /",
  "S04vimkn_u:428": "abhijānāmy ahaṃ bhagavan:",
  "S04vimkn_u:429": "ekasmin samaye vaiśālyāṃ mahānagaryām anyatamasmin vīthīmukhe gṛhapatibhyo dharmaṃ deśayāmi /",
  "S04vimkn_u:430": "tatra māṃ vimalakīrtir licchavir upasaṃkrāmyaivam āha:",
  "S04vimkn_u:431": "Vkn \u00153.6 na bhadantamaudgalyāyana gṛhibhyo 'vadātavasanebhya evaṃ dharmo deśayitavyo yathā bhadanto deśayati /",
  "S04vimkn_u:432": "api tu tathā bhadantamaudgalyāyana dharmo deśayitavyo yathaiva sa dharmaḥ /",
  "S04vimkn_u:433": "dharmo hi bhadantamaudgalyāyana asatvaḥ satvarajovigataḥ,",
  "S04vimkn_u:434": "nairātmyo rāgarajovigataḥ,",
  "S04vimkn_u:435": "nirjīvo jāticyutivigataḥ,",
  "S04vimkn_u:436": "niṣpudgalaḥ pūrvāntāparāntaparicchinnaḥ,",
  "S04vimkn_u:437": "śānta upaśāntalakṣaṇaḥ,",
  "S04vimkn_u:438": "virāgo 'nārambaṇagatikaḥ,",
  "S04vimkn_u:439": "anakṣaraḥ sarvavākyacchedaḥ,",
  "S04vimkn_u:440": "anudāhāraḥ sarvormivigataḥ,",
  "S04vimkn_u:441": "sarvatrānugata ākāśasamasadṛśaḥ,",
  "S04vimkn_u:442": "avarṇaliṅgasaṃsthānaḥ sarvapracāravigataḥ,",
  "S04vimkn_u:443": "amamo mamakāravigataḥ,",
  "S04vimkn_u:444": "avijñaptiś cittamanovijñānavigataḥ,",
  "S04vimkn_u:445": "asadṛśo niṣpratipakṣatvāt,",
  "S04vimkn_u:446": "hetuvilakṣaṇaḥ pratyayāsamāropaḥ,",
  "S04vimkn_u:447": "dharmadhātusamavasaraṇaḥ sarvadharmasamāhitaḥ,",
  "S04vimkn_u:448": "tathatānugato 'nanugamanayogena,",
  "S04vimkn_u:449": "bhūtakoṭipratiṣṭhito 'tyantācalitatvāt,",
  "S04vimkn_u:450": "acalitaḥ ṣaḍviṣayāniśritatvāt,",
  "S04vimkn_u:451": "na kvacid gamanāgamano 'navasthitatvāt,",
  "S04vimkn_u:452": "śūnyatāsamāhita ānimittaprabhāvito 'praṇihitalakṣaṇaḥ,",
  "S04vimkn_u:453": "ūhāpohavigataḥ,",
  "S04vimkn_u:454": "anutkṣepo 'prakṣepaḥ,",
  "S04vimkn_u:455": "utpādabhaṅgavigataḥ,",
  "S04vimkn_u:456": "anālayaś cakṣuḥśrotraghrāṇajihvākāyamanaḥpathasamatikrāntaḥ,",
  "S04vimkn_u:457": "anunnato 'navanataḥ,",
  "S04vimkn_u:458": "sthito 'neñjyaṃ prāptaḥ,",
  "S04vimkn_u:459": "sarvapracāravigataḥ /",
  "S04vimkn_u:460": "Vkn \u00153.7 īdṛśasya bhadantamahāmaudgalyāyana dharmasya kīdṛśī deśanā /",
  "S04vimkn_u:461": "dharmadeśaneti bhadantamahāmaudgalyāyana samāropapadam etat /",
  "S04vimkn_u:462": "ye 'pi śṛṇvanti te 'pi samāropenaiva śṛṇvanti /",
  "S04vimkn_u:463": "yatra bhadantamaudgalyāyana asamāropapadaṃ na tatra deśyate na śrūyate na vijñāyate /",
  "S04vimkn_u:464": "tadyathā māyāpuruṣo māyāpuruṣebhyo dharmaṃ deśayati /",
  "S04vimkn_u:465": "Vkn \u00153.8 evaṃ hi cittāvasthānena dharmo deśayitavyaḥ /",
  "S04vimkn_u:466": "satvendriyakuśalena ca te bhavitavyam,",
  "S04vimkn_u:467": "sudṛṣṭaprajñādarśanena mahākaruṇāmukhībhūtena mahāyānasaṃvarṇakena buddhekṛtajñena śuddhāśayena dharmaniruktividhijñena,",
  "S04vimkn_u:468": "triratnavaṃśānupacchedāya ca te dharmo deśayitavyaḥ /",
  "S04vimkn_u:469": "Vkn \u00153.9 tena bhagavan tathā tathā dharmo deśito yathā tato gṛhapatiparsado 'ṣṭānāṃ gṛhapatiśatānām anuttarāyāṃ samyaksaṃbodhau cittāny utpannāni /",
  "S04vimkn_u:470": "ahaṃ ca niṣpratibhāno 'bhūvam /",
  "S04vimkn_u:471": "tan nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:472": "Vkn \u00153.10 tatra bhagavān āyuṣmantaṃ mahākāśyapam āmantrayate sma:",
  "S04vimkn_u:473": "gaccha tvaṃ mahākāśyapa vimalakīrter licchaver glānaparipṛcchakaḥ /",
  "S04vimkn_u:474": "mahākāśyapo 'py āha:",
  "S04vimkn_u:475": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:476": "tat kasmād dhetoḥ /",
  "S04vimkn_u:477": "abhijānāmy ahaṃ bhagavan daridravīthyāṃ piṇḍāya carāmi /",
  "S04vimkn_u:478": "tatra māṃ vimalakirtir licchavir upasaṃkramyaivam āha:",
  "S04vimkn_u:479": "Vkn \u00153.11 prādeśikī bhadantamahākāśyapasya karuṇāmaitrī,",
  "S04vimkn_u:480": "yan mahākulāny utsṛjya daridrakulāny upasaṃkrāmasi /",
  "S04vimkn_u:481": "api tu bhadantamahākāśyapa dharmasamatāpratiṣṭhitena te bhavitavyam /",
  "S04vimkn_u:482": "sarvadā sarvasatvasamanvāhāreṇa piṇḍapātaḥ paryeṣṭavyaḥ /",
  "S04vimkn_u:483": "anāhāreṇa cāhāraḥ paryeṣṭavyaḥ /",
  "S04vimkn_u:484": "parapiṇḍagrāhāpanayāya ca te piṇḍāya caritavyam /",
  "S04vimkn_u:485": "śūnyagrāmādhiṣṭhitena ca grāmaḥ praveṣṭavyaḥ /",
  "S04vimkn_u:486": "naranārīparipākāya ca te nagaraṃ praveṣṭavyam /",
  "S04vimkn_u:487": "buddhakulakulīnena ca te kulāny upasaṃkramitavyāni /",
  "S04vimkn_u:488": "Vkn \u00153.12 apratigrahaṇatayā ca piṇḍapātaḥ pratigrāhyaḥ /",
  "S04vimkn_u:489": "jātyandhasamatayā ca rūpāṇi draṣṭavyāni /",
  "S04vimkn_u:490": "pratiśrutakopamatayā ca śabdāḥ śrotavyāḥ /",
  "S04vimkn_u:491": "vātasamatayā ca gandhā ghrātavyāḥ /",
  "S04vimkn_u:492": "avijñaptito rasā āsvādayitavyāḥ /",
  "S04vimkn_u:493": "jñānāsparśanatayā ca sparśāḥ spraṣṭavyāḥ /",
  "S04vimkn_u:494": "māyāpuruṣavijñāptyā ca dharmā vijñātavyāḥ /",
  "S04vimkn_u:495": "yo 'svabhāvo 'parabhāvaś ca tad anujjvalitam /",
  "S04vimkn_u:496": "yad anujjvalitaṃ tan na śāmyati /",
  "S04vimkn_u:497": "Vkn \u00153.13 yadi sthaviro mahākāśyapo 'ṣṭau ca mithyātvāni samatikrāmet,",
  "S04vimkn_u:498": "aṣṭau ca vimokṣān samāpadyeta,",
  "S04vimkn_u:499": "mithyāsamatayā ca samyaktvasamatām avataret,",
  "S04vimkn_u:500": "ekena ca piṇḍapātena sarvasatvān pratipādayet,",
  "S04vimkn_u:501": "sarvabuddhān sarvāryāṃś ca pratipādya paścād ātmanā paribhuñjīta,",
  "S04vimkn_u:502": "tathā ca paribhuñjīta yathā na saṃkleśo na vigatakleśaḥ,",
  "S04vimkn_u:503": "paribhuñjīta na samāhito na vyutthitaḥ,",
  "S04vimkn_u:504": "na saṃsārasthito na nirvāṇasthitaḥ paribhuñjīta /",
  "S04vimkn_u:505": "ye ca bhadantāya piṇḍapātaṃ dadati te teṣāṃ nālpaphalaṃ na mahāphalaiḥ bhavet /",
  "S04vimkn_u:506": "na ca hānāya na viśeṣāya gacchet,",
  "S04vimkn_u:507": "buddhagatisamavasaraṇāya ca bhaveta na śrāvakagatisamavasaraṇāya /",
  "S04vimkn_u:508": "evaṃ sthaviro mahākāśyapo 'moghaṃ rāṣṭrapiṇḍaṃ paribhuñjīta /",
  "S04vimkn_u:509": "Vkn \u00153.14 so 'haṃ bhagavan imaṃ dharmanirdeśaṃ śrutvāścaryaprāptaḥ sarvabodhisatvān namasyāmi /",
  "S04vimkn_u:510": "gṛhiṇo 'pi nāmaivaṃrūpaṃ pratibhānam,",
  "S04vimkn_u:511": "ko 'nuttarāyāṃ samyaksaṃbodhau cittaṃ notpādayet /",
  "S04vimkn_u:512": "tataḥ prabhṛti me na kaścit satvaḥ śrāvakayāne pratyekabuddhayāne vā samādāpitapūrvo 'nyatra mahāyānāt /",
  "S04vimkn_u:513": "tan nāhaṃ bhagavan utsahe tasya kulaputrasya glānaparipṛcchako gantum /",
  "S04vimkn_u:514": "Vkn \u00153.15 tatra bhagavān āyuṣmantaṃ subhūtim āmantrayate sma:",
  "S04vimkn_u:515": "gaccha tvaṃ subhūte vimalakīrter licchaver glānaparipṛcchakaḥ /",
  "S04vimkn_u:516": "subhūtir apy āha:",
  "S04vimkn_u:517": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:518": "tat kasya hetoḥ /",
  "S04vimkn_u:519": "abhijānāmy ahaṃ bhagavan:",
  "S04vimkn_u:520": "ekasmin samaye vaiśālyāṃ mahānagaryāṃ piṇḍāya carāmi /",
  "S04vimkn_u:521": "vimalakīrter licchaver niveśanaṃ piṇḍāya praviṣṭaḥ /",
  "S04vimkn_u:522": "tasya me vimalakīrtir licchaviḥ pātraṃ gṛhītvā praṇītena bhojanena pratipūryaivam āha:",
  "S04vimkn_u:523": "Vkn \u00153.16 sacet tvaṃ bhadantasubhūte āmiṣasamatayā sarvadharmasamatām anugataḥ sarvadharmasamatayā ca buddhadharmasamatām anugata eva,",
  "S04vimkn_u:524": "tvam imaṃ piṇḍapātaṃ pratigṛhnīṣva /",
  "S04vimkn_u:525": "sacet tvaṃ bhadantasubhūte na rāgadoṣamohaprahīṇo na ca taiḥ sārdhaṃ saṃvasasi /",
  "S04vimkn_u:526": "saced evam asy avikopya satkāyam ekāyanaṃ mārgam anugataḥ /",
  "S04vimkn_u:527": "na ca te 'vidyā bhavatṛṣṇā ca samudghātitā na ca vidyāvimuktī utpādite /",
  "S04vimkn_u:528": "ānantaryasamatayā ca te samādhivimuktiḥ /",
  "S04vimkn_u:529": "na cāsi mukto na baddhaḥ /",
  "S04vimkn_u:530": "na ca te catvāry āryasatyāni dṛṣṭāni na ca na dṛṣṭasatyaḥ /",
  "S04vimkn_u:531": "na prāptaphalo na pṛthagjanasamavasaraṇaḥ /",
  "S04vimkn_u:532": "na cāsy āryo nānāryaḥ /",
  "S04vimkn_u:533": "na sarvadharmasamanvāgataś ca sarvadharmasamadhigataś ca /",
  "S04vimkn_u:534": "Vkn \u00153.17 na ca te śāstā dṛṣṭo na dharmaḥ śruto na saṃghaḥ paryupāsitaḥ /",
  "S04vimkn_u:535": "ye ca te ṣaṭ śāstāras tadyathā pūraṇaḥ kāśyapaḥ,",
  "S04vimkn_u:536": "maskarī gośālīputraḥ,",
  "S04vimkn_u:537": "saṃjayo vairāṣṭrikaputraḥ,",
  "S04vimkn_u:538": "kakudaḥ kātyāyanaḥ,",
  "S04vimkn_u:539": "ajitaḥ keśakambalaḥ,",
  "S04vimkn_u:540": "nirgrantho jñātiputraḥ,",
  "S04vimkn_u:541": "te ca bhadantasya śāstāras tāṃś ca niśritya pravrajito yadgāminas te ṣaṭ śāstāras tadgāmy evāryasubhūtiḥ,",
  "S04vimkn_u:542": "Vkn \u00153.18 sarvadṛṣṭigateṣu cāryaman antargato na cāntamadhyaprāptaḥ,",
  "S04vimkn_u:543": "aṣṭākṣaṇasamavasaraṇaś cāsi na cāsi lakṣaṇam anuprāptaḥ,",
  "S04vimkn_u:544": "saṃkleśena cāsi samo 'vyavadānam adhigataḥ,",
  "S04vimkn_u:545": "yā ca sarvasatvānām araṇā sā bhadantasyāpy araṇā,",
  "S04vimkn_u:546": "na ca tvayā dakṣiṇā viśodhyate,",
  "S04vimkn_u:547": "ye ca bhadantāya piṇḍapātaṃ dadati tāṃś ca vinipātayasi,",
  "S04vimkn_u:548": "sarvamāraiś ca te sārdham ekahastaḥ kṛtaḥ /",
  "S04vimkn_u:549": "sarvakleśāś ca te sahāyāḥ,",
  "S04vimkn_u:550": "yatsvabhāvāś ca kleśās tatsvabhāvo bhadantaḥ,",
  "S04vimkn_u:551": "sarvasatveṣu te vadhakacittaṃ pratyupasthitam,",
  "S04vimkn_u:552": "sarvabuddhāś ca te 'bhyākhyātāḥ,",
  "S04vimkn_u:553": "sarvabuddhadharmāṃś ca pratikrośasi,",
  "S04vimkn_u:554": "na cāsi saṃghapratisaraṇaḥ,",
  "S04vimkn_u:555": "na ca jātu parinirvāsyasi /",
  "S04vimkn_u:556": "evaṃ tvam imaṃ piṇḍapātaṃ pratigṛhīṇa /",
  "S04vimkn_u:557": "Vkn \u00153.19 tasya me bhagavan imaṃ dharmanirdeśaṃ śrutvāndhakāraprāptā diśo 'bhūvan ḥ tat kim asmai nirdiśāmi,",
  "S04vimkn_u:558": "katham vā pratipadya iti /",
  "S04vimkn_u:559": "so 'haṃ tat pātram utsṛjya tato gṛhān niṣkramiṣyāmīti /",
  "S04vimkn_u:560": "vimalakīrtir Iicchavir mām evam āha:",
  "S04vimkn_u:561": "mā bhadantasubhūte akṣarebhya uttrasīḥ,",
  "S04vimkn_u:562": "pratigṛhāṇedaṃ pātram /",
  "S04vimkn_u:563": "tat kiṃ manyase bhadantasubhūte,",
  "S04vimkn_u:564": "yadi tathāgatanirmita evam ucyeta kaccit sa uttraset /",
  "S04vimkn_u:565": "so 'ham avocam:",
  "S04vimkn_u:566": "no hīdaṃ kulaputra /",
  "S04vimkn_u:567": "sa mām evam āha:",
  "S04vimkn_u:568": "nirmitamāyāsvabhāvebhyo bhadantasubhūte sarvadharmebhyo nottrasitavyam /",
  "S04vimkn_u:569": "tat kasmād dhetoḥ /",
  "S04vimkn_u:570": "sarvāṇi hi tāni vacanāni tatsvabhāvāni,",
  "S04vimkn_u:571": "evaṃ paṇḍitā akṣareṣu na sajjanti na tebhya uttrasyanti /",
  "S04vimkn_u:572": "tat kasmād dhetoḥ /",
  "S04vimkn_u:573": "sarvāṇi tāny akṣarāṇy anakṣarāṇi sthāpayitvā vimuktiṃ vimuktilakṣaṇāṃś ca sarvadharmān /",
  "S04vimkn_u:574": "Vkn \u00153.20 iha nirdeśe nirdiśyamāne dvayor devaputraśatayor virajo vigatamalaṃ dharmeṣu dharmacakṣur viśuddham,",
  "S04vimkn_u:575": "pañcānāṃ ca devaputraśatānām ānulomikyāḥ kṣānteḥ pratilambho 'bhūt /",
  "S04vimkn_u:576": "ahaṃ ca niṣpratibhāno 'bhūvam,",
  "S04vimkn_u:577": "na cāsya śaknomy uttare prativacanaṃ dātum /",
  "S04vimkn_u:578": "tan nāham utsahe tasya satpuruṣasya glānaparipṛcchako gantum /",
  "S04vimkn_u:579": "Vkn \u00153.21 atha khalu bhagavān āyuṣmantaṃ pūrṇaṃ maitrāyaṇīputram āmantrayate sma:",
  "S04vimkn_u:580": "gaccha tvaṃ pūrṇa vimalakīrter licchaver glānaparipṛcchakaḥ /",
  "S04vimkn_u:581": "pūrṇo 'py āha:",
  "S04vimkn_u:582": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:583": "tat kasmād dhetoḥ /",
  "S04vimkn_u:584": "abhijānāmy ahaṃ bhagavan:",
  "S04vimkn_u:585": "ekasmin samaye vanasyānyatamasmin pṛthivīpradeśa ādikarmikāṇāṃ bhikṣūṇāṃ dharmaṃ deśayāmi /",
  "S04vimkn_u:586": "tatra vimalakīrtir licchavir upasaṃkramya mām evam āha:",
  "S04vimkn_u:587": "Vkn \u00153.22 samāpadya bhadantapūrṇa eteṣāṃ bhikṣūṇāṃ cittaṃ vyavalokya dharmaṃ deśaya /",
  "S04vimkn_u:588": "mā mahāratnabhājaneṣu prati kulmāṣān prākṣaipsīḥ /",
  "S04vimkn_u:589": "jāniṣva tāvat kimāśayā ete bhikṣava iti /",
  "S04vimkn_u:590": "mā vaiḍūryaratnaṃ kācamaṇikaiḥ samānīkārṣīḥ /",
  "S04vimkn_u:591": "mā bhadantapūrṇa apratyavekṣyā satvendriyeṣu prādeśikendriyatvam upasaṃhārṣīḥ /",
  "S04vimkn_u:592": "mā akṣatāṃ kṣiṇuṣva /",
  "S04vimkn_u:593": "mā mahāmārgam avatartukāmān bhandarathyāṃ praveśaya /",
  "S04vimkn_u:594": "mā mahāsāgaraṃ goṣpade praveśaya /",
  "S04vimkn_u:595": "mā sūryaprabhāṃ khadyotakair nirvartaya /",
  "S04vimkn_u:596": "mā siṃhanādasaṃprasthitān sṛgālanāde niyojaya /",
  "S04vimkn_u:597": "api bhadantapūrṇa sarve hy ete bhikṣavo mahāyānasaṃprasthitā amuṣitabodhicittāḥ /",
  "S04vimkn_u:598": "teṣāṃ bhadantapūrṇa mā śrāvakayānam upadarśaya /",
  "S04vimkn_u:599": "kaṣṭaṃ hi śrāvakayānam /",
  "S04vimkn_u:600": "jātyandhā iva me śrāvakāḥ pratibhānti satvendriyavimātratājñāne /",
  "S04vimkn_u:601": "Vkn \u00153.23 atha vimalakīrtir licchavis tasyāṃ velāyāṃ tathārūpaṃ samādhiṃ samāpadyate sma /",
  "S04vimkn_u:602": "yathā te bhikṣavo 'nekavidhaṃ pūrvenivāsam anusmaraṇti sma /",
  "S04vimkn_u:603": "te pañcabuddhaśataparyupāsitakuśalamūlāḥ samyaksaṃbodhaye,",
  "S04vimkn_u:604": "teṣāṃ tad bodhicittam āmukhībhūtam /",
  "S04vimkn_u:605": "te tasya satpuruṣasya pādau śirobhiḥ praṇamya tatraiva niṣaṇṇāḥ prāñjalayo bhūtvā,",
  "S04vimkn_u:606": "teṣāṃ tādṛśī dharmadeśanā kṛtā yathāvaivartikāḥ saṃvṛttā anuttarasyāṃ samyaksaṃbodhau /",
  "S04vimkn_u:607": "Vkn \u00153.24 tan nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:608": "Vkn \u00153.25 tatra bhagavān āyuṣmantaṃ kātyāyanam āmantrayate sma:",
  "S04vimkn_u:609": "gaccha tvaṃ kātyāyana vimalakīrter licchaver glānaparipṛcchakaḥ /",
  "S04vimkn_u:610": "kātyāyano 'py āha:",
  "S04vimkn_u:611": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:612": "tat kasmād dhetoḥ /",
  "S04vimkn_u:613": "abhijānāmy ahaṃ bhagavan:",
  "S04vimkn_u:614": "bhagavatā saṃkṣiptena bhikṣūṇām avavādo dattaḥ /",
  "S04vimkn_u:615": "teṣāṃ sūtrapadaviniścayāya dharmaṃ deśayāmi,",
  "S04vimkn_u:616": "yad idam anityārthaṃ duḥkhārtham anātmārthaṃ śāntārtham /",
  "S04vimkn_u:617": "tatra vimalakīrtir licchavir upasaṃkramya mām evam āha:",
  "S04vimkn_u:618": "Vkn \u00153.26 mā bhadantakātyāyana sapracārām utpādabhaṅgayuktāṃ dharmatāṃ nirdiśa /",
  "S04vimkn_u:619": "yo bhadantamahākātyāyana atyantatayā na jāto na janiṣyati notpanno na niruddho na nirotsyate 'yam anityārthaḥ /",
  "S04vimkn_u:620": "yaḥ pañcānāṃ skandhānāṃ śūnyatānugamānutpādānirodhārtho 'yaṃ duḥkhārthaḥ /",
  "S04vimkn_u:621": "yad ātmānātmayor advayatvam ayam anātmārthaḥ /",
  "S04vimkn_u:622": "yo 'svabhāvo 'parabhāvas tad anujjvalitam,",
  "S04vimkn_u:623": "yad anujvalitaṃ na tac chāmyati,",
  "S04vimkn_u:624": "yo 'tyantopaśamo 'yaṃ śāntārthaḥ /",
  "S04vimkn_u:625": "Vkn \u00153.27 asmin khalu punar nirdeśe nirdiśyamāne teṣāṃ bhikṣūṇām anupādāyāsravebhyaś cittāni vimuktāni /",
  "S04vimkn_u:626": "tan nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:627": "Vkn \u00153.28 tatra bhagavān āyuṣmantam aniruddham āmantrayate sma:",
  "S04vimkn_u:628": "gaccha tvam aniruddha vimalakīrter licchaver glānaparipṛcchakaḥ /",
  "S04vimkn_u:629": "aniruddho 'py āha:",
  "S04vimkn_u:630": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:631": "tat kasmād dhetoḥ /",
  "S04vimkn_u:632": "Vkn \u00153.29 abhijānāmy ahaṃ bhagavan:",
  "S04vimkn_u:633": "anyatamasmiṃś caṅkrame caṅkramāmi /",
  "S04vimkn_u:634": "tatra śubhavyūho nāma brahmā daśabhir brahmasahasraiḥ sārdhaṃ taṃ pradeśam avabhāsya yenāhaṃ tenopasaṃkramya mama pādau śirasābhivandyaikānte sthitvā mām etad avocat:",
  "S04vimkn_u:635": "kiyad āyuṣmān aniruddho divyena cakṣuṣā paśyati /",
  "S04vimkn_u:636": "tam enam aham etad avocam:",
  "S04vimkn_u:637": "ahaṃ mārṣa imaṃ triṃ sāhasramahāsāhasraṃ lokadhātuṃ bhagavataḥ śākyamuner buddhakṣetraṃ tad yathāpi nāma karatale nyastam āmalakaphalam evaṃ paśyāmi /",
  "S04vimkn_u:638": "Vkn \u00153.30 iyaṃ ca kathā pravṛttā vimalakīrtiś ca licchavis taṃ pradeśam upasaṃkrāmat /",
  "S04vimkn_u:639": "upasaṃkramya mama pādau śirasā vanditvaivam āha:",
  "S04vimkn_u:640": "kiṃ bhadantāniruddha divyaṃ cakṣur abhisaṃskāralakṣaṇam utānabhisaṃskāralakṣaṇam /",
  "S04vimkn_u:641": "yady abhisaṃskāralakṣaṇaṃ tad bāhyaiḥ pañcābhijñaiḥ samam,",
  "S04vimkn_u:642": "athānabhisaṃskāralakṣaṇaṃ anabhisaṃskāro 'saṃskṛtas tena na śakyaṃ draṣṭum /",
  "S04vimkn_u:643": "tat kathaṃ sthaviraḥ paśyati /",
  "S04vimkn_u:644": "so 'haṃ tūṣṇīm abhūvam /",
  "S04vimkn_u:645": "Vkn \u00153.31 sa ca brahmā tasya satpuruṣasyemaṃ nirdeśaṃ śrutvāścaryaprāptas taṃ namaskṛtyaitad avocat:",
  "S04vimkn_u:646": "ke loke divyacakṣuṣaḥ /",
  "S04vimkn_u:647": "āha: buddhā bhagavanto loke divyacakṣuṣo ye samāhitāvasthāṃ ca na vijahati sarvabuddhakṣetrāṇi ca paśyanti /",
  "S04vimkn_u:648": "na ca dvayaprabhāvitāḥ /",
  "S04vimkn_u:649": "Vkn \u00153.32 atha sa brahmemaṃ nirdeśaṃ śrutvā daśasahasraparivāro 'dhyāśayenānuttarāyāṃ samyaksaṃbodhau cittam utpādayati sma /",
  "S04vimkn_u:650": "sa māṃ vanditvā taṃ ca satpuruṣam abhivādya tatraivāntarhitaḥ /",
  "S04vimkn_u:651": "ahaṃ ca niṣpratibhāno 'bhūvam /",
  "S04vimkn_u:652": "tan nāham utsahe tasya satpuruṣasya glānaparipṛcchako gantum /",
  "S04vimkn_u:653": "Vkn \u00153.33 tatra bhagavān āyuṣmantam upālim āmantrayate sma:",
  "S04vimkn_u:654": "gaccha tvam upāle vimalakīrter licchaver glānaparipṛcchakaḥ /",
  "S04vimkn_u:655": "upālir apy āha:",
  "S04vimkn_u:656": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:657": "tat kasmād dhetoḥ /",
  "S04vimkn_u:658": "abhijānāmy ahaṃ bhagavan:",
  "S04vimkn_u:659": "anyatamau dvau bhikṣū āpattim āpannau,",
  "S04vimkn_u:660": "tau bhagavataḥ paryapatrapamāṇau bhagavantaṃ nopasaṃkrāmataḥ /",
  "S04vimkn_u:661": "tau yenāhaṃ tenopasaṃkrāntāv upasaṃkrāmya mām etad avocatām /",
  "S04vimkn_u:662": "āvāṃ bhadantopāle āpattim āpannau,",
  "S04vimkn_u:663": "tāv āvāṃ paryapatrapamāṇau bhagavantam upasaṃkramituṃ notsahāvahe /",
  "S04vimkn_u:664": "utsāhāya āyuṣmann upāle vinodayasvāvayoḥ kaukṛtyaṃ vyutthāpayasvāvām āpatteḥ /",
  "S04vimkn_u:665": "Vkn \u00153.34 so 'haṃ bhagavaṃs tau bhikṣū dharmyayā kathayā saṃdarśayāmi /",
  "S04vimkn_u:666": "vimalakīrtiś ca licchavis taṃ pradeśam anuprāptaḥ sa mām etad avocat:",
  "S04vimkn_u:667": "mā bhadantopāle etau bhikṣū āgāḍhīkārṣīḥ,",
  "S04vimkn_u:668": "vinodayānayor āpattim,",
  "S04vimkn_u:669": "mā āvilīkārṣīḥ /",
  "S04vimkn_u:670": "na hi bhadantopāle āpattir adhyātmapratiṣṭhitā na bahirdhāsaṃkrānto nobhayam antareṇopalabhyate /",
  "S04vimkn_u:671": "tat kasmād dhetoḥ /",
  "S04vimkn_u:672": "uktaṃ hi bhagavatā cittasaṃkleśāt satvāḥ saṃkliśyante cittavyavadānād viśudhyante /",
  "S04vimkn_u:673": "cittaṃ ca bhadantopāle nādhyātmapratiṣṭhitaṃ na bahirdhā nobhayam antareṇopalabhyate /",
  "S04vimkn_u:674": "yathā cittaṃ tathāpattiḥ,",
  "S04vimkn_u:675": "yathāpattis tathā sarvadharmāḥ,",
  "S04vimkn_u:676": "tathatāṃ na vyativartante /",
  "S04vimkn_u:677": "yā bhadantopāle cittasya prakṛtir yayā cittaprakṛtyā bhadantasya cittaṃ vimuktam,",
  "S04vimkn_u:678": "kiṃ jātu sā cittaprakṛtiḥ saṃkliṣṭā /",
  "S04vimkn_u:679": "āha: no hidam /",
  "S04vimkn_u:680": "āha: tatprakṛtikāni bhadantopāle sarvasatvānāṃ cittāni /",
  "S04vimkn_u:681": "Vkn \u00153.35 saṃkalpo bhadantopāle kleśaḥ /",
  "S04vimkn_u:682": "akalpāvikalpā ca prakṛtiḥ /",
  "S04vimkn_u:683": "viparyāsaḥ saṃkleśaḥ,",
  "S04vimkn_u:684": "aviparyastā ca prakṛtiḥ /",
  "S04vimkn_u:685": "ātmasamāropaḥ saṃkleśaḥ,",
  "S04vimkn_u:686": "nairātmyā ca prakṛtiḥ /",
  "S04vimkn_u:687": "utpannabhagnānavasthitā bhadantopāle sarvadharmā māyāmeghavidyutsadṛśāḥ /",
  "S04vimkn_u:688": "nirapekṣāḥ sarvadharmāḥ kṣaṇam api nāvatiṣṭhante /",
  "S04vimkn_u:689": "svapnamarīcisadṛśāḥ sarvadharmā vitathadarśanāḥ /",
  "S04vimkn_u:690": "dakacandrapratibimbasadṛśāḥ sarvadharmāś cittaparikalpenotpadyante /",
  "S04vimkn_u:691": "ye tv evaṃ jānanti te vinayadharā ity ucyante /",
  "S04vimkn_u:692": "ya evaṃ vinītās te suvinītāḥ /",
  "S04vimkn_u:693": "Vkn \u00153.36 atha tau bhikṣu etad avocatām:",
  "S04vimkn_u:694": "prajñādharo vinayadharo 'yam upāsakaḥ /",
  "S04vimkn_u:695": "na tv ayaṃ bhadantopālir yo bhagavatā vinayadharāṇām agro nirdiṣṭaḥ /",
  "S04vimkn_u:696": "tāv aham evaṃ vadāmi:",
  "S04vimkn_u:697": "mā bhikṣū atra gṛhapatisaṃjñām utpādayatām /",
  "S04vimkn_u:698": "tat kasmād dhetoḥ /",
  "S04vimkn_u:699": "tathāgataṃ sthāpayitvā nāsti kaścic chrāvako vā bodhisatvo vā,",
  "S04vimkn_u:700": "ya etasya pratibhānam ācchindyāt /",
  "S04vimkn_u:701": "tādṛśa etasya prajñālokaḥ /",
  "S04vimkn_u:702": "Vkn \u00153.37 atha tau bhikṣū vinītakaukṛtyāv adhyāśayena tatraivānuttarāyāṃ samyaksaṃbodhau cittam utpāditavantau,",
  "S04vimkn_u:703": "taṃ ca satpuruṣam abhivandyaivam āhatuḥ:",
  "S04vimkn_u:704": "sarvasatvā īdṛśasya pratibhānasya lābhino bhavantu /",
  "S04vimkn_u:705": "tan nāham utsahe tasya satpuruṣasya glānaparipṛcchako gantum /",
  "S04vimkn_u:706": "Vkn \u00153.38 tatra bhagavān āyuṣmantaṃ rāhulam āmantrayate sma:",
  "S04vimkn_u:707": "gaccha tvaṃ rāhula vimalakīrter licchaver glānaparipṛcchakaḥ /",
  "S04vimkn_u:708": "rāhulo 'py āha:",
  "S04vimkn_u:709": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:710": "tat kasmād dhetoḥ /",
  "S04vimkn_u:711": "abhijānāmy ahaṃ bhagavan:",
  "S04vimkn_u:712": "ekasmin samaye saṃbahulā licchavikumārakā yenāhaṃ tenopasaṃkramya mām etad avocan:",
  "S04vimkn_u:713": "tvaṃ rāhula tasya bhagavataḥ putraś cakravartirājyam utsṛjya pravrajitaḥ,",
  "S04vimkn_u:714": "tatra ke te pravrajyāyā guṇānuśaṃsāḥ /",
  "S04vimkn_u:715": "teṣām ahaṃ yathārūpaṃ pravrajyāyā guṇānuśaṃsā nirdiśāmi,",
  "S04vimkn_u:716": "vimalakīrtir licchavir yenāhaṃ tenopasaṃkrāntaḥ /",
  "S04vimkn_u:717": "sa mām abhivandyaitad avocat:",
  "S04vimkn_u:718": "Vkn \u00153.39 na bhadantarāhula evaṃ pravrajyāyā guṇānuśaṃsā nirdeṣṭavyā yathā tvaṃ nirdiśasi /",
  "S04vimkn_u:719": "tat kasmād dhetoḥ /",
  "S04vimkn_u:720": "nirguṇā niranuśaṃsā hi pravrajyā /",
  "S04vimkn_u:721": "yatra bhadantarāhula saṃskṛtapravṛttis tatra guṇānuśaṃsā /",
  "S04vimkn_u:722": "pravrajyā cāsaṃskṛtā,",
  "S04vimkn_u:723": "asaṃskṛte ca na guṇā nānuśāṃsā /",
  "S04vimkn_u:724": "pravrajyā bhadantarāhula arūpiṇi rūpavigatā,",
  "S04vimkn_u:725": "panthā nirvāṇasya,",
  "S04vimkn_u:726": "praśaṃsitā paṇḍitaiḥ,",
  "S04vimkn_u:727": "parigṛhītāryaiḥ,",
  "S04vimkn_u:728": "parājayaḥ sarvamārāṇām,",
  "S04vimkn_u:729": "pañcagatyuttāraṇī,",
  "S04vimkn_u:730": "pañcacakṣuviśodhanī,",
  "S04vimkn_u:731": "pañcabalapratilambhā,",
  "S04vimkn_u:732": "pañcendriyapratiṣṭhā,",
  "S04vimkn_u:733": "pareṣām anupaghātaḥ,",
  "S04vimkn_u:734": "pāpadharmāsaṃsṛṣṭā,",
  "S04vimkn_u:735": "paratīrthyapramardanī,",
  "S04vimkn_u:736": "prajñaptisamatikrāntā,",
  "S04vimkn_u:737": "paṅke saṃkramaḥ,",
  "S04vimkn_u:738": "amamā mamakāravigatā,",
  "S04vimkn_u:739": "aparigrahā,",
  "S04vimkn_u:740": "anupādānā,",
  "S04vimkn_u:741": "anākulā,",
  "S04vimkn_u:742": "ākulaprahīṇā,",
  "S04vimkn_u:743": "svacittadarśanī paracittasaṃrakṣaṇī,",
  "S04vimkn_u:744": "śamathānukūlā,",
  "S04vimkn_u:745": "sarvato 'navadyā /",
  "S04vimkn_u:746": "iyam ucyate pravrajyā /",
  "S04vimkn_u:747": "ya evaṃ pravrajitās te supravrajitāḥ /",
  "S04vimkn_u:748": "Vkn \u00153.40 pravrajata yūyaṃ kumārakāḥ svākhyāte dharmavinaye /",
  "S04vimkn_u:749": "durlabho hi buddhotpādaḥ,",
  "S04vimkn_u:750": "durlabhā kṣaṇasaṃpat,",
  "S04vimkn_u:751": "durlabho manuṣyapratilambhaḥ /",
  "S04vimkn_u:752": "te kumārakā evam āhuḥ:",
  "S04vimkn_u:753": "śrutam asmābhir gṛhapate,",
  "S04vimkn_u:754": "na tathāgato 'navasṛṣṭaṃ mātāpitṛbhyāṃ pravrājayatīti /",
  "S04vimkn_u:755": "sa tān āha: utpādayata yūyaṃ kumārakāḥ anuttarāyāṃ samyaksaṃbodhau cittam /",
  "S04vimkn_u:756": "pratipattyā ca saṃpādayata,",
  "S04vimkn_u:757": "saiva yuṣmākaṃ bhaviṣyati pravrajyā sopasaṃpat /",
  "S04vimkn_u:758": "Vkn \u00153.41 tatra dvātriṃśatā licchavikumārair anuttarāyāṃ samyaksaṃbodhau cittāny utpāditāni /",
  "S04vimkn_u:759": "tan nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:760": "Vkn \u00153.42 tatra bhagavān āyuṣmantam ānandam āmantrayate sma:",
  "S04vimkn_u:761": "gaccha tvam ānanda vimalakīrter licchaver glānaparipṛcchakaḥ /",
  "S04vimkn_u:762": "ānanda āha: nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:763": "tat kasmād dhetoḥ /",
  "S04vimkn_u:764": "abhijānāmy ahaṃ bhagavan:",
  "S04vimkn_u:765": "ekasmin samaye bhagavataḥ kāyasya kaścid evābādhaḥ /",
  "S04vimkn_u:766": "tatra ca kṣīreṇa kṛtyam āsīt /",
  "S04vimkn_u:767": "so 'ham anyatamasmin brāhmaṇamahāśālasya gṛhamūle pātraṃ gṛhītvā sthitaḥ /",
  "S04vimkn_u:768": "vimalakīrtir licchavis taṃ pradeśam anuprāptaḥ /",
  "S04vimkn_u:769": "sa māṃ vanditvaivam āha:",
  "S04vimkn_u:770": "Vkn \u00153.43 kiṃ bhadantānanda kālyam eva pātram ādāyāsmin gṛhadvārasamīpe tiṣṭhasi /",
  "S04vimkn_u:771": "tam enam aham etad avocam:",
  "S04vimkn_u:772": "bhagavato gṛhapate kāyasya kaścid evābādhaḥ /",
  "S04vimkn_u:773": "tatra ca kṣīreṇa kṛtyam,",
  "S04vimkn_u:774": "tat paryeṣāmi /",
  "S04vimkn_u:775": "sa mām evam āha:",
  "S04vimkn_u:776": "alaṃ bhadantānanda mā evaṃ vocaḥ /",
  "S04vimkn_u:777": "vajrasaṃhatano hi bhadantānanda tathāgatakāyaḥ sarvākuśalavāsanāprahīṇaḥ sarvamahaujaskakuśaladharmasamanvāgataḥ /",
  "S04vimkn_u:778": "kutas tasya vyādhiḥ kuta upadravaḥ /",
  "S04vimkn_u:779": "Vkn \u00153.44 tūṣṇīṃbhūto bhadantānanda gaccha /",
  "S04vimkn_u:780": "mā bhagavantam abhyācakṣva /",
  "S04vimkn_u:781": "mā kasyacid bhūya evaṃ vocaḥ /",
  "S04vimkn_u:782": "mā mahaujaskā devaputrā anyabuddhakṣetrasaṃnipatitāś ca bodhisatvāḥ śroṣyanti /",
  "S04vimkn_u:783": "rājñas tāvad bhadantānanda cakravartina itvarakuśalamūlasamanvāgatasya vyādhir na saṃvidyate /",
  "S04vimkn_u:784": "kutas tasya bhagavato 'pramāṇakuśalasamanvāgatasya vyādhir bhaviṣyati /",
  "S04vimkn_u:785": "nedaṃ sthānaṃ vidyate /",
  "S04vimkn_u:786": "gaccha gaccha bhadantānanda /",
  "S04vimkn_u:787": "mā mām adhyapatrāpaya,",
  "S04vimkn_u:788": "mā anyatīrthikacarakaparivrājakanigranthājīvāḥ śroṣyanti,",
  "S04vimkn_u:789": "mā teṣām evaṃ bhaviṣyati /",
  "S04vimkn_u:790": "kīdṛśo bata ayam eṣāṃ śāstā yaḥ svayam eva tāvad ātmānaṃ glānaṃ na śaknoti paritrātum,",
  "S04vimkn_u:791": "kutaḥ punar glānānāṃ satvānāṃ trāṇaṃ bhaviṣyati /",
  "S04vimkn_u:792": "tataḥ pracchannaṃ bhadantānanda gaccha śīghram /",
  "S04vimkn_u:793": "mā kaścic chṛṇuyāt /",
  "S04vimkn_u:794": "Vkn \u00153.45 api tu bhadantānanda dharmakāyās tathāgatā nāmiṣakāyāḥ /",
  "S04vimkn_u:795": "lokottarakāyās tathāgatāḥ sarvalokadharmasamatikrāntāḥ /",
  "S04vimkn_u:796": "anābādhas tathāgatasya kāyaḥ sarvāsravavinivṛtaḥ /",
  "S04vimkn_u:797": "asaṃskṛtas tathāgatasya kāyaḥ sarvasaṃkhyāvigataḥ /",
  "S04vimkn_u:798": "tasya bhadanto vyādhim icchatīty ayuktam asadṛśam /",
  "S04vimkn_u:799": "Vkn \u00153.46 tasya me bhagavan mahadapatrāpyaṃ jātam /",
  "S04vimkn_u:800": "mā me bhagavato 'ntikād duḥśrutaṃ durgṛhītaṃ vā kṛtam iti /",
  "S04vimkn_u:801": "so 'ham antarīkṣāc chabdam aśrauṣam /",
  "S04vimkn_u:802": "evam etad ānanda yathā gṛhapatir nirdiśati /",
  "S04vimkn_u:803": "atha ca punaḥ pañcakaṣāye bhagavān utpannaḥ,",
  "S04vimkn_u:804": "tenānarthalūhadaridracaryayā satvā vinetavyāḥ /",
  "S04vimkn_u:805": "tad gaccha tvam ānanda kṣīraṃ gṛhītvā,",
  "S04vimkn_u:806": "mā paryapatrapaś ceti /",
  "S04vimkn_u:807": "Vkn \u00153.47 īdṛśā bhagavan vimalakīrter licchaveḥ praśnavyākaraṇanirdeśāḥ /",
  "S04vimkn_u:808": "tan nāhaṃ bhagavan utsahe tasya kulaputrasya glānaparipṛcchako gantum /",
  "S04vimkn_u:809": "Vkn \u00153.48 evaṃ tāni pañcamātrāṇi śrāvakaśatāny anutsahamānāni bhagavate nivedayanti /",
  "S04vimkn_u:810": "ye ca tair vimalakīrtinā licchavinā sārdhaṃ kathāsaṃlāpāḥ kṛtās tān sarvān bhagavate nivedayanti sma /",
  "S04vimkn_u:811": "Vkn \u00153.49 tatra bhagavān maitreyaṃ bodhisatvam āmantrayate sma:",
  "S04vimkn_u:812": "gaccha tvaṃ maitreya vimalakīrter licchaver glānaparipṛcchakaḥ /",
  "S04vimkn_u:813": "maitreyo 'py āha:",
  "S04vimkn_u:814": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:815": "tat kasmād dhetoḥ /",
  "S04vimkn_u:816": "abhijānāmy ahaṃ bhagavan:",
  "S04vimkn_u:817": "ekasmin samaye saṃtuṣitena devaputreṇa sārdhaṃ tuṣitakāyikaiś ca devaputraiḥ sārdhaṃ dharmyāṃ kathāṃ kathayāmi yad idaṃ bodhisatvānāṃ mahāsatvānām avivartyāṃ bhūmim ārabhya /",
  "S04vimkn_u:818": "tatra ca vimalakīrtir licchavis taṃ pradeśam upasaṃkrāntaḥ /",
  "S04vimkn_u:819": "sa mām etad avocata:",
  "S04vimkn_u:820": "Vkn \u00153.50 tvaṃ maitreya ekajātipratibaddho bhagavatā vyākṛto 'nuttarāyāṃ samyaksaṃbodhau /",
  "S04vimkn_u:821": "tat katamayāsi maitreya jātyāu vyākṛtaḥ,",
  "S04vimkn_u:822": "kim atītayā vānāgatayota pratyutpannayā /",
  "S04vimkn_u:823": "tatra yātītā jātiḥ sā kṣīṇā,",
  "S04vimkn_u:824": "yāpy anāgatā sāpy asaṃprāptā,",
  "S04vimkn_u:825": "pratyutpannāyāḥ sthitir nāsti jāteḥ /",
  "S04vimkn_u:826": "yathoktaṃ bhagavatā:",
  "S04vimkn_u:827": "tathā hi tvaṃ bhikṣaḥ kṣaṇe kṣaṇe jāyase jīryasi mriyase cyavase upapadyase ceti /",
  "S04vimkn_u:828": "ajātitaś ca niyāmāvakrāntiḥ /",
  "S04vimkn_u:829": "na cājātir vyākriyate /",
  "S04vimkn_u:830": "nāpy ajātir abhisaṃbudhyate /",
  "S04vimkn_u:831": "Vkn \u00153.51 tat kathaṃ tvaṃ maitreya vyākṛtas tathatotpādena tathatānirodhena vā /",
  "S04vimkn_u:832": "na ca tathatotpadyate na nirudhyate,",
  "S04vimkn_u:833": "na nirotsyate /",
  "S04vimkn_u:834": "yā ca sarvasatvānāṃ tathatā,",
  "S04vimkn_u:835": "yā ca sarvadharmāṇāṃ tathatā,",
  "S04vimkn_u:836": "saiva maitreyasyāpi tathatā /",
  "S04vimkn_u:837": "evaṃ yadi tvaṃ vyākṛtaḥ sarvasatvā api vyākṛtā bhavanti /",
  "S04vimkn_u:838": "tat kasmād dhetoḥ /",
  "S04vimkn_u:839": "na hi tathatā dvayaprabhāvitā nānātvaprabhāvitā /",
  "S04vimkn_u:840": "tad yadā maitreyo bodhim abhisaṃbhotsyate,",
  "S04vimkn_u:841": "sarvasatvā api tasmin samaye tādṛśīm eva bodhim abhisaṃbhotsyante /",
  "S04vimkn_u:842": "tat kasmād dhetoḥ /",
  "S04vimkn_u:843": "sarvasatvānubodho hi bodhiḥ /",
  "S04vimkn_u:844": "yadā ca maitreyaḥ parinirvāsyati,",
  "S04vimkn_u:845": "sarvasatvā api tadā parinirvāsyanti /",
  "S04vimkn_u:846": "tat kasmād dhetoḥ /",
  "S04vimkn_u:847": "na hy aparinirvṛtānāṃ sarvasatvānāṃ tathāgatāḥ parinirvānti /",
  "S04vimkn_u:848": "parinirvṛtāni te satvāni paśyanti nirvāṇaprakṛtikāni /",
  "S04vimkn_u:849": "tasmād iha maitreya mā etān devaputrān ullāpaya mā visaṃvādaya /",
  "S04vimkn_u:850": "Vkn \u00153.52 na bodhau kaścit pratiṣṭhate,",
  "S04vimkn_u:851": "na nivartate /",
  "S04vimkn_u:852": "api tu khalu punar maitreya yaiṣāṃ devaputrāṇāṃ bodhiparikalpanadṛṣṭis tām etām utsarjaya /",
  "S04vimkn_u:853": "na hi bodhiḥ kāyenābhisaṃbudhyate, na cittena /",
  "S04vimkn_u:854": "vyupaśamo bodhiḥ sarvanimittānām,",
  "S04vimkn_u:855": "asamāropo bodhiḥ sarvārambaṇānām,",
  "S04vimkn_u:856": "apracāro bodhiḥ sarvamanaskārāṇām,",
  "S04vimkn_u:857": "paricchedo bodhiḥ sarvadṛṣṭigatānām,",
  "S04vimkn_u:858": "vigamo bodhiḥ sarvaparikalpānām,",
  "S04vimkn_u:859": "visaṃyogo bodhiḥ sarveñjitamanyasyanditānām,",
  "S04vimkn_u:860": "anadhiṣṭhānaṃ bodhiḥ sarvapraṇidhānānām,",
  "S04vimkn_u:861": "asaṅgapraveśo bodhiḥ sarvodgrahavigatā,",
  "S04vimkn_u:862": "sthitā bodhir dharmadhātusthāne,",
  "S04vimkn_u:863": "anugatā bodhis tathatāyām,",
  "S04vimkn_u:864": "pratiṣṭhitā bodhir bhūtakoṭyām,",
  "S04vimkn_u:865": "advayā bodhir manodharmavigatā /",
  "S04vimkn_u:866": "samā bodhir ākāśasamatayā,",
  "S04vimkn_u:867": "asaṃskṛtā bodhir utpādabhaṅgasthityanyathātvavigatā,",
  "S04vimkn_u:868": "parijñā bodhiḥ sarvasatvacittacaritāśayānām,",
  "S04vimkn_u:869": "advārā bodhir āyatanānām,",
  "S04vimkn_u:870": "asaṃsṛṣṭā bodhiḥ sarvavāsanānusaṃdhikleśavigatā,",
  "S04vimkn_u:871": "na deśasthā na pradeśasthā bodhiḥ sthānāsthānavigatā,",
  "S04vimkn_u:872": "tathatāpratiṣṭhitā bodhiḥ sarvato 'dṛśyā /",
  "S04vimkn_u:873": "nāmadheyamātraṃ bodhis tac ca nāma nirīhakam,",
  "S04vimkn_u:874": "nirātmikā bodhir āyūhaniryūhavigatā,",
  "S04vimkn_u:875": "anākulā bodhiḥ prakṛtipariśuddhā,",
  "S04vimkn_u:876": "prakāśā bodhiḥ svabhāvapariśuddhā,",
  "S04vimkn_u:877": "anudgrahā bodhir adhyālambanavigatā,",
  "S04vimkn_u:878": "nirnānātvā bodhiḥ sarvadharmasamatāvabodhatvāt,",
  "S04vimkn_u:879": "anupamā bodhir upamopanyāsavigatāḥ,",
  "S04vimkn_u:880": "sūkṣmā bodhir duranubodhatvāt,",
  "S04vimkn_u:881": "sarvatrānugatā bodhir ākāśasvabhāvatvāt /",
  "S04vimkn_u:882": "sā na śakyā kāyena vācā cittenābhisaṃboddhum /",
  "S04vimkn_u:883": "Vkn \u00153.53 iha bhagavan nirdeśe nirdiśyamāne tataḥ pariṣado dvayor devaputraśatayor anutpattikeṣu dharmeṣu kṣāntipratilambho 'bhūt /",
  "S04vimkn_u:884": "ahaṃ ca niṣpratibhāno 'bhūvam /",
  "S04vimkn_u:885": "tan nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:886": "Vkn \u00153.54 tatra bhagavān prabhāvyūhaṃ licchavikumāram āmantrayate sma:",
  "S04vimkn_u:887": "gaccha tvaṃ satpuruṣa vimalakīrter licchaver glānaparipṛcchakaḥ /",
  "S04vimkn_u:888": "prabhāvyūho 'py āha:",
  "S04vimkn_u:889": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:890": "tat kasmād dhetoḥ /",
  "S04vimkn_u:891": "abhijānāmy ahaṃ bhagavan:",
  "S04vimkn_u:892": "ekasmin samaye bhagavan vaiśālyā mahānagaryā niṣkramāmi /",
  "S04vimkn_u:893": "vimalakīrtiś ca licchaviḥ praviśati /",
  "S04vimkn_u:894": "so 'haṃ tam abhivādyaivam avocam:",
  "S04vimkn_u:895": "kutas tvaṃ gṛhapate āgacchasīti /",
  "S04vimkn_u:896": "sa mām evam āha:",
  "S04vimkn_u:897": "āgacchāmi bodhimaṇḍād iti /",
  "S04vimkn_u:898": "tam aham etad avocam:",
  "S04vimkn_u:899": "bodhimaṇḍa iti kasyaitan nāma /",
  "S04vimkn_u:900": "sa mām etad avocat:",
  "S04vimkn_u:901": "Vkn \u00153.55 bodhimaṇḍa iti kulaputra āśayamaṇḍa eṣo 'kṛtrimatayā,",
  "S04vimkn_u:902": "prayogamaṇḍa eṣa ārambhottāraṇatayā,",
  "S04vimkn_u:903": "adhyāśayamaṇḍa eṣa viśeṣādhigamatayā,",
  "S04vimkn_u:904": "bodhicittamaṇḍa eṣo 'saṃpramoṣanatayā,",
  "S04vimkn_u:905": "Vkn \u00153.56 dānamaṇḍa eṣa vipākāpratikāṅkṣaṇatayā,",
  "S04vimkn_u:906": "śīlamaṇḍa eṣa praṇidhānaparipūraṇatayā,",
  "S04vimkn_u:907": "kṣāntimaṇḍa eṣa sarvasatvāpratihatacittatayā,",
  "S04vimkn_u:908": "vīryamaṇḍa eṣo 'vinivartanatayā,",
  "S04vimkn_u:909": "dhyānamaṇḍa eṣa cittakarmaṇyatayā,",
  "S04vimkn_u:910": "prajñāmaṇḍa eṣa pratyakṣadarśitayā,",
  "S04vimkn_u:911": "Vkn \u00153.57 maitrīmaṇḍa eṣa sarvasatvasamacittatayā,",
  "S04vimkn_u:912": "karuṇāmaṇḍa eṣa khedasahiṣṇutayā,",
  "S04vimkn_u:913": "muditāmaṇḍa eṣa dharmārāmaratiratatayā,",
  "S04vimkn_u:914": "upekṣāmaṇḍa eṣo 'nunayapratighaprahāṇatayā,",
  "S04vimkn_u:915": "Vkn \u00153.58 abhijñāmaṇḍa eṣa ṣaḍabhijñatayā,",
  "S04vimkn_u:916": "vimokṣamaṇḍa eṣo 'kalpanatayā,",
  "S04vimkn_u:917": "upāyamaṇḍa eṣa satvaparipācanatayā,",
  "S04vimkn_u:918": "saṃgrahavastumaṇḍa eṣa sarvasatvasaṃgrahanatayā,",
  "S04vimkn_u:919": "śrutamaṇḍa eṣa pratipattisārakatvāt,",
  "S04vimkn_u:920": "nidhyaptimaṇḍa eṣa yoniśaḥpratyavekṣaṇatayā,",
  "S04vimkn_u:921": "bodhipakṣyadharmamaṇḍa eṣa saṃskṛtāsaṃskṛtotsarjanatayā,",
  "S04vimkn_u:922": "satyamaṇḍa eṣa sarvalokāvisaṃvādanatayā,",
  "S04vimkn_u:923": "pratītyasamutpādamaṇḍa eṣo 'vidyāsravakṣayatayā yāvaj jarāmaraṇāsravakṣayatayā,",
  "S04vimkn_u:924": "sarvakleśapraśamanamaṇḍa eṣa yathābhūtābhisaṃbodhanatayā,",
  "S04vimkn_u:925": "Vkn \u00153.59 sarvasatvamaṇḍa eṣa satvāsvabhāvatayā,",
  "S04vimkn_u:926": "sarvadharmamaṇḍa eṣa śūnyatābhisaṃbodhanatayā,",
  "S04vimkn_u:927": "sarvamāranirghātanamaṇḍa eso 'calanatayā,",
  "S04vimkn_u:928": "traidhātukamaṇḍa eṣa prasthānavigamanatayā,",
  "S04vimkn_u:929": "siṃhanādanadanavīryamaṇḍa eṣo 'bhītānutrāsanatayā,",
  "S04vimkn_u:930": "balavaiśāradyāveṇikasarvabuddhadharmamaṇḍa esa sarvato 'nupākruṣṭatvāt,",
  "S04vimkn_u:931": "traividyavidyāmaṇḍa esa niravaśeṣatvāt kleśānām,",
  "S04vimkn_u:932": "ekacittaniravaśeṣasarvadharmānubodhamaṇḍa eṣa sarvajñajñānasamudāgamatvāt /",
  "S04vimkn_u:933_0": "Vkn \u00153.60 iti hi kulaputra yāvanto bodhisatvāḥ pāramitāpratisaṃyuktaṃ satvaparipākapratisaṃyuktaṃ",
  "S04vimkn_u:933_1": "saddharmaparigrahapratisaṃyuktaṃ kuśalamūlapratisaṃyuktaṃ kramam utkṣipanti nikṣipanti ca /",
  "S04vimkn_u:934": "sarve te bodhimaṇḍād āgacchanti,",
  "S04vimkn_u:935": "buddhadharmebhya āgacchanti,",
  "S04vimkn_u:936": "buddhadharmeṣu ca pratiṣṭhante /",
  "S04vimkn_u:937": "Vkn \u00153.61 iha bhagavan nirdeśe nirdiśyamāne pañcamātrair devamanuṣyaśatair bodhāya cittāny utpāditāni /",
  "S04vimkn_u:938": "ahaṃ ca niṣpratibhāno 'bhūvam /",
  "S04vimkn_u:939": "tan nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:940": "Vkn \u00153.62 tatra bhagavān jagatindharaṃ bodhisatvam āmantrayate sma:",
  "S04vimkn_u:941": "gaccha tvaṃ jagatindhara vimalakīrter licchaver glānaparipṛcchakaḥ /",
  "S04vimkn_u:942": "jagatindharo 'py āha:",
  "S04vimkn_u:943": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:944": "tat kasmād dhetoḥ /",
  "S04vimkn_u:945": "abhijānāmy ahaṃ bhagavan:",
  "S04vimkn_u:946": "ekasmin samaye svake vihāre viharāmi /",
  "S04vimkn_u:947_0": "atha māraḥ pāpīyān dvādaśabhir apsaraḥsahasraiḥ parivṛtaḥ śakraveṣeṇa tūryasaṃgītisaṃpravāditena",
  "S04vimkn_u:947_1": "yenāhaṃ tenopasaṃkramya mama pādau śirasā vanditvā saparivāro māṃ puraskṛtyaikānte 'sthāt /",
  "S04vimkn_u:948": "tam enam ahaṃ jānāmi ḥ śakra eṣa devendra iti /",
  "S04vimkn_u:949": "tam aham etad avocam:",
  "S04vimkn_u:950": "svāgataṃ te kauśika,",
  "S04vimkn_u:951": "apramattena te bhavitavyaṃ sarvakāmaratiṣu,",
  "S04vimkn_u:952": "anityapratyavekṣanābahulenāttasāreṇa te bhavitavyaṃ kāyajīvitabhogebhyaḥ /",
  "S04vimkn_u:953": "sa mām evam āha:",
  "S04vimkn_u:954": "pratīccha tvaṃ satpuruṣa imāni dvādaśāpsaraḥsahasrāṇi mamāntikāt,",
  "S04vimkn_u:955": "etās te paricārikā bhavantām /",
  "S04vimkn_u:956": "tam aham etad avocam:",
  "S04vimkn_u:957": "mā tvaṃ kauṣika akalpikena vastunā śramaṇān śākyaputrīyān nimantraya,",
  "S04vimkn_u:958": "yathā na hy etā asmākaṃ kalpyanta iti /",
  "S04vimkn_u:959": "Vkn \u00153.63 eṣā ca kathā pravṛttā,",
  "S04vimkn_u:960": "vimalakīrtir licchavir upasaṃkrāntaḥ /",
  "S04vimkn_u:961": "sa mām evam āha:",
  "S04vimkn_u:962": "mā atra kulaputra śakrasaṃjñām utpādaya /",
  "S04vimkn_u:963": "māra eṣa pāpīyāṃs tava viheṭhanābhiprāya upasaṃkrāntaḥ,",
  "S04vimkn_u:964": "naiṣa śakra iti /",
  "S04vimkn_u:965": "atha vimalakīrtir licchavis taṃ māraṃ pāpīyāṃsam etad avocat:",
  "S04vimkn_u:966": "asmabhyaṃ pāpīyan etā apsaraso niryātaya /",
  "S04vimkn_u:967": "asmākam etāḥ kalpyante,",
  "S04vimkn_u:968": "na śramaṇānāṃ śākyaputrīyāṇām iti /",
  "S04vimkn_u:969": "atha māraḥ pāpīyān bhītas trastaḥ saṃvignaḥ /",
  "S04vimkn_u:970": "mā vimalakīrtinā licchavinā vipralapsya iti,",
  "S04vimkn_u:971": "icchati cāntardhātum,",
  "S04vimkn_u:972": "na ca śaknoti sarvarddhim api darśayitvāntardhātum /",
  "S04vimkn_u:973": "so 'ntarīkṣāc chabdam aśrauṣīt:",
  "S04vimkn_u:974": "niryātaya tvam etāḥ pāpīyan apsarasa etasmai satpuruṣāya,",
  "S04vimkn_u:975": "tataḥ śakṣyasi svabhavanaṃ gantum /",
  "S04vimkn_u:976": "atha māro bhītas trasto 'kāmako 'smai tā apsaraso niryātayati /",
  "S04vimkn_u:977": "Vkn \u00153.64 pratigṛhya ca vimalakīrtis tā apsarasa etad avocat:",
  "S04vimkn_u:978": "niryātitā yūyaṃ mahyaṃ māreṇa pāpīyasā,",
  "S04vimkn_u:979": "utpādayatedānīm anuttarāyāṃ samyaksaṃbodhau cittam /",
  "S04vimkn_u:980": "sa tāsāṃ tadānulomikīṃ bodhiparipācanīṃ kathāṃ kṛtvā bodhau cittam utpādayati sma /",
  "S04vimkn_u:981": "sa tā evam āha:",
  "S04vimkn_u:982": "utpāditam idānīṃ yuṣmābhir bodhicittam,",
  "S04vimkn_u:983": "dharmārāmaratiratābhir idānīṃ yuṣmābhir bhavitavyam,",
  "S04vimkn_u:984": "na kāmaratiratābhiḥ /",
  "S04vimkn_u:985": "tāhuḥ: katamā ca punar dharmārāmaratiḥ /",
  "S04vimkn_u:986": "sa āha: buddhe 'bhedyaprasādaratiḥ,",
  "S04vimkn_u:987": "dharme śuśrūṣaṇaratiḥ,",
  "S04vimkn_u:988": "saṃgha upasthānaratiḥ,",
  "S04vimkn_u:989": "guruṣu gauravopasthānaratiḥ,",
  "S04vimkn_u:990": "traidhātukān niḥsaraṇaratiḥ,",
  "S04vimkn_u:991": "viṣayeṣv aniśritaratiḥ,",
  "S04vimkn_u:992": "skandheṣu vadhakānityapratyavekṣaṇāratiḥ,",
  "S04vimkn_u:993": "dhātuṣv āśīviṣaparitulanāratiḥ,",
  "S04vimkn_u:994": "āyataneṣu śūnyagrāmavivekaratiḥ,",
  "S04vimkn_u:995": "bodhicittārakṣaṇaratiḥ,",
  "S04vimkn_u:996": "satveṣu hitavastutāratiḥ,",
  "S04vimkn_u:997": "dāne saṃvibhāgaratiḥ,",
  "S04vimkn_u:998": "śīleṣv aśaithilyaratiḥ,",
  "S04vimkn_u:999": "kṣāntyāṃ kṣamadamaratiḥ,",
  "S04vimkn_u:1000": "vīrye kuśalasamudānayanaratiḥ,",
  "S04vimkn_u:1001": "dhyāneṣu parikarmaratiḥ,",
  "S04vimkn_u:1002": "prajñāyām apagatakleśāvabhāsaratiḥ,",
  "S04vimkn_u:1003": "bodhau vistīrṇaratiḥ,",
  "S04vimkn_u:1004": "mārasya nigraharatiḥ,",
  "S04vimkn_u:1005": "kleśānāṃ praghātanāratiḥ,",
  "S04vimkn_u:1006": "buddhakṣetrasya viśodhanāratiḥ,",
  "S04vimkn_u:1007": "lakṣaṇānuvyañjanapariniṣpattyarthaṃ sarvakuśalamūlopacayaratiḥ,",
  "S04vimkn_u:1008": "gambhīradharmaśravaṇānuttrāsaratiḥ,",
  "S04vimkn_u:1009": "trivimokṣamukhaparijayaratiḥ,",
  "S04vimkn_u:1010": "nirvāṇārambaṇaratiḥ,",
  "S04vimkn_u:1011": "bodhimaṇḍālaṃkāraratiḥ,",
  "S04vimkn_u:1012": "na cākālaprāptiratiḥ,",
  "S04vimkn_u:1013": "sabhāgajanasevanāratiḥ,",
  "S04vimkn_u:1014": "viṣabhāgeṣv adoṣāpratighātaratiḥ,",
  "S04vimkn_u:1015": "kalyāṇamitreṣu sevāratiḥ,",
  "S04vimkn_u:1016": "pāpamitreṣu visarjanāratiḥ,",
  "S04vimkn_u:1017": "dharmaprītiprāmodyaratiḥ,",
  "S04vimkn_u:1018": "upāye saṃgraharatiḥ,",
  "S04vimkn_u:1019": "apramādabodhipakṣyadharmasevanāratiḥ /",
  "S04vimkn_u:1020": "evaṃ hi bodhisatvo dharmārāmaratirato bhavati /",
  "S04vimkn_u:1021": "Vkn \u00153.65 atha māraḥ pāpīyāṃs tā apsarasa etad avocat: āgacchata /",
  "S04vimkn_u:1022": "idānīṃ gamiṣyāmaḥ svabhavanam iti /",
  "S04vimkn_u:1023": "tā evam āhuḥ:",
  "S04vimkn_u:1024": "niryātitā idānīṃ tvayā vayam asmai gṛhapataye /",
  "S04vimkn_u:1025": "dharmārāmaratiratābhir asmābhir idānīṃ bhavitavyam,",
  "S04vimkn_u:1026": "na kāmaratiratābhiḥ /",
  "S04vimkn_u:1027": "atha māraḥ pāpīyān vimalakīrtiṃ licchavim evam āha:",
  "S04vimkn_u:1028": "niḥsṛja tvaṃ gṛhapate imā apsarasaḥ /",
  "S04vimkn_u:1029": "sarvasvaparityāgino bodhisatvā mahāsatvā bhavanti /",
  "S04vimkn_u:1030": "vimalakīrtir āha:",
  "S04vimkn_u:1031": "avasṛṣṭā bhavantu /",
  "S04vimkn_u:1032": "gaccha pāpīyan /",
  "S04vimkn_u:1033": "sarvasatvānāṃ dhārmikā abhiprāyāḥ paripūryantām /",
  "S04vimkn_u:1034": "atha tā apsaraso vimalakīrtiṃ namaskṛtyaivam āhuḥ:",
  "S04vimkn_u:1035": "kathaṃ vayaṃ gṛhapate mārabhavane 'vatiṣṭhema /",
  "S04vimkn_u:1036": "Vkn \u00153.66 āha: asti bhaginyaḥ akṣayapradīpaṃ nāma dharmamukham /",
  "S04vimkn_u:1037": "tatra pratipadyadhvam /",
  "S04vimkn_u:1038": "tat punaḥ katamat /",
  "S04vimkn_u:1039": "tadyathā bhaginyaḥ ekasmāt tailapradīpād dīpaśatasahasrāṇy ādīpyante /",
  "S04vimkn_u:1040": "na ca tasya dīpasya parihāṇir bhavati /",
  "S04vimkn_u:1041": "evam eva bhaginyaḥ eko bodhisatvo bahūni satvaśatasahasrāṇi bodhau pratiṣṭhāpayati /",
  "S04vimkn_u:1042": "na ca tasya bodhisatvasya cittasmṛtir hīyate,",
  "S04vimkn_u:1043": "na parihīyate,",
  "S04vimkn_u:1044": "uta ca vardhate /",
  "S04vimkn_u:1045": "evaṃ sarvān kuśalān dharmān yathā yathā pareṣām ārocayati deśayati,",
  "S04vimkn_u:1046": "tathā tathā vivardhate sarvaiḥ kuśalair dharmaiḥ /",
  "S04vimkn_u:1047": "idaṃ tad akṣayapradīpaṃ nāma dharmamukham /",
  "S04vimkn_u:1048": "tatra yuṣmābhir mārabhavane sthitābhir aparimāṇānāṃ devaputrāṇām apsarasāṃ ca bodhicittaṃ rocayitavyam /",
  "S04vimkn_u:1049": "evaṃ yūyaṃ tathāgatasya kṛtajñā bhaviṣyatha /",
  "S04vimkn_u:1050": "sarvasatvānāṃ copajīvyā bhaviṣyatha /",
  "S04vimkn_u:1051": "Vkn \u00153.67 atha tā apsaraso vimalakīrter licchaveḥ pādau śirasā vanditvā sārdhaṃ māreṇa prakrāntāḥ /",
  "S04vimkn_u:1052": "ime bhagavan vimalakīrter licchaver vikurvaṇaviśeṣāḥ,",
  "S04vimkn_u:1053": "yān ahaṃ nājñāsiṣam /",
  "S04vimkn_u:1054": "tan nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:1055": "Vkn \u00153.68 tatra bhagavān sudattaṃ śreṣṭhiputram āmantrayate sma:",
  "S04vimkn_u:1056": "gaccha tvaṃ kulaputra vimalakīrter licchaver glānaparipṛcchakaḥ /",
  "S04vimkn_u:1057": "sudatto 'py āha:",
  "S04vimkn_u:1058": "nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:1059": "tat kasmād dhetoḥ /",
  "S04vimkn_u:1060": "abhijānāmy ahaṃ bhagavan:",
  "S04vimkn_u:1061": "svake paitṛke niveśane mahāyajñaṃ yajāmi /",
  "S04vimkn_u:1062": "sarvadaridraduḥkhitebhyaḥ sarvaśramaṇabrāhmaṇakṛpaṇavanīyakayācanakebhyo dānaṃ dadāmi /",
  "S04vimkn_u:1063": "saptadivasān mahāyajñaṃ yajāmi /",
  "S04vimkn_u:1064": "tatra saptame divase vimalakīrtir licchavis tāṃ mahāyajñaśālāṃ praviśya mām etad avocat:",
  "S04vimkn_u:1065": "na śreṣṭhiputra evaṃ yajño yaṣṭavyo yathā tvaṃ yajase /",
  "S04vimkn_u:1066": "dharmayajñas te yaṣṭavyaḥ /",
  "S04vimkn_u:1067": "kiṃ ta āmiṣayajñena /",
  "S04vimkn_u:1068": "tam aham etad avocam:",
  "S04vimkn_u:1069": "kathaṃ punar dharmayajño yaṣṭavyaḥ /",
  "S04vimkn_u:1070": "sa mām evam āha:",
  "S04vimkn_u:1071": "Vkn \u00153.69 yena dharmayajñenāpūrvācaramaṃ sarvasatvāḥ paripācyante,",
  "S04vimkn_u:1072": "ayaṃ dharmayajñaḥ /",
  "S04vimkn_u:1073": "sa punaḥ katamaḥ /",
  "S04vimkn_u:1074": "yad idaṃ bodhyākārābhinirhṛtā mahāmaitrī,",
  "S04vimkn_u:1075": "saddharmasaṃgrahābhinirhṛtā mahākaruṇā,",
  "S04vimkn_u:1076": "sarvasatvaprāmodyārambanābhinirhṛtā mahāmuditā,",
  "S04vimkn_u:1077": "jñānasaṃgrahābhinirhṛtā mahopekṣā,",
  "S04vimkn_u:1078": "Vkn \u00153.70 śāntadāntābhinirhṛtā dānapāramitā,",
  "S04vimkn_u:1079": "duḥśīlasatvaparipācanābhinirhṛtā śīlapāramitā,",
  "S04vimkn_u:1080": "nairātmyadharmābhinirhṛtā kṣāntipāramitā,",
  "S04vimkn_u:1081": "bodhyaṅgābhinirhṛtā vīryapāramitā,",
  "S04vimkn_u:1082": "kāyacittavivekābhinirhṛtā dhyānapāramitā,",
  "S04vimkn_u:1083": "sarvajñajñānābhinirhṛtā prajñāpāramitā,",
  "S04vimkn_u:1084": "Vkn \u00153.71 sarvasatvaparipācanābhinirhṛtā śūnyatābhāvanā,",
  "S04vimkn_u:1085": "saṃskṛtaparikarmābhinirhṛtānimittabhāvanā,",
  "S04vimkn_u:1086": "saṃcintyopapattyabhinirhṛtāpraṇihitabhāvanā,",
  "S04vimkn_u:1087": "Vkn \u00153.72 saddharmaparigrahābhinirhṛto balaparākramaḥ,",
  "S04vimkn_u:1088": "saṃgrahavastv abhinirhṛtaṃ jīvitendriyam,",
  "S04vimkn_u:1089": "sarvasatvānāṃ dāsatvaśiṣyatvābhinirhṛtā nirmānatā,",
  "S04vimkn_u:1090": "asārāt sārādānābhinirhṛtaḥ kāyajīvitabhogapratilambhaḥ,",
  "S04vimkn_u:1091": "ṣaḍanusmṛtyabhinirhṛtā smṛtiḥ,",
  "S04vimkn_u:1092": "saṃrañjaniyadharmābhinirhṛto 'dhyāśayaḥ,",
  "S04vimkn_u:1093": "samyakpratipattyabhinirhṛtājīvapariśuddhiḥ,",
  "S04vimkn_u:1094": "prasādaprāmodyasevanābhinirhṛtāryaparyupāsanā,",
  "S04vimkn_u:1095": "anāryeṣv apratighātābhinirhṛtā cittanidhyaptiḥ,",
  "S04vimkn_u:1096": "pravrajyābhinirhṛto 'dhyāśayaḥ,",
  "S04vimkn_u:1097": "pratipattyabhinirhṛtaṃ śrutakauśalam,",
  "S04vimkn_u:1098": "araṇādharmaprativedhābhinirhṛto 'raṇyavāsaḥ,",
  "S04vimkn_u:1099": "buddhajñānasaṃprāpaṇābhinirhṛtaṃ saṃlayanam,",
  "S04vimkn_u:1100": "sarvasatvakleśamocanayogābhinirhṛtā yogācārabhūmiḥ,",
  "S04vimkn_u:1101": "Vkn \u00153.73 lakṣaṇānuvyañjanasaṃbhārābhinirhṛtaḥ satvaparipākaḥ,",
  "S04vimkn_u:1102": "buddhakṣetrālaṃkārābhinirhṛtaḥ puṇyasaṃbhāraḥ,",
  "S04vimkn_u:1103": "sarvasatvacittacaritayathāśayadharmadeśanābhinirhṛto jñānasaṃbhāraḥ,",
  "S04vimkn_u:1104": "sarvadharmānāyūhāniryūhaikanayajñanābhinirhṛtaḥ prajñāsaṃbhāraḥ,",
  "S04vimkn_u:1105": "sarvakleśasarvāvaraṇasarvākuśaladharmaprahāṇābhinirhṛtaḥ sarvakuśalamūlasaṃbhāraḥ,",
  "S04vimkn_u:1106": "Vkn \u00153.74 sarvajñajñānānubodhanasarvakuśaladharmābhinirhṛtaḥ sarvabodhipakṣyadharmasamudgamaḥ /",
  "S04vimkn_u:1107": "ayaṃ sa kulaputra dharmayajñaḥ,",
  "S04vimkn_u:1108": "yatra dharmayajñe pratiṣṭhitā bodhisatvā iṣṭayajñayājūkā dakṣiṇīyā bhavanti sadevakasya lokasya /",
  "S04vimkn_u:1109": "evaṃ hi bhagavan tasya gṛhapater nirdiśatas tasyā brāhmaṇaparṣado dvayor brāhmaṇaśatayor anuttarāyāṃ samyaksaṃbodhau cittāny utpannāni /",
  "S04vimkn_u:1110": "Vkn \u00153.75 ahaṃ cāścaryaprasādapratilabdhas tasya satpuruṣasya caraṇau praṇamya śatasahasramūlyaṃ muktāhāraṃ kaṇṭhād avatārya dadāmi /",
  "S04vimkn_u:1111": "sa taiḥ muktāhāraṃ na pratigṛhṇāti sma /",
  "S04vimkn_u:1112": "tam aham etad avocam:",
  "S04vimkn_u:1113": "pratigṛhyemam,",
  "S04vimkn_u:1114": "yatra te prasādo bhavati tasmai prayaccheti /",
  "S04vimkn_u:1115": "tena sa muktāhāro gṛhītvā dvidhākṛtaḥ /",
  "S04vimkn_u:1116": "eko bhāgo yas tatra yajñaśālāyāṃ sarvalokajugupsito nagaradaridras tasmai dattaḥ /",
  "S04vimkn_u:1117": "dvitīyaś ca bhāgo duṣprasahāya tathāgatāya dattaḥ /",
  "S04vimkn_u:1118_0": "yathā ca sarvā parṣat paśyati taṃ ca marīciṃ lokadhātuṃ taṃ ca duṣprasahaṃ tathāgataṃ",
  "S04vimkn_u:1118_1": "taṃ ca muktāhāraṃ duṣprasahasya mūrdhasaṃdhau muktāhārakūṭāgāraṃ prādurbhūtaṃ citraṃ",
  "S04vimkn_u:1118_2": "darśanīyaṃ caturasraṃ catuḥsthūṇaṃ samaṃbhāgaśaḥ suvibhaktam /",
  "S04vimkn_u:1119": "Vkn \u00153.76 sa idaṃ prātihāryaṃ saṃdarśyemāṃ vācam abhāṣata:",
  "S04vimkn_u:1120": "yasya dāyakasya dānapater yādṛśī tathāgate dakṣiṇīyasaṃjñā tādṛśī nagaradaridre nirnānātvena samā,",
  "S04vimkn_u:1121": "mahākaruṇācittena vipākāpratikāṅkṣaṇatayā parityāgaḥ /",
  "S04vimkn_u:1122": "iyaṃ dharmayajñasya paripūriḥ /",
  "S04vimkn_u:1123": "Vkn \u00153.77 tatrāsau nagaradaridra idaṃ prātihāryaṃ dṛṣṭvā,",
  "S04vimkn_u:1124": "imaṃ ca dharmanirdeśaṃ śrutvā,",
  "S04vimkn_u:1125": "anuttarāyāṃ samyaksaṃbodhau cittam utpādayati sma /",
  "S04vimkn_u:1126": "tan nāhaṃ bhagavan utsahe tasya satpuruṣasya glānaparipṛcchako gantum /",
  "S04vimkn_u:1127": "Vkn \u00153.78 iti hi sarve te bodhisatvā mahāsatvāḥ svakasvakān nirdeśān nirdiśanti sma,",
  "S04vimkn_u:1128": "ye caiṣāṃ tena satpuruṣeṇa sārdham antarākathāsamudāhārā abhūvan,",
  "S04vimkn_u:1129": "na cotsahante gantum // //",
  "S04vimkn_u:1130": "śrāvakabodhisatvavisarjanapraśno nāma tṛtīyaḥ parivartaḥ //",
  "S04vimkn_u:1131": "Vkn \u00154.1 tatra bhagavān mañjuśriyaṃ kumārabhūtam āmantrayate sma:",
  "S04vimkn_u:1132": "gaccha tvaṃ mañjuśrīḥ vimalakīrter licchaver glānaparipṛcchakaḥ /",
  "S04vimkn_u:1133": "mañjuśrīr apy āha:",
  "S04vimkn_u:1134": "kiṃ cāpi durāsado 'sau bhagavan vimalakīrtir licchaviḥ,",
  "S04vimkn_u:1135": "gambhīranayapratibhānapraviṣṭaḥ,",
  "S04vimkn_u:1136": "vyastasamastavacananirhārakuśalaḥ,",
  "S04vimkn_u:1137": "aviṣṭhitapratibhānaḥ,",
  "S04vimkn_u:1138": "apratimabuddhiḥ sarvasatveṣu,",
  "S04vimkn_u:1139": "sarvabodhisatvakriyāsu niryātaḥ,",
  "S04vimkn_u:1140": "sarvabodhisatvasarvabuddhaguhyasthāneṣu supraviṣṭaḥ,",
  "S04vimkn_u:1141": "sarvamārasthānavivartanakuśalamahābhijñāvikrīḍitaḥ,",
  "S04vimkn_u:1142": "advayāsaṃbhedadharmadhātugocaraparamapāramiprāptaḥ,",
  "S04vimkn_u:1143": "ekavyūhadharmadhātvanantākāravyūhadharmanirdeśakaḥ,",
  "S04vimkn_u:1144": "sarvasatvendriyavyūhasaṃprāpaṇajñānakuśalaḥ,",
  "S04vimkn_u:1145": "upāyakauśalyagatiṃgataḥ,",
  "S04vimkn_u:1146": "prāptapraśnaviniścayaḥ /",
  "S04vimkn_u:1147": "sa na śakyo 'lpakena saṃnāhenābhirādhayitum /",
  "S04vimkn_u:1148": "atha ca punar gamiṣyāmi buddhādhiṣṭhānena,",
  "S04vimkn_u:1149": "tatra yathāśakti yathābalaṃ nirdekṣyāmi /",
  "S04vimkn_u:1150": "Vkn \u00154.2 atha tataḥ parṣadas teṣāṃ bodhisatvānāṃ teṣāṃ ca śrāvakāṇāṃ teṣāṃ ca śakrabrahmalokapālānāṃ teṣāṃ ca devaputrāṇām etad abhavat:",
  "S04vimkn_u:1151": "niścayena tatra mahādharmaśravaṇasāṃkathyaṃ bhaviṣyati,",
  "S04vimkn_u:1152": "yatra mañjuśrīḥ kumārabhūtaḥ sa ca satpuruṣa ubhau saṃlapiṣyataḥ /",
  "S04vimkn_u:1153": "tatrāṣṭau ca bodhisatvasahasrāṇi pañcamātrāṇi ca śrāvakaśatāni saṃbahulāś ca śakrabrahmalokapālāḥ saṃbahulāni ca devaputraśatasahasrāṇi mañjuśriyam anubaddhāni dharmaśravaṇāya /",
  "S04vimkn_u:1154": "atha mañjuśrīḥ kumārabhūtas tair bodhisatvair mahāsatvais taiś ca śrāvakais taiś ca śakrabrahmalokapālair devaputraiś ca parivṛto vaiśālīṃ mahānagarīṃ praviśati sma /",
  "S04vimkn_u:1155": "Vkn \u00154.3 atha vimalakīrter etad abhavat:",
  "S04vimkn_u:1156": "ayaṃ mañjuśrīḥ kumārabhūta āgacchati mahatā parivāreṇa /",
  "S04vimkn_u:1157": "yan nv ahaṃ śūnyaṃ gṛham adhitiṣṭheyam /",
  "S04vimkn_u:1158": "tena taṃ gṛhaṃ śūnyam adhiṣṭhitam apagatadvārapālam /",
  "S04vimkn_u:1159": "na tatra mañcā vā pīṭhā vāsanāni vā saṃdṛśyante 'nyatraikasmān mañcāt,",
  "S04vimkn_u:1160": "yatrātmanā glānaḥ samārūḍhaḥ śayitaḥ /",
  "S04vimkn_u:1161": "Vkn \u00154.4 atha mañjuśrīḥ saparivāro yena vimalakīrter niveśanaṃ tenopasaṃkrāmat /",
  "S04vimkn_u:1162": "upasaṃkramya praviśati sma /",
  "S04vimkn_u:1163": "sa taṃ gṛhaṃ śūnyam apaśyad vigatadvārapālam /",
  "S04vimkn_u:1164": "na cātra mañcān vā pīṭhān vāpaśyad anyatraikamañcāt,",
  "S04vimkn_u:1165": "yatra vimalakīrtiḥ śayitaḥ /",
  "S04vimkn_u:1166": "atha vimalakīrtir licchavir mañjuśriyaṃ kumārabhūtam adrākṣīt /",
  "S04vimkn_u:1167": "dṛṣṭvā ca punar evam āha:",
  "S04vimkn_u:1168": "svāgataṃ mañjuśriyo 'svāgataṃ mañjuśriyo 'nāgatasyādṛṣṭaśrutapūrvasya darśanam /",
  "S04vimkn_u:1169": "mañjuśrir āha:",
  "S04vimkn_u:1170": "evam etad gṛhapate yathā vadasi /",
  "S04vimkn_u:1171": "ya āgato na sa bhūya āgamiṣyati /",
  "S04vimkn_u:1172": "yaś ca gato na sa bhūyo gamiṣyati /",
  "S04vimkn_u:1173": "tat kasmād dhetoḥ /",
  "S04vimkn_u:1174": "na cāgatasyāgamanaṃ prajñāyate,",
  "S04vimkn_u:1175": "na ca gatasya gamanam,",
  "S04vimkn_u:1176": "yaś ca dṛṣṭo na bhūyo draṣṭavyaḥ /",
  "S04vimkn_u:1177": "Vkn \u00154.5 api tu kaccit te satpuruṣa kṣapaṇīyam,",
  "S04vimkn_u:1178": "kaccid yāpanīyam,",
  "S04vimkn_u:1179": "kaccid vātena pratikupyanti dhātavaḥ,",
  "S04vimkn_u:1180": "kaccid apagacchati vyādhir na vivardhate /",
  "S04vimkn_u:1181": "bhagavāṃs te 'lpābādhatāṃ paripṛcchati,",
  "S04vimkn_u:1182": "alpātaṅkatāṃ cālpaglānyatāṃ ca laghūtthānatāṃ ca yatrāṃ ca balaṃ ca sukhaṃ cānavadyatāṃ ca sparśavihāratāṃ ca /",
  "S04vimkn_u:1183": "Vkn \u00154.6 kutra te gṛhapate idaṃ vyādhisamutthānam /",
  "S04vimkn_u:1184": "kiyacciram upādāya te vyādhiḥ /",
  "S04vimkn_u:1185": "kadā copaśamiṣyati /",
  "S04vimkn_u:1186": "vimalakirtir āha:",
  "S04vimkn_u:1187": "yāvacciram upādāya mañjuśrīḥ avidyā bhavatṛṣṇā ca tāvacciram upādāya mamaiṣa vyādhiḥ /",
  "S04vimkn_u:1188": "yadā ca sarvasatvā vigatavyādhayo bhaviṣyanti tadā mama vyādhiḥ praśrabdho bhaviṣyati /",
  "S04vimkn_u:1189": "tat kasmād dhetoḥ /",
  "S04vimkn_u:1190": "satvādhiṣṭhāno hi mañjuśrīḥ bodhisatvasya saṃsāraḥ /",
  "S04vimkn_u:1191": "saṃsāraniśritaś ca vyādhiḥ /",
  "S04vimkn_u:1192": "yadā sarvasatvā vigatavyādhayo bhaviṣyanti tadā bodhisatvo 'rogo bhaviṣyati /",
  "S04vimkn_u:1193": "Vkn \u00154.7 tadyathā mañjuśrīḥ śreṣṭhina ekaputrako glāno bhavet /",
  "S04vimkn_u:1194": "tasya mātāpitarāv api glānau syātām /",
  "S04vimkn_u:1195": "tāvac ca duḥkhitau bhavetāṃ yāvan nāsāv ekaputrakas tayor vigatavyādhiḥ syāt /",
  "S04vimkn_u:1196": "evaṃ mañjuśrīḥ bodhisatvasya sarvasatveṣv ekaputrakaprema /",
  "S04vimkn_u:1197": "sa satvaglānyena glāno bhavati,",
  "S04vimkn_u:1198": "satvārogyāt tv arogaḥ /",
  "S04vimkn_u:1199": "yat punar mañjuśriḥ evaṃ vadasi ḥ kutaḥ samutthito vyādhir iti,",
  "S04vimkn_u:1200": "mahākaruṇāsamutthito bodhisatvānāṃ vyādhiḥ /",
  "S04vimkn_u:1201": "Vkn \u00154.8 mañjuśrīr āha:",
  "S04vimkn_u:1202": "śūnyaṃ te gṛhapate gṛham /",
  "S04vimkn_u:1203": "na ca te kaścid upasthāyakaḥ /",
  "S04vimkn_u:1204": "āha: sarvabuddhakṣetrāṇy api mañjuśriḥ śūnyāni /",
  "S04vimkn_u:1205": "āha: kena śūnyāni /",
  "S04vimkn_u:1206": "āha: śūnyatayā śūnyāni /",
  "S04vimkn_u:1207": "āha: śūnyatāyāḥ kā śūnyatā /",
  "S04vimkn_u:1208": "āha: aparikalpanāś ca śūnyatāyāḥ śūnyatāḥ /",
  "S04vimkn_u:1209": "āha: śakyā punaḥ śūnyatā parikalpayitum /",
  "S04vimkn_u:1210": "āha: yenāpi parikalpyeta tad api śūnyam /",
  "S04vimkn_u:1211": "na ca śūnyatā śūnyatāṃ parikalpayati /",
  "S04vimkn_u:1212": "āha: śūnyatā gṛhapate kuto mārgitavyā /",
  "S04vimkn_u:1213": "āha: śūnyatā mañjuśrīḥ dvāṣaṣṭibhyo dṛṣṭigatebhyo mārgitavyā /",
  "S04vimkn_u:1214": "āha: dvāṣaṣṭiḥ punar dṛṣṭigatāni kuto mārgitavyāni /",
  "S04vimkn_u:1215": "āha: tathāgatavimuktito mārgitavyāni /",
  "S04vimkn_u:1216": "āha: tathāgatavimuktiḥ punaḥ kuto mārgitavyā /",
  "S04vimkn_u:1217": "āha: sarvasatvacittacaritebhyo mārgitavyā /",
  "S04vimkn_u:1218": "yat punar mañjuśrīḥ evaṃ vadasi ḥ kas ta upasthāyaka iti /",
  "S04vimkn_u:1219": "sarvamārāḥ sarvaparapravādinaś ca mamopasthāyakāḥ /",
  "S04vimkn_u:1220": "tat kasmād dhetoḥ /",
  "S04vimkn_u:1221": "mārā hi saṃsārasya varṇavādinaḥ /",
  "S04vimkn_u:1222": "saṃsāraś ca bodhisatvasyopasthāyakaḥ /",
  "S04vimkn_u:1223": "parapravādino dṛṣṭigatānāṃ varṇavādinaḥ /",
  "S04vimkn_u:1224": "bodhisatvaś ca sarvadṛṣṭigatebhyo na calati /",
  "S04vimkn_u:1225": "tasmāt sarvamārāḥ sarvaparapravādinaś ca mamopasthāyakāḥ /",
  "S04vimkn_u:1226": "Vkn \u00154.9 mañjuśrīr āha:",
  "S04vimkn_u:1227": "kidṛśo 'yaṃ te gṛhapate vyādhiḥ /",
  "S04vimkn_u:1228": "āha: adṛśyo 'nidarśanaḥ /",
  "S04vimkn_u:1229": "āha: kim eṣa vyādhiḥ kāyasaṃprayukta uta cittasaṃprayuktaḥ /",
  "S04vimkn_u:1230": "āha: na kāyasaṃprayuktaḥ kāyaviviktatayā /",
  "S04vimkn_u:1231": "na cittasaṃprayukto māyādharmatayā cittasya /",
  "S04vimkn_u:1232": "āha: catvāra ime gṛhapate dhātavaḥ /",
  "S04vimkn_u:1233": "katame catvāraḥ,",
  "S04vimkn_u:1234": "yad uta pṛthivīdhātur abdhātus tejodhātur vāyudhātur iti /",
  "S04vimkn_u:1235": "tat katamas tatra dhātur bādhate /",
  "S04vimkn_u:1236": "āha: ya evaṃ dhātuko mañjuśrīḥ sarvasatvānāṃ vyādhis tenāhaṃ vyādhitaḥ /",
  "S04vimkn_u:1237": "Vkn \u00154.10 api tu khalu punar mañjuśrīḥ kathaṃ bodhisatvena glānako bodhisatvaḥ pratisaṃmoditavyaḥ /",
  "S04vimkn_u:1238": "mañjuśrīr āha:",
  "S04vimkn_u:1239": "kāyānityatayā na ca nirvidvirāgatayā,",
  "S04vimkn_u:1240": "kāyaduḥkhatayā na ca nirvāṇābhinandanatayā,",
  "S04vimkn_u:1241": "kāyānātmatayā satvaparipācanatayā ca,",
  "S04vimkn_u:1242": "kāyaśāntatayā na cātyantaśamatayā,",
  "S04vimkn_u:1243": "sarvaduścaritadeśanatayā na ca saṃkrāntitaḥ,",
  "S04vimkn_u:1244": "svaglānyena parasatvaglānakaruṇatayā,",
  "S04vimkn_u:1245": "pūrvāntakoṭīduḥkhānusmaraṇatayā,",
  "S04vimkn_u:1246": "satvārthakriyānusmaraṇatayā,",
  "S04vimkn_u:1247": "kuśalamūlābhimukhīkaraṇatayā,",
  "S04vimkn_u:1248": "ādiviśuddhatayā,",
  "S04vimkn_u:1249": "aparitarṣaṇatayā,",
  "S04vimkn_u:1250": "sadāvīryāraṃbhāc ca,",
  "S04vimkn_u:1251": "vaidyarājo bhaviṣyasi sarvavyādhīnāṃ śamayiteti /",
  "S04vimkn_u:1252": "evaṃ bodhisatvena bodhisatvo glānaḥ pratisaṃmoditavyaḥ /",
  "S04vimkn_u:1253": "Vkn \u00154.11 mañjuśrīr āha:",
  "S04vimkn_u:1254": "kathaṃ kulaputra bodhisatvena glānena svacittaṃ nidhyapayitavyam /",
  "S04vimkn_u:1255": "vimalakīrtir āha:",
  "S04vimkn_u:1256": "iha mañjuśrīḥ bodhisatvena glānenaivaṃ svacittaṃ nidhyapayitavyam /",
  "S04vimkn_u:1257": "pūrvāntāsadviparyāsakarmasamutthānasamutthito 'yaṃ vyādhir abhūtaparikalpakleśasamutthitaḥ /",
  "S04vimkn_u:1258": "na punar atra kaścit paramārthato dharma upalabhyate yasyaiṣa vyādhiḥ /",
  "S04vimkn_u:1259": "tat kasmād dhetoḥ /",
  "S04vimkn_u:1260": "cāturmahābhautiko 'yaṃ samucchrayaḥ /",
  "S04vimkn_u:1261": "na caiṣāṃ dhātūnāṃ kaścit svāmī na samutthāpayitā /",
  "S04vimkn_u:1262": "anātmā hy ayaṃ samucchrayaḥ /",
  "S04vimkn_u:1263": "yo 'yaṃ vyādhir nāma nāyaṃ paramārthata upalabhyate,",
  "S04vimkn_u:1264": "anyatrātmābhiniveśāt /",
  "S04vimkn_u:1265": "uta nātmany abhiviniṣṭā vihariṣyāmo vyādhimūlaparijñātāvinaḥ /",
  "S04vimkn_u:1266": "tenātmasaṃjñāṃ viṣṭhāpya dharmasaṃjñotpādayitavyā /",
  "S04vimkn_u:1267": "dharmasaṃghāto 'yaṃ kāyaḥ /",
  "S04vimkn_u:1268": "dharmā evotpadyamānā utpadyante /",
  "S04vimkn_u:1269": "dharmā eva nirudhyamānā nirudhyante /",
  "S04vimkn_u:1270": "te ca dharmāḥ parasparaṃ na cetayanti na jānanti /",
  "S04vimkn_u:1271": "na ca teṣām utpadyamānānām evaṃ bhavaty utpadyāmaha iti /",
  "S04vimkn_u:1272": "na nirudhyamānānām evaṃ bhavati nirudhyāmaha iti /",
  "S04vimkn_u:1273": "Vkn \u00154.12 tena dharmasaṃjñāyā evaṃ cittam utpādayitavyam /",
  "S04vimkn_u:1274": "yāpy eṣā dharmasaṃjñā so 'pi viparyāsaḥ /",
  "S04vimkn_u:1275": "viparyāsaś ca mahāvyādhiḥ /",
  "S04vimkn_u:1276": "vigatavyādhikena ca mayā bhavitavyam /",
  "S04vimkn_u:1277": "vyādhiprahāṇāya ca yogaḥ karaṇīyaḥ /",
  "S04vimkn_u:1278": "tatra katamad vyādhiprahāṇam,",
  "S04vimkn_u:1279": "yad idam ahaṃkāramamakāraprahāṇam /",
  "S04vimkn_u:1280": "tac ca katamad ahaṃkāramamakāraprahāṇam,",
  "S04vimkn_u:1281": "yad idaṃ dvayavigamaḥ /",
  "S04vimkn_u:1282": "tatra katamo dvayavigamaḥ,",
  "S04vimkn_u:1283": "yad idam adhyātmaṃ bahirdhā ca samudācāraḥ /",
  "S04vimkn_u:1284": "tatra katamo 'dhyātmaṃ bahirdhā samudācāraḥ,",
  "S04vimkn_u:1285": "yad uta samatayācalanatāpracalanatā /",
  "S04vimkn_u:1286": "katamā ca samatā /",
  "S04vimkn_u:1287": "ātmasamatayā ca nirvāṇasamatā /",
  "S04vimkn_u:1288": "tat kasmād dhetoḥ /",
  "S04vimkn_u:1289": "ubhe 'py ete śūnye,",
  "S04vimkn_u:1290": "yad utātmā nirvāṇaṃ ca /",
  "S04vimkn_u:1291": "kenaite śūnye /",
  "S04vimkn_u:1292": "nāmodāhāreṇaite śūnye /",
  "S04vimkn_u:1293": "ubhāv apy etāv apariniṣpannau,",
  "S04vimkn_u:1294": "yad utātmā nirvāṇaṃ ca /",
  "S04vimkn_u:1295": "tena samadarśinā nānyo vyādhir nānyā śūnyatā kartavyā /",
  "S04vimkn_u:1296": "vyādhir eva śūnyatā /",
  "S04vimkn_u:1297": "Vkn \u00154.13 aviditā ca sā vedanā veditavyā /",
  "S04vimkn_u:1298": "na cānena vedanānirodhaḥ sākṣātkartavyaḥ /",
  "S04vimkn_u:1299": "aparipūrṇeṣu buddhadharmeṣūbhe vedane notsraṣṭavye /",
  "S04vimkn_u:1300": "na ca durgatyupapannānāṃ satvānām antike mahākaruṇā notpādayitavyā /",
  "S04vimkn_u:1301": "tathā kariṣyāmo yathaiṣāṃ satvānām evam ayoniśonidhyaptyā vyādhim apaneṣyāmaḥ /",
  "S04vimkn_u:1302": "Vkn \u00154.14 na caiṣāṃ kaṃcid dharmam upaneṣyāmo nāpaneṣyāmaḥ /",
  "S04vimkn_u:1303": "yato nidānāc ca punar vyādhir utpadyate tasya parijñāyai tebhyo dharmaṃ deśayiṣyāmaḥ /",
  "S04vimkn_u:1304": "katamac ca punar nidānam,",
  "S04vimkn_u:1305": "yad idam adhyālambananidānam /",
  "S04vimkn_u:1306": "yāvatādhyālambananidānam adhyālambate,",
  "S04vimkn_u:1307": "tāvad vyādhinidānam /",
  "S04vimkn_u:1308": "kiṃ cādhyālambate,",
  "S04vimkn_u:1309": "traidhātukam adhyālambate /",
  "S04vimkn_u:1310": "tasyādhyālambanatayā kā parijñā,",
  "S04vimkn_u:1311": "yad idam ālambanānupalambhaḥ /",
  "S04vimkn_u:1312": "yaṃ hi nopalabhyate taṃ nālambate /",
  "S04vimkn_u:1313": "kiṃ ca nopalabhate,",
  "S04vimkn_u:1314": "ubhe dṛṣṭī nopalabhate,",
  "S04vimkn_u:1315": "yad idam ātmadṛṣṭiṃ paradṛṣṭiṃ ca /",
  "S04vimkn_u:1316": "tad ucyate 'nupalambha iti /",
  "S04vimkn_u:1317": "evaṃ hi mañjuśrīḥ glānena bodhisatvena svacittaṃ nidhyapayitavyaṃ jarāvyādhimaraṇopapattiprahāṇāya /",
  "S04vimkn_u:1318": "evaṃ ca mañjuśrīḥ bodhisatvānāṃ bodhir yadi na bhavet,",
  "S04vimkn_u:1319": "nirarthako nanu vyāyāmo bhavet /",
  "S04vimkn_u:1320": "yathā pratyarthikanirghātāc churā ity ucyante,",
  "S04vimkn_u:1321": "evam eva jarāvyādhimaraṇaduḥkhopaśamanād bodhisatvā ity ucyante /",
  "S04vimkn_u:1322": "Vkn \u00154.15 tena bodhisatvena vyādhitenaivaṃ pratyavekṣitavyam /",
  "S04vimkn_u:1323": "yathā mama vyādhir abhūto 'sann evaṃ sarvasatvānām api vyādhir abhūto 'sann iti /",
  "S04vimkn_u:1324": "tasyaivaṃ pratyavekṣamāṇasya nānuśaṃsādṛṣṭipatitā satveṣu mahākaruṇotpadyate,",
  "S04vimkn_u:1325": "anyatrāgantukakleśaprahāṇābhiyuktyā satveṣu mahākaruṇotpadyate /",
  "S04vimkn_u:1326": "tat kasmād dhetoḥ /",
  "S04vimkn_u:1327": "anuśaṃsadṛṣṭipatitayaiva hi mahākaruṇayā bodhisatvasya khedo bhavaty upapattiṣu /",
  "S04vimkn_u:1328": "anuśaṃsadṛṣṭiparyutthānavigatayā punar mahākaruṇayā bodhisatvasya khedo na bhavaty upapattiṣu /",
  "S04vimkn_u:1329": "so 'yam upapadyate,",
  "S04vimkn_u:1330": "na ca dṛṣṭiparyutthānaparyutthita upapadyate /",
  "S04vimkn_u:1331": "so 'paryutthitacitta upapadyamāno mukta evotpadyate mukta eva jāyate /",
  "S04vimkn_u:1332": "sa mukta evotpadyamāno mukta eva jāyamāno baddhānāṃ satvānāṃ śaktaḥ pratibalo bandhamokṣāya dharmaṃ deśayitum /",
  "S04vimkn_u:1333": "yathoktaṃ bhagavatā sa tāvad ātmanā baddhaḥ paraṃ bandhanān mocayiṣyatīti nādaṃ sthānaṃ vidyate /",
  "S04vimkn_u:1334": "yas tv ātmanā muktaḥ paraṃ bandhanān mocayiṣyatīti sthānam etad vidyate tasmān muktena bodhisatvena bhavitavyam,",
  "S04vimkn_u:1335": "na baddhena /",
  "S04vimkn_u:1336": "Vkn \u00154.16 tatra katamo bandhaḥ,",
  "S04vimkn_u:1337": "katamo mokṣaḥ /",
  "S04vimkn_u:1338": "anupāyād bhavagatiparigraho bodhisatvasya bandhaḥ,",
  "S04vimkn_u:1339": "upāyād bhavagatigamanaṃ mokṣaḥ /",
  "S04vimkn_u:1340": "anupāyād dhyānasamādhyāsvādanatā bodhisatvasya bandhaḥ,",
  "S04vimkn_u:1341": "upāyena dhyānasamādhyāsvādanatā mokṣaḥ /",
  "S04vimkn_u:1342": "anupāyasaṃgṛhītā prajñā bandhaḥ,",
  "S04vimkn_u:1343": "upāyasaṃgṛhītā prajñā mokṣaḥ /",
  "S04vimkn_u:1344": "prajñayāsaṃgṛhīta upāyo bandhanam,",
  "S04vimkn_u:1345": "prajñāsaṃgṛhīta upāyo mokṣaḥ /",
  "S04vimkn_u:1346": "Vkn \u00154.17 tatra katamo 'nupāyasaṃgṛhītā prajñā bandhaḥ,",
  "S04vimkn_u:1347": "yad idaṃ śūnyatānimittāpraṇihitanidhyaptiḥ,",
  "S04vimkn_u:1348": "na ca lakṣaṇānuvyañjanabuddhakṣetrālaṃkārasatvaparipācananidhyaptiḥ /",
  "S04vimkn_u:1349": "iyam anupāyasaṃgṛhītā prajñā bandhaḥ /",
  "S04vimkn_u:1350": "tatra katamopāyasaṃgṛhītā prajñā mokṣaḥ,",
  "S04vimkn_u:1351": "yad idaṃ lakṣanānuvyañjanabuddhakṣetrālaṃkārasatvaparipācananidhyapticittaṃ ca śūnyatānimittāpraṇihitaparijayaś ca /",
  "S04vimkn_u:1352": "iyam upāyasaṃgṛhītā prajñā mokṣaḥ /",
  "S04vimkn_u:1353": "tatra katamaḥ prajñayāsaṃgṛhīta upāyo bandhaḥ,",
  "S04vimkn_u:1354": "yad idaṃ sarvadṛṣṭikleśaparyutthānānuśayānunayapratighapratiṣṭhitasya sarvakuśalamūlārambho bodhau cāpariṇāmanā /",
  "S04vimkn_u:1355": "ayaṃ prajñayāsaṃgṛhīta upāyo bandhaḥ /",
  "S04vimkn_u:1356": "tatra katamaḥ prajñāsaṃgṛhīta upāyo mokṣaḥ,",
  "S04vimkn_u:1357": "yad idaṃ sarvadṛṣṭikleśaparyutthānānuśayānunayapratighaprahīṇasya sarvakuśalamūlārambho bodhau pariṇāmitas tasya cāparāmarśaḥ /",
  "S04vimkn_u:1358": "ayaṃ bodhisatvasya prajñāsaṃgṛhīta upāyo mokṣaḥ /",
  "S04vimkn_u:1359": "Vkn \u00154.18 tatra mañjuśrīḥ glānena bodhisatvenaivam ime dharmā nidhyapayitavyāḥ /",
  "S04vimkn_u:1360": "yatl\u0002 kāyasya cittasya ca vyādheś cānityaduḥkhaśūnyānātmapratyavekṣaṇā,",
  "S04vimkn_u:1361": "iyam asya prajñā /",
  "S04vimkn_u:1362": "yat punaḥ kāyavyādhipariharaṇatayā na khidyate,",
  "S04vimkn_u:1363": "na pratibadhnāti saṃsāram,",
  "S04vimkn_u:1364": "satvārthayogam anuyuktaḥ,",
  "S04vimkn_u:1365": "ayam asyopāyaḥ /",
  "S04vimkn_u:1366": "punar aparaṃ yat kāyasya vyādheś cittasya cānyonyaparāparatāṃ na nirnavatāniḥpurāṇatāṃ pratyavekṣate,",
  "S04vimkn_u:1367": "iyam asya prajñā /",
  "S04vimkn_u:1368": "yat punaḥ kāyasya vyādheś cittasya ca nātyantopaśamaṃ nirodham atyayati,",
  "S04vimkn_u:1369": "ayam asyopāyaḥ /",
  "S04vimkn_u:1370": "Vkn \u00154.19 evaṃ hi mañjuśriḥ glānena bodhisatvena cittaṃ nidhyapayitavyam /",
  "S04vimkn_u:1371": "na ca tena nidhyaptau vānidhyaptau vā sthātavyam /",
  "S04vimkn_u:1372": "tat kasmād dhetoḥ /",
  "S04vimkn_u:1373": "yadi hy anidhyaptau tiṣṭhed bāladharma eṣaḥ /",
  "S04vimkn_u:1374": "atha nidhyaptau tiṣṭhec chrāvakadharma eṣaḥ /",
  "S04vimkn_u:1375": "tasmād bodhisatvena na nidhyaptau sthātavyam /",
  "S04vimkn_u:1376": "yad atrāsthānam ayaṃ bodhisatvasya gocaraḥ /",
  "S04vimkn_u:1377": "Vkn \u00154.20 yan na pṛthagjanagocaro nāryagocaraḥ,",
  "S04vimkn_u:1378": "ayaṃ bodhisatvasya gocaraḥ /",
  "S04vimkn_u:1379": "yat saṃsāragocaraś ca na ca kleśagocaraḥ,",
  "S04vimkn_u:1380": "ayaṃ bodhisatvasya gocaraḥ /",
  "S04vimkn_u:1381": "yan nirvāṇapratyavekṣaṇagocaraś ca na cātyantaparinirvāṇagocaraḥ,",
  "S04vimkn_u:1382": "ayaṃ bodhisatvasya gocaraḥ /",
  "S04vimkn_u:1383": "yac caturmārasaṃdarśanagocaraś ca sarvamāraviṣayātikrāntagocaraś ca,",
  "S04vimkn_u:1384": "ayaṃ bodhisatvasya gocaraḥ /",
  "S04vimkn_u:1385": "yat sarvajñajñānaparyeṣṭigocaraś ca na cākāle jñānaprāptigocaraḥ,",
  "S04vimkn_u:1386": "ayaṃ bodhisatvasya gocaraḥ /",
  "S04vimkn_u:1387": "yac catuḥsatyajñānagocaraś ca na cākāle satyaprativedhagocaraḥ,",
  "S04vimkn_u:1388": "ayaṃ bodhisatvasya gocaraḥ /",
  "S04vimkn_u:1389": "yad adhyātmapratyavekṣaṇagocaraś ca saṃcintyabhavopapattiparigrahagocaraś ca,",
  "S04vimkn_u:1390": "ayaṃ bodhisatvasya gocaraḥ /",
  "S04vimkn_u:1391": "yad ajātipratyavekṣaṇagocaraś ca na ca niyāmāvakrāntigocaraḥ,",
  "S04vimkn_u:1392": "ayaṃ bodhisatvasya gocaraḥ /",
  "S04vimkn_u:1393": "yat pratītyasamutpādagocaraś ca sarvadṛṣṭivigatagocaraś ca,",
  "S04vimkn_u:1394": "ayaṃ bodhisatvasya gocaraḥ /",
  "S04vimkn_u:1395": "yat sarvasatvasaṃgaṇikāgocaraś ca na ca kleśānuśayagocaraḥ,",
  "S04vimkn_u:1396": "ayaṃ bodhisatvasya gocaraḥ /",
  "S04vimkn_u:1397": "yad vivekagocaraś ca na ca kāyacittakṣayaniśrayagocaraḥ,",
  "S04vimkn_u:1398": "ayaṃ bodhisatvasya gocaraḥ /",
  "S04vimkn_u:1399": "yat traidhātukagocaraś ca na ca dharmadhātusaṃbhedagocaraḥ,",
  "S04vimkn_u:1400": "ayaṃ bodhisatvasya gocaraḥ /",
  "S04vimkn_u:1401": "yac chūnyatāgocaraś ca sarvākāraguṇaparyeṣṭigocaraś ca,",
  "S04vimkn_u:1402": "ayaṃ bodhisatvasya gocaraḥ /",
  "S04vimkn_u:1403": "yad ānimittagocaraś ca satvapramocanārambaṇavitarkagocaraś ca,",
  "S04vimkn_u:1404": "ayaṃ bodhisatvasya gocaraḥ /",
  "S04vimkn_u:1405": "yad apraṇihitagocaraś ca saṃcintyabhavagatisaṃdarśanagocaraś ca,",
  "S04vimkn_u:1406": "ayaṃ bodhisatvasya gocaraḥ /",
  "S04vimkn_u:1407": "yad anabhisaṃskāragocaraś ca sarvakuśalamūlābhisaṃskārāpratiprasrabdhigocaraś ca,",
  "S04vimkn_u:1408": "ayaṃ bodhisatvasya gocaraḥ /",
  "S04vimkn_u:1409": "yat ṣaṭpāramitāgocaraś ca sarvasatvacittacaritapāragamanagocaraś ca,",
  "S04vimkn_u:1410": "ayaṃ bodhisatvasya gocaraḥ /",
  "S04vimkn_u:1411": "yat ṣaḍanusmṛtigocaraś ca na ca sarvāsravakṣayagocaraḥ,",
  "S04vimkn_u:1412": "ayaṃ bodhisatvasya gocaraḥ /",
  "S04vimkn_u:1413": "yat saddharmapratiṣṭhānagocaraś ca na ca kumārgādhyālambanagocaraḥ,",
  "S04vimkn_u:1414": "ayaṃ bodhisatvasya gocaraḥ /",
  "S04vimkn_u:1415": "yat ṣaḍabhijñāgocaraś ca na cāsravakṣayagocaraḥ,",
  "S04vimkn_u:1416": "ayaṃ bodhisatvasya gocaraḥ /",
  "S04vimkn_u:1417": "yac caturapramāṇagocaraś ca na ca brahmalokopapattisparśanagocaraḥ,",
  "S04vimkn_u:1418": "ayaṃ bodhisatvasya gocaraḥ /",
  "S04vimkn_u:1419": "yad dhyānasamādhisamāpattigocaraś ca na ca samādhisamāpattivaśenopapattigocaraḥ,",
  "S04vimkn_u:1420": "ayaṃ bodhisatvasya gocaraḥ /",
  "S04vimkn_u:1421": "yat smṛtyupasthānagocaraś ca na ca kāyavedanācittadharmātyarthagocaraḥ,",
  "S04vimkn_u:1422": "ayaṃ bodhisatvasya gocaraḥ /",
  "S04vimkn_u:1423": "yat samyakprahāṇagocaraś ca na ca kuśalākuśaladvayopalambhagocaraḥ,",
  "S04vimkn_u:1424": "ayaṃ bodhisatvasya gocaraḥ /",
  "S04vimkn_u:1425": "yad ṛddhipādābhinirhāragocaraś cānābhogarddhipādavaśavartigocaraś ca,",
  "S04vimkn_u:1426": "ayaṃ bodhisatvasya gocaraḥ /",
  "S04vimkn_u:1427": "yat pañcendriyagocaraś ca sarvasatvendriyaparāparajñānagocaraś ca,",
  "S04vimkn_u:1428": "ayaṃ bodhisatvasya gocaraḥ /",
  "S04vimkn_u:1429": "yat pañcabalapratiṣṭhānagocaraś ca daśatathāgatabalābhisaṃdarśanagocaraś ca,",
  "S04vimkn_u:1430": "ayaṃ bodhisatvasya gocaraḥ /",
  "S04vimkn_u:1431": "yat saptabodhyaṅgapariniṣpattigocaraś ca buddhiprabhedajñānakauśalyagocaraś ca,",
  "S04vimkn_u:1432": "ayaṃ bodhisatvasya gocaraḥ /",
  "S04vimkn_u:1433": "yan mārgapratiṣṭhānagocaraś ca kumārgānadhyālambanagocaraś ca,",
  "S04vimkn_u:1434": "ayaṃ bodhisatvasya gocaraḥ /",
  "S04vimkn_u:1435": "yac chamathavidarśanāsaṃbhāraparyeṣṭigocaraś ca na cātyantaśāntipatanagocaraḥ,",
  "S04vimkn_u:1436": "ayaṃ bodhisatvasya gocaraḥ /",
  "S04vimkn_u:1437": "yad anutpādalakṣaṇasarvadharmamīmāṃsanagocaraś ca rūpalakṣanānuvyañjanabuddhakāyālaṃkārapariniṣpattigocaraḥ,",
  "S04vimkn_u:1438": "ayaṃ bodhisatvasya gocaraḥ /",
  "S04vimkn_u:1439": "yac chrāvakapratyekabuddhākalpasaṃdarśanagocaraś ca buddhadharmātyajanagocaraś ca,",
  "S04vimkn_u:1440": "ayaṃ bodhisatvasya gocaraḥ /",
  "S04vimkn_u:1441": "yad atyantaviśuddhiprakṛtisamāpannasarvadharmānugamanagocaraś ca yathādhimuktisarvasatveryāpathasaṃdarśanagocaraś ca,",
  "S04vimkn_u:1442": "ayaṃ bodhisatvasya gocaraḥ /",
  "S04vimkn_u:1443": "yad atyantāsaṃvartavivartākāśasvabhāvasarvabuddhakṣetrapratyavekṣaṇagocaraś ca nānāvyūhānekavyūhabuddhakṣetraguṇavyūhasaṃdarśanagocaraś ca,",
  "S04vimkn_u:1444": "ayaṃ bodhisatvasya gocaraḥ /",
  "S04vimkn_u:1445": "yad dharmacakrapravartanamahāparinirvāṇasaṃdarśanagocaraś ca bodhisatvacaryātyajanagocaraś ca,",
  "S04vimkn_u:1446": "ayam api bodhisatvasya gocaraḥ /",
  "S04vimkn_u:1447": "iha nirdeśe nirdiśyamāne ye mañjuśriyā kumārabhūtena sārdham āgatā devaputrās tato 'ṣṭānāṃ devaputrasahasrāṇām anuttarāyāṃ samyaksaṃbodhau cittāny utpannāni // //",
  "S04vimkn_u:1448": "glānapratisaṃmodanāparivartaś caturthaḥ //",
  "S04vimkn_u:1449": "Vkn \u00155.1 athāyuṣmataḥ śāriputrasyaitad abhavat:",
  "S04vimkn_u:1450": "kutreme bodhisatvā niṣatsyanti,",
  "S04vimkn_u:1451": "ime ca mahāśrāvakāḥ /",
  "S04vimkn_u:1452": "neha gṛha āsanāni saṃvidyante /",
  "S04vimkn_u:1453": "atha vimalakīrtir licchavir āyuṣmataḥ śāriputrasya cetovitarkam ājñāyāyuṣmantaṃ śāriputram etad avocat:",
  "S04vimkn_u:1454": "kiṃ bhadantaśāriputro dharmārthika āgata utāsanārthikaḥ /",
  "S04vimkn_u:1455": "āha: dharmārthikā vayam āgatā nāsanārthikāḥ /",
  "S04vimkn_u:1456": "Vkn \u00155.2 āha: tena hi bhadantaśāriputra yo dharmarthiko bhavati,",
  "S04vimkn_u:1457": "nāsau svakāyārthiko bhavati /",
  "S04vimkn_u:1458": "kiṃ punar āsanārthiko bhaviṣyati /",
  "S04vimkn_u:1459": "yo bhadantaśāriputra dharmārthiko bhavati,",
  "S04vimkn_u:1460": "na sa rūpavedanāsaṃjñāsaṃskāravijñānārthiko bhavati,",
  "S04vimkn_u:1461": "na skandhadhātvāyatanārthikaḥ /",
  "S04vimkn_u:1462": "yo dharmārthikaḥ,",
  "S04vimkn_u:1463": "na sa kāmadhāturupadhātvārūpyadhātvarthiko bhavati,",
  "S04vimkn_u:1464": "nāsau buddhābhiniveśārthiko bhavati,",
  "S04vimkn_u:1465": "na dharmasaṃghābhiniveśārthikaḥ /",
  "S04vimkn_u:1466": "Vkn \u00155.3 punar aparaṃ bhadantaśāriputra yo dharmārthikaḥ,",
  "S04vimkn_u:1467": "nāsau duḥkhaparijñānārthiko na samudayaprahāṇārthiko na nirodhasākṣātkriyārthiko na mārgabhāvanārthiko bhavati /",
  "S04vimkn_u:1468": "tat kasmād dhetoḥ /",
  "S04vimkn_u:1469": "aprapañco hi dharmo nirakṣaraḥ /",
  "S04vimkn_u:1470": "tatra yaḥ prapañcayati ḥ duḥkhaṃ parijñāsyāmi samudayaṃ prahāsyāmi nirodhaṃ sākṣātkariṣyāmi mārgaṃ bhāvayiṣyāmīti,",
  "S04vimkn_u:1471": "nasau dharmārthikaḥ,",
  "S04vimkn_u:1472": "prapañcārthiko 'sau /",
  "S04vimkn_u:1473": "dharmo hi bhadantaśāriputra upaśāntaḥ /",
  "S04vimkn_u:1474": "tatra ya utpādavyaye caranti,",
  "S04vimkn_u:1475": "na te dharmārthikā na vivekārthikāḥ,",
  "S04vimkn_u:1476": "utpādavyayārthikās te /",
  "S04vimkn_u:1477": "dharmo hy arajo rajo'pagataḥ /",
  "S04vimkn_u:1478": "tatra ye kvacid dharme rakṣante 'ntaśo nirvāṇe 'pi,",
  "S04vimkn_u:1479": "na te dharmārthikāḥ,",
  "S04vimkn_u:1480": "rajo'rthikās te /",
  "S04vimkn_u:1481": "dharmo hy aviṣayaḥ /",
  "S04vimkn_u:1482": "ye viṣayasaṃkhyātāḥ,",
  "S04vimkn_u:1483": "na te dharmārthikāḥ,",
  "S04vimkn_u:1484": "viṣayārthikās te /",
  "S04vimkn_u:1485": "dharmo nāyūho niryūhaḥ /",
  "S04vimkn_u:1486": "ye kecid dharmaṃ gṛhṇanti vā muñcanti vā,",
  "S04vimkn_u:1487": "na te dharmārthikāḥ,",
  "S04vimkn_u:1488": "udgrahaniḥsargārthikās te /",
  "S04vimkn_u:1489": "Vkn \u00155.4 dharmo 'nālayaḥ /",
  "S04vimkn_u:1490": "ya ālayārāmāḥ,",
  "S04vimkn_u:1491": "na te dharmārthikāḥ,",
  "S04vimkn_u:1492": "ālayārthikās te /",
  "S04vimkn_u:1493": "dharmo nirnimittaḥ /",
  "S04vimkn_u:1494": "yeṣāṃ nimittānusārivijñānam,",
  "S04vimkn_u:1495": "na te dharmārthikāḥ,",
  "S04vimkn_u:1496": "nimittārthikās te /",
  "S04vimkn_u:1497": "dharmo 'saṃvāsaḥ /",
  "S04vimkn_u:1498": "ye kecid dharmeṇa sārdhaṃ saṃvasanti,",
  "S04vimkn_u:1499": "na te dharmārthikāḥ,",
  "S04vimkn_u:1500": "saṃvāsārthikās te /",
  "S04vimkn_u:1501": "dharmo 'dṛṣṭaśrutamatavijñātaḥ /",
  "S04vimkn_u:1502": "ye dṛṣṭaśrutamatavijñāteṣu caranti,",
  "S04vimkn_u:1503": "na te dharmārthikāḥ,",
  "S04vimkn_u:1504": "dṛṣṭaśrutamatavijñātārthikās te /",
  "S04vimkn_u:1505": "Vkn \u00155.5 dharmo bhadantaśāriputra asaṃskṛtaḥ saṃskṛtāpagataḥ /",
  "S04vimkn_u:1506": "ye saṃskṛtagocarāḥ,",
  "S04vimkn_u:1507": "na te dharmārthikāḥ,",
  "S04vimkn_u:1508": "saṃskṛtodgrahaṇārthikās te /",
  "S04vimkn_u:1509": "tasmād iha bhadantaśāriputra dharmārthikena te bhavitukāmena sarvadharmānarthikena bhavitavyam /",
  "S04vimkn_u:1510": "iha dharmanirdeśe nirdiśyamāne pañcānāṃ devaputraśatānāṃ dharmeṣu dharmacakṣur viśuddham /",
  "S04vimkn_u:1511": "Vkn \u00155.6 atha vimalakīrtir licchavir mañjuśriyaṃ kumārabhūtam āmantrayate sma:",
  "S04vimkn_u:1512": "tvaṃ mañjuśrīḥ daśasu dikṣv asaṃkhyeyeṣu buddhakṣetraśatasahasreṣu buddhakṣetracārikāṃ carasi /",
  "S04vimkn_u:1513": "tat katarasmin buddhakṣetre tvayā sarvaviśiṣṭāni sarvaguṇopetāni siṃhāsanāni dṛṣṭāni /",
  "S04vimkn_u:1514": "evam ukte mañjuśrīḥ kumārabhūto vimalakīrtiṃ licchavim etad avocat:",
  "S04vimkn_u:1515": "asti kulaputra pūrve digbhāge ṣaṭtriṃśadgaṅgānadīvālikāsamāni buddhakṣetrāṇy atikramya merudhvajā nāma lokadhātuḥ /",
  "S04vimkn_u:1516": "tatra merupradīparājo nāma tathāgato 'rhan samyaksaṃbuddhas tiṣṭhati dhriyate yāpayati /",
  "S04vimkn_u:1517": "tasya tathāgatasya caturaśītiyojanaśatasahasra ātmabhāvaḥ /",
  "S04vimkn_u:1518": "aṣṭaṣaṣṭiyojanaśatasahasraṃ tasya bhagavataḥ siṃhāsanam /",
  "S04vimkn_u:1519": "teṣāṃ ca bodhisatvānāṃ catvāriṃśadyojanaśatasahasra ātmabhāvaḥ /",
  "S04vimkn_u:1520": "catustriṃśadyojanaśatasahāsrāni teṣāṃ bodhisatvānāṃ siṃhāsanāni /",
  "S04vimkn_u:1521": "merudhvajāyāṃ lokadhātau tasya bhagavato merupradīparājasya tathāgatasya buddhakṣetre sarvaviśiṣṭāni sarvagunopetāni siṃhāsanāni /",
  "S04vimkn_u:1522": "Vkn \u00155.7 atha vimalakīrtir licchavis tasyāṃ velāyāṃ tathārūpaṃ samanvāhāraṃ samanvāharati sma /",
  "S04vimkn_u:1523": "tādṛśaṃ carddhyabhisaṃskāram abhisaṃskṛtavān,",
  "S04vimkn_u:1524": "yat tato merudhvajālokadhātor dvātriṃśatsiṃhāsanaśatasahasrāṇi tena bhagavatā merupradīparājena tathāgatena preṣitāni /",
  "S04vimkn_u:1525": "tāvad udviddhāni tāvad vistīrṇāni tāvad darśanīyāni yad apūrvāṇi tair bodhisatvais taiś ca mahāśrāvakais taiś ca śakrabrahmalokapālair devaputraiś ca /",
  "S04vimkn_u:1526": "tāny upary antarīkṣeṇāgatya vimalakirter licchaver niveśane pratyatiṣṭhan /",
  "S04vimkn_u:1527": "tac ca gṛhaṃ tāvad vistīrṇaṃ saṃdṛśyate,",
  "S04vimkn_u:1528": "yatra tāni dvātriṃśatsiṃhāsanaśatasahasrāṇi vicitrāṇy anutpīḍanatayā /",
  "S04vimkn_u:1529": "na ca vaiśālyā mahānagaryā āvaraṇaṃ kṛtam,",
  "S04vimkn_u:1530": "na jambūdvīpasya,",
  "S04vimkn_u:1531": "na cāturdvīpikasyāvaraṇam /",
  "S04vimkn_u:1532": "sarve te tathaiva saṃdṛśyante yathā pūrvaṃ tathā paścāt /",
  "S04vimkn_u:1533": "Vkn \u00155.8 atha vimalakīrtir licchavir mañjuśriyaṃ kumārabhūtam etad avocat:",
  "S04vimkn_u:1534": "niṣida tvaṃ mañjuśrīḥ siṃhāsane sārdham etair bodhisatvaiḥ /",
  "S04vimkn_u:1535": "tādṛśāṃś cātmabhāvān adhitiṣṭhata yat siṃhāsaneṣv anurūpāḥ syuḥ /",
  "S04vimkn_u:1536": "atha ye 'bhijñāpratilabdhā bodhisatvās te dvācatvāriṃśadyojanaśatasahasram ātmabhāvam adhiṣṭhāya teṣu siṃhāsaneṣu nisīdanti sma /",
  "S04vimkn_u:1537": "ye cādikarmikā bodhisatvās te na śaknuvanti sma teṣu siṃhāsaneṣu niṣattum /",
  "S04vimkn_u:1538": "atha vimalakīrtir licchavir āyuṣmantaṃ śāriputram āmantrayate sma:",
  "S04vimkn_u:1539": "niṣīda bhadantaśāriputra siṃhāsane /",
  "S04vimkn_u:1540": "āha: na śaknomi satpuruṣa niṣattum uccāni pragṛhitāni cemāni siṃhāsanāni /",
  "S04vimkn_u:1541": "āha: tena hi bhadantaśāriputra tasyaiva bhagavato merupradīparājasya tathāgatasya namaskāraṃ kuru /",
  "S04vimkn_u:1542": "tataḥ śakṣyasi niṣattum /",
  "S04vimkn_u:1543": "atha te mahāśrāvakās tasya bhagavato merupradīparājasya tathāgatasya namaskāraṃ kurvanti sma /",
  "S04vimkn_u:1544": "te tatra paścāt teṣu siṃhāsaneṣu nyaṣīdan /",
  "S04vimkn_u:1545": "Vkn \u00155.9 athāyuṣmāñ śāriputro vimalakirtiṃ licchavim evam āha:",
  "S04vimkn_u:1546": "āścaryaṃ kulaputra yad ihaivaṃ parītte gṛha imānīyanti siṃhāsanasahasrāṇy evam uccāny evaṃ pragṛhītāni vicitrāṇi /",
  "S04vimkn_u:1547": "na ca vaiśālyā mahānagaryā āvaraṇaṃ kṛtam,",
  "S04vimkn_u:1548": "na jambūdvīpasya,",
  "S04vimkn_u:1549": "na grāmanagaranigamajanapadarāṣṭrarājadhānīnām,",
  "S04vimkn_u:1550": "na cāturmahādvīpikasya kiṃcid āvaraṇam,",
  "S04vimkn_u:1551": "na devanāgayakṣagandharvāsuragaruḍakinnaramahoragāṇām āvaraṇaṃ kṛtam /",
  "S04vimkn_u:1552": "tathaiva saṃdṛśyante yathā pūrvaṃ tathā paścāt /",
  "S04vimkn_u:1553": "Vkn \u00155.10 vimalakīrtir āha:",
  "S04vimkn_u:1554": "asti bhadantaśāriputra tathāgatānāṃ bodhisatvānāṃ cācintyo nāma vimokṣaḥ,",
  "S04vimkn_u:1555": "yatrācintyavimokṣe pratiṣṭhito bodhisatvaḥ sumeruṃ parvatarājaṃ tāvad uccaṃ tāvat pragṛhītaṃ tāvad udviddhaṃ tāvad vistīrṇaṃ sarṣapaphalakośe praveśayet /",
  "S04vimkn_u:1556": "na ca sarṣapaphalakośaṃ vivardhayet /",
  "S04vimkn_u:1557": "na ca sumeruṃ hāpayet /",
  "S04vimkn_u:1558": "tāṃ ca kriyām ādarśayet /",
  "S04vimkn_u:1559": "na cāturmahārājakāyikā devās trayastriṃśato vā jānīran ḥ kasmin vayaṃ prakṣiptāḥ /",
  "S04vimkn_u:1560": "anye ca satvā ṛddhivineyā jānīyuḥ paśyeyus taṃ sumeruṃ parvatarājaṃ sarśapaphalakośapraviṣṭam /",
  "S04vimkn_u:1561": "ayaṃ bhadantaśāriputra bodhisatvānām acintyasya vimokṣasya viṣayapraveśaḥ /",
  "S04vimkn_u:1562": "Vkn \u00155.11 punar aparaṃ bhadantaśāriputra acintyavimokṣapratiṣṭhito bodhisatvo yaś caturṣu mahāsamudreṣv apskandhas tam ekasmin romakūpe prakṣipet /",
  "S04vimkn_u:1563": "na ca matsyakacchapaśiśumāramaṇḍūkānām anyeṣāṃ vaudakānāṃ prāṇināṃ pīḍā bhavet /",
  "S04vimkn_u:1564": "na ca nāgayakṣagandharvāsurāṇām evaṃ bhavet ḥ kasmin vayaṃ prakṣiptāḥ /",
  "S04vimkn_u:1565": "sā ca kriyā prajñāyeta /",
  "S04vimkn_u:1566": "na ca kaścit satvo vihiṃsito viheṭhito vā bhavet /",
  "S04vimkn_u:1567": "Vkn \u00155.12 imaṃ ca trisāhasramahāsāhasraṃ lokadhātuṃ bhārgavacakram iva parigṛhya dakṣiṇe pāṇāv avabhrāmya gaṅgānadīvālikāsamān lokadhātūn kṣipet /",
  "S04vimkn_u:1568": "na ca satvā jānīran ḥ kasmin vayaṃ nītāḥ,",
  "S04vimkn_u:1569": "kuto vāgatā iti /",
  "S04vimkn_u:1570": "punar api cānāyya yathāsthānaṃ sthāpayet /",
  "S04vimkn_u:1571": "na ca gamanāgamanaṃ saṃjānīran /",
  "S04vimkn_u:1572": "sā ca kriyā saṃdṛśyeta /",
  "S04vimkn_u:1573": "Vkn \u00155.13 punar aparaṃ bhadantaśāriputra santi satvā apramāṇasaṃsāravainayikāḥ /",
  "S04vimkn_u:1574": "santi saṃkṣiptasaṃsāravainayikāḥ /",
  "S04vimkn_u:1575": "tatrācintyavimokṣapratiṣṭhito bodhisatvo 'pramāṇasaṃsāravainayikānāṃ satvānāṃ vainayikavaśam upādāya saptarātraṃ kalpam atikrāntam ādarśayet /",
  "S04vimkn_u:1576": "saṃkṣiptasaṃsāravainayikānāṃ satvānāṃ vainayikavaśam upādāya kalpaṃ saptarātram atikrāntam ādarśayet /",
  "S04vimkn_u:1577": "tatrāpramāṇasaṃsāravineyāḥ satvāḥ saptarātraṃ kalpam atikrāntaṃ saṃjānīran I saṃkṣiptasaṃsāravineyāḥ satvāḥ kalpaṃ saptarātram atikrāntaṃ saṃjānīran /",
  "S04vimkn_u:1578": "Vkn \u00155.14 iti hy acintyavimokṣapratiṣṭhito bodhisatvaḥ sarvabuddhakṣetraguṇavyūhān ekasmin buddhakṣetre saṃdarśayati /",
  "S04vimkn_u:1579": "sarvasatvān api dakṣiṇe karatale pratiṣṭhāpya cittajāyikayarddhyā kramet /",
  "S04vimkn_u:1580": "sarvabuddhakṣetreṣu ca saṃdarśanaṃ dadyāt /",
  "S04vimkn_u:1581": "na caikato 'pi kṣetrāc calet /",
  "S04vimkn_u:1582": "yāvatyaś ca daśasu dikṣu buddhānāṃ bhagavatāṃ pūjā vartante,",
  "S04vimkn_u:1583": "tāḥ sarvā ekaromakūpa ādarśayet /",
  "S04vimkn_u:1584": "yāvantaś ca daśasu dikṣu candrasūryās tārārūpāni ca,",
  "S04vimkn_u:1585": "tāny api sarvāṇy ekaromakūpa ādarśayet /",
  "S04vimkn_u:1586": "yāvatyaś ca daśasu dikṣu vātamaṇḍalyaḥ pravānti,",
  "S04vimkn_u:1587": "tā api sarvā mukhadvāre praveśayet /",
  "S04vimkn_u:1588": "na cāsya kāyo vikīryeta /",
  "S04vimkn_u:1589": "na ca tatra buddhakṣetre tṛṇavanaspatayo nameyuḥ /",
  "S04vimkn_u:1590": "Vkn \u00155.15 yāni ca daśasu dikṣu buddhakṣetrāṇy uddahyante kalpoddāhena,",
  "S04vimkn_u:1591": "tad api sarvam agniskandhaṃ svamukhe prakṣipet /",
  "S04vimkn_u:1592": "yac ca tena karma kartavyaṃ bhavet,",
  "S04vimkn_u:1593": "tac ca kuryāt /",
  "S04vimkn_u:1594": "yac cāvastād gaṅgānadīvālikākoṭīsameṣu buddhakṣetreṣv atikramya buddhakṣetram,",
  "S04vimkn_u:1595": "tad abhyutkṣipyordhaṃ digbhāgaṃ gaṅgānadīvālikākoṭīsameṣu buddhakṣetreṣu pratiṣṭhāpayet /",
  "S04vimkn_u:1596": "tadyathāpi nāma balavān puruṣaḥ sūcyagreṇa badarīpatram utkṣipet /",
  "S04vimkn_u:1597": "Vkn \u00155.16 evam acṃtyavimokṣapratiṣṭhito bodhisatvaḥ sarvasatvāni cakravartyādirūpāṇy adhitiṣṭhet /",
  "S04vimkn_u:1598": "Vkn \u00155.17 yāvantaś ca daśasu dikṣu śabdāvabhāsāḥ śabdaprajñāptayaḥ,",
  "S04vimkn_u:1599": "tāḥ sarvā hīnamadhyaviśiṣṭānāṃ satvānāṃ sarvabuddhaghoṣarutaracitāny adhitiṣṭhan,",
  "S04vimkn_u:1600": "tataś ca rutaghoṣād anityaduḥkhaśūnyānātmaśabdarutāni niścārayet /",
  "S04vimkn_u:1601": "yāvadbhiś cākāranirdeśair daśasu dikṣu buddhā bhagavanto dharmaṃ deśayanti,",
  "S04vimkn_u:1602": "tāṃs tato rutanirghoṣān niścārayet /",
  "S04vimkn_u:1603": "Vkn \u00155.18 ayaṃ bhadantaśāriputra acintyavimokṣapratiṣṭhitānāṃ bodhisatvānāṃ yatkiṃcinmātro viṣayāvatāranirdeśaḥ /",
  "S04vimkn_u:1604": "api tu kalpam ahaṃ bhadantaśāriputra kalpāvaśesaṃ vācintyavimokṣapratiṣṭhitānāṃ bodhisatvānāṃ viṣayānāṃ viṣayāvatāranirdeśaṃ nirdiśeyam,",
  "S04vimkn_u:1605": "ato vottari /",
  "S04vimkn_u:1606": "Vkn \u00155.19 atha khalu sthaviro mahākāśyapa imaṃ bodhisatvānām acintyavimokṣaṃ śrutvāścaryaprāptaḥ sthaviraṃ śāriputram etad avocat:",
  "S04vimkn_u:1607": "tadyathāpi nāma āyuṣmañ śāriputra jātyandhasya puruṣasya purastāt kaścid eva sarvarūpagatāny upadarśayet /",
  "S04vimkn_u:1608": "na ca tatra sa jātyandha ekarūpam api paśyet /",
  "S04vimkn_u:1609": "evam eva āyuṣmañ śāriputra ihācintyavimokṣe nirdiśyamāne sarvaśrāvakapratyekabuddhā iha jātyandhā iva cakṣurvihīnā ekasminn apy acintyakāraṇe na pratyakṣāḥ /",
  "S04vimkn_u:1610": "ko nāma vidvān imam acintyaṃ vimokṣaṃ śrutvānuttarāyāṃ samyaksaṃbodhau cittaṃ notpādayet /",
  "S04vimkn_u:1611": "tat kiṃ nu bhūyaḥ kariṣyāmo 'tyantopahatendriyā dagdhavinaṣṭānīva bījāny abhājanībhūtā iha mahāyāne /",
  "S04vimkn_u:1612": "sarvaśrāvakapratyekabuddhair imaṃ dharmanirdeśaṃ śrutvā rudadbhis trisāhasramahāsāhasro lokadhātur vijñāpayitavyaḥ /",
  "S04vimkn_u:1613": "sarvabodhisatvaiś ca pramuditair imam acintyavimokṣaṃ śrutvā mūrdhnā saṃpratyetavyaḥ,",
  "S04vimkn_u:1614": "adhimuktibalaṃ ca saṃjanayitavyam /",
  "S04vimkn_u:1615": "yasyaiṣācintyavimokṣādhimuktiḥ sarvamārās tasya kiṃ kariṣyanti /",
  "S04vimkn_u:1616": "imaṃ nirdeśaṃ nirdiśataḥ sthavirasya mahākāśyapasya dvātriṃśatā devaputrasahasrair anuttarāyāṃ samyaksaṃbodhau cittāny utpannāni /",
  "S04vimkn_u:1617": "Vkn \u00155.20 atha vimalakīrtir licchaviḥ sthaviraṃ mahākāśyapam evam āha:",
  "S04vimkn_u:1618": "yāvanto bhadantamahākāśyapa daśasu dikṣv aprameyeṣu lokadhātuṣu mārā māratvaṃ kārayanti,",
  "S04vimkn_u:1619": "sarve te yadbhūyasācintyavimokṣapratiṣṭhitā bodhisatvā upāyakauśalyena satvaparipācanāya māratvaṃ kārayanti /",
  "S04vimkn_u:1620_0": "yāvadbhir bhadantamahākāśyapa daśasu dikṣv aprameyeṣu lokadhātuṣu bodhisatvā yācanakair",
  "S04vimkn_u:1620_1": "yācyante hastapādān vā karṇanāsaṃ vā śoṇitaṃ snāyuṃ vāsthimajjānaṃ vā netrāṇi vottamāṅgāni",
  "S04vimkn_u:1620_2": "śirāṃsi vāṅgapratyaṅgāni vā rājyarāṣṭrajanapadān vā bhāryāputraduhitṝr vā dāsadāsīr",
  "S04vimkn_u:1620_3": "vā hayagajarathavāhanāni vā suvarṇamaṇimuktāvaiḍūryaśaṅkhaśilāpravāḍamaṇiratnajātaṃ",
  "S04vimkn_u:1620_4": "vānnapānāni rasān vā,",
  "S04vimkn_u:1621": "vastrāṇi cotpīḍya yācyante,",
  "S04vimkn_u:1622": "sarve te yācanakā yadbhūyasācintyavimokṣapratiṣṭhitā bodhisatvā upāyakauśalyenemāṃ dṛḍhādhyāśayatāṃ darśayanti /",
  "S04vimkn_u:1623": "tat kasmād dhetoḥ /",
  "S04vimkn_u:1624": "ugratapaso hi bhadantamahākāśyapa bodhisatvās ta evaṃ darśayanti /",
  "S04vimkn_u:1625": "nāsti hi prākṛtajanasyāsthānānavakāśakṛtasya bodhisatvam utpīḍayitum /",
  "S04vimkn_u:1626": "tadyathāpi nāma bhadantamahākāśyapa na śaktir asti khadyotakasya sūryamaṇḍalaprabhām abhibhavitum /",
  "S04vimkn_u:1627": "evam eva bhadantamahākāśyapa na śaktir asti prākṛtasya janasya bodhisatvenānavakāśakṛtasyopasaṃkramituṃ yācituṃ vā /",
  "S04vimkn_u:1628": "tadyathā bhadantamahākāśyapa yo hastināgasya prahāro na sa śakyo gardabhena soḍhum /",
  "S04vimkn_u:1629": "evam eva bhadantamahākāśyapa na śakyam abodhisatvena bodhisatvasyotpīḍanaṃ soḍhum /",
  "S04vimkn_u:1630": "bodhisatva eva bodhisatvotpīḍāṃ sahate /",
  "S04vimkn_u:1631": "ayaṃ bhadantamahākāśyapa acintyavimokṣapratiṣṭhitānāṃ bodhisatvānām upāyajñānabalapraveśaḥ // //",
  "S04vimkn_u:1632": "acintyavimokṣasaṃdarśanaparivartaḥ pañcamaḥ //",
  "S04vimkn_u:1633": "Vkn \u00156.1 atha khalu mañjuśrīḥ kumārabhūto vimalakīrtiṃ licchavim etad avocat:",
  "S04vimkn_u:1634": "kathaṃ satpuruṣa bodhisatvena sarvasatvā avekṣitavyāḥ /",
  "S04vimkn_u:1635": "āha: tadyathāpi nāma mañjuśrīḥ vijñapuruṣa udakacandram avekṣeta,",
  "S04vimkn_u:1636": "evaṃ bodhisatvena sarvasatvā avekṣitavyāḥ /",
  "S04vimkn_u:1637": "tadyathāpi nāma mañjuśrīḥ ādarśamaṇḍale mukhamaṇḍalam ālokayet,",
  "S04vimkn_u:1638": "evaṃ bodhisatvena sarvasatvā avekṣitavyāḥ /",
  "S04vimkn_u:1639": "tadyathā mañjuśrīḥ marīcikāyām udakam,",
  "S04vimkn_u:1640": "evaṃ bodhisatvena sarvasatvā avekṣitavyāḥ /",
  "S04vimkn_u:1641": "tadyathā mañjuśrīḥ māyākāro māyākāranirmitaṃ puruṣam avekṣeta,",
  "S04vimkn_u:1642": "evaṃ bodhisatvena sarvasatvā avekṣitavyāḥ /",
  "S04vimkn_u:1643": "tadyathā mañjuśrīḥ pratiśrutkāyā rutaghoṣaḥ,",
  "S04vimkn_u:1644": "evaṃ bodhisatvena sarvasatvā avekṣitavyāḥ /",
  "S04vimkn_u:1645": "tadyathā mañjuśrīḥ gagane 'bhrakūṭam,",
  "S04vimkn_u:1646": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1647": "tadyathā mañjuśrīḥ phenapiṇḍasya pūrvāntaḥ,",
  "S04vimkn_u:1648": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1649": "tadyathā mañjuśriḥ udakabudbudānām utpādavyayaḥ,",
  "S04vimkn_u:1650": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1651": "tadyathā mañjuśrīḥ kadalyāḥ sāradarśanam,",
  "S04vimkn_u:1652": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1653": "tadyathā mañjuśrīḥ vidyutaḥ saṃkrāntiḥ,",
  "S04vimkn_u:1654": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1655": "tadyathā mañjuśrīḥ pañcamo dhātuḥ /",
  "S04vimkn_u:1656": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1657": "tadyathā mañjuśrīḥ saptamam āyatanam,",
  "S04vimkn_u:1658": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1659": "tadyathā mañjuśrīḥ ārūpyeṣu rūpāvabhāsaḥ,",
  "S04vimkn_u:1660": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1661": "tadyathā mañjuśrīḥ paritaptānāṃ bījānām aṅkurapariniṣpattiḥ,",
  "S04vimkn_u:1662": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1663": "tadyathā mañjuśrīḥ maṇḍūkaromapravāraḥ,",
  "S04vimkn_u:1664": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1665": "tadyathā mañjuśrīḥ mṛtasya kāmakrīḍāratiḥ,",
  "S04vimkn_u:1666": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1667": "tadyathā mañjuśrīḥ srotaāpannasya satkāyadṛṣṭiḥ,",
  "S04vimkn_u:1668": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1669": "tadyathā mañjuśriḥ sakṛdāgāminas tṛtīyo bhavaḥ,",
  "S04vimkn_u:1670": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1671": "tadyathā mañjuśrīḥ anāgāmino garbhāvakrāntiḥ,",
  "S04vimkn_u:1672": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1673": "tadyathā mañjuśriḥ arhataḥ rāgadoṣamohāḥ,",
  "S04vimkn_u:1674": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1675": "tadyathā mañjuśrīḥ kṣāntipratilabdhasya bodhisatvasya mātsaryadauḥśīlyavyāpādavihiṃsācittāni,",
  "S04vimkn_u:1676": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1677": "tadyathā mañjuśrīḥ tathāgatasya kleśavāsanā,",
  "S04vimkn_u:1678": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1679": "tadyathā mañjuśrīḥ jātyandhasya puruṣasya rūpadarśanam,",
  "S04vimkn_u:1680": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1681": "tadyathā mañjuśrīḥ nirodhasamāpannasyāśvāsāḥ,",
  "S04vimkn_u:1682": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1683": "tadyathā mañjuśrīḥ ākāśe śakunipadam,",
  "S04vimkn_u:1684": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1685": "tadyathā mañjuśrīḥ paṇḍakasyendriyasya prādurbhāvaḥ,",
  "S04vimkn_u:1686": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1687": "tadyathā mañjuśrīḥ bandhyāyāḥ putrapratilambhaḥ,",
  "S04vimkn_u:1688": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1689": "tadyathā mañjuśrīḥ tathāgatanirmitasyānutpannāḥ kleśāḥ,",
  "S04vimkn_u:1690": "evaṃ bodhisatvena",
  "S04vimkn_u:1691": "sarvasatvāḥ pratyavekṣitavyāḥ /",
  "S04vimkn_u:1692": "tadyathā mañjuśrīḥ svapnadarśanapratibuddhasya darśanam,",
  "S04vimkn_u:1693": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1694": "tadyathā mañjuśriḥ aparikalpayataḥ kleśāḥ,",
  "S04vimkn_u:1695": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1696": "tadyathā mañjuśrīḥ anupādānasyāgneḥ saṃbhavaḥ,",
  "S04vimkn_u:1697": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1698": "tadyathā mañjuśrīḥ parinirvṛtasya pratisaṃdhiḥ,",
  "S04vimkn_u:1699": "evaṃ bodhisatvena sarvasatvāḥ pratyavekṣitavyāḥ /",
  "S04vimkn_u:1700": "evaṃ hi mañjuśrīr bodhisatvena sarvasatvāḥ pratyavekṣitavyāḥ /",
  "S04vimkn_u:1701": "Vkn \u00156.2 āha: yadi kulaputraivaṃ bodhisatvena sarvasatvāḥ pratyavekṣitavyāḥ,",
  "S04vimkn_u:1702": "kathaṃ punar asya mahāmaitrī bhavati sarvasatveṣu /",
  "S04vimkn_u:1703": "āha: yadā mañjuśrīḥ bodhisatva evaṃ pratyavekṣate,",
  "S04vimkn_u:1704": "mayā hy eṣāṃ satvānām evaṃ dharmaparijñāyai dharmo deśayitavya iti,",
  "S04vimkn_u:1705": "ato 'sya bhūtā satvatrāṇamaitrī sarvasatveṣūtpadyate 'nārambaṇatayā,",
  "S04vimkn_u:1706": "upaśamamaitry anutpādanatayā,",
  "S04vimkn_u:1707": "niṣparidāhamaitrī niḥkleśatayā,",
  "S04vimkn_u:1708": "yathāvadmaitrī tryadhvasamatayā,",
  "S04vimkn_u:1709": "avirodhamaitry aparyupasthānatayā,",
  "S04vimkn_u:1710": "advayamaitry adhyātmabahirdhāsaṃsṛṣṭatayā,",
  "S04vimkn_u:1711": "akopyamaitry atyantaniṣṭhatayā,",
  "S04vimkn_u:1712": "dṛḍhamaitrī vajradṛḍhābhedyāśayatayā,",
  "S04vimkn_u:1713": "śuddhamaitrī prakṛtiśuddhatayā,",
  "S04vimkn_u:1714": "samamaitry ākāśasamatayā,",
  "S04vimkn_u:1715": "arhanmaitry arinirghātanatayā,",
  "S04vimkn_u:1716": "bodhisatvamaitrī satvaparipākāsraṃsanatayā,",
  "S04vimkn_u:1717": "tathāgatamaitrī tathatānubodhanatayā,",
  "S04vimkn_u:1718": "buddhamaitrī suptasatvaprabodhanatayā,",
  "S04vimkn_u:1719": "svayambhumaitrī svayamabhisaṃbodhanatayā bodhimaitri samarasatayā,",
  "S04vimkn_u:1720": "asamāropamaitry anunayapratighaprahāṇatayā,",
  "S04vimkn_u:1721": "mahākaruṇāmaitrī mahāyānaparidīpanatayā,",
  "S04vimkn_u:1722": "aparikhedamaitrī śūnyanairātmyapratyavekṣaṇatayā,",
  "S04vimkn_u:1723": "dharmadānamaitry anācāryamuṣṭitayā,",
  "S04vimkn_u:1724": "śīlamaitrī duḥśīlasatvāvekṣaṇatayā,",
  "S04vimkn_u:1725": "kṣāntimaitry ātmaparākṣaṇyanatayā,",
  "S04vimkn_u:1726": "vīryamaitrī sarvasatvabhāravahanatayā,",
  "S04vimkn_u:1727": "dhyānamaitry anāsvādanatayā,",
  "S04vimkn_u:1728": "prajñāmaitrī kālasaṃprāpaṇatayā,",
  "S04vimkn_u:1729": "upāyamaitrī sarvatramukhoddarśanatayā,",
  "S04vimkn_u:1730": "akuhanamaitry āśayapariśuddhitayā,",
  "S04vimkn_u:1731": "aśāṭhyamaitry āśayatayā,",
  "S04vimkn_u:1732": "adhyāśayamaitrī niraṅgaṇatayā,",
  "S04vimkn_u:1733": "amāyāmaitry akṛtrimatayā,",
  "S04vimkn_u:1734": "saukhyamaitrī buddhasaukhyapratiṣṭhāpanatayā /",
  "S04vimkn_u:1735": "iyaṃ mañjuśrīḥ bodhisatvasya mahāmaitrī /",
  "S04vimkn_u:1736": "Vkn \u00156.3 āha: katarā punar asya mahākaruṇā /",
  "S04vimkn_u:1737": "āha: yat kṛtaṃ kṛtaṃ kuśalamūlaṃ sarvasatvebhya utsṛjati /",
  "S04vimkn_u:1738": "āha: katarā punar asya mahāmuditā /",
  "S04vimkn_u:1739": "āha: yad datvāttamanā bhavati,",
  "S04vimkn_u:1740": "na vipratisārī /",
  "S04vimkn_u:1741": "āha: katarā punar asya mahopekṣā /",
  "S04vimkn_u:1742": "āha: yobhayato 'rthatā /",
  "S04vimkn_u:1743": "Vkn \u00156.4 āha: saṃsārabhayabhītena kiṃ pratipattavyam /",
  "S04vimkn_u:1744": "āha: saṃsārabhayabhītena mañjuśriḥ bodhisatvena buddhamāhātmyaṃ pratipattavyam /",
  "S04vimkn_u:1745": "āha: buddhamāhātmye sthātukāmena kutra sthātavyam /",
  "S04vimkn_u:1746": "āha: buddhamāhātmye sthātukāmena sarvasatvasamatāyāṃ sthātavyam /",
  "S04vimkn_u:1747": "āha: sarvasatvasamatāyāṃ sthātukāmena kutra sthātavyam /",
  "S04vimkn_u:1748": "āha: sarvasatvasamatāyāṃ sthātukāmena sarvasatvapramokṣāya sthātavyam /",
  "S04vimkn_u:1749": "Vkn \u00156.5 āha: sarvasatvapramokṣaṃ kartukāmena kiṃ kartavyam /",
  "S04vimkn_u:1750": "āha: sarvasatvapramokṣaṃ kartukāmena kleśapramokṣaḥ kartavyaḥ /",
  "S04vimkn_u:1751": "āha: kleśān utsraṣṭukāmena kathaṃ prayuktena bhavitavyam /",
  "S04vimkn_u:1752": "āha: kleśān utsraṣṭukāmena yoniśaḥ prayuktena bhavitavyam /",
  "S04vimkn_u:1753": "āha: kathaṃ prayuktaḥ punar yoniśaḥ prayukto bhavati /",
  "S04vimkn_u:1754": "āha: anutpādānirodhaprayukto yoniśaḥ prayukto bhavati /",
  "S04vimkn_u:1755": "āha: kiṃ notpādayati,",
  "S04vimkn_u:1756": "kiṃ na nirodhayati /",
  "S04vimkn_u:1757": "āha: akuśalaṃ notpādayati,",
  "S04vimkn_u:1758": "kuśalaṃ na nirodhayati /",
  "S04vimkn_u:1759": "āha: kuśalasyākuśalasya ca kiṃ mūlam /",
  "S04vimkn_u:1760": "āha: satkāyo mūlam /",
  "S04vimkn_u:1761": "āha: satkāyasya ca punaḥ kiṃ mūlam /",
  "S04vimkn_u:1762": "āha: satkāyasyecchālobhau mūlam /",
  "S04vimkn_u:1763": "āha: icchālobhayoḥ kiṃ mūlam /",
  "S04vimkn_u:1764": "āha: icchālobhayor abhūtaparikalpo mūlam /",
  "S04vimkn_u:1765": "Vkn \u00156.6 āha: abhūtaparikalpasya kiṃ mūlam /",
  "S04vimkn_u:1766": "āha: abhūtaparikalpasya viparyastā saṃjñā mūlam /",
  "S04vimkn_u:1767": "āha: viparyastāyāḥ saṃjñāyāḥ kiṃ mūlam /",
  "S04vimkn_u:1768": "āha: viparyastāyāḥ saṃjñāyā apratiṣṭhā mūlam /",
  "S04vimkn_u:1769": "āha: apratiṣṭhāyāḥ kiṃ mūlam /",
  "S04vimkn_u:1770": "āha: yan mañjuśrīḥ apratiṣṭhānaṃ tasya kiṃ mūlaṃ bhaviṣyati /",
  "S04vimkn_u:1771": "iti hy apratiṣṭhānamūlapratiṣṭhitāḥ sarvadharmāḥ /",
  "S04vimkn_u:1772": "Vkn \u00156.7 atha yā tatra gṛhe devatā prativasati,",
  "S04vimkn_u:1773": "sā teṣāṃ bodhisatvānāṃ mahāsatvānām imaṃ dharmanirdeśaṃ śrutvā tuṣṭodagrāttamanā,",
  "S04vimkn_u:1774": "audārikam ātmabhāvaṃ saṃdarśya divyaiḥ puṣpais tān mahāsatvāṃs tāṃś ca mahāśrāvakān abhyavakirati sma /",
  "S04vimkn_u:1775": "abhyavakīrṇānāṃ ca tatra yāni bodhisatvānāṃ kāye puṣpāṇi patitāni,",
  "S04vimkn_u:1776": "tāni dharaṇitale pratiṣṭhitāni /",
  "S04vimkn_u:1777": "yāni punar mahāśrāvakāṇāṃ kāye puṣpāṇi patitāni,",
  "S04vimkn_u:1778": "tāni tatraiva sthitāni na bhūmau patitāni /",
  "S04vimkn_u:1779": "tatas te mahāśrāvakā ṛddhiprātihāryaiḥ tāni puṣpāṇy utsṛjanti,",
  "S04vimkn_u:1780": "na ca patanti /",
  "S04vimkn_u:1781": "Vkn \u00156.8 atha sā devatāyuṣmantaṃ śāriputram evam āha:",
  "S04vimkn_u:1782": "kiṃ bhadantaśāriputra,",
  "S04vimkn_u:1783": "etāni puṣpāṇy utsṛjasi /",
  "S04vimkn_u:1784": "āha: akalpikāni devate etāni puṣpāṇi /",
  "S04vimkn_u:1785": "tasmād aham etāni puṣpāṇy apanayāmi /",
  "S04vimkn_u:1786": "devatāha: mā bhadantaśāriputra evaṃ vocaḥ /",
  "S04vimkn_u:1787": "tat kasmād dhetoḥ /",
  "S04vimkn_u:1788": "etāni hi puṣpāṇi kalpikāni /",
  "S04vimkn_u:1789": "kiṃ kāraṇam /",
  "S04vimkn_u:1790": "tathā hy etāni puṣpāṇi na kalpayanti na vikalpayanti /",
  "S04vimkn_u:1791": "sthaviraḥ punaḥ śāriputraḥ kalpayati vikalpayati ca /",
  "S04vimkn_u:1792": "ye bhadantaśāriputra svākhyāte dharmavinaye pravrajyāṃ kalpayanti vikalpayanti ca,",
  "S04vimkn_u:1793": "te 'kalpikāḥ /",
  "S04vimkn_u:1794": "sthaviras tu kalpayati vikalpayati ca /",
  "S04vimkn_u:1795": "ye punar na kalpayanti na vikalpayanti,",
  "S04vimkn_u:1796": "te kalpikāḥ /",
  "S04vimkn_u:1797": "paśya bhadantaśāriputra eṣāṃ mahāsatvānāṃ kāye puṣpāṇi na śliṣyanti /",
  "S04vimkn_u:1798": "yathāpi nāma sarvakalpavikalpaprahīṇatvāt /",
  "S04vimkn_u:1799": "tadyathāpi nāma bhīrukajātīyasya puruṣasyāmanuṣyā avatāraṃ Iabhante /",
  "S04vimkn_u:1800": "evam eva saṃsārabhayabhītānāṃ rūpaśabdagandharasaspraṣṭavyāny avatāraṃ labhante /",
  "S04vimkn_u:1801": "ye punaḥ sarvasaṃsārakleśabhayavigatāḥ,",
  "S04vimkn_u:1802": "kiṃ teṣāṃ rūpaśabdagandharasaspraṣṭavyāni kariṣyanti /",
  "S04vimkn_u:1803": "yeṣāṃ vāsanāprahīṇā,",
  "S04vimkn_u:1804": "teṣāṃ kāye puṣpāṇi śliṣyanti /",
  "S04vimkn_u:1805": "tasmāt sarvavāsanāprahīṇānāṃ kāye puṣpāṇi na śliṣyanti /",
  "S04vimkn_u:1806": "Vkn \u00156.9 atha khalv āyuṣmāñ śāriputras tāṃ devatām etad avocat:",
  "S04vimkn_u:1807": "kiyacciraniviṣṭā punas tvaṃ devate iha gṛhe /",
  "S04vimkn_u:1808": "āha: yāvacciraniviṣṭā sthavirasyāryā vimuktiḥ /",
  "S04vimkn_u:1809": "āha: na cirasthitā tvaṃ devate iha gṛhe /",
  "S04vimkn_u:1810": "āha: kiyacciraniviṣṭā punaḥ sthavirasyāryā vimuktiḥ /",
  "S04vimkn_u:1811": "tataḥ sthaviras tūṣṇīm abhūt /",
  "S04vimkn_u:1812": "āha: kim idānīṃ mahāprajñānām agryaḥ sthaviras tūṣṇīm abhūt /",
  "S04vimkn_u:1813": "prāptakālaṃ praśnaṃ na visarjayati /",
  "S04vimkn_u:1814": "āha: apravyāhārā hi devate vimuktiḥ /",
  "S04vimkn_u:1815": "tan na jāne kiṃ vyāharāmīti /",
  "S04vimkn_u:1816": "āha: yad yad eva sthaviro 'kṣaram udāharati,",
  "S04vimkn_u:1817": "sarvāṇy etāny akṣarāṇi vimuktilakṣaṇāni /",
  "S04vimkn_u:1818": "tat kasmād dhetoḥ /",
  "S04vimkn_u:1819": "yā hi sā vimuktiḥ,",
  "S04vimkn_u:1820": "sā nādhyātmaṃ na bahir nobhayam antareṇopalabhyate /",
  "S04vimkn_u:1821": "evam akṣarāṇy api /",
  "S04vimkn_u:1822": "tasmāt tarhi bhadantaśāriputra mā akṣarāpanayena vimuktiṃ nirdiśa /",
  "S04vimkn_u:1823": "tat kasmād dhetoḥ /",
  "S04vimkn_u:1824": "sarvadharmasamatā hi vimuktiḥ /",
  "S04vimkn_u:1825": "āha: nanu devate rāgadoṣamohavigamād vimuktiḥ /",
  "S04vimkn_u:1826": "devatāha: abhimānikānām eṣa nirdeṣo rāgadoṣamohavigamād vimuktir iti /",
  "S04vimkn_u:1827": "ye nirabhimānikāḥ,",
  "S04vimkn_u:1828": "teṣāṃ rāgadoṣamohaprakṛtir eva vimuktiḥ /",
  "S04vimkn_u:1829": "Vkn \u00156.10 atha khalv āyuṣmāñ śāriputras tāṃ devatām etad avocat:",
  "S04vimkn_u:1830": "sādhu sādhu devate kiṃ tvayā prāptaṃ kiṃ vā sākṣātkṛtam,",
  "S04vimkn_u:1831": "yasyās ta īdṛśaṃ pratibhānam /",
  "S04vimkn_u:1832": "āha: na mayā bhadantaśāriputra kiṃcit prāptaṃ sākṣātkṛtaṃ vā /",
  "S04vimkn_u:1833": "tena ma īdṛśaṃ pratibhānam /",
  "S04vimkn_u:1834": "yeṣām evaṃ bhavaty asmābhiḥ prāptaṃ vā sākṣātkṛtaṃ ceti,",
  "S04vimkn_u:1835": "te svākhyāte dharmavinaya ābhimānikā ity ucyante /",
  "S04vimkn_u:1836": "Vkn \u00156.11 āha: kiṃ tvaṃ devate śrāvakayānikā pratyekabuddhayānikā mahāyānikā vā /",
  "S04vimkn_u:1837": "āha: śrāvakāyānikāsmi śrāvakayānasūcanatayā,",
  "S04vimkn_u:1838": "pratyekabuddhayānikāsmi pratītyadharmāvatāreṇa,",
  "S04vimkn_u:1839": "mahāyānikāsmi mahākaruṇānutsṛjanatayā /",
  "S04vimkn_u:1840": "Vkn \u00156.12 api tu khalu punar bhadantaśāriputra na campakavanaṃ praviṣṭā eraṇḍagandhaṃ jighranti /",
  "S04vimkn_u:1841": "campakavanaṃ tu praviṣṭāś campakagandham eva jighranti /",
  "S04vimkn_u:1842": "evam eva bhadantaśāriputra neha gṛhe buddhadharmaguṇagandhike vasantaḥ śrāvakapratyekabuddhagandhaiḥ jighranti /",
  "S04vimkn_u:1843": "ye 'pi bhadantaśāriputra śakrabrahmalokapālā devanāgayakṣagandharvāsuragaruḍakinnaramahoragā idaṃ gṛhaṃ praviśanti,",
  "S04vimkn_u:1844": "te 'py asya satpuruṣasya dharmaśravaṇena buddhadharmaguṇagandhenotpāditabodhicittā niṣkrāmanti /",
  "S04vimkn_u:1845": "dvādaśavarṣāṇy upādāya bhadantaśāriputra prativasantyā me na jātu śrāvakapratyekabuddhasaṃprayuktā kathā śrutapūrvā,",
  "S04vimkn_u:1846": "nānyatra mahāmaitrīmahākaruṇāpratisaṃyuktaivācintyadharmapratisaṃyuktaiva /",
  "S04vimkn_u:1847": "Vkn \u00156.13 iha bhadantaśāriputra gṛhe 'ṣṭāv āścaryādbhutā dharmāḥ satatasamitaṃ saṃdṛśyante /",
  "S04vimkn_u:1848": "katame 'ṣṭau /",
  "S04vimkn_u:1849": "neha rātrir vā divaso vā prajñāyate sadāvabhāsitam idaṃ gṛhaṃ suvarṇavarṇayā prabhayā /",
  "S04vimkn_u:1850": "neha sūryācandramasau prajñāyete,",
  "S04vimkn_u:1851": "na bhrājete /",
  "S04vimkn_u:1852": "ayaṃ prathama āścaryādbhuto dharmaḥ /",
  "S04vimkn_u:1853": "punar aparaṃ bhadantaśāriputra ye praviśantīdaṃ gṛham,",
  "S04vimkn_u:1854": "teṣāṃ samanantarapraviṣṭānāṃ sarvakleśā na bādhante /",
  "S04vimkn_u:1855": "ayaṃ dvitīya āścaryādbhuto dharmaḥ /",
  "S04vimkn_u:1856": "punar aparaṃ bhadantaśāriputra idaṃ gṛham avirahitaṃ śakrabrahmalokapālair anyabuddhakṣetrasaṃnipatitaiś ca bodhisatvaiḥ /",
  "S04vimkn_u:1857": "ayaṃ tṛtīya āścaryādbhuto dharmaḥ /",
  "S04vimkn_u:1858": "punar aparaṃ bhadantaśāriputra idaṃ gṛhaṃ satatasamitam avirahitaṃ dharmaśravaṇena ṣaṭpāramitāpratisaṃyuktayā kathayāvivartyadharmakathayā ca /",
  "S04vimkn_u:1859": "ayaṃ caturtha āścaryādbhuto dharmaḥ /",
  "S04vimkn_u:1860": "punar aparaṃ bhadantaśāriputra iha gṛhe yās tūryasaṃgītayo divyamānuṣyakāṇi vā vādyāni vādyante,",
  "S04vimkn_u:1861": "tebhyas tūryebhyo 'pramāṇo dharmaśabdanirhāro niścarati sārvakālikaḥ /",
  "S04vimkn_u:1862": "ayaṃ pañcama āścaryādbhuto dharmaḥ /",
  "S04vimkn_u:1863": "punar aparaṃ bhadantaśāriputra iha gṛhe catvāri mahānidhānāni sarvaratnaparipūrṇāny akṣayāṇi yato niṣyandaṃ sarvadaridrakṛpaṇā ādāya prakrāmanti,",
  "S04vimkn_u:1864": "na ca kṣīyante /",
  "S04vimkn_u:1865": "ayaṃ ṣaṣṭha āścaryādbhuto dharmaḥ /",
  "S04vimkn_u:1866_0": "punar aparaṃ bhadantaśāriputra iha gṛhe śākyamunis tathāgato 'mitābho 'kṣobhyo ratnaśrī",
  "S04vimkn_u:1866_1": "ratnārcī ratnacandro ratnavyūho duḥprasahaḥ sarvārthasiddhaḥ prabhūtaratnaḥ siṃhanādanādī",
  "S04vimkn_u:1866_2": "siṃhaghoṣas tathāgata evaṃ pramukhā daśasu dikṣv apramāṇās tathāgatā ye 'sya satpuruṣasya",
  "S04vimkn_u:1866_3": "cintitamātreṇāgacchanti /",
  "S04vimkn_u:1867": "āgatya ca tathāgataguhyaṃ nāma dharmamukhapraveśaṃ deśayitvā prakrāmanti /",
  "S04vimkn_u:1868": "ayaṃ saptama āścaryādbhuto dharmaḥ /",
  "S04vimkn_u:1869": "punar aparaṃ bhadantaśāriputra iha gṛhe sarvadevabhavanavyūhāḥ sarvabuddhakṣetraguṇavyūhāś ca saṃdṛśyante /",
  "S04vimkn_u:1870": "ayam aṣṭama āścaryādbhuto dharmaḥ /",
  "S04vimkn_u:1871": "ime bhadantaśāriputra aṣṭāv āścaryādbhutā dharmāḥ satatasamitam iha gṛhe saṃdṛśyante /",
  "S04vimkn_u:1872": "tat kasmād dhetoḥ /",
  "S04vimkn_u:1873": "ka imām acintyadharmatāṃ paśyañ śrāvakadharmatāyai spṛhayet /",
  "S04vimkn_u:1874": "Vkn \u00156.14 āha: kiṃ tvaṃ devate strībhāvaṃ na nivartayasi /",
  "S04vimkn_u:1875": "āha: paripūrṇāni me dvādaśavarṣāṇy upādāya strībhāvaṃ paryeṣamāṇāyā na cainaṃ labhe /",
  "S04vimkn_u:1876": "api ca bhadantaśāriputra yā māyākāreṇa strīnirmitā yas tām evaṃ vadet:",
  "S04vimkn_u:1877": "kiṃ tvaṃ strībhāvaṃ na nivartayasīti,",
  "S04vimkn_u:1878": "sa kiṃ vadet /",
  "S04vimkn_u:1879": "āha: na tasyāḥ kācit bhūtā pariniṣpattiḥ /",
  "S04vimkn_u:1880": "āha: evam eva bhadantaśāriputra apariniṣpanneṣu sarvadharmeṣu māyānirmitasvabhāveṣu kutas tavaivaṃ bhavati:",
  "S04vimkn_u:1881": "kiṃ tvaṃ strībhāvaṃ na nivartayasīti /",
  "S04vimkn_u:1882": "Vkn \u00156.15 atha sā devatā tādṛśam adhiṣṭhānam adhitiṣṭhati sma /",
  "S04vimkn_u:1883": "yathā sthaviraḥ śāriputro yādṛśī sā devatā tādṛśaḥ saṃdṛśyate,",
  "S04vimkn_u:1884": "sā devatā yādṛśaḥ sthaviras tādṛśī saṃdṛśyate /",
  "S04vimkn_u:1885": "atha sā devatā śāriputrarūpā śāriputraṃ devatārūpadhāriṇam apṛcchat:",
  "S04vimkn_u:1886": "kiṃ bhadantaśāriputra strībhāvaṃ na nivartayasi /",
  "S04vimkn_u:1887": "śāriputro devatārūpy āha:",
  "S04vimkn_u:1888": "na jāne kiṃ vinivartayāmīti /",
  "S04vimkn_u:1889": "puruṣarūpam antarhitaṃ strīrūpaṃ me nirvṛttam /",
  "S04vimkn_u:1890": "āha: yadi sthaviraḥ śakṣyati strībhāvaṃ vinivartayitum,",
  "S04vimkn_u:1891": "tataḥ sarvāḥ striyo 'pi strībhāvaṃ vinivartayiṣyanti /",
  "S04vimkn_u:1892": "yathā sthaviro na strī strīva saṃdṛśyate,",
  "S04vimkn_u:1893": "evaṃ sarvastrīṇām api strīrūpaṃ na ca striyaḥ strīrūpāś ca saṃdṛśyante /",
  "S04vimkn_u:1894": "idaṃ saṃdhāya bhagavān āha:",
  "S04vimkn_u:1895": "ḥsarvadharmā na strī na puruṣaḥ iti /",
  "S04vimkn_u:1896": "atha sā devatā tad adhiṣṭhānam avāsṛjat /",
  "S04vimkn_u:1897": "athāyuṣmāñ śāriputraḥ punar eva svarūpasamanvāgato babhūva /",
  "S04vimkn_u:1898": "atha sā devatāyuṣmantaṃ śāriputram evam āha:",
  "S04vimkn_u:1899": "kva nu te bhadantaśāriputra strīrūpaṃ kṛtaṃ gatam /",
  "S04vimkn_u:1900": "āha: na tat kṛtaṃ na vikṛtam /",
  "S04vimkn_u:1901": "āha: evam eva sarvadharmā na kṛtā na vikṛtāḥ /",
  "S04vimkn_u:1902": "yatra ca na kṛtir na vikṛtis tad buddhavacanam /",
  "S04vimkn_u:1903": "Vkn \u00156.16 āha: itas tvaṃ devate cyutā kutropapatsyase /",
  "S04vimkn_u:1904": "āha: yatraiva tathāgatanirmita upapatsyate,",
  "S04vimkn_u:1905": "tatraivāham upapatsye /",
  "S04vimkn_u:1906": "āha: tathāgatanirmitasya na cyutir nopapattiḥ /",
  "S04vimkn_u:1907": "āha: evam eva sarvadharmāṇāṃ na cyutir nopapattiḥ /",
  "S04vimkn_u:1908": "āha: kiyaccireṇa punar devate bodhim abhisaṃbhotsyase /",
  "S04vimkn_u:1909": "āha: yadā sthaviraḥ pṛthagjanadharmasamanvāgato bhaviṣyati,",
  "S04vimkn_u:1910": "tadāhaṃ bodhim abhisaṃbhotsye /",
  "S04vimkn_u:1911": "āha: asthānam etad devate yad ahaṃ pṛthagjanadharmasamanvāgataḥ syām /",
  "S04vimkn_u:1912": "āha: evam eva bhadantaśāriputra asthānam etad yad ahaṃ bodhim abhisaṃbhotsye /",
  "S04vimkn_u:1913": "tat kasmād dhetoḥ /",
  "S04vimkn_u:1914": "asthānasthitaiva hi bodhiḥ /",
  "S04vimkn_u:1915": "tasmād asthānaṃ na kaścid abhisaṃbhotsyate /",
  "S04vimkn_u:1916": "sthavira āha:",
  "S04vimkn_u:1917": "uktaṃ devate tathāgatena ḥgaṅgānadīvālikāsamās tathāgatā abhisaṃbuddhā abhisaṃbudhyante 'bhisaṃbhotsyante caḥ /",
  "S04vimkn_u:1918": "devatāha: akṣaragaṇanāsaṃketādhivacanam etad bhadantaśāriputra atītānāgatapratyutpannā buddhā iti /",
  "S04vimkn_u:1919": "na punar buddhā atītā vānāgatā vā vartamānā vā /",
  "S04vimkn_u:1920": "tryadhvasamatikrāntā hi bodhiḥ /",
  "S04vimkn_u:1921": "api ca prāptaṃ sthavireṇārhatvam /",
  "S04vimkn_u:1922": "āha: prāptam asaṃprāptikāraṇena /",
  "S04vimkn_u:1923": "āha: evam evābhisaṃbodhir anabhisaṃbodhikāraṇena /",
  "S04vimkn_u:1924": "Vkn \u00156.17 atha vimalakīrtir licchavir āyuṣmantaṃ śāriputram evam āha:",
  "S04vimkn_u:1925_0": "dvānavatibuddhakoṭīparyupāsitā bhadantaśāriputra eṣā devatābhijñājñānavikrīḍitā praṇidhānasamucchritā",
  "S04vimkn_u:1925_1": "kṣāntipratilabdhāvaivartikasamavasaraṇā praṇidhānavaśena yathecchati tathā tiṣṭhati",
  "S04vimkn_u:1925_2": "satvaparipākāya // //",
  "S04vimkn_u:1926": "devatāparivartaḥ ṣaṣṭhaḥ //",
  "S04vimkn_u:1927": "Vkn \u00157.1 atha khalu mañjuśrīḥ kumārabhūto vimalakīrtiṃ licchavim evam āha:",
  "S04vimkn_u:1928": "kathaṃ kulaputra bodhisatvo gatiṃgato bhavati buddhadharmeṣu /",
  "S04vimkn_u:1929": "āha: yadā mañjuśrīḥ bodhisatvo 'gatigamanaṃ gacchati,",
  "S04vimkn_u:1930": "tadā bodhisatvo gatiṃgato bhavati buddhadharmeṣu /",
  "S04vimkn_u:1931": "āha: katamac ca bodhisatvasyāgatigamanam /",
  "S04vimkn_u:1932": "āha: yadā pañcānantaryagatiṃ ca gacchati,",
  "S04vimkn_u:1933": "na ca vyāpādavihiṃsāpraduṣṭo bhavati /",
  "S04vimkn_u:1934": "nirayagatiṃ ca gacchati,",
  "S04vimkn_u:1935": "sarvarajaḥkleśavigataś ca bhavati /",
  "S04vimkn_u:1936": "tiryagyonigatiṃ ca gacchati,",
  "S04vimkn_u:1937": "vigatatamo'ndhakāraś ca bhavati /",
  "S04vimkn_u:1938": "asuragatiṃ ca gacchati,",
  "S04vimkn_u:1939": "mānamadadarpavigataś ca bhavati /",
  "S04vimkn_u:1940": "yamalokagatiṃ ca gacchati,",
  "S04vimkn_u:1941": "sarvapuṇyajñānasaṃbhāropāttaś ca bhavati /",
  "S04vimkn_u:1942": "aneñjyarūpagatiṃ ca gacchati,",
  "S04vimkn_u:1943": "na ca tadgatisamavasaraṇo bhavati /",
  "S04vimkn_u:1944": "rāgagatiṃ ca gacchati,",
  "S04vimkn_u:1945": "vigatarāgaś ca bhavati sarvakāmabhogeṣu /",
  "S04vimkn_u:1946": "doṣagatiṃ ca gacchati,",
  "S04vimkn_u:1947": "apratihataś ca bhavati sarvasatveṣu /",
  "S04vimkn_u:1948": "mohagatiṃ ca gacchati,",
  "S04vimkn_u:1949": "prajñānidhyapticittaś ca bhavati sarvadharmeṣu /",
  "S04vimkn_u:1950": "mātsaryagatiṃ ca gacchati,",
  "S04vimkn_u:1951": "sarvādhyātmabāhyavastuparityāgī ca bhavati kāyajīvitānapekṣaḥ /",
  "S04vimkn_u:1952": "duḥśīlagatiṃ ca gacchati,",
  "S04vimkn_u:1953": "sarvaśīlaśikṣādhutaguṇasaṃlekhapratiṣṭhitaś ca bhavaty anumātreṣv avadyeṣu bhayadarśī /",
  "S04vimkn_u:1954": "vyāpādakhilakrodhagatiṃ ca gacchati,",
  "S04vimkn_u:1955": "maitrīvihāri ca bhavaty atyantāvyāpannacittaḥ /",
  "S04vimkn_u:1956": "kausīdyagatiṃ ca gacchati,",
  "S04vimkn_u:1957": "sarvakuśalamūlaparyeṣṭyabhiyuktaś ca bhavaty apratiprasrabdhavīryārambhaḥ /",
  "S04vimkn_u:1958": "vibhrāntendriyagatiṃ ca gacchati,",
  "S04vimkn_u:1959": "ariktadhyānaś ca bhavati prakṛtisamāpannaḥ /",
  "S04vimkn_u:1960": "dauḥprajñagatiṃ ca gacchati,",
  "S04vimkn_u:1961": "sarvalokikalokottaraśāstrakuśalaś ca bhavati prajñāpāramitāgatiṃgataḥ /",
  "S04vimkn_u:1962": "kuhanalapanacaryāgatiṃ gacchati,",
  "S04vimkn_u:1963": "upāyakauśalacaryāniryātaś ca bhavati saṃdhābhāṣyakuśalaḥ /",
  "S04vimkn_u:1964": "mānagatiṃ ca darśayati,",
  "S04vimkn_u:1965": "setusaṃkrāmabhṛtaś ca bhavati sarvalokasya /",
  "S04vimkn_u:1966": "kleśagatiṃ ca gacchati,",
  "S04vimkn_u:1967": "prakṛtipariśuddhaś ca bhavaty atyantāsaṃkliṣṭaḥ /",
  "S04vimkn_u:1968": "māragatiṃ ca gacchati,",
  "S04vimkn_u:1969": "aparapratyayaś ca bhavati sarvabuddhadharmeṣu /",
  "S04vimkn_u:1970": "śrāvakagatiṃ ca gacchati,",
  "S04vimkn_u:1971": "aśrutadharmaśrāvayitā ca bhavati satvānām /",
  "S04vimkn_u:1972": "pratyekabuddhagatiṃ ca gacchati,",
  "S04vimkn_u:1973": "mahākaruṇāniryātaś ca bhavati satvaparipākāya /",
  "S04vimkn_u:1974": "daridragatiṃ ca gacchati,",
  "S04vimkn_u:1975": "ratnapāṇitāpratilabdhaś",
  "S04vimkn_u:1976": "ca bhavaty akṣayabhogaḥ /",
  "S04vimkn_u:1977": "vikalendriyagatiṃ ca gacchati,",
  "S04vimkn_u:1978": "lakṣaṇasamalaṃkṛtaś ca bhavaty abhirūpaḥ /",
  "S04vimkn_u:1979": "hīnakulopapattigatiṃ ca gacchati,",
  "S04vimkn_u:1980": "tathāgatakulagotrasaṃbhṛtaś ca bhavati puṇyajñānopacitasaṃbhāraḥ /",
  "S04vimkn_u:1981": "durbaladurvarṇāvahoṭimakagatiṃ ca gacchati,",
  "S04vimkn_u:1982": "nārāyaṇātmabhāvapratilabdhaś ca bhavati priyadarśanaḥ sarvasatvānām /",
  "S04vimkn_u:1983": "jīrṇavyādhitoglānacaryāṃ ca darśayati,",
  "S04vimkn_u:1984": "atyantavyādhisamudghātitaś ca bhavati maraṇabhayasamatikrāntaḥ /",
  "S04vimkn_u:1985": "bhogagatiṃ ca darśayati,",
  "S04vimkn_u:1986": "anityasaṃjñāpratyavekṣaṇābahulaś ca bhavati sarvaiṣaṇāpratiprasrabdhaḥ /",
  "S04vimkn_u:1987": "antaḥpuranāṭakavyūhāś ca bodhisatvo darśayati,",
  "S04vimkn_u:1988": "uttīrṇakāmapaṅkaś ca bhavaty aniketacārī /",
  "S04vimkn_u:1989": "dhandhāyatanagatiṃ ca gacchati,",
  "S04vimkn_u:1990": "vicitrapratibhānālaṃkāraś ca bhavati dhāraṇīpratilabdhaḥ /",
  "S04vimkn_u:1991": "tīrthikagatiṃ ca gacchati,",
  "S04vimkn_u:1992": "tīrthabhūtaś ca bhavati /",
  "S04vimkn_u:1993": "sarvalokagatiṃ ca gacchati,",
  "S04vimkn_u:1994": "sarvagatinivṛttaś ca bhavati /",
  "S04vimkn_u:1995": "nirvāṇagatiṃ ca gacchati,",
  "S04vimkn_u:1996": "saṃsāraprabandhaṃ ca na jahāti /",
  "S04vimkn_u:1997": "evaṃ mañjuśrīḥ bodhisatvo 'gatigamanaṃ gacchati,",
  "S04vimkn_u:1998": "gatiṃgataś ca bhavati sarvabuddhadharmeṣu /",
  "S04vimkn_u:1999": "Vkn \u00157.2 atha vimalakīrtir licchavir mañjuśriyaṃ kumārabhūtam evam āha:",
  "S04vimkn_u:2000": "kataman mañjuśrīḥ tathāgatānāṃ gotram /",
  "S04vimkn_u:2001": "āha: satkāyaḥ kulaputra tathāgatānāṃ gotram,",
  "S04vimkn_u:2002": "avidyā bhavatṛṣṇā ca gotram,",
  "S04vimkn_u:2003": "rāgadoṣamohā gotram,",
  "S04vimkn_u:2004": "catvāro viparyāsā gotram,",
  "S04vimkn_u:2005": "pañca nivaraṇāni gotram,",
  "S04vimkn_u:2006": "ṣaḍ āyatanaṃ gotram,",
  "S04vimkn_u:2007": "sapta vijñānasthitayo gotram,",
  "S04vimkn_u:2008": "aṣṭau mithyātvāni gotram,",
  "S04vimkn_u:2009": "navāghātavastūni gotram,",
  "S04vimkn_u:2010": "daśākuśalāḥ karmapathā gotram /",
  "S04vimkn_u:2011": "idaṃ kulaputra tathāgatānāṃ gotram /",
  "S04vimkn_u:2012": "saṃkṣepeṇa kulaputra dvāṣaṣṭir dṛṣṭigatāni tathāgatānāṃ gotram /",
  "S04vimkn_u:2013": "Vkn \u00157.3 āha: kiṃ saṃdhāya mañjuśrīḥ evaṃ vadasi /",
  "S04vimkn_u:2014": "āha: na śakyaṃ kulaputra asaṃskṛtadarśinā niyāmāvakrāntisthitenānuttarāyāṃ samyaksaṃbodhau cittam utpādayitum /",
  "S04vimkn_u:2015": "kleśāgārasaṃskṛtasthitenādṛṣṭisatyena śakyam anuttarāyāṃ samyaksaṃbodhau cittam utpādayitum /",
  "S04vimkn_u:2016": "tadyathā kulaputra nojjaṅgaleṣu pṛthivīpraveśeṣūtpalapadmakumudapuṇḍarīkasaugandhikāni virohanti /",
  "S04vimkn_u:2017": "kardamapulinaprakṣiptāny utpalapadmakumudapuṇḍarīkasaugandhikāni virohanti /",
  "S04vimkn_u:2018": "evam eva kulaputra nāsaṃskṛtaniyāmaprāpteṣu satveṣu buddhadharmā virohanti /",
  "S04vimkn_u:2019": "kleśapulinakardamaprāpteṣu satveṣu buddhadharmā virohanti /",
  "S04vimkn_u:2020": "tadyathāpi nāma nākāśe bījāni virohanti /",
  "S04vimkn_u:2021": "dharaṇitalapratiṣṭhitāni virohanti /",
  "S04vimkn_u:2022": "evam eva nāsaṃskṛtaniyāmaprāpteṣu buddhadharmā virohanti /",
  "S04vimkn_u:2023": "sumerusamāṃ satkāyadṛṣṭim utpādya bodhicittam utpadyate /",
  "S04vimkn_u:2024": "tataś ca buddhadharmā virohanti /",
  "S04vimkn_u:2025": "tad anenāpi te kulaputra paryāyeṇaivaṃ veditavyam /",
  "S04vimkn_u:2026": "yathā sarvakleśās tathā tathāgatānāṃ gotram /",
  "S04vimkn_u:2027": "tadyathāpi nāma kulaputra nānavatīrya mahāsamudraṃ śakyam anarghaṃ ratnam utkṣeptum /",
  "S04vimkn_u:2028": "evam eva nānavatīrṇena kleśasāgaraṃ śakyaṃ sarvajñatācittaratnam utpādayitum /",
  "S04vimkn_u:2029": "Vkn \u00157.4 atha sthaviro mahākāśyapo mañjuśriye kumārabhūtāya sādhukāram adāt:",
  "S04vimkn_u:2030": "sādhu sādhu mañjuśrīḥ subhāṣitā ta iyaṃ vāg bhūtam /",
  "S04vimkn_u:2031": "etat kleśā gotraṃ tathāgatānām /",
  "S04vimkn_u:2032": "kuto hy asmadvidhānāṃ śaktir asti bodhicittam idānīm utpādayitum /",
  "S04vimkn_u:2033": "pañcānantaryaprāptaḥ śakto bodhicittam utpādayitum,",
  "S04vimkn_u:2034": "śakto buddhadharmān abhisaṃboddhum,",
  "S04vimkn_u:2035": "na punar aham /",
  "S04vimkn_u:2036": "Vkn \u00157.5 tadyathā vikalendriyasya puruṣasya pañcakāmaguṇā nirguṇā niḥsamarthāḥ /",
  "S04vimkn_u:2037": "evam eva sarvasaṃyojanaprahīṇasya śrāvakasya sarvabuddhadharmā nirguṇā niḥsamarthāḥ /",
  "S04vimkn_u:2038": "na tasya bhūyaḥ śaktir asti tān adhyālambitum* /",
  "S04vimkn_u:2039": "tasmān mañjuśrīḥ pṛthagjanās tathāgatasya kṛtajñāḥ,",
  "S04vimkn_u:2040": "na śrāvakāḥ /",
  "S04vimkn_u:2041": "tat kasmād dhetoḥ /",
  "S04vimkn_u:2042": "pṛthagjanā hi buddhaguṇāñ śrutvā triratnavaṃśānupacchedāyānuttarāyāṃ samyaksaṃbodhau cittam utpādayanti /",
  "S04vimkn_u:2043": "śrāvakāḥ punar yāvajjīvam api buddhadharmabalavaiśāradyāni śrutvānuttarāyāṃ samyaksaṃbodhau na śaktāś cittam utpādayitum /",
  "S04vimkn_u:2044": "Vkn \u00157.6 atha sarvarūpasaṃdarśano nāma bodhisatvas tasyām eva parṣadi saṃnipatito 'bhūt saṃniṣaṇṇaḥ /",
  "S04vimkn_u:2045": "sa vimalakīrtiṃ licchavim evam āha:",
  "S04vimkn_u:2046": "kasmin punas te gṛhapate mātāpitarau dāsīdāsakarmakarapauruṣeyam,",
  "S04vimkn_u:2047": "kutra mitrajñātisālohitāḥ,",
  "S04vimkn_u:2048": "kutra parivāro hayagajarathapativāhanaṃ vā /",
  "S04vimkn_u:2049": "evam ukte vimalakīrtir licchaviḥ sarvarūpasaṃdarśanaṃ bodhisatvaṃ gāthābhir adhyabhāṣat:",
  "S04vimkn_u:2050": "prajñāpāramitā mātā bodhisatvāna māriṣa /",
  "S04vimkn_u:2051": "pitā copāyakauśalyaṃ yato jāyanti nāyakāḥ // (1)",
  "S04vimkn_u:2052": "bhāryā dharmaratis teṣāṃ maitri karuṇā ca duhitarau /",
  "S04vimkn_u:2053": "satyadharmāv ubhau putrau gṛhaṃ śūnyārthacintanā // (2)",
  "S04vimkn_u:2054": "sarvakleśās tathā śiṣyā yatheṣṭavaśavartinaḥ /",
  "S04vimkn_u:2055": "bodhyaṅgāś caiva mitrāṇi bodhiṃ budhyanti yair varām // (3)",
  "S04vimkn_u:2056": "sahāyāś cānubaddhā hi ṣaḍ imāḥ pāramitāḥ sadā /",
  "S04vimkn_u:2057": "stryāgāraḥ saṃgrahas teṣāra dharmāḥ saṃgītivāditam // (4)",
  "S04vimkn_u:2058": "udyānaṃ dhāraṇī teṣāṃ bodhyaṅgakusumaiś citam /",
  "S04vimkn_u:2059": "phalaṃ vimuktijñānaṃ ca vṛkṣā dharmadhanaṃ mahat // (5)",
  "S04vimkn_u:2060": "vimokṣāḥ puṣkiriṇyaś ca samādhijālapūritāḥ /",
  "S04vimkn_u:2061": "viśuddhipadmasaṃchannā yatra snāyanti nirmalāḥ // (6)",
  "S04vimkn_u:2062": "abhijñā vāhanaṃ teṣāṃ mahāyānam anuttamam /",
  "S04vimkn_u:2063": "sārathir bodhicittaṃ tu sanmārgo 'ṣṭāṅgikaḥ śivaḥ // (7)",
  "S04vimkn_u:2064": "bhūṣanā lakṣaṇāny eṣām aśītiś cānuvyañjanāḥ /",
  "S04vimkn_u:2065": "hrīrapatrāpyavastrās te kalyāṇādhyāśayāḥ śubhāḥ // (8)",
  "S04vimkn_u:2066": "saddharmadhanavantas te prayogo dharmadeśanā /",
  "S04vimkn_u:2067": "pratipattir mahālābhaḥ pariṇāmaś ca bodhaye // (9)",
  "S04vimkn_u:2068": "śayanaṃ caturo dhyānāḥ śuddhājīvena saṃstṛtāḥ /",
  "S04vimkn_u:2069": "prajñā vibodhanaṃ teṣāṃ nityaṃ śrutasamāhitā // (10)",
  "S04vimkn_u:2070": "amṛtaṃ bhojanaṃ teṣāṃ vimuktirasapānakam /",
  "S04vimkn_u:2071": "viśuddhāśayatā snānaṃ śīlaṃ gandhānulepanam // (11)",
  "S04vimkn_u:2072": "kleśaśatruvinirghātāc chūrās te hy aparājitāḥ /",
  "S04vimkn_u:2073": "dharṣenti caturo mārān bodhimaṇḍadhvajāśritāḥ // (12)",
  "S04vimkn_u:2074": "saṃcintyajāti darśenti ajātāś ca asaṃbhavāḥ /",
  "S04vimkn_u:2075": "dṛśyante sarvakṣetreṣu raśmirājavad udgatāḥ // (13)",
  "S04vimkn_u:2076": "buddhakoṭyo hi pūjitvā sarvapūjāhi nāyakān /",
  "S04vimkn_u:2077": "na caivātmani buddhe vā jātu kurvanti niśrayam // (14)",
  "S04vimkn_u:2078": "buddhakṣetrāṇi śodhenti satvānāṃ caritaṃ yathā /",
  "S04vimkn_u:2079": "ākāśakṣetrānuprāptā na satve satvasaṃjñinaḥ // (15)",
  "S04vimkn_u:2080": "sarvasatvāna ye rūpā rutaghoṣāś ca īritāḥ /",
  "S04vimkn_u:2081": "ekakṣanena darśenti bodhisatvā viśāradāḥ // (16)",
  "S04vimkn_u:2082": "mārakarma ca budhyante mārāṇāṃ cānuvartakāḥ /",
  "S04vimkn_u:2083": "upāyapāramiprāptāḥ sarvāṃ darśenti te kriyām // (17)",
  "S04vimkn_u:2084": "te jīrṇavyādhitā bhonti mṛtam ātmānu darśayī /",
  "S04vimkn_u:2085": "satvānāṃ paripākāya māyādharmavihāriṇaḥ // (18)",
  "S04vimkn_u:2086": "kalpoddāhaṃ ca darśenti uddahya tāṃ vasundharām /",
  "S04vimkn_u:2087": "nityasaṃjñīna satvānām anityam iti darśayī // (19)",
  "S04vimkn_u:2088": "satvakoṭīsahasrebhir ekarāṣṭre nimantritāḥ /",
  "S04vimkn_u:2089": "sarveṣāṃ gṛhi bhuñjanti sarvān nāmenti bodhaye // (20)",
  "S04vimkn_u:2090": "ye kecin mantravidyā vā śilpasthānā bahūvidhāḥ /",
  "S04vimkn_u:2091": "sarvatra pāramiprāptāḥ sarvasatvasukhāvahāḥ // (21)",
  "S04vimkn_u:2092": "yāvanto loki pāṣaṇḍāḥ sarvatra pravrajanti te /",
  "S04vimkn_u:2093": "nānādṛṣṭigataprāptān satvān hi parimocayi // (22)",
  "S04vimkn_u:2094": "candrā bhavanti sūryā vā śakrabrahmaprajeśvarāḥ /",
  "S04vimkn_u:2095": "bhavanti āpas tejaś ca pṛthivī mārutas tathā // (23)",
  "S04vimkn_u:2096": "roga-antarakalpeṣu bhaiṣajyaṃ bhonti uttamam /",
  "S04vimkn_u:2097": "yehi satvā vimucyanti sukhī bhonti anāmayāḥ // (24)",
  "S04vimkn_u:2098": "durbhikṣāntarakalpeṣu bhavanti pānabhojanam /",
  "S04vimkn_u:2099": "kṣudhāpipāsām apanetvān dharmaṃ deśenti prāṇinām // (25)",
  "S04vimkn_u:2100": "śastra-antarakalpeṣu maitryādhyāyī bhavanti te /",
  "S04vimkn_u:2101": "avyāpāde niyojenti satvakoṭīśatān bahūn // (26)",
  "S04vimkn_u:2102": "mahāsaṃgrāmamadhye ca samapakṣā bhavanti te /",
  "S04vimkn_u:2103": "saṃdhisāmagri rocenti bodhisatvā mahābalāḥ // (27)",
  "S04vimkn_u:2104": "ye cāpi nirayāḥ kecid buddhakṣetreṣv acintiyāḥ /",
  "S04vimkn_u:2105": "saṃcintya tatra gacchanti satvānāṃ hitakāraṇāt // (28)",
  "S04vimkn_u:2106": "yāvantyo gatayaḥ kāścit tiryagyonau prakāśitāḥ /",
  "S04vimkn_u:2107": "sarvatra dharmaṃ deśenti tena ucyanti nāyakāḥ // (29)",
  "S04vimkn_u:2108": "kāmabhogāṃ pi darśenti dhyānaṃ darśenti dhyāyinām /",
  "S04vimkn_u:2109": "vihastaṃ māraṃ kurvanti avatāraṃ na denti te // (30)",
  "S04vimkn_u:2110": "agnimadhye yathā padmam adbhutaṃ pi vidarśayet /",
  "S04vimkn_u:2111": "evaṃ kāmāṃś ca dhyānaṃ ca adbhutaṃ te vidarśayi // (31)",
  "S04vimkn_u:2112": "saṃcintya gaṇikā bhonti puṃsām ākarṣaṇāya te /",
  "S04vimkn_u:2113": "rāgāṅkuśena lobhetvā buddhajñāne sthapenti te // (32)",
  "S04vimkn_u:2114": "grāmikāś ca sadā bhonti sārthavāhāḥ purohitāḥ /",
  "S04vimkn_u:2115": "agrāmātyo 'tha cāmātyāḥ satvānāṃ hitakāraṇāt // (33)",
  "S04vimkn_u:2116": "daridrāṇāṃ ca satvānāṃ nidhānaṃ bhonti akṣayam /",
  "S04vimkn_u:2117": "yeṣāṃ dānāni datvā hi bodhicittaṃ janenti te // (34)",
  "S04vimkn_u:2118": "mānastabdheṣu satveṣu mahānagnā bhavanti te /",
  "S04vimkn_u:2119": "sarvamānasamudghātāṃ bodhiṃ prārthenti uttamām // (35)",
  "S04vimkn_u:2120": "bhayārditānāṃ satvānāṃ saṃtiṣṭhante 'grataḥ sadā /",
  "S04vimkn_u:2121": "abhayaṃ teṣu datvā ca paripācenti bodhaye // (36)",
  "S04vimkn_u:2122": "pañcābhijñā hi bhūtvā te ṛṣayo brahmacāriṇaḥ /",
  "S04vimkn_u:2123": "śīle satvān niyojenti kṣāntisauratyasaṃyame // (37)",
  "S04vimkn_u:2124": "upasthānagurūn satvān saṃpaśyeha vināyakāḥ /",
  "S04vimkn_u:2125": "ceṭā bhavanti dāsā vā śiṣyatvam upayānti ca // (38)",
  "S04vimkn_u:2126": "yena yenaiva cāṅgena satvā dharmaratā bhave /",
  "S04vimkn_u:2127": "darśenti hi kriyāḥ sarvā mahopāyasuśikṣitāḥ // (39)",
  "S04vimkn_u:2128": "teṣām anantaśikṣā hi anantaś cāpi gocaraḥ /",
  "S04vimkn_u:2129": "anantajñānasaṃpannā anantaprāṇimocakāḥ // (40)",
  "S04vimkn_u:2130": "na teṣāṃ kalpakoṭībhiḥ kalpakoṭīśatais tathā /",
  "S04vimkn_u:2131": "bhāṣadbhiḥ sarvabuddhais tu guṇāntaḥ suvaco bhavet // (41)",
  "S04vimkn_u:2132": "bodhiṃ na prārthayet ko 'gryāṃ śrutvā dharmān imān budhaḥ /",
  "S04vimkn_u:2133": "anyatra hīnasatvebhyo yeṣāṃ prajñā na vidyate // (42)",
  "S04vimkn_u:2134": "iti // //",
  "S04vimkn_u:2135": "tathāgatagotraparivartaḥ saptamaḥ //",
  "S04vimkn_u:2136": "Vkn \u00158.1 atha vimalakīrtir licchavis tān bodhisatvān āmantrayate sma:",
  "S04vimkn_u:2137": "pratibhātu satpuruṣāḥ katamo bodhisatvānām advayadharmamukhapraveśaḥ /",
  "S04vimkn_u:2138": "tatra dharmavikurvaṇo nāma bodhisatvaḥ saṃnipatitaḥ /",
  "S04vimkn_u:2139": "sa evam āha: utpādabhaṅgau kulaputra dvayam /",
  "S04vimkn_u:2140": "yan na jātaṃ notpannaṃ na tasya kaścid bhaṅgaḥ /",
  "S04vimkn_u:2141": "anutpādadharmakṣāntipratilambho 'dvayapraveśaḥ /",
  "S04vimkn_u:2142": "Vkn \u00158.2 śrīgupto bodhisatva āha:",
  "S04vimkn_u:2143": "ahaṃ mameti dvayam etat /",
  "S04vimkn_u:2144": "ātmāsamāropān mameti na bhavati /",
  "S04vimkn_u:2145": "yaś cāsamāropo 'yam advayapraveśaḥ /",
  "S04vimkn_u:2146": "Vkn \u00158.3 śrīkūṭo bodhisatva āha:",
  "S04vimkn_u:2147": "saṃkleśo vyavadānam iti dvayam etat /",
  "S04vimkn_u:2148": "saṃkleśaparijñānād vyavadānamananā na bhavati /",
  "S04vimkn_u:2149": "sarvamananāsamudghātā sārūpyagāminī pratipad ayam advayapraveśaḥ /",
  "S04vimkn_u:2150": "Vkn \u00158.4 sunakṣatro bodhisatva āha:",
  "S04vimkn_u:2151": "iñjanā mananeti dvayam etat /",
  "S04vimkn_u:2152": "yat punar nāñjate na manasikaroty anadhikāraḥ,",
  "S04vimkn_u:2153": "adhikāravirahito 'yam advayapraveśaḥ /",
  "S04vimkn_u:2154": "Vkn \u00158.5 subāhur bodhisatva āha:",
  "S04vimkn_u:2155": "bodhicittaṃ śrāvakacittam iti dvayam etat /",
  "S04vimkn_u:2156": "yā punar māyācittasamadarśanatā tatra na bodhicittaṃ na śrāvakacittam /",
  "S04vimkn_u:2157": "yā cittasamalakṣaṇatāyam advayapraveśaḥ /",
  "S04vimkn_u:2158": "Vkn \u00158.6 animiṣo bodhisatva āha:",
  "S04vimkn_u:2159": "upādānam anupādānam iti dvayam etat /",
  "S04vimkn_u:2160": "yan nopādadāti tan nopalabhate,",
  "S04vimkn_u:2161": "tatrohāpohaṃ na karoti /",
  "S04vimkn_u:2162": "akaraṇam avyāpattiḥ sarvadharmāṇām ayam advayapraveśaḥ /",
  "S04vimkn_u:2163": "Vkn \u00158.7 sunetro bodhisatva āha:",
  "S04vimkn_u:2164": "ekalakṣaṇam alakṣaṇam iti dvayam etat /",
  "S04vimkn_u:2165": "yat punar na lakṣayati na vikalpayati,",
  "S04vimkn_u:2166": "naikalakṣaṇaṃ karoti nālakṣaṇam /",
  "S04vimkn_u:2167": "yal lakṣaṇavilakṣaṇasamalakṣaṇapraveśo 'yam advayapraveśaḥ /",
  "S04vimkn_u:2168": "Vkn \u00158.8 puṣyo bodhisatva āha:",
  "S04vimkn_u:2169": "kuśalam akuśalam iti dvayam etat /",
  "S04vimkn_u:2170": "yā kuśalākuśalasyānupasthānatā tad animittam /",
  "S04vimkn_u:2171": "animittakoṭyāś cādvayatā /",
  "S04vimkn_u:2172": "yatra nistīraṇatāyam advayapraveśaḥ /",
  "S04vimkn_u:2173": "Vkn \u00158.9 siṃho bodhisatva āha:",
  "S04vimkn_u:2174": "avadyatānavadyateti dvayam etat /",
  "S04vimkn_u:2175": "yat punar vajranibaddhajñānatayā na badhyate na mucyate 'yam advayapraveśaḥ /",
  "S04vimkn_u:2176": "Vkn \u00158.10 siṃhamatir bodhisatva āha:",
  "S04vimkn_u:2177": "idaṃ sāsravam idam anāsravam iti dvayam etat /",
  "S04vimkn_u:2178": "yat punaḥ samatādharmaprāptaḥ sāsravānāsravasaṃjñaṃ na karoti,",
  "S04vimkn_u:2179": "na vāsaṃjñāprāptaḥ,",
  "S04vimkn_u:2180": "na cāsaṃjñāsamatāyāṃ samatāprāptaḥ,",
  "S04vimkn_u:2181": "na saṃjñāgrathitaḥ /",
  "S04vimkn_u:2182": "ya evaṃ praveśo 'yam advayapraveśaḥ /",
  "S04vimkn_u:2183": "Vkn \u00158.11 sukhādhimukto bodhisatva āha:",
  "S04vimkn_u:2184": "idaṃ sukham idam asukham iti dvayam etat /",
  "S04vimkn_u:2185": "yat punaḥ sarvasaukhyāpagato gaganasamabuddhiḥ suviśuddhajñānatayā na sañjaty ayam advayapraveśaḥ /",
  "S04vimkn_u:2186": "Vkn \u00158.12 nārāyaṇo bodhisatva āha:",
  "S04vimkn_u:2187": "idaṃ laukikam idaṃ lokottaram iti dvayam etat /",
  "S04vimkn_u:2188": "yā laukikasya prakṛtiśūnyatā,",
  "S04vimkn_u:2189": "na tatra kiṃcid uttīryate nāvatīryate na sāryate na visāryate /",
  "S04vimkn_u:2190": "yatra nottaraṇaṃ nāvataraṇaṃ na saraṇaṃ na visaraṇam ayam advayapraveśaḥ /",
  "S04vimkn_u:2191": "Vkn \u00158.13 dāntamatir bodhisatva āha:",
  "S04vimkn_u:2192": "saṃsāro nirvāṇam iti dvayam etat /",
  "S04vimkn_u:2193": "saṃsārasvabhāvadarśanān na saṃsarati na parinirvāti /",
  "S04vimkn_u:2194": "yaivaṃ budhyanāyam advayapraveśaḥ /",
  "S04vimkn_u:2195": "Vkn \u00158.14 pratyakṣadarśī bodhisatva āha:",
  "S04vimkn_u:2196": "kṣayo 'kṣaya iti dvayam etat /",
  "S04vimkn_u:2197": "kṣayo 'tyantakṣīṇaḥ /",
  "S04vimkn_u:2198": "yaś cātyantakṣīṇaḥ sa na kṣapayitavyaḥ /",
  "S04vimkn_u:2199": "tenocyate 'kṣaya iti /",
  "S04vimkn_u:2200": "yaś cākṣayaḥ sa kṣaṇikaḥ /",
  "S04vimkn_u:2201": "kṣanikasya nāsti kṣayaḥ /",
  "S04vimkn_u:2202": "evaṃ praviṣṭo 'dvayadharmamukhapraviṣṭo vaktavyaḥ /",
  "S04vimkn_u:2203": "Vkn \u00158.15 samantagupto bodhisatva āha:",
  "S04vimkn_u:2204": "ātmā nirātmeti dvayam etat /",
  "S04vimkn_u:2205": "yas tām ātmatāṃ nopalabhate,",
  "S04vimkn_u:2206": "sa kiṃ nirātmīkariṣyati /",
  "S04vimkn_u:2207": "ātmasvabhāvadarśī dvayaṃ na karoty ayam advayapraveśaḥ /",
  "S04vimkn_u:2208": "Vkn \u00158.16 vidyuddevo bodhisatva āha:",
  "S04vimkn_u:2209": "vidyāvidyeti dvayam etat /",
  "S04vimkn_u:2210": "avidyāprakṛtikaiva vidyā /",
  "S04vimkn_u:2211": "yā cāvidyā sāprakṛtikāgaṇanā gaṇanāpathasamatikrāntā /",
  "S04vimkn_u:2212": "yo 'trābhisamayo 'dvayābhisamayo 'yam advayapraveśaḥ /",
  "S04vimkn_u:2213": "Vkn \u00158.17 priyadarśano bodhisatva āha:",
  "S04vimkn_u:2214": "rūpaṃ śūnyam iti dvayam etat /",
  "S04vimkn_u:2215": "rupam eva hi śūnyatā /",
  "S04vimkn_u:2216": "na rūpavināśāc chūnyatā,",
  "S04vimkn_u:2217": "rūpaprakṛtir eva śūnyatā /",
  "S04vimkn_u:2218": "evaṃ vedanā saṃjñā saṃskārā vijñānaṃ śūnyam iti dvayam etat /",
  "S04vimkn_u:2219": "vijñānam eva hi śūnyatā /",
  "S04vimkn_u:2220": "na vijñānavināśāc chūnyatā,",
  "S04vimkn_u:2221": "vijñānaprakṛtir eva śūnyatā /",
  "S04vimkn_u:2222": "yo 'tra pañcasūpādānaskandheṣv evaṃ jñānānubodho 'yam advayapraveśaḥ /",
  "S04vimkn_u:2223": "Vkn \u00158.18 prabhāketur bodhisatva āha:",
  "S04vimkn_u:2224": "anye catvāro dhātavo 'nya ākāśadhātur iti dvayam etat /",
  "S04vimkn_u:2225": "ākāśasvabhāvā eva catvāro dhātavaḥ /",
  "S04vimkn_u:2226": "pūrvāntata ākāśasvabhāvā aparāntata ākāśasvabhāvās tathā pratyutpannato 'py ākāśasvabhāvāḥ /",
  "S04vimkn_u:2227": "yac caivaṃ dhātupraveśajñānam ayam advayapraveśaḥ /",
  "S04vimkn_u:2228": "Vkn \u00158.19 sumatir bodhisatva āha:",
  "S04vimkn_u:2229": "cakṣū rūpaṃ ca dvayam etat /",
  "S04vimkn_u:2230": "yat punaś cakṣuḥparijñātāvī rūpeṣu na rajyati na duṣyati na muhyati,",
  "S04vimkn_u:2231": "sa ucyate śānta iti /",
  "S04vimkn_u:2232": "śrotraṃ śabdāś ca ghrāṇaṃ gandhāś ca jihvā rasāś ca kāyaḥ spraṣṭavyāni ca mano dharmāś ca dvayam etat /",
  "S04vimkn_u:2233": "yat punar manaḥparijñātāvī dharmeṣu na rajyate na duṣyati na muhyati,",
  "S04vimkn_u:2234": "sa ucyate śānta iti /",
  "S04vimkn_u:2235": "evaṃ śāntasthitasyādvayapraveśaḥ /",
  "S04vimkn_u:2236": "Vkn \u00158.20 akṣayamatir bodhisatva āha:",
  "S04vimkn_u:2237": "dānaṃ sarvajñatāyāṃ pariṇāmayatīti dvayam etat /",
  "S04vimkn_u:2238": "dānasvabhāvaiva sarvajñatā,",
  "S04vimkn_u:2239": "sarvajñatāsvabhāva eva pariṇāmaḥ /",
  "S04vimkn_u:2240": "evaṃ śīlaṃ kṣāntiṃ vīryaṃ dhyānaṃ prajñāṃ sarvajñatāyāṃ pariṇāmayatīti dvayam etat /",
  "S04vimkn_u:2241": "prajñāsvabhāvaiva sarvajñatā,",
  "S04vimkn_u:2242": "sarvajñatāsvabhāva eva pariṇāmaḥ /",
  "S04vimkn_u:2243": "yo 'traikanayapraveśo 'yam advayapraveśaḥ /",
  "S04vimkn_u:2244": "Vkn \u00158.21 gambhīrabuddhir bodhisatva āha:",
  "S04vimkn_u:2245": "anyā śūnyatānyad animittam anyad apraṇihitam iti dvayam etat /",
  "S04vimkn_u:2246": "yad dhi śūnyaṃ tatra na kiṃcin nimittam /",
  "S04vimkn_u:2247": "animitte 'praṇihitam /",
  "S04vimkn_u:2248": "apraṇihite na cittaṃ na mano na manovijñānaṃ pracarati /",
  "S04vimkn_u:2249": "yatraikaṃ vimokṣamukhaṃ tatra sarvāṇi vimokṣamukhāni draṣṭavyāny ayam advayapraveśaḥ /",
  "S04vimkn_u:2250": "Vkn \u00158.22 śāntendriyo bodhisatva āha:",
  "S04vimkn_u:2251": "buddho dharmaḥ saṃgha iti dvayam etat /",
  "S04vimkn_u:2252": "buddhasya hi dharmaḥ,",
  "S04vimkn_u:2253": "dharmaprakṛtikaś ca saṃghaḥ /",
  "S04vimkn_u:2254": "sarvāṇy etāni ratnāny asaṃskṛtāni,",
  "S04vimkn_u:2255": "asaṃskṛtaṃ cākāśam,",
  "S04vimkn_u:2256": "ākāśasamaś ca sarvadharmanayaḥ /",
  "S04vimkn_u:2257": "ya evam anugamo 'yam advayapraveśaḥ /",
  "S04vimkn_u:2258": "Vkn \u00158.23 apratihatacakṣur bodhisatva āha:",
  "S04vimkn_u:2259": "satkāyaḥ satkāyanirodha iti dvayam etat /",
  "S04vimkn_u:2260": "satkāya eva hi nirodhaḥ /",
  "S04vimkn_u:2261": "tat kasmād dhetoḥ /",
  "S04vimkn_u:2262": "tathā hi sa satkāya iti dṛṣṭiṃ nopasthāpayati,",
  "S04vimkn_u:2263": "yayā dṛṣṭyā satkāya iti vā satkāyanirodha iti vā kalpayati /",
  "S04vimkn_u:2264": "so 'kalpo 'vikalpo 'tyantāvikalpo nirodhasvabhāvaprāptaḥ,",
  "S04vimkn_u:2265": "na saṃbhavati na vibhavaty ayam advayapraveśaḥ /",
  "S04vimkn_u:2266": "Vkn \u00158.24 suvinīto bodhisatva āha:",
  "S04vimkn_u:2267": "kāyavāṅmanaḥsaṃvara iti dvayam etat /",
  "S04vimkn_u:2268": "tat kasmād dhetoḥ /",
  "S04vimkn_u:2269": "anabhisaṃskāralakṣanā hy ete dharmāḥ /",
  "S04vimkn_u:2270": "yā kāyasyānabhisaṃskāratā tallakṣaṇaiva vāganabhisaṃskāratā tallakṣaṇaiva mano'nabhisaṃskāratā /",
  "S04vimkn_u:2271": "yā ca sarvadharmāṇām anabhisaṃskāratā,",
  "S04vimkn_u:2272": "sā jñātavyānugantavyā /",
  "S04vimkn_u:2273": "yad atrānabhisaṃskārajñānam ayam advayapraveśaḥ /",
  "S04vimkn_u:2274": "Vkn \u00158.25 puṇyakṣetro bodhisatva āha:",
  "S04vimkn_u:2275": "puṇyapuṇyāniñjyān saṃskāran abhisaṃskarotīti dvayam etat /",
  "S04vimkn_u:2276": "yat punaḥ puṇyāpuṇyāniñjyānabhisaṃskāratā sādvayā /",
  "S04vimkn_u:2277": "yā ca puṇyāpuṇyāniñjyānāṃ saṃskārāṇāṃ svalakṣaṇaśūnyatā na tatra puṇyāpuṇyāniñjyāḥ saṃskārāḥ /",
  "S04vimkn_u:2278": "yaivam anumārjanāyam advayapraveśaḥ /",
  "S04vimkn_u:2279": "Vkn \u00158.26 padmavyūho bodhisatva āha:",
  "S04vimkn_u:2280": "ātmasamutthānasamutthitaṃ dvayam /",
  "S04vimkn_u:2281": "ātmaparijñātāvī dvayaṃ notthāpayati /",
  "S04vimkn_u:2282": "advayasthitasya vijñāptir nāsti /",
  "S04vimkn_u:2283": "avijñaptikaś cādvayapraveśaḥ /",
  "S04vimkn_u:2284": "Vkn \u00158.27 śrīgarbho bodhisatva āha:",
  "S04vimkn_u:2285": "upalambhaprabhāvitaṃ dvayam /",
  "S04vimkn_u:2286": "yan na labhate tan nopalabhate,",
  "S04vimkn_u:2287": "tan nāyūhati na niryūhati /",
  "S04vimkn_u:2288": "tatra nāyūho na niryūho 'yam advayapraveśaḥ /",
  "S04vimkn_u:2289": "Vkn \u00158.28 candrottaro bodhisatva āha:",
  "S04vimkn_u:2290": "tamaḥ prakāśa iti dvayam etat /",
  "S04vimkn_u:2291": "atamo 'prakāśa ity advayam /",
  "S04vimkn_u:2292": "tat kasmād dhetoḥ /",
  "S04vimkn_u:2293": "tathā hi nirodhasamāpannasya na tamo na prakāśaḥ /",
  "S04vimkn_u:2294": "evaṃlakṣaṇāś ca sarvadharmāḥ /",
  "S04vimkn_u:2295": "yo 'tra samatāpraveśo 'yam advayapraveśaḥ /",
  "S04vimkn_u:2296": "Vkn \u00158.29 ratnamudrāhasto bodhisatva āha:",
  "S04vimkn_u:2297": "nirvāṇe 'bhiratiḥ saṃsāre 'nabhiratir iti dvayam etat /",
  "S04vimkn_u:2298": "yasya na nirvāṇe 'bhiratir na saṃsāre 'nabhiratir idam advayam /",
  "S04vimkn_u:2299": "tat kasmād dhetoḥ /",
  "S04vimkn_u:2300": "baddhasya hi sato mokṣaḥ prabhāvyate /",
  "S04vimkn_u:2301": "yo 'tyantam evābaddhaḥ sa kiṃ mokṣaṃ paryeṣiṣyate /",
  "S04vimkn_u:2302": "abaddho 'mukto bhikṣur na ratim utpādayati nāratim ayam advayapraveśaḥ /",
  "S04vimkn_u:2303": "Vkn \u00158.30 maṇikūṭarājo bodhisatva āha:",
  "S04vimkn_u:2304": "mārgaḥ kumārga iti dvayam etat /",
  "S04vimkn_u:2305": "mārgapratipannasya na kumārgaḥ samudācarati /",
  "S04vimkn_u:2306": "asamudācārasthitasya na mārgasaṃjñā bhavati na kumārgasaṃjñā /",
  "S04vimkn_u:2307": "saṃjñāparijñātāvino hi dvaye buddhir nākrāmaty ayam asyādvayapraveśaḥ /",
  "S04vimkn_u:2308": "Vkn \u00158.31 satyanandī bodhisatva āha:",
  "S04vimkn_u:2309": "satyaṃ mṛṣeti dvayam etat /",
  "S04vimkn_u:2310": "satyadarśī satyam eva na samanupaśyati,",
  "S04vimkn_u:2311": "kuto mṛṣā drakṣyati /",
  "S04vimkn_u:2312": "tat kasmād dhetoḥ /",
  "S04vimkn_u:2313": "na hi sa māṃsacakṣuṣā paśyati,",
  "S04vimkn_u:2314": "prajñācakṣuṣā paśyati /",
  "S04vimkn_u:2315": "tathā ca paśyati,",
  "S04vimkn_u:2316": "na vipaśyati /",
  "S04vimkn_u:2317": "yatra ca na paśyanā na vipaśyanāyam advayapraveśaḥ /",
  "S04vimkn_u:2318": "Vkn \u00158.32 ity evaṃ te bodhisatvāḥ svakasvakān nirdeśān nirdiśya mañjuśriyam kumārabhūtam etad avocat:",
  "S04vimkn_u:2319": "katamo mañjuśriḥ bodhisatvasyādvayapraveśaḥ /",
  "S04vimkn_u:2320": "mañjuśrīr āha:",
  "S04vimkn_u:2321": "subhāṣitaṃ yuṣmākaṃ satpuruṣāḥ sarveṣām /",
  "S04vimkn_u:2322": "api tu yāvad yuṣmābhir nirdiṣṭaṃ sarvam etad dvayam /",
  "S04vimkn_u:2323": "ekanirdeśaṃ sthāpayitvā yaḥ sarvadharmāṇām anudāhāro 'pravyāhāro 'nudīranākīrtanānabhilapanam aprajñapanam ayam advayapraveśaḥ /",
  "S04vimkn_u:2324": "Vkn \u00158.33 atha khalu mañjuśrīḥ kumārabhūto vimalakīrtiṃ licchavim etad avocat:",
  "S04vimkn_u:2325": "nirdiṣṭo 'smābhiḥ kulaputra svakasvako nirdeśaḥ /",
  "S04vimkn_u:2326": "pratibhātu tavāpy advayadharmapraveśanirdeśaḥ /",
  "S04vimkn_u:2327": "atha vimalakīrtir licchavis tūṣṇīm abhūt /",
  "S04vimkn_u:2328": "atha mañjuśrīḥ kumārabhūto vimalakīrter licchaveḥ sādhukāram adāt:",
  "S04vimkn_u:2329": "sādhu sādhu kulaputra ayaṃ bodhisatvānām advayadharmamukhapraveśo yatra nākṣararutaravitavijñaptipracāraḥ /",
  "S04vimkn_u:2330": "iha nirdeśe nirdiśyamāne pañcānāṃ bodhisatvasahasrāṇām advayadharmamukhapraveśād anutpattikadharmakṣāntipratilambho 'bhūt // //",
  "S04vimkn_u:2331": "advayadharmamukhapraveśaparivarto 'ṣṭamaḥ //",
  "S04vimkn_u:2332": "Vkn \u00159.1 athāyuṣmataḥ śāriputrasyaitad abhūt:",
  "S04vimkn_u:2333": "kālaḥ paryantībhūtaḥ /",
  "S04vimkn_u:2334": "ime ca mahāsatvā nottiṣṭhanti /",
  "S04vimkn_u:2335": "kutraite paribhokṣyante /",
  "S04vimkn_u:2336": "atha vimalakīrtir licchavir āyuṣmataḥ śāriputrasya cetasā cetaḥparivitarkam ājñāyāyuṣmantaṃ śāriputram evam āha:",
  "S04vimkn_u:2337": "ye te bhadantaśāriputra tathāgatenāṣṭau vimokṣā ākhyātās tair vimokṣair vihara /",
  "S04vimkn_u:2338": "tvaṃ mā āmiṣamrakṣitayā saṃtatyā dharmaṃ śrauṣīḥ /",
  "S04vimkn_u:2339": "api tu khalu punar bhadantaśāriputra muhūrtam āgamayasva,",
  "S04vimkn_u:2340": "yāvad anāsvāditapūrvabhojanaṃ bhokṣyase /",
  "S04vimkn_u:2341": "Vkn \u00159.2 atha vimalakīrtir licchavis tasyāṃ velāyāṃ tathārūpaṃ samādhisamāpannaḥ tādṛśaṃ carddhyabhisaṃskāram abhisaṃskṛtavān /",
  "S04vimkn_u:2342_0": "yad ūrdhve digbhāga ito buddhakṣetrād dvācatvāriṃśad gaṅgānadīvālikāsamāni buddhakṣetrāṇy",
  "S04vimkn_u:2342_1": "atikramya sarvagandhasugandhaṃ nāma lokadhātuṃ teṣāṃ bodhisatvānāṃ teṣāṃ ca mahāśrāvakāṇām upadarśayati /",
  "S04vimkn_u:2343": "tatra gandhottamakūṭo nāma tathāgata etarhi tiṣṭhati dhriyate yāpayati /",
  "S04vimkn_u:2344": "tatra ca lokadhātau yādṛśā daśasu dikṣu sarvabuddhakṣetreṣu divyā mānuṣyakāś ca gandhā vānti /",
  "S04vimkn_u:2345": "te tatra lokadhātau vṛkṣebhyo viśiṣṭatamā gandhā vānti /",
  "S04vimkn_u:2346": "tatra lokadhātau nāsti śrāvakapratyekabuddhānāṃ nāmadheyam api /",
  "S04vimkn_u:2347": "śuddhānām eva bodhisatvānāṃ saṃnipātaḥ /",
  "S04vimkn_u:2348": "sa tebhyo gandhottamakūṭas tathāgato dharmaṃ deśayati /",
  "S04vimkn_u:2349": "tatra ca lokadhātau sarvagandhamayāḥ kūṭāgārāḥ,",
  "S04vimkn_u:2350": "sarvagandhamayāś caṅkramā udyānavimānāni /",
  "S04vimkn_u:2351": "yaṃ ca te bodhisatvā āhāram āharanti tasya bhojanasya yo gandhaḥ so 'pramāṇāl lokadhātūn spharati /",
  "S04vimkn_u:2352": "tasmiṃś ca samaye bhagavān gandhottamakūṭas tathāgato bhaktāya niṣaṇṇo 'bhut sārdhaṃ tair bodhisatvaiḥ /",
  "S04vimkn_u:2353": "tatra gandhavyuhāhārā nāma devaputrā mahāyānasaṃprasthitās tasya bhagavatas teṣāṃ bodhisatvānām upasthānaparicaryāyā udyuktāḥ /",
  "S04vimkn_u:2354": "tatra sā sarvā parṣat taṃ lokadhātuṃ paśyati taṃ ca bhagavantaṃ tāṃś ca bodhisatvān bhaktāgraniṣaṇnān /",
  "S04vimkn_u:2355": "Vkn \u00159.3 atha vimalakīrtir licchavis tān sarvān bodhisatvān āmantrayate sma:",
  "S04vimkn_u:2356": "ko yuṣmākaṃ satpuruṣāḥ utsahate 'to buddhakṣetrād bhojanam ānetum /",
  "S04vimkn_u:2357": "tatra mañjuśriyo 'dhiṣṭhānena na kaścid utsahate /",
  "S04vimkn_u:2358": "atha vimalakīrtir licchavir mañjuśriyaṃ kumārabhūtam evam āha:",
  "S04vimkn_u:2359": "na tvaṃ mañjuśrīḥ paryapatrapasa īdṛśyā parṣadā /",
  "S04vimkn_u:2360": "āha: nanūktaṃ kulaputra tathāgatenāśikṣito na paribhavitavya iti /",
  "S04vimkn_u:2361": "Vkn \u00159.4 atha vimalakīrtir licchavir anuttiṣṭhann etataḥ śayanāt puratas teṣāṃ bodhisatvānāṃ nirmitaṃ bodhisatvaṃ nirmimīte sma /",
  "S04vimkn_u:2362": "suvarṇavarṇena kāyena lakṣaṇānuvyañjanasamalaṃkṛtena tasya tādṛśo rūpāvabhāso 'bhūd yena sā sarvā parṣad dhyāmīkṛtā bhavet /",
  "S04vimkn_u:2363": "atha vimalakīrtir licchavis taṃ nirmitaṃ bodhisatvam evam āha:",
  "S04vimkn_u:2364": "gaccha kulaputra ūrdhaṃdigbhāge dvācatvāriṃśad gaṅgānadīvālikāsamāni buddhakṣetrāṇy atikramya sarvagandhasugandho nāma lokadhātuḥ /",
  "S04vimkn_u:2365": "tatra gandhottamakūṭo nāma tathāgataḥ,",
  "S04vimkn_u:2366": "sa etarhi bhaktāya niṣaṇṇaḥ /",
  "S04vimkn_u:2367_0": "tatra gatvā madvacanāt tasya tathāgatasya pādau śirasā vanditvaivaṃ vada ḥ vimalakīrtir",
  "S04vimkn_u:2367_1": "licchavir bhagavataḥ pādau śirasā vanditvā bhagavato 'lpābādhatāṃ ca paripṛcchaty",
  "S04vimkn_u:2367_2": "alpātaṅkatāṃ ca laghutthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
  "S04vimkn_u:2368": "evaṃ ca vadati ḥ dehi me bhagavan bhuktāvaśeṣaṃ yat sahe lokadhātau buddhakṛtyaṃ kariṣyati /",
  "S04vimkn_u:2369": "eṣāṃ ca hīnādhimuktikanāṃ satvānam udārāṃ matiṃ rocayiṣyati /",
  "S04vimkn_u:2370": "tathāgatasya nāmadheyaṃ vaistārikaṃ kṛtaṃ bhaviṣyati /",
  "S04vimkn_u:2371": "Vkn \u00159.5 atha sa nirmito bodhisatvo vimalakīrter licchaveḥ sādhv iti pratiśrutya teṣāṃ bodhisatvānāṃ purata ūrdhamukhaḥ saṃdṛśyate /",
  "S04vimkn_u:2372": "na cainaṃ te bodhisatvāḥ paśyanti gacchantam /",
  "S04vimkn_u:2373": "atha sa nirmito bodhisatvas taṃ sarvagandhasugandhaṃ lokadhātum anuprāptaḥ /",
  "S04vimkn_u:2374": "sa tatra bhagavato gandhottamakūṭasya tathāgatasya pādau śirasā vanditvaivam āha:",
  "S04vimkn_u:2375": "vimalakīrtir bhagavan bodhisatvo bhagavataḥ pādau śirasā vandate /",
  "S04vimkn_u:2376": "alpābādhatāṃ ca paripṛcchaty alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
  "S04vimkn_u:2377": "sa ca bhagavataḥ pādau śirasā vanditvaivam āha:",
  "S04vimkn_u:2378": "dehi me bhagavan bhuktāvaśeṣaṃ bhojanaṃ yad idaṃ sahe lokadhātau buddhakṛtyaṃ kariṣyati /",
  "S04vimkn_u:2379": "teṣāṃ hīnādhimuktānāṃ satvānām udāreṣu buddhadharmeṣu matiṃ rocayiṣyati /",
  "S04vimkn_u:2380": "bhagavataś ca nāmadheyaṃ vaistārikaṃ kṛtaṃ bhaviṣyati /",
  "S04vimkn_u:2381": "Vkn \u00159.6 atha khalu ye tasya bhagavato gandhottamakūṭasya tathāgatasya buddhakṣetre bodhisatvās te vismitās taṃ bhagavantaṃ gandhottamakūṭaṃ tathāgatam evam āhuḥ:",
  "S04vimkn_u:2382": "kuto 'yaṃ bhagavan īdṛśo mahāsatva āgacchati,",
  "S04vimkn_u:2383": "kva vā sa saho lokadhātuḥ,",
  "S04vimkn_u:2384": "kaiṣā hīnādhimuktikatā nāma /",
  "S04vimkn_u:2385": "evaṃ te bodhisatvās taṃ tathāgataṃ paripṛcchanti /",
  "S04vimkn_u:2386": "atha sa bhagavāṃs tān bodhisatvān evam āha:",
  "S04vimkn_u:2387": "asti kulaputrāḥ adhodigbhāga ito buddhakṣetrād dvācatvāriṃśad gaṅgānadīvālikāsamāni buddhakṣetrāṇy atikramya saho lokadhātuḥ /",
  "S04vimkn_u:2388": "tatra śākyamunir nāma tathāgato dharmaṃ deśayati hīnādhimuktikānāṃ satvānāṃ pañcakaṣāye buddhakṣetre /",
  "S04vimkn_u:2389": "tatra vimalakīrtir nāma bodhisatvo 'cintyavimokṣapratiṣṭhito bodhisatvebhyo dharmaṃ deśayati /",
  "S04vimkn_u:2390": "tenaiṣa nirmito bodhisatvo 'nupreṣito mama nāmadheyaparikīrtanāyāsya ca lokadhātor varṇasaṃprakāśanāya teṣāṃ ca bodhisatvānāṃ kuśalamūlottānatāyai /",
  "S04vimkn_u:2391": "Vkn \u00159.7 atha te bodhisatvā evam āhuḥ:",
  "S04vimkn_u:2392": "kiyan mahātmā sa bhagavan bodhisatvo yasyāyaṃ nirmita evam ṛddhibalavaiśāradyaprāptaḥ /",
  "S04vimkn_u:2393": "sa bhagavān āha:",
  "S04vimkn_u:2394": "tathā mahātmā sa bodhisatvo yat sarvabuddhakṣetreṣu nirmitān preṣayati /",
  "S04vimkn_u:2395": "te ca nirmitā buddhakṛtyena satvānāṃ pratyupasthitā bhavanti /",
  "S04vimkn_u:2396": "Vkn \u00159.8 atha sa bhagavān gandhottamakūṭas tathāgataḥ sarvagandhasamīhite bhājane taṃ sarvagandhaparivāsitaṃ bhojanaṃ tasmai bodhisatvāya prādāt /",
  "S04vimkn_u:2397": "tatra navatir bodhisatvasahasrāṇi saṃprasthitāni:",
  "S04vimkn_u:2398": "gamiṣyāmo vayaṃ bhagavan taṃ sahaṃ lokadhātuṃ taṃ bhagavantaṃ śākyamuniṃ vandanāyaitaṃ ca vimalakīrtiṃ tāṃś ca bodhisatvān darśanāya /",
  "S04vimkn_u:2399": "sa bhagavān āha:",
  "S04vimkn_u:2400": "gacchata kulaputrāḥ yasyedānīṃ kālaṃ manyadhve /",
  "S04vimkn_u:2401": "api tu gandhān kulaputrāḥ pratisaṃhṛtya taṃ lokadhātuṃ praviśata,",
  "S04vimkn_u:2402": "mā te satvā madapramādam āpatsyante /",
  "S04vimkn_u:2403": "svarūpaṃ ca pratisaṃharata,",
  "S04vimkn_u:2404": "mā te sahe lokadhātau satvā madgubhūtā bhaveyuḥ /",
  "S04vimkn_u:2405": "mā ca tasmin !",
  "S04vimkn_u:2406": "okadhātau hīnasaṃjñām utpādya pratighasaṃjñām utpādayata /",
  "S04vimkn_u:2407": "tat kasmād dhetoḥ /",
  "S04vimkn_u:2408": "ākāśakṣetrāṇi hi buddhakṣetrāṇi,",
  "S04vimkn_u:2409": "satvaparipākāya tu buddhā bhagavanto na sarvaṃ buddhaviṣayaṃ saṃdarśayanti /",
  "S04vimkn_u:2410_0": "Vkn \u00159.9 atha nirmito bodhisatvas tad bhojanam ādāya sārdhaṃ tair navatyā bodhisatvasahasrair",
  "S04vimkn_u:2410_1": "buddhānubhāvena vimalakīrtyadhiṣṭhānena ca tenaiva kṣaṇalavamuhūrtena sarvagandhasugandhe",
  "S04vimkn_u:2410_2": "lokadhātāv antarhito vimalakīrter licchaver gṛhe pratyaṣṭhāt /",
  "S04vimkn_u:2411": "Vkn \u00159.10 tatra vimalakirtir navatisiṃhāsanasahasrāṇy adhitiṣṭhati yādṛśāny eva tāni prathamakāni siṃhāsanāni /",
  "S04vimkn_u:2412": "tatra te bodhisatvā niṣaṇṇāḥ /",
  "S04vimkn_u:2413": "sa ca nirmitas tad bhojanaparipūrṇaṃ bhājanaṃ vimalakīrter licchaver upanāmayati sma /",
  "S04vimkn_u:2414": "tasya bhojanasya gandhena sarvā vaiśālī mahānagarī nirdhūpitābhūd yāvat sāhasro lokadhātuḥ sugandhagandhīkṛto 'bhūt /",
  "S04vimkn_u:2415_0": "tatra vaiśālakā brāhmaṇagṛhapatayaḥ somacchatraś ca nāma licchavīnām adhipatis taṃ",
  "S04vimkn_u:2415_1": "gandham āghrāyāścaryaprāpto 'dbhutaprāptaḥ prahlāditakāyacetāḥ sārdhaṃ paripūrṇaiś",
  "S04vimkn_u:2415_2": "caturaśītyā licchavisahasraiḥ /",
  "S04vimkn_u:2416": "tenaiva ca bhojanagandhena bhūmāvacarā devaputrāḥ kāmāvacarā rūpāvacarāś ca devāḥ saṃcoditā vimalakīrter licchaver gṛham upasaṃkrāntā abhūvan /",
  "S04vimkn_u:2417": "Vkn \u00159.11 atha vimalakīrtir licchaviḥ sthaviraṃ śāriputraṃ tāṃś ca mahāśrāvakān etad avocat:",
  "S04vimkn_u:2418": "paribhuṅgdhvaṃ bhadantāḥ idaṃ tathāgatāmṛtabhojanaṃ mahākaruṇābhāvitam /",
  "S04vimkn_u:2419": "mā ca pradeśacaryāyāṃ cittam upanibandhata,",
  "S04vimkn_u:2420": "mā na śakyata dakṣiṇāṃ śodhayitum /",
  "S04vimkn_u:2421": "Vkn \u00159.12 tatra keṣāṃcic chrāvakāṇām etad abhavat:",
  "S04vimkn_u:2422": "ita evaṃ parīttād bhojanāt katham iyam īdṛśī parṣat paribhokṣyata iti /",
  "S04vimkn_u:2423": "tān sa nirmito bodhisatvaḥ śrāvakān etad avocat:",
  "S04vimkn_u:2424": "mā yūyam āyuṣmantaḥ svaprajñāpuṇyais tathāgataprajñāpuṇyāni samīkārṣṭa /",
  "S04vimkn_u:2425": "syāc caturṇāṃ mahāsamudrāṇāṃ kṣayaḥ,",
  "S04vimkn_u:2426": "na tv evāsya bhojanasya kaścit parikṣayaḥ /",
  "S04vimkn_u:2427": "sacet sarvasatvā api sumerumātrair ālopaiḥ kalpaṃ paribhuñjīran,",
  "S04vimkn_u:2428": "tathāpy asya kṣayo na syāt /",
  "S04vimkn_u:2429": "tat kasmād dhetoḥ /",
  "S04vimkn_u:2430": "akṣayaśīlasamādhiprajñānirjātasyedaṃ tathāgatasya pātrāvaśeṣaṃ bhojanaṃ naitac chakyaṃ kṣapayitum /",
  "S04vimkn_u:2431": "Vkn \u00159.13 atha tato bhojanāt sarvā sā parṣat tṛptā kṛtā /",
  "S04vimkn_u:2432": "na ca tāvad bhojanaṃ kṣīyate /",
  "S04vimkn_u:2433": "yaiś ca bodhisatvaiḥ śrāvakaiḥ śakrabrahmalokapālais tadanyaiś ca satvais tad bhojanaṃ bhuktam,",
  "S04vimkn_u:2434": "teṣāṃ tādṛśaṃ sukhaṃ kāye 'vakrāntaṃ yādṛśaṃ sarvasukhapratimaṇḍite lokadhātau bodhisatvānāṃ sukham /",
  "S04vimkn_u:2435": "sarvaromakūpebhyaś ca teṣāṃ tādṛśo gandhaḥ pravāti /",
  "S04vimkn_u:2436": "tadyathāpi nāma tasminn eva sarvagandhasugandhe lokadhātau vṛkṣāṇāṃ gandhaḥ /",
  "S04vimkn_u:2437": "Vkn \u00159.14 atha vimalakīrtir licchavir jānann eva tān bhagavato gandhottamakūṭasya tathāgatasya buddhakṣetrād āgatān bodhisatvān etad avocat:",
  "S04vimkn_u:2438": "kidṛśī kulaputrāḥ gandhottamakūṭasya tathāgatasya dharmadeśanā /",
  "S04vimkn_u:2439": "ta evam āhuḥ:",
  "S04vimkn_u:2440": "na sa tathāgato 'kṣaraniruktyā dharmaṃ deśayati /",
  "S04vimkn_u:2441": "tenaiva gandhena te bodhisatvā vinayaṃ gacchanti /",
  "S04vimkn_u:2442": "yatra yatraiva gandhavṛkṣe te bodhisatvā niṣīdanti,",
  "S04vimkn_u:2443_0": "tatas tatas tādṛśo gandhaḥ pravāti yat samanantarāghrāte gandhe sarvabodhisatvaguṇākaraṃ",
  "S04vimkn_u:2443_1": "nāma samādhiṃ pratilabhante yasya samādheḥ samanantarapratilambhāt sarveṣāṃ bodhisatvaguṇā jāyante /",
  "S04vimkn_u:2444": "Vkn \u00159.15 atha te bodhisatvā vimalakīrtiṃ licchavim etad avocan:",
  "S04vimkn_u:2445": "iha punar bhagavāñ śākyamuniḥ kīdṛśīṃ dharmadeśanāṃ prakāśayati /",
  "S04vimkn_u:2446": "āha: durdamāḥ satpuruṣāḥ ime satvāḥ /",
  "S04vimkn_u:2447": "teṣāṃ durdamānāṃ satvānāṃ khaṭuṅkadurdamadamathakathām eva prakāśayati /",
  "S04vimkn_u:2448": "katamaḥ punaḥ khaṭuṅkadurdamānāṃ damathaḥ,",
  "S04vimkn_u:2449": "katamā ca khaṭuṅkadurdamadamathakathā /",
  "S04vimkn_u:2450": "tadyatheme nirayāḥ,",
  "S04vimkn_u:2451": "iyaṃ tiryagyoniḥ,",
  "S04vimkn_u:2452": "ayaṃ yamalokaḥ,",
  "S04vimkn_u:2453": "ime 'kṣaṇāḥ,",
  "S04vimkn_u:2454": "iyaṃ hīnendriyopapartiḥ,",
  "S04vimkn_u:2455": "idaṃ kāyaduścaritam,",
  "S04vimkn_u:2456": "ayaṃ kāyaduścaritasya vipākaḥ,",
  "S04vimkn_u:2457": "idaṃ vāgduścaritam,",
  "S04vimkn_u:2458": "ayaṃ vāgduścaritasya vipākaḥ,",
  "S04vimkn_u:2459": "idaṃ manoduścaritam,",
  "S04vimkn_u:2460": "ayaṃ manoduścaritasya vipākaḥ,",
  "S04vimkn_u:2461": "ayaṃ prāṇātipātaḥ,",
  "S04vimkn_u:2462": "idam adattādānam,",
  "S04vimkn_u:2463": "ayaṃ kāmamithyācāraḥ,",
  "S04vimkn_u:2464": "ayaṃ mṛṣāvādaḥ,",
  "S04vimkn_u:2465": "iyaṃ piśunā vāk /",
  "S04vimkn_u:2466": "iyaṃ paruṣā vācā,",
  "S04vimkn_u:2467": "ayaṃ saṃbhinnapralāpaḥ,",
  "S04vimkn_u:2468": "iyam abhidhyā,",
  "S04vimkn_u:2469": "ayaṃ vyāpādaḥ,",
  "S04vimkn_u:2470": "iyaṃ mithyādṛṣṭiḥ,",
  "S04vimkn_u:2471": "ayam eṣām eṣa vipākaḥ,",
  "S04vimkn_u:2472": "idaṃ mātsaryam,",
  "S04vimkn_u:2473": "idaṃ dauḥśīlyam,",
  "S04vimkn_u:2474": "ayaṃ krodhaḥ,",
  "S04vimkn_u:2475": "idaṃ kauśīdyam,",
  "S04vimkn_u:2476": "ayaṃ vikṣepaḥ,",
  "S04vimkn_u:2477": "idaṃ dauḥprajñyam,",
  "S04vimkn_u:2478": "idaṃ dauḥprajñyasya phalam /",
  "S04vimkn_u:2479": "ayaṃ prātimokṣaśikṣāvyatikramaḥ,",
  "S04vimkn_u:2480": "ayaṃ prātimokṣaḥ,",
  "S04vimkn_u:2481": "idaṃ karaṇīyam,",
  "S04vimkn_u:2482": "idam akaraṇīyam, ayaṃ yogaḥ /",
  "S04vimkn_u:2483": "idaṃ pradhānam,",
  "S04vimkn_u:2484": "idam āvaraṇam,",
  "S04vimkn_u:2485": "idam anāvaraṇam,",
  "S04vimkn_u:2486": "iyam āpattiḥ,",
  "S04vimkn_u:2487": "iyam anāpattiḥ,",
  "S04vimkn_u:2488": "idam āpattivyutthānam,",
  "S04vimkn_u:2489": "ayaṃ mārgaḥ /",
  "S04vimkn_u:2490": "ayaṃ kumārgaḥ,",
  "S04vimkn_u:2491": "idaṃ kuśalam,",
  "S04vimkn_u:2492": "idam akuśalam,",
  "S04vimkn_u:2493": "idaṃ sāvadyam,",
  "S04vimkn_u:2494": "idam anavadyam,",
  "S04vimkn_u:2495": "idaṃ sāsravam,",
  "S04vimkn_u:2496": "idam anāsravam,",
  "S04vimkn_u:2497": "idaṃ laukikam,",
  "S04vimkn_u:2498": "idaṃ lokottaram,",
  "S04vimkn_u:2499": "idaṃ saṃskṛtam,",
  "S04vimkn_u:2500": "idam asaṃskṛtam,",
  "S04vimkn_u:2501": "ayaṃ saṃkleśaḥ,",
  "S04vimkn_u:2502": "idaṃ vyavadānam,",
  "S04vimkn_u:2503": "ayaṃ saṃsāraḥ,",
  "S04vimkn_u:2504": "idaṃ nirvāṇam /",
  "S04vimkn_u:2505": "ity evam anekadharmaparibhāṣaṇatayā khaṭuṅkāśvasadṛśacittāḥ satvā avasthāpyante /",
  "S04vimkn_u:2506": "tadyathā khaṭuṅko hayo gajo vā yāvan marmavedhena damathaṃ gacchati,",
  "S04vimkn_u:2507": "evam eveha durdamāḥ khaṭuṅkāḥ satvās te sarvaduḥkhaparibhāṣaṇakathābhir damathaṃ gacchanti /",
  "S04vimkn_u:2508": "Vkn \u00159.16 te bodhisatvā āhuḥ:",
  "S04vimkn_u:2509": "āścaryaṃ bhagavataḥ śākyamuner yatra hi nāma pratisaṃhṛtya buddhamāhātmyaṃ daridralūhatayā khaṭuṅkān satvān vinayati /",
  "S04vimkn_u:2510": "ye 'pi bodhisatvā ihaivaṃ pratikaṣṭe buddhakṣetre prativasanti teṣām apy acintyā mahākaruṇā /",
  "S04vimkn_u:2511": "vimalakīrtir āha:",
  "S04vimkn_u:2512": "evam eva satpuruṣāḥ tathaitad yathā vadatha /",
  "S04vimkn_u:2513": "ye 'pīha bodhisatvāḥ pratyājātāḥ,",
  "S04vimkn_u:2514": "dṛḍhā teṣāṃ mahākaruṇā /",
  "S04vimkn_u:2515": "te bahutaram iha lokadhātāv ekajanmanā kariṣyanti satvārtham /",
  "S04vimkn_u:2516": "na tv eva tatra sarvagandhasugandhe lokadhātau kalpasahasreṇa satvārthaḥ /",
  "S04vimkn_u:2517": "Vkn \u00159.17 tat kasmād dhetoḥ /",
  "S04vimkn_u:2518": "iha hi satpuruṣāḥ sahe lokadhātau daśa kuśaloccayā dharmāḥ,",
  "S04vimkn_u:2519": "ye 'nyeṣu buddhakṣetreṣu na saṃvidyante,",
  "S04vimkn_u:2520": "yāṃś ca te parigṛhṇanti /",
  "S04vimkn_u:2521": "katame daśa /",
  "S04vimkn_u:2522": "yad idaṃ dānasaṃgraho daridreṣu,",
  "S04vimkn_u:2523": "śīlasaṃgraho duḥśīleṣu,",
  "S04vimkn_u:2524": "kṣāntisaṃgrahaḥ pratihateṣu,",
  "S04vimkn_u:2525": "vīryasaṃgrahaḥ kuśīdeṣu,",
  "S04vimkn_u:2526": "dhyānasaṃgraho vikṣiptacitteṣu,",
  "S04vimkn_u:2527": "prajñāsaṃgraho duḥprajñeṣu,",
  "S04vimkn_u:2528": "aṣṭākṣaṇasamatikramadeśanākṣaṇaprāpteṣu,",
  "S04vimkn_u:2529": "mahāyānadeśanā prādeśikacaryāsu,",
  "S04vimkn_u:2530": "kuśalamūlasaṃgraho 'navaropitakuśalamūleṣu,",
  "S04vimkn_u:2531": "satatasamitaṃ satvaparipākaś caturbhiḥ saṃgrahavastubhiḥ /",
  "S04vimkn_u:2532": "imān daśa kuśaloccayān dharmān pratigṛhṇanti ye tadanyeṣu buddhakṣetreṣu na saṃvidyante /",
  "S04vimkn_u:2533": "Vkn \u00159.18 te bodhisatvā āhuḥ:",
  "S04vimkn_u:2534": "katamair dharmaiḥ samanvāgato bodhisatvo 'kṣaṭo 'nupahataḥ sahāl lokadhātoś cyutvā pariśuddhaṃ buddhakṣetraṃ gacchati /",
  "S04vimkn_u:2535": "vimalakīrtir āha:",
  "S04vimkn_u:2536": "aṣṭābhiḥ kulaputraḥ dharmaiḥ samanvāgato bodhisatvaḥ sahāl lokadhātoś cyutvākṣaṭo 'nupahataḥ pariśuddhaṃ buddhakṣetraṃ gacchati /",
  "S04vimkn_u:2537": "katamair aṣṭābhiḥ /",
  "S04vimkn_u:2538": "yad uta sarvasatvānāṃ mayā hitaṃ kartavyam,",
  "S04vimkn_u:2539": "na caiṣāṃ sakāśāt kiṃcid dhitaṃ paryeṣitavyam,",
  "S04vimkn_u:2540": "sarvasatvaduḥkhaṃ cānenotsoḍhavyaṃ sarvaṃ cānena kuśalamūlaṃ sarvasatvānām utsraṣṭavyam,",
  "S04vimkn_u:2541": "sarvasatveṣv apratighātaḥ,",
  "S04vimkn_u:2542": "sarvabodhisatveṣu śāstṛprema,",
  "S04vimkn_u:2543": "aśrutānāṃ ca dharmāṇāṃ śrutānāṃ ca śravaṇād apratikṣepaḥ,",
  "S04vimkn_u:2544": "anīrṣukatā paralābheṣu svalābhenānabhimananācittanidhyaptiḥ,",
  "S04vimkn_u:2545": "ātmaskhalitapratyavekṣā parasyāpattyacodanatā apramādaratasya ca sarvaguṇasamādanam /",
  "S04vimkn_u:2546": "ebhir aṣṭābhir dharmaiḥ samanvāgato bodhisatvaḥ sahāl lokadhātoś cyutvākṣaṭo 'nupahataḥ pariśuddhaṃ buddhakṣetraṃ gacchati /",
  "S04vimkn_u:2547_0": "atha vimalakīrtir licchavir mañjuśrīś ca kumārabhūtas tasyāṃ parṣadi saṃnipatitāyāṃ",
  "S04vimkn_u:2547_1": "tathā dharmaṃ deśayato yathā paripūrṇasya prāṇisahasrasyānuttarāyāṃ samyaksaṃbodhau cittāny utpannāni,",
  "S04vimkn_u:2548": "daśānāṃ ca bodhisatvasahasrāṇām anutpattikadharmakṣāntipratilambho 'bhūt // //",
  "S04vimkn_u:2549": "nirmitabhojanānayanaparivarto nāma navamaḥ //",
  "S04vimkn_u:2550": "Vkn \u001510.1 tena khalu punaḥ samayena bhagavata āmrapālīvane dharmaṃ deśayataḥ sa maṇḍalamāḍo vipulaś ca vistīrṇaś ca saṃsthito 'bhūt /",
  "S04vimkn_u:2551": "sā ca parṣat suvarṇavarṇā saṃdṛśyate sma /",
  "S04vimkn_u:2552": "athāyuṣmān ānando bhagavantam etad avocat:",
  "S04vimkn_u:2553": "kasyedaṃ bhagavan pūrvanimittaṃ yad idam āmrapālīvanam evaṃ vistīrṇaṃ saṃsthitaṃ sarvā ca parṣat suvarṇavarṇā saṃdṛśyate /",
  "S04vimkn_u:2554": "bhagavān āha:",
  "S04vimkn_u:2555": "eṣa ānanda vimalakīrtir licchavir mañjuśrīś ca kumārabhūto mahatyā parṣadā parivṛtau tathāgatasyāntikam upasaṃkramiṣyataḥ /",
  "S04vimkn_u:2556": "Vkn \u001510.2 atha vimalakīrtir licchavir mañjuśriyaṃ kumārabhūtam etad avocat:",
  "S04vimkn_u:2557": "gamiṣyāmo vayaṃ mañjuśrīḥ bhagavato 'ntikam /",
  "S04vimkn_u:2558": "ime ca mahāsatvās tathāgataṃ drakṣyanti vandiṣyante ca /",
  "S04vimkn_u:2559": "āha: gacchāma kulaputra yasyedānīṃ kālaṃ manyase /",
  "S04vimkn_u:2560": "atha vimalakīrtir licchavis tādṛśam ṛddhyabhisaṃskāram abhisaṃskaroti sma /",
  "S04vimkn_u:2561": "yathā tāṃ sarvāvatīṃ parṣadaṃ sārdhaṃ taiḥ siṃhāsanair dakṣiṇe pāṇau pratiṣṭhāpya yena bhagavāṃs tenopasaṃkrāmat /",
  "S04vimkn_u:2562": "upasaṃkramya tāṃ parṣadaṃ dharaṇitale pratiṣṭhāpya bhagavataḥ pādau śirasā vanditvā bhagavantaṃ saptakṛtvaḥ pradakṣiṇīkṛtyaikānte 'sthāt /",
  "S04vimkn_u:2563": "atha ye te bodhisatvā gandhottamakūṭasya tathāgatasya buddhakṣetrād āgatāḥ,",
  "S04vimkn_u:2564": "te cānye ca tebhyaḥ siṃhāsanebhyo 'vatīrya bhagavataḥ pādau śirobhir vanditvaikānte pratyatiṣṭhan /",
  "S04vimkn_u:2565": "evaṃ śakrabrahmalokapālā devaputrāś ca bhagavataḥ pādau śirobhir vanditvaikānte pratyatiṣṭhan /",
  "S04vimkn_u:2566": "atha sa bhagavāṃs tān bodhisatvān dharmyayā kathaya pratisaṃmodyaivam āha:",
  "S04vimkn_u:2567": "nisīdata kulaputrāḥ sveṣu sveṣu siṃhāsaneṣu /",
  "S04vimkn_u:2568": "te bhagavatānujñātā nyaṣidan /",
  "S04vimkn_u:2569": "Vkn \u001510.3 tatra bhagavān āyuṣmantaṃ śāriputram āmantrayate sma:",
  "S04vimkn_u:2570": "dṛṣṭaṃ te śāriputra eṣām agrasatvānāṃ bodhisatvānāṃ vikrīḍitam /",
  "S04vimkn_u:2571": "āha: dṛṣṭaṃ bhagavan /",
  "S04vimkn_u:2572": "bhagavān āha:",
  "S04vimkn_u:2573": "tataḥ kā te saṃjñotpannā /",
  "S04vimkn_u:2574": "āha: acintyā saṃjñā me bhagavan tatrodapadyata yathā cintayituṃ tulayituṃ gaṇayituṃ na śaknomi tādṛśīṃ teṣām acintyāṃ kriyāṃ paśyāmi /",
  "S04vimkn_u:2575": "Vkn \u001510.4 athāyuṣmān ānando bhagavantam etad avocat:",
  "S04vimkn_u:2576": "anāghrātapūrvaṃ bhagavan gandham ājighrāmi /",
  "S04vimkn_u:2577": "kasyaiṣa īdṛśo gandhaḥ /",
  "S04vimkn_u:2578": "āha: eṣām eva ānanda bodhisatvānāṃ sarvaromakūpebhyo gandhaḥ kāyāt pravāti /",
  "S04vimkn_u:2579": "śāriputro 'py āha:",
  "S04vimkn_u:2580": "asmākam apy āyuṣmann ānanda sarvaromakūpebhya īdṛśo gandhaḥ pravāti /",
  "S04vimkn_u:2581": "āha: kuto 'sya gandhasya prādurbhāvaḥ /",
  "S04vimkn_u:2582": "āha: vimalakīrtinā licchavinā gandhottamakūṭasya tathāgatasya buddhakṣetrāt sarvagandhasugandhāl lokadhātor bhojanam ānītam /",
  "S04vimkn_u:2583": "tad yāvadbhir bhuktaṃ sarveṣām īdṛśo gandhaḥ kāyāt pravāti /",
  "S04vimkn_u:2584": "Vkn \u001510.5 athāyuṣmān ānando vimalakīrtiṃ bodhisatvam evam āha:",
  "S04vimkn_u:2585": "kiyacciraṃ punar eṣa kulaputra gandho 'nuvartiṣyate /",
  "S04vimkn_u:2586": "āha: yāvad etad bhojanaṃ na pariṇataṃ bhaviṣyati /",
  "S04vimkn_u:2587": "ānanda āha: kiyaccireṇa punar etad bhojanaṃ pariṇaṃsyati /",
  "S04vimkn_u:2588": "āha: saptabhiḥ saptāhaiḥ pariṇaṃsyati /",
  "S04vimkn_u:2589": "upari cāsya saptāham ojaḥ sphariṣyati /",
  "S04vimkn_u:2590": "na cājīrṇadoso bhaviṣyati /",
  "S04vimkn_u:2591": "Vkn \u001510.6 yaiś ca bhadantānanda bhikṣubhir anavakrāntaniyāmair etad bhojanaṃ bhuktaṃ teṣām avakrāntaniyāmānāṃ pariṇaṃsyati /",
  "S04vimkn_u:2592": "yaiḥ punar avakrāntaniyāmair bhuktaṃ teṣāṃ nāparimuktacittānāṃ pariṇaṃsyati /",
  "S04vimkn_u:2593": "yair anutpāditabodhicittaiḥ satvaiḥ paribhuktaṃ teṣām utpāditabodhicittānām pariṇaṃsyati /",
  "S04vimkn_u:2594": "yair utpāditabodhicittair bhuktaṃ teṣāṃ nāpratilabdhakṣāntikānāṃ pariṇaṃsyati /",
  "S04vimkn_u:2595": "yaiḥ punaḥ pratilabdhakṣāntikair bhuktaṃ teṣām ekajātipratibaddhānāṃ pariṇaṃsyati /",
  "S04vimkn_u:2596": "Vkn \u001510.7 tadyathāpi nāma bhadantānanda svādur nāma bhaiṣajyam,",
  "S04vimkn_u:2597": "tat tāvat kauṣṭhagataṃ na pariṇamati yāvan na sarvagataṃ viṣam apagataṃ bhavati /",
  "S04vimkn_u:2598": "tataḥ paścāt tad bhaiṣajyaṃ pariṇamati /",
  "S04vimkn_u:2599": "evam eva bhadantānanda tāvad eva tad bhojanaṃ na pariṇataṃ bhavati yāvat sarvakleśaviṣaṃ na nirviṣaṃ bhavati /",
  "S04vimkn_u:2600": "tataḥ paścāt tad bhojanaṃ pariṇamati /",
  "S04vimkn_u:2601": "athāyuṣmān ānando bhagavantam etad avocat:",
  "S04vimkn_u:2602": "buddhakṛtyaṃ bhagavan etad bhojanaṃ karoti /",
  "S04vimkn_u:2603": "āha: evam etad ānanda evam etad yathā vadasi /",
  "S04vimkn_u:2604": "Vkn \u001510.8 santy ānanda buddhakṣetrāṇi yeṣu bodhisatvā buddhakṛtyaṃ kurvanti /",
  "S04vimkn_u:2605": "santi buddhakṣetrāṇi yeṣu bodhivṛkṣo buddhakṛtyaṃ karoti /",
  "S04vimkn_u:2606": "santi buddhakṣetrāṇi yeṣu tathāgatalakṣaṇarūpadarśanaṃ buddhakṛtyaṃ karoti /",
  "S04vimkn_u:2607": "evaṃ gaganam antarīkṣaṃ buddhakṛtyaṃ karoti /",
  "S04vimkn_u:2608": "tādṛśas teṣāṃ satvānāṃ vinayo bhavati /",
  "S04vimkn_u:2609": "Vkn \u001510.9 evaṃ svapnapratibhāsadakacandrapratiśrutkāmāyāmarīcyupamopanyāsākṣaravibhaktinirdeśāḥ satvānāṃ buddhakṛtyaṃ kurvanti /",
  "S04vimkn_u:2610": "santi buddhakṣetrāṇi yatrākṣaravijñaptir buddhakṛtyaṃ karoti /",
  "S04vimkn_u:2611": "santy ānanda buddhakṣetrāṇi tādṛśāni pariśuddhāni yatrānudāhāratāpravyāhāratānirdeśatānabhilāpyatā teṣāṃ satvānāṃ buddhakṛtyaṃ karoti /",
  "S04vimkn_u:2612": "Vkn \u001510.10 na kaścid ānanda īryāpatho na kaścid upabhogo yo buddhānāṃ bhagavatāṃ satvavinayāya buddhakṛtyaṃ na karoti /",
  "S04vimkn_u:2613": "ye cema ānanda catvāro mārāś caturāśītiś ca kleśamukhaśatasahasrāṇi yaiḥ satvāḥ saṃkliśyante,",
  "S04vimkn_u:2614": "sarvais tair buddhā bhagavanto buddhakṛtyaṃ kurvanti /",
  "S04vimkn_u:2615_0": "Vkn \u001510.11 idam ānanda sarvabuddhadharmapraveśaṃ nāma dharmamukhaṃ yatra yatra dharmamukhe",
  "S04vimkn_u:2615_1": "praviṣṭo bodhisatvaḥ sarvodāravyūhaguṇasamanvāgateṣu buddhakṣetreṣu nāvalīyate nāvanamati /",
  "S04vimkn_u:2616": "sarvodāravyūhaguṇasamanvāgateṣu ca buddhakṣetreṣu na kṛṣyati nonnamati /",
  "S04vimkn_u:2617": "tathāgatānāṃ ca sakāśe so 'dhimātraṃ gauravam utpādayati /",
  "S04vimkn_u:2618": "āścaryam idaṃ buddhānāṃ bhagavatāṃ sarvadharmasamatādhimuktānāṃ satvaparipācanatayā buddhakṣetranānātvadarśanam /",
  "S04vimkn_u:2619": "Vkn \u001510.12 tadyathā ānanda bhavati buddhakṣetrāṇām aparāparaguṇanānātvam,",
  "S04vimkn_u:2620": "na punaḥ khagapathasaṃchāditasya buddhakṣetrasyākāśanānātvam /",
  "S04vimkn_u:2621": "evam eva ānanda bhavati tathāgatānaṃ rupakāyanānātvam,",
  "S04vimkn_u:2622": "na punas tathāgatānām asaṅgajñānanānātvam /",
  "S04vimkn_u:2623_0": "Vkn \u001510.13 samā hy ānanda sarvabuddhā rūpeṇa varṇena tejasā vapuṣā lakṣaṇaiḥ kulamāhātmyena",
  "S04vimkn_u:2623_1": "śīlena samādhinā prajñayā vimuktyā vimuktijñānadarśanena balair vaiśāradyair buddhadharmair",
  "S04vimkn_u:2623_2": "mahāmaitryā mahākaruṇayā hitaiṣitayeryayā caryayā pratipadāyuḥpramāṇena dharmadeśanayā",
  "S04vimkn_u:2623_3": "satvaparipākena satvavimuktyā kṣetrapariśuddhyā sarvabuddhadharmaparipūrayā /",
  "S04vimkn_u:2624": "tenocyate samyaksaṃbuddha iti tathāgata iti buddha iti /",
  "S04vimkn_u:2625": "eṣām ānanda trayāṇāṃ padānāṃ yo 'rthavistarapadavibhaṅgaḥ sa tvayā kalpasthitikenāpi na sukaraḥ paryavāptum /",
  "S04vimkn_u:2626": "trisāhasraparyāpannā apy ānanda satvās tvatsadṛśā bhaveyur agrā bahuśrutānāṃ smṛtidhāriṇīpratilabdhānām,",
  "S04vimkn_u:2627": "te 'pi sarve satvā ānandasadṛśā eṣāṃ trayāṇāṃ padānām arthaviniścayaṃ śrutasmṛtidhāriṇīlabdhānām arthaviniścayanirdeśaṃ kalpenāpi na śaknuyuḥ paryavāptum,",
  "S04vimkn_u:2628": "yad idaṃ samyaksaṃbuddha iti tathāgata iti buddha iti /",
  "S04vimkn_u:2629": "evam apramāṇā hy ānanda buddhabodhiḥ,",
  "S04vimkn_u:2630": "evam acintyaṃ tathāgatānāṃ prajñāpratibhānam /",
  "S04vimkn_u:2631": "Vkn \u001510.14 athāyuṣmān ānando bhagavantam etad avocat:",
  "S04vimkn_u:2632": "adyāgreṇāhaṃ bhagavan na bhūyo 'gro bahuśrutānām ity ātmānaṃ pratijñāsyāmi /",
  "S04vimkn_u:2633": "bhagavān āha:",
  "S04vimkn_u:2634": "mā tvam ānanda avalīnacittam utpādaya /",
  "S04vimkn_u:2635": "tat kasmād dhetoḥ /",
  "S04vimkn_u:2636": "śrāvakān saṃdhāya tvaṃ mayā ānanda agro bahuśrutānāṃ nirdiṣṭaḥ,",
  "S04vimkn_u:2637": "na bodhisatvān /",
  "S04vimkn_u:2638": "tiṣṭhantv ānanda bodhisatvāḥ /",
  "S04vimkn_u:2639": "na te paṇḍitenāvagāhayitavyāḥ /",
  "S04vimkn_u:2640": "śakyo hy ānanda sarvasāgarāṇāṃ gādhaḥ pramātum,",
  "S04vimkn_u:2641": "na tv eva śakyo bodhisatvānāṃ prajñājñānasmṛtidhāraṇīpratibhānasya gādhaḥ pramātum /",
  "S04vimkn_u:2642": "upekṣakā yūyam ānanda bodhisatvacaryāyāṃ bhavatha /",
  "S04vimkn_u:2643": "tat kasmād dhetoḥ /",
  "S04vimkn_u:2644": "ya ima ānanda vimalakīrtinā licchavinaikapūrvabhakte vyūhāḥ saṃdarśitāḥ,",
  "S04vimkn_u:2645": "te sarvaśrāvakapratyekabuddhair ṛddhiprāptaiḥ sarvarddhivikurvitaprātihāryaiḥ kalpakoṭīśatasahasrāṇi na śakyāḥ saṃdarśayitum /",
  "S04vimkn_u:2646": "Vkn \u001510.15 atha ye te bodhisatvā bhagavato gandhottamakūṭasya tathāgatasya buddhakṣetrāt sarvagandhasugandhāl lokadhātor agataḥ,",
  "S04vimkn_u:2647": "te sarve prāñjalībhūtvā tathāgatasya namasyantaḥ,",
  "S04vimkn_u:2648": "evaṃ ca vācam abhāsanta:",
  "S04vimkn_u:2649": "pratiniḥsṛjāmo vayaṃ bhagavan tān manasikārān yair asmābhir iha buddhakṣetre hīnasaṃjñotpāditā /",
  "S04vimkn_u:2650": "tat kasmād dhetoḥ /",
  "S04vimkn_u:2651": "acintyo hi bhagavan buddhānāṃ bhagavatāṃ buddhaviṣayaḥ /",
  "S04vimkn_u:2652": "upāyakauśalyena satvaparipākāya yathā yathecchanti tathā tathā kṣetravyūhān ādarśayanti /",
  "S04vimkn_u:2653": "dehi bhagavan asmabhyaṃ dharmaprābhṛtaṃ yathā vayaṃ tatra sarvagandhasugandhe lokadhātau gatā bhagavantam anusmarema /",
  "S04vimkn_u:2654": "Vkn \u001510.16 bhagavān āha:",
  "S04vimkn_u:2655": "asti kulaputrāḥ kṣayākṣayo nāma bodhisatvānāṃ vimokṣaḥ /",
  "S04vimkn_u:2656": "tatra yuṣmābhiḥ śikṣitavyam /",
  "S04vimkn_u:2657": "sa punaḥ katamaḥ /",
  "S04vimkn_u:2658": "kṣayam ucyate saṃskṛtam,",
  "S04vimkn_u:2659": "akṣayam asaṃskṛtam /",
  "S04vimkn_u:2660": "tad bodhisatvena saṃskṛtaṃ ca na kṣapayitavyam,",
  "S04vimkn_u:2661": "asaṃskṛte ca na pratiṣṭhātavyam /",
  "S04vimkn_u:2662": "Vkn \u001510.17 tatra saṃskṛtasyākṣayatā,",
  "S04vimkn_u:2663": "yad idaṃ mahāmaitryā acyavanatā,",
  "S04vimkn_u:2664": "mahākaruṇāyā anutsargaḥ,",
  "S04vimkn_u:2665": "adhyāśayasaṃprasthitasarvajñatācittasyāsaṃpramoṣaḥ,",
  "S04vimkn_u:2666": "satvaparipākeṣv aparikhedaḥ,",
  "S04vimkn_u:2667": "saṃgrahavastūnām ariñcanā,",
  "S04vimkn_u:2668": "saddharmaparigrahāya kāyajīvitaparityāgaḥ,",
  "S04vimkn_u:2669": "kuśalamūleṣv atṛptiḥ,",
  "S04vimkn_u:2670": "pariṇāmanākauśalyapratiṣṭhā,",
  "S04vimkn_u:2671": "dharmaparyeṣṭāv akauśīdyam,",
  "S04vimkn_u:2672": "dharmadeśanāsv anācāryamuṣṭiḥ,",
  "S04vimkn_u:2673": "tathāgatadarśanapūjāvastuny autsukyam,",
  "S04vimkn_u:2674": "saṃcintyopapattiṣv anuttrāsaḥ,",
  "S04vimkn_u:2675": "saṃpattivipattiṣv anunnāmāvanāmatā,",
  "S04vimkn_u:2676": "aśikṣiteṣv aparibhavaḥ,",
  "S04vimkn_u:2677": "śikṣiteṣu śāstṛpremā,",
  "S04vimkn_u:2678": "kleśākīrṇānāṃ yoniśa upasaṃhāraḥ,",
  "S04vimkn_u:2679": "vivekaratiṣv atanmayatā,",
  "S04vimkn_u:2680": "ātmasaukhye 'nadhyavasānam,",
  "S04vimkn_u:2681": "parasaukhyena tanmayatā,",
  "S04vimkn_u:2682": "dhyānasamādhisamāpattiṣv avīcisaṃjñā,",
  "S04vimkn_u:2683": "saṃsāra udyānavimānasaṃjñā,",
  "S04vimkn_u:2684": "yācanakeṣu kalyāṇamitrasaṃjñā,",
  "S04vimkn_u:2685": "sarvasvaparityāge sarvajñatāparipūrisaṃjñā,",
  "S04vimkn_u:2686": "duḥśīleṣu paritrāṇasaṃjñā,",
  "S04vimkn_u:2687": "pāramitāsu mātāpitṛsaṃjñā,",
  "S04vimkn_u:2688": "bodhipakṣyeṣu dharmeṣu svaparivārasaṃjñā,",
  "S04vimkn_u:2689": "aparyāptīkṛtāḥ sarvakuśalamūlasaṃbhārāḥ,",
  "S04vimkn_u:2690": "sarvabuddhakṣetraguṇānāṃ svakṣetraniṣpādanatā,",
  "S04vimkn_u:2691": "lakṣaṇānuvyañjanaparipūryai nirargaḍayajñayajanatā,",
  "S04vimkn_u:2692": "kāyavākcittālaṃkāratā sarvapāpākaraṇatayā,",
  "S04vimkn_u:2693": "kāyavākpariśuddhyā cittapariśuddhyā cāsaṃkhyeyakalpasaṃsaraṇatā,",
  "S04vimkn_u:2694": "cittaśūratayāpramāṇabuddhaguṇaśravaṇenāsaṃsīdanatā,",
  "S04vimkn_u:2695": "kleśaśatrunigrahāya prajñāśastragrahaṇatā,",
  "S04vimkn_u:2696": "sarvasatvabhārodvahanatāyai skandhadhātvāyatanaparijñā,",
  "S04vimkn_u:2697": "uttaptavīryatā mārasainyadharṣaṇārtham,",
  "S04vimkn_u:2698": "nirmānatā dharmaparyeṣṭyai,",
  "S04vimkn_u:2699": "jñānaparyeṣṭidharmagrāhyatāyā alpecchasaṃtuṣṭitā,",
  "S04vimkn_u:2700": "sarvalokapriyatāyai sarvalokadharmāsaṃsṛṣṭatā,",
  "S04vimkn_u:2701": "lokānuvartanatāyai sarveryāpathāvikopanatā,",
  "S04vimkn_u:2702": "sarvakriyāsaṃdarśanatāyā abhijñotpādanatā,",
  "S04vimkn_u:2703": "sarvaśrutadhāraṇatāyai dhāraṇīsmṛtijñānatā,",
  "S04vimkn_u:2704": "sarvasatvasaṃśayacchedanatāyā indriyaparāparajñānatā,",
  "S04vimkn_u:2705": "asaṅgādhiṣṭhānatā dharmadeśanatāyai,",
  "S04vimkn_u:2706": "asaṅgapratibhānatā pratibhānaprāptapratilambhatayā,",
  "S04vimkn_u:2707": "devamanuṣyasaṃpattyanubhavatā daśakuśalakarmapariśuddhitayā,",
  "S04vimkn_u:2708": "brahmapathapratiṣṭhānatā caturapramāṇotpādanatāyai,",
  "S04vimkn_u:2709": "buddhasvarapratilambhatā dharmadeśanādhyeṣaṇānumodanāsādhukārapradānena,",
  "S04vimkn_u:2710": "buddheryāpathapratilambhatā kāyavāṅmanaḥsamyamaviśeṣagāmitayā sarvadharmātanmayatayā,",
  "S04vimkn_u:2711": "bodhisatvasaṃghakarṣaṇatayā mahāyānasamādāpanatā,",
  "S04vimkn_u:2712": "sarvaguṇāvipraṇāśatayā cāpramādaḥ /",
  "S04vimkn_u:2713": "evaṃ hi kulaputrāḥ etaddharmādhimukto bodhisatvaḥ saṃskṛtaṃ na kṣapayati /",
  "S04vimkn_u:2714": "Vkn \u001510.18 kathaṃ punar asaṃskṛte na pratitiṣṭhate /",
  "S04vimkn_u:2715": "yadā śūnyatāparijayaṃ ca karoti /",
  "S04vimkn_u:2716": "na ca śūnyatāṃ sākṣātkaroti /",
  "S04vimkn_u:2717": "ānimittaparijayaṃ ca karoti /",
  "S04vimkn_u:2718": "na cānimittaṃ sākṣātkaroti /",
  "S04vimkn_u:2719": "apraṇihitaparijayaṃ ca karoti,",
  "S04vimkn_u:2720": "na cāpraṇihitaṃ sākṣātkaroti /",
  "S04vimkn_u:2721": "anabhisaṃskāraparijayaṃ ca karoti,",
  "S04vimkn_u:2722": "na cānabhisaṃskāraṃ sākṣātkaroti /",
  "S04vimkn_u:2723": "anityam iti ca pratyavekṣate,",
  "S04vimkn_u:2724": "na ca kuśalamūlais tṛpyate /",
  "S04vimkn_u:2725": "duḥkham iti ca pratyavekṣate,",
  "S04vimkn_u:2726": "saṃcintya copapadyate /",
  "S04vimkn_u:2727": "anātmeti ca pratyavekṣate,",
  "S04vimkn_u:2728": "na catmatāṃ parityajati /",
  "S04vimkn_u:2729": "śāntam iti ca pratyavekṣate,",
  "S04vimkn_u:2730": "na cātyantaśāntim utpādayati /",
  "S04vimkn_u:2731": "viviktam iti ca pratyavekṣate,",
  "S04vimkn_u:2732": "kāyacittena codyujyate /",
  "S04vimkn_u:2733": "anālayam iti ca pratyavekṣate,",
  "S04vimkn_u:2734": "śukladharmālayaṃ ca na vijahāti /",
  "S04vimkn_u:2735": "anupādānam iti ca pratyavekṣate,",
  "S04vimkn_u:2736": "upāttaṃ ca satvānāṃ bhāraṃ vahati /",
  "S04vimkn_u:2737": "anāsravam iti ca pratyavekṣate,",
  "S04vimkn_u:2738": "saṃsārapravṛttiṃ copayāti /",
  "S04vimkn_u:2739": "apracāram iti ca pratyavekṣate,",
  "S04vimkn_u:2740": "pracarati satvaparipākāya /",
  "S04vimkn_u:2741": "nairātmyam iti ca pratyavekṣate,",
  "S04vimkn_u:2742": "satvamahākaruṇāṃ ca notsṛjati /",
  "S04vimkn_u:2743": "ajātiṃ ca pratyavekṣate,",
  "S04vimkn_u:2744": "śrāvakaniyāme ca na patati /",
  "S04vimkn_u:2745": "riktam iti ca tuccham iti cāsārakam iti cāsvāmikam iti cāniketam iti ca pratyavekṣate,",
  "S04vimkn_u:2746": "ariktapuṇyaś",
  "S04vimkn_u:2747": "cātucchajñānaś ca paripūrṇasaṃkalpaś ca svayambhūjñānābhiṣiktaś ca svayambhūjñāne cābhiyukto nītārtho buddhavaṃśe pratiṣṭhito bhavati /",
  "S04vimkn_u:2748": "evaṃ hi kulaputrāḥ evaṃ dharmādhimukto bodhisatvo 'saṃskṛte na pratitiṣṭhate saṃskṛtaṃ na kṣapayati /",
  "S04vimkn_u:2749": "Vkn \u001510.19 puṇyasaṃbhārābhiyuktatvad asaṃskṛte na pratitiṣṭhati,",
  "S04vimkn_u:2750": "jñanasaṃbhārābhiyuktatvāt saṃskṛtaṃ na kṣapayati /",
  "S04vimkn_u:2751": "mahāmaitrīsamanvāgatatvād asaṃskṛte na pratitiṣṭhati,",
  "S04vimkn_u:2752": "mahākaruṇāsamanvāgatatvāt saṃskṛtaṃ na kṣapayati /",
  "S04vimkn_u:2753": "satvaparipācanatvād asaṃskṛte na pratitiṣṭhati,",
  "S04vimkn_u:2754": "buddhadharmābhilāṣitvāt saṃskṛtaṃ na kṣapayati /",
  "S04vimkn_u:2755": "buddhalakṣaṇaparipūraṇatvād asaṃskṛte na pratitiṣṭhati,",
  "S04vimkn_u:2756": "sarvajñajñānaparipūraṇārthaṃ saṃskṛtaṃ na kṣapayati /",
  "S04vimkn_u:2757": "upāyakuśalatvād asaṃskṛte na pratitiṣṭhati,",
  "S04vimkn_u:2758": "prajñāsunirīkṣitatvāt saṃskṛtaṃ na kṣapayati /",
  "S04vimkn_u:2759": "buddhakṣetrapariśuddhyartham asaṃskṛte na pratitiṣṭhati,",
  "S04vimkn_u:2760": "buddhādhiṣṭhānatvāt saṃskṛtaṃ na kṣapayati /",
  "S04vimkn_u:2761": "satvārthānubhavanād asaṃskṛte na pratitiṣṭhati,",
  "S04vimkn_u:2762": "dharmārthasaṃdarśanāt saṃskṛtaṃ na kṣapayati /",
  "S04vimkn_u:2763": "kuśalamūlasaṃbhāratvād asaṃskṛte na pratitiṣṭhati,",
  "S04vimkn_u:2764": "kuśalamūlavāsanatvāt saṃskṛtaṃ na kṣapayati /",
  "S04vimkn_u:2765": "praṇidhānaparipūraṇārtham asaṃskṛte na pratitiṣṭhati,",
  "S04vimkn_u:2766": "apraṇihitatvāt saṃskṛtaṃ na kṣapayati /",
  "S04vimkn_u:2767": "āśayapariśuddhatvād asaṃskṛte na pratitiṣṭhati,",
  "S04vimkn_u:2768": "adhyāśayapariśuddhatvāt saṃskṛtaṃ na kṣapayati /",
  "S04vimkn_u:2769": "pañcābhijñāvikrīḍitatvād asaṃskṛte na pratitiṣṭhati,",
  "S04vimkn_u:2770": "buddhajñānaṣaḍabhijñatvāt saṃskṛtaṃ na kṣapayati /",
  "S04vimkn_u:2771": "pāramitāsaṃbhāraparipūraṇārtham asaṃskṛte na pratitiṣṭhati,",
  "S04vimkn_u:2772": "aparipūrṇakālatvāt saṃskṛtaṃ na kṣapayati /",
  "S04vimkn_u:2773": "dharmadhanasamudānayanatvād asaṃskṛte na pratitiṣṭhati,",
  "S04vimkn_u:2774": "prādeśikadharmānarthikatvāt saṃskṛtaṃ na kṣapayati /",
  "S04vimkn_u:2775": "sarvabhaiṣajyasamudānayanatvād asaṃskṛte na pratitiṣṭhati,",
  "S04vimkn_u:2776": "yathārhabhaiṣajyaprayojanāt saṃskṛtaṃ na kṣapayati /",
  "S04vimkn_u:2777": "dṛḍhapratijñayā asaṃskṛte na pratitiṣṭhati,",
  "S04vimkn_u:2778": "pratijñottāraṇatvāt saṃskṛtaṃ na kṣapayati /",
  "S04vimkn_u:2779": "dharmabhaiṣajyasamudānayanatvād asaṃskṛte na pratitiṣṭhati,",
  "S04vimkn_u:2780": "yathāpītvaradharmabhaiṣajyaprayojanāt saṃskṛtaṃ na kṣapayati /",
  "S04vimkn_u:2781": "sarvasatvakleśavyādhiparijñānām asaṃskṛte na pratitiṣṭhati,",
  "S04vimkn_u:2782": "sarvavyādhiśamanāt saṃskṛtaṃ na kṣapayati /",
  "S04vimkn_u:2783": "evaṃ hi kulaputrāḥ bodhisatvaḥ saṃskṛtaṃ na kṣapayati,",
  "S04vimkn_u:2784": "asaṃskṛte na pratitiṣṭhati /",
  "S04vimkn_u:2785": "ayam ucyate kṣayākṣayo nāma bodhisatvānāṃ vimokṣaḥ /",
  "S04vimkn_u:2786": "tatra yuṣmābhiḥ satpuruṣāḥ yogaḥ karaṇīyaḥ /",
  "S04vimkn_u:2787_0": "Vkn \u001510.20 atha khalu te bodhisatvā imaṃ nirdeśaṃ śrutvā tuṣṭā udagra āttamanasaḥ",
  "S04vimkn_u:2787_1": "pramuditāḥ prītisaumanasyajātā bhagavataḥ pūjākarmaṇe teṣāṃ ca bodhisatvānām asya",
  "S04vimkn_u:2787_2": "dharmaparyāyasya pūjākarmaṇe sarvam imaṃ trisāhasramahāsāhasraṃ lokadhātuṃ sarvacūrṇagandhadhupavyūhaiḥ",
  "S04vimkn_u:2787_3": "puṣpaiś ca jānumātraṃ saṃchādya bhagavataś ca parṣanmaṇḍalam abhikīrtiṃ kṛtvā bhagavataḥ",
  "S04vimkn_u:2787_4": "pādau śirobhir vanditvā bhagavantaṃ triṣpradakṣiṇīkṛtyodānam udānayanta iha buddhakṣetre",
  "S04vimkn_u:2787_5": "'ntarhitās tena kṣaṇalavamuhūrtena tatra sarvagandhasugandhe lokadhātau pratyupasthitāḥ // //",
  "S04vimkn_u:2788": "kṣayākṣayo nāma dharmaprābhṛtaparivarto daśamaḥ //",
  "S04vimkn_u:2789": "Vkn \u001511.1 atha khalu bhagavān vimalakīrtiṃ licchavim etad avocat:",
  "S04vimkn_u:2790": "yadā tvaṃ kulaputra tathāgatasya darśanakāmo bhavasi,",
  "S04vimkn_u:2791": "tadā kathaṃ tvaṃ tathāgataṃ paśyasi /",
  "S04vimkn_u:2792": "evam ukte vimalakīrtir licchavir bhagavantam etad avocat:",
  "S04vimkn_u:2793": "yadāhaṃ bhagavan tathāgatasya darśanakāmo bhavāmi,",
  "S04vimkn_u:2794": "tadā tathāgatam apaśyanayā paśyāmi /",
  "S04vimkn_u:2795": "pūrvāntato 'jātam aparāntato 'saṃkrāntaṃ pratyutpanne 'dhvany asaṃsthitaṃ paśyāmi /",
  "S04vimkn_u:2796": "tat kasya hetoḥ /",
  "S04vimkn_u:2797": "rūpatathatāsvabhāvam arūpam,",
  "S04vimkn_u:2798": "vedanātathatāsvabhāvam avedanām,",
  "S04vimkn_u:2799": "saṃjñātathatāsvabhāvam asaṃjñam,",
  "S04vimkn_u:2800": "saṃskāratathatāsvabhāvam asaṃskāram,",
  "S04vimkn_u:2801": "vijñānatathatāsvabhāvam avijñānam,",
  "S04vimkn_u:2802": "caturdhātvasaṃprāptam ākāśadhātusamam,",
  "S04vimkn_u:2803": "ṣaḍāyatanānutpannaṃ cakṣuḥpathasamatikrāntaṃ śrotrapathasamatikrāntaṃ ghrāṇapathasamatikrāntaṃ jihvāpathasamatikrāntaṃ kāyapathasamatikrāntaṃ manaḥpathasamatikrāntam,",
  "S04vimkn_u:2804": "traidhātukāsaṃsṛṣṭam,",
  "S04vimkn_u:2805": "trimalāpagatam,",
  "S04vimkn_u:2806": "trivimokṣānugatam,",
  "S04vimkn_u:2807": "trividyānuprāptam,",
  "S04vimkn_u:2808": "aprāptaṃ saṃprāptam,",
  "S04vimkn_u:2809": "sarvadharmeṣv asaṅgakoṭīgataṃ bhūtakoṭyakoṭikam,",
  "S04vimkn_u:2810": "tathatāpratiṣṭhitaṃ tadanyonyavisaṃyuktam,",
  "S04vimkn_u:2811": "na hetujanitaṃ na pratyayādhīnam,",
  "S04vimkn_u:2812": "na vilakṣaṇaṃ na salakṣaṇam,",
  "S04vimkn_u:2813": "naikalakṣaṇaṃ na nānālakṣaṇam /",
  "S04vimkn_u:2814": "na lakṣyate na saṃlakṣyate na vilakṣyate,",
  "S04vimkn_u:2815": "nārvāṅ na pāre na madhye,",
  "S04vimkn_u:2816": "neha na tatra,",
  "S04vimkn_u:2817": "neto nānyataḥ,",
  "S04vimkn_u:2818": "na jñānavijñeyo na vijñānapratiṣṭhitaḥ,",
  "S04vimkn_u:2819": "atamo 'prakāśaḥ,",
  "S04vimkn_u:2820": "anāmānimittam,",
  "S04vimkn_u:2821": "na durbalo na balavān,",
  "S04vimkn_u:2822": "na deśastho na pradeśasthaḥ,",
  "S04vimkn_u:2823": "na śubho nāśubhaḥ,",
  "S04vimkn_u:2824": "na saṃskṛto nāsaṃskṛtaḥ /",
  "S04vimkn_u:2825": "nāpi kenacid arthena vacanīyaḥ,",
  "S04vimkn_u:2826": "na dānato na mātsaryataḥ,",
  "S04vimkn_u:2827": "na śīlato na dauḥśīlyataḥ,",
  "S04vimkn_u:2828": "na kṣāntito na vyāpādataḥ,",
  "S04vimkn_u:2829": "na vīryato na kauśīdyataḥ,",
  "S04vimkn_u:2830": "na dhyānato na vikṣepataḥ,",
  "S04vimkn_u:2831": "na prajñāto na dauḥprajñyataḥ,",
  "S04vimkn_u:2832": "na vacanīyo nāvacanīyaḥ,",
  "S04vimkn_u:2833": "na satyato na mṛṣātaḥ,",
  "S04vimkn_u:2834": "na nairyāṇikato nānairyāṇikataḥ /",
  "S04vimkn_u:2835": "na gamānīyo nāgamanīyaḥ,",
  "S04vimkn_u:2836": "sarvarutavyāhārasamucchinnaḥ,",
  "S04vimkn_u:2837": "na kṣetrabhūto nākṣetrabhūtaḥ,",
  "S04vimkn_u:2838": "na dakṣiṇārho na dakṣiṇāśodhayitā,",
  "S04vimkn_u:2839": "agrāhyaḥ,",
  "S04vimkn_u:2840": "aparāmṛṣṭaḥ,",
  "S04vimkn_u:2841": "aniketaḥ,",
  "S04vimkn_u:2842": "asaṃskṛtaḥ,",
  "S04vimkn_u:2843": "saṃkhyāpagataḥ,",
  "S04vimkn_u:2844": "samatayā samaḥ,",
  "S04vimkn_u:2845": "dharmatayā tulyaḥ,",
  "S04vimkn_u:2846": "atulyavīryaḥ,",
  "S04vimkn_u:2847": "tulanāsamatikrāntaḥ,",
  "S04vimkn_u:2848": "na krānto na cākrāntaḥ,",
  "S04vimkn_u:2849": "na samatikrāntaḥ,",
  "S04vimkn_u:2850": "na dṛṣṭaśrutaparijñātaḥ,",
  "S04vimkn_u:2851": "sarvagranthivigataḥ,",
  "S04vimkn_u:2852": "sarvajñajñānasamatāprāptaḥ,",
  "S04vimkn_u:2853": "sarvasatvasamaḥ,",
  "S04vimkn_u:2854": "sarvadharmanirviśeṣaprāptaḥ,",
  "S04vimkn_u:2855": "sarvato 'navadyaḥ,",
  "S04vimkn_u:2856": "niṣkiṃcanaḥ,",
  "S04vimkn_u:2857": "niṣkaṣāyaḥ,",
  "S04vimkn_u:2858": "niṣkalaḥ,",
  "S04vimkn_u:2859": "nirvikalpaḥ,",
  "S04vimkn_u:2860": "akṛtaḥ,",
  "S04vimkn_u:2861": "ajātaḥ,",
  "S04vimkn_u:2862": "anutpannaḥ,",
  "S04vimkn_u:2863": "abhūtaḥ,",
  "S04vimkn_u:2864": "asaṃbhūtaḥ,",
  "S04vimkn_u:2865": "na bhaviṣyati,",
  "S04vimkn_u:2866": "nirbhayaḥ,",
  "S04vimkn_u:2867": "niṣkleśaḥ,",
  "S04vimkn_u:2868": "niḥśokaḥ,",
  "S04vimkn_u:2869": "niṣprītikaḥ,",
  "S04vimkn_u:2870": "nīrūrmikaḥ,",
  "S04vimkn_u:2871": "sarvavyavahāranirdeśair avacanīyaḥ /",
  "S04vimkn_u:2872": "īdṛśo bhagavan tathāgatasya kāyaḥ /",
  "S04vimkn_u:2873": "sa tathaiva draṣṭavyaḥ /",
  "S04vimkn_u:2874": "ya evaṃ paśyanti,",
  "S04vimkn_u:2875": "te samyak paśyanti /",
  "S04vimkn_u:2876": "ye tv anyathā paśyanti,",
  "S04vimkn_u:2877": "te mithyā paśyanti /",
  "S04vimkn_u:2878": "Vkn \u001511.2 athāyuṣmāñ śāriputro bhagavantam etad avocat:",
  "S04vimkn_u:2879": "katamasmād bhagavan buddhakṣetrāc cyutau vimalakīrtiḥ kulaputra idaṃ buddhakṣetram āgataḥ /",
  "S04vimkn_u:2880": "bhagavān āha:",
  "S04vimkn_u:2881": "etam eva tvaṃ śāriputra satpuruṣaṃ paripṛccha ḥ kutas tvaṃ cyutvehopapanna iti /",
  "S04vimkn_u:2882": "athāyuṣmāñ śāriputro vimalakīrtiṃ licchavim etad avocat:",
  "S04vimkn_u:2883": "kutas tvaṃ kulaputra cyutyehopapannaḥ /",
  "S04vimkn_u:2884": "vimalakīrtir āha:",
  "S04vimkn_u:2885": "yaḥ sthavireṇa dharmaḥ sākṣātkṛtaḥ,",
  "S04vimkn_u:2886": "kaccit tasya dharmasya cyutir upapattir vā /",
  "S04vimkn_u:2887": "āha: na tasya dharmasya kācic cyutir upapattir vā /",
  "S04vimkn_u:2888": "āha: evam acyutikānām anutpattikānāṃ bhadantaśāriputra sarvadharmāṇāṃ kutas tavaivaṃ bhavati ḥ kutas tvaṃ cyutvehopapanna iti /",
  "S04vimkn_u:2889": "yaṃ bhadantaśāriputra nirmitāṃ striyaṃ puruṣaṃ vā pṛccheḥ ḥ kutas tvaṃ cyutvehopapanna iti /",
  "S04vimkn_u:2890": "sa kiṃ vyākuryāt /",
  "S04vimkn_u:2891": "āha: na kulaputra nirmitasya cyutir nopapattiḥ,",
  "S04vimkn_u:2892": "sa kiṃ vyākariṣyati /",
  "S04vimkn_u:2893": "āha: nanu bhadantaśāriputra nirmitasvabhāvāḥ sarvadharmās tathāgatena nirdiṣṭāḥ /",
  "S04vimkn_u:2894": "āha: evam etat kulaputra /",
  "S04vimkn_u:2895": "āha: nirmitasvabhāveṣu bhadantaśāriputra sarvadharmeṣu ḥ kutas tvaṃ cyutvehopapanna iti /",
  "S04vimkn_u:2896": "cyutir iti bhadantaśāriputra abhisaṃskārakṣanaIakṣaṇapadam etat /",
  "S04vimkn_u:2897": "upapattir ity abhisaṃskāraprabandha eṣaḥ /",
  "S04vimkn_u:2898": "tatra bodhisatvaś cyavate,",
  "S04vimkn_u:2899": "na kuśalamūlābhisaṃskāraṃ kṣapayati /",
  "S04vimkn_u:2900": "upapadyate ca,",
  "S04vimkn_u:2901": "na cākuśalaṃ prabadhnāti /",
  "S04vimkn_u:2902": "Vkn \u001511.3 tatra bhagavān āyuṣmantaṃ śāriputram āmantrayate sma:",
  "S04vimkn_u:2903": "akṣobhyasya śāriputra tathāgatasya sakāśād āgata eṣa kulaputro 'bhiratyā Iokadhātoḥ /",
  "S04vimkn_u:2904": "āha: āścaryaṃ bhagavan yad eṣa satpuruṣas tāvatpariśuddhād buddhakṣetrād āgatyehaivaṃ bahudoṣaduṣṭe buddhakṣetre 'bhiramate /",
  "S04vimkn_u:2905": "vimalakīrtir āha:",
  "S04vimkn_u:2906": "tat kiṃ manyase bhadantaśāriputra api nu sūryaraśmayo 'ndhakāreṇa sārdhaṃ ramante /",
  "S04vimkn_u:2907": "āha: no hīdaṃ kulaputra,",
  "S04vimkn_u:2908": "na tayor yogo 'sti /",
  "S04vimkn_u:2909": "sahodgate hi sūryamaṇḍale sarvaṃ tamo 'payānti /",
  "S04vimkn_u:2910": "āha: kiṃ kāraṇaṃ punaḥ sūryo jambūdvīpa udayate /",
  "S04vimkn_u:2911": "āha: yāvad evāvabhāsakaraṇāya tamo'paghātaya ca /",
  "S04vimkn_u:2912": "āha: evam eva śāriputra saṃcintya bodhisatvā apariśuddheṣu buddhakṣetreṣūpapadyante satvānāṃ pariśodhanāya /",
  "S04vimkn_u:2913": "na ca kleśaiḥ sārdhaṃ saṃvasanti,",
  "S04vimkn_u:2914": "kleśāndhakāraṃ ca vidhamanti sarvasatvānām /",
  "S04vimkn_u:2915": "Vkn \u001511.4 atha sā sarvā parṣat paritṛṣitābhut:",
  "S04vimkn_u:2916": "paśyema vayaṃ tam abhiratiṃ lokadhātuṃ taṃ cākṣobhyaṃ tathāgataṃ tāṃś ca bodhisatvāṃs tāṃś ca mahāśrāvakān /",
  "S04vimkn_u:2917": "atha bhagavāṃs tasyāḥ sarvasyāḥ parṣadaś cetasa cetaḥparivitarkam ājñāya vimalakīrtiṃ licchavim etad avocat:",
  "S04vimkn_u:2918": "darśaya kulaputra asyāḥ parṣadas tām abhiratiṃ lokadhātuṃ taṃ cākṣobhyaṃ tathāgatam /",
  "S04vimkn_u:2919": "draṣṭukameyam parsat /",
  "S04vimkn_u:2920": "atha vimalakīrter licchaver etad abhavat:",
  "S04vimkn_u:2921": "yan nv aham itaś cāsanān nottiṣṭheyam /",
  "S04vimkn_u:2922_0": "tāṃ cābhiratiṃ lokadhātum anekabodhisatvaśatasahasrāṃ devanāgayakṣagandharvāsurādhyuṣitāṃ",
  "S04vimkn_u:2922_1": "sacakravāḍaparikhāṃ sanadītaḍāgotsasaraḥsamudraparikhāṃ sasumerugirikūṭaparvatāṃ",
  "S04vimkn_u:2922_2": "sacandrasūryajyotiṣāṃ sadevanāgayakṣagandharvabhavanāṃ sabrahmabhavanapārisadyāṃ",
  "S04vimkn_u:2922_3": "sagrāmanagaranigamajanapadarāṣṭramanuṣyāṃ sastryāgārāṃ sabodhisatvasaśrāvakaparṣadam,",
  "S04vimkn_u:2923": "akṣobhyasya tathāgatasya bodhivṛkṣam,",
  "S04vimkn_u:2924": "akṣobhyaṃ ca tathāgataṃ sāgaropamāyāṃ mahāparṣadi niṣaṇṇaṃ dharmaṃ deśayamānam,",
  "S04vimkn_u:2925": "api tāni padmāni yāni daśasu dikṣu buddhakṛtyaṃ kurvanti satvānām,",
  "S04vimkn_u:2926_0": "api tāni trīṇi ratnamayāni sopānāni yāni jambūdvīpam upādāya trayastriṃśadbhavanam",
  "S04vimkn_u:2926_1": "abhyudgatāni yaiḥ sopānair devās trayastriṃśato jambūdvīpam avataranty akṣobhyaṃ",
  "S04vimkn_u:2926_2": "tathāgataṃ darśanāya vandanāyai paryupāsanāya dharmaśravaṇāya jāmbudvīpakāś ca manuṣyās",
  "S04vimkn_u:2926_3": "trayastriṃśadbhavanam abhirohanti devāṃs trayastriṃśato darśanāya /",
  "S04vimkn_u:2927_0": "evam apramāṇaguṇasamuditāṃ tām abhiratiṃ lokadhātum apskandham upādāya yāvad akaniṣṭhabhavanaṃ",
  "S04vimkn_u:2927_1": "bhārgavacakram iva paricchidya dakṣiṇena pāṇinā puṣpadāmam ivādāyemāṃ lokadhātuṃ praveśayeyam /",
  "S04vimkn_u:2928": "praveśya cāsyāḥ sarvasyāḥ parṣado darśayeyam /",
  "S04vimkn_u:2929": "Vkn \u001511.5 atha vimalakīrtir licchavis tasyāṃ velāyāṃ tathārūpaṃ samādhim samāpannaḥ,",
  "S04vimkn_u:2930": "tādṛśaṃ carddhyabhisaṃskāram abhisaṃskṛtavān yas tam abhiratiṃ lokadhatuṃ paricchidya dakṣiṇena pāninā gṛhītvemaṃ sahaṃ lokadhātuṃ praveśayati sma /",
  "S04vimkn_u:2931": "Vkn \u001511.6 tatra ye divyacakṣuṣo 'bhijñāpratilabdhāḥ śrāvakā bodhisatvā devamanuṣyāś ca,",
  "S04vimkn_u:2932": "te mahāntam utkrośam utkrośanti sma:",
  "S04vimkn_u:2933": "knyāmahe bhagavan kriyāmahe sugata /",
  "S04vimkn_u:2934": "trāya ca tathāgata iti /",
  "S04vimkn_u:2935": "tān bhagavān vinayanārtham evam āha:",
  "S04vimkn_u:2936": "na mamātra vṛṣabhitā vimalakīrtinā bodhisatvena kriyamāṇānām /",
  "S04vimkn_u:2937": "tatra ye punar anye devamanuṣyāḥ,",
  "S04vimkn_u:2938": "te na jānanti na paśyanti ḥ kuto vayaṃ kriyāmaha iti /",
  "S04vimkn_u:2939": "na hy abhiratyā lokadhātor imaṃ sahaṃ lokadhātuṃ praveśitāyā ūnatvaṃ na pūrṇatvam abhūt /",
  "S04vimkn_u:2940": "na cāsya lokadhātor utpīḍo na saṃbādhaḥ /",
  "S04vimkn_u:2941": "nāpy abhiratyā lokadhātor ūnabhāvaḥ /",
  "S04vimkn_u:2942": "yathā pūrvaṃ tathā paścāt saṃdṛśyate /",
  "S04vimkn_u:2943": "Vkn \u001511.7 atha bhagavāñ śākyamunis tāṃ sarvāṃ parṣadam āmantrayate sma:",
  "S04vimkn_u:2944": "paśyata mārṣāḥ abhiratiṃ lokadhātum akṣobhyaṃ ca tathāgatam etāṃś ca kṣetravyūhāñ śrāvakavyūhān bodhisatvavyūhāṃś ca /",
  "S04vimkn_u:2945": "ta āhuḥ: paśyāmo bhagavan iti /",
  "S04vimkn_u:2946": "āha: īdṛśaṃ mārsāḥ buddhakṣetraṃ parigrahītukāmena bodhisatvenākṣobhyasya tathāgatasya bodhisatvacaryāyām anuśikṣitavyam /",
  "S04vimkn_u:2947_0": "asmin punar abhiratilokadhātusaṃdarśanarddhiprātihārye 'kṣobhyasya ca tathāgatasya",
  "S04vimkn_u:2947_1": "saṃdarśane 'smin sahe lokadhātau caturdaśānām ayutānāṃ devamānuṣikāyāḥ prajāyā anuttarāyāṃ",
  "S04vimkn_u:2947_2": "samyaksaṃbodhau cittāny utpannāni /",
  "S04vimkn_u:2948": "sarvaiś cābhiratyāṃ lokadhātau praṇidhānam utpāditam upapattaye /",
  "S04vimkn_u:2949": "te sarve bhagavatā vyākṛtā abhiratyāṃ lokadhātāv upapattaye /",
  "S04vimkn_u:2950": "iti hi vimalakīrtir licchavir yāvān iha sahe lokadhātau satvaparipākaḥ kartavyas taṃ sarvaṃ kṛtvā punar eva tām abhiratiṃ lokadhātuṃ yathasthāne sthāpayamāsa /",
  "S04vimkn_u:2951": "Vkn \u001511.8 tatra bhagavān āyuṣmantaṃ śāriputram āmantrayate sma:",
  "S04vimkn_u:2952": "dṛṣṭā te śāriputra abhiratir lokadhātuḥ sa cākṣobhyas tathagataḥ /",
  "S04vimkn_u:2953": "āha: dṛṣṭā me bhagavan /",
  "S04vimkn_u:2954": "sarvasatvānāṃ tādṛśā buddhakṣetraguṇavyūhā bhavantu /",
  "S04vimkn_u:2955": "sarvasatvāś cedṛśyarddhyā samanvāgatā bhavantāṃ yādṛśyā vimalakīrtir licchaviḥ kulaputraḥ /",
  "S04vimkn_u:2956": "ebhir api ca sulabdhā lābhāḥ /",
  "S04vimkn_u:2957": "ye vayam īdṛśān satpuruṣān labhāmahe darśanāya /",
  "S04vimkn_u:2958": "teṣam api satvānāṃ sulabdhā lābhā bhaviṣyanti,",
  "S04vimkn_u:2959": "ya etarhi tathāgatasya tiṣṭhato vā parinirvṛtasya vemaṃ dharmaparyāyam antaśaḥ śroṣyanti /",
  "S04vimkn_u:2960": "kaḥ punar vādaḥ,",
  "S04vimkn_u:2961_0": "ye śrutvādhimokṣyante pratyeṣyanty udgrahīṣyanti dhārayiṣyanti vācayiṣyanti paryavāpsyanty",
  "S04vimkn_u:2961_1": "adhimokṣyanti pravartayiṣyanti parebhyaś ca vistareṇa saṃprakāśayiṣyanti bhāvanāyogam",
  "S04vimkn_u:2961_2": "anuyuktāś ca bhaviṣyanti /",
  "S04vimkn_u:2962": "Vkn \u001511.9 te dharmaratnanidhānaprāptā bhaviṣyanti,",
  "S04vimkn_u:2963": "yeṣām ayaṃ dharmaparyāyo hastagato bhaviṣyati /",
  "S04vimkn_u:2964": "tathāgatasahāyās te bhaviṣyanti,",
  "S04vimkn_u:2965": "ya imaṃ dharmaparyāyaṃ svādhyāsyante /",
  "S04vimkn_u:2966": "dharmasaṃrakṣakās te bhaviṣyanti,",
  "S04vimkn_u:2967": "ya etaddharmādhimuktānām upasthānaparicaryāṃ kariṣyanti /",
  "S04vimkn_u:2968": "gṛhagatas teṣāṃ tathāgato bhaviṣyati,",
  "S04vimkn_u:2969": "ya imaṃ dharmaparyāyaṃ sulikhitaṃ kṛtvā dhārayiṣyanti satkariṣyanti /",
  "S04vimkn_u:2970": "sarvapuṇyaparigṛhītās te bhaviṣyanti,",
  "S04vimkn_u:2971": "ya imaṃ dharmaparyāyam anumodiṣyante /",
  "S04vimkn_u:2972": "mahādharmayajñaṃ te yajiṣyanti,",
  "S04vimkn_u:2973": "ya ito dharmaparyāyād antaśaś catuṣpadikām api gāthāṃ saṃvaram api parebhyo vistareṇa deśayiṣyanti /",
  "S04vimkn_u:2974": "tad eva teṣāṃ bhagavan vyākaraṇaṃ yeṣām iha dharmaparyāye kṣāntī rucir matiḥ prekṣā dṛṣṭir adhimuktir muktiś ca bhaviṣyati // //",
  "S04vimkn_u:2975": "abhiratilokadhātvānayanākṣobhyatathāgatadarśanaparivarta ekādaśaḥ //",
  "S04vimkn_u:2976": "Vkn \u001512.1 atha khalu śakro devānām indro bhagavantam etad avocat:",
  "S04vimkn_u:2977": "bahuni me bhagavan tathāgatasyāntikān mañjuśriyaś ca kumārabhūtasyāntikād dharmaparyāyaśatasahasrāṇi śrutāni /",
  "S04vimkn_u:2978": "na ca me jātv evam acintyavimokṣavikurvitadharmanayapraveśaśrutapūrvo yādṛśa iha dharmaparyāye nirdiṣṭaḥ /",
  "S04vimkn_u:2979": "Vkn \u001512.2 niḥsaṃśayaṃ te satvā evaṃ dharmabhājanā bhaviṣyanti,",
  "S04vimkn_u:2980": "ya imaṃ dharmaparyāyam udgrahīṣyanti dhārayiṣyanti vācayiṣyanti paryavāpsyanti /",
  "S04vimkn_u:2981": "kaḥ punar vādaḥ /",
  "S04vimkn_u:2982": "ye bhāvanāyogam anuyuktā bhaviṣyanti,",
  "S04vimkn_u:2983": "pithitās teṣāṃ sarvāpāyāḥ,",
  "S04vimkn_u:2984": "anāvṛtās teṣāṃ sarve sugatipathāḥ,",
  "S04vimkn_u:2985": "dṛṣṭās te sarvabuddhaiḥ,",
  "S04vimkn_u:2986": "nihatās taiḥ sarvaparapravādinaḥ,",
  "S04vimkn_u:2987": "parājitās taiḥ sarvamārāḥ,",
  "S04vimkn_u:2988": "viśodhitās tair bodhimārgāḥ,",
  "S04vimkn_u:2989": "pratiṣṭhitās te bodhimaṇḍe,",
  "S04vimkn_u:2990": "tathāgatagatisamavasaraṇās te bhaviṣyanti /",
  "S04vimkn_u:2991": "Vkn \u001512.3 ya imaṃ dharmaparyāyaṃ dhārayiṣyanti,",
  "S04vimkn_u:2992": "aham api bhagavan teṣāṃ kulaputrāṇām upasthānaparicaryāṃ kariṣyāmi sārdhaṃ sarvaparivāreṇa /",
  "S04vimkn_u:2993": "yatra ca grāmanagaranigamajanapadarāṣṭrarājadhānīṣv ayaṃ dharmaparyāyaḥ pracariṣyati deśayiṣyati saṃprakāśayiṣyati,",
  "S04vimkn_u:2994": "tatrāhaṃ saparivāro dharmaśravaṇāyopasaṃkrāmiṣyāmi /",
  "S04vimkn_u:2995": "aprasannānāṃ ca kulaputrāṇāṃ prasādam utpādayiṣyāmi,",
  "S04vimkn_u:2996": "prasannānāṃ ca dhārmikiṃ rakṣāvaraṇaguptiṃ kariṣyāmi /",
  "S04vimkn_u:2997": "Vkn \u001512.4 evam ukte bhagavāñ śakraṃ devānām indram etad avocat:",
  "S04vimkn_u:2998": "sādhu sādhu devānam indra,",
  "S04vimkn_u:2999": "subhāṣitaṃ te 'numodate tathāgataḥ /",
  "S04vimkn_u:3000": "yā devānām indra atītānāgatapratyutpannānāṃ buddhānāṃ bhagavatāṃ bodhir iha dharmaparyāya uddiṣṭā /",
  "S04vimkn_u:3001": "tasmād iha devendra atītānāgatapratyutpannās tena kulaputreṇa va kuladuhitrā vā buddhā bhagavantaḥ pūjitā bhaviṣyanti,",
  "S04vimkn_u:3002": "ya imaṃ dharmaparyāyam udgrahīṣyaty antaśaḥ pustakalikhitam api kariṣyati vācayiṣyati likhiṣyati paryavāpsyati /",
  "S04vimkn_u:3003_0": "Vkn \u001512.5 yaś ca punar devendra kulaputro vā kuladuhitā vemaṃ trisāhasramahāsāhasraṃ",
  "S04vimkn_u:3003_1": "lokadhātuṃ tathāgatapūrṇaṃ tadyathāpi nāmekṣuvanaṃ vā naḍavanaṃ vā veṇuvanaṃ vā tilavanaṃ",
  "S04vimkn_u:3003_2": "vaivaṃ śālivanaṃ vā pratipūrṇaṃ kalpaṃ vā kalpāvaśeṣaṃ vā satkuryād gurukuryān mānayet",
  "S04vimkn_u:3003_3": "pūjayet tāṃs tathāgatān sarvapūjābhiḥ sarvasukhopadhānaiḥ,",
  "S04vimkn_u:3004_0": "parinirvṛtānāṃ ca teṣāṃ tathāgatānām ekaikasya tathāgatasya pūjākarmaṇa ekaghanasyāvikopitasya",
  "S04vimkn_u:3004_1": "śarīrasya sarvaratnamayaṃ stūpaṃ pratiṣṭhāpayec caturmahādvīpikalokadhātupramāṇaṃ",
  "S04vimkn_u:3004_2": "yāvad brahmalokam uccaistvena yaṣṭicchatrapatākābhir udviddhopaśobhitam evaṃ sarvatathāgatānāṃ",
  "S04vimkn_u:3004_3": "pratyekaṃ stūpaṃ kārayet,",
  "S04vimkn_u:3005": "sa ca tatra kalpaṃ vā kalpāvaśeṣaṃ vā pūjāṃ kuryāt sarvapuṣpaiḥ sarvagandhaiḥ sarvadhvajapatākābhiḥ sarvatūryatāḍāvacarasaṃpravāditena pūjāṃ kuryāt,",
  "S04vimkn_u:3006": "tat kiṃ manyase devānām indra api nu sa kulaputro vā kuladuhitā vā tato nidānaṃ bahu puṇyaṃ prasunuyāt /",
  "S04vimkn_u:3007": "āha: bahu bhagavan bahu sugata,",
  "S04vimkn_u:3008": "nāsya puṇyaskandhasya śakyaḥ paryanto 'dhigantuṃ kalpakoṭīśatasahasrair api /",
  "S04vimkn_u:3009": "Vkn \u001512.6 bhagavān āha:",
  "S04vimkn_u:3010": "ārocayāmi te devānām indra,",
  "S04vimkn_u:3011": "prativedaya /",
  "S04vimkn_u:3012": "ataḥ sa kulaputro vā kuladuhitā vā bahutaraṃ puṇyaṃ prasunuyāt,",
  "S04vimkn_u:3013": "ya imam acintyavimokṣanirdeśaṃ dharmaparyāyam udgṛhṇīyād dhārayed vācayet paryavāpnuyāt /",
  "S04vimkn_u:3014": "tat kasmād dhetoḥ /",
  "S04vimkn_u:3015": "dharmanirjātā hi devendra buddhānāṃ bhagavatāṃ bodhiḥ,",
  "S04vimkn_u:3016": "sā dharmeṇaiva śakyā pūjayitum, nāmiṣeṇa /",
  "S04vimkn_u:3017": "tad anenāpi te devendra paryāyeṇaivaṃ veditavyam /",
  "S04vimkn_u:3018_0": "Vkn \u001512.7 bhūtapūrvaṃ devānām indra atīte 'dhvany asaṃkhyeye kalpe 'saṃkhyeyatare",
  "S04vimkn_u:3018_1": "vipule 'pramāṇe 'cintye yad āsīt tena kālena tena samayena bhaisajyarājo nāma tathāgato",
  "S04vimkn_u:3018_2": "'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "S04vimkn_u:3018_3": "śāstā devamanuṣyāṇāṃ buddho bhagavān mahāvyūhe lokadhātau viśodhane kalpe /",
  "S04vimkn_u:3019": "tasya khalu punar devānām indra bhaiṣajyarājasya tathāgatasyārhataḥ samyaksaṃbuddhasya viṃśatir antarakalpa āyuḥpramāṇam abhūt /",
  "S04vimkn_u:3020": "ṣaṭtriṃśac cāsya koṭīniyutāni śrāvakānāṃ saṃgho 'bhūt /",
  "S04vimkn_u:3021": "dvādaśakoṭyo bodhisatvānāṃ saṃgho 'bhūt /",
  "S04vimkn_u:3022": "tena ca devānām indra kālena tena samayena ratnacchatro nāma rājābhūc cakravartī saptaratnasamanvāgataś caturdvīpeśvaraḥ /",
  "S04vimkn_u:3023": "paripūrṇaṃ cāsya putrasahasram abhūc chūrāṇāṃ varāṅgarūpiṇāṃ parasainyapramardakānām /",
  "S04vimkn_u:3024": "Vkn \u001512.8 tena khalu punaḥ samayena rājñā ratnacchatreṇa sa bhagavān bhaiṣajyarājas tathāgataḥ pañcāntarakalpān satkṛtaḥ saparivāraḥ sarvasukhopadhānena /",
  "S04vimkn_u:3025": "iti hi devānām indra teṣāṃ pañcānām antarakalpānām atyayena sa rājā ratnacchatras tat putrasahasram āmantrayate sma:",
  "S04vimkn_u:3026": "yat khalu mārṣāḥ jānīta,",
  "S04vimkn_u:3027": "kṛtā mayā tathāgatasya pūjā,",
  "S04vimkn_u:3028": "yūyam idānīṃ tathāgatasya pūjāṃ kuruta /",
  "S04vimkn_u:3029_0": "iti hi devānām indra te rājakumārāḥ pitū rājño ratnacchatrasya ḥ sādhv iti pratiśrutya",
  "S04vimkn_u:3029_1": "sarve sahitāḥ samagrā aparān pañcāntarakalpāṃs taṃ bhagavantaṃ bhaiṣajyarājaṃ tathāgataṃ",
  "S04vimkn_u:3029_2": "satkurvanti sarvasukhopadhānaiḥ /",
  "S04vimkn_u:3030": "Vkn \u001512.9 tataś caiko rājakumāraḥ somacchatro nāma /",
  "S04vimkn_u:3031": "tasyaikākino rahogatasyaitad abhūt:",
  "S04vimkn_u:3032": "asti tv asyāḥ pujāyā anyodāratā viśiṣṭatarā pūjeti /",
  "S04vimkn_u:3033": "tasyāntarīkṣād devatā buddhādhiṣṭhānenaivam āha:",
  "S04vimkn_u:3034": "dharmapūjā satpuruṣa sarvapūjābhyo viśiṣyate /",
  "S04vimkn_u:3035": "sa evam āha: katamā punaḥ sā dharmapūjeti /",
  "S04vimkn_u:3036": "devatāha: etam eva tvaṃ satpuruṣa tathāgataṃ bhaiṣajyarājam upasaṃkramya paripṛccha ḥ katamā sā dharmapūjeti /",
  "S04vimkn_u:3037": "sa te bhagavān vyākariṣyati /",
  "S04vimkn_u:3038": "atha devānām indra sa somacchatro rājakumāro yena bhagavān bhaiṣajyarājas tathāgato 'rhan samyaksaṃbuddhas tenopasaṃkrāmat /",
  "S04vimkn_u:3039": "upasaṃkramya tasya bhagavataḥ pādau śirasā vanditvaikānte 'sthāt /",
  "S04vimkn_u:3040": "ekāntasthitaś ca somacchatro rājakumāras taṃ bhagavantaṃ bhaiṣajyarājaṃ tathāgatam etad avocat:",
  "S04vimkn_u:3041": "dharmapūjā dharmapūjeti bhagavan ucyate /",
  "S04vimkn_u:3042": "katamā sā dharmapūjeti /",
  "S04vimkn_u:3043": "Vkn \u001512.10 sa bhagavān āha:",
  "S04vimkn_u:3044_0": "dharmapūjā kulaputra yā tathāgatabhāṣitānāṃ sūtrāntānāṃ gambhīrāṇāṃ gambhīrāvabhāsānāṃ",
  "S04vimkn_u:3044_1": "sarvalokapratyanīkānāṃ duravagāhānāṃ durdṛśānāṃ duranubodhānāṃ sūkṣmāṇāṃ nipuṇānāṃ",
  "S04vimkn_u:3044_2": "nirupalambhānām bodhisatvapiṭakāntargatānāṃ dhāraṇīsūtrāntarājamudrāmudritānām avivartacakrasūcakānām",
  "S04vimkn_u:3044_3": "ṣaṭpāramitānirjātānāṃ saṃgṛhītagrahāṇāṃ bodhipakṣyadharmānugatānāṃ /",
  "S04vimkn_u:3045": "bodhyaṅgāhārāṇāṃ satvamahākaruṇāvatārāṇāṃ mahāmaitrīnirdeśānāṃ māradṛṣṭigatavigatānāṃ pratītyasamutpādanirdiṣṭānām",
  "S04vimkn_u:3046_0": "Vkn \u001512.11 nirātmaniḥsatvanirjīvaniṣpudgalānāṃ śūnyatānimittāpraṇihitānabhisaṃskārāṇāṃ",
  "S04vimkn_u:3046_1": "bodhimaṇḍāhārakāṇāṃ dharmacakrapravartakānāṃ devanāgayakṣagandharvasaṃstutapraśastānāṃ",
  "S04vimkn_u:3046_2": "saddharmavaṃśānupaccherttṝṇāṃ dharmagañjasaṃdhārakānāṃ dharmāgrapūjāvatīrṇānāṃ sarvāryajanaparigṛhītānāṃ",
  "S04vimkn_u:3046_3": "sarvabodhisatvacaryāpraśāsakānāṃ bhūtārthadharmapratisaṃcitāvatārāṇāṃ dharmoddānānityaduḥkhānātmaśāntanirjātānāṃ",
  "S04vimkn_u:3046_4": "duḥśīlaujoghaṭṭakānāṃ sarvaparapravādikudṛṣṭyupalambhābhiniviṣṭatrāsakarāṇāṃ sarvabuddhapraśastānāṃ",
  "S04vimkn_u:3046_5": "saṃsāravipakṣāṇāṃ nirvāṇasukhasaṃdarśakānām /",
  "S04vimkn_u:3047": "evaṃrūpāṇāṃ sūtrāntānāṃ yā deśanā saṃprakāśanā dhāraṇā pratyavekṣaṇā saddharmasaṃgrahaḥ,",
  "S04vimkn_u:3048": "iyam ucyate dharmapūjeti /",
  "S04vimkn_u:3049": "Vkn \u001512.12 punar aparaṃ kulaputra dharmapūjā yā dhārmeṣu dharmanidhyaptiḥ,",
  "S04vimkn_u:3050": "dharmapratipattiḥ,",
  "S04vimkn_u:3051": "pratītyasamutpādānulomatā,",
  "S04vimkn_u:3052": "sarvāntadṛṣṭivigamaḥ,",
  "S04vimkn_u:3053": "ajātānutpādakṣāntiḥ,",
  "S04vimkn_u:3054": "nairātmyaniḥsatvatāvatāraḥ,",
  "S04vimkn_u:3055": "hetupratyayāvirodhaḥ,",
  "S04vimkn_u:3056": "avigrahaḥ,",
  "S04vimkn_u:3057": "avivādaḥ,",
  "S04vimkn_u:3058": "amamatvam,",
  "S04vimkn_u:3059": "mamakāravigamaḥ,",
  "S04vimkn_u:3060": "arthapratiśaraṇatā na vyañjanapratiśaraṇatā,",
  "S04vimkn_u:3061": "jñanapratiśaraṇatā na vijñanapratiśaraṇatā,",
  "S04vimkn_u:3062": "nītārthasūtrāntapratiśaraṇatā na neyārthasaṃvṛtyabhiniveśaḥ,",
  "S04vimkn_u:3063": "dharmatāpratiśaraṇatā na pudgaladṛṣṭyupalambho na grāhyābhiniviṣṭatā,",
  "S04vimkn_u:3064": "yathāvaddharmānugamaḥ,",
  "S04vimkn_u:3065": "anālayapraveśaḥ,",
  "S04vimkn_u:3066": "ālayasamudghātaḥ,",
  "S04vimkn_u:3067": "avidyāvyupaśamo yāvaj jarāmaraṇaśokaparidevaduḥkhadaurmanasyopāyāsavyupaśamaḥ /",
  "S04vimkn_u:3068": "evaṃ ca dvādaśāṅgaṃ pratītyasamutpādam avekṣyate,",
  "S04vimkn_u:3069": "akṣayābhinirhāreṇa cābhinirharati,",
  "S04vimkn_u:3070": "satvāvekṣayā ca dṛṣṭinirapekṣaḥ /",
  "S04vimkn_u:3071": "iyam api kulaputra ucyate 'nuttarā dharmapūjeti /",
  "S04vimkn_u:3072": "Vkn \u001512.13 iti hi devānām indra sa somacchatro rājakumāras tasya bhagavato bhaiṣajyarājasya tathāgatasyāntikād imāṃ dharmapūjāṃ śrutvānulomikīṃ dharmakṣāntiṃ pratilabhate sma /",
  "S04vimkn_u:3073": "yathāprāvṛtaiś ca vastrābharaṇais taṃ bhagavantaṃ chādayati,",
  "S04vimkn_u:3074": "evaṃ vācam abhāṣat:",
  "S04vimkn_u:3075": "ahaṃ bhagavan utsahe tathāgatasya saddharmaparigrahāya saddharmapūjākaraṇatāyai saddharmaṃ parirakṣitum /",
  "S04vimkn_u:3076": "tasya me bhagavāṃs tathādhiṣṭhānaṃ karotu /",
  "S04vimkn_u:3077": "yathāhaṃ nihatamārapratyarthiko bhagavataḥ saddharmaṃ parigṛhnīyām /",
  "S04vimkn_u:3078": "tasya sa tathāgato 'dhyāśayaṃ viditvā vyākṛtavān paścime kāle saddharmanagarapālarakṣāyai /",
  "S04vimkn_u:3079_0": "Vkn \u001512.14 sa khalu punar devānām indra somacchatro rājakumāras tasya tathāgatasya",
  "S04vimkn_u:3079_1": "tiṣṭhata eva śraddhayāgārād anagārikāṃ pravrajitaḥ sann ārabdhavīryo viharati sma kuśaleṣu dharmeṣu /",
  "S04vimkn_u:3080": "tenārabdhavīryeṇa kuśaladharmapratiṣṭhitena na cirāt pañcābhijñā utpāditāḥ /",
  "S04vimkn_u:3081": "gatiṃgataś ca dhāraṇīnām abhūd anācchedyapratibhānaḥ /",
  "S04vimkn_u:3082": "sa tasya bhagavataḥ parinirvṛtasyābhijñādhāraṇībalena paripūrṇān daśāntarakalpāṃs tasya bhagavato bhaiṣajyarājasya tathāgatasya pravṛttaṃ dharmacakram anuvartayati sma /",
  "S04vimkn_u:3083": "tena khalu punar devānām indra somacchatreṇa bhikṣuṇā saddharmaparigrahābhiyuktena daśakoṭīśatāni satvānām avaivartikāni kṛtāny abhūvann anuttarāyāṃ samyaksaṃbodhau,",
  "S04vimkn_u:3084": "caturdaśa ca prāṇiniyutāni śrāvakapratyekabuddhayānikāni,",
  "S04vimkn_u:3085": "apramāṇāś ca satvāḥ svargopagāḥ kṛtāḥ /",
  "S04vimkn_u:3086": "Vkn \u001512.15 syāt khalu punas te devānām indra anyaḥ sa tena kālena tena samayena ratnacchatro nāma rājābhūc cakravartī,",
  "S04vimkn_u:3087": "na khalu punas te devānām indra evaṃ draṣṭavyam /",
  "S04vimkn_u:3088": "tat kasmād dhetoḥ /",
  "S04vimkn_u:3089": "ratnārciḥ sa tathāgatas tena kālena tena samayena ratnacchatro nāma rājābhūc cakravartī /",
  "S04vimkn_u:3090": "yat punas tad rājño ratnacchatrasya putrasahasram abhūt /",
  "S04vimkn_u:3091": "ime te bhādrakalpikā bodhisatvā abhūvan /",
  "S04vimkn_u:3092": "yad iha bhadrakalpe paripūrṇaṃ buddhasahasram utpatsyate yataś catvāra utpannāḥ śeṣā utpatsyante,",
  "S04vimkn_u:3093": "krakucchandapramukhā yāvad rocaparyavasānāḥ,",
  "S04vimkn_u:3094": "roco nāma tathāgataḥ paścimako bhaviṣyati /",
  "S04vimkn_u:3095_0": "syāt khalu punas te devānām indra evam anyaḥ sa tena kālena tena samayena somacchatro",
  "S04vimkn_u:3095_1": "nāma rājakumāro 'bhūd yena tasya bhagavato bhaiṣajyarājasya tathāgatasya saddharmaḥ parigṛhīta iti /",
  "S04vimkn_u:3096": "na khalu punas ta evaṃ draṣṭavyam /",
  "S04vimkn_u:3097": "tat kasmād dhetoḥ /",
  "S04vimkn_u:3098": "ahaṃ sa tena kālena tena samayena somacchatro nāma rājakumāro 'bhūvam /",
  "S04vimkn_u:3099": "tad anenāpi te devendra paryāyeṇaivaṃ veditavyam /",
  "S04vimkn_u:3100": "yāvatyas tathāgatānāṃ pūjāḥ,",
  "S04vimkn_u:3101": "dharmapūjā tāsām agryākhyāyate,",
  "S04vimkn_u:3102": "jyeṣṭhā śreṣṭhā varā pravarā praṇītottarā niruttarākhyāyata iti /",
  "S04vimkn_u:3103": "tasmād iha devānām indra dharmapūjayā māṃ pūjayata,",
  "S04vimkn_u:3104": "mā āmiṣapūjayā /",
  "S04vimkn_u:3105": "dharmasatkāreṇa māṃ satkuruta,",
  "S04vimkn_u:3106": "mā āmiṣasatkāreṇa /",
  "S04vimkn_u:3107": "Vkn \u001512.16 tatra bhagavān maitreyaṃ bodhisatvam āmantrayate sma:",
  "S04vimkn_u:3108": "imāṃ te 'haṃ maitreya asaṃkhyeyakalpakoṭīsamudānītām anuttarāṃ samyaksaṃbodhim anuparīndāmi,",
  "S04vimkn_u:3109": "yathema evaṃrūpā dharmaparyāyā yuṣmadadhiṣṭhānena parigraheṇa tathāgatasya parinirvṛtasya paścime kāle paścime samaye jambūdvīpe vaistārikā bhaveyuḥ,",
  "S04vimkn_u:3110": "nāntardhīyeran /",
  "S04vimkn_u:3111": "tat kasmād dhetoḥ /",
  "S04vimkn_u:3112": "bhaviṣyanti maitreya anāgate 'dhvani kulaputrāḥ kuladuhitaraś ca devanāgayakṣagandharvāś cāvaropitakuśalā anuttarāṃ samyaksaṃbodhiṃ saṃprasthitāḥ /",
  "S04vimkn_u:3113": "te 'śravaṇād asya dharmaparyāyasya mā parihāsyanta iti /",
  "S04vimkn_u:3114": "imān evaṃrūpān sūtrāntāñ śrutvātīva prema ca prasādaṃ ca pratilapsyante,",
  "S04vimkn_u:3115": "mūrdhnā ca pratigrahīṣyanti /",
  "S04vimkn_u:3116": "teṣāṃ tvaṃ maitreya tathārūpāṇāṃ kulaputrāṇāṃ kuladuhitṝṇāṃ cānurakṣāyā imān evaṃrūpān sūtrāntāṃs tasmin kāle vaistārikān kuryāḥ /",
  "S04vimkn_u:3117": "Vkn \u001512.17 dve ime maitreya bodhisatvānāṃ mudre /",
  "S04vimkn_u:3118": "katame dve /",
  "S04vimkn_u:3119": "vicitrapadavyañjanaprasādamudrā ca gambhīradharmanayānuttrāsayathābhūtāvatārapraveśamudrā ca /",
  "S04vimkn_u:3120": "ime maitreya bodhisatvānāṃ dve mudre /",
  "S04vimkn_u:3121": "tatra maitreya ye bodhisatvā vicitrapadavyañjanaprasādagurukāḥ,",
  "S04vimkn_u:3122": "ta ādikarmikā bodhisatvā veditavyāḥ /",
  "S04vimkn_u:3123": "ye punar imaṃ maitreya gambhīraṃ sūtrāntam arūpalepaṃ yamakavyatyastanihārapadapuṭaprabhedaṃ pravartayiṣyanti śrosyanty adhimokṣyante vedayiṣyanti,",
  "S04vimkn_u:3124": "ime bodhisatvāś ciracaritabrahmacaryā veditavyāḥ /",
  "S04vimkn_u:3125": "Vkn \u001512.18 tatra maitreya dvābhyāṃ kāraṇābhyām ādikarmikā bodhisatvā ātmānaṃ kṣiṇvanti /",
  "S04vimkn_u:3126": "na ca gambhīreṣu dharmeṣu nidhyaptiṃ gacchanti /",
  "S04vimkn_u:3127": "katamābhyāṃ dvābhyām /",
  "S04vimkn_u:3128": "aśrutapūrvāṃś ca gambhīrān sūtrāntāñ śrutvottrasyanti /",
  "S04vimkn_u:3129": "saṃśayaprāptāś ca bhavanti,",
  "S04vimkn_u:3130": "nānumodante /",
  "S04vimkn_u:3131": "uttari ca pratikṣipante:",
  "S04vimkn_u:3132": "ya ete 'smābhiḥ pūrvaṃ na śrutapūrvāḥ kuta ime 'dhunāgatāḥ /",
  "S04vimkn_u:3133": "ye ca te kulaputrā gambhīradharmasūtrāntadhārakā gambhīradharmabhājanā gambhīradharmadeśayitāraḥ,",
  "S04vimkn_u:3134": "tān na sevante na bhajante na paryupāsante,",
  "S04vimkn_u:3135": "agauravāś ca teṣu bhavanti,",
  "S04vimkn_u:3136": "antarāntarā ca teṣām avarṇam api niścārayanti /",
  "S04vimkn_u:3137": "ābhyāṃ maitreya dvābhyāṃ kāraṇābhyām ādikarmikā bodhisatvā ātmānaṃ kṣiṇvanti /",
  "S04vimkn_u:3138": "na ca gambhīreṣu dharmeṣu nidhyaptiṃ gacchanti /",
  "S04vimkn_u:3139": "Vkn \u001512.19 dvābhyāṃ maitreya kāraṇābhyāṃ gambhīrādhimuktiko bodhisatva ātmānaṃ kṣiṇoti /",
  "S04vimkn_u:3140": "na cānutpattikeṣu dharmeṣu kṣāntiṃ pratilabhate /",
  "S04vimkn_u:3141": "katamābhyāṃ dvābhyām /",
  "S04vimkn_u:3142": "tāṃś cādikarmikān aciracaritān bodhisatvān avamanyate paribhavati na grāhayati na vivecayati nānuśāsti /",
  "S04vimkn_u:3143": "tayaiva ca gambhīrādhimuktyā śikṣāyām agauravo bhavati /",
  "S04vimkn_u:3144": "lokāmiṣadānena ca satvān anugṛhṇāti,",
  "S04vimkn_u:3145": "na dharmadānena /",
  "S04vimkn_u:3146": "ābhyāṃ maitreya dvābhyāṃ kāraṇābhyāṃ gambhīrādhimuktiko bodhisatva ātmānaṃ kṣiṇoti /",
  "S04vimkn_u:3147": "na ca kṣipram anutpattikeṣu dharmeṣu kṣāntiṃ pratilabhate /",
  "S04vimkn_u:3148": "Vkn \u001512.20 evam ukte maitreyo bodhisatvo bhagavantam etad avocat:",
  "S04vimkn_u:3149": "āścaryaṃ bhagavan yāvat subhāṣitaṃ bhagavataḥ /",
  "S04vimkn_u:3150": "vayaṃ bhagavan etāṃś ca doṣān vivarjayiṣyāmaḥ /",
  "S04vimkn_u:3151": "imāṃ ca tathāgatasyāsaṃkhyeyakalpakoṭīniyutaśatasahasrasamudānītām anuttarāṃ samyaksaṃbodhiṃ parirakṣiṣyāmo dhārayiṣyāmaḥ /",
  "S04vimkn_u:3152": "teṣāṃ cānāgatānāṃ kulaputrāṇāṃ kuladuhitṝṇāṃ bhājanībhūtānām imān evaṃrūpān sūtrāntān hastagatān kariṣyāmaḥ /",
  "S04vimkn_u:3153_0": "smṛtiṃ caiṣām upasaṃhariṣyāmo yayā smṛtyemān evaṃrūpān sūtrāntān rocayiṣyanty udgrahīṣyanti",
  "S04vimkn_u:3153_1": "paryavāpsyanti dhārayiṣyanti pravartayiṣyanti likhiṣyanti pareṣāṃ ca vistareṇa deśayiṣyanti /",
  "S04vimkn_u:3154": "teṣāṃ ca vayaṃ bhagavan upastambhaṃ kariṣyāmaḥ /",
  "S04vimkn_u:3155": "ye ca khalu punar bhagavan tasmin kāla imān evaṃrupān sūtrāntān rocayiṣyanti pravartayiṣyanti /",
  "S04vimkn_u:3156": "veditavyam etad bhagavan maitreyasya bodhisatvasyādhiṣṭhānam iti /",
  "S04vimkn_u:3157": "atha bhagavān maitreyasya bodhisatvasya sādhukāram adāt:",
  "S04vimkn_u:3158": "sādhu sādhu maitreya,",
  "S04vimkn_u:3159": "subhāṣitā ta iyaṃ vāk /",
  "S04vimkn_u:3160": "anumodate tathāgato 'nujānāti ca subhāsitam /",
  "S04vimkn_u:3161": "Vkn \u001512.21 atha te bodhisatvā ekasvareṇa vācam abhāṣanta:",
  "S04vimkn_u:3162": "vayam api bhagavan tathāgatasya parinirvṛtasyānyonyebhyo buddhakṣetrebhya āgatyemāṃ tathāgatabuddhabodhiṃ vaistārikīṃ kariṣyāmaḥ /",
  "S04vimkn_u:3163": "teṣāṃ ca kulaputrāṇām ārocayiṣyāmaḥ /",
  "S04vimkn_u:3164": "Vkn \u001512.22 atha catvāro mahārājāno bhagavantam etad avocan:",
  "S04vimkn_u:3165": "yatra yatra bhagavan grāmanagaranigamarāṣṭrarājadhānīṣv ima evaṃrūpā dharmaparyāyāḥ pracariṣyanti deśayiṣyanti prakāśayiṣyanti,",
  "S04vimkn_u:3166": "tatra tatra vayaṃ bhagavan catvāro mahārājāḥ sabalāḥ savāhanāḥ saparivārā dharmaśravaṇāyopasaṃkramiṣyāmaḥ /",
  "S04vimkn_u:3167": "tasya ca dharmabhāṇakasya samantato yojanaśataṃ rakṣāṃ saṃvidhāṣyāmaḥ,",
  "S04vimkn_u:3168": "yathā tasya dharmabhāṇakasya na kaścid avatāraprekṣy avatāragaveṣy avatāraṃ lapsyate /",
  "S04vimkn_u:3169": "Vkn \u001512.23 tatra bhagavān āyuṣmantam ānandam āmantrayate sma:",
  "S04vimkn_u:3170": "udgṛhāṇa tvam ānanda imaṃ dharmaparyāyaṃ dhāraya vācaya pareṣāṃ ca vistareṇa saṃprakāśaya /",
  "S04vimkn_u:3171": "āha: udgṛhīto me bhagavan ayaṃ dharmaparyāyaḥ /",
  "S04vimkn_u:3172": "kiṃ bhagavan asya dharmaparyāyasya nāmadheyam /",
  "S04vimkn_u:3173": "kathaṃ caainaṃ dhārayāmi /",
  "S04vimkn_u:3174": "bhagavān āha:",
  "S04vimkn_u:3175": "tasmāt tarhi tvam ānanda imaṃ dharmaparyāyaṃ vimalakīrtinirdeśaṃ yamakapuṭavyatyastanihāram acintyadharmavimokṣaparivartam ity api dhārayemaṃ dharmaparyāyam // //",
  "S04vimkn_u:3176": "idam avocad bhagavān /",
  "S04vimkn_u:3177_0": "āttamanā vimalakīrtir licchavir mañjuśrīś ca kumārabhūta āyuṣmāṃś cānandas te ca",
  "S04vimkn_u:3177_1": "mahāśrāvakāḥ sā ca sarvāvatī parṣat sadevamānuṣāsuragandharvaś ca loko bhagavato",
  "S04vimkn_u:3177_2": "bhāṣitam abhyanandann iti // //",
  "S04vimkn_u:3178": "nigamanaparīndanāparivarto nāma dvādaśaḥ //",
  "S04vimkn_u:3179": "ye dharmā hetuprabhavā hetuṃ teṣāṃ tathāgato hy avadat /",
  "S04vimkn_u:3180": "teṣāṃ ca yo nirodho evaṃvādī mahāśramaṇaḥ //",
  "S04vimkn_u:3181": "deyadharmo 'yaṃ pravaramahāyānayāyino bhikṣuśīladhvajasya yad atra puṇyaṃ tad bhavatv ācāryopādhyāyamātāpitṛpūrvaṃgamaṃ kṛtvā sakalasatvarāśer anuttarajñānaphalāvāptaya iti //",
  "S04vimkn_u:3182": "śrīmadgopāladevarājye saṃvat 12 bhādradine 29 likhiteyam upasthāyakacāṇḍokasyeti //"
}