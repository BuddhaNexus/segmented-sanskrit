{
    "GR13pasupbhu:0": " Pāśupatasūtra, 1",
    "GR13pasupbhu:1": " athātaḥ paśupateḥ pāśupataṃ yogavidhiṃ vyākhyāsyāmaḥ // PS_1.1 //",
    "GR13pasupbhu:2": " * hitārtham akhilaṃ yena sṛṣṭaṃ brahmādikaṃ jagat /",
    "GR13pasupbhu:3": " praṇamya taṃ paśupatiṃ śirasā sadasaspatim /",
    "GR13pasupbhu:4": " arthātiśayasampannaṃ jñānātiśayam uttamam /",
    "GR13pasupbhu:5": " pañcārthaṃ kriyate bhāṣyaṃ kauṇḍinyenānupūrvaśaḥ // PSBh_1.1:1",
    "GR13pasupbhu:6": " * āha vakṣyati bhagavān pañcārtham // PSBh_1.1:2",
    "GR13pasupbhu:7": " * athāsyādisūtraṃ kim iti // PSBh_1.1:3",
    "GR13pasupbhu:8": " * atrocyate athātaḥ paśupateḥ pāśupataṃ yogavidhiṃ vyākhyāsyāmaḥ iti // PSBh_1.1:4",
    "GR13pasupbhu:9": " * etat prathamasūtraṃ śāstrādāv uccāryate // PSBh_1.1:5",
    "GR13pasupbhu:10": " * tadanantaraṃ padavigrahaḥ kriyate // PSBh_1.1:6",
    "GR13pasupbhu:11": " * tadupayoginaṃ yogavidhiṃ vyākhyāsyāma iti // PSBh_1.1:7",
    "GR13pasupbhu:12": " * aṣṭapadaṃ sūtram // PSBh_1.1:8",
    "GR13pasupbhu:13": " * tatra atha ataḥ iti dve pade naipātike // PSBh_1.1:9",
    "GR13pasupbhu:14": " * paśupater ity etat padaṃ parigrahārthenoccāryate // PSBh_1.1:10",
    "GR13pasupbhu:15": " * pāśupatam iti taddhitam // PSBh_1.1:11",
    "GR13pasupbhu:16": " * yogavidhim iti sāmāsikam // PSBh_1.1:12",
    "GR13pasupbhu:17": " * vi āṅ iti dve pade /",
    "GR13pasupbhu:18": " khyāsyāma ity ākhyātikam // PSBh_1.1:13",
    "GR13pasupbhu:19": " * āha kiṃ prayojanaṃ padavigrahaḥ kriyate // PSBh_1.1:14",
    "GR13pasupbhu:20": " * tad ucyate arthaprasiddhyartham // PSBh_1.1:15",
    "GR13pasupbhu:21": " * kasmād arthāprasiddhiḥ padānām // PSBh_1.1:16",
    "GR13pasupbhu:22": " * yasmāt pṛthagarthānīha padāni bhavanti // PSBh_1.1:17",
    "GR13pasupbhu:23": " * yasmād evaṃ hy āha // PSBh_1.1:18",
    "GR13pasupbhu:24": " * yathā vivṛtagātro' pi śirasi prāvṛto naraḥ /",
    "GR13pasupbhu:25": " nābhivyaktiṃ vrajaty evaṃ sūtraṃ vigrahavarjitam // PSBh_1.1:19",
    "GR13pasupbhu:26": " * evam arthaprasiddhyarthaṃ padavigrahaḥ kriyate // PSBh_1.1:20",
    "GR13pasupbhu:27": " * āha uktaḥ padavigrahaḥ prayojanaṃ ca // PSBh_1.1:21",
    "GR13pasupbhu:28": " * idaṃ tu vācyam atha śāstrādiḥ kaḥ iti // PSBh_1.1:22",
    "GR13pasupbhu:29": " * atrocyate athātaḥ paśupater ity eṣa tāvac chāstrādiḥ // PSBh_1.1:23",
    "GR13pasupbhu:30": " * tatra śāstraṃ tantraṃ grantho vidyā ca // PSBh_1.1:24",
    "GR13pasupbhu:31": " * granthārthayos tadadhigamopāyatvāt // PSBh_1.1:25",
    "GR13pasupbhu:32": " * pārimāṇyam athaśabdādiśivāntaṃ pravacanam // PSBh_1.1:26",
    "GR13pasupbhu:33": " * saṃkhyā pañcādhyāyāḥ pañca brahmāṇi adhikaraṇaṃ ca // PSBh_1.1:27",
    "GR13pasupbhu:34": " * athaśabdātaḥśabdavyākhyānavacanasnānaśayanādyupadeśāc ca śiṣyācāryayoḥ prasiddhiḥ // PSBh_1.1:28",
    "GR13pasupbhu:35": " * kaivalyagatānām api duḥkhitvadarśanāt kāryakāraṇapratyakṣadarśī vipratvād upāyopeyapratyakṣadarśitvāc",
    "GR13pasupbhu:36": " ca praśnaprativaktā aiśvaryāvasthaś caiva muktatvān mano'manaḥsaṃsthaś ca kāmitvād",
    "GR13pasupbhu:37": " ataḥ sarvācāryaviśiṣṭo 'yam ācārya iti // PSBh_1.1:29",
    "GR13pasupbhu:38": " * tathā brāhmaṇagrahaṇāt strīpratiṣedhād indriyajayopadeśāc ca uktaṃ hi /",
    "GR13pasupbhu:39": " bādhiryam āndhyam aghratvaṃ mūkatā jaḍatā tathā /",
    "GR13pasupbhu:40": " unmādaḥ kauṇyaṃ kuṣṭhitvaṃ klaibyaṃ gudāvartapaṅgutā // PSBh_1.1:30",
    "GR13pasupbhu:41": " * ādirahitaḥ paṭvindriyo brāhmaṇaḥ śiṣyaḥ // PSBh_1.1:31",
    "GR13pasupbhu:42": " * sa cānyaviśiṣṭo 'yaṃ śiṣya iti // PSBh_1.1:32",
    "GR13pasupbhu:43": " * tathā devādibhyaś ca krīḍādharmitvāt krīḍānimittā īśvarapravṛttiḥ // PSBh_1.1:33",
    "GR13pasupbhu:44": " * anugrahārthā cācāryasya pravacanavaktṛtve pravṛttiḥ // PSBh_1.1:34",
    "GR13pasupbhu:45": " * tathā bhajanacodanaprasādaśivatvalipsopadeśād duḥkhāntārthinaḥ śiṣyasyehopasadanapravṛttiḥ // PSBh_1.1:35",
    "GR13pasupbhu:46": " * na tu dharmārthakāmakaivalyārthātreti // PSBh_1.1:36",
    "GR13pasupbhu:47": " * tathā kāmitvād indrakauśikādibhyaś cācāryo divyo niratiśayakrīḍaiśvaryasvābhāvyād ity arthaḥ // PSBh_1.1:37",
    "GR13pasupbhu:48": " * codanopasadanasaṃskāravaśyādiduḥkhair abhibhūtatvāc cādivyā indrakauśikādyāḥ śiṣyā iti // PSBh_1.1:38",
    "GR13pasupbhu:49": " * tathā śiṣṭaprāmāṇyāt kāmitvād ajātatvāc ca manuṣyarūpī bhagavān brāhmaṇakāyam āsthāya kāyāvataraṇe avatīrṇa iti // PSBh_1.1:39",
    "GR13pasupbhu:50": " * tathā padbhyām ujjayinīṃ prāptaḥ /",
    "GR13pasupbhu:51": " kasmāt /",
    "GR13pasupbhu:52": " śiṣṭaprāmāṇat cihnadarśanaśravaṇāc ca /",
    "GR13pasupbhu:53": " atyāśramaprasiddhaṃ liṅgamāsthāya pravacanam uktavān bhasmasnānaśayanānusnānanirmālyaikavāsograhaṇād",
    "GR13pasupbhu:54": " adhikaraṇaprasiddhyarthaṃ ca svaśāstrokte āyatane śiṣyasambandhārthaṃ śucau deśe",
    "GR13pasupbhu:55": " bhasmavedyāmuṣitaḥ /",
    "GR13pasupbhu:56": " ato rudrapracoditaḥ kuśikabhagavān abhyāgatyācārye paripūrṇaparitṛptyādyutkarṣalakṣaṇāni",
    "GR13pasupbhu:57": " viparītāni cātmani dṛṣṭvā pādāv upasaṃgṛhya nyāyena jātiṃ gotraṃ śrutam anṛṇatvaṃ",
    "GR13pasupbhu:58": " ca nivedayitvā kṛtakṣaṇam ācāryaṃ kāle vaidyavad avasthitam āturavad avasthitaḥ śiṣyaḥ",
    "GR13pasupbhu:59": " pṛṣṭavān bhagavan kim eteṣām ādhyātmikādhibhautikādhidaivikānāṃ sarvaduḥkhānām aikāntiko",
    "GR13pasupbhu:60": " 'tyantiko vyapoho 'sty uta neti /",
    "GR13pasupbhu:61": " athoktaparigrahādhikāralipsāsu parāpadeśenopadeśe sacchiṣyasādhakapāṭhaprasiddhyarthaṃ kāraṇapadārthādhigamārthaṃ cātmani parāpadeśaṃ kṛtvā bhagavān evoktavān atheti /",
    "GR13pasupbhu:62": " atra pūrvaprakṛtāpekṣāyām athaśabdaḥ /",
    "GR13pasupbhu:63": " katham /",
    "GR13pasupbhu:64": " śiṣyeṇodīritaṃ pūrvaṃ praśnam apekṣyoktavān atheti /",
    "GR13pasupbhu:65": " evam ayam athaśabdaḥ pṛṣṭaprativacanārtho 'sti /",
    "GR13pasupbhu:66": " sa duḥkhānta ity arthaḥ /",
    "GR13pasupbhu:67": " āha kiṃ parīkṣitāya śiṣyāya duḥkhāntaḥ pratijñātaḥ utāparīkṣitāyeti /",
    "GR13pasupbhu:68": " ucyate parīkṣitāya /",
    "GR13pasupbhu:69": " yasmād āha iti /",
    "GR13pasupbhu:70": " atra ataḥśabdaḥ śiṣyaguṇavacane /",
    "GR13pasupbhu:71": " yasmād ayaṃ brahmāvartadeśajaḥ kulajaḥ paṭvindriyo vividiṣādisampannaḥ śiṣyaḥ /",
    "GR13pasupbhu:72": " pūrvaṃ cātrārthato 'taḥ śabdo draṣṭavyaḥ /",
    "GR13pasupbhu:73": " atha sa duḥkhāntaḥ kutaḥ prāpyate kena vābhyupāyeneti /",
    "GR13pasupbhu:74": " tad ucyate paśupateḥ /",
    "GR13pasupbhu:75": " prasādād iti vākyaśeṣaḥ /",
    "GR13pasupbhu:76": " atra paśūnāṃ patiḥ // PSBh_1.1:40",
    "GR13pasupbhu:77": " * paśupatiḥ / atra paśavo nāma siddheśvaravarjaṃ sarve cetanāvantaḥ /",
    "GR13pasupbhu:78": " kāryakaraṇāñjanā nirañjanāś ca paśavaḥ /",
    "GR13pasupbhu:79": " āha kiṃ teṣāṃ paśutvam /",
    "GR13pasupbhu:80": " ucyate anaiśvaryaṃ bandhaḥ /",
    "GR13pasupbhu:81": " kāraṇaśaktisannirodhalakṣaṇam asvātantryam anaiśvaryaṃ bandho 'nāḍiḥ /",
    "GR13pasupbhu:82": " bandhaguṇa ity upacaryate /",
    "GR13pasupbhu:83": " tat kathaṃlakṣaṇam iti cet /",
    "GR13pasupbhu:84": " tad ucyate paśyanāt pāśanāc ca paśavaḥ /",
    "GR13pasupbhu:85": " tatra pāśā nāma kāryakaraṇākhyāḥ kalāḥ /",
    "GR13pasupbhu:86": " tāś ca kalā upariṣṭād vakṣyāmaḥ /",
    "GR13pasupbhu:87": " tābhiḥ pāśitāḥ baddhāḥ saṃniruddhāḥ śabdādiviṣayaparavaśāś ca bhūtvāvatiṣṭhante ity ato 'vagamyate 'svātantryam anaiśvaryaṃ bandhaḥ /",
    "GR13pasupbhu:88": " kāryakaraṇarahitasya paśutvaṃ nivartata iti cet /",
    "GR13pasupbhu:89": " tad ucyate saṃhṛtānām api punaḥ punaḥ saṃbandhagrahaṇāc chāstre /",
    "GR13pasupbhu:90": " kiṃ cānyat /",
    "GR13pasupbhu:91": " paśyanāc ca paśavaḥ /",
    "GR13pasupbhu:92": " yasmād vibhutve 'pi citsamavetatve 'pi ca śarīramātram eva paśyanty upalabhanti ca na bahirddhāni /",
    "GR13pasupbhu:93": " kāryakaraṇarahitāś ca na kāryakaraṇaṃ pratipadyate tyajanti vā /",
    "GR13pasupbhu:94": " dharmādharmaprakāśadeśakālacodanādyapekṣitatvāc ca /",
    "GR13pasupbhu:95": " ataḥ suṣṭhūktaṃ paśyanāt pāśanāc ca paśavaḥ /",
    "GR13pasupbhu:96": " yasmād uktaṃ sāṃkhyayogena ye muktāḥ sāṃkhyayogeśvarāś ca ye /",
    "GR13pasupbhu:97": " brahmādayas tiryagantāḥ sarve te paśavaḥ smṛtāḥ // PSBh_1.1:41",
    "GR13pasupbhu:98": " * patiḥ kasmāt /",
    "GR13pasupbhu:99": " āpti pāti ca tān paśūn ity ataḥ patir bhavati /",
    "GR13pasupbhu:100": " tān kenāpnoti kena rakṣati /",
    "GR13pasupbhu:101": " tato vibhuśaktyā /",
    "GR13pasupbhu:102": " yasmāt tatrāpi śaktim asyānantāṃ nātivartante /",
    "GR13pasupbhu:103": " vipratvāc cāsyānantā jñānaśaktiḥ aparimitā /",
    "GR13pasupbhu:104": " tayā aparimitayā aparimitān eva pratyakṣān paśūn āpnotīti patiḥ /",
    "GR13pasupbhu:105": " tathā pālayatīti prabhuśaktiḥ /",
    "GR13pasupbhu:106": " kasmāt /",
    "GR13pasupbhu:107": " tacchandāt teṣāṃ pravṛttinivṛttiḥ sthitir iṣṭāniṣṭasthānaśarīrendriyaviṣayādiprāptir bhavati /",
    "GR13pasupbhu:108": " tatparidṛṣṭānāṃ tatpracoditānāṃ cety arthaḥ / evaṃ // PSBh_1.1:42",
    "GR13pasupbhu:109": " * paśupater iti kāryakāraṇayoḥ prasādasya coddeśaḥ /",
    "GR13pasupbhu:110": " tasmāt prasādāt sa duḥkhāntaḥ prāpyate /",
    "GR13pasupbhu:111": " na tu jñānavairāgyadharmaiśvāryatyāgamātrād ity arthaḥ /",
    "GR13pasupbhu:112": " āha kutrasthasya kadā kīdṛśasya vā sa bhagavān prasīdatīti /",
    "GR13pasupbhu:113": " ucyate yadānena tu tat prāptaṃ bhavati /",
    "GR13pasupbhu:114": " āha kiṃ tad iti /",
    "GR13pasupbhu:115": " ucyate pāśupatam atra paśupatinoktaṃ parigṛhītaṃ paśupatim adhikṛtya cārabhyata iti pāśupatam /",
    "GR13pasupbhu:116": " yathā vaiṣṇavaṃ mānasam iti /",
    "GR13pasupbhu:117": " kiṃ tad iti /",
    "GR13pasupbhu:118": " ucyate yogam /",
    "GR13pasupbhu:119": " atrātmeśvarasaṃyogo yogaḥ /",
    "GR13pasupbhu:120": " sa punaḥ puruṣasyādhyayanādinaimittikatvād anyatarakarmajaḥ sthāṇuśyenavat /",
    "GR13pasupbhu:121": " codanādhyayanādivacanād meṣavad ubhayakarmajaḥ /",
    "GR13pasupbhu:122": " yasmāt sati vibhutve anadhikārakṛtatvād viyogasya /",
    "GR13pasupbhu:123": " viyuktasyaiva ca saṃyoga upadiśyate /",
    "GR13pasupbhu:124": " viṣayaraktaviraktavat kriyāyoge /",
    "GR13pasupbhu:125": " iha tu samādhilakṣaṇe yoge saṃniyama iti /",
    "GR13pasupbhu:126": " āha kiṃ parijñānamātrād eva tadyogaḥ prāpyate /",
    "GR13pasupbhu:127": " ucyate /",
    "GR13pasupbhu:128": " yasmād āha tatprāptau vidhiṃ vyākhyāsyāmaḥ /",
    "GR13pasupbhu:129": " atra yogasya vidhiḥ yogavidhir iti ṣaṣṭhītatpuruṣasamāsaḥ /",
    "GR13pasupbhu:130": " atra sūkṣmasthūlasabāhyābhyantarasalakṣaṇavilakṣaṇakriyāsu vidhisaṃjñā yajñavidhivat /",
    "GR13pasupbhu:131": " na tu senāvanādivat /",
    "GR13pasupbhu:132": " kasmāt /",
    "GR13pasupbhu:133": " kriyāṇāṃ kṣaṇikānāṃ samudāyāsambhavāt /",
    "GR13pasupbhu:134": " yady evaṃ vidhiḥ kasmāt /",
    "GR13pasupbhu:135": " vidhāyakatvād vidhiḥ /",
    "GR13pasupbhu:136": " upāyopeyabhāvāc ca /",
    "GR13pasupbhu:137": " vidhim iti karma /",
    "GR13pasupbhu:138": " eva saduḥkhāntaḥ kāryaṃ kāraṇaṃ yogo vidhir iti pañcaiva padārthāḥ samāsata uddiṣṭāḥ /",
    "GR13pasupbhu:139": " te vyākhyeyāḥ /",
    "GR13pasupbhu:140": " vyākhyānam eteṣāṃ vistaravibhāgaviśeṣopasaṃhāranigamanāni /",
    "GR13pasupbhu:141": " tasmād anyad vyākhyeyam anyad vyākhyānam /",
    "GR13pasupbhu:142": " yasmād āha vyākhyāsyāmaḥ /",
    "GR13pasupbhu:143": " atra viḥ vistare vibhāge viśeṣe ca bhavati /",
    "GR13pasupbhu:144": " tatra vistara iti pratyakṣānu // PSBh_1.1:43",
    "GR13pasupbhu:145": " * mānāptavacanam iti pramāṇāny abhidhīyante /",
    "GR13pasupbhu:146": " tatra pratyakṣaṃ dvividham indriyapratyakṣam ātmapratyakṣaṃ ca /",
    "GR13pasupbhu:147": " indriyapratyakṣam indriyārthāḥ śabdasparśarūparasagandhaghaṭāhāḥ vyākhyānatāpamūtrapurīṣamāṃsalavaṇaprāṇāyāmaiḥ siddham /",
    "GR13pasupbhu:148": " ātmapratyakṣaṃ tadupahārakṛtsnatapoduḥkhāntādi vacanāt siddham /",
    "GR13pasupbhu:149": " yathā prasthena mito vrīhiḥ prasthaḥ /",
    "GR13pasupbhu:150": " paramārthatas tv indriyārthasambandhavyañjakasāmagryaṃ dharmādharmaprakāśadeśakālacodanādyanugṛhītaṃ sat pramāṇam utpadyate /",
    "GR13pasupbhu:151": " ātmapratyakṣaṃ tu cittāntaḥkaraṇasambandhasāmagryam /",
    "GR13pasupbhu:152": " anumānam api pratyakṣapūrvakaṃ cittātmāntaḥkaraṇasambandhasāmagryaṃ ca dharmādharmaprakāśadeśakālacodanādismṛtihetukam utpattyanugrahatirobhāvakālādi",
    "GR13pasupbhu:153": " taiś cottarasṛṣṭikartṛtvam anumīyate kāraṇasya /",
    "GR13pasupbhu:154": " ato notsūtram /",
    "GR13pasupbhu:155": " tac ca dvividhaṃ dṛṣṭaṃ sāmānyatodṛṣṭaṃ ca /",
    "GR13pasupbhu:156": " tatra dṛṣṭam api dvividhaṃ pūrvavaccheṣavac ca /",
    "GR13pasupbhu:157": " tatra pūrvadṛṣṭo 'yaṃ ṣaḍaṅgulīyakaḥ sa eveti pūrvavat /",
    "GR13pasupbhu:158": " viṣāṇādimātradarśanād gaur iti śeṣavat /",
    "GR13pasupbhu:159": " sāmānyatodṛṣṭam apīha gatipūrvikāṃ deśāntaraprāptiṃ dṛṣṭvā cāsyādityādigatiprasiddhiḥ /",
    "GR13pasupbhu:160": " traikālye 'py arthādhigame nimittaṃ pramāṇam /",
    "GR13pasupbhu:161": " āgamo nāma ā maheśvarād gurupāramparyāgataṃ śāstram /",
    "GR13pasupbhu:162": " āgamo 'laukikādivyavahārahetur ācakṣitaḥ smṛtaḥ /",
    "GR13pasupbhu:163": " rudraḥ provāca vacanāt siddhiḥ /",
    "GR13pasupbhu:164": " eṣv evopamānārthāpattisambhavābhāvaitihyapratibhādīnāṃ vyākhyāyamānānām antarbhāvaḥ /",
    "GR13pasupbhu:165": " evam etāni trīṇi pramāṇāni /",
    "GR13pasupbhu:166": " pramāpayitā bhagavāṃś codakaḥ /",
    "GR13pasupbhu:167": " pramātā puruṣaḥ /",
    "GR13pasupbhu:168": " prameyāḥ kāryakāraṇādayaḥ pañca padārthāḥ /",
    "GR13pasupbhu:169": " pramitiḥ saṃvit /",
    "GR13pasupbhu:170": " saṃvit saṃcintanaṃ sambodho vidyābhivyaktir ity arthaḥ /",
    "GR13pasupbhu:171": " uddeśanirdeśādhigamāc ca vir vistare bhavati /",
    "GR13pasupbhu:172": " vibhāgo nāma padapadārthasūtraprakaraṇādhyāyādyasaṃkaraḥ / viśeṣo // PSBh_1.1:44",
    "GR13pasupbhu:173": " * nāma sādhyasādhanavyatirekaḥ /",
    "GR13pasupbhu:174": " āṅ iti vyākhyāmaryādāyāṃ bhavati /",
    "GR13pasupbhu:175": " padāt padaṃ sūtrāt sūtraṃ prakaraṇāt prakaraṇam adhyāyād adhyāyam ā bodhād ā parisamāpter iti maryādāvasthasyaiva ca vakṣyāmaḥ /",
    "GR13pasupbhu:176": " khyā prakathane /",
    "GR13pasupbhu:177": " pratītāpratītābhiḥ saṃjñābhiḥ vedādivihitābhivyatirekeṇa ca vyākhyāsyāmaḥ /",
    "GR13pasupbhu:178": " syā ity eṣye kāle /",
    "GR13pasupbhu:179": " yāvad ayam ācāryo gṛhasthādibhyo 'bhyāgataṃ pūrvam ataḥśabdāt parīkṣitaṃ brāhmaṇaṃ",
    "GR13pasupbhu:180": " vratopavāsādyaṃ mahādevasya dakṣiṇasyāṃ mūrtai sadyojātādisaṃskṛtena bhasmanā saṃskaroti",
    "GR13pasupbhu:181": " utpattiliṅgavyāvṛttiṃ kṛtvā mantraśrāvaṇaṃ ca karoti tāvad eṣyaḥ kālaḥ kriyate /",
    "GR13pasupbhu:182": " ma iti pratijñāyāṃ bhavati /",
    "GR13pasupbhu:183": " utthānādigaṇe samyagvvāvasthitasya vyākhyeyavyākhyānayor bhagavān eva kramaśo vaktā /",
    "GR13pasupbhu:184": " sthūlopāyapūrvakatvāt sūkṣmavidheyādhigamasya pūrvāśramaniyamapratiṣedhārtham atyāśramayamaniyamaprasiddhyarthaṃ ca vidhiḥ prathamaṃ vyākhyāyate",
    "GR13pasupbhu:185": " ity atrāyaṃ padārthopanyāsaḥ parisamāpta iti // PSBh_1.1:45",
    "GR13pasupbhu:186": " * atrāha pratipannāṃśo yathāvidhi prathamaṃ vyākhyāyate /",
    "GR13pasupbhu:187": " idam idānīṃ cintyam /",
    "GR13pasupbhu:188": " athāsya kaś cādiḥ kiṃ madhyaṃ ko 'ntaḥ katyaṅgo vā vidhir iti /",
    "GR13pasupbhu:189": " tad ucyate bhasmanādyo nindāmadhyo mūḍhāntaś ca vidhiḥ /",
    "GR13pasupbhu:190": " sa ca tryaṅgo dānayajanatapoṅga iti /",
    "GR13pasupbhu:191": " tat katham avagamyate yasmād idam ārabhyate // PSBh_1.1:46 **********************************************",
    "GR13pasupbhu:192": " bhasmanā triṣavaṇaṃ snāyīta // PS_1.2 //",
    "GR13pasupbhu:193": " * atra bhasma vāmadravyaṃ yad agnīndhanasaṃyogān niṣpannam // PSBh_1.2:1",
    "GR13pasupbhu:194": " * tat parakṛtaṃ pārthivaṃ bhuktaṃ dīptimat // PSBh_1.2:2",
    "GR13pasupbhu:195": " * grāmādibhyo bhaikṣyavad bhasmārjanaṃ kartavyam // PSBh_1.2:3",
    "GR13pasupbhu:196": " * snānaśayanānusnānakṛtyabandhutvān niṣparigrahatvād ahiṃsakatvād utkṛṣṭam eva śuci prabhūtaṃ grāhyaṃ sādhanatvāt // PSBh_1.2:4",
    "GR13pasupbhu:197": " * alābhe svalpam api grāhyam // PSBh_1.2:5",
    "GR13pasupbhu:198": " * ādhāro 'py alābucarmavastrādir atra prasiddhaḥ // PSBh_1.2:6",
    "GR13pasupbhu:199": " * āha kiṃ tena bhasmanā kartavyam // PSBh_1.2:7",
    "GR13pasupbhu:200": " * tad ucyate bhasmaneti tṛtīyā karaṇārthe kartuḥ kriyām ādiśati yathā vāśyā takṣaṇaṃ buddhyā pidhānam // PSBh_1.2:8",
    "GR13pasupbhu:201": " * āha atha kasmin kāle sā kriyā kartavyeti // PSBh_1.2:9",
    "GR13pasupbhu:202": " * triṣavaṇam iti // PSBh_1.2:10",
    "GR13pasupbhu:203": " * dviguḥ samāsaḥ // PSBh_1.2:11",
    "GR13pasupbhu:204": " * trīṇīti saṃkhyā // PSBh_1.2:12",
    "GR13pasupbhu:205": " * savanam iti kālanirdeśaḥ // PSBh_1.2:13",
    "GR13pasupbhu:206": " * pūrvasaṃdhyā madhyāhnasaṃdhyā aparasaṃdhyeti saṃdhyātrayam // PSBh_1.2:14",
    "GR13pasupbhu:207": " * triṣavaṇaṃ trisaṃdhyaṃ trikālam ity arthaḥ // PSBh_1.2:15",
    "GR13pasupbhu:208": " * āha triṣavaṇaṃ kim anena kartavyam // PSBh_1.2:16",
    "GR13pasupbhu:209": " * tad ucyate snāyīta // PSBh_1.2:17",
    "GR13pasupbhu:210": " * atra snānaṃ śaucakāryeṇa śarīreṣv āgantukānāṃ snehatvaglepamalagandhādīnāṃ bhasmanāpakarṣaṇaṃ kartavyam // PSBh_1.2:18",
    "GR13pasupbhu:211": " * snānaṃ tu bhasmadravyagātrasaṃyojanam // PSBh_1.2:19",
    "GR13pasupbhu:212": " * paramārthatas tu snānādi puṇyaphalasaṃyogadharmātmavacanād ātmaśaucam evaitat // PSBh_1.2:20",
    "GR13pasupbhu:213": " * kevalaṃ snānādyakaluṣāpahatapāpmādivacanāt kāryakaraṇavyapadeśenātmaśaucaṃ vyākhyāyate // PSBh_1.2:21",
    "GR13pasupbhu:214": " * ita ity etad ājñāyāṃ niyoge ca // PSBh_1.2:22",
    "GR13pasupbhu:215": " * niyogatvān nigataṃ niyatatvān nigama ity arthaḥ // PSBh_1.2:23",
    "GR13pasupbhu:216": " * kasmāt // PSBh_1.2:24",
    "GR13pasupbhu:217": " * pratitantrasiddhatvād ahiṃsakatvān niḥśreyasahetutvāc ca // PSBh_1.2:25",
    "GR13pasupbhu:218": " * bhasmanā sneyaṃ na cādbhir viparītatvād ity arthaḥ // PSBh_1.2:26",
    "GR13pasupbhu:219": " * kiṃ snānam evaivaṃ bhasmanā kartavyam // PSBh_1.2:27",
    "GR13pasupbhu:220": " * ucyate // PSBh_1.2:28",
    "GR13pasupbhu:221": " * yasmād āha // PSBh_1.2:29 **********************************************",
    "GR13pasupbhu:222": " bhasmani śayīta // PS_1.3 //",
    "GR13pasupbhu:223": " * atra bhasma tad eva // PSBh_1.3:1",
    "GR13pasupbhu:224": " * niruktam asya pūrvoktam // PSBh_1.3:2",
    "GR13pasupbhu:225": " * bhasmani ity aupaśleṣikaṃ saṃnidhānam // PSBh_1.3:3",
    "GR13pasupbhu:226": " * śaya ity upaśamasya viśrāmasyākhyā // PSBh_1.3:4",
    "GR13pasupbhu:227": " * ita ity etad ājñāyāṃ niyoge ca // PSBh_1.3:5",
    "GR13pasupbhu:228": " * bhasmany eva rātrau svaptavyaṃ nānyatrety arthaḥ // PSBh_1.3:6",
    "GR13pasupbhu:229": " * uktaṃ hi / yathā mṛgā mṛtyubhayasya bhītā udvignavāsā na labhanti nidrām /",
    "GR13pasupbhu:230": " evaṃ yatir dhyānaparo mahātmā saṃsārabhīto na labheta nidrām // PSBh_1.3:7",
    "GR13pasupbhu:231": " * kiṃ ca viśeṣārthitvāt // PSBh_1.3:8",
    "GR13pasupbhu:232": " * viśeṣārthī cāyaṃ brāhmaṇaḥ // PSBh_1.3:9",
    "GR13pasupbhu:233": " * uktaṃ hi / na viśeṣārthināṃ nidrā ciraṃ netreṣu tiṣṭhati /",
    "GR13pasupbhu:234": " hayānām iva jātyānām ardharātrārdhaśāyinām // PSBh_1.3:10",
    "GR13pasupbhu:235": " * tasmāt parivṛṣṭe bhūpradeśe divā parigrahaṃ kṛtvā bhasmāstīryādhyayanādhyāpanadhyānābhiniviṣṭena",
    "GR13pasupbhu:236": " pravacanacintanābhiniveśaiś ca śrāntena bāhūpadhānena sadyojātādisaṃskṛte bhasmani",
    "GR13pasupbhu:237": " rātrau svaptavyam ity arthaḥ // PSBh_1.3:11",
    "GR13pasupbhu:238": " * kim artham iti cet // PSBh_1.3:12",
    "GR13pasupbhu:239": " * ucyate tapo'rthaṃ bhūpradeśe śaucārthaṃ viśrāmārthaṃ vā // PSBh_1.3:13",
    "GR13pasupbhu:240": " * samaviṣamanimnonnatāyāṃ bhūmau yāmaṃ yāmadvayaṃ vā svaptavyam ity arthaḥ // PSBh_1.3:14",
    "GR13pasupbhu:241": " * āha kiṃ snānaṃ śayanaṃ ca bhasmanā prayojanadvayam evātra kartavyam utānyad api // PSBh_1.3:15",
    "GR13pasupbhu:242": " * savanāntasthasyāsyāśaucakaṃ prāptasya nirghātakaṃ kim iti // PSBh_1.3:16",
    "GR13pasupbhu:243": " * tad ucyate // PSBh_1.3:17 **********************************************",
    "GR13pasupbhu:244": " anusnānam // PS_1.4 //",
    "GR13pasupbhu:245": " * mantrādisnānavat // PSBh_1.4:1",
    "GR13pasupbhu:246": " * atra anu iti pṛṣṭhakarmakriyāyāṃ bhavati // PSBh_1.4:2",
    "GR13pasupbhu:247": " * anupānānugamanavat // PSBh_1.4:3",
    "GR13pasupbhu:248": " * snānaṃ tu bhasmadravyasaṃyojanam eva // PSBh_1.4:4",
    "GR13pasupbhu:249": " * savanatraye snānasyāntareṣu bhuktocchiṣṭakṣutaniṣṭhīvitamūtrapurīṣotsargādinimittakam aśaucakam abhisamīkṣya tad anusnānaṃ kartavyam // PSBh_1.4:5",
    "GR13pasupbhu:250": " * kim artham iti cet śaucārthaṃ liṅgābhivyaktyarthaṃ ca // PSBh_1.4:6",
    "GR13pasupbhu:251": " * sneyam ity arthaḥ // PSBh_1.4:7",
    "GR13pasupbhu:252": " * āha kiṃ bhasmaivaikaṃ liṅgābhivyaktikāraṇam // PSBh_1.4:8",
    "GR13pasupbhu:253": " * bhaktivivṛddhau vā apratiṣiddhasya sādhanaṃ kim iti // PSBh_1.4:9",
    "GR13pasupbhu:254": " * tad ucyate // PSBh_1.4:10 **********************************************",
    "GR13pasupbhu:255": " nirmālyam // PS_1.5 //",
    "GR13pasupbhu:256": " * atra bhasmaval lokādiprasiddhaṃ nirmālyam // PSBh_1.5:1",
    "GR13pasupbhu:257": " * nir iti nirmuktasyākhyā // PSBh_1.5:2",
    "GR13pasupbhu:258": " * mālyam iti puṣpasamūhaparyāyaḥ // PSBh_1.5:3",
    "GR13pasupbhu:259": " * tat parakṛtaṃ kāraṇamūrtyāropitāvatāritaṃ niṣparigrahaṃ padmotpalādyam // PSBh_1.5:4",
    "GR13pasupbhu:260": " * bhaktivivṛddhyarthaṃ liṅgābhivyaktyarthaṃ ca tad dhāryam ity arthaḥ // PSBh_1.5:5",
    "GR13pasupbhu:261": " * āha bhasmanirmālyena tasya liṅgaṃ vyaktaṃ bhavatīti kva siddham // PSBh_1.5:6",
    "GR13pasupbhu:262": " * tad ucyate iha // PSBh_1.5:7",
    "GR13pasupbhu:263": " * yasmād āha // PSBh_1.5:8 **********************************************",
    "GR13pasupbhu:264": " liṅgadhārī // PS_1.6 //",
    "GR13pasupbhu:265": " * atra yathānyeṣām api varṇāśramiṇām āśramaprativibhāgakarāṇi liṅgāni bhavanti // PSBh_1.6:1",
    "GR13pasupbhu:266": " * tatra gṛhasthasya tāvad vāsas trayaṃ vaiṇavī yaṣṭiḥ sodakaṃ ca kamaṇḍalu sottaroṣṭhavapanaṃ yajñopavītādi liṅgam // PSBh_1.6:2",
    "GR13pasupbhu:267": " * tathā brahmacāriṇo 'pi daṇḍakamaṇḍalumauñjīmekhalāyajñopavītakṛṣṇājinādi liṅgam // PSBh_1.6:3",
    "GR13pasupbhu:268": " * tathā vānaprasthasyāpi karīracīravalkalakūrcajaṭādhāraṇādi liṅgam // PSBh_1.6:4",
    "GR13pasupbhu:269": " * tathā bhikṣos tridaṇḍamuṇḍakamaṇḍalukāṣāyavāsojalapavitrasthalapavitrādi liṅgam // PSBh_1.6:5",
    "GR13pasupbhu:270": " * evam ihāpi yad etat pāśupatayogādhikaraṇaṃ liṅgam ity āśramaprativibhāgakaraṃ bhasmasnānaśayanānusnānanirmālyaikavāsādiniṣpannaṃ",
    "GR13pasupbhu:271": " svaśarīralīnaṃ pāśupatam iti laukikādijñānajanakaṃ tat // PSBh_1.6:6",
    "GR13pasupbhu:272": " * līyanāl liṅganāc ca liṅgam // PSBh_1.6:7",
    "GR13pasupbhu:273": " * tad dhārayan liṅgadhārī bhavati // PSBh_1.6:8",
    "GR13pasupbhu:274": " * daṇḍadhārivad ity arthaḥ // PSBh_1.6:9",
    "GR13pasupbhu:275": " * āha athaite snānaśayanānusnānādayo 'rthāḥ kva kartavyāḥ // PSBh_1.6:10",
    "GR13pasupbhu:276": " * kuto vā nirmālyasyārjanaṃ kartavyam // PSBh_1.6:11",
    "GR13pasupbhu:277": " * kutrasthena vā tad dhāryam // PSBh_1.6:12",
    "GR13pasupbhu:278": " * kṛtaliṅgena vā kva vastavyam // PSBh_1.6:13",
    "GR13pasupbhu:279": " * tad ucyate āyatane // PSBh_1.6:14",
    "GR13pasupbhu:280": " * yasmād āha // PSBh_1.6:15 **********************************************",
    "GR13pasupbhu:281": " āyatanavāsī // PS_1.7 //",
    "GR13pasupbhu:282": " * atha bhasmanirmālyaval lokādiprasiddham āyatanam // PSBh_1.7:1",
    "GR13pasupbhu:283": " * āṅ iti maryādāyāṃ bhavati // PSBh_1.7:2",
    "GR13pasupbhu:284": " * yasmād ete gṛhasthādayaḥ prayataniyataśucisādhvācārāḥ svasvamaryādayopatiṣṭhante yajanti ca śāntikapauṣṭikādibhiḥ kriyābhir iti // PSBh_1.7:3",
    "GR13pasupbhu:285": " * yajanāc cāyatanam // PSBh_1.7:4",
    "GR13pasupbhu:286": " * tasmin parakṛta āyatane vastavyam iti vāsī ity āyatanaṃ ca parigṛhṇāti // PSBh_1.7:5",
    "GR13pasupbhu:287": " * bhūpradeśe ākāśe vṛkṣamūle bahiḥ prādakṣiṇyena vā yatra kvacit prativasan śiṣṭamaryādayā āyatanavāsī bhavati // PSBh_1.7:6",
    "GR13pasupbhu:288": " * pulinavāsavad vased ity arthaḥ // PSBh_1.7:7",
    "GR13pasupbhu:289": " * puṇyaphalāvāptiś cāsyāśu bhavati // PSBh_1.7:8",
    "GR13pasupbhu:290": " * uktaṃ hi / grāme vā yadi vāraṇye puṇyasthānaṃ hi śūlinaḥ // PSBh_1.7:9",
    "GR13pasupbhu:291": " * āvāso dharmatṛptānāṃ siddhikṣetraṃ hi tat param // PSBh_1.7:10",
    "GR13pasupbhu:292": " * āha tasminn āyatane prativasatā kāḥ kriyāḥ kartavyāḥ // PSBh_1.7:11",
    "GR13pasupbhu:293": " * kiṃ snānādyā upalepanādyā vā // PSBh_1.7:12",
    "GR13pasupbhu:294": " * āhosvid dṛṣṭā asyānyā vaiśeṣikyaḥ kriyāḥ kartavyāḥ // PSBh_1.7:13",
    "GR13pasupbhu:295": " * yathā cānyā vaiśeṣikyaḥ kriyāḥ kartavyāḥ prayojanaṃ ca vakṣyāmaḥ - // PSBh_1.7:14 **********************************************",
    "GR13pasupbhu:296": " hasitagītanṛttaḍuṃḍuṃkāranamaskārajapyopahāreṇopatiṣṭhet // PS_1.8 //",
    "GR13pasupbhu:297": " * atha triṣu snānakāleṣu sadyojātādisaṃskṛtena bhasmanā japatā snātvā japataivāyatanam abhigantavyam // PSBh_1.8:1",
    "GR13pasupbhu:298": " * abhigamya ca yat pūrvaṃ japati tat pratyāhārārthaṃ japyam oṃ oṃ oṃ // PSBh_1.8:2",
    "GR13pasupbhu:299": " * hasitādīni tu kṛtvā yat paścāj japati tanniyamārthaṃ japyam // PSBh_1.8:3",
    "GR13pasupbhu:300": " * tad atra hasitaṃ nāma yad etat kaṇṭhauṣṭhapuṭavisphūrjanam aṭṭahāsaḥ kriyate taddhasitam // PSBh_1.8:4",
    "GR13pasupbhu:301": " * gītam api gāndharvaśāstrasamayānabhiṣvaṅgeṇa yatra bhagavato maheśvarasya sabhāyāṃ gauṇadravyajakarmajāni nāmāni cintyante tat // PSBh_1.8:5",
    "GR13pasupbhu:302": " * saṃskṛtaṃ prākṛtaṃ parakṛtam ātmakṛtaṃ vā yad gīyate tad geyam // PSBh_1.8:6",
    "GR13pasupbhu:303": " * nṛttam api nāṭyaśāstrasamayānabhiṣvaṅgeṇa hastapādādīnām utkṣepaṇam avakṣepaṇam ākuñcanaṃ prasāraṇaṃ calanam anavasthānam // PSBh_1.8:7",
    "GR13pasupbhu:304": " * nigamakāle niyamārthaṃ geyasahakṛtaṃ nṛttaṃ prayoktavyam // PSBh_1.8:8",
    "GR13pasupbhu:305": " * ḍuṃḍuṃkāro nāma ya eṣa jihvāgratālusaṃyogān niṣpadyate puṇyo vṛṣanādasadṛśaḥ saḥ // PSBh_1.8:9",
    "GR13pasupbhu:306": " * ḍuṃḍuṃkaraṇaṃ ḍuṃḍuṃkāraḥ // PSBh_1.8:10",
    "GR13pasupbhu:307": " * kāraśabdo ḍuṃḍuṃkārasyopahārāṅgāvadhāraṇārthaḥ // PSBh_1.8:11",
    "GR13pasupbhu:308": " * nama iti // PSBh_1.8:12",
    "GR13pasupbhu:309": " * nāpy oṣṭhīyaṃ kartavyaṃ nopāṃśu // PSBh_1.8:13",
    "GR13pasupbhu:310": " * mānasaṃ tu namaskaraṇaṃ namaskāraḥ // PSBh_1.8:14",
    "GR13pasupbhu:311": " * kāraśabdo vācikopāṃśupratiṣedhārthaṃ mānasopahārāṅgāvadhāraṇārthaṃ cety arthaḥ // PSBh_1.8:15",
    "GR13pasupbhu:312": " * japyaṃ nāma sadyojātādiṣv akṣarapaṅktyāṃ manasā bhāvasya saṃcāravicāraḥ // PSBh_1.8:16",
    "GR13pasupbhu:313": " * taj japyam // PSBh_1.8:17",
    "GR13pasupbhu:314": " * upeti viśeṣaṇe kriyopasaṃhāre samastatve ca // PSBh_1.8:18",
    "GR13pasupbhu:315": " * upaharaṇād upahāro vrataṃ niyama ity arthaḥ // PSBh_1.8:19",
    "GR13pasupbhu:316": " * upahriyate nivedyate niyogamātrakartṛtvāt sādhakenety upahāraḥ // PSBh_1.8:20",
    "GR13pasupbhu:317": " * upatiṣṭhet // PSBh_1.8:21",
    "GR13pasupbhu:318": " * atropety abhyupagame // PSBh_1.8:22",
    "GR13pasupbhu:319": " * abhyupagatena vidhisthena praṇatavinatenety arthaḥ // PSBh_1.8:23",
    "GR13pasupbhu:320": " * tiṣṭhed ity aikāgryaṃ pratyāhārābhāvasthitim evādhikurute // PSBh_1.8:24",
    "GR13pasupbhu:321": " * sarvakaraṇānāṃ vṛttau pratyāhāraṃ kṛtvā kāyikavācikamānasikābhiḥ kriyābhir upahāraṃ kṛtvā bhṛtyavad upahāreṇa stheyam // PSBh_1.8:25",
    "GR13pasupbhu:322": " * apasavyaṃ ca pradakṣiṇam upariṣṭād vakṣyāmaḥ // PSBh_1.8:26",
    "GR13pasupbhu:323": " * āha kasya nirmālyaṃ dhāryam // PSBh_1.8:27",
    "GR13pasupbhu:324": " * kasya vā āyatane vastavyam // PSBh_1.8:28",
    "GR13pasupbhu:325": " * kva copastheyam iti // PSBh_1.8:29",
    "GR13pasupbhu:326": " * tad ucyate // PSBh_1.8:30 **********************************************",
    "GR13pasupbhu:327": " mahādevasya dakṣiṇāmūrteḥ // PS_1.9 //",
    "GR13pasupbhu:328": " * atra mahān ity abhyadhikatve // PSBh_1.9:1",
    "GR13pasupbhu:329": " * sarvakṣetrajñānām abhyadhika utkṛṣṭo vyatiriktaś ca bhavatīty abhyadhikaḥ // PSBh_1.9:2",
    "GR13pasupbhu:330": " * ṛṣir vipraḥ adhipatiḥ // PSBh_1.9:3",
    "GR13pasupbhu:331": " * sadāśivatvam abhyadhikatvaṃ ca pravakṣyāmaḥ // PSBh_1.9:4",
    "GR13pasupbhu:332": " * atra deva iti divu krīḍāyām // PSBh_1.9:5",
    "GR13pasupbhu:333": " * krīḍādharmitvāt // PSBh_1.9:6",
    "GR13pasupbhu:334": " * agnyuṣṇatvavat // PSBh_1.9:7",
    "GR13pasupbhu:335": " * krīḍāvān eva bhagavān vidyākalāpaśusaṃjñakaṃ trividham api kāryam utpādayati anugṛhṇāti tirobhāvayati ca // PSBh_1.9:8",
    "GR13pasupbhu:336": " * uktaṃ hi / apracodyaḥ pracodyais tu kāmakārakaraḥ prabhuḥ /",
    "GR13pasupbhu:337": " krīḍate bhagavān lokair bālaḥ krīḍanakair iva // PSBh_1.9:9",
    "GR13pasupbhu:338": " * devasya iti ṣaṣṭhī // PSBh_1.9:10",
    "GR13pasupbhu:339": " * svasvāmibhāvaḥ sambandhaḥ // PSBh_1.9:11",
    "GR13pasupbhu:340": " * parigrahārtham evādhikurute // PSBh_1.9:12",
    "GR13pasupbhu:341": " * atra dakṣiṇeti dikprativibhāge bhavati // PSBh_1.9:13",
    "GR13pasupbhu:342": " * ādityo diśo vibhajati // PSBh_1.9:14",
    "GR13pasupbhu:343": " * diśaś ca mūrtiṃ vibhajanti // PSBh_1.9:15",
    "GR13pasupbhu:344": " * mūrtināma yad etad devasya dakṣiṇe pārśve sthitenodaṅmukhenopānte yad rūpam upalabhyate",
    "GR13pasupbhu:345": " vṛṣadhvajaśūlapāṇinandimahākālordhvaliṅgādilakṣaṇaṃ yad vā laukikāḥ pratipadyante",
    "GR13pasupbhu:346": " mahādevasyāyatanam iti tatropastheyam // PSBh_1.9:16",
    "GR13pasupbhu:347": " * dakṣiṇāmūrtigrahaṇāt pūrvottarapaścimānāṃ mūrtīnāṃ pratiṣedhaḥ // PSBh_1.9:17",
    "GR13pasupbhu:348": " * mūrtiniyogāc ca mūrtyabhāve niyamalopaḥ // PSBh_1.9:18",
    "GR13pasupbhu:349": " * bhaikṣyānupayogān nirghātānām uktatvāc cety arthaḥ // PSBh_1.9:19",
    "GR13pasupbhu:350": " * vidhir ity upadiṣṭānām arthānāṃ bhasmasnānopadeśād apsu snānādīnāṃ pratiṣedhaḥ // PSBh_1.9:20",
    "GR13pasupbhu:351": " * bhasmaśayanopadeśād viṣayaśayanādīnāṃ pratiṣedhaḥ // PSBh_1.9:21",
    "GR13pasupbhu:352": " * āyatane vasaty arthopadeśāc cheṣavasaty arthapratiṣedhaḥ // PSBh_1.9:22",
    "GR13pasupbhu:353": " * hasitādyupadeśāc cheṣopahārapratiṣedhaḥ // PSBh_1.9:23",
    "GR13pasupbhu:354": " * nirmālyopadeśāt pratyagrāṇāṃ mālyānāṃ pratiṣedhaḥ // PSBh_1.9:24",
    "GR13pasupbhu:355": " * bhasmanirmālyaliṅgopadeśāc cheṣaliṅgapratiṣedhaḥ // PSBh_1.9:25",
    "GR13pasupbhu:356": " * mahādevagrahaṇād anyadevatābhaktipratiṣedhaḥ // PSBh_1.9:26",
    "GR13pasupbhu:357": " * dakṣiṇāmūrtigrahaṇāt pūrvapaścimānāṃ mūrtīnāṃ pratiṣedhaḥ // PSBh_1.9:27",
    "GR13pasupbhu:358": " * evaṃ dakṣiṇāmūrtir ity ukte asya brāhmaṇasya pūrvaprasiddhā niyamā niyamaiḥ pratiṣidhyante // PSBh_1.9:28",
    "GR13pasupbhu:359": " * kīlakapratikīlakavat purāṇodakanavodakavac ceti // PSBh_1.9:29",
    "GR13pasupbhu:360": " * atredaṃ bhasmaprakaraṇaṃ samāptam // PSBh_1.9:30",
    "GR13pasupbhu:361": " * āha niyamābhidhānād eva hi saṃśayaḥ // PSBh_1.9:31",
    "GR13pasupbhu:362": " * yatra yamās tatra niyamāḥ // PSBh_1.9:32",
    "GR13pasupbhu:363": " * mithunam evaitad yasmāt // PSBh_1.9:33",
    "GR13pasupbhu:364": " * ato na saṃśayaḥ // PSBh_1.9:34",
    "GR13pasupbhu:365": " * yamā asmin tantre ke cintyante // PSBh_1.9:35",
    "GR13pasupbhu:366": " * ucyate prasiddhā yamāḥ ahiṃsādaya iti // PSBh_1.9:36",
    "GR13pasupbhu:367": " * atra tv anyeṣām // PSBh_1.9:37",
    "GR13pasupbhu:368": " * ahiṃsā brahmacaryaṃ ca satyāsaṃvyavahārakau /",
    "GR13pasupbhu:369": " asteyam iti pañcaite yamā vai saṃprakīrtitāḥ // PSBh_1.9:38",
    "GR13pasupbhu:370": " * akrodho guruśuśrūṣā śaucam āhāralāghavam /",
    "GR13pasupbhu:371": " apramādaś ca pañcaite niyamāḥ saṃprakīrtitāḥ // PSBh_1.9:39",
    "GR13pasupbhu:372": " * tadvad asmākaṃ na bhavati // PSBh_1.9:40",
    "GR13pasupbhu:373": " * kasmāt // PSBh_1.9:41",
    "GR13pasupbhu:374": " * niyamanivṛttidarśanāt // PSBh_1.9:42",
    "GR13pasupbhu:375": " * asmin hi tantre kālāntaritā niyamā nivartante // PSBh_1.9:43",
    "GR13pasupbhu:376": " * katham ā dehapātād yamānāṃ na nivṛttir asti // PSBh_1.9:44",
    "GR13pasupbhu:377": " * kasmāt // PSBh_1.9:45",
    "GR13pasupbhu:378": " * hiṃsādidoṣāt // PSBh_1.9:46",
    "GR13pasupbhu:379": " * tasmād ahiṃsādyā daśa sarve te yamāḥ pratyavagantavyaḥ // PSBh_1.9:47",
    "GR13pasupbhu:380": " * āha yady evaṃ nigamanivṛttau bhraṣṭaniyamasya patanaprasaṅgaḥ // PSBh_1.9:48",
    "GR13pasupbhu:381": " * ucyate avasitaprayojanatvān na patanaprasaṅgaḥ // PSBh_1.9:49",
    "GR13pasupbhu:382": " * kiṃ ca yamānāṃ prādhānyāt // PSBh_1.9:50",
    "GR13pasupbhu:383": " * uktaṃ hi patati niyamavān yameṣv asakto na tu yamavān niyamālaso 'vasīdet // PSBh_1.9:51",
    "GR13pasupbhu:384": " * iti yamaniyamau samīkṣya buddhyā yamabahuleṣv atisaṃdadhīta buddhim // PSBh_1.9:52",
    "GR13pasupbhu:385": " * tasmān na patanaprasaṅgaḥ // PSBh_1.9:53",
    "GR13pasupbhu:386": " * ataḥ prasiddhā yamā ahiṃsādayaḥ // PSBh_1.9:54",
    "GR13pasupbhu:387": " * āha kiṃ prasiddhā iti kṛtvā gṛhyante āhosvic chakyam eteṣāṃ yamānāṃ sarvajñoktaśāstrataḥ sadbhāvo vaktum // PSBh_1.9:55",
    "GR13pasupbhu:388": " * ucyate yady anyatra prasiddhā iti kva // PSBh_1.9:56",
    "GR13pasupbhu:389": " * tatra cintyate // PSBh_1.9:57",
    "GR13pasupbhu:390": " * kasmāt // PSBh_1.9:58",
    "GR13pasupbhu:391": " * kṛtopadeśāt // PSBh_1.9:59",
    "GR13pasupbhu:392": " * yasmāduktaṃ sūtrataḥkṛtam ityatra // PSBh_1.9:60",
    "GR13pasupbhu:393": " * kṛtāpratiṣedhā kṛtsnā hiṃsā tantre pratiṣiddhā draṣṭavyetyarthaḥ // PSBh_1.9:61",
    "GR13pasupbhu:394": " * sā ca hiṃsā trividhā bhavati // PSBh_1.9:62",
    "GR13pasupbhu:395": " * duḥkhotpādanam aṇḍabhedaḥ prāṇanirmocanamiti // PSBh_1.9:63",
    "GR13pasupbhu:396": " * tatra duḥkhotpādanaṃ nāma krośanatarjanatāḍananirbhartsanādibahubhedo'pi caturvidhasyāpi bhūtagrāmasya manovākkāyakarmabhir abhidroho na kartavyaḥ",
    "GR13pasupbhu:397": " * evam ahiṃsā bhavatyeteṣāṃ jantūnām // PSBh_1.9:65",
    "GR13pasupbhu:398": " * aṇḍabhedo nāma dāhatāpadhūmoparodhaparihārārtham agnikaraṇādānasampradānapratinidhānasaṃdhukṣaṇādīni na kuryāt naiva kārayet // PSBh_1.9:66",
    "GR13pasupbhu:399": " * tathā prāṇanirmocanaṃ nāma vastraśikyabhasmādhārabhaikṣyabhājanādīni muhurmuhur vivecayitavyāni // PSBh_1.9:67",
    "GR13pasupbhu:400": " * kasmāt // PSBh_1.9:68",
    "GR13pasupbhu:401": " * prāṇino hi sūkṣmacāriṇaḥ kṣiprameva vilayaṃ prayānti // PSBh_1.9:69",
    "GR13pasupbhu:402": " * tasmāt sūkṣmair aṅgapavitraiḥ pakṣmacāmaratālavṛntair vastrāntarair vā muhurmuhur vigranthodakena vā // PSBh_1.9:70",
    "GR13pasupbhu:403": " * hariteṣu tṛṇeṣu na saṃsikte bhūpradeśe bhavati // PSBh_1.9:71",
    "GR13pasupbhu:404": " * vasantagrīṣmahaimāntikān aṣṭau māsān bhikṣur vicakramet // PSBh_1.9:72",
    "GR13pasupbhu:405": " * dayārthaṃ sarvabhūtānām ekatra varṣāsu vaset // PSBh_1.9:73",
    "GR13pasupbhu:406": " * varṣābhedaṃ tu yaḥ kuryād brāhmaṇo yogadīkṣitaḥ /",
    "GR13pasupbhu:407": " prājāpatyena kṛcchreṇa tataḥ pāpāt pramucyate // PSBh_1.9:74",
    "GR13pasupbhu:408": " * śārīraṃ dṛśyate yatra bhayaṃ kasyāṃcid āpadi /",
    "GR13pasupbhu:409": " durdine rāṣṭrabhaṅge vā varṣāsvapi vyatikramet // PSBh_1.9:75",
    "GR13pasupbhu:410": " * nāsūryaṃ ca vrajenmārgaṃ nādṛṣṭāṃ bhūmim ākramet /",
    "GR13pasupbhu:411": " paripūnābhiradbhiśca nityaṃ kuryāt prayojanam // PSBh_1.9:76",
    "GR13pasupbhu:412": " * saṃvatsarakṛtaṃ pāpaṃ matsyabandhasya yad bhavet /",
    "GR13pasupbhu:413": " ekāhāt tadavāpnoti apūtajalasaṃgrahī // PSBh_1.9:77",
    "GR13pasupbhu:414": " * dṛṣṭipūtaṃ nyaset pādaṃ vastrapūtaṃ jalaṃ pibet /",
    "GR13pasupbhu:415": " satyapūtāṃ vaded vācaṃ manaḥpūtaṃ samācaret // PSBh_1.9:78",
    "GR13pasupbhu:416": " * hiṃsakāstu nivartante brahmatvamapi ye gatāḥ /",
    "GR13pasupbhu:417": " tasmādapūtamudakaṃ nopayuñjīta yogavit // PSBh_1.9:79",
    "GR13pasupbhu:418": " * atha naṣṭe pavitre ca gṛhṇīyāt triṣu vai sakṛt /",
    "GR13pasupbhu:419": " nadīprasravaṇe caiva gṛhastheṣu ca sādhuṣu // PSBh_1.9:80",
    "GR13pasupbhu:420": " * kāṇḍāni yāni gṛhyante kandāścaiva prarohiṇaḥ /",
    "GR13pasupbhu:421": " bījāni caiva pakvāni sarvāṇyetāni varjayet // PSBh_1.9:81",
    "GR13pasupbhu:422": " * yadā na kuryād drohaṃ ca sarvabhūteṣu dāruṇam /",
    "GR13pasupbhu:423": " karmaṇā manasā vācā brahma saṃpadyate tadā // PSBh_1.9:82",
    "GR13pasupbhu:424": " * yo na hiṃsati bhūtāni sthāvarāṇi carāṇi ca /",
    "GR13pasupbhu:425": " ātmānamiva sarvāṇi so 'mṛtatvāya kalpate // PSBh_1.9:83",
    "GR13pasupbhu:426": " * na yajñadānairna tapo'gnihotrairna brahmacaryair na ca satyavākyaiḥ /",
    "GR13pasupbhu:427": " na vedavidyādhyayanair vratairvā prāpyaṃ phalaṃ yady ahiṃsakasya // PSBh_1.9:84",
    "GR13pasupbhu:428": " * yo dadyāt kāñcanaṃ meruṃ kṛtsnāṃ caiva vasuṃdharām /",
    "GR13pasupbhu:429": " samudraṃ ratnapūrṇaṃ vā na tulyaṃ syādahiṃsayā // PSBh_1.9:85",
    "GR13pasupbhu:430": " * ityevam ahiṃsā tantre siddhā // PSBh_1.9:86",
    "GR13pasupbhu:431": " * tathā brahmacaryaṃ ca tantre siddham // PSBh_1.9:87",
    "GR13pasupbhu:432": " * kasmāt // PSBh_1.9:88",
    "GR13pasupbhu:433": " * strīpratiṣedhāt indriyajayopadeśāc ca trayodaśakasya karaṇasyānutsargo brahmacaryamityuktam // PSBh_1.9:89",
    "GR13pasupbhu:434": " * viśeṣeṇa tu jihvopasthayoriti // PSBh_1.9:90",
    "GR13pasupbhu:435": " * atrāha viśeṣagrahaṇaṃ kiṃprayojanam // PSBh_1.9:91",
    "GR13pasupbhu:436": " * trayodaśakasya karaṇasyānutsargo brahmacaryamityuktvā jihvopasthayor viśeṣagrahaṇaṃ kiṃprayojanaṃ kriyate // PSBh_1.9:92",
    "GR13pasupbhu:437": " * ucyate pradhānatvāt // PSBh_1.9:93",
    "GR13pasupbhu:438": " * tanmūlatvāditarapravṛtteḥ // PSBh_1.9:94",
    "GR13pasupbhu:439": " * tanmūlā hītareṣāṃ pravṛttirbhavati // PSBh_1.9:95",
    "GR13pasupbhu:440": " * katham // PSBh_1.9:96",
    "GR13pasupbhu:441": " * jihvendriyaviṣaye upasthendriyaviṣaye vā saktaḥ trayodaśabhiḥ pravartate // PSBh_1.9:97",
    "GR13pasupbhu:442": " * ata etaduktaṃ viśeṣeṇa jihvopasthayoriti // PSBh_1.9:98",
    "GR13pasupbhu:443": " * jihvopasthanimittaṃ hi patanaṃ sarvadehinām /",
    "GR13pasupbhu:444": " tasmād amitravat paśyej jihvopasthaṃ hi mānavaḥ // PSBh_1.9:99",
    "GR13pasupbhu:445": " * athavā manaḥpūrvakatvāt sarvavṛttīnāṃ tannigrahāt sarvavṛttīnāṃ nigrahaḥ kṛto bhavati // PSBh_1.9:100",
    "GR13pasupbhu:446": " * uktaṃ hi / mano hi mūlaṃ sarveṣāmindriyāṇāṃ pravartane /",
    "GR13pasupbhu:447": " śubhāśubhāsvavasthāsu tac ca me suvyavasthitam // PSBh_1.9:101",
    "GR13pasupbhu:448": " * punarapyuktam /",
    "GR13pasupbhu:449": " indriyaiḥ prasṛtair duḥkhamindriyair nibhṛtaiḥ sukham /",
    "GR13pasupbhu:450": " tasmād indriyarūpebhyo yac chedātmānamātmanā // PSBh_1.9:102",
    "GR13pasupbhu:451": " * indriyāṇi hi tat sarvaṃ yat svarganarakāv ubhau /",
    "GR13pasupbhu:452": " nigṛhītavisṛṣṭāni svargāya narakāya ca // PSBh_1.9:103",
    "GR13pasupbhu:453": " * ato janma ato duḥkhamato mṛtyubhayaṃ tathā /",
    "GR13pasupbhu:454": " indriyāṇāṃ prasaṅgād vai tasmādetān jayāmahe // PSBh_1.9:104",
    "GR13pasupbhu:455": " * indriyāṇāṃ prasaṅgena doṣam ṛcchatyasaṃśayam /",
    "GR13pasupbhu:456": " saṃniyamya tu tānyeva tataḥ siddhiṃ niyacchati // PSBh_1.9:105",
    "GR13pasupbhu:457": " * rajjureṣā nibandhāya yā strīṣu ramate matiḥ /",
    "GR13pasupbhu:458": " chittvaināṃ kṛtino yānti naināṃ tyajati duṣkṛtī // PSBh_1.9:106",
    "GR13pasupbhu:459": " * strīhetornirgamo grāmāt strīkṛte krayavikrayaḥ /",
    "GR13pasupbhu:460": " striyo mūlamanarthānāṃ naināṃ prājñaḥ pariṣvajet // PSBh_1.9:107",
    "GR13pasupbhu:461": " * viṣamagnirasirbāṇaḥ sphuṭaṃ kṛtvā vibhīṣikā /",
    "GR13pasupbhu:462": " māyā rūpavatī hy eṣā yāṃ striyaṃ manyate janaḥ // PSBh_1.9:108",
    "GR13pasupbhu:463": " * amedhyapūrṇe kṛmijantusaṃkule svabhāvadurgandha aśauca adhruve /",
    "GR13pasupbhu:464": " kaḍebare mūtrapurīṣabhājane ramanti mūrkhā na ramanti paṇḍitāḥ // PSBh_1.9:109",
    "GR13pasupbhu:465": " * mādyatīti striyaṃ dṛṣṭvā surāṃ pītvā na mādyati /",
    "GR13pasupbhu:466": " tasmād dṛṣṭimadāṃ nārīṃ dūrataḥ parivarjayet // PSBh_1.9:110",
    "GR13pasupbhu:467": " * adhomukhenādaṃṣṭreṇa jaghanāntaracāriṇā /",
    "GR13pasupbhu:468": " sarvaśāstrācikitsyena jagad daṣṭaṃ bhagāhinā // PSBh_1.9:111",
    "GR13pasupbhu:469": " * lomaśena kurūpeṇa durgandhena kucarmaṇā /",
    "GR13pasupbhu:470": " hariṇīpadamātreṇa sarvam andhīkṛtaṃ jagat // PSBh_1.9:112",
    "GR13pasupbhu:471": " * dīptāṅgārasamā nārī ghṛtakumbhasamaḥ pumān /",
    "GR13pasupbhu:472": " ye prasaktā vilīnāste ye sthitāste divaṃ gatāḥ // PSBh_1.9:113",
    "GR13pasupbhu:473": " * yathāgniredhaḥsaṃvṛddho mahājyotiḥ prakāśate /",
    "GR13pasupbhu:474": " tathendriyanirodhena svātmajyotiḥ prakāśate // PSBh_1.9:114",
    "GR13pasupbhu:475": " * brahmacarye sthitaṃ dhairyaṃ brahmacarye sthitaṃ tapaḥ /",
    "GR13pasupbhu:476": " ye sthitā brahmacaryeṇa brāhmaṇā divi te sthitāḥ // PSBh_1.9:115",
    "GR13pasupbhu:477": " * kṣīraṃ pibanti madhu te pibanti somaṃ pibantyamṛtena sārdham /",
    "GR13pasupbhu:478": " mṛtyoḥ purastādamarā bhavanti ye brāhmaṇā brahmacaryaṃ caranti // PSBh_1.9:116",
    "GR13pasupbhu:479": " * ityevaṃ brahmacaryaṃ tantre siddham // PSBh_1.9:117",
    "GR13pasupbhu:480": " * tathā satyaṃ tantre siddham // PSBh_1.9:118",
    "GR13pasupbhu:481": " * tac ca dvividham // PSBh_1.9:119",
    "GR13pasupbhu:482": " * tadyathā paridṛṣṭārthabhūtārthaṃ vacanaṃ vāksatyaṃ ceti // PSBh_1.9:120",
    "GR13pasupbhu:483": " * tatra paridṛṣṭārthabhūtārthaṃ vacanaṃ satyaṃ tantre siddham // PSBh_1.9:121",
    "GR13pasupbhu:484": " * kasmāt // PSBh_1.9:122",
    "GR13pasupbhu:485": " * vyākhyānopadeśāt vidvadupadeśāc ca // PSBh_1.9:123",
    "GR13pasupbhu:486": " * tathā vāksatyamapi tantre siddham // PSBh_1.9:124",
    "GR13pasupbhu:487": " * kasmāt // PSBh_1.9:125",
    "GR13pasupbhu:488": " * vāgviśuddhyupadeśāt // PSBh_1.9:126",
    "GR13pasupbhu:489": " * iha svaśāstroktaṃ bhāṣato'nṛtamapi satyamāpadyate // PSBh_1.9:127",
    "GR13pasupbhu:490": " * kasmāt // PSBh_1.9:128",
    "GR13pasupbhu:491": " * śuddhivṛddhikaratvāt // PSBh_1.9:129",
    "GR13pasupbhu:492": " * yasmādāha / svargamanṛtena gacchati dayārthamuktena sarvabhūtānām /",
    "GR13pasupbhu:493": " satyenāpi na gacchati satāṃ vināśārthamuktena // PSBh_1.9:130",
    "GR13pasupbhu:494": " * punastvāha /",
    "GR13pasupbhu:495": " gobrāhmaṇārthe 'vacanaṃ himasti na strīṣu rājan na vivāhakāle /",
    "GR13pasupbhu:496": " prāṇātyaye sarvadhanāpahāre pañcānṛtānyāhurapātakāni // PSBh_1.9:131",
    "GR13pasupbhu:497": " * satyaṃ brūyāt priyaṃ brūyān na brūyāt satyamapriyam /",
    "GR13pasupbhu:498": " priyaṃ ca nānṛtaṃ brūyādeṣa dharmaḥ sanātanaḥ // PSBh_1.9:132",
    "GR13pasupbhu:499": " * yathā hi teṣāmeva bhūtānāṃ hitamanṛtamapi satyamāpadyate evamihāpyasmākaṃ svaśāstroktaṃ bhāṣatāmanṛtamapi satyamāpadyate // PSBh_1.9:133",
    "GR13pasupbhu:500": " * kasmāt // PSBh_1.9:134",
    "GR13pasupbhu:501": " * vidhivihitatvāt // PSBh_1.9:135",
    "GR13pasupbhu:502": " * ityetadapi tatra siddham // PSBh_1.9:136",
    "GR13pasupbhu:503": " * tathā asaṃvyavahārastantre siddhaḥ // PSBh_1.9:137",
    "GR13pasupbhu:504": " * kasmāt // PSBh_1.9:138",
    "GR13pasupbhu:505": " * avyaktapretonmattamūḍhopadeśāt // PSBh_1.9:139",
    "GR13pasupbhu:506": " * neha loke avyaktapretonmattamūḍhāḥ saṃvyavahāraṃ kurvanti yasmād ato'trāsaṃvyavahārastantre siddhaḥ // PSBh_1.9:140",
    "GR13pasupbhu:507": " * saṃvyavahāraśca punardvividhaḥ // PSBh_1.9:141",
    "GR13pasupbhu:508": " * tadyathā krayāvakrayasaṃvyavahārā rājakulasaṃvyavahāraśceti // PSBh_1.9:142",
    "GR13pasupbhu:509": " * ata ekatareṇāpyatrādhikṛtasyātmapīḍā parapīḍā cāvarjanīye bhavataḥ // PSBh_1.9:143",
    "GR13pasupbhu:510": " * tatra yadyātmānaṃ pīḍayati tenehaiva loke duḥkhī bhavati // PSBh_1.9:144",
    "GR13pasupbhu:511": " * syāt paraṃ pīḍayati tatrāpyasyādharmo duḥkhādiphalaḥ pracīyate // PSBh_1.9:145",
    "GR13pasupbhu:512": " * tenāmuṣmin loke tīvraṃ duḥkhamanubhavati // PSBh_1.9:146",
    "GR13pasupbhu:513": " * tasmādubhayathāpi saṃvyavahāro varjanīyaḥ // PSBh_1.9:147",
    "GR13pasupbhu:514": " * bhavati hy api /",
    "GR13pasupbhu:515": " yaśca pāpaṃ prakurute yaśca pāpaṃ praśaṃsati /",
    "GR13pasupbhu:516": " sahāyaścopabhoktā ca sarve te samakarmiṇaḥ // PSBh_1.9:148",
    "GR13pasupbhu:517": " * uktaṃ hi / vikraye tu mahān doṣo vikrayāt patate yataḥ /",
    "GR13pasupbhu:518": " eṣa eva kraye doṣastasmāt taṃ parivarjayet // PSBh_1.9:149",
    "GR13pasupbhu:519": " * pracchannaṃ kurute pāpaṃ na me jānāti kaścana /",
    "GR13pasupbhu:520": " mucyate janavādebhyastasmāt pāpān na mucyate // PSBh_1.9:150",
    "GR13pasupbhu:521": " * punarapyuktam /",
    "GR13pasupbhu:522": " ādityacandrāv anilo'nalaśca dyaur bhūmir āpo hṛdayaṃ yamaśca /",
    "GR13pasupbhu:523": " ahaśca rātriśca ubhe ca saṃdhye dharmo hi jānāti narasya vṛttam // PSBh_1.9:151",
    "GR13pasupbhu:524": " * nārambhaśīlo na ca dambhaśīlaḥ śāstropadiṣṭāni karotyadīnaḥ /",
    "GR13pasupbhu:525": " yameṣu yukto niyameṣu caiva munir bhavaty eṣv ajaro'maraśca // PSBh_1.9:152",
    "GR13pasupbhu:526": " * tathā asteyaṃ tantre siddham // PSBh_1.9:153",
    "GR13pasupbhu:527": " * kasmāt // PSBh_1.9:154",
    "GR13pasupbhu:528": " * avāsopadeśāt anutsṛṣṭānnapratiṣedhāc ca // PSBh_1.9:155",
    "GR13pasupbhu:529": " * iha vidyamānasyāpyekasya vāsaso malavad avasthitasyāvāsopadeśāt parigrahaparityāga upadiśyate // PSBh_1.9:156",
    "GR13pasupbhu:530": " * kiṃcānyadapi // PSBh_1.9:157",
    "GR13pasupbhu:531": " * parityaktānām annapānādīnāmupayogo dṛṣṭo yasmāt // PSBh_1.9:158",
    "GR13pasupbhu:532": " * ato'trāsteyaṃ tantre siddham // PSBh_1.9:159",
    "GR13pasupbhu:533": " * steyaṃ ca punaḥ ṣaḍvidham // PSBh_1.9:160",
    "GR13pasupbhu:534": " * tatra adattādānam anatisṛṣṭagrahaṇam anabhimatagrahaṇam anadhikārapratigrahaḥ anupālambhaḥ aniveditopayogaśceti // PSBh_1.9:161",
    "GR13pasupbhu:535": " * adattasya grahaṇamadattādānam // PSBh_1.9:162",
    "GR13pasupbhu:536": " * anatisṛṣṭagrahaṇaṃ nāma bālonmattapramattavṛddhadurbalānāṃ vittāpaharaṇam // PSBh_1.9:163",
    "GR13pasupbhu:537": " * anabhimatagrahaṇaṃ nāma kīṭabhramarapakṣipataṃgādīnām anabhipretadravyāpaharaṇam // PSBh_1.9:164",
    "GR13pasupbhu:538": " * anadhikārapratigraho nāma iha śāstre anabhyanujñātānām arthānāṃ gobhūhiraṇyadvipadacatuṣpadādīnāṃ grahaṇam // PSBh_1.9:165",
    "GR13pasupbhu:539": " * anupālambho nāma kuhakakalkanaḍambhavismāpanavardhāpanādibhir upāyaiḥ parebhyo hiraṇyāc chādanopayogaḥ // PSBh_1.9:166",
    "GR13pasupbhu:540": " * aniveditopayogo nāma bhakṣyabhojyalehyapeyacoṣyādīnām anyatamaṃ yatkiṃcid gurave 'niveditam upayuṅkte sa ucyate aniveditopayoga iti // PSBh_1.9:167",
    "GR13pasupbhu:541": " * evaṃ ṣaḍvidhaṃ steyam // PSBh_1.9:168",
    "GR13pasupbhu:542": " * asya ṣaḍvidhasyāpi steyasya parivarjanam asteyamāhurācāryāḥ // PSBh_1.9:169",
    "GR13pasupbhu:543": " * bhavati hy api /",
    "GR13pasupbhu:544": " yadetad dhanamityāhuḥ prāṇā hy ete bahiścarāḥ /",
    "GR13pasupbhu:545": " sa tasya harate prāṇān yo yasya harate dhanam // PSBh_1.9:170",
    "GR13pasupbhu:546": " * uktaṃ hi / sarvasvaparimoṣṭā ca jīvitāntakaraśca yaḥ /",
    "GR13pasupbhu:547": " dvāv etau samakarmāṇau tasmāt steyaṃ vivarjayet // PSBh_1.9:171",
    "GR13pasupbhu:548": " * na stenasya paro loko nāyaṃ loko durātmanaḥ /",
    "GR13pasupbhu:549": " śaṅkitaḥ sarvabhūtānāṃ drohātmā pāpa eva saḥ // PSBh_1.9:172",
    "GR13pasupbhu:550": " * mṛdamāpastathā yānaṃ pattraṃ puṣpaṃ phalānyapi /",
    "GR13pasupbhu:551": " asaṃvṛtāni gṛhṇīyāt pavitrārthīha kāryavān // PSBh_1.9:173",
    "GR13pasupbhu:552": " * nadyaśca vāpyaḥ kūpāśca taṭākāni sarāṃsi ca /",
    "GR13pasupbhu:553": " asaṃvṛtāni gṛhṇīyāt prājāpatyena karmaṇā // PSBh_1.9:174",
    "GR13pasupbhu:554": " * ity evamasteyaṃ tantre siddham // PSBh_1.9:175",
    "GR13pasupbhu:555": " * akrodhastantre siddhaḥ // PSBh_1.9:176",
    "GR13pasupbhu:556": " * kasmāt // PSBh_1.9:177",
    "GR13pasupbhu:557": " * śūdrapratiṣedhāt atitāpopadeśāc ca // PSBh_1.9:178",
    "GR13pasupbhu:558": " * ihādhyātmikādhibhautikādhidaivikānāṃ sarvadvaṃdvānāṃ manasi śarīre ca upanipatitānāṃ sahiṣṇutvam apratīkāraśceti yasmāt kṛto 'trākrodhas tantre siddhaḥ // PSBh_1.9:179",
    "GR13pasupbhu:559": " * krodhaśca punaścaturvidhaḥ // PSBh_1.9:180",
    "GR13pasupbhu:560": " * tadyathā bhāvalakṣaṇaḥ karmalakṣaṇaḥ vaikalyakaraḥ udvegakaraśceti // PSBh_1.9:181",
    "GR13pasupbhu:561": " * tatra bhāvalakṣaṇo nāma saḥ yatrāsūyādveṣamadamānamātsaryādayo bhāvāḥ pravartante // PSBh_1.9:182",
    "GR13pasupbhu:562": " * karmalakṣaṇo nāma yatra kalahavairasaṃpraharaṇādyā bhāvāḥ pravartante // PSBh_1.9:183",
    "GR13pasupbhu:563": " * vaikalyakaro nāma yatra pāṇipādanāsākṣyaṅgulipraharaṇādayo bhāvāḥ pravartante // PSBh_1.9:184",
    "GR13pasupbhu:564": " * udvegakaro nāma yatra svātmānaṃ parātmānaṃ vā prāṇair viyojayati // PSBh_1.9:185",
    "GR13pasupbhu:565": " * ityevaṃ caturvidhaḥ krodhaḥ // PSBh_1.9:186",
    "GR13pasupbhu:566": " * asya caturvidhasyāpi krodhasya parivarjanam akrodhamāhurācāryāḥ // PSBh_1.9:187",
    "GR13pasupbhu:567": " * tasmād deśajātikulakarmasambandhanindāyāṃ karaṇakriyāyāṃ kāryanindāyām āhāranindāyāṃ vādhikṛtena krodho na kartavyaḥ // PSBh_1.9:188",
    "GR13pasupbhu:568": " * tatra deśanindā tāvad bhavati // PSBh_1.9:189",
    "GR13pasupbhu:569": " * tadyathā yatra bhavān jātastatra deśe brāhmaṇā eva na santīti yadi kaścidadhikṣepaṃ kuryāt tatra krodho na kartavyaḥ // PSBh_1.9:190",
    "GR13pasupbhu:570": " * tatraitat syād evamabhihite tīvraduḥkhaṃ mānasamabhivyajyate // PSBh_1.9:191",
    "GR13pasupbhu:571": " * kathamatra krodho na bhaviṣyatīti // PSBh_1.9:192",
    "GR13pasupbhu:572": " * ucyate na bhaviṣyati // PSBh_1.9:193",
    "GR13pasupbhu:573": " * kasmāt // PSBh_1.9:194",
    "GR13pasupbhu:574": " * parisaṃkhyānasāmarthyāt // PSBh_1.9:195",
    "GR13pasupbhu:575": " * iha manuṣyaloke deśo'yaṃ nāma mātāpitṛhetukaḥ aupacayikaḥ kāryapiṇḍaḥ śarīrākhyaḥ // PSBh_1.9:196",
    "GR13pasupbhu:576": " * sa tasmād bhavaḥ // PSBh_1.9:197",
    "GR13pasupbhu:577": " * kṣetrajñastu cetanaḥ sarvagataḥ śuciḥ // PSBh_1.9:198",
    "GR13pasupbhu:578": " * asya cāsmākaṃ cāntaramaviditam // PSBh_1.9:199",
    "GR13pasupbhu:579": " * aparidṛṣṭārthe bhavānetad vā brūyāt // PSBh_1.9:200",
    "GR13pasupbhu:580": " * ataḥ krodhanimittāsaṃbhavāt parisaṃkhyānasāmarthyena krodho na kāryaḥ // PSBh_1.9:201",
    "GR13pasupbhu:581": " * evaṃ śeṣeṣvapi draṣṭavyam // PSBh_1.9:202",
    "GR13pasupbhu:582": " * bhavati hy api /",
    "GR13pasupbhu:583": " śṛṅgavān nakhavān daṃṣṭrī vikṛto rudhirāśanaḥ /",
    "GR13pasupbhu:584": " rākṣaso vā piśāco vā krodhiṣṇur jāyate naraḥ // PSBh_1.9:203",
    "GR13pasupbhu:585": " * punaścāha / kaṅkagṛdhrasṛgāleṣu daṃśeṣu maśakeṣu ca /",
    "GR13pasupbhu:586": " pannageṣu ca jāyante narāḥ krodhaparāyaṇāḥ // PSBh_1.9:204",
    "GR13pasupbhu:587": " * vidviṣṭaḥ sarvabhūtānāṃ bahvamitro 'lpabāndhavaḥ /",
    "GR13pasupbhu:588": " krūradharmā durācāraḥ krodhiṣṇur jāyate naraḥ // PSBh_1.9:205",
    "GR13pasupbhu:589": " * kruddhaḥ karoti pāpāni kruddhaḥ pāpāni bhāṣate /",
    "GR13pasupbhu:590": " kruddho bhavati nirlajjastasmāt krodhaṃ vivarjayet // PSBh_1.9:206",
    "GR13pasupbhu:591": " * tathā coktam /",
    "GR13pasupbhu:592": " yat krodhano japati yac ca juhoti yadvā yadvā tapastapyati yad dadāti tatsarvam /",
    "GR13pasupbhu:593": " vaivasvato harati pūrtamamuṣya sarvaṃ mithyā śrutaṃ bhavati tasya śamo'pi tasya // PSBh_1.9:207",
    "GR13pasupbhu:594": " * dhanyāste puruṣavyāghrā ye buddhyā krodhamutthitam /",
    "GR13pasupbhu:595": " śamayanti mahātmāno dīptamagnimivāmbhasā // PSBh_1.9:208",
    "GR13pasupbhu:596": " * yato rūpaṃ tato jñānaṃ yato jñānaṃ tatastapaḥ /",
    "GR13pasupbhu:597": " yatastapastataḥ siddhiryataḥ siddhistataḥ kṣamā // PSBh_1.9:209",
    "GR13pasupbhu:598": " * kṣamā sarvaparaṃ mitraṃ krodhaḥ sarvaparo ripuḥ /",
    "GR13pasupbhu:599": " kṣamāvatāmayaṃ lokaḥ paro lokaḥ kṣamāvatām // PSBh_1.9:210",
    "GR13pasupbhu:600": " * etasmāt kāraṇāt kṣantavyam ity evamakrodhastantre siddhaḥ // PSBh_1.9:211",
    "GR13pasupbhu:601": " * tathā guruśuśrūṣā tantre siddhā // PSBh_1.9:212",
    "GR13pasupbhu:602": " * kasmāt // PSBh_1.9:213",
    "GR13pasupbhu:603": " * vyākhyānopadeśād vidvadupadeśāc ca // PSBh_1.9:214",
    "GR13pasupbhu:604": " * iha coktaṃ vidhiṃ vyākhyāsyāmaḥ iti // PSBh_1.9:215",
    "GR13pasupbhu:605": " * atrāṇ iti maryādāyām // PSBh_1.9:216",
    "GR13pasupbhu:606": " * ma iti pratijñāyāṃ bhavati // PSBh_1.9:217",
    "GR13pasupbhu:607": " * mayi vartate // PSBh_1.9:218",
    "GR13pasupbhu:608": " * mayi tiṣṭhatīti // PSBh_1.9:219",
    "GR13pasupbhu:609": " * yadi ceṣṭe vatsyasi yadi ceṣṭe sthāsyasi tataste vakṣyāmaḥ // PSBh_1.9:220",
    "GR13pasupbhu:610": " * tatreṣṭamityaṣṭāṅgaṃ brahmacaryaṃ maryādāmadhikurute // PSBh_1.9:221",
    "GR13pasupbhu:611": " * tadyathā utthānapratyutthānābhivādanagurukāryahitakārī anuttarottaravādī pūrvotthāyī",
    "GR13pasupbhu:612": " jaghanyasaṃveśī preṣitāpreṣitasarvakāryakṛtajñaḥ sarvaniveditātmā dakṣo dākṣiṇyānuraktaḥ",
    "GR13pasupbhu:613": " snānodvartanasaṃvāhanādibhiḥ kriyāviśeṣaiḥ chāyevānugato nityamidaṃ kṛtam idaṃ kariṣye",
    "GR13pasupbhu:614": " kiṃ karavāṇīti bhūtvā gurave 'harahar vartitavyam // PSBh_1.9:222",
    "GR13pasupbhu:615": " * yastu vidyāṃ guroradhikṛtya bahubhyaḥ samprayacchati anenāsya vidyāyā dānena guravaḥ śuśrūṣitā bhavanti // PSBh_1.9:223",
    "GR13pasupbhu:616": " * kṣīṇe ca brahmacarye niyataṃ guruṣu yad gauravaṃ tad brahmacaryam // PSBh_1.9:224",
    "GR13pasupbhu:617": " * bhavati hy api /",
    "GR13pasupbhu:618": " gururdevo guruḥ svāmī gururmātā guruḥ pitā /",
    "GR13pasupbhu:619": " yasyaivaṃ niścito bhāvaḥ śreyastasya na dūrataḥ // PSBh_1.9:225",
    "GR13pasupbhu:620": " * agnisūryendutārābhiścākṣuṣo 'rthaḥ prakāśate /",
    "GR13pasupbhu:621": " bhūtaṃ bhavyaṃ bhaviṣyaṃ ca guruvākyaiḥ prakāśate // PSBh_1.9:226",
    "GR13pasupbhu:622": " * deśakairgamyate'dhvānaṃ deśakairgamyate'rṇavaḥ /",
    "GR13pasupbhu:623": " deśakairgamyate svargo gururmokṣasya deśakaḥ // PSBh_1.9:227",
    "GR13pasupbhu:624": " * amṛtasya pradātāraṃ yo guruṃ hy avamanyate /",
    "GR13pasupbhu:625": " ṣaṣṭivarṣasahasrāṇi narakaṃ paryupāsate // PSBh_1.9:228",
    "GR13pasupbhu:626": " * guroryatra parīvādo nindā yatra pravartate /",
    "GR13pasupbhu:627": " karṇau tatra pidhātavyau gantavyaṃ vā tato'nyataḥ // PSBh_1.9:229",
    "GR13pasupbhu:628": " * ācāryaṃ pūjayed yastu sarvāvasthaṃ hi nityaśaḥ /",
    "GR13pasupbhu:629": " pūjitastena bhavati śivo vai nātra saṃśayaḥ // PSBh_1.9:230",
    "GR13pasupbhu:630": " * ācāryamūrtimāsthāya śivo jñānaṃ prayacchati /",
    "GR13pasupbhu:631": " tasmād vai nāvamantavya ācāryaḥ śreya icchatā // PSBh_1.9:231",
    "GR13pasupbhu:632": " * granthārthaviduṣe nityaṃ yogamārgānudarśine /",
    "GR13pasupbhu:633": " sarvārthenāpi kartavyaḥ paritoṣo vijānatā // PSBh_1.9:232",
    "GR13pasupbhu:634": " * ṛcaṃ vā yadi vārdharcaṃ pādaṃ vā yadi vākṣaram /",
    "GR13pasupbhu:635": " sakāśād yasya gṛhṇīyān niyataṃ tatra gauravam // PSBh_1.9:233",
    "GR13pasupbhu:636": " * liṅgakartrī yathā mātā śāstrakartā yathā pitā /",
    "GR13pasupbhu:637": " prabodhakṛd gurusteṣāṃ tadevāyatanaṃ mahat // PSBh_1.9:234",
    "GR13pasupbhu:638": " * ityevaṃ guruśuśrūṣā tantre siddhā // PSBh_1.9:235",
    "GR13pasupbhu:639": " * tathā śaucaṃ tantre siddham // PSBh_1.9:236",
    "GR13pasupbhu:640": " * kasmāt // PSBh_1.9:237",
    "GR13pasupbhu:641": " * bhasmasnānopadeśāt // PSBh_1.9:238",
    "GR13pasupbhu:642": " * tac ca śaucaṃ trividham // PSBh_1.9:239",
    "GR13pasupbhu:643": " * tad yathā gātraśaucaṃ bhāvaśaucam ātmaśaucaṃ ceti // PSBh_1.9:240",
    "GR13pasupbhu:644": " * tatra bhasmasnānopadeśāt prasiddhaṃ bhasmanā gātraśaucam // PSBh_1.9:241",
    "GR13pasupbhu:645": " * āha yaduktaṃ prasiddhaṃ bhasmanā gātraśaucamiti etadevāyuktam // PSBh_1.9:242",
    "GR13pasupbhu:646": " * kasmāt // PSBh_1.9:243",
    "GR13pasupbhu:647": " * pūrvottaravyāghātāt // PSBh_1.9:244",
    "GR13pasupbhu:648": " * iha purastāduktaṃ prasiddhā yamā ahiṃsādayo bhavanti // PSBh_1.9:245",
    "GR13pasupbhu:649": " * yadiha bhūyo'pi aprasiddhaṃ bhasmanā gātraśaucamityabhidhīyate // PSBh_1.9:246",
    "GR13pasupbhu:650": " * tasmādidaṃ pūrvottaraṃ na saṃgacchati // PSBh_1.9:247",
    "GR13pasupbhu:651": " * vyāhataṃ ca bhavati // PSBh_1.9:248",
    "GR13pasupbhu:652": " * eṣa doṣa ityataḥ pūrvottaravyāghātāt // PSBh_1.9:249",
    "GR13pasupbhu:653": " * tatra yaduktaṃ prasiddhaṃ bhasmanā gātraśaucamityetadayuktam // PSBh_1.9:250",
    "GR13pasupbhu:654": " * ucyate nāyaṃ doṣaḥ // PSBh_1.9:251",
    "GR13pasupbhu:655": " * kasmāt // PSBh_1.9:252",
    "GR13pasupbhu:656": " * prasiddhidarśanāt // PSBh_1.9:253",
    "GR13pasupbhu:657": " * ihānyatrāpi prasiddhaṃ bhasmanā gātraśaucamiti // PSBh_1.9:254",
    "GR13pasupbhu:658": " * evaṃ hy āha / saṃsargajāśca ye doṣā ye cānye pitṛmātṛjāḥ /",
    "GR13pasupbhu:659": " annapānakṛtāścaiva saṃkarā dehamāśritāḥ /",
    "GR13pasupbhu:660": " sarvāṃstān dahate bhasma asthimajjāgatānapi // PSBh_1.9:255",
    "GR13pasupbhu:661": " * punaścāha / keśakīṭopapannāni duṣṭānnāni ca yāni vai /",
    "GR13pasupbhu:662": " bhasmanā spṛṣṭamātrāṇi bhojyāny āhur manīṣiṇaḥ // PSBh_1.9:256",
    "GR13pasupbhu:663": " * punarapyuktam /",
    "GR13pasupbhu:664": " madyaṃ pītvā gurudārāṃśca gatvā steyaṃ kṛtvā brahmahatyāṃ ca kṛtvā /",
    "GR13pasupbhu:665": " bhasmoddhvasto bhasmarāśau śayāno rudrādhyāyī mucyate pātakebhyaḥ // PSBh_1.9:257",
    "GR13pasupbhu:666": " * yaḥ snānam ācaren nityamāgneyaṃ saṃyatendriyaḥ /",
    "GR13pasupbhu:667": " kulaikaviṃśamuddhṛtya sa gacchet paramāṃ gatim // PSBh_1.9:258",
    "GR13pasupbhu:668": " * evamanyatrāpi prasiddhaṃ bhasmanā gātraśaucam // PSBh_1.9:259",
    "GR13pasupbhu:669": " * tasmād yuktaṃ vaktuṃ prasiddhā yamā ahiṃsādaya iti // PSBh_1.9:260",
    "GR13pasupbhu:670": " * tathopasparśanaprāṇāyāmajapyaiḥ akaluṣamatirbhavatīti bhāvaśaucaṃ tantre siddham // PSBh_1.9:261",
    "GR13pasupbhu:671": " * bhāvamantargataṃ duṣṭaṃ na snānamapakarṣati /",
    "GR13pasupbhu:672": " bhāvaśuddhiḥ parā śuddhiḥ śeṣaṃ śṛṅgāramārjanam // PSBh_1.9:262",
    "GR13pasupbhu:673": " * mṛttikānāṃ sahasreṇa jalakumbhaśatena ca /",
    "GR13pasupbhu:674": " na śudhyanti durātmānaḥ pāpopahatacetasaḥ // PSBh_1.9:263",
    "GR13pasupbhu:675": " * satyaṃ śaucaṃ tapaḥ śaucaṃ śaucamindriyanigrahaḥ /",
    "GR13pasupbhu:676": " sarvabhūtadayā śaucam adbhiḥ śaucaṃ tu pañcamam // PSBh_1.9:264",
    "GR13pasupbhu:677": " * śaucameva paraṃ teṣāṃ yeṣāṃ notpadyate spṛhā /",
    "GR13pasupbhu:678": " pratigrahe tathārambhe indriyāṇāṃ ca gocare // PSBh_1.9:265",
    "GR13pasupbhu:679": " * yasmādāha / sarvasvamapi yo dadyāt kaluṣeṇāntarātmanā /",
    "GR13pasupbhu:680": " na tena dharmabhāg bhavati bhāva evātra kāraṇam // PSBh_1.9:266",
    "GR13pasupbhu:681": " * yathā yathā hi puruṣaḥ kalyāṇīṃ kurute matim /",
    "GR13pasupbhu:682": " tathā tathāsya sidhyanti sarvārthā nātra saṃśayaḥ // PSBh_1.9:267",
    "GR13pasupbhu:683": " * ityevaṃ bhāvaśaucaṃ tantre siddham // PSBh_1.9:268",
    "GR13pasupbhu:684": " * tathātmaśaucaṃ tantre siddham // PSBh_1.9:269",
    "GR13pasupbhu:685": " * kasmāt // PSBh_1.9:270",
    "GR13pasupbhu:686": " * yasmād avamānaparibhavaparivādādyair apahatapāpmā bhavati ityātmaśaucaṃ tantre siddham // PSBh_1.9:271",
    "GR13pasupbhu:687": " * yasmād anyair apyuktaṃ /",
    "GR13pasupbhu:688": " kṛtsnāṃ mahīṃ paryaṭataḥ saśailavanakānanām /",
    "GR13pasupbhu:689": " apamānāt paraṃ nāsti sādhanaṃ manurabravīt // PSBh_1.9:272",
    "GR13pasupbhu:690": " * ityevaṃ śaucaṃ tantre siddham // PSBh_1.9:273",
    "GR13pasupbhu:691": " * tathā āhāralāghavaṃ tantre siddham // PSBh_1.9:274",
    "GR13pasupbhu:692": " * kasmāt / bhaikṣotsṛṣṭayathālabdhopadeśāt // PSBh_1.9:275",
    "GR13pasupbhu:693": " * svalpamapi anupāyato'rjitamalaghu prabhūtamapi upāyato'rjitaṃ laghveva draṣṭavyam // PSBh_1.9:276",
    "GR13pasupbhu:694": " * uktaṃ hi / carenmādhukarīṃ vṛttiṃ valmīkanicayopamām /",
    "GR13pasupbhu:695": " akruddhaś cāprahṛṣṭaś ca tapastaddhi sanātanam // PSBh_1.9:277",
    "GR13pasupbhu:696": " * yaścaret sarvabhojyeṣu bhaikṣyaṃ ca vyavahārataḥ /",
    "GR13pasupbhu:697": " bhuñjīta pratigṛhṇīyāt praśastānāṃ svakarmasu // PSBh_1.9:278",
    "GR13pasupbhu:698": " * cāturvarṇyaṃ cared bhaikṣyaṃ patitāṃstu vivarjayet /",
    "GR13pasupbhu:699": " payaścāpaśca bhaikṣyaṃ ca samametan na saṃśayaḥ // PSBh_1.9:279",
    "GR13pasupbhu:700": " * bhaikṣyaśeṣaṃ tu yo bhikṣuryadi kiṃcit samutsṛjet /",
    "GR13pasupbhu:701": " grāse grāse tu kartavyāḥ prāṇāyāmāstrayastrayaḥ // PSBh_1.9:280",
    "GR13pasupbhu:702": " * saṃnidhānaṃ na kurvīta sarvāvastho'pi yogavit /",
    "GR13pasupbhu:703": " saṃnidhānakṛtairdoṣairyatiḥ saṃjāyate kṛmiḥ // PSBh_1.9:281",
    "GR13pasupbhu:704": " * mādhukaram asaṃkalpaṃ prākpravṛttamayācitam /",
    "GR13pasupbhu:705": " tattatkālopapannaṃ ca bhaikṣyaṃ pañcavidhaṃ smṛtam // PSBh_1.9:282",
    "GR13pasupbhu:706": " * gṛhād gṛhaṃ paryaṭaṃstu na gṛhaṃ parivarjayet /",
    "GR13pasupbhu:707": " parasya vacanaṃ śrutvā duṣṭaveśma vivarjayet // PSBh_1.9:283",
    "GR13pasupbhu:708": " * aduṣṭāpatitaṃ sādhuṃ bhikṣuko yo vyatikramet /",
    "GR13pasupbhu:709": " sa tasya sukṛtaṃ dattvā duṣkṛtaṃ pratipadyate // PSBh_1.9:284",
    "GR13pasupbhu:710": " * tathaiva ca gṛhasthasya nirāśo bhikṣuko vrajet /",
    "GR13pasupbhu:711": " sa tasyeṣṭaṃ ca pūrtaṃ ca bhikṣurādāya gacchati // PSBh_1.9:285",
    "GR13pasupbhu:712": " * akṛte vaiśvadeve tu bhikṣuke gṛhamāgate /",
    "GR13pasupbhu:713": " uddhṛtya vaiśvadevārthaṃ bhikṣukaṃ tu visarjayet // PSBh_1.9:286",
    "GR13pasupbhu:714": " * vaiśvadevakṛtān doṣān śakto bhikṣurvyapohitum /",
    "GR13pasupbhu:715": " nahi bhikṣukṛtān doṣān vaiśvadevo vyapohati // PSBh_1.9:287",
    "GR13pasupbhu:716": " * daśāhaṃ dvādaśāhaṃ vā yatra bhikṣā na labhyate /",
    "GR13pasupbhu:717": " tad gṛhaṃ varjayed bhikṣurūṣarāṇīva karṣakaḥ // PSBh_1.9:288",
    "GR13pasupbhu:718": " * caturakṣarasaṃyuktāṃ bhikṣāṃ tu samudāharet /",
    "GR13pasupbhu:719": " eṣa pravrajināṃ dharmaḥ śeṣastu krayavikrayaḥ // PSBh_1.9:289",
    "GR13pasupbhu:720": " * na hasen na cābhiprekṣet bhikṣāmicchaṃstu bhikṣukaḥ /",
    "GR13pasupbhu:721": " godohamātraṃ saṃtiṣṭhen nopatiṣṭhet kadācana // PSBh_1.9:290",
    "GR13pasupbhu:722": " * jarāmaraṇagarbhebhyo bhītasya narakādapi /",
    "GR13pasupbhu:723": " bhayāt kṣapayate yasmāt tasmād bhaikṣyamiti smṛtam // PSBh_1.9:291",
    "GR13pasupbhu:724": " * dadhibhakṣāḥ payobhakṣā ye 'nye yāvakabhakṣiṇaḥ /",
    "GR13pasupbhu:725": " sarve te bhaikṣyabhakṣasya kalāṃ nārhanti ṣoḍaśīm // PSBh_1.9:292",
    "GR13pasupbhu:726": " * taptakāñcanavarṇena gavāṃ mūtreṇa yāvakam /",
    "GR13pasupbhu:727": " pibed dvādaśa varṣāṇi na tad bhaikṣyasamaṃ bhavet // PSBh_1.9:293",
    "GR13pasupbhu:728": " * māsi māsi kuśāgreṇa yaḥ pibet somamagrajaḥ /",
    "GR13pasupbhu:729": " bhaikṣyaṃ cāvyavahāreṇa tulyaṃ bhavati vā na vā // PSBh_1.9:294",
    "GR13pasupbhu:730": " * bhaikṣyamannaṃ paraṃ śreyo bhaikṣyamannaṃ paraṃ śuci /",
    "GR13pasupbhu:731": " bhaikṣyaṃ hi vratināṃ śreṣṭhaṃ bhaikṣyameva parā gatiḥ // PSBh_1.9:295",
    "GR13pasupbhu:732": " * yadyaj jalaṃ nirdhamaneṣv apeyaṃ nadīgataṃ tat punareva peyam /",
    "GR13pasupbhu:733": " tathānnapānaṃ vidhipūrvamāgataṃ dvijātipātrāntaritaṃ na duṣyati // PSBh_1.9:296",
    "GR13pasupbhu:734": " * lavaṇamalavaṇaṃ vā snigdham asnehikaṃ vā saharasavirasaṃ vā śuṣkamannaṃ dravaṃ vā /",
    "GR13pasupbhu:735": " yadi iha niravadyaṃ bhuñjate bhaikṣyamannaṃ sa khalu bhavati bhikṣurbhikṣudharmādaluptaḥ // PSBh_1.9:297",
    "GR13pasupbhu:736": " * tathotsṛṣṭaṃ yathālabdhaṃ ca tatraivāvasaraprāptatvāt pratitantrasiddhāntasiddhaṃ sūtrato 'rthanirdeśaṃ kariṣyāmaḥ // PSBh_1.9:298",
    "GR13pasupbhu:737": " * ityevamāhāralāghavaṃ tantre siddham // PSBh_1.9:299",
    "GR13pasupbhu:738": " * tathā apramādastantre siddhaḥ // PSBh_1.9:300",
    "GR13pasupbhu:739": " * kasmāt // PSBh_1.9:301",
    "GR13pasupbhu:740": " * apramādopadeśāt japyopadeśāc ca // PSBh_1.9:302",
    "GR13pasupbhu:741": " * iha nityaṃ yameṣv apramattenopasthitasmṛtinā bhavitavyam // PSBh_1.9:303",
    "GR13pasupbhu:742": " * uktaṃ hi / apramādo damastyāgo brāhmaṇasya hayāḥ smṛtāḥ /",
    "GR13pasupbhu:743": " śīlaraśmisamāyuktair dheyātmā mānase rathe // PSBh_1.9:304",
    "GR13pasupbhu:744": " * taṃ brahmarathamāruhya garbhajanmajarāyutān /",
    "GR13pasupbhu:745": " chindan mṛtyubhayān pāśān brahmabhūto'vatiṣṭhate // PSBh_1.9:305",
    "GR13pasupbhu:746": " * ityevamapramādastantre siddhaḥ // PSBh_1.9:306",
    "GR13pasupbhu:747": " * evaṃ prasiddhā yamā ahiṃsādayaḥ // PSBh_1.9:307",
    "GR13pasupbhu:748": " * āha aviśeṣadoṣān na prasiddhā yamāḥ // PSBh_1.9:308",
    "GR13pasupbhu:749": " * ihānyeṣāmapyahiṃsādīni dharmasādhanāni // PSBh_1.9:309",
    "GR13pasupbhu:750": " * ihāpi ca śāstre tānyeva // PSBh_1.9:310",
    "GR13pasupbhu:751": " * tasmāt sādhyasādhananiṣṭhāsv apyaviśeṣaḥ // PSBh_1.9:311",
    "GR13pasupbhu:752": " * ucyate na // PSBh_1.9:312",
    "GR13pasupbhu:753": " * atiprasaṅgādanekāntāc ca // PSBh_1.9:313",
    "GR13pasupbhu:754": " * yadi dharmasādhanāstitvamātrasādharmyād ahiṃsādīnāṃ tyāgaḥ kriyate tasmāt kāryakāraṇakṣetrajñadharmādharmasukhaduḥkhasaṃsārapadārthādayo 'pi tyājyāḥ // PSBh_1.9:314",
    "GR13pasupbhu:755": " * atha naivam anekāntaḥ // PSBh_1.9:315",
    "GR13pasupbhu:756": " * kiṃca tyāge kṛtihiṃsādīnāṃ dharmasādhanatvaprasaṅgaḥ // PSBh_1.9:316",
    "GR13pasupbhu:757": " * kiṃca atidānātiyajanātitapo'tigatyanāvṛttyādibhiḥ yamaniyamagarbhatvād vidheḥ siddham // PSBh_1.9:317",
    "GR13pasupbhu:758": " * niyamaviśeṣaṇāc ca nāviśeṣaḥ // PSBh_1.9:318",
    "GR13pasupbhu:759": " * tasmād yuktamuktaṃ prasiddhā yamā ahiṃsādaya iti // PSBh_1.9:319",
    "GR13pasupbhu:760": " * ata etaduktaṃmahādevasya dakṣiṇāmūrteḥ iti // PSBh_1.9:320",
    "GR13pasupbhu:761": " * atredaṃ yamaprakaraṇaṃ samāptam // PSBh_1.9:321",
    "GR13pasupbhu:762": " * āha tasminn āyatane prativasataḥ kā mātrā // PSBh_1.9:322",
    "GR13pasupbhu:763": " * sā vācyā gṛhasthādivat // PSBh_1.9:323",
    "GR13pasupbhu:764": " * taducyate na // PSBh_1.9:324",
    "GR13pasupbhu:765": " * yasmād āha // PSBh_1.9:325 **********************************************",
    "GR13pasupbhu:766": " ekavāsāḥ // PS_1.10 //",
    "GR13pasupbhu:767": " * atra ekam iti saṃkhyā // PSBh_1.10:1",
    "GR13pasupbhu:768": " * vāsa ity ācchādane bhavati // PSBh_1.10:2",
    "GR13pasupbhu:769": " * tasya vāsaḥ pañcavidham aṇḍajaṃ voḍajaṃ vālajaṃ valkalajaṃ carmajaṃ vā // PSBh_1.10:3",
    "GR13pasupbhu:770": " * yat kuśalenābhyupāyenopapadyate tad ekapaṭalam anekapaṭalaṃ vā grāmyādibhyo niṣparigrahaṃ kaupīnapracchādanamātraṃ lajjāpratīkārārthaṃ caikaṃ vāso grāhyam // PSBh_1.10:4",
    "GR13pasupbhu:771": " * asyaiva ca sūtrasya sāmarthyāt sarvadravyaparityāge kṛte ekavāsomātraparigrahaḥ saṃskartavyaḥ śiṣyaḥ /",
    "GR13pasupbhu:772": " āha lajjāvinivṛttir asya kadā bhavatīti /",
    "GR13pasupbhu:773": " ucyate jñānākaluṣābhyām /",
    "GR13pasupbhu:774": " atra yadā prāptajñānaḥ kṣīṇakaluṣaś ca bhavati tadā tasya lajjānivṛttiḥ // PSBh_1.10:5",
    "GR13pasupbhu:775": " * āha kiṃ vinivṛttāyām api lajjāyāṃ niyatam evaikaṃ vāso grāhyam āhosvid aniyatam iti /",
    "GR13pasupbhu:776": " ucyate aniyatam yasmād āha // PSBh_1.10:6 **********************************************",
    "GR13pasupbhu:777": " avāsā vā // PS_1.11 //",
    "GR13pasupbhu:778": " * atra akāro vāsaḥpratiṣedhe vartate /",
    "GR13pasupbhu:779": " avāsasā nagnena yathā jātena niṣparigraheṇa bhavitavyam /",
    "GR13pasupbhu:780": " āha avāsastve kiṃ te prayojanam /",
    "GR13pasupbhu:781": " tad vācyam ekavāsastvavat /",
    "GR13pasupbhu:782": " tad ucyate niṣparigrahārtham amaṅgalakhyāpanārthaṃ ceti prayojanadvayaṃ draṣṭavyam /",
    "GR13pasupbhu:783": " vāśabdaḥ śaktyaśaktyor vicāraṇe /",
    "GR13pasupbhu:784": " yady aśaktas tadā anagnenaikavāsasā bhāvyam /",
    "GR13pasupbhu:785": " yadi śaktas tadā avāsasā nagnena yathājātena niṣparigraheṇa bhavitavyam ity arthaḥ /",
    "GR13pasupbhu:786": " na tu vā vikalpe /",
    "GR13pasupbhu:787": " vikalpārthāsaṃbhavād ity arthaḥ // PSBh_1.11:1",
    "GR13pasupbhu:788": " * āha tasminn āyatane prativasatā kim ā dehapātād anirgacchataiva stheyaṃ dhyānaikaniṣṭhena",
    "GR13pasupbhu:789": " śilāvad āhosvid dṛṣṭo 'syāyatanān nirgamaḥ bhasmabhaikṣyodakārjanādinimittaṃ grāmādipraveśo vā /",
    "GR13pasupbhu:790": " ucyate dṛṣṭaḥ / yasmāt // PSBh_1.11:2 **********************************************",
    "GR13pasupbhu:791": " mūtrapurīṣaṃ nāvekṣet // PS_1.12 //",
    "GR13pasupbhu:792": " * atra mūtraṃ ca purīṣaṃ ca mūtrapurīṣam /",
    "GR13pasupbhu:793": " cārthe dvaṃdvasamāsaḥ atra mūtraṃ nāma yad etad udaraparyuṣitaṃ niḥsarati bahiḥ sravati tan mūtram // PSBh_1.12:1",
    "GR13pasupbhu:794": " * mocanān mūtram // PSBh_1.12:2",
    "GR13pasupbhu:795": " * mūtratvābhisambandhāddhi mūtraṃ lokādiprasiddham ity arthaḥ // PSBh_1.12:3",
    "GR13pasupbhu:796": " * purīṣaṃ nāma yad etat pītakhāditāvalīḍhānām āhāraviśeṣāṇām ādhyātmikena agninā paripakvam apānena skhalati tat purīṣam // PSBh_1.12:4",
    "GR13pasupbhu:797": " * purān nirgatatvāt purīṣatvābhisambandhād vā purīṣaṃ lokādiprasiddham ity arthaḥ // PSBh_1.12:5",
    "GR13pasupbhu:798": " * nakāro darśanapratiṣedhe // PSBh_1.12:6",
    "GR13pasupbhu:799": " * na draṣṭavyam ity arthaḥ // PSBh_1.12:7",
    "GR13pasupbhu:800": " * ava iti apavarjanaṃ nāma pratiṣedhe jātigrahaṇendriyāntarapratiṣedhe cety arthaḥ // PSBh_1.12:8",
    "GR13pasupbhu:801": " * īkṣa darśane // PSBh_1.12:9",
    "GR13pasupbhu:802": " * yad etan nijaṃ buddhīndriyaṃ cakṣur anena cakṣuṣā anayā buddhyā manuṣyādīnāṃ mūtrapurīṣaṃ na draṣṭavyam // PSBh_1.12:10",
    "GR13pasupbhu:803": " * na tu gavādīnām ity arthaḥ // PSBh_1.12:11",
    "GR13pasupbhu:804": " * āha kiṃ mūtrapurīṣasaṃdarśanamātram evāsya pratiṣidhyate // PSBh_1.12:12",
    "GR13pasupbhu:805": " * ucyate na // PSBh_1.12:13",
    "GR13pasupbhu:806": " * yasmād āha // PSBh_1.12:14 **********************************************",
    "GR13pasupbhu:807": " strīśūdraṃ nābhibhāṣet // PS_1.13 //",
    "GR13pasupbhu:808": " * atra strī ca śūdraś ca strīśūdram // PSBh_1.13:1",
    "GR13pasupbhu:809": " * cārthe dvaṃdvasamāsaḥ // PSBh_1.13:2",
    "GR13pasupbhu:810": " * atra strī nāma seyaṃ lokaprasiddhā stanajaghanakeśavatī hāvabhāvavilāsayuktā puruṣabhāvasvabhāvikā divyā mānuṣā atiratirasā viṣayamūrtir iti kṛtvā pratiṣidhyate // PSBh_1.13:3",
    "GR13pasupbhu:811": " * anubhāṣaṇapūrvikā cāsyāḥ prāptir bhaviṣyatītyataḥ strī nābhibhāṣitavyety arthaḥ // PSBh_1.13:4",
    "GR13pasupbhu:812": " * śūdro nāmāyaṃ lokādiprasiddhas trivarṇaparicārakaḥ // PSBh_1.13:5",
    "GR13pasupbhu:813": " * śocanād drohaṇāc ca śūdraḥ // PSBh_1.13:6",
    "GR13pasupbhu:814": " * sa khalv adayālur iti kṛtvā pratiṣidhyate // PSBh_1.13:7",
    "GR13pasupbhu:815": " * kim artham // PSBh_1.13:8",
    "GR13pasupbhu:816": " * tenākruṣṭaś cābhihataś ca vā kruddhas tadvadhārthaṃ pravartate ato jātijñānatapaḥśrutahānir bhavati // PSBh_1.13:9",
    "GR13pasupbhu:817": " * sūcite cāvamānādyabhāve 'vamānādyabhāvāt sūcivṛddhayor abhāvaḥ // PSBh_1.13:10",
    "GR13pasupbhu:818": " * akaluṣasūtre cāsya doṣanirdeśaṃ kariṣyāmaḥ // PSBh_1.13:11",
    "GR13pasupbhu:819": " * nakāro bhāṣaṇapratiṣedhe // PSBh_1.13:12",
    "GR13pasupbhu:820": " * nābhibhāṣitavyam ity arthaḥ // PSBh_1.13:13",
    "GR13pasupbhu:821": " * abhiśabdaḥ prasaṅga iti // PSBh_1.13:14",
    "GR13pasupbhu:822": " * pratiṣedhe jātigrahaṇe cetarapratiṣedhe cety arthaḥ // PSBh_1.13:15",
    "GR13pasupbhu:823": " * bhāṣa vyaktāyāṃ vāci // PSBh_1.13:16",
    "GR13pasupbhu:824": " * yad etat karmendriyaṃ vāg anayā vāṇyā iti // PSBh_1.13:17",
    "GR13pasupbhu:825": " * ataḥ strīśūdraṃ nābhibhāṣitavyam ity arthaḥ // PSBh_1.13:18",
    "GR13pasupbhu:826": " * āha nāvekṣen nābhibhāṣed ity ukte 'tha kim anena sādhakenāndhamūkavad avasthātavyam iti // PSBh_1.13:19",
    "GR13pasupbhu:827": " * ucyate na // PSBh_1.13:20",
    "GR13pasupbhu:828": " * yasmād āha // PSBh_1.13:21 **********************************************",
    "GR13pasupbhu:829": " yady avekṣed yady abhibhāṣet // PS_1.14 //",
    "GR13pasupbhu:830": " * atra yadi yadi ity āśaṅkāyām // PSBh_1.14:1",
    "GR13pasupbhu:831": " * nābhibhāṣed iti vacanān niṣiddhe 'py arthe gurvartham ātmārthaṃ vā bhasmabhaikṣyodakārjanādinimittaṃ",
    "GR13pasupbhu:832": " grāmādīn praviṣṭasya viṇmūtrayoḥ strīśūdrayoś ca darśanam abhibhāṣaṇaṃ ca bhaviṣyatīti",
    "GR13pasupbhu:833": " kṛtvā // PSBh_1.14:2",
    "GR13pasupbhu:834": " * ata etad uktaṃ sarvajñena bhagavatā yady avekṣed yady abhibhāṣed iti // PSBh_1.14:3",
    "GR13pasupbhu:835": " * avaśyaṃ bhaved ity arthaḥ // PSBh_1.14:4",
    "GR13pasupbhu:836": " * āha dṛṣṭe cābhibhāṣite copahatena nirghātanaṃ kiṃ kartavyam // PSBh_1.14:5",
    "GR13pasupbhu:837": " * tad ucyate upasparśanam // PSBh_1.14:6",
    "GR13pasupbhu:838": " * yasmāt // PSBh_1.14:7 **********************************************",
    "GR13pasupbhu:839": " upaspṛśya // PS_1.15 //",
    "GR13pasupbhu:840": " * atra upa ity abhyupagame // PSBh_1.15:1",
    "GR13pasupbhu:841": " * abhyupagamanena kaluṣamatinety arthaḥ // PSBh_1.15:2",
    "GR13pasupbhu:842": " * spṛśya iti bhasmadravyagātrasaṃyojanam eva // PSBh_1.15:3",
    "GR13pasupbhu:843": " * upaspṛśyeti snānaparyāyaḥ // PSBh_1.15:4",
    "GR13pasupbhu:844": " * sacailodakasparśanavat // PSBh_1.15:5",
    "GR13pasupbhu:845": " * sa ca bhasmanā kartavyaḥ nādbhiḥ // PSBh_1.15:6",
    "GR13pasupbhu:846": " * kasmāt // PSBh_1.15:7",
    "GR13pasupbhu:847": " * pūrvottaravyāghātāt // PSBh_1.15:8",
    "GR13pasupbhu:848": " * snānasyāprasaṅgāc ca // PSBh_1.15:9",
    "GR13pasupbhu:849": " * upaspṛśyeti niṣṭhā // PSBh_1.15:10",
    "GR13pasupbhu:850": " * āha upaspṛśya yadi kaluṣaṃ na kṣīṇaṃ syāt tato nirghātanaṃ kiṃ kartavyam // PSBh_1.15:11",
    "GR13pasupbhu:851": " * tad ucyate sākāṅkṣatvān niṣṭhāśabdasya prāṇāyāmaḥ kartavyaḥ // PSBh_1.15:12",
    "GR13pasupbhu:852": " * yasmād āha // PSBh_1.15:13 **********************************************",
    "GR13pasupbhu:853": " prāṇāyāmaṃ kṛtvā // PS_1.16 //",
    "GR13pasupbhu:854": " * atra prāṇo nāma ya eṣa mukhanāsikābhyāṃ niḥsarati vāyur eṣa prāṇaḥ // PSBh_1.16:1",
    "GR13pasupbhu:855": " * tasya āyāmo nigraho nirodhaḥ sa prāṇāyāmaḥ // PSBh_1.16:2",
    "GR13pasupbhu:856": " * sa ca puruṣavṛttir draṣṭavyaḥ // PSBh_1.16:3",
    "GR13pasupbhu:857": " * kasmāt // PSBh_1.16:4",
    "GR13pasupbhu:858": " * jñānecchāprayatnapūrvakatvāt prāṇāyāmasya ca // PSBh_1.16:5",
    "GR13pasupbhu:859": " * ekoddhāto dvir uddhāto vā // PSBh_1.16:6",
    "GR13pasupbhu:860": " * tathā viṃśatimātraś caturviṃśatimātras triṃśanmātro vā // PSBh_1.16:7",
    "GR13pasupbhu:861": " * mātrā tv akṣinimeṣakālaḥ // PSBh_1.16:8",
    "GR13pasupbhu:862": " * sa yathāśakti yathābalaṃ kartavyaḥ // PSBh_1.16:9",
    "GR13pasupbhu:863": " * tasmād upaspṛśya padmakasvastikopasthāñjalikārdhacandrapīṭhakadaṇḍāyatasarvatobhadrādīnām",
    "GR13pasupbhu:864": " anyatamenāsanabandhena prāṅmukha udaṅmukho vā upaviśyaitāny aṅgāni kṛtvā grīvām unnāmya",
    "GR13pasupbhu:865": " pūraṇapūrvako vā recakapūrvako vā tāvat kartavyo yāvan nigṛhītā vāyavo dhyānībhūtaś",
    "GR13pasupbhu:866": " ca bhavati // PSBh_1.16:10",
    "GR13pasupbhu:867": " * tatra dhyānībhūto nāma yadā dantivad antaḥśarīraṃ pūrṇaṃ bhavati // PSBh_1.16:11",
    "GR13pasupbhu:868": " * nigṛhītānāṃ tu lakṣaṇaṃ yadā kūrmavad antaḥśarīre ucchvāsapratyucchvāsā vartante svacchendriyaś ca bhavati tadā mantavyā nigṛhītā vāyava iti",
    "GR13pasupbhu:869": " * tataḥ śanaiḥ śanair moktavyā nāsikayā yathotpalapattram api nāsāpuṭasthaṃ na kampayati // PSBh_1.16:13",
    "GR13pasupbhu:870": " * tad atra praśnākrāntau krameṇākramitavyaḥ antarbhāve 'ntare vāyavo bhāvayitavyāḥ // PSBh_1.16:14",
    "GR13pasupbhu:871": " * ana prāṇane // PSBh_1.16:15",
    "GR13pasupbhu:872": " * āṅ iti āsanabandhanibhṛtanigṛhītakaluṣakṣapaṇavisargādimaryādām adhikurute // PSBh_1.16:16",
    "GR13pasupbhu:873": " * yam u bandhane // PSBh_1.16:17",
    "GR13pasupbhu:874": " * bandhayitavyāḥ // PSBh_1.16:18",
    "GR13pasupbhu:875": " * ḍukṛñ karaṇe draṣṭavyaḥ // PSBh_1.16:19",
    "GR13pasupbhu:876": " * tvā iti karmaniṣṭhāyām // PSBh_1.16:20",
    "GR13pasupbhu:877": " * vicchedavad ity arthaḥ // PSBh_1.16:21",
    "GR13pasupbhu:878": " * āha atha kṛte prāṇāyāme yadi kaluṣaṃ na kṣīṇaṃ syāt tato 'nena kiṃ kartavyam // PSBh_1.16:22",
    "GR13pasupbhu:879": " * tad ucyate japyam // PSBh_1.16:23",
    "GR13pasupbhu:880": " * yasmād āha // PSBh_1.16:24 **********************************************",
    "GR13pasupbhu:881": " raudrīṃ gāyatrīṃ bahurūpīṃ vā japet // PS_1.17 //",
    "GR13pasupbhu:882": " * atra tvāśabdasāmarthyād gamyate prāṇasaṃyamena samaṃ japyaṃ kartavyam // PSBh_1.17:1",
    "GR13pasupbhu:883": " * upasparśanavat // PSBh_1.17:2",
    "GR13pasupbhu:884": " * tasmād atra raudrī nāma tatpuruṣā // PSBh_1.17:3",
    "GR13pasupbhu:885": " * raudrī ca kasmāt // PSBh_1.17:4",
    "GR13pasupbhu:886": " * rudrasyopasthāpakatvād raudrī // PSBh_1.17:5",
    "GR13pasupbhu:887": " * rudro vāsyāṃ cintyate rudraprāpakatvād vā raudrī // PSBh_1.17:6",
    "GR13pasupbhu:888": " * āha sadyojātādibahuprakārā tatra kā sā raudrī // PSBh_1.17:7",
    "GR13pasupbhu:889": " * tad ucyate gāyatrī // PSBh_1.17:8",
    "GR13pasupbhu:890": " * atra yā raudrī sā gāyatrī // PSBh_1.17:9",
    "GR13pasupbhu:891": " * gāyatrī ca kasmāt // PSBh_1.17:10",
    "GR13pasupbhu:892": " * gītā gātāraṃ trāyata iti // PSBh_1.17:11",
    "GR13pasupbhu:893": " * gāyatre vā chandasi vartata iti gāyatrī // PSBh_1.17:12",
    "GR13pasupbhu:894": " * atra raudrīgrahaṇād vaidikyādigāyatrīpratiṣedhaḥ // PSBh_1.17:13",
    "GR13pasupbhu:895": " * iha tu gāyatrīgrahaṇāt sadyojātādīnāṃ pratiṣedhaḥ // PSBh_1.17:14",
    "GR13pasupbhu:896": " * gāyatrīm iti karma // PSBh_1.17:15",
    "GR13pasupbhu:897": " * bahurūpī nāmāghorā // PSBh_1.17:16",
    "GR13pasupbhu:898": " * bahurūpī ca kasmāt // PSBh_1.17:17",
    "GR13pasupbhu:899": " * bahurūpasyoktaparigraheṣv ākāreṣu vartata iti bahurūpī // PSBh_1.17:18",
    "GR13pasupbhu:900": " * bahurūpo vā asyāṃ cintyata iti bahurūpaprāpakatvād bahurūpī // PSBh_1.17:19",
    "GR13pasupbhu:901": " * bahurūpīm iti karma // PSBh_1.17:20",
    "GR13pasupbhu:902": " * vā iti vikalpe // PSBh_1.17:21",
    "GR13pasupbhu:903": " * ubhayor api brahmatvam ubhayor api tulyārthasādhakatvam ubhe api maheśvaraparigṛhīte ity ata ekām anekāṃ vā upaspṛśya japed iti mānasī kriyety arthaḥ // PSBh_1.17:22",
    "GR13pasupbhu:904": " * āha upasparśanaprāṇāyāmajapyādhikṛtasya kā kāryaniṣpattiḥ // PSBh_1.17:23",
    "GR13pasupbhu:905": " * tad ucyate akaluṣatvam // PSBh_1.17:24",
    "GR13pasupbhu:906": " * yasmād āha // PSBh_1.17:25 **********************************************",
    "GR13pasupbhu:907": " akaluṣamateḥ // PS_1.18 //",
    "GR13pasupbhu:908": " * iti // PSBh_1.18:1",
    "GR13pasupbhu:909": " * atra akaluṣā yasya matiḥ so 'yam akaluṣamatiḥ // PSBh_1.18:2",
    "GR13pasupbhu:910": " * bahuvrīhisamāsaḥ // PSBh_1.18:3",
    "GR13pasupbhu:911": " * atrākāraḥ kaluṣapratiṣedhe // PSBh_1.18:4",
    "GR13pasupbhu:912": " * bhāvakāluṣyam evātra kāluṣyam // PSBh_1.18:5",
    "GR13pasupbhu:913": " * kathaṃ gamyate // PSBh_1.18:6",
    "GR13pasupbhu:914": " * prāksiddhatvāt // PSBh_1.18:7",
    "GR13pasupbhu:915": " * iha ca purastād uktam // PSBh_1.18:8",
    "GR13pasupbhu:916": " * nāvekṣen nābhibhāṣed ity ukte arthāpannaṃ dṛṣṭe cābhibhāṣite ca dveṣecchākrodhā utpadyante // PSBh_1.18:9",
    "GR13pasupbhu:917": " * te cotpannā matāv abhivyajyante // PSBh_1.18:10",
    "GR13pasupbhu:918": " * kālatilakādidarśanavat // PSBh_1.18:11",
    "GR13pasupbhu:919": " * abhivyakteś cocyate kaluṣito 'haṃ vyāhato 'haṃ malinīkṛto 'ham iti // PSBh_1.18:12",
    "GR13pasupbhu:920": " * ato dveṣecchākrodhanimittatvān mūtrapurīṣastrīśūdrapratiṣedhaḥ kriyate // PSBh_1.18:13",
    "GR13pasupbhu:921": " * yadā tv ete dveṣādayo bhāvā bījakṣaye sati notpadyante tadā paraṃ bhāvaśaucaṃ pratyavagantavyam // PSBh_1.18:14",
    "GR13pasupbhu:922": " * kaluṣamater iti // PSBh_1.18:15",
    "GR13pasupbhu:923": " * naimittikaṃ ca kaluṣam // PSBh_1.18:16",
    "GR13pasupbhu:924": " * na ca nimittānityatvān naimittikaṃ nityaṃ bhavati // PSBh_1.18:17",
    "GR13pasupbhu:925": " * bījakṣaye 'ṅkuravat // PSBh_1.18:18",
    "GR13pasupbhu:926": " * na ca yatraiva kaluṣam utpadyate tatraivopasparśanādīni kartavyāni // PSBh_1.18:19",
    "GR13pasupbhu:927": " * āyatane tu kartavyāni // PSBh_1.18:20",
    "GR13pasupbhu:928": " * athāpi kaluṣam utpannaṃ pradhvastaṃ syāt tathāpi tadarthaṃ na kartavyāni // PSBh_1.18:21",
    "GR13pasupbhu:929": " * yadā tu tad avasthitaṃ sambhavati śirorogādivat tadā kartavyāni // PSBh_1.18:22",
    "GR13pasupbhu:930": " * atra matir iti buddhir ity anarthāntaram // PSBh_1.18:23",
    "GR13pasupbhu:931": " * atrāpi karaṇavyapadeśenātmaśaucaṃ vyākhyāyata ity arthaḥ // PSBh_1.18:24",
    "GR13pasupbhu:932": " * āha akaluṣamatinā sādhakena kiṃ kartavyam // PSBh_1.18:25",
    "GR13pasupbhu:933": " * tad ucyate caritavyam // PSBh_1.18:26",
    "GR13pasupbhu:934": " * yasmād āha // PSBh_1.18:27 **********************************************",
    "GR13pasupbhu:935": " carataḥ // PS_1.19 //",
    "GR13pasupbhu:936": " * atra carataḥ iti dharmārjanam adhikurute // PSBh_1.19:1",
    "GR13pasupbhu:937": " * bhaikṣyacaraṇavat tapaś caritavyaṃ vihartavyaṃ tapaso 'rjanaṃ kartavyaṃ na stheyam ity arthaḥ // PSBh_1.19:2",
    "GR13pasupbhu:938": " * carata iti vartamānakālaḥ // PSBh_1.19:3",
    "GR13pasupbhu:939": " * akaluṣamateś carato vā asya kā kāryaniṣpattiḥ // PSBh_1.19:4",
    "GR13pasupbhu:940": " * tad ucyate // PSBh_1.19:5 **********************************************",
    "GR13pasupbhu:941": " tato 'sya yogaḥ pravartate // PS_1.20 //",
    "GR13pasupbhu:942": " * atra tataḥ iti caryāpadeśe // PSBh_1.20:1",
    "GR13pasupbhu:943": " * tataḥ caryābhiniveśād anantaraṃ tajjanyadharmād ity arthaḥ // PSBh_1.20:2",
    "GR13pasupbhu:944": " * asya iti sādhakāpadeśe // PSBh_1.20:3",
    "GR13pasupbhu:945": " * yo 'yam akaluṣamatiś carati tasyety arthaḥ // PSBh_1.20:4",
    "GR13pasupbhu:946": " * āha kiṃ bhavatīti // PSBh_1.20:5",
    "GR13pasupbhu:947": " * tad ucyate yogaḥ pravartate // PSBh_1.20:6",
    "GR13pasupbhu:948": " * adhyayanadhyānādilakṣaṇaḥ kriyāyogaś carataḥ pravartata ity arthaḥ // PSBh_1.20:7",
    "GR13pasupbhu:949": " * atrātmeśvarasaṃyogo yogaḥ pratyetavyaḥ // PSBh_1.20:8",
    "GR13pasupbhu:950": " * pra iti ādikarmaṇi ārambhe bhavati // PSBh_1.20:9",
    "GR13pasupbhu:951": " * yadā akaluṣamatiś carati tadā pravartata ity arthāt // PSBh_1.20:10",
    "GR13pasupbhu:952": " * tatra yataḥ pravartate // PSBh_1.20:11",
    "GR13pasupbhu:953": " * viṣayebhyaḥ // PSBh_1.20:12",
    "GR13pasupbhu:954": " * pratyāhṛtacittasya yat pravartate tadyogaḥ // PSBh_1.20:13",
    "GR13pasupbhu:955": " * yathā pravartate // PSBh_1.20:14",
    "GR13pasupbhu:956": " * kramaśaḥ // PSBh_1.20:15",
    "GR13pasupbhu:957": " * yena pravartate // PSBh_1.20:16",
    "GR13pasupbhu:958": " * tapasā pravartate // PSBh_1.20:17",
    "GR13pasupbhu:959": " * yasya pravartate // PSBh_1.20:18",
    "GR13pasupbhu:960": " * ātmanaḥ sādhakasya // PSBh_1.20:19",
    "GR13pasupbhu:961": " * yasmin pravartate // PSBh_1.20:20",
    "GR13pasupbhu:962": " * yo 'yam ātmany ātmabhāvaḥ sa maheśvare pravartata ity arthaḥ // PSBh_1.20:21",
    "GR13pasupbhu:963": " * evaṃ yasmād dravyāvasthānakāladeśakriyāprayogoccāvacaprayojanayamaniyamavṛttivasatyarthaprāṇāyāmapratyāhāranimittapratiṣedhasaṃśayanirghātanaśaucaniyogaphalopāyāś",
    "GR13pasupbhu:964": " ca vyākhyātāḥ ato 'trāyatanaprakaraṇaṃ samāptam // PSBh_1.20:22",
    "GR13pasupbhu:965": " * atrāha kiṃ prayojananiṣṭhaṃ tantram // PSBh_1.20:23",
    "GR13pasupbhu:966": " * ucyate na // PSBh_1.20:24",
    "GR13pasupbhu:967": " * yoganiṣṭham // PSBh_1.20:25",
    "GR13pasupbhu:968": " * yasmād āha yuktottare saty api padārthavailakṣaṇye raṅgapatākādivacchiṣyapralobhanārtham idam ārabhyate // PSBh_1.20:26 **********************************************",
    "GR13pasupbhu:969": " darśanaśravaṇamananavijñānāni cāsya pravartante // PS_1.21 //",
    "GR13pasupbhu:970": " * atra dūraṃ nāma yad etad darśanādyaṃ vikaraṇāntaṃ māheśvaram aiśvaryam anena kadācit prāptapūrvakaṃ tasmiṃs tatprāptau ca // PSBh_1.21:1",
    "GR13pasupbhu:971": " * darśanādiṣv ādhikāriko 'tra dūraśabdo draṣṭavyaḥ // PSBh_1.21:2",
    "GR13pasupbhu:972": " * tatprāptiś ca yogapravṛttitaḥ // PSBh_1.21:3",
    "GR13pasupbhu:973": " * āha yady evaṃ sūtrato 'bhidhīyantāṃ darśanādayaḥ // PSBh_1.21:4",
    "GR13pasupbhu:974": " * tad ucyante // PSBh_1.21:5",
    "GR13pasupbhu:975": " * darśanam ity atrāpi ca nastrikaṃ cintyate // PSBh_1.21:6",
    "GR13pasupbhu:976": " * draṣṭā darśanaṃ dṛśyam iti // PSBh_1.21:7",
    "GR13pasupbhu:977": " * atra draṣṭā siddhaḥ // PSBh_1.21:8",
    "GR13pasupbhu:978": " * darśanam asya siddhiḥ jñānam // PSBh_1.21:9",
    "GR13pasupbhu:979": " * draṣṭavyāni rūpāṇi // PSBh_1.21:10",
    "GR13pasupbhu:980": " * tat kṛtsneṣu viṣayeṣu samāsavistaravibhāgaviśeṣataś ca darśanaṃ pravartata ity arthaḥ // PSBh_1.21:11",
    "GR13pasupbhu:981": " * tathā śravaṇam ity atrāpi nastrikaṃ cintyante // PSBh_1.21:12",
    "GR13pasupbhu:982": " * śrotā śravaṇaṃ śravyam iti // PSBh_1.21:13",
    "GR13pasupbhu:983": " * tatra śrotā siddhaḥ // PSBh_1.21:14",
    "GR13pasupbhu:984": " * śravaṇam asya siddhir jñānam // PSBh_1.21:15",
    "GR13pasupbhu:985": " * śravyāḥ śabdāḥ // PSBh_1.21:16",
    "GR13pasupbhu:986": " * tad asya siddhasya śrāvyeṣv artheṣu samāsavistaravibhāgaviśeṣataś ca śravaṇaṃ pravartata ity arthaḥ // PSBh_1.21:17",
    "GR13pasupbhu:987": " * tathā mananam ity atrāpi ca nastrikaṃ cintyate // PSBh_1.21:18",
    "GR13pasupbhu:988": " * mantā mananaṃ mantavyam iti // PSBh_1.21:19",
    "GR13pasupbhu:989": " * atra mantā siddhaḥ // PSBh_1.21:20",
    "GR13pasupbhu:990": " * mananam asya siddhir jñānam // PSBh_1.21:21",
    "GR13pasupbhu:991": " * mantavyāni paracittāni // PSBh_1.21:22",
    "GR13pasupbhu:992": " * devamanuṣyatiryagyonīnāṃ dharmārthakāmamokṣacittānāṃ mantā bhavatīty arthaḥ // PSBh_1.21:23",
    "GR13pasupbhu:993": " * tathā vijñānam ity atrāpi nastrikaṃ cintyante // PSBh_1.21:24",
    "GR13pasupbhu:994": " * vijñātā vijñānaṃ vijñeyam iti // PSBh_1.21:25",
    "GR13pasupbhu:995": " * tatra vijñātā siddhaḥ // PSBh_1.21:26",
    "GR13pasupbhu:996": " * vijñānam asya siddhir jñānam // PSBh_1.21:27",
    "GR13pasupbhu:997": " * vijñeyā vṛttayaḥ // PSBh_1.21:28",
    "GR13pasupbhu:998": " * asya siddhasya pravartante svataḥ prādurbhavantīty arthaḥ // PSBh_1.21:29",
    "GR13pasupbhu:999": " * asya jñānam asti neti // PSBh_1.21:30",
    "GR13pasupbhu:1000": " * ucyate asti // PSBh_1.21:31",
    "GR13pasupbhu:1001": " * yasmād āha // PSBh_1.21:32 **********************************************",
    "GR13pasupbhu:1002": " sarvajñatā // PS_1.22 //",
    "GR13pasupbhu:1003": " * atrokteṣu dṛśyaśravyādiṣu ca aśeṣeṣu siddheśvarapaśvādiṣu nirviśeṣavācī sarvaśabdo draṣṭavyaḥ // PSBh_1.22:1",
    "GR13pasupbhu:1004": " * jñatā ity atrāpi ca nas trikaṃ cintyate // PSBh_1.22:2",
    "GR13pasupbhu:1005": " * jñātā jñānaṃ jñeyam iti // PSBh_1.22:3",
    "GR13pasupbhu:1006": " * tatra jñātā siddhaḥ jñānam asya siddhir jñānam // PSBh_1.22:4",
    "GR13pasupbhu:1007": " * jñeyaṃ kāryaṃ kāraṇaṃ siddhāś ceti // PSBh_1.22:5",
    "GR13pasupbhu:1008": " * tasmād ekā jñānaśaktir aparimitena jñeyenānekenānekadhopacaryate // PSBh_1.22:6",
    "GR13pasupbhu:1009": " * sphaṭikādityavac cāsya sarvataḥ pravartata ity arthaḥ // PSBh_1.22:7",
    "GR13pasupbhu:1010": " * āha kim ayaṃ siddho jñānamātrasaṃtuṣṭaḥ paṅguvad uta kriyāśaktir apy asti neti // PSBh_1.22:8",
    "GR13pasupbhu:1011": " * ucyate asti // PSBh_1.22:9",
    "GR13pasupbhu:1012": " * yasmād āha // PSBh_1.22:10 **********************************************",
    "GR13pasupbhu:1013": " manojavitvam // PS_1.23 //",
    "GR13pasupbhu:1014": " * atrāgantukatvāt sarvajñānaśaktir uktā // PSBh_1.23:1",
    "GR13pasupbhu:1015": " * na tu ṛṣitvavipratvavad ity arthaḥ // PSBh_1.23:2",
    "GR13pasupbhu:1016": " * yasmāt atra manojavavad ity evaṃ prāpte samānopamānatvān manojavitvam ity uktam // PSBh_1.23:3",
    "GR13pasupbhu:1017": " * manojavavat // PSBh_1.23:4",
    "GR13pasupbhu:1018": " * āha // PSBh_1.23:5",
    "GR13pasupbhu:1019": " * ko 'rthaḥ sūtrasya // PSBh_1.23:6",
    "GR13pasupbhu:1020": " * ucyate yādṛṅ manaso javitvam āśukāritvam īdṛśam asya siddhasya kartṛtve śīghratvam // PSBh_1.23:7",
    "GR13pasupbhu:1021": " * na cāsya prajāpativat taponimittatvād bhāvottarā pravṛttiḥ // PSBh_1.23:8",
    "GR13pasupbhu:1022": " * kiṃtu bhāvasya balīyastvāt pravṛtter utpannasvabhāvaḥ karomīti kṛtam eva bhavati // PSBh_1.23:9",
    "GR13pasupbhu:1023": " * vināśayāmīti vinaṣṭaṃ vā // PSBh_1.23:10",
    "GR13pasupbhu:1024": " * kasmāt // PSBh_1.23:11",
    "GR13pasupbhu:1025": " * dṛkkriyayor apratīghātatvāt // PSBh_1.23:12",
    "GR13pasupbhu:1026": " * tvam iti bhāvanirdeśād gamyate vittam asya śaktiḥ sāmarthyam // PSBh_1.23:13",
    "GR13pasupbhu:1027": " * aiśvaryam īdṛśam ity arthaḥ // PSBh_1.23:14",
    "GR13pasupbhu:1028": " * āha kim asya siddhasya kartavyaṃ karaṇaṃ kuto vā karoti // PSBh_1.23:15",
    "GR13pasupbhu:1029": " * tad ucyate // PSBh_1.23:16 **********************************************",
    "GR13pasupbhu:1030": " kāmarūpitvam // PS_1.24 //",
    "GR13pasupbhu:1031": " * kāmarūpī ity atrāpi ca nas trikaṃ cintyate // PSBh_1.24:1",
    "GR13pasupbhu:1032": " * kāmī kāmaḥ kāmyam iti // PSBh_1.24:2",
    "GR13pasupbhu:1033": " * tatra kāmī siddhaḥ // PSBh_1.24:3",
    "GR13pasupbhu:1034": " * kāmo 'syecchā // PSBh_1.24:4",
    "GR13pasupbhu:1035": " * kāmyāni rūpāṇi // PSBh_1.24:5",
    "GR13pasupbhu:1036": " * katham // PSBh_1.24:6",
    "GR13pasupbhu:1037": " * kamu icchāyāṃ bhavati // PSBh_1.24:7",
    "GR13pasupbhu:1038": " * rūpāṇi yāvanti yādṛśāni cecchati tāvanti tādṛśāni ca karoti // PSBh_1.24:8",
    "GR13pasupbhu:1039": " * ātmāyattāni cāsya rūpakaraṇāni pṛthivyādīni // PSBh_1.24:9",
    "GR13pasupbhu:1040": " * vibhutvāc ca karaṇānāṃ yatra yatra rūpāṇy abhinirvartayati tatra tatra cāsya buddhyādīnāṃ karaṇānāṃ vṛttilābho bhavati // PSBh_1.24:10",
    "GR13pasupbhu:1041": " * cakṣurādivad dṛṣṭāntāt // PSBh_1.24:11",
    "GR13pasupbhu:1042": " * nādhiṣṭhātā iti cet // PSBh_1.24:12",
    "GR13pasupbhu:1043": " * tac ca na // PSBh_1.24:13",
    "GR13pasupbhu:1044": " * kasmāt // PSBh_1.24:14",
    "GR13pasupbhu:1045": " * yasmād āha rūpīti // PSBh_1.24:15",
    "GR13pasupbhu:1046": " * atra rūpāṇy adhitiṣṭhatīti rūpī // PSBh_1.24:16",
    "GR13pasupbhu:1047": " * daṇḍivat // PSBh_1.24:17",
    "GR13pasupbhu:1048": " * rūpivacanāc ca sarveṣām eva rūpāṇāṃ yugapad evādhiṣṭhātā bhavati // PSBh_1.24:18",
    "GR13pasupbhu:1049": " * vibhutvād abhinno maheśvarāt // PSBh_1.24:19",
    "GR13pasupbhu:1050": " * idaṃ ca rudrasāyujyanirdeśād gamyate // PSBh_1.24:20",
    "GR13pasupbhu:1051": " * tvam iti bhāvanirdeśād gamyate vittam asya śaktiḥ sāmarthyam // PSBh_1.24:21",
    "GR13pasupbhu:1052": " * aiśvaryam īdṛśam ity arthaḥ // PSBh_1.24:22",
    "GR13pasupbhu:1053": " * āha parimiteṣu kṛtyeṣu aśaktidarśanāt saṃdehaḥ // PSBh_1.24:23",
    "GR13pasupbhu:1054": " * atha kim ayaṃ siddhas teṣāṃ svakṛtānāṃ rūpāṇāṃ saṃhāre śaktaḥ uta viśvāmitravad aśaktaḥ iti // PSBh_1.24:24",
    "GR13pasupbhu:1055": " * ucyate // PSBh_1.24:25",
    "GR13pasupbhu:1056": " * yasmād āha // PSBh_1.24:26 **********************************************",
    "GR13pasupbhu:1057": " vikaraṇaḥ // PS_1.25 //",
    "GR13pasupbhu:1058": " * atra viḥ vināśe vinākaraṇe // PSBh_1.25:1",
    "GR13pasupbhu:1059": " * vikaraṇo bhavati // PSBh_1.25:2",
    "GR13pasupbhu:1060": " * viśikhavirathavat // PSBh_1.25:3",
    "GR13pasupbhu:1061": " * karaṇapratiṣedhāt kāryapratiṣedhaḥ kṛto bhavati // PSBh_1.25:4",
    "GR13pasupbhu:1062": " * kasmāt // PSBh_1.25:5",
    "GR13pasupbhu:1063": " * viśiṣṭatvād grāhakatvāt sūkṣmatvāc ca karaṇānām // PSBh_1.25:6",
    "GR13pasupbhu:1064": " * tasmād vikaraṇa iti kaivalyam // PSBh_1.25:7",
    "GR13pasupbhu:1065": " * āha aviśeṣād iha sāṃkhyayogādīnām api sahaiśvaryeṇa kāryakaraṇatyāgaṃ kṛtvā kaivalyaniṣṭhā // PSBh_1.25:8",
    "GR13pasupbhu:1066": " * ihāpi ca śāstre // PSBh_1.25:9",
    "GR13pasupbhu:1067": " * kathaṃ tasmād aviśeṣaḥ // PSBh_1.25:10",
    "GR13pasupbhu:1068": " * atha matiḥ niratiśaye mokṣe nāsti vaiṣamyaṃ tathāpy atidānādibhiḥ sādhyasādhananiṣṭhāto 'tha viśeṣaḥ ucyate // PSBh_1.25:11",
    "GR13pasupbhu:1069": " * nāviśeṣaḥ // PSBh_1.25:12",
    "GR13pasupbhu:1070": " * yasmād āha // PSBh_1.25:13 **********************************************",
    "GR13pasupbhu:1071": " dharmitvaṃ ca // PS_1.26 //",
    "GR13pasupbhu:1072": " * atra guṇadharmeṇāyaṃ dharmī bhavati // PSBh_1.26:1",
    "GR13pasupbhu:1073": " * yad etad darśanādyaṃ vikaraṇāntaṃ māheśvaram aiśvaryam asyeśaprasādāt svaguṇasaṃvṛttaṃ tenāyaṃ guṇadharmeṇa dharmī bhavati // PSBh_1.26:2",
    "GR13pasupbhu:1074": " * kutaḥ // PSBh_1.26:3",
    "GR13pasupbhu:1075": " * tvam iti bhāvanirdeśād gamyate // PSBh_1.26:4",
    "GR13pasupbhu:1076": " * ṛte 'pi kāryakaraṇe jñātā kartā ca bhavati // PSBh_1.26:5",
    "GR13pasupbhu:1077": " * tataś ca kaivalyādyāḥ sarvaniṣṭhā viśeṣitā bhavanti // PSBh_1.26:6",
    "GR13pasupbhu:1078": " * caśabdo 'tra jñānakriyāśaktisamāropaṇārthaḥ // PSBh_1.26:7",
    "GR13pasupbhu:1079": " * evam atrāsya siddhasya kāmarūpivikaraṇavacanāt svakṛteṣu rūpeṣu prabhutvaṃ vibhutvaṃ guṇadharmitvaṃ ca vyākhyātam // PSBh_1.26:8",
    "GR13pasupbhu:1080": " * etad yuktottare prasādād guṇāḥ pravartanta ity arthaḥ // PSBh_1.26:9",
    "GR13pasupbhu:1081": " * atredam ādhikārikam aiśvaryaprakaraṇaṃ parisamāptam iti // PSBh_1.26:10",
    "GR13pasupbhu:1082": " * āha kiṃ parakṛteṣv api devamanuṣyatiryagyonirūpeṣv asya siddhasya prabhutvaṃ vibhutvaṃ cāsti neti // PSBh_1.26:11",
    "GR13pasupbhu:1083": " * ucyate asti // PSBh_1.26:12",
    "GR13pasupbhu:1084": " * yasmād āha // PSBh_1.26:13 **********************************************",
    "GR13pasupbhu:1085": " sarve cāsya vaśyā bhavanti // PS_1.27 //",
    "GR13pasupbhu:1086": " * atra sarve niravaśeṣāḥ paśudharmāṇa ity arthaḥ // PSBh_1.27:1",
    "GR13pasupbhu:1087": " * caśabdaḥ svakṛtaparakṛtarūpasamuccayārthaḥ // PSBh_1.27:2",
    "GR13pasupbhu:1088": " * parakṛteṣv api devādirūpeṣu prabhutvaṃ vibhutvaṃ cāstīti // PSBh_1.27:3",
    "GR13pasupbhu:1089": " * asya iti siddhasyety arthaḥ // PSBh_1.27:4",
    "GR13pasupbhu:1090": " * vaśyāḥ vidheyāḥ // PSBh_1.27:5",
    "GR13pasupbhu:1091": " * vaśavartinaś ca bhavantīty arthaḥ // PSBh_1.27:6",
    "GR13pasupbhu:1092": " * bhavanti iti bhūtārthavādo niḥsaṃśayam // PSBh_1.27:7",
    "GR13pasupbhu:1093": " * āha kim ayaṃ siddhas teṣāṃ kadācid vaśyo bhavati neti // PSBh_1.27:8",
    "GR13pasupbhu:1094": " * ucyate na // PSBh_1.27:9",
    "GR13pasupbhu:1095": " * yasmād āha // PSBh_1.27:10 **********************************************",
    "GR13pasupbhu:1096": " sarveṣāṃ cāvaśyo bhavati // PS_1.28 //",
    "GR13pasupbhu:1097": " * atrāpi sarvaśabdaḥ paśuṣv eva // PSBh_1.28:1",
    "GR13pasupbhu:1098": " * sarveṣām iti nyūnaparigrahe // PSBh_1.28:2",
    "GR13pasupbhu:1099": " * caśabdo 'bhyadhikatve // PSBh_1.28:3",
    "GR13pasupbhu:1100": " * abhyadhika utkṛṣṭo vyatiriktaś ca bhavatīty arthaḥ // PSBh_1.28:4",
    "GR13pasupbhu:1101": " * avaśya iti // PSBh_1.28:5",
    "GR13pasupbhu:1102": " * akāro bhūtapūrvaṃ vaśyatvaṃ pratiṣedhayati // PSBh_1.28:6",
    "GR13pasupbhu:1103": " * bhavati iti bhūtārthavādo niḥsaṃśayam // PSBh_1.28:7",
    "GR13pasupbhu:1104": " * yadā guṇair yuktaḥ prāptaiśvaryaḥ siddhas tadā sarveṣāṃ śakter avaśyo bhavatīty arthaḥ // PSBh_1.28:8",
    "GR13pasupbhu:1105": " * āha kiṃ svaśaktyādhyākrāntā vaśyā bhavanti āhosvid dharmamaryādāṃ rakṣanti guruśiṣyavat // PSBh_1.28:9",
    "GR13pasupbhu:1106": " * guroḥ śaktaḥ śiṣyo nādhyākrāntaḥ // PSBh_1.28:10",
    "GR13pasupbhu:1107": " * yasmād āha // PSBh_1.28:11 **********************************************",
    "GR13pasupbhu:1108": " sarvāṃś cāviśati // PS_1.29 //",
    "GR13pasupbhu:1109": " * atrāpi sarvaśabdaḥ paśuṣv eva niravaśeṣavācī draṣṭavyaḥ // PSBh_1.29:1",
    "GR13pasupbhu:1110": " * caśabdaḥ pūrvoktasamuccaye // PSBh_1.29:2",
    "GR13pasupbhu:1111": " * na kevalam asya te vaśyāḥ kiṃ tv āveśyāś ceti // PSBh_1.29:3",
    "GR13pasupbhu:1112": " * atra āṅ iti āveśanamaryādām adhikurute // PSBh_1.29:4",
    "GR13pasupbhu:1113": " * viśa praveśane // PSBh_1.29:5",
    "GR13pasupbhu:1114": " * sa tasya jñānakriyayor vibhutve 'pi śaktisaṃyogād āviśya pratyayalopaṃ kartuṃ samartho bhavatītyarthaḥ // PSBh_1.29:6",
    "GR13pasupbhu:1115": " * āha kim ayaṃ siddhas teṣāṃ kadācid āveśyo bhavati neti // PSBh_1.29:7",
    "GR13pasupbhu:1116": " * ucyate na // PSBh_1.29:8",
    "GR13pasupbhu:1117": " * yasmād āha // PSBh_1.29:9 **********************************************",
    "GR13pasupbhu:1118": " sarveṣāṃ cānāveśyo bhavati // PS_1.30 //",
    "GR13pasupbhu:1119": " * atrāpi sarvaśabdaḥ paśuṣv eva // PSBh_1.30:1",
    "GR13pasupbhu:1120": " * sarveṣām iti nyūnaparigrahe // PSBh_1.30:2",
    "GR13pasupbhu:1121": " * caśabdo 'bhyadhikatve // PSBh_1.30:3",
    "GR13pasupbhu:1122": " * abhyadhika utkṛṣṭo vyatiriktaś ca bhavatītyarthaḥ // PSBh_1.30:4",
    "GR13pasupbhu:1123": " * anāveśya iti // PSBh_1.30:5",
    "GR13pasupbhu:1124": " * akārā bhūtapūrvam āveśyatvaṃ pratiṣedhayati // PSBh_1.30:6",
    "GR13pasupbhu:1125": " * anāveśyadharmā bhavati // PSBh_1.30:7",
    "GR13pasupbhu:1126": " * na vyādhiśeṣavad avasthānam bhavati iti bhūtārthavādo niḥsaṃśayam // PSBh_1.30:8",
    "GR13pasupbhu:1127": " * yadā guṇair yuktaḥ prāptaiśvaryaḥ siddhas tadā sarveṣāṃ cānāveśyo bhavatīty arthaḥ // PSBh_1.30:9",
    "GR13pasupbhu:1128": " * āha kim āveśanamātra eva śakto yakṣarakṣaḥpiśācādivad uta prāṇair api viprayogaṃ yātanābhiś ca saṃyogaṃ kartuṃ śakto bhavatīti // PSBh_1.30:10",
    "GR13pasupbhu:1129": " * ucyate śaktaḥ // PSBh_1.30:11",
    "GR13pasupbhu:1130": " * yasmād āha // PSBh_1.30:12 **********************************************",
    "GR13pasupbhu:1131": " sarve cāsya vadhyā bhavanti // PS_1.31 //",
    "GR13pasupbhu:1132": " * atrāpi sarvaśabdaḥ paśuṣv eva niravaśeṣavācī draṣṭavyaḥ // PSBh_1.31:1",
    "GR13pasupbhu:1133": " * caśabdaḥ samuccaye // PSBh_1.31:2",
    "GR13pasupbhu:1134": " * na kevalam asya te vaśyāḥ āveśyāś ca kiṃtu vadhyāś ceti // PSBh_1.31:3",
    "GR13pasupbhu:1135": " * asya iti siddhāpadeśe // PSBh_1.31:4",
    "GR13pasupbhu:1136": " * vadhyā iti // PSBh_1.31:5",
    "GR13pasupbhu:1137": " * vadha prāṇaviprayoge yātanāyāṃ ca // PSBh_1.31:6",
    "GR13pasupbhu:1138": " * prāṇair api viprayogaṃ yātanābhiś ca saṃyogaṃ kartuṃ samartho bhavatītyarthaḥ // PSBh_1.31:7",
    "GR13pasupbhu:1139": " * bhavanti iti bhūtārthavādo niḥsaṃśaye // PSBh_1.31:8",
    "GR13pasupbhu:1140": " * yadā guṇair yuktaḥ prāptaiśvaryaḥ siddhas tadā sarve cāsya vadhyā bhavantītyarthaḥ // PSBh_1.31:9",
    "GR13pasupbhu:1141": " * āha kim ayaṃ siddhas teṣāṃ kadācid vadhyo bhavati neti // PSBh_1.31:10",
    "GR13pasupbhu:1142": " * ucyate na // PSBh_1.31:11",
    "GR13pasupbhu:1143": " * yasmād āha // PSBh_1.31:12 **********************************************",
    "GR13pasupbhu:1144": " sarveṣāṃ cāvadhyo bhavati // PS_1.32 //",
    "GR13pasupbhu:1145": " * atrāpi sarvaśabdaḥ paśuṣv eva // PSBh_1.32:1",
    "GR13pasupbhu:1146": " * sarveṣām iti nyūnaparigrahe // PSBh_1.32:2",
    "GR13pasupbhu:1147": " * caśabdo 'bhyadhikatve // PSBh_1.32:3",
    "GR13pasupbhu:1148": " * abhyadhikaḥ utkṛṣṭo vyatiriktaś ca bhavatītyarthaḥ // PSBh_1.32:4",
    "GR13pasupbhu:1149": " * avadhya iti // PSBh_1.32:5",
    "GR13pasupbhu:1150": " * akāro bhūtapūrvaṃ vadhyatvaṃ pratiṣedhayati // PSBh_1.32:6",
    "GR13pasupbhu:1151": " * yadā guṇair yuktaḥ prāptaiśvaryaḥ siddhas tadā sarveṣāṃ cāvadhyo bhavatītyarthaḥ // PSBh_1.32:7",
    "GR13pasupbhu:1152": " * evaṃ parakṛteṣvapi devādiśarīreṣu rūpeṣu prabhutvaṃ vibhutvaṃ ca vyākhyātam // PSBh_1.32:8",
    "GR13pasupbhu:1153": " * atredaṃ ṣaṭsūtrīprakaraṇaṃ parisamāptam // PSBh_1.32:9",
    "GR13pasupbhu:1154": " * āha kim asya siddhasyaitadaiśvaryaṃ nityam āhosvit pārthivāpyataijasavāyavyavyomamānasāhaṃkārikamahadātmakādivad anityam iti // PSBh_1.32:10",
    "GR13pasupbhu:1155": " * ucyate nityam // PSBh_1.32:11",
    "GR13pasupbhu:1156": " * yasmād āha // PSBh_1.32:12 **********************************************",
    "GR13pasupbhu:1157": " abhītaḥ // PS_1.33 //",
    "GR13pasupbhu:1158": " * atra akṣayādivacanavirodhād adhītaś caratīti pāṭhānupapattiḥ // PSBh_1.33:1",
    "GR13pasupbhu:1159": " * tasmād atītānāgatavartamānakālabhayaṃ na vidyata ity ato 'bhītaḥ // PSBh_1.33:2",
    "GR13pasupbhu:1160": " * āha abhītānām api brahmādīnāṃ saṃhāre kṣayaḥ śrūyate // PSBh_1.33:3",
    "GR13pasupbhu:1161": " * tasmān nābhītatvāt nityam // PSBh_1.33:4",
    "GR13pasupbhu:1162": " * abhītasya vā kiṃ lakṣaṇam // PSBh_1.33:5",
    "GR13pasupbhu:1163": " * tad ucyate // PSBh_1.33:6 **********************************************",
    "GR13pasupbhu:1164": " akṣayaḥ // PS_1.34 //",
    "GR13pasupbhu:1165": " * atra akāraḥ kṣayapratiṣedhe // PSBh_1.34:1",
    "GR13pasupbhu:1166": " * atra kṣayo nāma sati puruṣanityatve pūrvam asya brāhmaṇasya tais tair aiśvaryair apakarṣaḥ // PSBh_1.34:2",
    "GR13pasupbhu:1167": " * āhaṃkārikamahadātmakādibhir anityo yogaḥ // PSBh_1.34:3",
    "GR13pasupbhu:1168": " * ayaṃ tu anena nityena māheśvareṇaiśvaryeṇa yogāt puruṣaḥ akṣayaḥ ity upacaryate // PSBh_1.34:4",
    "GR13pasupbhu:1169": " * rājakośavat kuṭumbidravyavat // PSBh_1.34:5",
    "GR13pasupbhu:1170": " * āha īśvarāṇām api yayātiprabhṛtīnāṃ jarābhibhavanād atha kim ayaṃ jīryate neti // PSBh_1.34:6",
    "GR13pasupbhu:1171": " * akṣayasya vā kiṃ lakṣaṇam // PSBh_1.34:7",
    "GR13pasupbhu:1172": " * tad ucyate // PSBh_1.34:8 **********************************************",
    "GR13pasupbhu:1173": " ajaraḥ // PS_1.35 //",
    "GR13pasupbhu:1174": " * atra akāro jarāṃ pratiṣedhati // PSBh_1.35:1",
    "GR13pasupbhu:1175": " * atra jarā nāma palitaskhalityādilakṣaṇā kāryasya dṛkkriyāśaktihāniś ca karaṇānām // PSBh_1.35:2",
    "GR13pasupbhu:1176": " * kasmāt // PSBh_1.35:3",
    "GR13pasupbhu:1177": " * tatphalabhoktṛtvād ayaṃ jīryata ity upacaryate // PSBh_1.35:4",
    "GR13pasupbhu:1178": " * idānīṃ tu kāmitvād vikaraṇadharmitvāc ca nāstītyataḥ ajara ityucyate // PSBh_1.35:5",
    "GR13pasupbhu:1179": " * āha ajarāṇām api devādīnāṃ saṃhārād arvāṅ mṛtyur dṛśyate // PSBh_1.35:6",
    "GR13pasupbhu:1180": " * atha kim asya mṛtyur vidyate neti // PSBh_1.35:7",
    "GR13pasupbhu:1181": " * ajarasya vā kiṃ lakṣaṇam // PSBh_1.35:8",
    "GR13pasupbhu:1182": " * tad ucyate // PSBh_1.35:9 **********************************************",
    "GR13pasupbhu:1183": " amaraḥ // PS_1.36 //",
    "GR13pasupbhu:1184": " * atra akāro mṛtyupratiṣedhe // PSBh_1.36:1",
    "GR13pasupbhu:1185": " * mṛṅ prāṇatyāge // PSBh_1.36:2",
    "GR13pasupbhu:1186": " * atra prāṇādivṛttinirodho mṛtyurityucyate // PSBh_1.36:3",
    "GR13pasupbhu:1187": " * kasmāt // PSBh_1.36:4",
    "GR13pasupbhu:1188": " * tatphalabhoktṛtvāt // PSBh_1.36:5",
    "GR13pasupbhu:1189": " * so 'sya kāmitvād vikaraṇadharmitvāc ca nāstītyataḥ // PSBh_1.36:6",
    "GR13pasupbhu:1190": " * amara ityucyate // PSBh_1.36:7",
    "GR13pasupbhu:1191": " * tasmādabhītākṣayādivacanān nityamaiśvaryam iti siddham // PSBh_1.36:8",
    "GR13pasupbhu:1192": " * āha // PSBh_1.36:9 **********************************************",
    "GR13pasupbhu:1193": " sarvatra cāpratihatagatir bhavati // PS_1.37 //",
    "GR13pasupbhu:1194": " * sarvatra abhipretārtheṣu pravartamānasya maheśvareṇāpi apratibandhadharmitvam apratīghātaḥ // PSBh_1.37:1 **********************************************",
    "GR13pasupbhu:1195": " ity etair guṇair yukto bhagavato mahādevasya mahāgaṇapatir bhavati // PS_1.38 //",
    "GR13pasupbhu:1196": " * ity etaiḥ pūrvoktaiḥ avaśyatvānāveśyatvāvadhyatvābhītatvākṣayatvājaratvāmaratvāpratīghātatvākhyaiḥ",
    "GR13pasupbhu:1197": " aṣṭabhir guṇaiḥ siddhilakṣaṇair yukto bhagavato mahādevasya mahāgaṇapatir bhavati // PSBh_1.38:1",
    "GR13pasupbhu:1198": " * sarvapaśubhyo 'bhyadhikatvam aiśvaryātiśayān mahattvam // PSBh_1.38:2",
    "GR13pasupbhu:1199": " * gaṇāḥ nandimahākālādayaḥ // PSBh_1.38:3",
    "GR13pasupbhu:1200": " * sarvapaśvādikāryasvāmitvaṃ patitvam // PSBh_1.38:4",
    "GR13pasupbhu:1201": " * evam adhyāyaparisamāptiṃ kṛtvā yuktaṃ vaktum // PSBh_1.38:5 **********************************************",
    "GR13pasupbhu:1202": " atredaṃ brahma japet // PS_1.39 //",
    "GR13pasupbhu:1203": " * bṛhac ca tebhyaḥ sarvabrahmabhyaḥ svayaṃ bhavati // PSBh_1.39:1",
    "GR13pasupbhu:1204": " * japed iti ca mānasakriyā // PSBh_1.39:2",
    "GR13pasupbhu:1205": " * japyaṃ pratyavagantavyam // PSBh_1.39:3",
    "GR13pasupbhu:1206": " * uktam āha japayajñastu yajñānāṃ viśiṣṭo daśabhirguṇaiḥ // PSBh_1.39:4",
    "GR13pasupbhu:1207": " * upāṃśu syācchataguṇaḥ sāhasro mānasaḥ smṛtaḥ // PSBh_1.39:5",
    "GR13pasupbhu:1208": " * ato manasaiva japtavyam // PSBh_1.39:6",
    "GR13pasupbhu:1209": " * kim arthamiti cet // PSBh_1.39:7",
    "GR13pasupbhu:1210": " * taducyate adharmavyucchittyarthaṃ dharmasya cābhivṛddhyarthaṃ tasya cākuśalebhyo vyāvartanārthaṃ brahmaṇyanavaratapadapaṅktyām upanibandhanārthaṃ cetyarthaḥ // PSBh_1.39:8",
    "GR13pasupbhu:1211": " * āha kiṃ punastad brahmeti // PSBh_1.39:9",
    "GR13pasupbhu:1212": " * atrocyate sadyojātādyam // PSBh_1.39:10",
    "GR13pasupbhu:1213": " * athavātra brahmādhyāyayor dūrasthaḥ sambandhaḥ // PSBh_1.39:11",
    "GR13pasupbhu:1214": " * katham // PSBh_1.39:12",
    "GR13pasupbhu:1215": " * paśupater ityukte saṃdehaḥ // PSBh_1.39:13",
    "GR13pasupbhu:1216": " * kiṃnarapatisurapatiprajāpatiprabhṛtivad asyaiśvaryaṃ kṛtam anityam āgantukaṃ vā // PSBh_1.39:14",
    "GR13pasupbhu:1217": " * kiṃ cāsya janma mṛtyur vā vidyate neti // PSBh_1.39:15",
    "GR13pasupbhu:1218": " * ucyate na // PSBh_1.39:16",
    "GR13pasupbhu:1219": " * yasmād āha // PSBh_1.39:17 **********************************************",
    "GR13pasupbhu:1220": " sadyo'jātaṃ prapadyāmi // PS_1.40 //",
    "GR13pasupbhu:1221": " * atra sadyaḥ ity asmin pade 'rthadvayaṃ cintyate // PSBh_1.40:1",
    "GR13pasupbhu:1222": " * saṃś ca ādyaś ca // PSBh_1.40:2",
    "GR13pasupbhu:1223": " * āptipālanavat // PSBh_1.40:3",
    "GR13pasupbhu:1224": " * atra sad iti nityatve // PSBh_1.40:4",
    "GR13pasupbhu:1225": " * kasmāt // PSBh_1.40:5",
    "GR13pasupbhu:1226": " * vināśahetvabhāvāt // PSBh_1.40:6",
    "GR13pasupbhu:1227": " * nityaṃ dhruvam avināśi patyuḥ patitvaṃ nānyeṣām ity ato'bhidhīyate sad iti // PSBh_1.40:7",
    "GR13pasupbhu:1228": " * āha kim ayam ādimattve sati nityo mokṣavat // PSBh_1.40:8",
    "GR13pasupbhu:1229": " * ucyate na // PSBh_1.40:9",
    "GR13pasupbhu:1230": " * yasmād āha ādyaḥ // PSBh_1.40:10",
    "GR13pasupbhu:1231": " * tadvyatiriktasya // PSBh_1.40:11",
    "GR13pasupbhu:1232": " * hetor asaṃbhavād ādyaman āgantukaṃ patyuḥ patitvaṃ nānyeṣām ityarthaḥ // PSBh_1.40:12",
    "GR13pasupbhu:1233": " * āha kiṃ nityānāditve sati puruṣavaj jāyate // PSBh_1.40:13",
    "GR13pasupbhu:1234": " * ucyate na // PSBh_1.40:14",
    "GR13pasupbhu:1235": " * yasmād āha ajātaḥ // PSBh_1.40:15",
    "GR13pasupbhu:1236": " * atra akāro janmamṛtyupratiṣedhe // PSBh_1.40:16",
    "GR13pasupbhu:1237": " * janmamṛtyurahito bhagavān nirañjanaḥ // PSBh_1.40:17",
    "GR13pasupbhu:1238": " * kasmāt // PSBh_1.40:18",
    "GR13pasupbhu:1239": " * sāñjanavṛttyalābhāt // PSBh_1.40:19",
    "GR13pasupbhu:1240": " * nirabhimānitvaṃ nānyeṣām ityataḥ // PSBh_1.40:20",
    "GR13pasupbhu:1241": " * ajātam iti karma // PSBh_1.40:21",
    "GR13pasupbhu:1242": " * āha athaitat sattvam ādyatvam ajātatvaṃ ca guṇaṃ kāraṇe jñātvā sādhakena kiṃ kartavyam // PSBh_1.40:22",
    "GR13pasupbhu:1243": " * tad ucyate prapattavyam // PSBh_1.40:23",
    "GR13pasupbhu:1244": " * yasmād āha prapadyāmi // PSBh_1.40:24",
    "GR13pasupbhu:1245": " * iti sādhakāpadeśaḥ // PSBh_1.40:25",
    "GR13pasupbhu:1246": " * yathā agne vratapate vrataṃ cariṣyāmi iti // PSBh_1.40:26",
    "GR13pasupbhu:1247": " * atra praśabdaḥ kāraṇāntareṣu sattvādyatvājātatvapratiṣedhārtho bhṛśārthaś ca // PSBh_1.40:27",
    "GR13pasupbhu:1248": " * tasmāt sarvabhāvānabhiṣvaṅgeṇa tad eva kāraṇaṃ prapattavyam // PSBh_1.40:28",
    "GR13pasupbhu:1249": " * śaraṇam abhyupagantavyam ity arthaḥ // PSBh_1.40:29",
    "GR13pasupbhu:1250": " * āha atra prapannaḥ kiṃ kariṣyati // PSBh_1.40:30",
    "GR13pasupbhu:1251": " * kiṃ vā dāsyati // PSBh_1.40:31",
    "GR13pasupbhu:1252": " * tad ucyate pūjāṃ kariṣyaty ātmānaṃ ca dāsyati // PSBh_1.40:32",
    "GR13pasupbhu:1253": " * yathāha // PSBh_1.40:33 **********************************************",
    "GR13pasupbhu:1254": " sadyo'jātāya vai namaḥ // PS_1.41 //",
    "GR13pasupbhu:1255": " * āha sattvam ādyatvam ajātatvaṃ ca pūrvoktam // PSBh_1.41:1",
    "GR13pasupbhu:1256": " * sadyo'jātāya iti caturthī // PSBh_1.41:2",
    "GR13pasupbhu:1257": " * vaiśabdaḥ sambhāvane // PSBh_1.41:3",
    "GR13pasupbhu:1258": " * sattvam ādyatvam ajātatvaṃ ca dharmān saṃbhāvya bravīti sadyo'jātāya vai namaḥ // PSBh_1.41:4",
    "GR13pasupbhu:1259": " * nama ity ātmapradāne pūjāyāṃ ca // PSBh_1.41:5",
    "GR13pasupbhu:1260": " * namaskāreṇātmānaṃ prayacchati pūjāṃ ca prayuṅkta ity arthaḥ // PSBh_1.41:6",
    "GR13pasupbhu:1261": " * āha kiṃ prayojanam ātmānaṃ maheśvarāya prayacchati // PSBh_1.41:7",
    "GR13pasupbhu:1262": " * kim asya duḥkhaṃ vā // PSBh_1.41:8",
    "GR13pasupbhu:1263": " * kiṃ vā maheśvarān mṛgayate // PSBh_1.41:9",
    "GR13pasupbhu:1264": " * kiṃ vā svayam utpāditānugṛhītatirobhāvitānāṃ paśūnāṃ patiḥ uta parairiti // PSBh_1.41:10",
    "GR13pasupbhu:1265": " * ucyate svayam // PSBh_1.41:11",
    "GR13pasupbhu:1266": " * yasmād āha // PSBh_1.41:12 **********************************************",
    "GR13pasupbhu:1267": " bhave bhave nātibhave // PS_1.42 //",
    "GR13pasupbhu:1268": " * atra bhave bhave iti vīpsā // PSBh_1.42:1",
    "GR13pasupbhu:1269": " * bhava iti vidyākalāpaśūnāṃ samastānāṃ grahaṇam // PSBh_1.42:2",
    "GR13pasupbhu:1270": " * bhavaḥ kasmāt // PSBh_1.42:3",
    "GR13pasupbhu:1271": " * bhavanabhāvanakṛtatvāt // PSBh_1.42:4",
    "GR13pasupbhu:1272": " * yasmād devamanuṣyatiryaktvena bhāvayati ca tānīśvaraḥ // PSBh_1.42:5",
    "GR13pasupbhu:1273": " * dharmajñānavairāgyaiśvaryādharmājñānāvairāgyānaiśvaryāṇāṃ bhavanabhāvanatvād bhavaḥ // PSBh_1.42:6",
    "GR13pasupbhu:1274": " * tasya bhūyobhūya utpattyanugrahatirobhāvaṃ ca dṛṣṭvā // PSBh_1.42:7",
    "GR13pasupbhu:1275": " * vīpsāyāḥ utpattāv utpattāv anugrahe'nugrahe tirobhāve tirobhāve cety arthaḥ // PSBh_1.42:8",
    "GR13pasupbhu:1276": " * nātibhave iti // PSBh_1.42:9",
    "GR13pasupbhu:1277": " * nakāraḥ kāryatvaṃ pratiṣedhayati // PSBh_1.42:10",
    "GR13pasupbhu:1278": " * atiśayitabhaveṣu mā bhavāmītyarthaḥ // PSBh_1.42:11",
    "GR13pasupbhu:1279": " * āha kiṃ bhavād viyogamātram evaikaṃ mṛgayate // PSBh_1.42:12",
    "GR13pasupbhu:1280": " * tad ucyate na // PSBh_1.42:13",
    "GR13pasupbhu:1281": " * yasmād āha // PSBh_1.42:14 **********************************************",
    "GR13pasupbhu:1282": " bhajasva mām // PS_1.43 //",
    "GR13pasupbhu:1283": " * atra bhaja ityanugrahe // PSBh_1.43:1",
    "GR13pasupbhu:1284": " * sva iti kāraṇāpadeśe // PSBh_1.43:2",
    "GR13pasupbhu:1285": " * mām ityātmāpadeśe // PSBh_1.43:3",
    "GR13pasupbhu:1286": " * bhajasva māṃ trāyasva mām anugṛhṇīṣva māmityarthaḥ // PSBh_1.43:4",
    "GR13pasupbhu:1287": " * āha kam āmantrayate // PSBh_1.43:5",
    "GR13pasupbhu:1288": " * kaṃ prapadyate // PSBh_1.43:6",
    "GR13pasupbhu:1289": " * kasmai namaskāraṃ karoti // PSBh_1.43:7",
    "GR13pasupbhu:1290": " * kas taṃ puruṣaṃ bhavān mokṣayati // PSBh_1.43:8",
    "GR13pasupbhu:1291": " * kaṃ vā bravīti bhajasva māmiti // PSBh_1.43:9",
    "GR13pasupbhu:1292": " * tad ucyate yasmād āha // PSBh_1.43:10 **********************************************",
    "GR13pasupbhu:1293": " bhavodbhavaḥ // PS_1.44 //",
    "GR13pasupbhu:1294": " * atra bhava iti vidyākalāpaśūnāmeva grahaṇam // PSBh_1.44:1",
    "GR13pasupbhu:1295": " * tasyotpattikartā bhagavān ityato bhavodbhava iti // PSBh_1.44:2",
    "GR13pasupbhu:1296": " * atrotpādakānugrāhakatirobhāvakadharmi kāraṇam utpādyānugrāhyatirobhāvyadharmi kāryam ityetat kāryakāraṇayor lakṣaṇam // PSBh_1.44:3",
    "GR13pasupbhu:1297": " * etasmin kāraṇe prapattyādi kramopayogi draṣṭavyam // PSBh_1.44:4",
    "GR13pasupbhu:1298": " * evamatra bhagavatkauṇḍinyakṛte pañcārthabhāṣye prathamo'dhyāyaḥ saha brahmaṇā granthato 'rthataśca parisamāpta iti // PSBh_1.44:5 **********************************************",
    "GR13pasupbhu:1299": " Pāśupatasūtra, 2",
    "GR13pasupbhu:1300": " vāmaḥ // PS_2.1 //",
    "GR13pasupbhu:1301": " * nāmabhiḥ śreṣṭha ityarthaḥ // PSBh_2.1:1",
    "GR13pasupbhu:1302": " * uktaṃ hi / puruṣadhvajaśṛṅgeṣu havirbhūṣaṇalakṣmasu /",
    "GR13pasupbhu:1303": " vāmaḥ śreṣṭheṣvavakreṣu navasvartheṣu kīrtitaḥ // PSBh_2.1:2",
    "GR13pasupbhu:1304": " * āha kiṃnimittāsyotpādakādipravṛttiḥ kiṃprayojanā vā // PSBh_2.1:3",
    "GR13pasupbhu:1305": " * tad ucyate // PSBh_2.1:4 **********************************************",
    "GR13pasupbhu:1306": " devasya // PS_2.2 //",
    "GR13pasupbhu:1307": " * iti // PSBh_2.2:1",
    "GR13pasupbhu:1308": " * atra deva iti divu krīḍāyām // PSBh_2.2:2",
    "GR13pasupbhu:1309": " * krīḍādharmitvāt krīḍānimittā // PSBh_2.2:3",
    "GR13pasupbhu:1310": " * krīḍāvāneva sa bhagavān vidyākalāpaśusaṃjñakaṃ trividhamapi kāryam utpādayan anugṛhṇāti tirobhāvayati cety ato devaḥ // PSBh_2.2:4",
    "GR13pasupbhu:1311": " * pravṛttiścotpattyādiphalā draṣṭavyā // PSBh_2.2:5",
    "GR13pasupbhu:1312": " * devasya iti taddharmitve ṣaṣṭhī // PSBh_2.2:6",
    "GR13pasupbhu:1313": " * āha kiṃ nāmadvayamevātra kāraṇe vitanyate arthadvayameva vā āhosvid anyadapyasti neti // PSBh_2.2:7",
    "GR13pasupbhu:1314": " * ucyate'sti // PSBh_2.2:8",
    "GR13pasupbhu:1315": " * yasmād āha // PSBh_2.2:9 **********************************************",
    "GR13pasupbhu:1316": " jyeṣṭhasya // PS_2.3 //",
    "GR13pasupbhu:1317": " * iti // PSBh_2.3:1",
    "GR13pasupbhu:1318": " * atra paratvāj jyeṣṭhaḥ // PSBh_2.3:2",
    "GR13pasupbhu:1319": " * keṣāṃ kena vā paraḥ // PSBh_2.3:3",
    "GR13pasupbhu:1320": " * tad ucyate siddhasādhakapaśūnām // PSBh_2.3:4",
    "GR13pasupbhu:1321": " * tadāyattatvāt siddhasādhakabhāvasya sarvapaśūnāṃ ca pravṛttinivṛttisthityādiphalānām ityato jyeṣṭhaḥ parataraḥ // PSBh_2.3:5",
    "GR13pasupbhu:1322": " * paratamaśceti // PSBh_2.3:6",
    "GR13pasupbhu:1323": " * akṛtakaṃ cāsyaiśvaryam // PSBh_2.3:7",
    "GR13pasupbhu:1324": " * uktaṃ hi / dṛkkriyālakṣaṇā śaktistattvadharmo'sya nityatā /",
    "GR13pasupbhu:1325": " śreṣṭho'taḥ sarvabhūteṣu tasmādeṣa paraḥ smṛtaḥ // PSBh_2.3:8",
    "GR13pasupbhu:1326": " * ityevaṃ paratvāj jyeṣṭhaḥ // PSBh_2.3:9",
    "GR13pasupbhu:1327": " * atrāpi jyeṣṭhasyeti taddharmitve ṣaṣṭhī // PSBh_2.3:10",
    "GR13pasupbhu:1328": " * āha kiṃ nāmatrayam evātra kāraṇe cintyate arthatrayameva vā āhosvid anyadapyasti neti // PSBh_2.3:11",
    "GR13pasupbhu:1329": " * ucyate'sti // PSBh_2.3:12 **********************************************",
    "GR13pasupbhu:1330": " rudrasya // PS_2.4 //",
    "GR13pasupbhu:1331": " * iti // PSBh_2.4:1",
    "GR13pasupbhu:1332": " * atra rutasya bhayasya drāvaṇāt saṃyojanād rudraḥ tatra rutam abhilāpa ityanarthāntaram // PSBh_2.4:2",
    "GR13pasupbhu:1333": " * drāvaṇaṃ nāma // PSBh_2.4:3",
    "GR13pasupbhu:1334": " * bhayaṃ vividham // PSBh_2.4:4",
    "GR13pasupbhu:1335": " * uktaṃ hi / nānāvidhaiḥ kṛtairyasmād bhayaiśca vividhaistathā /",
    "GR13pasupbhu:1336": " saṃyojayati bhūtāni tasmād rudra iti smṛtaḥ // PSBh_2.4:5",
    "GR13pasupbhu:1337": " * atrāpi taddharmitve ṣaṣṭhī // PSBh_2.4:6",
    "GR13pasupbhu:1338": " * āha kiṃ tat // PSBh_2.4:7",
    "GR13pasupbhu:1339": " * kīdṛśaṃ vā tadasyeti // PSBh_2.4:8",
    "GR13pasupbhu:1340": " * ucyate // PSBh_2.4:9 **********************************************",
    "GR13pasupbhu:1341": " kalitāsanam // PS_2.5 //",
    "GR13pasupbhu:1342": " * atra trividhena kāryeṇa vidyākalāpaśusaṃjñakena tatraiva sthityutpattipralayān prāpnuvatā kalitaṃ śobhitaśabditaṃ nabhastārābhir ivetyarthaḥ",
    "GR13pasupbhu:1343": " * āha yadetat patyuḥ patitvaṃ śaktiḥ sāmarthyamaiśvaryaṃ svaguṇaḥ sadbhāvaḥ satattvaṃ tattvadharmaḥ tad āsanam // PSBh_2.5:2",
    "GR13pasupbhu:1344": " * natu padmāsanavadupaveśanalakṣaṇam ityarthaḥ āsanaṃ kasmāt // PSBh_2.5:3",
    "GR13pasupbhu:1345": " * āste'smin āsanam // PSBh_2.5:4",
    "GR13pasupbhu:1346": " * kāryamanena vā adhyāsta ityāsanamityarthaḥ // PSBh_2.5:5",
    "GR13pasupbhu:1347": " * ata āsanam // PSBh_2.5:6",
    "GR13pasupbhu:1348": " * ato'vyayo'mṛto bhagavān kāmataḥ svaśaktisthaṃ kāryaṃ svaśaktyā adhyāste // PSBh_2.5:7",
    "GR13pasupbhu:1349": " * tasmādāsanasthaṃ kāryaṃ kāraṇaṃ ceti // PSBh_2.5:8",
    "GR13pasupbhu:1350": " * āha kāryakāraṇayorvṛttisaṃkaradoṣo gojāvimahiṣīkṣīravat // PSBh_2.5:9",
    "GR13pasupbhu:1351": " * taduta na // PSBh_2.5:10",
    "GR13pasupbhu:1352": " * aṅgulyagrarūpādivad ityasaṃkaraḥ // PSBh_2.5:11",
    "GR13pasupbhu:1353": " * dīpādityaprakāśanayanaraśmivac cāsaṃkaraḥ // PSBh_2.5:12",
    "GR13pasupbhu:1354": " * āha saṃkare aparicchedadoṣaḥ īśvarapuruṣavidyākalānāṃ mākṣikakoṭadravyavat // PSBh_2.5:13",
    "GR13pasupbhu:1355": " * taducyate ekottarotkarṣeṇa vyāpyavyāpakabhāvenāvasthitānāṃ tattvādīnāṃ nāparicchedadoṣaḥ sūtratvād vyāpakaṃ maheśvaratattvaṃ vyāpyaṃ puruṣādipañcaviṃśakam",
    "GR13pasupbhu:1356": " * tathā ātmatvād vyāpakaṃ puruṣatattvaṃ vyāpyaṃ pradhānādicaturviṃśakam // PSBh_2.5:15",
    "GR13pasupbhu:1357": " * tathā vyāpakaṃ pradhānaṃ vyāpyaṃ buddhyāditrayoviṃśakam // PSBh_2.5:16",
    "GR13pasupbhu:1358": " * vyāpikā bhavati buddhiḥ vyāpyam ahaṃkārādidvāviṃśakam // PSBh_2.5:17",
    "GR13pasupbhu:1359": " * tathā vyāpako bhavatyahaṃkāraḥ vyāpyānyekādaśendriyāṇi daśavidhaṃ ca kāryam // PSBh_2.5:18",
    "GR13pasupbhu:1360": " * vyāpakānyekādaśendriyāṇi vyāpyāni pañcabhūtasūkṣmāṇi śabdādīni // PSBh_2.5:19",
    "GR13pasupbhu:1361": " * tathā vyāpakāni pañcabhūtasūkṣmāṇi śabdādīni vyāpyāni ākāśādīni pañcamahābhūtāni // PSBh_2.5:20",
    "GR13pasupbhu:1362": " * tathā vyāpakamākāśaṃ vyāpyaṃ vāyvādibhūtacatuṣkam // PSBh_2.5:21",
    "GR13pasupbhu:1363": " * tathā vyāpako bhavati vāyuḥ vyāpyaṃ tejaḥprabhṛti bhūtatrayam // PSBh_2.5:22",
    "GR13pasupbhu:1364": " * tathā vyāpakaṃ bhavati tejaḥ vyāpyam abādidvayam // PSBh_2.5:23",
    "GR13pasupbhu:1365": " * tathā vyāpikā bhavantyāpaḥ vyāpyā pṛthivī // PSBh_2.5:24",
    "GR13pasupbhu:1366": " * vyāpikā pṛthivī vyāpyāni bhūmyudakarasalakṣaṇāni kāryāṇi // PSBh_2.5:25",
    "GR13pasupbhu:1367": " * tathā vyāpakāni bhūmyudakarasalakṣaṇāni kāraṇāni vyāpyaṃ devamanuṣyatiryagyoni tṛṇauṣadhivṛkṣagulmalatāvanaspatyādikāryam anekavidham ato nāparicchedadoṣaḥ // PSBh_2.5:26",
    "GR13pasupbhu:1368": " * āha vṛttyasaṃkaragrahaṇe dṛṣṭāntābhāvād ayuktam taducyate haridrodakavad vyāpyaṃ",
    "GR13pasupbhu:1369": " vyāpakaṃ ca tadyathā haridrodake snigdhatvaśaityādidharmair apāṃ grahaṇaṃ gandhavarṇaghanakṣāratvādibhir",
    "GR13pasupbhu:1370": " haridrāyāḥ // PSBh_2.5:27",
    "GR13pasupbhu:1371": " * tathārṇavadevādisthānaśarīrendriyaviṣayādisaṃniveśena sukhaduḥkhasaṃnipātena ceśvarasya // PSBh_2.5:28",
    "GR13pasupbhu:1372": " * evaṃ puruṣasyāpi // PSBh_2.5:29",
    "GR13pasupbhu:1373": " * īśvarasyāpi apariṇāmidharmitvāt sukhaduḥkhadātṛtvāc ca pradhānadharmādharmādīnāṃ grahaṇam // PSBh_2.5:30",
    "GR13pasupbhu:1374": " * tathā pradhānasya mānasasaṃkalpālocanagamanādibhiḥ karaṇagrāmasya viṣayāṇāṃ ca grahaṇam // PSBh_2.5:31",
    "GR13pasupbhu:1375": " * tathā dhṛtisaṃgrahapaktivyūhāvakāśadānādibhir dharmaiḥ pṛthivyādīnāṃ grahaṇamiti pradhānavādino manyante // PSBh_2.5:32",
    "GR13pasupbhu:1376": " * āha atheha tantre kathaṃ kāryakāraṇāvasthānam // PSBh_2.5:33",
    "GR13pasupbhu:1377": " * tad vācyam // PSBh_2.5:34",
    "GR13pasupbhu:1378": " * taducyate iha yasmād āha śarvasarvebhyaḥ iti vacanād yathāsambhavam // PSBh_2.5:35",
    "GR13pasupbhu:1379": " * sati vibhutve svavṛttyā kāryakāraṇayoḥ sarvagatatve'pi svavṛttyasaṃkaraḥ tasmād āsanasthaṃ kāryaṃ kāraṇaṃ ceti // PSBh_2.5:36",
    "GR13pasupbhu:1380": " * āha kiṃ tad āsanasthaṃ kāryam āsane nityam āhosvid anityamiti // PSBh_2.5:37",
    "GR13pasupbhu:1381": " * ucyate nityaṃ kāryam // PSBh_2.5:38",
    "GR13pasupbhu:1382": " * kasmāt // PSBh_2.5:39",
    "GR13pasupbhu:1383": " * patyur bhavati // PSBh_2.5:40",
    "GR13pasupbhu:1384": " * kāraṇeśvaranityatvāt patinityatvam // PSBh_2.5:41",
    "GR13pasupbhu:1385": " * iha sadyojātādivacanāt pālako nityaḥ // PSBh_2.5:42",
    "GR13pasupbhu:1386": " * pālakanityatvāc ca pālyamapi nityam // PSBh_2.5:43",
    "GR13pasupbhu:1387": " * kasmāt // PSBh_2.5:44",
    "GR13pasupbhu:1388": " * na hy asati pālye pālaka ityeva // PSBh_2.5:45",
    "GR13pasupbhu:1389": " * sati nityatve tānyeva paśvādīni saṃyojayati // PSBh_2.5:46",
    "GR13pasupbhu:1390": " * mṛllohamayaprākārādivad dṛṣṭāntāt // PSBh_2.5:47",
    "GR13pasupbhu:1391": " * vṛttilābhaścotpattirityucyate // PSBh_2.5:48",
    "GR13pasupbhu:1392": " * sthitisthānaśarīrendriyaviṣayādyāyatanānāṃ parasparopakārāc cānugrahaḥ īśvaracodanānugrahaḥ viyojanaṃ vṛttilopaśca // PSBh_2.5:49",
    "GR13pasupbhu:1393": " * lopo'bhāvaḥ // PSBh_2.5:50",
    "GR13pasupbhu:1394": " * tasmāt triṣvapi kāleṣu āsanasthaṃ kāryaṃ draṣṭavyam // PSBh_2.5:51",
    "GR13pasupbhu:1395": " * pṛthivyāṃ bījavad ityarthaḥ // PSBh_2.5:52",
    "GR13pasupbhu:1396": " * āha kiṃ tat kāryaṃ bhagavān yugapadutpādayati kramaśo vā // PSBh_2.5:53",
    "GR13pasupbhu:1397": " * kiṃ vā karmāpekṣaḥ anapekṣo vā // PSBh_2.5:54",
    "GR13pasupbhu:1398": " * taducyate yatheṣṭam // PSBh_2.5:55",
    "GR13pasupbhu:1399": " * yasmādāha // PSBh_2.5:56 **********************************************",
    "GR13pasupbhu:1400": " sārvakāmika ityācakṣate // PS_2.6 //",
    "GR13pasupbhu:1401": " * atra sarvaśabdo vidyādikāryaniravaśeṣavācī draṣṭavyaḥ // PSBh_2.6:1",
    "GR13pasupbhu:1402": " * kāmika ityatrāpi nastrikaṃ cintyate // PSBh_2.6:2",
    "GR13pasupbhu:1403": " * kāmī kāmaḥ kāmyamiti ca tatra kāmī īśvaraḥ // PSBh_2.6:3",
    "GR13pasupbhu:1404": " * kāmo'syecchā // PSBh_2.6:4",
    "GR13pasupbhu:1405": " * kāmyaṃ vidyādikāryam // PSBh_2.6:5",
    "GR13pasupbhu:1406": " * tadakrameṇa kramaśo vā yatheṣṭamutpādayati // PSBh_2.6:6",
    "GR13pasupbhu:1407": " * kasmāt // PSBh_2.6:7",
    "GR13pasupbhu:1408": " * kāmitvāt // PSBh_2.6:8",
    "GR13pasupbhu:1409": " * akarmāpekṣitvaṃ cāsyāta eva siddham // PSBh_2.6:9",
    "GR13pasupbhu:1410": " * karmakāminaśca maheśvaramapekṣante na tu bhagavānīśvaraḥ karma puruṣaṃ vāpekṣate // PSBh_2.6:10",
    "GR13pasupbhu:1411": " * ato na karmāpekṣa īśvaraḥ // PSBh_2.6:11",
    "GR13pasupbhu:1412": " * itiśabdo'rthānāṃ nirvacanatvāt prakaraṇaparisamāptyarthaḥ // PSBh_2.6:12",
    "GR13pasupbhu:1413": " * āha kāmitvaṃ tattvavaidharmyaṃ kuryāt // PSBh_2.6:13",
    "GR13pasupbhu:1414": " * kāryatvena vā pariṇāmitvam ātmano bandhamokṣaviparyayaṃ vā kuryāt // PSBh_2.6:14",
    "GR13pasupbhu:1415": " * taducyate yasmādāha āṅ iti // PSBh_2.6:15",
    "GR13pasupbhu:1416": " * āṅ iti kāryakāraṇatvam ātmano muktānāṃ ca maryādā // PSBh_2.6:16",
    "GR13pasupbhu:1417": " * taducyate utpādyānugrāhyatirobhāvyakalpakatvābhāvakatvenāpariṇāmitvam ātmano muktānāṃ ca punarduḥkhair asaṃyojanam ityeṣā kāraṇamaryādā //",
    "GR13pasupbhu:1418": " * sthāpyā ca kāryamaryādā // PSBh_2.6:18",
    "GR13pasupbhu:1419": " * taducyate utpādyānugrāhyatirobhāvyakālpyavikāryamaryādā // PSBh_2.6:19",
    "GR13pasupbhu:1420": " * tadanyacodyādhiṣṭheyatvaṃ ca // PSBh_2.6:20",
    "GR13pasupbhu:1421": " * cakṣiṅ kathane // PSBh_2.6:21",
    "GR13pasupbhu:1422": " * bhagavatā kāryebhyo bhavatā rudreṇācakṣitam // PSBh_2.6:22",
    "GR13pasupbhu:1423": " * bhagavato maheśvarasya śaktiḥ sanātanī // PSBh_2.6:23",
    "GR13pasupbhu:1424": " * tadvidyādikāryaṃ kalitam ityeṣo'rthaḥ // PSBh_2.6:24",
    "GR13pasupbhu:1425": " * tathā coktaṃ varṇitamityarthaḥ // PSBh_2.6:25",
    "GR13pasupbhu:1426": " * atredamādhikārikaṃ kāryakāraṇaprakaraṇaṃ parisamāptamiti // PSBh_2.6:26",
    "GR13pasupbhu:1427": " * kiṃ nāma kāmitvaṃ rudrakāmitvaṃ ca // PSBh_2.6:27",
    "GR13pasupbhu:1428": " * etadeva kāraṇe mahābhāgyam āhosvidanyadasti // PSBh_2.6:28",
    "GR13pasupbhu:1429": " * ucyate asti // PSBh_2.6:29",
    "GR13pasupbhu:1430": " * yasmādāha // PSBh_2.6:30 **********************************************",
    "GR13pasupbhu:1431": " amaṅgalaṃ cātra maṅgalaṃ bhavati // PS_2.7 //",
    "GR13pasupbhu:1432": " * amaṅgalam iti atra sādhanajātam adhikurute taduddeśena tu maṅgalavacananirdeśaṃ karoti // PSBh_2.7:1",
    "GR13pasupbhu:1433": " * caśabdaḥ kāraṇaguṇavacanopakṣepe draṣṭavyaḥ // PSBh_2.7:2",
    "GR13pasupbhu:1434": " * upakṣipyottaratra maṅgalaṃ pradakṣiṇaṃ ca vakṣyāmaḥ // PSBh_2.7:3",
    "GR13pasupbhu:1435": " * tasmādubhayaṃ rudre devāśca pitaraśca ityupariṣṭād vakṣyāmaḥ // PSBh_2.7:4",
    "GR13pasupbhu:1436": " * atraśabde mūrtyadhiṣṭhātari manaḥsaṃjñe kāraṇe sakale upatiṣṭhatā apasavyasambandho draṣṭavyaḥ // PSBh_2.7:5",
    "GR13pasupbhu:1437": " * maṅgalam ityatrāpi cāmaṅgale vaktavye maṅgalameva tad vakṣyāmaḥ // PSBh_2.7:6",
    "GR13pasupbhu:1438": " * tad ucyate atra amaṅgalaṃ nāma nagnatvāpasavyatvasambandho hasitādyaḥ sādhanavargaḥ // PSBh_2.7:7",
    "GR13pasupbhu:1439": " * sa tkiha kāraṇamūrtisāmarthyānmaṅgalaṃ bhavati // PSBh_2.7:8",
    "GR13pasupbhu:1440": " * śailodomāvanavat // PSBh_2.7:9",
    "GR13pasupbhu:1441": " * maṅgalaṃ sādhanaṃ dharmaniṣpādakam // PSBh_2.7:10",
    "GR13pasupbhu:1442": " * bhavati iti bhūtārthavādo niḥsaṃśayam // PSBh_2.7:11",
    "GR13pasupbhu:1443": " * kāraṇamūrtau kriyamāṇamamaṅgalaṃ maṅgalaṃ bhavatītyarthaḥ // PSBh_2.7:12",
    "GR13pasupbhu:1444": " * āha kiṃ nagnatvam apasavyatvaṃ vā sādhanadvayamevocyate // PSBh_2.7:13",
    "GR13pasupbhu:1445": " * na // PSBh_2.7:14",
    "GR13pasupbhu:1446": " * yasmādāha // PSBh_2.7:15 **********************************************",
    "GR13pasupbhu:1447": " apasavyaṃ ca pradakṣiṇam // PS_2.8 //",
    "GR13pasupbhu:1448": " * nagnatvaṃ ca sādhanam evetyarthaḥ // PSBh_2.8:1",
    "GR13pasupbhu:1449": " * atrāmaṅgalanirdeśārthatvāt pratyāhāravad upahārasāmānyamātrakhyāpanāc ca pṛthagapasavyārambhaḥ // PSBh_2.8:2",
    "GR13pasupbhu:1450": " * tasmādatra apasavyaṃ nāma yat savyād viparītam // PSBh_2.8:3",
    "GR13pasupbhu:1451": " * caśabdaḥ samuccaye // PSBh_2.8:4",
    "GR13pasupbhu:1452": " * na kevalaṃ kāraṇamūrtisāmarthyād amaṅgalaṃ maṅgalamāpadyate apasavyaṃ ca pradakṣiṇamāpadyata ityarthaḥ // PSBh_2.8:5",
    "GR13pasupbhu:1453": " * pradakṣiṇaṃ nāma yad anyeṣām apasavyaṃ tadiha pradakṣiṇaṃ dharmaniṣpādakaṃ bhavati // PSBh_2.8:6",
    "GR13pasupbhu:1454": " * nanu yat teṣāṃ pradakṣiṇaṃ kasmāt // PSBh_2.8:7",
    "GR13pasupbhu:1455": " * utsūtrādidoṣād apsnānādivad ityarthaḥ // PSBh_2.8:8",
    "GR13pasupbhu:1456": " * āha samastānāṃ kāraṇaguṇānāṃ tu vacanaṃ kimasti neti // PSBh_2.8:9",
    "GR13pasupbhu:1457": " * ucyate asti // PSBh_2.8:10",
    "GR13pasupbhu:1458": " * yasmādāha // PSBh_2.8:11 **********************************************",
    "GR13pasupbhu:1459": " tasmādubhayathā yaṣṭavyaḥ // PS_2.9 //",
    "GR13pasupbhu:1460": " * iti // PSBh_2.9:1",
    "GR13pasupbhu:1461": " * atra tasmācchabdaḥ kāraṇaguṇavacane // PSBh_2.9:2",
    "GR13pasupbhu:1462": " * ke kāraṇaguṇā iti // PSBh_2.9:3",
    "GR13pasupbhu:1463": " * taducyate patitvasattvādyatvājātatvotpādakānugrāhakatirobhāvakatvatapāvāvede vāmadevajyeṣṭharudrakāmitvaṃ ca maṅgalāvāptiḥ pradakṣiṇāvāptiśca",
    "GR13pasupbhu:1464": " * etān kāraṇaguṇān jñātvā // PSBh_2.9:5",
    "GR13pasupbhu:1465": " * ato bravīti tasmāditi // PSBh_2.9:6",
    "GR13pasupbhu:1466": " * athaitat kāraṇaguṇavacanaṃ jñātvā sādhakena kiṃ kartavyam // PSBh_2.9:7",
    "GR13pasupbhu:1467": " * taducyate ubhayathā yaṣṭavyaḥ // PSBh_2.9:8",
    "GR13pasupbhu:1468": " * atrobhayathā dvidhetyarthaḥ // PSBh_2.9:9",
    "GR13pasupbhu:1469": " * yaṣṭavya ityatrāpi nastrikaṃ cintyate // PSBh_2.9:10",
    "GR13pasupbhu:1470": " * yaṣṭā yajanaṃ yaṣṭavyamiti // PSBh_2.9:11",
    "GR13pasupbhu:1471": " * atra yaṣṭā sādhakaḥ // PSBh_2.9:12",
    "GR13pasupbhu:1472": " * yaṣṭavyo bhagavān maheśvaraḥ // PSBh_2.9:13",
    "GR13pasupbhu:1473": " * yajanaṃ bhāvanā // PSBh_2.9:14",
    "GR13pasupbhu:1474": " * yajanam adhyayanadhyāpanasmaraṇādyam // PSBh_2.9:15",
    "GR13pasupbhu:1475": " * tatphaladevanityatā sāyujyam ityuttaratra vakṣyāmaḥ // PSBh_2.9:16",
    "GR13pasupbhu:1476": " * āha anirdeśāt saṃdehaḥ // PSBh_2.9:17",
    "GR13pasupbhu:1477": " * kathamubhayathā // PSBh_2.9:18",
    "GR13pasupbhu:1478": " * dvidhā nirdeśo vācyaḥ // PSBh_2.9:19",
    "GR13pasupbhu:1479": " * taducyate // PSBh_2.9:20 **********************************************",
    "GR13pasupbhu:1480": " devavat pitṛvac ca // PS_2.10 //",
    "GR13pasupbhu:1481": " * kathamiti // PSBh_2.10:1",
    "GR13pasupbhu:1482": " * ucyate pūrvamasya brāhmaṇasya devayajane pitṛyajane cādhikāro'dhigataḥ // PSBh_2.10:2",
    "GR13pasupbhu:1483": " * tasmāt tebhyo devapitṛbhyo bhaktivyāvartanaṃ kṛtvā ubhayathāpi maheśvare bhāvam avasthāpya yajanaṃ kartavyaṃ nānyasya // PSBh_2.10:3",
    "GR13pasupbhu:1484": " * caśabdaḥ pratiṣedhe // PSBh_2.10:4",
    "GR13pasupbhu:1485": " * yat tat pūrvaṃ devapitṛṣu kārakatvaṃ saṃbhāvitaṃ tat teṣu na vidyate // PSBh_2.10:5",
    "GR13pasupbhu:1486": " * atasteṣāṃ yajanaṃ na kartavyam ityarthaḥ // PSBh_2.10:6",
    "GR13pasupbhu:1487": " * āha yadyevaṃ tasmād ucyatāṃ devapit ṇāṃ ko doṣaḥ yasmāt te na yaṣṭavyāḥ // PSBh_2.10:7",
    "GR13pasupbhu:1488": " * rudre vā ko guṇaḥ yasmāt sa eva yaṣṭavyaḥ // PSBh_2.10:8",
    "GR13pasupbhu:1489": " * iti nirdeśo vācyaḥ // PSBh_2.10:9",
    "GR13pasupbhu:1490": " * apsnānādivat // PSBh_2.10:10",
    "GR13pasupbhu:1491": " * taducyate // PSBh_2.10:11 **********************************************",
    "GR13pasupbhu:1492": " ubhayaṃ tu rudre devāḥ pitaraśca // PS_2.11 //",
    "GR13pasupbhu:1493": " * tatrobhayaṃ dvayaṃ samastam ityarthaḥ // PSBh_2.11:1",
    "GR13pasupbhu:1494": " * tuśabdo devapitṛṣu vaiśeṣikaṃ kāraṇatvaṃ vyāvartayati rudre iti kāraṇāpadeśam // PSBh_2.11:2",
    "GR13pasupbhu:1495": " * rudrasya rudratvaṃ pūrvoktam // PSBh_2.11:3",
    "GR13pasupbhu:1496": " * rudra iti vaiṣayikaṃ saṃnidhānam // PSBh_2.11:4",
    "GR13pasupbhu:1497": " * atra śaktirviṣaya ity anarthāntaram // PSBh_2.11:5",
    "GR13pasupbhu:1498": " * te devapitaro rudraśaktyāṃ hāryadhāryakāryatvena vartante ādhīyante viṣaye vartanta ityarthaḥ // PSBh_2.11:6",
    "GR13pasupbhu:1499": " * devāḥ pitaraśca // PSBh_2.11:7",
    "GR13pasupbhu:1500": " * tatra devā iti ṛbhuṣu brahmādipiśācānteṣu manuṣyatiryagyonivarjaṃ sāmānyasaṃjñā // PSBh_2.11:8",
    "GR13pasupbhu:1501": " * vidhivat // PSBh_2.11:9",
    "GR13pasupbhu:1502": " * pitara iti viśeṣasaṃjñā bhasmasnānādivad ityarthaḥ // PSBh_2.11:10",
    "GR13pasupbhu:1503": " * brāhmaṇadevadattādivac ca // PSBh_2.11:11",
    "GR13pasupbhu:1504": " * atrāha sāmānyaviśeṣasaṃjñābhidhāne kiṃ prayojanamiti cet // PSBh_2.11:12",
    "GR13pasupbhu:1505": " * taducyate trividhasyāpi kāryasya rudre hāryadhāryakāryajñāpanārthaṃ kiṃca kālakriyāsvāhāsvadhāmantrānyatvadarśanād devapitṛyajanāpahṛtacittavyāvartanārthatvāc ca // PSBh_2.11:13",
    "GR13pasupbhu:1506": " * tasmād anyānanyatvenāpi vyākhyānam aduṣṭam // PSBh_2.11:14",
    "GR13pasupbhu:1507": " * caśabdo'bhyadhikatve // PSBh_2.11:15",
    "GR13pasupbhu:1508": " * devapitṛvat sattvasya trividhasyāpi kāryasyeśvare pratiṣṭhāprasavasaṃyogaviyogasukhamohabandhamokṣadātṛtvena",
    "GR13pasupbhu:1509": " ca sa eva paraṃ kāraṇaṃ samastatvenāpyate ityevaṃ caśabdo'bhyadhikatve draṣṭavyaḥ",
    "GR13pasupbhu:1510": " tasmād duḥkhāntārthinā te devapitaro na yaṣṭavyāḥ // PSBh_2.11:16",
    "GR13pasupbhu:1511": " * tadarthe bhagavān maheśvaro yaṣṭavya ityarthaḥ // PSBh_2.11:17",
    "GR13pasupbhu:1512": " * atredam ānuṣaṅgikaṃ kāryakāraṇaprakaraṇaṃ parisamāptam // PSBh_2.11:18",
    "GR13pasupbhu:1513": " * ata uttarasya vidhiprakaraṇasya satyapi padārthavailakṣaṇye sādhyasādhanabhāvād yajanena saha sambandhaṃ kariṣyāmaḥ // PSBh_2.11:19",
    "GR13pasupbhu:1514": " * kasmāt // PSBh_2.11:20",
    "GR13pasupbhu:1515": " * iha purastāduktam ubhayathā yaṣṭavyaḥ devavat pitṛvac ca // PSBh_2.11:21",
    "GR13pasupbhu:1516": " * yatra pūrvaṃ devapitṛbhyo vyāvartitayā bhaktyā maheśvaraṃ yajato'navagamāt svātmeśvarasaṃyogaṃ yogaṃ prāpsyasi tatphalaṃ vakṣyāmaḥ // PSBh_2.11:22",
    "GR13pasupbhu:1517": " * yena ca balenopabṛṃhitasya tatraiva yajane udyogo'bhiniveśaśca bhaviṣyati tad balaṃ vakṣyāmaḥ // PSBh_2.11:23",
    "GR13pasupbhu:1518": " * tadbalaprāptau copāyaṃ vakṣyāmaḥ // PSBh_2.11:24",
    "GR13pasupbhu:1519": " * taducyate // PSBh_2.11:25 **********************************************",
    "GR13pasupbhu:1520": " harṣāpramādī // PS_2.12 //",
    "GR13pasupbhu:1521": " * iti // PSBh_2.12:1",
    "GR13pasupbhu:1522": " * athavānyo dūrasthaḥ sambandhaḥ // PSBh_2.12:2",
    "GR13pasupbhu:1523": " * yasmād ucyate yasya yenārthasambandho dūrasthasyāpi tena tadarthotpattiḥ samānā // PSBh_2.12:3",
    "GR13pasupbhu:1524": " * ānantarye'pi asaṃbandho grahaṇakṣayādivan na tv atra amaṅgalādibhiḥ // PSBh_2.12:4",
    "GR13pasupbhu:1525": " * kasmāt // PSBh_2.12:5",
    "GR13pasupbhu:1526": " * śeṣābhāvāt // PSBh_2.12:6",
    "GR13pasupbhu:1527": " * evamihāpi dūrasthaḥ sambandhaḥ // PSBh_2.12:7",
    "GR13pasupbhu:1528": " * kasmāt // PSBh_2.12:8",
    "GR13pasupbhu:1529": " * iha purastāduktam akaluṣamateḥ carataḥ tato'sya yogaḥ pravartate // PSBh_2.12:9",
    "GR13pasupbhu:1530": " * atra kaluṣavyatirekeṇa ye 'nye yogavyāghātakarā hetavaḥ tān vakṣyāmaḥ // PSBh_2.12:10",
    "GR13pasupbhu:1531": " * yathā caikā caritavyā yogaprāpikā iti vyākhyāsyāmaḥ // PSBh_2.12:11",
    "GR13pasupbhu:1532": " * tathā caryāntareṇa tapasā yogaprāptiryathā bhavati tad balaṃ vakṣyāmaḥ // PSBh_2.12:12",
    "GR13pasupbhu:1533": " * tadbalaprāptau copāyaṃ vakṣyāmaḥ // PSBh_2.12:13",
    "GR13pasupbhu:1534": " * harṣāpramādī iti // PSBh_2.12:14",
    "GR13pasupbhu:1535": " * atra harṣo nāma divyeṣu viṣayeṣu vidhānajadharmaprakāśiteṣu prītituṣṭipramodāḥ // PSBh_2.12:15",
    "GR13pasupbhu:1536": " * te tv iha prāptyādiva viśvāmitrādisvarūpā draṣṭavyāḥ // PSBh_2.12:16",
    "GR13pasupbhu:1537": " * kathaṃlakṣaṇā iti cet // PSBh_2.12:17",
    "GR13pasupbhu:1538": " * taducyate kāryakaraṇaviśuddhilakṣaṇāḥ tatra kāryaviśuddhis tāvad yadaitad devaśarīraṃ",
    "GR13pasupbhu:1539": " jvalantaṃ bhāsā dīpyantaṃ divi bhuvyantarikṣe ca rukmadaṇḍavad ucchritamātmānaṃ paśyati",
    "GR13pasupbhu:1540": " tadā divi aṇimā laghimā mahimā iti trayaḥ kāryaguṇā bhavanti // PSBh_2.12:18",
    "GR13pasupbhu:1541": " * antarikṣe ca yasmāddharmaviśeṣāt // PSBh_2.12:19",
    "GR13pasupbhu:1542": " * tathā karaṇaviśuddhirapi garimādibhiḥ bāhyairantaḥ karaṇena ca dūraviṣayagrāhakatvālocanasaṃkalpādhyavasāyābhimānādayo bhavanti // PSBh_2.12:20",
    "GR13pasupbhu:1543": " * kasmāt // PSBh_2.12:21",
    "GR13pasupbhu:1544": " * dharmādivacanāt // PSBh_2.12:22",
    "GR13pasupbhu:1545": " * apica prāptiḥ prākāmyam īśitvaṃ vaśitvaṃ ca yatra kāmāvasāyitvamiti pañca karaṇaguṇā bhavanti // PSBh_2.12:23",
    "GR13pasupbhu:1546": " * ityevaṃ yadanyeṣām aṇimādyaṣṭaguṇaṃ catuḥṣaṣṭivikalpaṃ dharmakāryam aiśvaryaṃ tadiha śāstre harṣa iti saṃjñitam // PSBh_2.12:24",
    "GR13pasupbhu:1547": " * teṣu madam akurvan harṣāpramādī bhavati // PSBh_2.12:25",
    "GR13pasupbhu:1548": " * dharmavidyābalenety arthaḥ // PSBh_2.12:26",
    "GR13pasupbhu:1549": " * āha kutrasthasya te harṣā abhivyajyante kīdṛśasya vā // PSBh_2.12:27",
    "GR13pasupbhu:1550": " * taducyate // PSBh_2.12:28 **********************************************",
    "GR13pasupbhu:1551": " caryāyāṃ caryāyām // PS_2.13 //",
    "GR13pasupbhu:1552": " * atra caryāyāṃ caryāyām iti vīpsā // PSBh_2.13:1",
    "GR13pasupbhu:1553": " * āha anirdeśādiha vīpsā ekavacanadvivacanabahuvacaneṣu bhavati // PSBh_2.13:2",
    "GR13pasupbhu:1554": " * tatraikavacane tāvad bhavati // PSBh_2.13:3",
    "GR13pasupbhu:1555": " * yasmāduktam /",
    "GR13pasupbhu:1556": " adya te rudhiraṃ tīvraṃ pibāmi puruṣādhama /",
    "GR13pasupbhu:1557": " vadedānīṃ susaṃrabdhaḥ punargauriti gaur iti // PSBh_2.13:4",
    "GR13pasupbhu:1558": " * iti // PSBh_2.13:5",
    "GR13pasupbhu:1559": " * tathā dvivacane'pi bhavati /",
    "GR13pasupbhu:1560": " ubhau dhvajau vātamalau śuśubhāte rathe rathe /",
    "GR13pasupbhu:1561": " saṃrabdhau paramakruddhau yudhi ghnantau parasparam // PSBh_2.13:6",
    "GR13pasupbhu:1562": " * tathā bahuvacane'pi bhavati // PSBh_2.13:7",
    "GR13pasupbhu:1563": " * yasmāduktam /",
    "GR13pasupbhu:1564": " puruṣe puruṣe buddhiḥ sā sā bhavati niścitā /",
    "GR13pasupbhu:1565": " tuṣyanti ca pṛthak sarve te manuṣyāstathā tathā // PSBh_2.13:8",
    "GR13pasupbhu:1566": " * ityataḥ saṃśayaḥ // PSBh_2.13:9",
    "GR13pasupbhu:1567": " * ataḥ kimekā cariḥ uta caridvayam uta caribahutvamiti // PSBh_2.13:10",
    "GR13pasupbhu:1568": " * ucyate ekā cariḥ kriyābahutve'pi bhavati // PSBh_2.13:11",
    "GR13pasupbhu:1569": " * yathāyatane loke ca // PSBh_2.13:12",
    "GR13pasupbhu:1570": " * tatrāyatane snānahasitādyāḥ loke ca krāthanaspandanādyāḥ vidhikriyāḥ ityevaṃ carikriyātattvaṃ dṛṣṭvā vīpsārthenābhihitaṃ caryāyāṃ caryāyāṃ kriyāyāmityarthaḥ // PSBh_2.13:13",
    "GR13pasupbhu:1571": " * tasmāt sakṛduccāritā vīpsā bahuvacane'pi bhavati // PSBh_2.13:14",
    "GR13pasupbhu:1572": " * vṛkṣabalivat // PSBh_2.13:15",
    "GR13pasupbhu:1573": " * kiṃca māhātmyamiti caryottarasambandhāt kathyate ekā cariḥ kriyābahutve bhavati // PSBh_2.13:16",
    "GR13pasupbhu:1574": " * kāryakaraṇaviśuddhilakṣaṇā harṣā ityuktam // PSBh_2.13:17",
    "GR13pasupbhu:1575": " * na ca vibhā kāryakaraṇaiśvaryābhiniveśaḥ śakyate kartumityato'vagamyate kāryakaraṇavataścarato mahimāno'bhivyajyanta ityarthaḥ // PSBh_2.13:18",
    "GR13pasupbhu:1576": " * āha apramattasyācarataḥ kā kāryaniṣpattiḥ // PSBh_2.13:19",
    "GR13pasupbhu:1577": " * taducyate // PSBh_2.13:20 **********************************************",
    "GR13pasupbhu:1578": " māhātmyamavāpnoti // PS_2.14 //",
    "GR13pasupbhu:1579": " * māhātmyaṃ nāma aryam aprakāśavat // PSBh_2.14:1",
    "GR13pasupbhu:1580": " * taduta yasya sāṃnidhyād ayaṃ brāhmaṇaḥ paridṛṣṭārtho'pi bhūtvā duṣṭāśvatararathasthānīyair dehendriyādibhir apanīyate apahriyate tad amāhātmyam",
    "GR13pasupbhu:1581": " * vidhiyogābhiniveśāsāmarthyam adharmabalam // PSBh_2.14:3",
    "GR13pasupbhu:1582": " * uktaṃ hi / hriyate buddhirmano'pi narasya dehendriyaiḥ /",
    "GR13pasupbhu:1583": " amūḍhasaṃjño durdāntair duṣṭāśvairiva sārathiḥ // PSBh_2.14:4",
    "GR13pasupbhu:1584": " * māhātmyamato viparītam // PSBh_2.14:5",
    "GR13pasupbhu:1585": " * yasya sāṃnidhyād ayaṃ brāhmaṇaḥ snānaśayanānusnānādikrāthanaspandanādhyayanadhyānasmaraṇakaraṇasamartho bhavati parayā śraddhayā yuktas tanmāhātmyam",
    "GR13pasupbhu:1586": " * āha kiṃ taditi // PSBh_2.14:7",
    "GR13pasupbhu:1587": " * ucyate yadetat prabhraṣṭasya tapaso vīryaṃ tapobalaṃ tapaḥśaktis tanmāhātmyam // PSBh_2.14:8",
    "GR13pasupbhu:1588": " * kathaṃ gamyate // PSBh_2.14:9",
    "GR13pasupbhu:1589": " * caryānantaroktatvāt // PSBh_2.14:10",
    "GR13pasupbhu:1590": " * yadanantaraṃ yadavāpnoti tata eva tad āsādayatītyarthaḥ // PSBh_2.14:11",
    "GR13pasupbhu:1591": " * āha prāpnotīti astu pāṭhaḥ // PSBh_2.14:12",
    "GR13pasupbhu:1592": " * labdhur bhaviṣyatītyucyate // PSBh_2.14:13",
    "GR13pasupbhu:1593": " * avaramya kṣaṇagatiprītiprāptyarthatvāt tena vidhicaraṇena rakṣate harṣaviśeṣāṇām abhiprītiviśeṣaṇam atigatisaṃstavanāvāptiś ca // PSBh_2.14:14",
    "GR13pasupbhu:1594": " * tasmān mantrabalavad dharmabalamevāsya māhātmyam avāpnotītyarthaḥ // PSBh_2.14:15",
    "GR13pasupbhu:1595": " * āha kaḥ so 'bhyupāyaḥ // PSBh_2.14:16",
    "GR13pasupbhu:1596": " * kāni vā tāni dharmasādhanāni yair harṣotpattir māhātmyalābhaśca bhavati // PSBh_2.14:17",
    "GR13pasupbhu:1597": " * carikriyāṇāṃ vā katividho vibhāgaḥ // PSBh_2.14:18",
    "GR13pasupbhu:1598": " * dānādīnāṃ vā pūrvoktānāṃ viśeṣaṇaṃ kimasti neti // PSBh_2.14:19",
    "GR13pasupbhu:1599": " * ucyate'sti // PSBh_2.14:20",
    "GR13pasupbhu:1600": " * yasmādāha // PSBh_2.14:21 **********************************************",
    "GR13pasupbhu:1601": " atidattam atīṣṭam // PS_2.15 //",
    "GR13pasupbhu:1602": " * atra kudānāni gobhūhiraṇyasuvarṇādīni // PSBh_2.15:1",
    "GR13pasupbhu:1603": " * kasmāt // PSBh_2.15:2",
    "GR13pasupbhu:1604": " * anaikāntikānātyantikasātiśayaphalatvāt kupathādhvapravādāc ca // PSBh_2.15:3",
    "GR13pasupbhu:1605": " * tasmādatra atiśabdo viśeṣaṇam // PSBh_2.15:4",
    "GR13pasupbhu:1606": " * atidānaṃ cātmapradānam // PSBh_2.15:5",
    "GR13pasupbhu:1607": " * kasmāt // PSBh_2.15:6",
    "GR13pasupbhu:1608": " * ātmanaḥ dātṛtvād bhūyo dānaprayojanābhāvāt // PSBh_2.15:7",
    "GR13pasupbhu:1609": " * sthānaśarīrendriyaviṣayādyaprāpakatvāt // PSBh_2.15:8",
    "GR13pasupbhu:1610": " * aikāntikātyantikarudrasamīpaprāpter ekāntenaivānāvṛttiphalatvād asādhāraṇaphalatvāc cātmapradānam atidānam // PSBh_2.15:9",
    "GR13pasupbhu:1611": " * tathā kuyajanāny agniṣṭomādīni // PSBh_2.15:10",
    "GR13pasupbhu:1612": " * kasmāt // PSBh_2.15:11",
    "GR13pasupbhu:1613": " * saṃgrahapratigrahahiṃsādiyuktena śraveṇābhinirvṛttidarśanāt pattrīrātrijadevatādisādhāraṇaphalatvād anityasātiśayasaṃkīrṇaphalatvāc ca kuyajanāny agniṣṭomādīni // PSBh_2.15:12",
    "GR13pasupbhu:1614": " * tasmād atrātiśabdo viśeṣaṇam // PSBh_2.15:13",
    "GR13pasupbhu:1615": " * atiyajanaṃ nāma yadāyatane loke vā // PSBh_2.15:14",
    "GR13pasupbhu:1616": " * tatrāyatane snānahasitādyā loke ca krāthanaspandanādyā vidhikriyā // PSBh_2.15:15",
    "GR13pasupbhu:1617": " * kasmāt // PSBh_2.15:16",
    "GR13pasupbhu:1618": " * saṃgrahapratigrahahiṃsādirahitena krameṇa svaśarīrasamutthābhiḥ kāyikavācikamānasikābhirijyate yasmāt // PSBh_2.15:17",
    "GR13pasupbhu:1619": " * ataścetyucyate atiyajanam // PSBh_2.15:18",
    "GR13pasupbhu:1620": " * āha kiṃ dānaṃ yajanaṃ ca sādhanadvayam evātrātiśabdena viśiṣṭaṃ kartavyamiti // PSBh_2.15:19",
    "GR13pasupbhu:1621": " * ucyate na // PSBh_2.15:20",
    "GR13pasupbhu:1622": " * yasmādāha // PSBh_2.15:21 **********************************************",
    "GR13pasupbhu:1623": " atitaptaṃ tapastathā // PS_2.16 //",
    "GR13pasupbhu:1624": " * atiśabdo viśeṣaṇe // PSBh_2.16:1",
    "GR13pasupbhu:1625": " * nāyāntyādhyātmikādhibhautikādhidaivikās teṣāṃ svaśāstroktena krameṇa manasi saṃmatānāṃ matānām anupāyataḥ pratīkāram akurvatāṃ tapo niṣpadyate",
    "GR13pasupbhu:1626": " * yatra tṛtīyāyām ātmasaṃyogān niṣpadyate tat tapa ityarthaḥ // PSBh_2.16:3",
    "GR13pasupbhu:1627": " * tadā śayanārthe katham // PSBh_2.16:4",
    "GR13pasupbhu:1628": " * tathātitāpebhyo 'titapo niṣpadyate tathā dānayajanābhyām apīti // PSBh_2.16:5",
    "GR13pasupbhu:1629": " * tathāśabdaḥ sādhanatrayopasaṃhārārthaḥ // PSBh_2.16:6",
    "GR13pasupbhu:1630": " * yadā dadāti tadā yajati tapyati ca // PSBh_2.16:7",
    "GR13pasupbhu:1631": " * yadāpi yajati tadā dadāti tapyati ca // PSBh_2.16:8",
    "GR13pasupbhu:1632": " * yadā tapyati tadā dadāti yajati ca // PSBh_2.16:9",
    "GR13pasupbhu:1633": " * evamādidīkṣāprabhṛtir asya brāhmaṇasya // PSBh_2.16:10",
    "GR13pasupbhu:1634": " * ebhis tribhir upāyair gaṅgāsrotovad dharmasyāyo 'dharmasya vyayo bhavati tadātidānādiniṣpannena",
    "GR13pasupbhu:1635": " prakṛṣṭena tapasā asya brāhmaṇasya harṣotpattirmāhātmyalābhaśca sambhavatītyarthaḥ // PSBh_2.16:11",
    "GR13pasupbhu:1636": " * āha atidānādiniṣpannena prakṛṣṭena tapasāsya brāhmaṇasya kā gatirbhavatīti // PSBh_2.16:12",
    "GR13pasupbhu:1637": " * ucyate abhyudayakaivalyavyatirekeṇa // PSBh_2.16:13 **********************************************",
    "GR13pasupbhu:1638": " atyāgatiṃ gamayate // PS_2.17 //",
    "GR13pasupbhu:1639": " * atra atiśabdo viśeṣaṇe // PSBh_2.17:1",
    "GR13pasupbhu:1640": " * āṅ iti maryādāyāṃ bhavati // PSBh_2.17:2",
    "GR13pasupbhu:1641": " * katham adhyayanadhyānādirahitamapi sādhakaṃ tapo'tigatiṃ gamayati tadabhyāso haratyenam iti vacanāt // PSBh_2.17:3",
    "GR13pasupbhu:1642": " * atigatiriti yogaparyāyaḥ // PSBh_2.17:4",
    "GR13pasupbhu:1643": " * kathaṃ gamyate // PSBh_2.17:5",
    "GR13pasupbhu:1644": " * tapaḥkāryatvād ānantyabrahmasāyujyavat // PSBh_2.17:6",
    "GR13pasupbhu:1645": " * sāṃkhyayogābhyudayādigativiśeṣaviśeṣitatvād upariṣṭād vartata ityarthaḥ // PSBh_2.17:7",
    "GR13pasupbhu:1646": " * tasmāt tapasaḥ phalaṃ viśeṣārthamabhidhīyate yogo'tigatimiti // PSBh_2.17:8",
    "GR13pasupbhu:1647": " * atigatimiti karma // PSBh_2.17:9",
    "GR13pasupbhu:1648": " * gamayate // PSBh_2.17:10",
    "GR13pasupbhu:1649": " * na tāvad gataḥ gamiṣyati kiṃtu gamayatītyarthaḥ // PSBh_2.17:11",
    "GR13pasupbhu:1650": " * āha atidānād yathāvat tapaso guṇavacanaṃ kimasti neti // PSBh_2.17:12",
    "GR13pasupbhu:1651": " * ucyate asti // PSBh_2.17:13",
    "GR13pasupbhu:1652": " * yasmādāha // PSBh_2.17:14 **********************************************",
    "GR13pasupbhu:1653": " tasmāt // PS_2.18 //",
    "GR13pasupbhu:1654": " * iti // PSBh_2.18:1",
    "GR13pasupbhu:1655": " * atra tasmācchabdas tapaso guṇavacane // PSBh_2.18:2",
    "GR13pasupbhu:1656": " * tasmādatidānādiniṣpanno dharmo'tyāgatiṃ gamayate niratiśayāṃ prāpayati // PSBh_2.18:3",
    "GR13pasupbhu:1657": " * na sthānaśarīrendriyaviṣayādiprāptau // PSBh_2.18:4",
    "GR13pasupbhu:1658": " * aikāntikātyantikarudrasamīpaprāpter ekāntenaivānāvṛttiphalatvaṃ ca dṛṣṭvā // PSBh_2.18:5",
    "GR13pasupbhu:1659": " * ato bravīti tasmāditi // PSBh_2.18:6",
    "GR13pasupbhu:1660": " * āha atyantatapaso guṇavacanaṃ jñātvā kāraṇaṃ ca sādhakena kiṃ kartavyam // PSBh_2.18:7",
    "GR13pasupbhu:1661": " * taducyate tadarthameva // PSBh_2.18:8 **********************************************",
    "GR13pasupbhu:1662": " bhūyastapaścaret // PS_2.19 //",
    "GR13pasupbhu:1663": " * atra bhūyaḥ punaḥsaṃdhāne draṣṭavyaḥ iṣṭāpūrtavat // PSBh_2.19:1",
    "GR13pasupbhu:1664": " * katham // PSBh_2.19:2",
    "GR13pasupbhu:1665": " * harṣeṣv abhisaktasya muhūrtamardhamuhūrtaṃ vā sādhanebhyo vyucchedaṃ dṛṣṭvā saṃdhāne bhūyaḥśabdo'bhihitaḥ // PSBh_2.19:3",
    "GR13pasupbhu:1666": " * tasmādatra tapastadeva // PSBh_2.19:4",
    "GR13pasupbhu:1667": " * niruktamasya pūrvoktam // PSBh_2.19:5",
    "GR13pasupbhu:1668": " * cared ityarjanam adhikurute // PSBh_2.19:6",
    "GR13pasupbhu:1669": " * dharmānekasaṃśayānyatvāc ca apunarukto'yaṃ caraśabdo draṣṭavyaḥ // PSBh_2.19:7",
    "GR13pasupbhu:1670": " * āha yadyevaṃ tasmāducyatāṃ harṣāṇāṃ ko doṣo'bhivyajyate // PSBh_2.19:8",
    "GR13pasupbhu:1671": " * māhātmyasya vā ko guṇaḥ yasmāt tad grāhyamiti // PSBh_2.19:9",
    "GR13pasupbhu:1672": " * taducyate kurute māhātmyam // PSBh_2.19:10",
    "GR13pasupbhu:1673": " * yasmādāha // PSBh_2.19:11 **********************************************",
    "GR13pasupbhu:1674": " nānyabhaktistu śaṃkare // PS_2.20 //",
    "GR13pasupbhu:1675": " * ayaṃ nakāro 'nyabhaktipratiṣedhe // PSBh_2.20:1",
    "GR13pasupbhu:1676": " * bhaktirbhāvanetyarthaḥ // PSBh_2.20:2",
    "GR13pasupbhu:1677": " * tuśabdo viśeṣaṇe // PSBh_2.20:3",
    "GR13pasupbhu:1678": " * katham // PSBh_2.20:4",
    "GR13pasupbhu:1679": " * ye harṣeṣvabhisaktāḥ dūṣyataḥ taskaratvamāpannāḥ te viśeṣeṇa tu śaṃkarād dūrasthā bhavanti // PSBh_2.20:5",
    "GR13pasupbhu:1680": " * śaṃkaraḥ kasmāt // PSBh_2.20:6",
    "GR13pasupbhu:1681": " * samastasukhanirvāṇakaratvāc chaṃkaraḥ // PSBh_2.20:7",
    "GR13pasupbhu:1682": " * śaṃkare ityaupaśleṣikaṃ saṃnidhānam // PSBh_2.20:8",
    "GR13pasupbhu:1683": " * śaṃkare bhāvanā kartavyā nānyatrety arthaḥ // PSBh_2.20:9",
    "GR13pasupbhu:1684": " * uktaṃ hi / karmaṇā manasā vācā yad aślakṣṇaṃ niṣevate /",
    "GR13pasupbhu:1685": " tadabhyāso haratyenaṃ tasmāt kalyāṇamācaret // PSBh_2.20:10",
    "GR13pasupbhu:1686": " * evamete mahātmānaḥ prāhur adhyātmacintakāḥ /",
    "GR13pasupbhu:1687": " yaccittas tanmayo bhāvo guhyametat sanātanam // PSBh_2.20:11",
    "GR13pasupbhu:1688": " * gacchaṃs tiṣṭhan śayāno vā jāgrac caiva svapaṃstathā /",
    "GR13pasupbhu:1689": " śaṃkare bhāvanāṃ kuryād yadīcched yogamātmanaḥ // PSBh_2.20:12",
    "GR13pasupbhu:1690": " * yasmāt kṣayānte trailokyaṃ śaṃkare yāti saṃkṣayam /",
    "GR13pasupbhu:1691": " tasmāt saṃvartako dhātā śaṃkarastvabhidhīyate // PSBh_2.20:13",
    "GR13pasupbhu:1692": " * evaṃ śaṃkare bhāva upaśleṣitavyo nānyatrety arthaḥ // PSBh_2.20:14",
    "GR13pasupbhu:1693": " * evaṃ parisamāptiṃ kṛtvā yuktaṃ vaktum // PSBh_2.20:15 **********************************************",
    "GR13pasupbhu:1694": " atredaṃ brahma japet // PS_2.21 //",
    "GR13pasupbhu:1695": " * iti // PSBh_2.21:1",
    "GR13pasupbhu:1696": " * asya pūrvokto'rthaḥ // PSBh_2.21:2",
    "GR13pasupbhu:1697": " * āha dharmapariṇāmakatvāt śaṃkaratvāt sukhada īśvaro'bhihitaḥ // PSBh_2.21:3",
    "GR13pasupbhu:1698": " * athāntarasṛṣṭyāṃ sukhaduḥkhakāraṇaṃ kiṃ bhavati dharmādharmasattvarajovad uta neti // PSBh_2.21:4",
    "GR13pasupbhu:1699": " * ucyate atra ya upāyaḥ sukhadaḥ tathā vakṣyāmaḥ yathāvān yatra vyavasthite saṃsāragate kārye sa eva kāraṇaṃ param // PSBh_2.21:5",
    "GR13pasupbhu:1700": " * nanu koryakalavan niradhikāras tathā vakṣyāmo vistaraśaś cāsmin brahmaṇi kāraṇaśaktiṃ vakṣyāmaḥ // PSBh_2.21:6",
    "GR13pasupbhu:1701": " * śaktiṃ ca jñātvā yathā sādhako'ṣṭabhir namaskārairātmānaṃ dadāti tathā vakṣyāmaḥ // PSBh_2.21:7",
    "GR13pasupbhu:1702": " * ata idamārabhyate // PSBh_2.21:8 **********************************************",
    "GR13pasupbhu:1703": " vāmadevāya namo jyeṣṭhāya namo rudrāya namaḥ // PS_2.22 //",
    "GR13pasupbhu:1704": " * iti // PSBh_2.22:1",
    "GR13pasupbhu:1705": " * prayogānyatvāt prayojanānyatvāc cāpunaruktā vāmadevādiśabdā draṣṭavyāḥ // PSBh_2.22:2",
    "GR13pasupbhu:1706": " * atra vāmatvaṃ devatvaṃ jyeṣṭhatvaṃ rudratvaṃ ca pūrvoktam // PSBh_2.22:3",
    "GR13pasupbhu:1707": " * vāmadevajyeṣṭharudrāyeti caturthī // PSBh_2.22:4",
    "GR13pasupbhu:1708": " * nama ityātmapradāne pūjāyāṃ ca // PSBh_2.22:5",
    "GR13pasupbhu:1709": " * sambhāvanānyatvāc cāpunaruktāḥ sarvanamaskārā draṣṭavyāḥ // PSBh_2.22:6",
    "GR13pasupbhu:1710": " * āha kiṃ catuṣkamevātra kāraṇe cintyate // PSBh_2.22:7",
    "GR13pasupbhu:1711": " * nāmacatuṣkāpadeśena vā nāmni namaskāro draṣṭavyaḥ // PSBh_2.22:8",
    "GR13pasupbhu:1712": " * ucyate na // PSBh_2.22:9",
    "GR13pasupbhu:1713": " * yasmādāha // PSBh_2.22:10 **********************************************",
    "GR13pasupbhu:1714": " kālāya namaḥ // PS_2.23 //",
    "GR13pasupbhu:1715": " * atra kāla ityeṣa maheśvaraparyāyaḥ kasmāt pūrvottarasūtrasāmarthyāt // PSBh_2.23:1",
    "GR13pasupbhu:1716": " * kālayate yasmāt kṣetrasādhiniṣṭhāni sthānāni kalādiśarīrendriyaviṣayādibhyo viyogeneti tataḥ kālaḥ // PSBh_2.23:2",
    "GR13pasupbhu:1717": " * uktaṃ hi // PSBh_2.23:3",
    "GR13pasupbhu:1718": " * brahmādibhūrjaparyantaṃ jagad etac carācaram /",
    "GR13pasupbhu:1719": " yataḥ kalayate rudraḥ kālarūpī tataḥ smṛtaḥ // PSBh_2.23:4",
    "GR13pasupbhu:1720": " * kālyān kalayate yasmāt kalābhyaḥ kālaparyayāt /",
    "GR13pasupbhu:1721": " kalanāt kālanāc cāpi kāla ityabhidhīyate // PSBh_2.23:5",
    "GR13pasupbhu:1722": " * evaṃ kālo hi bhagavān // PSBh_2.23:6",
    "GR13pasupbhu:1723": " * kālyāḥ kṣetrajñāḥ // PSBh_2.23:7",
    "GR13pasupbhu:1724": " * sthānāni tu brahmendradevapitrādivacanād brāhmaṃ prājāpatyaṃ saumyam aindraṃ gāndharvaṃ yākṣaṃ rākṣasaṃ paiśācamiti // PSBh_2.23:8",
    "GR13pasupbhu:1725": " * tathā brāhmaṇaśūdragomṛgasarvabhūtakṛtānnādivacanāt tathā mānuṣapaśumṛgapakṣisarīsṛpasthāvarādīnāṃ grahaṇam // PSBh_2.23:9",
    "GR13pasupbhu:1726": " * tathā yogeśvarā deveṣvantarbhūtāḥ // PSBh_2.23:10",
    "GR13pasupbhu:1727": " * kasmāt // PSBh_2.23:11",
    "GR13pasupbhu:1728": " * dharmabāhulyāt // PSBh_2.23:12",
    "GR13pasupbhu:1729": " * tathā nārakās tiryakṣv antarbhūtāḥ // PSBh_2.23:13",
    "GR13pasupbhu:1730": " * kasmāt // PSBh_2.23:14",
    "GR13pasupbhu:1731": " * adharmabāhulyāt // PSBh_2.23:15",
    "GR13pasupbhu:1732": " * evaṃ sthānataścaturdaśakaḥ saṃsāra ityupacaryate // PSBh_2.23:16",
    "GR13pasupbhu:1733": " * eteṣu kalādivacanān maheśvaro nimittam // PSBh_2.23:17",
    "GR13pasupbhu:1734": " * kasmāt // PSBh_2.23:18",
    "GR13pasupbhu:1735": " * pūrvottaraśarīreṣu bhogalopābhivyaktimātratvāt // PSBh_2.23:19",
    "GR13pasupbhu:1736": " * ādimān saṃsāro draṣṭavyaḥ // PSBh_2.23:20",
    "GR13pasupbhu:1737": " * tatphalabhoktṛtvāt kāryakaraṇayor anāditvād anādir akṛtābhyāgamād ityetad bhagavatyabhyadhikatvaṃ śeṣeṣu ca puruṣeṣu nyūnatvaṃ jñātvā yuktaṃ vaktuṃ kālāya namaḥ // PSBh_2.23:21",
    "GR13pasupbhu:1738": " * atrāpi kālāya iti caturthī // PSBh_2.23:22",
    "GR13pasupbhu:1739": " * nama ityātmapradāne pūjāyāṃ ca // PSBh_2.23:23",
    "GR13pasupbhu:1740": " * sambhāvanānyatvāc cāpunarukto'yaṃ namaskāro draṣṭavyaḥ // PSBh_2.23:24",
    "GR13pasupbhu:1741": " * āha atha sthānaśarīrendriyaviṣayādīnāṃ kimeṣa bhagavān prabhuḥ kartā bhavati neti // PSBh_2.23:25",
    "GR13pasupbhu:1742": " * ucyate prabhuḥ kartaiva // PSBh_2.23:26",
    "GR13pasupbhu:1743": " * yasmādāha // PSBh_2.23:27 **********************************************",
    "GR13pasupbhu:1744": " kalavikaraṇāya namaḥ // PS_2.24 //",
    "GR13pasupbhu:1745": " * atra kalā nāma kāryakaraṇākhyāḥ kalāḥ // PSBh_2.24:1",
    "GR13pasupbhu:1746": " * tatra kāryākhyāḥ pṛthivyāpastejo vāyurākāśaḥ // PSBh_2.24:2",
    "GR13pasupbhu:1747": " * ākāśaḥ śabdaguṇaḥ // PSBh_2.24:3",
    "GR13pasupbhu:1748": " * śabdasparśaguṇo vāyustau ca rūpaṃ ca tejasi /",
    "GR13pasupbhu:1749": " te rasaśca jale jñeyāste ca gandhaḥ kṣitāv api // PSBh_2.24:4",
    "GR13pasupbhu:1750": " * śabdasparśarūparasagandhāḥ // PSBh_2.24:5",
    "GR13pasupbhu:1751": " * tathā karaṇākhyāḥ śrotraṃ tvak cakṣuḥ jihvā ghrāṇaṃ pādaḥ pāyuḥ upasthaḥ hastaḥ vāk manaḥ ahaṃkāraḥ buddhir iti // PSBh_2.24:6",
    "GR13pasupbhu:1752": " * tāsāṃ vikaraṇo bhagavānīśvaraḥ // PSBh_2.24:7",
    "GR13pasupbhu:1753": " * kasmāt // PSBh_2.24:8",
    "GR13pasupbhu:1754": " * dṛkkriyāśaktyorapratīghātāt // PSBh_2.24:9",
    "GR13pasupbhu:1755": " * vikaraṇatvaṃ nāma sthānaśarīrendriyaviṣayādisaṃniveśena vistaravibhāgaviśeṣataśca",
    "GR13pasupbhu:1756": " kāryakaraṇākhyābhiḥ kalābhir dharmajñānavairāgyaiśvaryādharmājñānāvairāgyānaiśvaryādibhiśca",
    "GR13pasupbhu:1757": " kṣetrajñasaṃyojanamityetad bhagavaty abhyadhikatvaṃ śeṣeṣu ca puruṣeṣu nyūnatvaṃ",
    "GR13pasupbhu:1758": " jñātvā yuktaṃ vaktuṃ kalavikaraṇāya namaḥ // PSBh_2.24:10",
    "GR13pasupbhu:1759": " * atrāpi kalavikaraṇāya iti caturthī /",
    "GR13pasupbhu:1760": " nama ityātmapradāne pūjāyāṃ ca // PSBh_2.24:11",
    "GR13pasupbhu:1761": " * sambhāvanānyatvāc cāpunarukto'yaṃ namaḥśadaḥ // PSBh_2.24:12",
    "GR13pasupbhu:1762": " * āha kālanavikaraṇatvād avāntarasṛṣṭyāṃ karmakṣaye vṛttilābhe cāpekṣate neti // PSBh_2.24:13",
    "GR13pasupbhu:1763": " * dharmajñānavairāgyaiśvaryādīnāṃ vā kimeṣa bhagavān prabhurbhavati neti // PSBh_2.24:14",
    "GR13pasupbhu:1764": " * ucyate prabhuḥ // PSBh_2.24:15",
    "GR13pasupbhu:1765": " * yasmādāha // PSBh_2.24:16 **********************************************",
    "GR13pasupbhu:1766": " balapramathanāya namaḥ // PS_2.25 //",
    "GR13pasupbhu:1767": " * balaṃ nāma dharmajñānavairāgyaiśvaryādharmājñānāvairāgyānaiśvaryāṇi icchādveṣaprayatnādīni vidyāvargaḥ rūpāṇi // PSBh_2.25:1",
    "GR13pasupbhu:1768": " * pra iti bhṛśārthe kāmitvākarṣaṇe ca // PSBh_2.25:2",
    "GR13pasupbhu:1769": " * mathanatvaṃ nāma balavṛttinirodhanam udadhimathanavat // PSBh_2.25:3",
    "GR13pasupbhu:1770": " * na vāgnijñānādīni durbalāni // PSBh_2.25:4",
    "GR13pasupbhu:1771": " * yasmāduktam /",
    "GR13pasupbhu:1772": " na hy atejasvināśāya taijasāḥ prabhavanti vai /",
    "GR13pasupbhu:1773": " balānyatibalānyasya na bhave'tibalāni vai // PSBh_2.25:5",
    "GR13pasupbhu:1774": " * ityevaṃ bhagavatyabhyadhikatvaṃ śeṣeṣu puruṣeṣu nyūnatvaṃ jñātvā yuktaṃ vaktuṃ balapramathanāya namaḥ // PSBh_2.25:6",
    "GR13pasupbhu:1775": " * atrāpi balapramathanāya iti caturthī // PSBh_2.25:7",
    "GR13pasupbhu:1776": " * nama ityātmapradāne pūjāyāṃ ca // PSBh_2.25:8",
    "GR13pasupbhu:1777": " * sambhāvanānyatvāc cāpunarukto'yaṃ namaskāro draṣṭavyaḥ // PSBh_2.25:9",
    "GR13pasupbhu:1778": " * āha keṣāṃ kālanavikaraṇamathanāni karoti // PSBh_2.25:10",
    "GR13pasupbhu:1779": " * taducyate bhūtānām // PSBh_2.25:11",
    "GR13pasupbhu:1780": " * yasmādāha // PSBh_2.25:12 **********************************************",
    "GR13pasupbhu:1781": " sarvabhūtadamanāya namaḥ // PS_2.26 //",
    "GR13pasupbhu:1782": " * atra kalāvacane punaruktidoṣān na pṛthivyādiṣu sarvaśabdaḥ // PSBh_2.26:1",
    "GR13pasupbhu:1783": " * kiṃ tu siddheśvaravarjaṃ cetaneṣveva sarvabhūtaśabdaḥ // PSBh_2.26:2",
    "GR13pasupbhu:1784": " * āha bhūtatvānupapatterna cetaneṣu sarvabhūtaśabdaḥ // PSBh_2.26:3",
    "GR13pasupbhu:1785": " * taducyate damanāya // PSBh_2.26:4",
    "GR13pasupbhu:1786": " * śamu damu upaśame // PSBh_2.26:5",
    "GR13pasupbhu:1787": " * devamanuṣyādīnāṃ sthānaśarīrendriyaviṣayādiṣu yā ratiḥ rañjanādhivāsanā tatsarvam",
    "GR13pasupbhu:1788": " antaradṛṣṭyā sarvamīśvarakṛtameva draṣṭavyamityetad bhagavatyabhyadhikatvaṃ śeṣeṣu",
    "GR13pasupbhu:1789": " ca puruṣeṣu nyūnatvaṃ jñātvā yuktaṃ vaktuṃ sarvabhūtadamanāya namaḥ // PSBh_2.26:6",
    "GR13pasupbhu:1790": " * atrāpi sarvabhūtadamanāya iti caturthī // PSBh_2.26:7",
    "GR13pasupbhu:1791": " * nama ityātmapradāne pūjāyāṃ ca // PSBh_2.26:8",
    "GR13pasupbhu:1792": " * sambhāvanānyatvāc cāpunarukto'yaṃ namaskāro draṣṭavyaḥ // PSBh_2.26:9",
    "GR13pasupbhu:1793": " * āha kīdṛśe maheśvare kālanādiśaktirucyate kiṃ sakale niṣkale uta ubhayorapi // PSBh_2.26:10",
    "GR13pasupbhu:1794": " * ucyate ubhayorapi // PSBh_2.26:11",
    "GR13pasupbhu:1795": " * yasmādāha // PSBh_2.26:12 **********************************************",
    "GR13pasupbhu:1796": " mano'manāya namaḥ // PS_2.27 //",
    "GR13pasupbhu:1797": " * atra manaḥśabdenāntaḥkaraṇaṃ tattantratvād udāharaṇārthatvāc ca manograhaṇasya",
    "GR13pasupbhu:1798": " ubhayātmakatvāc ca manasaḥ sarvakaraṇagrahaṇānugrahaṇāc ca kāryagrahaṇamityataḥ kāryakaraṇādhiṣṭhātṛtvāc",
    "GR13pasupbhu:1799": " ca sakala ityupacaryate // PSBh_2.27:1",
    "GR13pasupbhu:1800": " * tathā caitādṛśamanasaḥ pratiṣedhādatra kāryakaraṇarahito niṣkalo bhagavān amana ityucyate // PSBh_2.27:2",
    "GR13pasupbhu:1801": " * tasmāt sakaletarānugrāhakānādiśaktir vidyate // PSBh_2.27:3",
    "GR13pasupbhu:1802": " * uktaṃ hi / apāṇipādodarapārśvajihvaḥ atīndriyo vyāpisvabhāvasiddhaḥ /",
    "GR13pasupbhu:1803": " paśyaty acakṣuḥ sa śṛṇotyakarṇo na cāstyabuddhaṃ na ca buddhirasti /",
    "GR13pasupbhu:1804": " sa vetti sarvaṃ na ca tasyāsti vettā tamāhuragryaṃ puruṣaṃ mahāntam // PSBh_2.27:4",
    "GR13pasupbhu:1805": " * ityetad bhagavatyabhyadhikatvaṃ śeṣeṣu ca nyūnatvaṃ ca jñātvā yuktaṃ vaktuṃ mano'manāya namaḥ // PSBh_2.27:5",
    "GR13pasupbhu:1806": " * mano'manāya iti caturthī // PSBh_2.27:6",
    "GR13pasupbhu:1807": " * namu ityātmapradāne pūjāyāṃ ca // PSBh_2.27:7",
    "GR13pasupbhu:1808": " * sambhāvanānyatvāc cāpunaruktāḥ sarve namaḥśabdā draṣṭavyāḥ // PSBh_2.27:8 **********************************************",
    "GR13pasupbhu:1809": " Pāśupatasūtra, 3",
    "GR13pasupbhu:1810": " avyaktaliṅgī // PS_3.1 //",
    "GR13pasupbhu:1811": " * iti // PSBh_3.1:1",
    "GR13pasupbhu:1812": " * atra akāro liṅgavyaktatvaṃ pratiṣedhati // PSBh_3.1:2",
    "GR13pasupbhu:1813": " * avasitaprayojanaḥ pūrvoktair liṅgopakaraṇair anusnānanirmālyaikavāsādyaiḥ prayojanair vinivṛttair lokatas triṣu snānaṃ kurvannapi // PSBh_3.1:3",
    "GR13pasupbhu:1814": " * ṣaḍāśramaliṅgānupalabdhāvanavadhṛtoktaliṅgavad avyaktāḥ kriyāḥ kāryāḥ // PSBh_3.1:4",
    "GR13pasupbhu:1815": " * āha kayā vā maryādayā kasmin vā kāle sā kriyā kartavyā // PSBh_3.1:5",
    "GR13pasupbhu:1816": " * tad ucyate // PSBh_3.1:6 **********************************************",
    "GR13pasupbhu:1817": " vyaktācāraḥ // PS_3.2 //",
    "GR13pasupbhu:1818": " * atra vyaktaśabdo divasamadhikurute // PSBh_3.2:1",
    "GR13pasupbhu:1819": " * vyaktāḥ sphuṭāḥ prakāśāḥ // PSBh_3.2:2",
    "GR13pasupbhu:1820": " * ahanītyarthaḥ // PSBh_3.2:3",
    "GR13pasupbhu:1821": " * āṅ ity avamānādiniṣpattimaryādām adhikurute // PSBh_3.2:4",
    "GR13pasupbhu:1822": " * cāra iti krāthanādīnām uddeśaḥ // PSBh_3.2:5",
    "GR13pasupbhu:1823": " * tān krāthanādīn sādhako naṭadavasthito raṅgaval laukikānadhijanya nāṭakavad ācārānācarati karoti prayuṅkta ityato'yaṃ vyaktācāraḥ // PSBh_3.2:6",
    "GR13pasupbhu:1824": " * āha avyaktaliṅgino vyaktācārasya kā kāryaniṣpattiḥ // PSBh_3.2:7",
    "GR13pasupbhu:1825": " * taducyate avamānaḥ // PSBh_3.2:8",
    "GR13pasupbhu:1826": " * yasmādāha // PSBh_3.2:9 **********************************************",
    "GR13pasupbhu:1827": " avamataḥ // PS_3.3 //",
    "GR13pasupbhu:1828": " * atra ava varjane // PSBh_3.3:1",
    "GR13pasupbhu:1829": " * mānena teṣāṃ liṅgācārajñānavidhiviparītapravṛttiṃ dṛṣṭvā sarvadoṣaduṣṭo'yamiti mānasādhenāvamāne yo janaḥ parivarjayatānyato 'yamabahumatatvaṃ prāpnoti // PSBh_3.3:2",
    "GR13pasupbhu:1830": " * uktaṃ ca // PSBh_3.3:3",
    "GR13pasupbhu:1831": " * amṛtasyeva lipseta naiva mānaṃ vicakṣaṇaḥ /",
    "GR13pasupbhu:1832": " viṣasyeva jugupseta sanmānasya sadā dvijaḥ // PSBh_3.3:4",
    "GR13pasupbhu:1833": " * sukhaṃ hy avamataḥ śete sarvasaṅgavivarjitaḥ /",
    "GR13pasupbhu:1834": " doṣān parasya na dhyāyet tasya pāpaṃ sadā muniḥ // PSBh_3.3:5",
    "GR13pasupbhu:1835": " * āha keṣvavyaktaliṅginā vyaktācāreṇāvamatena bhavitavyamiti // PSBh_3.3:6",
    "GR13pasupbhu:1836": " * taducyate // PSBh_3.3:7 **********************************************",
    "GR13pasupbhu:1837": " sarvabhūteṣu // PS_3.4 //",
    "GR13pasupbhu:1838": " * atra sarvabhūtaśabdo varṇāśramiṣu draṣṭavyaḥ // PSBh_3.4:1",
    "GR13pasupbhu:1839": " * kasmāducyate varṇāśramiṣviti // PSBh_3.4:2",
    "GR13pasupbhu:1840": " * bhūteṣu ityuktaṃ natu devatiryagyonimlecchādiṣu // PSBh_3.4:3",
    "GR13pasupbhu:1841": " * kasmāt // PSBh_3.4:4",
    "GR13pasupbhu:1842": " * vyaktācārāvamānadānādānavirodhāt // PSBh_3.4:5",
    "GR13pasupbhu:1843": " * uktaṃ hi / dhanyo deśo yatra gāvaḥ prabhūtāḥ medhyaṃ cānnaṃ pārthivā dharmaśīlāḥ /",
    "GR13pasupbhu:1844": " puṇyā nadyaḥ sarvalokopabhogyās tāṃs tān deśānsiddhikāmo vrajeta // PSBh_3.4:6",
    "GR13pasupbhu:1845": " * bhūteṣu iti sāmīpikaṃ saṃnidhānam // PSBh_3.4:7",
    "GR13pasupbhu:1846": " * bhūtasamīpe bhūtābhyāśe bhūtānāmadhyakṣa ityarthaḥ // PSBh_3.4:8",
    "GR13pasupbhu:1847": " * sāmīpikavyākhyānenāvamānadeśādispaṣṭataratvād asya vidhyācaraṇam // PSBh_3.4:9",
    "GR13pasupbhu:1848": " * asureṣu ityācaraṇajñāpakāc ca // PSBh_3.4:10",
    "GR13pasupbhu:1849": " * āha avamatena sarvabhūteṣu kiṃ kartavyam // PSBh_3.4:11",
    "GR13pasupbhu:1850": " * taducyate caritavyam // PSBh_3.4:12",
    "GR13pasupbhu:1851": " * yasmādāha // PSBh_3.4:13 **********************************************",
    "GR13pasupbhu:1852": " paribhūyamānaścaret // PS_3.5 //",
    "GR13pasupbhu:1853": " * atra pari sarvatobhāve // PSBh_3.5:1",
    "GR13pasupbhu:1854": " * pagakṣyāḥ parīkṣyā ityarthaḥ // PSBh_3.5:2",
    "GR13pasupbhu:1855": " * bhūya iti bahudhā // PSBh_3.5:3",
    "GR13pasupbhu:1856": " * yaṣṭimuṣṭyādibhiḥ saṃyojanaṃ paribhavaḥ // PSBh_3.5:4",
    "GR13pasupbhu:1857": " * kāyika ityarthaḥ // PSBh_3.5:5",
    "GR13pasupbhu:1858": " * māna iti sādhakakālakarmābhidhāne // PSBh_3.5:6",
    "GR13pasupbhu:1859": " * paribhūyamānenaiva // PSBh_3.5:7",
    "GR13pasupbhu:1860": " * sa paribhavo daridrapuruṣarājābhiṣeka iva draṣṭavyaḥ // PSBh_3.5:8",
    "GR13pasupbhu:1861": " * kanakapāṣāṇavad indrakīlakavac ca bhavitavyam // PSBh_3.5:9",
    "GR13pasupbhu:1862": " * cared ityarjanamadhikurute // PSBh_3.5:10",
    "GR13pasupbhu:1863": " * dharmārjane niyoge ca nindita iti garhitābhyākhyāne caritavyamityarthaḥ // PSBh_3.5:11",
    "GR13pasupbhu:1864": " * āha avamatasya paribhūyamānasyācarataḥ kiṃ tāpaśāntireva uta śuddhir apyasti // PSBh_3.5:12",
    "GR13pasupbhu:1865": " * ucyate asti // PSBh_3.5:13",
    "GR13pasupbhu:1866": " * yasmādāha // PSBh_3.5:14 **********************************************",
    "GR13pasupbhu:1867": " apahatapāpmā // PS_3.6 //",
    "GR13pasupbhu:1868": " * bhavatīti vākyaśeṣo vacanādhikārād gamyate // PSBh_3.6:1",
    "GR13pasupbhu:1869": " * atra apa varjane āghāte nāśe ca // PSBh_3.6:2",
    "GR13pasupbhu:1870": " * apahatā anyatanaṣṭā ityarthaḥ // PSBh_3.6:3",
    "GR13pasupbhu:1871": " * pāpmāno'tra dvividhāḥ sulakṣaṇāḥ duḥkhalakṣaṇāśca // PSBh_3.6:4",
    "GR13pasupbhu:1872": " * tatra sukhalakṣaṇāḥ unmādaḥ madaḥ mohaḥ nidrā ālasyaṃ koṇatā aliṅgaḥ nityamasadvāditvaṃ bahubhojanamityevamādyāḥ // PSBh_3.6:5",
    "GR13pasupbhu:1873": " * tathā duḥkhalakṣaṇāḥśirorogadantarogākṣirogādyāḥ // PSBh_3.6:6",
    "GR13pasupbhu:1874": " * evamete pāpmāna ātmagatāḥ kāyakaraṇeṣv ādarśapratirūpakavadabhivyaktāḥ // PSBh_3.6:7",
    "GR13pasupbhu:1875": " * kṛtsnāḥ apahatāḥ pāpmānaḥ so 'yamapahatapāpmā bhavatītyarthaḥ // PSBh_3.6:8",
    "GR13pasupbhu:1876": " * āha kimavamānaḥ paribhavaśca kāyikaṃ mānasaṃ sādhanadvayamevāsya pāpakṣayaśuddhihetuḥ āhosvid vācikamapyasti neti // PSBh_3.6:9",
    "GR13pasupbhu:1877": " * ucyate yasmādāha // PSBh_3.6:10 **********************************************",
    "GR13pasupbhu:1878": " pareṣāṃ parivādāt // PS_3.7 //",
    "GR13pasupbhu:1879": " * atra parā nāma svaparasamayādhikṛtā ye avamānādibhiḥ saṃyojayanti teṣām // PSBh_3.7:1",
    "GR13pasupbhu:1880": " * pareṣām iti ṣaṣṭhībahuvacanam // PSBh_3.7:2",
    "GR13pasupbhu:1881": " * āha svaparavākyāvamānādibhiḥ śuddhirevāsya na tu vṛddhiḥ // PSBh_3.7:3",
    "GR13pasupbhu:1882": " * sā ca sādhakasya phalābhidhānād atidānādiṣvityucyate na pūrvakṛtasukṛtadānavivakṣayā // PSBh_3.7:4",
    "GR13pasupbhu:1883": " * pari iti ca sarvatobhāve // PSBh_3.7:5",
    "GR13pasupbhu:1884": " * vada vādaḥ // PSBh_3.7:6",
    "GR13pasupbhu:1885": " * avyakto'yaṃ preto'yam unmatto'yaṃ mūḍho'yaṃ mūrkho'yaṃ nidrāviṣṭo vāyuruddho'yaṃ duṣkāmy asamyakkārī asamyagvādī ityevamugrairvacobhir abhighnantīti vādāḥ // PSBh_3.7:7",
    "GR13pasupbhu:1886": " * vādād iti nimittapañcamī draṣṭavyā // PSBh_3.7:8",
    "GR13pasupbhu:1887": " * tasmādavamānādibhiḥ parān saṃyojayatā svayamevātmā saṃyoktavyaḥ // PSBh_3.7:9",
    "GR13pasupbhu:1888": " * anyathā pāśamātraḥ syāditi // PSBh_3.7:10",
    "GR13pasupbhu:1889": " * pāpmanāṃ vā jānapadeśāt saṃdehaḥ // PSBh_3.7:11",
    "GR13pasupbhu:1890": " * kasya kāryaṃ pāpmanaḥ // PSBh_3.7:12",
    "GR13pasupbhu:1891": " * kathaṃ vā teṣāṃ kāryakaraṇeṣvabhivyaktānāṃ parasamutthairavamānādibhirnirghātanaṃ bhavati // PSBh_3.7:13",
    "GR13pasupbhu:1892": " * taducyate // PSBh_3.7:14",
    "GR13pasupbhu:1893": " * yasmādāha // PSBh_3.7:15 **********************************************",
    "GR13pasupbhu:1894": " pāpaṃ ca tebhyo dadāti // PS_3.8 //",
    "GR13pasupbhu:1895": " * atra pāpam ityadharmaparyāyaḥ // PSBh_3.8:1",
    "GR13pasupbhu:1896": " * tadyathā / āgo'parāgo musalaṃ duritaṃ duṣkṛtaṃ tarūn /",
    "GR13pasupbhu:1897": " pāpaṃ pāpmānaṃ vṛjinaṃ steyam // PSBh_3.8:2",
    "GR13pasupbhu:1898": " * ityekārthavācakāḥ śabdāḥ // PSBh_3.8:3",
    "GR13pasupbhu:1899": " * iha coktaṃ pāpamiti // PSBh_3.8:4",
    "GR13pasupbhu:1900": " * pāpaṃ ca kasmāt // PSBh_3.8:5",
    "GR13pasupbhu:1901": " * pāvakapāsakatvāt pāpam // PSBh_3.8:6",
    "GR13pasupbhu:1902": " * pāvayati yasmāt śirorogadantarogākṣirogādibhiḥ pātayati narakādiṣu pāsayati vāniṣṭābhiḥ kāryakaraṇākhyābhiḥ kalābhiriti // PSBh_3.8:7",
    "GR13pasupbhu:1903": " * ataḥ pāvakapātakapāsakatvāt pāpam // PSBh_3.8:8",
    "GR13pasupbhu:1904": " * evaṃca bījāṅkuravat pāpapāpmanāṃ hetuhetumattvopanayo draṣṭavyaḥ // PSBh_3.8:9",
    "GR13pasupbhu:1905": " * bījapāpaprasavāḥ pāpmāna ityarthaḥ // PSBh_3.8:10",
    "GR13pasupbhu:1906": " * tebhya iti caturthī sampradānārthā // PSBh_3.8:11",
    "GR13pasupbhu:1907": " * atha evamavamānādibhiḥ saṃyojayanti tebhyo dadāti prayacchati saṃkrāmayatītyarthaḥ // PSBh_3.8:12",
    "GR13pasupbhu:1908": " * āha kimavamānādibhiḥ śuddhirevāsya na tu vṛddhiriti // PSBh_3.8:13",
    "GR13pasupbhu:1909": " * taducyate vṛddhirapyasti // PSBh_3.8:14",
    "GR13pasupbhu:1910": " * yasmādāha // PSBh_3.8:15 **********************************************",
    "GR13pasupbhu:1911": " sukṛtaṃ ca teṣāmādatte // PS_3.9 //",
    "GR13pasupbhu:1912": " * atra su praśaṃsāyām // PSBh_3.9:1",
    "GR13pasupbhu:1913": " * kṛtam iti dharmaparyāyaḥ // PSBh_3.9:2",
    "GR13pasupbhu:1914": " * caśabdaḥ śuddhisamuccayārthaḥ pūrvadharmaniyogārthaśca // PSBh_3.9:3",
    "GR13pasupbhu:1915": " * teṣām iti // PSBh_3.9:4",
    "GR13pasupbhu:1916": " * ye avamānādibhiḥ saṃyojayanti teṣāmityarthaḥ // PSBh_3.9:5",
    "GR13pasupbhu:1917": " * teṣāmiti ṣaṣṭhīgrahaṇamanabhivyaktasya kṛtsnasyādānajñāpanārtham // PSBh_3.9:6",
    "GR13pasupbhu:1918": " * ādatte // PSBh_3.9:7",
    "GR13pasupbhu:1919": " * ā grahaṇe // PSBh_3.9:8",
    "GR13pasupbhu:1920": " * svātmani karoti viṣamaṃ vā ihāturavadityarthaḥ // PSBh_3.9:9",
    "GR13pasupbhu:1921": " * āha atidānādyatitapovad avamānādisādhanaṃ guṇavacanaṃ kimasti neti // PSBh_3.9:10",
    "GR13pasupbhu:1922": " * ucyate asti // PSBh_3.9:11",
    "GR13pasupbhu:1923": " * yasmādāha // PSBh_3.9:12 **********************************************",
    "GR13pasupbhu:1924": " tasmāt // PS_3.10 //",
    "GR13pasupbhu:1925": " * iti / atra tasmācchabdaḥ avamānādisādhanaguṇavacane // PSBh_3.10:1",
    "GR13pasupbhu:1926": " * katham // PSBh_3.10:2",
    "GR13pasupbhu:1927": " * yasmādavamānādibhiḥ pāpapāpmanāṃ kṣaye śuddhiḥ sukṛtādāne ca vṛddhirbhavati // PSBh_3.10:3",
    "GR13pasupbhu:1928": " * yasmāc ca tanniṣṭhālaukikaśarīrendriyaviṣayādiprāpakaḥ aikāntikātyantikarudrasamīpaprāptir ekāntenātyantikī bhavati // PSBh_3.10:4",
    "GR13pasupbhu:1929": " * ato bravīti tasmāditi // PSBh_3.10:5",
    "GR13pasupbhu:1930": " * āha athaitad avamānādisādhanameva kartavyam // PSBh_3.10:6",
    "GR13pasupbhu:1931": " * kiṃ vā avyaktāvasthānaiva caritavyam // PSBh_3.10:7",
    "GR13pasupbhu:1932": " * taducyate na // PSBh_3.10:8",
    "GR13pasupbhu:1933": " * yasmādāha // PSBh_3.10:9 **********************************************",
    "GR13pasupbhu:1934": " pretavac caret // PS_3.11 //",
    "GR13pasupbhu:1935": " * atra puruṣākhyaḥ pretaḥ na mṛtākhyaḥ // PSBh_3.11:1",
    "GR13pasupbhu:1936": " * kasmāt // PSBh_3.11:2",
    "GR13pasupbhu:1937": " * ācaraṇopadeśāt // PSBh_3.11:3",
    "GR13pasupbhu:1938": " * vad iti kiṃcidupamā // PSBh_3.11:4",
    "GR13pasupbhu:1939": " * unmattasadṛśadaridrapuruṣasnātamaladigdhāṅgena rūḍhaśmaśrunakharomadhāriṇā sarvasaṃskāravarjitena bhavitavyam // PSBh_3.11:5",
    "GR13pasupbhu:1940": " * ato varṇāśramavyucchedo vairāgyotsāhaśca jāyate // PSBh_3.11:6",
    "GR13pasupbhu:1941": " * prayojananiṣpattiśca bhavati avamānādi // PSBh_3.11:7",
    "GR13pasupbhu:1942": " * cared ityājñāmadhikurute // PSBh_3.11:8",
    "GR13pasupbhu:1943": " * dharmārjane niyoge ca // PSBh_3.11:9",
    "GR13pasupbhu:1944": " * saṃśayānyatvāc cāpunarukto'yaṃ caraśabdo draṣṭavyaḥ // PSBh_3.11:10",
    "GR13pasupbhu:1945": " * āha carato'sya ke kriyāviśeṣāḥ // PSBh_3.11:11",
    "GR13pasupbhu:1946": " * kā vārthaniṣpattiḥ // PSBh_3.11:12",
    "GR13pasupbhu:1947": " * ācārāṇāṃ vā ko vistāraḥ // PSBh_3.11:13",
    "GR13pasupbhu:1948": " * taducyate // PSBh_3.11:14 **********************************************",
    "GR13pasupbhu:1949": " krātheta vā // PS_3.12 //",
    "GR13pasupbhu:1950": " * atra yadā prāptajñānaḥ kṣīṇakaluṣaśca kṛtābhyanujñaḥ tadā ācāryasakāśān niṣkramyāgatya",
    "GR13pasupbhu:1951": " pratyagāraṃ nagaraṃ vā praviśya yatra laukikānāṃ samūhastatra teṣāṃ nātidūre nātisaṃnikarṣe",
    "GR13pasupbhu:1952": " yatra ca teṣāṃ noparodho dṛṣṭinipātaśca bhavati tatra hastyaśvarathapadātīnāṃ panthānaṃ",
    "GR13pasupbhu:1953": " varjayitvopaviśya nidrāliṅgaśiraścalitajṛmbhikādīni prayoktavyāni // PSBh_3.12:1",
    "GR13pasupbhu:1954": " * tatraivānenāsuptena supta iva bhavitavyam // PSBh_3.12:2",
    "GR13pasupbhu:1955": " * tataḥ prāṇarecanasya vāyoḥ kaṇṭhadeśe purupuruśabdaḥ kartavyaḥ // PSBh_3.12:3",
    "GR13pasupbhu:1956": " * tataste manasā vā vācā vā nidrāviṣṭo'yamiti laukikāḥ prapadyante paribhavanti ca // PSBh_3.12:4",
    "GR13pasupbhu:1957": " * anenānṛtābhiyogenāsya yat teṣāṃ sukṛtaṃ tadāgacchati // PSBh_3.12:5",
    "GR13pasupbhu:1958": " * asyāpi ca yat pāpaṃ tat tān prati // PSBh_3.12:6",
    "GR13pasupbhu:1959": " * evaṃ krāthanam iti kriyā // PSBh_3.12:7",
    "GR13pasupbhu:1960": " * ita ity abhiyajana ājñāyāṃ niyoge ca // PSBh_3.12:8",
    "GR13pasupbhu:1961": " * vāśabdaḥ krāthanaspandanādivibhāge draṣṭavyaḥ // PSBh_3.12:9",
    "GR13pasupbhu:1962": " * āha avibhaktābhidhānādeva krāthanaspandanādīnāṃ vibhāgasiddhiḥ hasitādivat // PSBh_3.12:10",
    "GR13pasupbhu:1963": " * kasmād bhāvivacanaṃ bhavati // PSBh_3.12:11",
    "GR13pasupbhu:1964": " * ucyate pṛthagabhidhāne satyapi hasitagītanṛtyavat saṃdehaḥ // PSBh_3.12:12",
    "GR13pasupbhu:1965": " * pṛthagabhidhāne satyapi hasitagītayoḥ pṛthak pṛthak prayogaḥ // PSBh_3.12:13",
    "GR13pasupbhu:1966": " * atra vibhaktayostu gītanṛtyayoḥ // PSBh_3.12:14",
    "GR13pasupbhu:1967": " * adhyayanayantraṇayośca // PSBh_3.12:15",
    "GR13pasupbhu:1968": " * tasmāt pṛthagabhidhānamanurato vā vibhāge bhavatānyadoṣaḥ // PSBh_3.12:16",
    "GR13pasupbhu:1969": " * tataḥ krāthanakriyayāvamānādiṣu niṣpanneṣu krāthanādi saṃsṛṣṭaṃ samutsṛjya śīghramutthātavyam // PSBh_3.12:17",
    "GR13pasupbhu:1970": " * yathā laukikānāṃ sampratyayo bhavati kimapyanena svapnāntare bhayaṃ dṛṣṭamiti // PSBh_3.12:18",
    "GR13pasupbhu:1971": " * ata utthāya śiraḥpāṇyādīnāmanyatamaṃ spanditavyam // PSBh_3.12:19",
    "GR13pasupbhu:1972": " * yasmādāha // PSBh_3.12:20 **********************************************",
    "GR13pasupbhu:1973": " spandeta vā // PS_3.13 //",
    "GR13pasupbhu:1974": " * atra spandanamiti jñānecchāmadhikurute // PSBh_3.13:1",
    "GR13pasupbhu:1975": " * kasmāt // PSBh_3.13:2",
    "GR13pasupbhu:1976": " * jñānecchāprayatnapūrvakaṃ śarīrāvayavāḥ spandayitavyāḥ // PSBh_3.13:3",
    "GR13pasupbhu:1977": " * draṣṭāro hi vāyusaṃsṛṣṭo 'yamiti laukikāḥ pratipadyante paribhavanti ca // PSBh_3.13:4",
    "GR13pasupbhu:1978": " * anenānṛtābhiyogenāsya tatpuṇyamāgacchati asyāpi ca yat pāpaṃ tān gacchati // PSBh_3.13:5",
    "GR13pasupbhu:1979": " * evaṃ spandanam iti kriyā // PSBh_3.13:6",
    "GR13pasupbhu:1980": " * ita ity abhiyajana ājñāyāṃ niyoge ca // PSBh_3.13:7",
    "GR13pasupbhu:1981": " * evamādisādhane sati vā vikalpe raudrībahurūpīvat // PSBh_3.13:8",
    "GR13pasupbhu:1982": " * avasthānakrāthanotthānaspandanādau vāśabdo draṣṭavyaḥ // PSBh_3.13:9",
    "GR13pasupbhu:1983": " * āha abhiprasthitasya dharmasādhanaṃ kimasti neti // PSBh_3.13:10",
    "GR13pasupbhu:1984": " * ucyate asti // PSBh_3.13:11",
    "GR13pasupbhu:1985": " * yasmādāha // PSBh_3.13:12 **********************************************",
    "GR13pasupbhu:1986": " maṇṭeta vā // PS_3.14 //",
    "GR13pasupbhu:1987": " * veti pādavaikalyamadhikurute // PSBh_3.14:1",
    "GR13pasupbhu:1988": " * maṇṭane ca prayukte vaktāro vadantyupahatam asya pādendriyam // PSBh_3.14:2",
    "GR13pasupbhu:1989": " * kṛtsnasyāśubhasya ca vṛttir asmiñcharīre upalabhyate // PSBh_3.14:3",
    "GR13pasupbhu:1990": " * uktaṃ hi / dāridryaṃ vyādhibhūyiṣṭhatā mūrkhatvaṃ cārūpatā bhraṃśatāpi /",
    "GR13pasupbhu:1991": " dehotpattirvarṇahīne kule vā pratyādeśaḥ karmaṇāṃ duṣkṛtānām // PSBh_3.14:4",
    "GR13pasupbhu:1992": " * draṣṭāro hi upahatapāda iti prapadyante paribhavanti ca // PSBh_3.14:5",
    "GR13pasupbhu:1993": " * anenānṛtābhiyogena yat teṣāṃ sukṛtaṃ tadasyāgacchati // PSBh_3.14:6",
    "GR13pasupbhu:1994": " * asyāpi ca yat pāpaṃ tān gacchati // PSBh_3.14:7",
    "GR13pasupbhu:1995": " * evaṃ maṇṭanam iti kriyā // PSBh_3.14:8",
    "GR13pasupbhu:1996": " * ita ityabhiyajane ājñāyāṃ niyoge ca // PSBh_3.14:9",
    "GR13pasupbhu:1997": " * vāśabdaḥ krāthanaspandanamaṇṭanādivibhāge draṣṭavyaḥ // PSBh_3.14:10",
    "GR13pasupbhu:1998": " * āha strīṣvadhikārikarmasādhanaṃ kimasti neti // PSBh_3.14:11",
    "GR13pasupbhu:1999": " * ucyate asti // PSBh_3.14:12",
    "GR13pasupbhu:2000": " * yasmādāha // PSBh_3.14:13 **********************************************",
    "GR13pasupbhu:2001": " śṛṅgāreta vā // PS_3.15 //",
    "GR13pasupbhu:2002": " * atra śṛṅgāraṇamiti bhāvaprasādamadhikurute // PSBh_3.15:1",
    "GR13pasupbhu:2003": " * katham // PSBh_3.15:2",
    "GR13pasupbhu:2004": " * strījanasamūhasyānuparodhe nātidūre nātisaṃnikarṣe adhidṛṣṭinipāte sthitvaikāṃ",
    "GR13pasupbhu:2005": " rūpayauvanasampannāṃ striyam adhikṛtyālocanasaṃkalpādhyavasāyābhimānādayaḥ prayoktavyāḥ // PSBh_3.15:3",
    "GR13pasupbhu:2006": " * ayuktā cecchāvaloke hi sati keśasaṃyamanādīni kāmaliṅgāni prayoktavyāni // PSBh_3.15:4",
    "GR13pasupbhu:2007": " * tataḥ strīpuṃnapuṃsakādayo vaktāro vadantyabrahmacārī kāmyayamiti // PSBh_3.15:5",
    "GR13pasupbhu:2008": " * anenānṛtābhiyogenāsya yat teṣāṃ sukṛtaṃ tadāgacchati asyāpi yat pāpaṃ tat teṣāṃ gacchatyeva // PSBh_3.15:6",
    "GR13pasupbhu:2009": " * śṛṅgāraṇam iti kriyā // PSBh_3.15:7",
    "GR13pasupbhu:2010": " * ita ityabhiyajane ājñāyāṃ niyoge ca vāśabdaḥ krāthanaspandanamaṇṭanaśṛṅgāraṇādikriyāntarāṇāṃ vikalpe // PSBh_3.15:8",
    "GR13pasupbhu:2011": " * kriyānyatvāc cāpunarukto'yaṃ vāśabdo draṣṭavyaḥ // PSBh_3.15:9",
    "GR13pasupbhu:2012": " * āha krāthanādikriyācatuṣkaṃ yasya nāsti tasya sāmānyatvāt // PSBh_3.15:10",
    "GR13pasupbhu:2013": " * uktaṃ hi / ye hi vai dīkṣitaṃ yajamānaṃ pṛṣṭhato'pavadanti te tasya pāpmānamabhivrajanti // PSBh_3.15:11",
    "GR13pasupbhu:2014": " * pṛṣṭhataḥ padamagrataḥ pārśvataśca yojyam // PSBh_3.15:12",
    "GR13pasupbhu:2015": " * tasmāt krātheta vā spandeta vā maṇṭeta vā śṛṅgāreta vā // PSBh_3.15:13",
    "GR13pasupbhu:2016": " * kasmāt // PSBh_3.15:14",
    "GR13pasupbhu:2017": " * atiyajanādiviśeṣitatvāt // PSBh_3.15:15",
    "GR13pasupbhu:2018": " * kasmāt // PSBh_3.15:16",
    "GR13pasupbhu:2019": " * sarvajñavacanād arthāvisaṃvāditvāc ca lokāparigrahābhāvaḥ // PSBh_3.15:17",
    "GR13pasupbhu:2020": " * āha kriyācatuṣkamevātra kartavyamiti // PSBh_3.15:18",
    "GR13pasupbhu:2021": " * ucyate na // PSBh_3.15:19",
    "GR13pasupbhu:2022": " * yasmādāha // PSBh_3.15:20 **********************************************",
    "GR13pasupbhu:2023": " apitatkuryāt // PS_3.16 //",
    "GR13pasupbhu:2024": " * atra apiśabdaḥ krāthanādisarvakriyāsamuccayavacane // PSBh_3.16:1",
    "GR13pasupbhu:2025": " * tad iti anaikānte // PSBh_3.16:2",
    "GR13pasupbhu:2026": " * kuryād iti kuśalāṃ hāsavṛttimadhikurute // PSBh_3.16:3",
    "GR13pasupbhu:2027": " * yamānāmavirodhināṃ śuvirūpakāṇāṃ dravyāṇāṃ kāṣṭhaloṣṭādīnāṃ grahaṇadhāraṇasaṃsparśanādīni kartavyāni // PSBh_3.16:4",
    "GR13pasupbhu:2028": " * tataste vaktāro vadanti asamyakkārī śucyaśucyoḥ kāryākāryayor avibhāgajña iti // PSBh_3.16:5",
    "GR13pasupbhu:2029": " * anenānṛtābhiyogenāsya dharmādharmayośca hānādānaśuddhirbhavati // PSBh_3.16:6",
    "GR13pasupbhu:2030": " * āha kiṃ kriyāpañcakamevātra kartavyam // PSBh_3.16:7",
    "GR13pasupbhu:2031": " * taducyate na // PSBh_3.16:8",
    "GR13pasupbhu:2032": " * yasmādāha // PSBh_3.16:9 **********************************************",
    "GR13pasupbhu:2033": " apitadbhāṣet // PS_3.17 //",
    "GR13pasupbhu:2034": " * atra apiśabdaḥ sarvendriyavṛttyapādānasambhāvane // PSBh_3.17:1",
    "GR13pasupbhu:2035": " * tad iti anaikānte // PSBh_3.17:2",
    "GR13pasupbhu:2036": " * bhāṣed iti vākyavṛttimadhikurute // PSBh_3.17:3",
    "GR13pasupbhu:2037": " * itpadam apārthakaṃ punaruktaṃ vyāhataṃ bhāṣitavyamiti // PSBh_3.17:4",
    "GR13pasupbhu:2038": " * tataste vaktāro vadanti asamyagvādī vācyāvācyayor avibhāgajña iti // PSBh_3.17:5",
    "GR13pasupbhu:2039": " * anenānṛtābhiyogenāsya dharmādharmayos tyāgādānaśuddhirbhavati // PSBh_3.17:6",
    "GR13pasupbhu:2040": " * āha kiṃ hasitādivad yathāpāṭhakrameṇaiva krāthanādayaḥ prayoktavyāḥ // PSBh_3.17:7",
    "GR13pasupbhu:2041": " * kiṃ vā prayojanaṃ kartavyam // PSBh_3.17:8",
    "GR13pasupbhu:2042": " * taducyate paribhavādiniṣpattyartham // PSBh_3.17:9",
    "GR13pasupbhu:2043": " * yasmādāha // PSBh_3.17:10 **********************************************",
    "GR13pasupbhu:2044": " yena paribhavaṃ gacchet // PS_3.18 //",
    "GR13pasupbhu:2045": " * atra yacchabdaḥ atikrāntāpekṣaṇe vīpsāyāṃ ca // PSBh_3.18:1",
    "GR13pasupbhu:2046": " * paribhavaḥ pūrvoktaḥ // PSBh_3.18:2",
    "GR13pasupbhu:2047": " * gacched ityavamānaparibhavaparivādāḥ prāptavyā ityarthaḥ // PSBh_3.18:3",
    "GR13pasupbhu:2048": " * evamatra vyaktācārasamāsoktānāṃ krāthanādīnāmācārāṇāṃ vistaravibhāgaviśeṣopasaṃhārādayaś ca vyākhyātā ityarthaḥ // PSBh_3.18:4",
    "GR13pasupbhu:2049": " * āha kiyantaṃ kālaṃ paribhavādayaḥ prāptavyāḥ // PSBh_3.18:5",
    "GR13pasupbhu:2050": " * kīdṛśena vā // PSBh_3.18:6",
    "GR13pasupbhu:2051": " * taducyate // PSBh_3.18:7 **********************************************",
    "GR13pasupbhu:2052": " paribhūyamāno hi vidvān kṛtsnatapā bhavati // PS_3.19 //",
    "GR13pasupbhu:2053": " * atra pari sarvatobhāve // PSBh_3.19:1",
    "GR13pasupbhu:2054": " * bhūya ityanekaśo'vamānādayaḥ prāptavyāḥ // PSBh_3.19:2",
    "GR13pasupbhu:2055": " * māna ityasya pūrvokto'rthaḥ // PSBh_3.19:3",
    "GR13pasupbhu:2056": " * hiśabdaḥ kṛtsnatapautkarṣe // PSBh_3.19:4",
    "GR13pasupbhu:2057": " * utkarṣāpekṣo draṣṭavyaḥ // PSBh_3.19:5",
    "GR13pasupbhu:2058": " * vidyā nāma yā granthārthavartipadārthānām abhivyañjikā vipratvalakṣaṇā // PSBh_3.19:6",
    "GR13pasupbhu:2059": " * nyāyāt padārthānām adhigatapratyayo lābhamalopāyābhijñaḥ vidvānityucyate // PSBh_3.19:7",
    "GR13pasupbhu:2060": " * kṛtsnamiti prayogaprāptau paryāptimadhikurute na tu harṣādiprāptāv ityarthaḥ // PSBh_3.19:8",
    "GR13pasupbhu:2061": " * kṛtsnatapāḥ paryāptatapāḥ sādhaka ityarthaḥ // PSBh_3.19:9",
    "GR13pasupbhu:2062": " * bhavati iti bhūtārthavādo niḥsaṃśayam // PSBh_3.19:10",
    "GR13pasupbhu:2063": " * yadā yamaniyameṣu dṛḍho bhūtvā krāthanādīn prayuṅkte tadā kṛtsnatapā bhavati // PSBh_3.19:11",
    "GR13pasupbhu:2064": " * kṛtsnasya tapaso lakṣaṇamātmapratyakṣaṃ veditavyam // PSBh_3.19:12",
    "GR13pasupbhu:2065": " * evamadhyāyaparisamāptiṃ kṛtvā yuktaṃ vaktum // PSBh_3.19:13 **********************************************",
    "GR13pasupbhu:2066": " atredaṃ brahma japet // PS_3.20 //",
    "GR13pasupbhu:2067": " * iti // PSBh_3.20:1",
    "GR13pasupbhu:2068": " * asya pūrvokto'rthaḥ // PSBh_3.20:2",
    "GR13pasupbhu:2069": " * kiṃpunastad brahmeti // PSBh_3.20:3",
    "GR13pasupbhu:2070": " * taducyate // PSBh_3.20:4 **********************************************",
    "GR13pasupbhu:2071": " aghorebhyaḥ // PS_3.21 //",
    "GR13pasupbhu:2072": " * athavā brahmaṇā saha brahmasambandho bhavati // PSBh_3.21:1",
    "GR13pasupbhu:2073": " * katham // PSBh_3.21:2",
    "GR13pasupbhu:2074": " * manograhaṇād rūpādivihīnā arthāḥ // PSBh_3.21:3",
    "GR13pasupbhu:2075": " * kiṃ tāni surūpāṇi salakṣaṇāni vilakṣaṇāni uta salakṣaṇavilakṣaṇānīti // PSBh_3.21:4",
    "GR13pasupbhu:2076": " * kiṃ parimitāni uta aparimitāni uta parimitāparimitāni // PSBh_3.21:5",
    "GR13pasupbhu:2077": " * ucyate kāraṇatvabahutvenoktasya bhagavato rūpanānātvaṃ vailakṣaṇyāvailakṣaṇyaṃ parimitāparimitatvaṃ cocyate aghorebhyaḥ // PSBh_3.21:6",
    "GR13pasupbhu:2078": " * akāro rūpāṇāṃ ghoratvaṃ pratiṣedhati // PSBh_3.21:7",
    "GR13pasupbhu:2079": " * aghorāṇyatiśāntāni anugrahakarāṇītyarthaḥ // PSBh_3.21:8",
    "GR13pasupbhu:2080": " * ebhya ityaparimitāparisaṃkhyātebhya ityarthaḥ // PSBh_3.21:9",
    "GR13pasupbhu:2081": " * āha kimetānyeva ebhya eva vā // PSBh_3.21:10",
    "GR13pasupbhu:2082": " * taducyate na // PSBh_3.21:11",
    "GR13pasupbhu:2083": " * yasmādāha // PSBh_3.21:12 **********************************************",
    "GR13pasupbhu:2084": " atha ghorebhyaḥ // PS_3.22 //",
    "GR13pasupbhu:2085": " * atra athaśabdo ghorarūpopādhiko draṣṭavyaḥ ghorāṇi aśivāni aśāntāni ananugrahakārīṇītyarthaḥ // PSBh_3.22:1",
    "GR13pasupbhu:2086": " * ebhya ityaparimitāparisaṃkhyātebhya ityarthaḥ // PSBh_3.22:2",
    "GR13pasupbhu:2087": " * āha kimetānyeva dvisaṃsthānasaṃsthebhya eva vā // PSBh_3.22:3",
    "GR13pasupbhu:2088": " * ucyate yasmādāha // PSBh_3.22:4 **********************************************",
    "GR13pasupbhu:2089": " ghoraghoratarebhyaśca // PS_3.23 //",
    "GR13pasupbhu:2090": " * atra ghora ityetad bhagavato nāmadheyam // PSBh_3.23:1",
    "GR13pasupbhu:2091": " * dvitīyo ghoraśabdo rūpeṣu draṣṭavyaḥ // PSBh_3.23:2",
    "GR13pasupbhu:2092": " * tara viśeṣaṇe // PSBh_3.23:3",
    "GR13pasupbhu:2093": " * śānatarādivat // PSBh_3.23:4",
    "GR13pasupbhu:2094": " * tebhyo ghorebhyo 'ghorebhyaśca yānyanyāni paśūnāṃ sammohakarāṇi tāni ghoratarāṇītyarthaḥ // PSBh_3.23:5",
    "GR13pasupbhu:2095": " * ebhya ityaparimitāsaṃkhyātebhya ityarthaḥ // PSBh_3.23:6",
    "GR13pasupbhu:2096": " * caśabdo ghorāghorarūpopasaṃhāre draṣṭavyaḥ // PSBh_3.23:7",
    "GR13pasupbhu:2097": " * etānyeva trisaṃkhyāni rūpāṇi nānyānītyarthaḥ // PSBh_3.23:8",
    "GR13pasupbhu:2098": " * āha kutastāni rūpāṇi karoti // PSBh_3.23:9",
    "GR13pasupbhu:2099": " * kutrasthāni vā // PSBh_3.23:10",
    "GR13pasupbhu:2100": " * taducyate // PSBh_3.23:11 **********************************************",
    "GR13pasupbhu:2101": " sarvebhyaḥ // PS_3.24 //",
    "GR13pasupbhu:2102": " * atra yāni rūpakāraṇe // PSBh_3.24:1",
    "GR13pasupbhu:2103": " * sarvatvaṃ kasmāt // PSBh_3.24:2",
    "GR13pasupbhu:2104": " * sarvatrānavakāśadoṣāt sūcyagre dvinābhīyabadaravat // PSBh_3.24:3",
    "GR13pasupbhu:2105": " * kiṃtu kāraṇaśakter avyāhatatvāc ca // PSBh_3.24:4",
    "GR13pasupbhu:2106": " * sarvatra tānītyarthaḥ // PSBh_3.24:5",
    "GR13pasupbhu:2107": " * āha rūpakaraṇe karaṇeṣvasyāpratighāta iti kva siddham // PSBh_3.24:6",
    "GR13pasupbhu:2108": " * taducyate iha // PSBh_3.24:7",
    "GR13pasupbhu:2109": " * yasmādāha // PSBh_3.24:8 **********************************************",
    "GR13pasupbhu:2110": " śarvasarvebhyaḥ // PS_3.25 //",
    "GR13pasupbhu:2111": " * atra śarva ityetad bhagavato nāmadheyam // PSBh_3.25:1",
    "GR13pasupbhu:2112": " * śarvaḥ kasmāt // PSBh_3.25:2",
    "GR13pasupbhu:2113": " * vidyādikāryasya śaraṇāccharva ityucyate // PSBh_3.25:3",
    "GR13pasupbhu:2114": " * sarvaṃ vidyādikāryaṃ rudrastham // PSBh_3.25:4",
    "GR13pasupbhu:2115": " * sarvasmiṃśca bhagavāṃścodakaḥ kāraṇatvena sarvatra // PSBh_3.25:5",
    "GR13pasupbhu:2116": " * sarvaśabdaḥ trisaṃkhyeṣvapi eṣu niravaśeṣavācī draṣṭavyaḥ // PSBh_3.25:6",
    "GR13pasupbhu:2117": " * ebhya ityaparimitāsaṃkhyebhya ityarthaḥ // PSBh_3.25:7",
    "GR13pasupbhu:2118": " * āha athaitāṃ rūpavibhūtiṃ jñātvā sādhakena kiṃ kartavyam // PSBh_3.25:8",
    "GR13pasupbhu:2119": " * taducyate // PSBh_3.25:9 **********************************************",
    "GR13pasupbhu:2120": " namaste astu rudrarūpebhyaḥ // PS_3.26 //",
    "GR13pasupbhu:2121": " * atra nama ityātmaprayukta ityarthaḥ te iti kāraṇāpadeśe // PSBh_3.26:1",
    "GR13pasupbhu:2122": " * namastubhyaṃ namaste // PSBh_3.26:2",
    "GR13pasupbhu:2123": " * athavā namaskāreṇātmānaṃ pradāya dharmapracayaparigrahamicchanti // PSBh_3.26:3",
    "GR13pasupbhu:2124": " * atha katamo'yaṃ parigrahaḥ // PSBh_3.26:4",
    "GR13pasupbhu:2125": " * taducyate viśiṣṭe parigrahāt // PSBh_3.26:5",
    "GR13pasupbhu:2126": " * taducyate 'tra rudra iti kāraṇāpadeśe // PSBh_3.26:6",
    "GR13pasupbhu:2127": " * rudrasya rudratvaṃ pūrvoktam // PSBh_3.26:7",
    "GR13pasupbhu:2128": " * rūpāṇi yāni śarīrāṇyutpādayati tebhyo rūpebhya ityarthaḥ // PSBh_3.26:8",
    "GR13pasupbhu:2129": " * atra rūpavyapadeśena rūpiṇi namaskāro draṣṭavyaḥ // PSBh_3.26:9",
    "GR13pasupbhu:2130": " * kasmāt // PSBh_3.26:10",
    "GR13pasupbhu:2131": " * tadabhisaṃdhiprayogāt // PSBh_3.26:11",
    "GR13pasupbhu:2132": " * śivapuri upasthānavat // PSBh_3.26:12",
    "GR13pasupbhu:2133": " * ebhya iti // PSBh_3.26:13",
    "GR13pasupbhu:2134": " * aparimitāsaṃkhyātebhya ityarthaḥ // PSBh_3.26:14",
    "GR13pasupbhu:2135": " * rūpanirdeśārthānyatvāc ca punaruktāpunaruktābhyāṃ śabdā draṣṭavyāḥ // PSBh_3.26:15 **********************************************",
    "GR13pasupbhu:2136": " Pāśupatasūtra, 4",
    "GR13pasupbhu:2137": " gūḍhavidyā tapaānantyāya prakāśate // PS_4.1 //",
    "GR13pasupbhu:2138": " * guhū rakṣaṇe // PSBh_4.1:1",
    "GR13pasupbhu:2139": " * rakṣitavyā na prakāśayitavyetyarthaḥ // PSBh_4.1:2",
    "GR13pasupbhu:2140": " * gopanaṃ nāmāprakāśanam // PSBh_4.1:3",
    "GR13pasupbhu:2141": " * vidyā pūrvoktā svaparānyaprakāśikā pradīpavat // PSBh_4.1:4",
    "GR13pasupbhu:2142": " * liṅgairgopyā rūḍhavidyā sādhake ityarthaḥ // PSBh_4.1:5",
    "GR13pasupbhu:2143": " * āha gūḍhavidye sādhake kā kāryaniṣpattiḥ // PSBh_4.1:6",
    "GR13pasupbhu:2144": " * taducyate tapaānantyāya prakāśate ityeṣa pāṭhaḥ // PSBh_4.1:7",
    "GR13pasupbhu:2145": " * athavā kuravonmahitavat tapo'nantyāya prakāśata ityeṣa vā pāṭhaḥ // PSBh_4.1:8",
    "GR13pasupbhu:2146": " * tasmādatra tapastadeva // PSBh_4.1:9",
    "GR13pasupbhu:2147": " * niruktamasya pūrvoktam // PSBh_4.1:10",
    "GR13pasupbhu:2148": " * an ityapi niyogaparyāyaḥ gamyate // PSBh_4.1:11",
    "GR13pasupbhu:2149": " * tapaḥkāryatvād atigatisāyujyavat // PSBh_4.1:12",
    "GR13pasupbhu:2150": " * āha kiṃ parimiteṣvartheṣvānantyaśabdaḥ utāparimiteṣu kiṃ vā parimitāparimiteṣviti // PSBh_4.1:13",
    "GR13pasupbhu:2151": " * ucyate parimitāparimiteṣvartheṣu ānantyaśabdaḥ // PSBh_4.1:14",
    "GR13pasupbhu:2152": " * tatra tāvad īśvarasyaikaikaśaḥ parimiteṣu teṣveva vibhutvād aparimiteṣu tathā parimitāparimiteṣvartheṣu abhivyaktāsya śaktiḥ // PSBh_4.1:15",
    "GR13pasupbhu:2153": " * tasya kuśalākuśaleṣu bhāveṣv ānantyaśabdaḥ // PSBh_4.1:16",
    "GR13pasupbhu:2154": " * yasmāduktaṃ na caitāstanavaḥ kevalaṃ mama iti // PSBh_4.1:17",
    "GR13pasupbhu:2155": " * tathā rudraḥ samudro hi ananto bhāskaro nabhaḥ /",
    "GR13pasupbhu:2156": " ātmā brahma ca vāk caiva na śakyaṃ bhedadarśanam // PSBh_4.1:18",
    "GR13pasupbhu:2157": " * anātmavidbhiradhyastāṃ paṅktiṃ yojanamāyatām /",
    "GR13pasupbhu:2158": " vedavit punate pārtha niyuktaḥ paṅktimūrdhani // PSBh_4.1:19",
    "GR13pasupbhu:2159": " * tathā ca vedavit paṅktimātmavit punate dvijaḥ /",
    "GR13pasupbhu:2160": " ānantyaṃ punate vidvān nābhātvaṃ yo na paśyati // PSBh_4.1:20",
    "GR13pasupbhu:2161": " * ānantyāya iti caturthī tasmāt tapa etat na tu vidyā kāryā // PSBh_4.1:21",
    "GR13pasupbhu:2162": " * prakāśo nāma bhāvaprakāśyam na tu pradīpavat // PSBh_4.1:22",
    "GR13pasupbhu:2163": " * katham // PSBh_4.1:23",
    "GR13pasupbhu:2164": " * yogādhikṛtasya pradīpasthānītayamānaijasthānīyam āvārakam abhibhūya prakāśate // PSBh_4.1:24",
    "GR13pasupbhu:2165": " * cakṣuḥsthānīyayā vidyayā kuśalavivekādikāryaṃ māhātmyātigatiprakāśapravṛttismṛtisāyujyasthityādiprakāśanaṃ",
    "GR13pasupbhu:2166": " tapaḥkāryamityarthaḥ evaṃ ca gupte brāhmaṇe tapa ānantyāya prakāśata ityarthaḥ // PSBh_4.1:25",
    "GR13pasupbhu:2167": " * āha svabhāvaguptatvād atīndriyātmagatī vidyā gopyeti // PSBh_4.1:26",
    "GR13pasupbhu:2168": " * taducyate avyaktapretādyavasthānair liṅgairgopyā ityarthaḥ // PSBh_4.1:27",
    "GR13pasupbhu:2169": " * āha kāni punastāni vidyāliṅgāni yair guptair vidyā guptā bhavati // PSBh_4.1:28",
    "GR13pasupbhu:2170": " * taducyate vratādīni // PSBh_4.1:29",
    "GR13pasupbhu:2171": " * yasmādāha // PSBh_4.1:30 **********************************************",
    "GR13pasupbhu:2172": " gūḍhavrataḥ // PS_4.2 //",
    "GR13pasupbhu:2173": " * atra gūḍhaṃ pracchannam aprakāśamityarthaḥ // PSBh_4.2:1",
    "GR13pasupbhu:2174": " * vrataṃ nāma yadāyatane snānahasitādyaḥ sādhanavargastad vratam // PSBh_4.2:2",
    "GR13pasupbhu:2175": " * kasmāt // PSBh_4.2:3",
    "GR13pasupbhu:2176": " * sākṛtatvād yasmādayaṃ brāhmaṇastathā prayuṅkte yathā laukikānāṃ dharmasādhanabhāvo na vidyata iti ato gūḍhavrata iti // PSBh_4.2:4",
    "GR13pasupbhu:2177": " * āha avyaktapretatvādeva gūḍhatvaprāpteḥ punaruktamiti // PSBh_4.2:5",
    "GR13pasupbhu:2178": " * ucyate 'rthānyatvād apunaruktam // PSBh_4.2:6",
    "GR13pasupbhu:2179": " * tatrāvasthānamātram evāvyaktam // PSBh_4.2:7",
    "GR13pasupbhu:2180": " * iha tu snānahasitādigopanam // PSBh_4.2:8",
    "GR13pasupbhu:2181": " * api ca tatra niṣpannaṃ liṅgam avyaktam // PSBh_4.2:9",
    "GR13pasupbhu:2182": " * iha tu niṣpattikāle ca gopanopadeśaḥ // PSBh_4.2:10",
    "GR13pasupbhu:2183": " * na vāvyaktapretatvaṃ vā vidyāliṅgam // PSBh_4.2:11",
    "GR13pasupbhu:2184": " * ataścāpunaruktam // PSBh_4.2:12",
    "GR13pasupbhu:2185": " * tasmād gūḍhavratopadeśāya sthānāpadeśāpavādāya sthāne vastavyam // PSBh_4.2:13",
    "GR13pasupbhu:2186": " * snānahasitādayaśca gūḍhāḥ kartavyāḥ // PSBh_4.2:14",
    "GR13pasupbhu:2187": " * evaṃ vidyā guptā bhavatītyarthaḥ // PSBh_4.2:15",
    "GR13pasupbhu:2188": " * āha kiṃ vratamevaikaṃ vidyāliṅgaṃ gopyam āhosvid anyadapyasti neti // PSBh_4.2:16",
    "GR13pasupbhu:2189": " * ucyate 'sti // PSBh_4.2:17",
    "GR13pasupbhu:2190": " * yasmādāha // PSBh_4.2:18 **********************************************",
    "GR13pasupbhu:2191": " gūḍhapavitravāṇiḥ // PS_4.3 //",
    "GR13pasupbhu:2192": " * atra gūḍhā guptā pracchannā aprakāśetyarthaḥ // PSBh_4.3:1",
    "GR13pasupbhu:2193": " * pavitrā nāma satyā saṃskṛtā arghyahetuḥ sampannā na tu viparītetyarthaḥ // PSBh_4.3:2",
    "GR13pasupbhu:2194": " * sā gopyā // PSBh_4.3:3",
    "GR13pasupbhu:2195": " * kimarthamiti cet // PSBh_4.3:4",
    "GR13pasupbhu:2196": " * taducyate jātijñānatapaḥstavasūcanārtham // PSBh_4.3:5",
    "GR13pasupbhu:2197": " * yathā śaradaṃ kuraraḥ sūcayati // PSBh_4.3:6",
    "GR13pasupbhu:2198": " * uktaṃ hi / śaradaṃ kuraraḥ prāha vasantaṃ prāha kokilaḥ /",
    "GR13pasupbhu:2199": " prāha varṣā mayūraśca vāk pavitrāha brāhmaṇam // PSBh_4.3:7",
    "GR13pasupbhu:2200": " * tathā / vāgeva hi manuṣyasya śrutamākhyāti bhāṣitā /",
    "GR13pasupbhu:2201": " dīpayantī yathā sarvaṃ prabhā bhānumivāmalā // PSBh_4.3:8",
    "GR13pasupbhu:2202": " * ato jātijñānatapaḥstavā bhavanti // PSBh_4.3:9",
    "GR13pasupbhu:2203": " * stavite cāvasānādimattvayoḥ puṇyapāpakṣayavṛddhyorabhāvaḥ // PSBh_4.3:10",
    "GR13pasupbhu:2204": " * ata etaduktaṃ gūḍhapavitravāṇiriti // PSBh_4.3:11",
    "GR13pasupbhu:2205": " * āha kiṃ vrataṃ vāṇī ca dvayamevātra gopyam āhosvid anyadapyasti neti // PSBh_4.3:12",
    "GR13pasupbhu:2206": " * ucyate asti // PSBh_4.3:13",
    "GR13pasupbhu:2207": " * yasmādāha // PSBh_4.3:14 **********************************************",
    "GR13pasupbhu:2208": " sarvāṇi dvārāṇi pidhāya // PS_4.4 //",
    "GR13pasupbhu:2209": " * iti // PSBh_4.4:1",
    "GR13pasupbhu:2210": " * atra sarvaśabdo dvāraprakṛter niravaśeṣavācī draṣṭavyaḥ // PSBh_4.4:2",
    "GR13pasupbhu:2211": " * dvārāṇi krāthanādīni // PSBh_4.4:3",
    "GR13pasupbhu:2212": " * dvārāṇi ca kasmāt // PSBh_4.4:4",
    "GR13pasupbhu:2213": " * dharmādharmayor āyavyayahetutvād dvārāṇi // PSBh_4.4:5",
    "GR13pasupbhu:2214": " * dvārāṇīti bahuvacanaṃ vijñānayantrendriyavat // PSBh_4.4:6",
    "GR13pasupbhu:2215": " * pidhāya iti prāksādhanaprayogamadhikurute // PSBh_4.4:7",
    "GR13pasupbhu:2216": " * katham // PSBh_4.4:8",
    "GR13pasupbhu:2217": " * asthānakāladeśakriyāprayogaprayojanāntarāṇi vidhivad vivecya yadā samyaṅ māyayā saṃnādyabhedakrameṇa prayuktāni tadā pihitāni bhavantītyarthaḥ",
    "GR13pasupbhu:2218": " * āha kena tāni pidheyāni // PSBh_4.4:10",
    "GR13pasupbhu:2219": " * taducyate // PSBh_4.4:11 **********************************************",
    "GR13pasupbhu:2220": " buddhyā // PS_4.5 //",
    "GR13pasupbhu:2221": " * yasmādasya śrotrendriyavat pidhāyeti samyag jñānaprayoge sarvajñena bhagavatā vidyānugṛhītayā buddhyā pidhānamuktaṃ tasmādatra karaṇākhyā buddhyeti na jñānākhyā // PSBh_4.5:1",
    "GR13pasupbhu:2222": " * kathaṃ gamyate // PSBh_4.5:2",
    "GR13pasupbhu:2223": " * buddhyeti tṛtīyāprayogāt // PSBh_4.5:3",
    "GR13pasupbhu:2224": " * bhasmanā snānavat // PSBh_4.5:4",
    "GR13pasupbhu:2225": " * na jñānākhyā // PSBh_4.5:5",
    "GR13pasupbhu:2226": " * yasya vijñānākhyā buddhirna jñānākhyā kathaṃ gamyate // PSBh_4.5:6",
    "GR13pasupbhu:2227": " * tasya prāg jñānotpatter acetanapuruṣastasya hy ajñānād asaṃbodhyaḥ syāt // PSBh_4.5:7",
    "GR13pasupbhu:2228": " * tasmādatra trikaṃ cintyate pidhātā pidhānaṃ pidheyamiti tatra pidhātā sādhakaḥ // PSBh_4.5:8",
    "GR13pasupbhu:2229": " * pidhānamasya vidyānugṛhītā buddhiḥ // PSBh_4.5:9",
    "GR13pasupbhu:2230": " * pidheyaṃ vrataṃ vāṇī dvārāṇi ceti // PSBh_4.5:10",
    "GR13pasupbhu:2231": " * kramavṛttitvāc ca buddhereva prayuṅkte śeṣāṇy akartṛtvenaivāprayuktāni // PSBh_4.5:11",
    "GR13pasupbhu:2232": " * tadā pihitāni bhavantītyarthaḥ // PSBh_4.5:12",
    "GR13pasupbhu:2233": " * atredaṃ vidyājñānaprakaraṇaṃ parisamāptamiti // PSBh_4.5:13",
    "GR13pasupbhu:2234": " * āha kimavyaktapreta ityavasthānadvayamevātra kartavyam // PSBh_4.5:14",
    "GR13pasupbhu:2235": " * vāgādīni vā gopāyitvā sādhakena kiṃ kartavyam // PSBh_4.5:15",
    "GR13pasupbhu:2236": " * ucyate // PSBh_4.5:16 **********************************************",
    "GR13pasupbhu:2237": " unmattavadeko vicareta loke // PS_4.6 //",
    "GR13pasupbhu:2238": " * atra buddhyā antaḥkaraṇānāṃ śrotrādīnāṃ ca bāhyānāṃ vṛttivibhramaḥ kartavyo'sati viṣaye viṣayagrahaṇam // PSBh_4.6:1",
    "GR13pasupbhu:2239": " * atra / pañconmādāḥ samākhyātā vātapittakaphātmakāḥ /",
    "GR13pasupbhu:2240": " caturthaḥ saṃnipātastu abhighātastu pañcamaḥ // PSBh_4.6:2",
    "GR13pasupbhu:2241": " * evaṃ grahabahutve sati yo 'yaṃ vātapittaśleṣmaṇāṃ samūhaḥ sāṃnipātiko'yaṃ mahāgrahaḥ // PSBh_4.6:3",
    "GR13pasupbhu:2242": " * evaṃ sādhanaprayogaḥ kartavyaḥ // PSBh_4.6:4",
    "GR13pasupbhu:2243": " * tatra yadi kaścid jñānajijñāsanārthaṃ dayārtham anugrahārthaṃ vā pṛcchati taṃ nivartayitvā brūyāt samayataḥ praviśasveti // PSBh_4.6:5",
    "GR13pasupbhu:2244": " * tato dvāreṇa praviśya viparītam aviparītaṃ vā yadi kaścid brūyāt ko bhavāniti tato vaktavyaṃ māheśvaro'haṃ kaumāro 'hamiti duratyayaṃ kṛtaṃ ca mamāneneti // PSBh_4.6:6",
    "GR13pasupbhu:2245": " * tato jighāṃsanārthaṃ mayā spṛṣṭo na tu viṣayakrīḍārthaṃ vā // PSBh_4.6:7",
    "GR13pasupbhu:2246": " * tataḥ parivarjayati ityevaṃ laukikaparīkṣakāṇāṃ sammohanārtham uktam unmattavad iti // PSBh_4.6:8",
    "GR13pasupbhu:2247": " * kiṃcidunmattapretavat tasyāntaḥkaraṇādivṛttivibhramamātraṃ parigṛhyate // PSBh_4.6:9",
    "GR13pasupbhu:2248": " * eka ity asaṃvahatā cintyate // PSBh_4.6:10",
    "GR13pasupbhu:2249": " * ekenetarebhyo vicchinnenāsahāyenety arthaḥ āha ekena kiṃ kartavyamiti // PSBh_4.6:11",
    "GR13pasupbhu:2250": " * ucyate vihartavyam // PSBh_4.6:12",
    "GR13pasupbhu:2251": " * yasmādāha vicareta // PSBh_4.6:13",
    "GR13pasupbhu:2252": " * atra virvistare // PSBh_4.6:14",
    "GR13pasupbhu:2253": " * caretyārjanam adhikurute dharmārjane // PSBh_4.6:15",
    "GR13pasupbhu:2254": " * īta ityājñāyāṃ niyoge ca // PSBh_4.6:16",
    "GR13pasupbhu:2255": " * vistaraniyoga viśeṣataśca vihartavyamityarthaḥ // PSBh_4.6:17",
    "GR13pasupbhu:2256": " * āha kva vihartavyamiti // PSBh_4.6:18",
    "GR13pasupbhu:2257": " * ucyate loke // PSBh_4.6:19",
    "GR13pasupbhu:2258": " * trivarṇāśramiṣu lokasaṃjñā na tu brahmalokādiṣu // PSBh_4.6:20",
    "GR13pasupbhu:2259": " * kasmāt // PSBh_4.6:21",
    "GR13pasupbhu:2260": " * utkṛṣṭeṣv asaṃbhavāt // PSBh_4.6:22",
    "GR13pasupbhu:2261": " * loke iti sāmīpikaṃ saṃnidhānam // PSBh_4.6:23",
    "GR13pasupbhu:2262": " * paravarṇā lokāsteṣu tadadhyakṣeṣu vihartavyamityarthaḥ // PSBh_4.6:24",
    "GR13pasupbhu:2263": " * āha kāṃ vṛttimāsthāya loke vihartavyam sarvabhakṣameva // PSBh_4.6:25",
    "GR13pasupbhu:2264": " * ucyate na // PSBh_4.6:26",
    "GR13pasupbhu:2265": " * yasmādāha // PSBh_4.6:27 **********************************************",
    "GR13pasupbhu:2266": " kṛtānnamutsṛṣṭam upādadīta // PS_4.7 //",
    "GR13pasupbhu:2267": " * atra kṛtagrahaṇādakṛtānāṃ bījakāṇḍaphalādīnāṃ pratiṣedhaḥ // PSBh_4.7:1",
    "GR13pasupbhu:2268": " * kṛtaṃ bhinnodbhinnādyaṃ tad bhaikṣam utsṛṣṭaṃ yathālabdhaṃ vidhinā prāptamupayojyam // PSBh_4.7:2",
    "GR13pasupbhu:2269": " * atra kṛtagrahaṇādakṛtapratiṣedhaḥ akṛtapratiṣedhāc ca kṛtsnā hiṃsā tantre pratiṣiddhā draṣṭavyā // PSBh_4.7:3",
    "GR13pasupbhu:2270": " * āha kiṃ tat kṛtaṃ nāma buddhighaṭādyam // PSBh_4.7:4",
    "GR13pasupbhu:2271": " * taducyate na // PSBh_4.7:5",
    "GR13pasupbhu:2272": " * yasmādāha annam // PSBh_4.7:6",
    "GR13pasupbhu:2273": " * tatrānnavacanād anannapratiṣedhaḥ // PSBh_4.7:7",
    "GR13pasupbhu:2274": " * tac ca dviyoni indrābhiṣiktam indriyābhiṣiktaṃ ca tatrendrābhiṣiktaṃ vrīhiyavādyam // PSBh_4.7:8",
    "GR13pasupbhu:2275": " * indriyābhiṣiktaṃ tu māṃsam // PSBh_4.7:9",
    "GR13pasupbhu:2276": " * tat pañcavidham bhakṣyaṃ bhojyaṃ lehyaṃ peyaṃ coṣyamiti // PSBh_4.7:10",
    "GR13pasupbhu:2277": " * tathā ṣaḍrasaṃ madhurāmlalavaṇatiktakaṭukaṣāyam iti // PSBh_4.7:11",
    "GR13pasupbhu:2278": " * āha tasya kṛtānnasyārjanaṃ kutaḥ kartavyam // PSBh_4.7:12",
    "GR13pasupbhu:2279": " * taducyate utsṛṣṭam // PSBh_4.7:13",
    "GR13pasupbhu:2280": " * atrotsṛṣṭagrahaṇād bhaikṣayathālabdhapratiṣedhaḥ // PSBh_4.7:14",
    "GR13pasupbhu:2281": " * kiṃ kāraṇam // PSBh_4.7:15",
    "GR13pasupbhu:2282": " * sūnādidoṣaparihārārthatvānnasteyapratigrahādidoṣāt // PSBh_4.7:16",
    "GR13pasupbhu:2283": " * tac ca trividhamutsṛṣṭam // PSBh_4.7:17",
    "GR13pasupbhu:2284": " * tad yathā nisṛṣṭaṃ visṛṣṭam atisṛṣṭamiti // PSBh_4.7:18",
    "GR13pasupbhu:2285": " * tatra sanimittaṃ parityaktamannaṃ pānaṃ vā tan nisṛṣṭam // PSBh_4.7:19",
    "GR13pasupbhu:2286": " * gobrāhmaṇādinimittaṃ tyaktaṃ visṛṣṭam // PSBh_4.7:20",
    "GR13pasupbhu:2287": " * atisṛṣṭam anyataḥ parityaktam // PSBh_4.7:21",
    "GR13pasupbhu:2288": " * dayārtham ānṛśaṃsārthaṃ vā yadi kaścid dadyāt tadapi grāhyameva // PSBh_4.7:22",
    "GR13pasupbhu:2289": " * āha anena sādhakena kiṃ kartavyamiti // PSBh_4.7:23",
    "GR13pasupbhu:2290": " * ucyate upayoktavyam // PSBh_4.7:24",
    "GR13pasupbhu:2291": " * yasmādāha upādadīta atropety abhyupagame // PSBh_4.7:25",
    "GR13pasupbhu:2292": " * atyantāsanmānasayantrasthenetyarthaḥ // PSBh_4.7:26",
    "GR13pasupbhu:2293": " * ādadīta ityupayoge grahaṇe ca vivakṣitasūtragrahaṇe tvāvad bhavati // PSBh_4.7:27",
    "GR13pasupbhu:2294": " * taduktam / saṃcitvā naramevainaṃ kāmānāmavitṛptikam /",
    "GR13pasupbhu:2295": " vyāghraḥ paśumivādāya mṛtyurādāya gacchati // PSBh_4.7:28",
    "GR13pasupbhu:2296": " * iti // PSBh_4.7:29",
    "GR13pasupbhu:2297": " * upayoge'pi nāthakaṇādavatsam // PSBh_4.7:30",
    "GR13pasupbhu:2298": " * tasmādupayoktavyamiti // PSBh_4.7:31",
    "GR13pasupbhu:2299": " * īta ityājñāyāṃ niyoge ca // PSBh_4.7:32",
    "GR13pasupbhu:2300": " * tadutsṛṣṭaṃ vidhiprāptamupayoktavyam // PSBh_4.7:33",
    "GR13pasupbhu:2301": " * anyathā hi vidhivyapetena krameṇa vṛttyarjanaṃ na kartavyamityarthaḥ // PSBh_4.7:34",
    "GR13pasupbhu:2302": " * āha vratādīni gopayitvā samyaksādhanaprayoge utsṛṣṭopayoge ca vartataḥ ke vārthā niṣpadyante // PSBh_4.7:35",
    "GR13pasupbhu:2303": " * asanmānaprakaraṇasya vā parisamāptiḥ kimasti neti // PSBh_4.7:36",
    "GR13pasupbhu:2304": " * ucyate asti // PSBh_4.7:37",
    "GR13pasupbhu:2305": " * yasmādāha // PSBh_4.7:38 **********************************************",
    "GR13pasupbhu:2306": " unmatto mūḍha ityevaṃ manyante itare janāḥ // PS_4.8 //",
    "GR13pasupbhu:2307": " * atra unmattaḥ sa eva // PSBh_4.8:1",
    "GR13pasupbhu:2308": " * niruktamasya pūrvoktam mūḍha iti // PSBh_4.8:2",
    "GR13pasupbhu:2309": " * muhu aparijñāne // PSBh_4.8:3",
    "GR13pasupbhu:2310": " * avyakto'yaṃ preto'yam unmatto'yaṃ mūḍho'yaṃ mūrkho'yamiti vaktāro vadantītyarthaḥ // PSBh_4.8:4",
    "GR13pasupbhu:2311": " * itiśabdo'rthānāṃ nirvacanatvāt prakaraṇaparisamāptyarthaḥ // PSBh_4.8:5",
    "GR13pasupbhu:2312": " * evaṃ yasmād avasthānakāladeśakriyāprayogaprayojanagopanavasatyarthakṛtsnatapāṃsi ca vyākhyātāni // PSBh_4.8:6",
    "GR13pasupbhu:2313": " * evam ityatikrāntāpekṣaṇe // PSBh_4.8:7",
    "GR13pasupbhu:2314": " * manyate ityavadhāraṇe // PSBh_4.8:8",
    "GR13pasupbhu:2315": " * itare iti gṛhasthabrahmacārivānaprasthabhikṣupāṣaṇḍināṃ brahmacaryādhikṛtānāṃ grahaṇam // PSBh_4.8:9",
    "GR13pasupbhu:2316": " * janā iti // PSBh_4.8:10",
    "GR13pasupbhu:2317": " * janī prādurbhāve // PSBh_4.8:11",
    "GR13pasupbhu:2318": " * janā iti varṇāśramiṇāṃ janānām adhikṛtānāṃ grahaṇam uktaṃ hi /",
    "GR13pasupbhu:2319": " janena hi jano jātaḥ janaṃ janayase jana /",
    "GR13pasupbhu:2320": " janaṃ śocasi nātmānaṃ mātmānaṃ śoca mā janam // PSBh_4.8:12",
    "GR13pasupbhu:2321": " * ityevaṃ vaktāro vadantītyarthaḥ // PSBh_4.8:13",
    "GR13pasupbhu:2322": " * atredam ādhikārikam asanmānacariprakaraṇaṃ samāptam // PSBh_4.8:14",
    "GR13pasupbhu:2323": " * āha vratādīni gopayitvā samyaksādhanaprayoge utsṛṣṭopayoge ca tataḥ ko guṇaḥ yaṃ guṇaṃ jñātvā avyaktapretonmattādyā vādā niṣpādyā iti // PSBh_4.8:15",
    "GR13pasupbhu:2324": " * taducyate taṃ guṇaṃ jñātvā vakṣyāmaḥ // PSBh_4.8:16",
    "GR13pasupbhu:2325": " * api ca avyaktapretonmattādyaṃ brāhmaṇakarmaviruddhaṃ kramaṃ dṛṣṭvā yāvadayaṃ śiṣyaḥ",
    "GR13pasupbhu:2326": " enamarthaṃ na bravīti tattasya hṛdistham aśaṅkitam upalabhyottaraṃ brūma iti kṛtvā",
    "GR13pasupbhu:2327": " bhagavānidaṃ sūtramuvāca // PSBh_4.8:17 **********************************************",
    "GR13pasupbhu:2328": " asanmāno hi yantrāṇāṃ sarveṣāmuttamaḥ smṛtaḥ // PS_4.9 //",
    "GR13pasupbhu:2329": " * atra akāro mānapratiṣedhe // PSBh_4.9:1",
    "GR13pasupbhu:2330": " * māno'tra dvividhaḥ // PSBh_4.9:2",
    "GR13pasupbhu:2331": " * jātyabhimāno gṛhasthābhimānaśca // PSBh_4.9:3",
    "GR13pasupbhu:2332": " * tatra jātyabhimāno nāma brāhmaṇo'hamiti // PSBh_4.9:4",
    "GR13pasupbhu:2333": " * pūjyatvād ūrdhvagamanādīnāṃ kāryāṇām ucchritatvāt trayāṇāmapi varṇānāmupadeśena",
    "GR13pasupbhu:2334": " gurutvād yajñakartṛtvāt trailokyasthitihetoḥ brāhmaṇo'hamiti prathamo māno jātyutkarṣāt // PSBh_4.9:5",
    "GR13pasupbhu:2335": " * tathā brāhmaṇānāmapi gṛhasthādīnāṃ pūjyatvāt tatkṛtamānaśca // PSBh_4.9:6",
    "GR13pasupbhu:2336": " * etac ca mānadvayamavyaktaliṅgavacanāt pratiṣiddham // PSBh_4.9:7",
    "GR13pasupbhu:2337": " * tathā vittaṃ bandhuryaśaḥ karma vidyā bhavati pañcamī /",
    "GR13pasupbhu:2338": " etāni mānyasthānāni garīyo yadyaduttaram // PSBh_4.9:8",
    "GR13pasupbhu:2339": " * etāni caikavāsaḥpretācaraṇagūḍhavratopadeśinā sūtrataḥ pratiṣiddhānītyato māno na kartavyaḥ // PSBh_4.9:9",
    "GR13pasupbhu:2340": " * san iti praśaṃsāyāmastitve ca // PSBh_4.9:10",
    "GR13pasupbhu:2341": " * agre tadasanmānacariprakaraṇaviśiṣṭaṃ ca // PSBh_4.9:11",
    "GR13pasupbhu:2342": " * hiśabdo 'yamuttamotkarṣāpekṣo draṣṭavyaḥ // PSBh_4.9:12",
    "GR13pasupbhu:2343": " * yantrāṇi agniṣṭomādīni māsopavāsādīni ca gṛhasthādīnāṃ śuddhivṛddhikarāṇi // PSBh_4.9:13",
    "GR13pasupbhu:2344": " * yantrāṇi ca kasmāt // PSBh_4.9:14",
    "GR13pasupbhu:2345": " * yantraṃ karmādayaḥ // PSBh_4.9:15",
    "GR13pasupbhu:2346": " * yasmād ayantrā laukikā amaryādāvasthā bhavantītyato yantrāṇām // PSBh_4.9:16",
    "GR13pasupbhu:2347": " * yantrāṇām iti ṣaṣṭhībahuvacanam // PSBh_4.9:17",
    "GR13pasupbhu:2348": " * āha bahuvacanaprayogāt saṃdehaḥ atha kiyatāṃ yantrāṇām // PSBh_4.9:18",
    "GR13pasupbhu:2349": " * taducyate sarveṣām // PSBh_4.9:19",
    "GR13pasupbhu:2350": " * atra sarveṣām ityaśeṣāṇāmityarthaḥ // PSBh_4.9:20",
    "GR13pasupbhu:2351": " * sarveṣāmiti ṣaṣṭhībahuvacanam // PSBh_4.9:21",
    "GR13pasupbhu:2352": " * āha ṣaṣṭhyāḥ sākāṅkṣatvāt saṃdehaḥ // PSBh_4.9:22",
    "GR13pasupbhu:2353": " * teṣāṃ kāraṇātmāno vartante // PSBh_4.9:23",
    "GR13pasupbhu:2354": " * taducyate uttamaḥ // PSBh_4.9:24",
    "GR13pasupbhu:2355": " * atrottama iti śreṣṭhatve paramaviśuddhityāgādānabhāvādiṣu // PSBh_4.9:25",
    "GR13pasupbhu:2356": " * uktaṃ hi / vareṇyaḥ sattamo mukhyo variṣṭhaḥ śobhano'thavā /",
    "GR13pasupbhu:2357": " uttamaścāparārdhaśca svarthaḥ śreṣṭhārthavācakāḥ // PSBh_4.9:26",
    "GR13pasupbhu:2358": " * śreṣṭhaḥ // PSBh_4.9:27",
    "GR13pasupbhu:2359": " * iha coktam uttama iti // PSBh_4.9:28",
    "GR13pasupbhu:2360": " * āha asanmānaḥ sarvayantrāṇāmuttama iti kva siddham // PSBh_4.9:29",
    "GR13pasupbhu:2361": " * ucyate iha // PSBh_4.9:30",
    "GR13pasupbhu:2362": " * yasmādāha smṛtaḥ // PSBh_4.9:31",
    "GR13pasupbhu:2363": " * atra smṛta ityuktaparyāyaḥ maheśvareṇoktaṃ proktaṃ kathitaṃ varṇitamityarthaḥ // PSBh_4.9:32",
    "GR13pasupbhu:2364": " * viśiṣṭaḥ kasmāt // PSBh_4.9:33",
    "GR13pasupbhu:2365": " * sarvajñavacanād avisaṃvāditvāc ca // PSBh_4.9:34",
    "GR13pasupbhu:2366": " * nahi pratyakṣadarśināṃ vacanāni visaṃvadantītyarthaḥ // PSBh_4.9:35",
    "GR13pasupbhu:2367": " * āha asmin krame uttamatvena vyākhyāyamānaṃ ka ādyaḥ śodhakaḥ // PSBh_4.9:36",
    "GR13pasupbhu:2368": " * kena vā idaṃ vidhānaṃ cīrṇam // PSBh_4.9:37",
    "GR13pasupbhu:2369": " * ācaratā vā kiṃ phalaṃ prāptam // PSBh_4.9:38",
    "GR13pasupbhu:2370": " * so 'smatpratyayārtham vācyaḥ // PSBh_4.9:39",
    "GR13pasupbhu:2371": " * taducyate // PSBh_4.9:40 **********************************************",
    "GR13pasupbhu:2372": " indro vā agre asureṣu pāśupatamacarat // PS_4.10 //",
    "GR13pasupbhu:2373": " * atra devatānāṃ rājā indraḥ // PSBh_4.10:1",
    "GR13pasupbhu:2374": " * kathaṃ gamyate asureṣvācaraṇavacanāt // PSBh_4.10:2",
    "GR13pasupbhu:2375": " * brāhmaṇaścāyamindraḥ śreṣṭhaḥ // PSBh_4.10:3",
    "GR13pasupbhu:2376": " * sūtre brāhmaṇagrahaṇāt śūdrapratiṣedhāc ca // PSBh_4.10:4",
    "GR13pasupbhu:2377": " * idi paramaiśvarye dhātuḥ tasyendraḥ // PSBh_4.10:5",
    "GR13pasupbhu:2378": " * indra utkṛṣṭaḥ śreṣṭhaḥ devagandharvayakṣarākṣasapitṛpiśācādīnāṃ śreṣṭho na tu brahmādīnām // PSBh_4.10:6",
    "GR13pasupbhu:2379": " * kiṃ tu svargiṇāṃ madhye aiśvaryeṇa vidyayā ājñayā cety ataḥ śreṣṭhatvād indraḥ // PSBh_4.10:7",
    "GR13pasupbhu:2380": " * vāśabdaḥ sambhāvane // PSBh_4.10:8",
    "GR13pasupbhu:2381": " * anyairapi devaśreṣṭhairidaṃ vidhānamācīrṇam // PSBh_4.10:9",
    "GR13pasupbhu:2382": " * kutastarhi yuṣmadādibhir manuṣyamātraiḥ // PSBh_4.10:10",
    "GR13pasupbhu:2383": " * tasmāt saṃbhāvyo'yamarthaḥ // PSBh_4.10:11",
    "GR13pasupbhu:2384": " * āha kadā cīrṇamiti // PSBh_4.10:12",
    "GR13pasupbhu:2385": " * ucyate 'gre // PSBh_4.10:13",
    "GR13pasupbhu:2386": " * atrāgra iti pūrvakālamadhikurute // PSBh_4.10:14",
    "GR13pasupbhu:2387": " * kuśikeśānasambandhāt prāk // PSBh_4.10:15",
    "GR13pasupbhu:2388": " * prathamam amaraiścīrṇam // PSBh_4.10:16",
    "GR13pasupbhu:2389": " * kṛtatretādvāparādiṣu yugeṣvityarthaḥ // PSBh_4.10:17",
    "GR13pasupbhu:2390": " * āha keṣvācīrṇamiti // PSBh_4.10:18",
    "GR13pasupbhu:2391": " * ucyate asureṣu // PSBh_4.10:19",
    "GR13pasupbhu:2392": " * atrāsurā nāma suretarāḥ steyayuktāḥ // PSBh_4.10:20",
    "GR13pasupbhu:2393": " * prāṇāpaharaṇād vā asurāḥ prajāpatiputrā vijñeyāḥ // PSBh_4.10:21",
    "GR13pasupbhu:2394": " * asureṣviti sāmīpikaṃ saṃnidhānam // PSBh_4.10:22",
    "GR13pasupbhu:2395": " * asurasamīpe asurābhyāśe asurāṇāmadhyakṣa ityarthaḥ // PSBh_4.10:23",
    "GR13pasupbhu:2396": " * āha kiṃ taditi // PSBh_4.10:24",
    "GR13pasupbhu:2397": " * ucyate pāśupatam // PSBh_4.10:25",
    "GR13pasupbhu:2398": " * atra paśupatinoktaparigrahādhikāreṣu vartata iti pāśupatam // PSBh_4.10:26",
    "GR13pasupbhu:2399": " * paśupatirvāsmin cintyata iti pāśupatam // PSBh_4.10:27",
    "GR13pasupbhu:2400": " * paśupatiprāpakatvād vā pāśupatam // PSBh_4.10:28",
    "GR13pasupbhu:2401": " * pāśupatamiti samastasya sampūrṇasya vidhānasyaitad grahaṇam // PSBh_4.10:29",
    "GR13pasupbhu:2402": " * kasmāt // PSBh_4.10:30",
    "GR13pasupbhu:2403": " * vyaktaliṅgapūrvakatvād avyaktādikramasya // PSBh_4.10:31",
    "GR13pasupbhu:2404": " * tasmāt kṛtsnamidameva vidhānamācīrṇamindreṇa duḥkhāntārthinā śuddhivṛddhyartham // PSBh_4.10:32",
    "GR13pasupbhu:2405": " * dharmabāhulyāt surāṇāṃ bhuvyācīrṇam // PSBh_4.10:33",
    "GR13pasupbhu:2406": " * acarad ityatītaḥ kālaḥ // PSBh_4.10:34",
    "GR13pasupbhu:2407": " * atīte kāle cīrṇavān ityarthaḥ // PSBh_4.10:35",
    "GR13pasupbhu:2408": " * āha indreṇāsureṣvācaratā kiṃ phalaṃ prāptam // PSBh_4.10:36",
    "GR13pasupbhu:2409": " * taducyate // PSBh_4.10:37 **********************************************",
    "GR13pasupbhu:2410": " sa teṣāmiṣṭāpūrtamādatta // PS_4.11 //",
    "GR13pasupbhu:2411": " * sa itīndragrahaṇam teṣām ityasuranirdeśaḥ // PSBh_4.11:1",
    "GR13pasupbhu:2412": " * iṣṭāpūrtam iti dvaṃdvasamāsaḥ // PSBh_4.11:2",
    "GR13pasupbhu:2413": " * iṣṭaṃ ca pūrtaṃ ceṣṭāpūrtam tatra yan mantrapūrvakeṇa vidhinā dattaṃ hutaṃ stutyādiniṣpannaṃ sukṛtaṃ tad iṣṭam // PSBh_4.11:3",
    "GR13pasupbhu:2414": " * yad amantrapūrvakeṇaiva tat pūrtam // PSBh_4.11:4",
    "GR13pasupbhu:2415": " * indreṇāsurebhyaḥ kenopāyena dattamiti // PSBh_4.11:5",
    "GR13pasupbhu:2416": " * ucyate // PSBh_4.11:6 **********************************************",
    "GR13pasupbhu:2417": " māyayā sukṛtayā samavindata // PS_4.12 //",
    "GR13pasupbhu:2418": " * krāthanaspandanādiprayogaiḥ dhikkṛtasya nidrāviṣṭo vāyusaṃspṛṣṭo mandakārī asamyakkārī",
    "GR13pasupbhu:2419": " asamyagvādīti yo 'yaṃ duṣṭaśabdo 'bhiyogaśabdaśca niṣpadyate tasminn anṛte māyāsaṃjñā // PSBh_4.12:1",
    "GR13pasupbhu:2420": " * mānasakāyikābhiyoge ca // PSBh_4.12:2",
    "GR13pasupbhu:2421": " * māyayā iti tṛtīyā // PSBh_4.12:3",
    "GR13pasupbhu:2422": " * sukṛtayā iti // PSBh_4.12:4",
    "GR13pasupbhu:2423": " * su praśaṃsāyām tayā sukṛtayā samyak prayuktayeti sādhakasādhanaprādhānyam // PSBh_4.12:5",
    "GR13pasupbhu:2424": " * avindata iti prāptau prādhānye ca // PSBh_4.12:6",
    "GR13pasupbhu:2425": " * sa teṣām iṣṭāpūrtam ādatteti // PSBh_4.12:7",
    "GR13pasupbhu:2426": " * uktaṃ hi / ākrośamāno nākrośenmanyureva titikṣati /",
    "GR13pasupbhu:2427": " sa teṣāṃ duṣkṛtaṃ dattvā sukṛtaṃ cāsya vindati // PSBh_4.12:8",
    "GR13pasupbhu:2428": " * āha uttama indraḥ // PSBh_4.12:9",
    "GR13pasupbhu:2429": " * sa teṣāmiṣṭāpūrtam ityukte parāpadeśenāsya vṛttir nirguṇīkṛtā // PSBh_4.12:10",
    "GR13pasupbhu:2430": " * athātmāpadeśo'tra kimasti neti // PSBh_4.12:11",
    "GR13pasupbhu:2431": " * ucyate asti // PSBh_4.12:12",
    "GR13pasupbhu:2432": " * yasmādāha // PSBh_4.12:13 **********************************************",
    "GR13pasupbhu:2433": " nindā hy eṣānindā tasmāt // PS_4.13 //",
    "GR13pasupbhu:2434": " * atrāvamānaparibhavādyā nindā // PSBh_4.13:1",
    "GR13pasupbhu:2435": " * kutsā garhā ityarthaḥ // PSBh_4.13:2",
    "GR13pasupbhu:2436": " * śabdo nindottamotkarṣopakṣepe draṣṭavyaḥ // PSBh_4.13:3",
    "GR13pasupbhu:2437": " * uttamādhikārād gamyate // PSBh_4.13:4",
    "GR13pasupbhu:2438": " * eṣā ityatikrāntāpekṣaṇe // PSBh_4.13:5",
    "GR13pasupbhu:2439": " * avamānaparibhavaparivādādyā nindetyarthaḥ // PSBh_4.13:6",
    "GR13pasupbhu:2440": " * anindā ityakāro ninditatvaṃ pratiṣedhati // PSBh_4.13:7",
    "GR13pasupbhu:2441": " * anindā akutsā agarhā ityarthaḥ // PSBh_4.13:8",
    "GR13pasupbhu:2442": " * atra tasmācchabdaḥ pūrvottaraṃ cāpekṣate // PSBh_4.13:9",
    "GR13pasupbhu:2443": " * tatra pūrvākāṅkṣāyāṃ tāvat kṛtsnā nindāprakaraṇaguṇavacane // PSBh_4.13:10",
    "GR13pasupbhu:2444": " * yasmād indrasyāpi śuddhivṛddhikāriṇī ātmāpadeśena parāpadeśena ca bhagavatā asanmānacarir guṇīkṛtā tasmādityarthaḥ // PSBh_4.13:11",
    "GR13pasupbhu:2445": " * āha nirākāṅkṣānirdeśāt saṃdeho yathā yathā varṇitaṃ tathā tathā ca vyākhyātam // PSBh_4.13:12",
    "GR13pasupbhu:2446": " * nindāyā aninditatvaṃ guṇaṃ jñātvā sādhakena kiṃ kartavyam // PSBh_4.13:13",
    "GR13pasupbhu:2447": " * taducyate // PSBh_4.13:14 **********************************************",
    "GR13pasupbhu:2448": " nindyamānaścaret // PS_4.14 //",
    "GR13pasupbhu:2449": " * atra nindā pūrvoktā // PSBh_4.14:1",
    "GR13pasupbhu:2450": " * nindyamānenaiva nindāyāḥ vartamānakāla ityarthaḥ // PSBh_4.14:2",
    "GR13pasupbhu:2451": " * cared ity ārjanam adhikurute // PSBh_4.14:3",
    "GR13pasupbhu:2452": " * dharmārjane niyoge ca // PSBh_4.14:4",
    "GR13pasupbhu:2453": " * saṃśayānyatvāc cāpunaruktaś cariśabdo draṣṭavyaḥ // PSBh_4.14:5",
    "GR13pasupbhu:2454": " * atredam ānuṣaṅgikam asanmārgacariprakaraṇaṃ parisamāptam // PSBh_4.14:6",
    "GR13pasupbhu:2455": " * āha nindyamānaś caredityuktvā ādyaṃ vidhānamācarataḥ ko 'rtho niṣpadyate // PSBh_4.14:7",
    "GR13pasupbhu:2456": " * niṣpannena vā katham abhilapyate // PSBh_4.14:8",
    "GR13pasupbhu:2457": " * taducyate // PSBh_4.14:9 **********************************************",
    "GR13pasupbhu:2458": " aninditakarmā // PS_4.15 //",
    "GR13pasupbhu:2459": " * atra caryottarasambandhād gamyate yadetadaninditaṃ karma dharmaḥ sa eva nindyamānasyācarato niṣpadyate // PSBh_4.15:1",
    "GR13pasupbhu:2460": " * ataḥ aninditakarmā bhavatītyarthaḥ // PSBh_4.15:2",
    "GR13pasupbhu:2461": " * āha nindyamānasyācarato 'ninditaṃ karma bhavatīti kva siddham // PSBh_4.15:3",
    "GR13pasupbhu:2462": " * taducyate iha yasmādāha // PSBh_4.15:4 **********************************************",
    "GR13pasupbhu:2463": " sarvaviśiṣṭo'yaṃ panthāḥ // PS_4.16 //",
    "GR13pasupbhu:2464": " * atra ayam iti pratyakṣe // PSBh_4.16:1",
    "GR13pasupbhu:2465": " * yathāyaṃ puruṣaḥ // PSBh_4.16:2",
    "GR13pasupbhu:2466": " * yathāvidhiś caririti yāḥ kriyāḥ atrādhikṛtasyāninditaṃ karma bhavatītyāha bhagavān // PSBh_4.16:3 **********************************************",
    "GR13pasupbhu:2467": " satpathaḥ // PS_4.17 //",
    "GR13pasupbhu:2468": " * kasmāt / rudrasamīpaprāpaṇasāmarthyāt // PSBh_4.17:1",
    "GR13pasupbhu:2469": " * anāvṛttiprāpaṇasāmarthyāc cāvikalaḥ // PSBh_4.17:2",
    "GR13pasupbhu:2470": " * tasmāt sarvajñavacanāvisaṃvāditvāc cāyaṃ satpatha ityarthaḥ // PSBh_4.17:3",
    "GR13pasupbhu:2471": " * āha kimanyatra panthāno na santi iti // PSBh_4.17:4",
    "GR13pasupbhu:2472": " * ucyate santi // PSBh_4.17:5",
    "GR13pasupbhu:2473": " * kiṃtu // PSBh_4.17:6 **********************************************",
    "GR13pasupbhu:2474": " kupathāstvanye // PS_4.18 //",
    "GR13pasupbhu:2475": " * atra ku kutsāyāṃ bhavati // PSBh_4.18:1",
    "GR13pasupbhu:2476": " * kasmāt // PSBh_4.18:2",
    "GR13pasupbhu:2477": " * kuśabdaprayogād gamyate // PSBh_4.18:3",
    "GR13pasupbhu:2478": " * kupuruṣavat // PSBh_4.18:4",
    "GR13pasupbhu:2479": " * panthāno vidhaya upāyā ityarthaḥ // PSBh_4.18:5",
    "GR13pasupbhu:2480": " * tuśabdo 'nāvṛttyutkarṣe // PSBh_4.18:6",
    "GR13pasupbhu:2481": " * anye iti // PSBh_4.18:7",
    "GR13pasupbhu:2482": " * gṛhasthabrahmacārivānaprasthabhikṣupāṣāṇḍināṃ panthānaḥ // PSBh_4.18:8",
    "GR13pasupbhu:2483": " * te kupathāḥ // PSBh_4.18:9",
    "GR13pasupbhu:2484": " * na // PSBh_4.18:10",
    "GR13pasupbhu:2485": " * āha ayameva satpathaḥ śeṣāḥ kupathā iti kva siddham // PSBh_4.18:11",
    "GR13pasupbhu:2486": " * kiṃ vāsya satpathatvam // PSBh_4.18:12",
    "GR13pasupbhu:2487": " * śeṣāṇāṃ vā kupathatvaṃ kimiti // PSBh_4.18:13",
    "GR13pasupbhu:2488": " * ucyate iha // PSBh_4.18:14",
    "GR13pasupbhu:2489": " * yasmādāha // PSBh_4.18:15 **********************************************",
    "GR13pasupbhu:2490": " anena vidhinā rudrasamīpaṃ gatvā // PS_4.19 //",
    "GR13pasupbhu:2491": " * atra anena ity anapekṣaṇe /",
    "GR13pasupbhu:2492": " vidhinā bhasmasnānakrāthanādinopāyenety arthaḥ // PSBh_4.19:1",
    "GR13pasupbhu:2493": " * vidhineti tṛtīyā // PSBh_4.19:2",
    "GR13pasupbhu:2494": " * rudra iti kālopadeśe // PSBh_4.19:3",
    "GR13pasupbhu:2495": " * rudrasya rudratvaṃ pūrvoktam // PSBh_4.19:4",
    "GR13pasupbhu:2496": " * samīpam iti yogaparyāyaḥ // PSBh_4.19:5",
    "GR13pasupbhu:2497": " * kathaṃ gamyate // PSBh_4.19:6",
    "GR13pasupbhu:2498": " * vidhyanantaroktatvāt // PSBh_4.19:7",
    "GR13pasupbhu:2499": " * sati vidhiviṣayatve puruṣeśvarayor viṣayādhikārakṛtaṃ viyogaṃ dṛṣṭvā jñānaparidṛṣṭena vidhinādhyayanadhyānādhikṛto viśuddhabhāvaḥ samīpastha ityarthaḥ // PSBh_4.19:8",
    "GR13pasupbhu:2500": " * gatiḥ prāptirbhāvasyetyarthaḥ // PSBh_4.19:9",
    "GR13pasupbhu:2501": " * tvā iti vidhikarmaṇorniṣṭhā // PSBh_4.19:10",
    "GR13pasupbhu:2502": " * āha atraivaṃ vidhyācaraṇaṃ samīpagamanaṃ ca kasyopadiśyate // PSBh_4.19:11",
    "GR13pasupbhu:2503": " * ucyate na tīrthayātrādidharmavat sarveṣām // PSBh_4.19:12",
    "GR13pasupbhu:2504": " * kiṃtu saṃskāravad brāhmaṇasyaiva // PSBh_4.19:13",
    "GR13pasupbhu:2505": " * yasmād āha // PSBh_4.19:14 **********************************************",
    "GR13pasupbhu:2506": " na kaścid brāhmaṇaḥ punarāvartate // PS_4.20 //",
    "GR13pasupbhu:2507": " * atra nakāropadeśo 'nyācaraṇapratipattipratiṣedhārthaḥ // PSBh_4.20:1",
    "GR13pasupbhu:2508": " * kaścid iti gṛhasthādyaḥ // PSBh_4.20:2",
    "GR13pasupbhu:2509": " * sthānamātravailakṣaṇyadarśanād brāhmaṇeṣveva kaścic chabdaḥ // PSBh_4.20:3",
    "GR13pasupbhu:2510": " * gṛhastho brahmacārī vānaprastho bhikṣur ekavedo dvivedas trivedaś caturvedo gāyatrīmātrasāro",
    "GR13pasupbhu:2511": " vānena vidhinā rudrasamīpaṃ prāptaḥ san na kaścid brāhmaṇaḥ punarāvartata ityarthaḥ // PSBh_4.20:4",
    "GR13pasupbhu:2512": " * brāhmaṇagrahaṇaṃ brāhmaṇyāvadhāraṇārthaṃ brāhmaṇa eva nānya ityarthaḥ // PSBh_4.20:5",
    "GR13pasupbhu:2513": " * kṣetrajñe ca brāhmaṇasaṃjñā // PSBh_4.20:6",
    "GR13pasupbhu:2514": " * kasmāt // PSBh_4.20:7",
    "GR13pasupbhu:2515": " * upacayajanmayogāt saṃskārayogāt śrutayogāc ca brāhmaṇaḥ // PSBh_4.20:8",
    "GR13pasupbhu:2516": " * punaḥśabdaḥ punarāvṛttipratiṣedhe // PSBh_4.20:9",
    "GR13pasupbhu:2517": " * yathā pūrvasaṃjñānādibhir gatvā āvartate punaḥ punaḥ tathānena vidhinā rudrasamīpaṃ gatvā na sakṛdāvartate // PSBh_4.20:10",
    "GR13pasupbhu:2518": " * punaḥ punaḥ sarvathāpi nāvartata ityarthaḥ // PSBh_4.20:11",
    "GR13pasupbhu:2519": " * āṅ iti svaśāstroktamaryādām adhikurute abhividhyarthaṃ ca // PSBh_4.20:12",
    "GR13pasupbhu:2520": " * ye cānena vidhinākṣapitājñānakaluṣapāpamāyādayaḥ kṣīṇāḥ te punaḥ punarāvartante // PSBh_4.20:13",
    "GR13pasupbhu:2521": " * na taiḥ saha saṃyogo bhavati // PSBh_4.20:14",
    "GR13pasupbhu:2522": " * na cāparaṃ janma pratipadyata ityarthaḥ // PSBh_4.20:15",
    "GR13pasupbhu:2523": " * evam adhyāyaparisamāptiṃ kṛtvā yuktaṃ vaktum // PSBh_4.20:16 **********************************************",
    "GR13pasupbhu:2524": " atredaṃ brahma japet // PS_4.21 //",
    "GR13pasupbhu:2525": " * asya pūrvokto'rthaḥ // PSBh_4.21:1",
    "GR13pasupbhu:2526": " * āha kiṃ punastad brahma // PSBh_4.21:2",
    "GR13pasupbhu:2527": " * tad ucyate kāraṇādibhāvenoktasya bhagavata ekatvaṃ sādhako jñātvā tatsādhanam ārabhate // PSBh_4.21:3 **********************************************",
    "GR13pasupbhu:2528": " tatpuruṣāya vidmahe // PS_4.22 //",
    "GR13pasupbhu:2529": " * atra pūrvaṃ kāraṇatvabahutvanānātvenopadiṣṭasya parāmarśaḥ tad iti // PSBh_4.22:1",
    "GR13pasupbhu:2530": " * puruṣa iti pauruṣyānupūraṇāc ca puruṣaḥ // PSBh_4.22:2",
    "GR13pasupbhu:2531": " * pauruṣyamasyānekeṣu rūpeṣvavasthānāt // PSBh_4.22:3",
    "GR13pasupbhu:2532": " * tatsaṃsthāni rūpāṇi aghorādīni // PSBh_4.22:4",
    "GR13pasupbhu:2533": " * tatpuruṣāyeti caturthī // PSBh_4.22:5",
    "GR13pasupbhu:2534": " * yathā grāmāya tattvaṃ jñātumicchati tathā puruṣāya tattvaṃ jñātumicchati // PSBh_4.22:6",
    "GR13pasupbhu:2535": " * vidmaha iti // PSBh_4.22:7",
    "GR13pasupbhu:2536": " * vida jñāne // PSBh_4.22:8",
    "GR13pasupbhu:2537": " * vidmahe jānīmahe upalabhāmaha ityarthaḥ // PSBh_4.22:9",
    "GR13pasupbhu:2538": " * āha puruṣabahutvāt saṃdehaḥ // PSBh_4.22:10",
    "GR13pasupbhu:2539": " * atha katamasmai puruṣāya // PSBh_4.22:11",
    "GR13pasupbhu:2540": " * taducyate // PSBh_4.22:12 **********************************************",
    "GR13pasupbhu:2541": " mahādevāya dhīmahi // PS_4.23 //",
    "GR13pasupbhu:2542": " * atra mahādevatvaṃ ca pūrvoktam mahādevāyeti caturthī // PSBh_4.23:1",
    "GR13pasupbhu:2543": " * dhīmahi iti // PSBh_4.23:2",
    "GR13pasupbhu:2544": " * dhīṅ saṃśleṣaṇe // PSBh_4.23:3",
    "GR13pasupbhu:2545": " * dhyāyemahi līyāmahe jñānakriyāśaktibhyāṃ saṃyujyāmaha ityarthaḥ // PSBh_4.23:4",
    "GR13pasupbhu:2546": " * atra dhī iti jñānaśaktiparyāyaḥ // PSBh_4.23:5",
    "GR13pasupbhu:2547": " * yayā sarvapadārthānāṃ tattvamadhigacchati sā jñānaśaktiḥ // PSBh_4.23:6",
    "GR13pasupbhu:2548": " * mahi iti kriyāśaktiparyāyaḥ // PSBh_4.23:7",
    "GR13pasupbhu:2549": " * yayā vidhiyogācaraṇasamartho bhavati sā kriyāśaktirityarthaḥ // PSBh_4.23:8",
    "GR13pasupbhu:2550": " * āha athaite dṛkkriyāśaktī mahādevāt sādhakaḥ kiṃ svaśaktita āsādayati āhosvit paraśaktitaḥ utobhayaśaktitaḥ // PSBh_4.23:9",
    "GR13pasupbhu:2551": " * taducyate paraśaktitaḥ // PSBh_4.23:10",
    "GR13pasupbhu:2552": " * yasmādāha // PSBh_4.23:11 **********************************************",
    "GR13pasupbhu:2553": " tan no rudraḥ pracodayāt // PS_4.24 //",
    "GR13pasupbhu:2554": " * tad iti dṛkkriyāśaktyorgrahaṇam // PSBh_4.24:1",
    "GR13pasupbhu:2555": " * na ityātmāpadeśe // PSBh_4.24:2",
    "GR13pasupbhu:2556": " * asmākamityarthaḥ // PSBh_4.24:3",
    "GR13pasupbhu:2557": " * rudra iti kāraṇāpadeśe // PSBh_4.24:4",
    "GR13pasupbhu:2558": " * rudrasya rudratvaṃ pūrvoktam // PSBh_4.24:5",
    "GR13pasupbhu:2559": " * pra ityādikarmaṇi // PSBh_4.24:6",
    "GR13pasupbhu:2560": " * cuda preraṇe // PSBh_4.24:7",
    "GR13pasupbhu:2561": " * codanaṃ nāma jñānakriyāśaktisaṃyogaḥ // PSBh_4.24:8",
    "GR13pasupbhu:2562": " * yād iti lipsā // PSBh_4.24:9",
    "GR13pasupbhu:2563": " * saṃyojayasva māmityarthaḥ // PSBh_4.24:10",
    "GR13pasupbhu:2564": " * uktaṃ hi rudrasyecchāpūrvako yo yogo jñānakriyāśaktibhyāṃ paśvādiṣu sambhavaḥ taccodanam āhur ācāryāḥ // PSBh_4.24:11 **********************************************",
    "GR13pasupbhu:2565": " Pāśupatasūtra, 5",
    "GR13pasupbhu:2566": " asaṅgaḥ // PS_5.1 //",
    "GR13pasupbhu:2567": " * atra akāraḥ saṅgapratiṣedhe // PSBh_5.1:1",
    "GR13pasupbhu:2568": " * atra saṅgo nāma yadetat puruṣe viṣayitvam // PSBh_5.1:2",
    "GR13pasupbhu:2569": " * tena viṣayitvena yogādadharmeṇa cāyaṃ puruṣo yadā adhyayanadhyānādibhyaścyavati // PSBh_5.1:3",
    "GR13pasupbhu:2570": " * dṛṣṭāntaśravaṇaprekṣaṇalakṣaṇo vanagajavat traikālyam ity arthaḥ // PSBh_5.1:4",
    "GR13pasupbhu:2571": " * asaṅgitvam apy atītānāgatavartamānānāṃ viṣayāṇāmanucintanaṃ bhikṣuvat // PSBh_5.1:5",
    "GR13pasupbhu:2572": " * evaṃ maheśvare bhāvasthitis tadasaṅgitvamityarthaḥ // PSBh_5.1:6",
    "GR13pasupbhu:2573": " * āha kim asaṅgitvam evaikamuktaṃ nānyal lakṣaṇam // PSBh_5.1:7",
    "GR13pasupbhu:2574": " * ucyate yasmādāha // PSBh_5.1:8 **********************************************",
    "GR13pasupbhu:2575": " yogī // PS_5.2 //",
    "GR13pasupbhu:2576": " * iti // PSBh_5.2:1",
    "GR13pasupbhu:2577": " * atra yogo nāmātmeśvarasaṃyogo yogaḥ pratyetavyaḥ // PSBh_5.2:2",
    "GR13pasupbhu:2578": " * uktaṃ hi / śaṅkhadundubhinirghoṣair vividhair gativāditaiḥ /",
    "GR13pasupbhu:2579": " kriyamāṇairna budhyeta etad yuktasya lakṣaṇam // PSBh_5.2:3",
    "GR13pasupbhu:2580": " * iti // PSBh_5.2:4",
    "GR13pasupbhu:2581": " * āha kiṃ lakṣaṇadvayamevātra yuktasyocyate // PSBh_5.2:5",
    "GR13pasupbhu:2582": " * na // PSBh_5.2:6",
    "GR13pasupbhu:2583": " * yasmādāha // PSBh_5.2:7 **********************************************",
    "GR13pasupbhu:2584": " nityātmā // PS_5.3 //",
    "GR13pasupbhu:2585": " * atra nityatvaviśeṣaṇenānityatvaṃ nivartate // PSBh_5.3:1",
    "GR13pasupbhu:2586": " * nityatvaṃ nāma sati vibhutve puruṣeśvarayor manasā saha gatasyātmatābhāvasya vṛttyākārasya viṣayaṃ prati kramo 'kṣopo 'vasthānaṃ vṛkṣaśakunivat",
    "GR13pasupbhu:2587": " * tasmin nirvṛtte maheśvare yukto nitya ityucyate // PSBh_5.3:3",
    "GR13pasupbhu:2588": " * ātmā iti kṣetrajñamāha // PSBh_5.3:4",
    "GR13pasupbhu:2589": " * kathaṃ gamyate // PSBh_5.3:5",
    "GR13pasupbhu:2590": " * cittasthityupadeśād yogārthaṃ vidyācaraṇopadeśād asaṅgayogiyuktātmājamaitrādīnāṃ cetane sambhavāt na tv acetaneṣu kāryakaraṇapradhānādiṣu",
    "GR13pasupbhu:2591": " * tasmiṃś cetane ātmaśabdaḥ // PSBh_5.3:7",
    "GR13pasupbhu:2592": " * ātmā ca kasmāt // PSBh_5.3:8",
    "GR13pasupbhu:2593": " * atatītyātmā // PSBh_5.3:9",
    "GR13pasupbhu:2594": " * āpūrya kāryakaraṇaṃ viṣayāṃś cetayatīty ātmā // PSBh_5.3:10",
    "GR13pasupbhu:2595": " * uktaṃ hi / yad āpnoti yad ādatte yac cātti viṣayān punaḥ /",
    "GR13pasupbhu:2596": " yac cāsya satataṃ bhāvaḥ tasmādātmeti saṃjñitaḥ // PSBh_5.3:11",
    "GR13pasupbhu:2597": " * sa ca śrotā spraṣṭā draṣṭā rasayitā ghrātā mantā vaktā boddhā ityevamādiḥ // PSBh_5.3:12",
    "GR13pasupbhu:2598": " * uktaṃ hi / puruṣaś cetano bhoktā kṣetrajñaḥ pudgalo janaḥ /",
    "GR13pasupbhu:2599": " aṇur vedo 'mṛtaḥ sākṣī jīvātmā paribhūḥ paraḥ // PSBh_5.3:13",
    "GR13pasupbhu:2600": " * iti / tasya sukhaduḥkhecchādveṣaprayatnacaitanyādibhir liṅgair adhigamaḥ kriyata ityarthaḥ // PSBh_5.3:14",
    "GR13pasupbhu:2601": " * āha kiṃ lakṣaṇatrayamevāsya yuktasyocyate // PSBh_5.3:15",
    "GR13pasupbhu:2602": " * na yasmādāha // PSBh_5.3:16 **********************************************",
    "GR13pasupbhu:2603": " ajaḥ // PS_5.4 //",
    "GR13pasupbhu:2604": " * atra aja ityarthāntaraprādurbhāvapratiṣedho 'bhidhīyate // PSBh_5.4:1",
    "GR13pasupbhu:2605": " * atrārthāntaraṃ nāma śabdasparśarūparasagandhāntaram adhyayanadhyānasmaraṇādayaḥ // PSBh_5.4:2",
    "GR13pasupbhu:2606": " * teṣu na jāyata iti ajaḥ // PSBh_5.4:3",
    "GR13pasupbhu:2607": " * āha kiṃ lakṣaṇacatuṣkamevāsya yuktasyocyate // PSBh_5.4:4",
    "GR13pasupbhu:2608": " * na // PSBh_5.4:5",
    "GR13pasupbhu:2609": " * yasmādāha // PSBh_5.4:6 **********************************************",
    "GR13pasupbhu:2610": " maitraḥ // PS_5.5 //",
    "GR13pasupbhu:2611": " * atra maitra iti samatāyāṃ bhavati // PSBh_5.5:1",
    "GR13pasupbhu:2612": " * yathā maitra ādityaḥ // PSBh_5.5:2",
    "GR13pasupbhu:2613": " * sarvabhūtasthite ca maheśvare sthitacittaḥ icchādveṣavinivṛtto 'pravṛttimān maitra ityucyate // PSBh_5.5:3",
    "GR13pasupbhu:2614": " * tasmāt kāryakaraṇavān eva cittasthitisamakālam evāsaṅgādibhāvena jāyate // PSBh_5.5:4",
    "GR13pasupbhu:2615": " * āha atha kathaṃ punaretad gamyate // PSBh_5.5:5",
    "GR13pasupbhu:2616": " * yathā kāryakaraṇavān eva cittasthitisamakālam evāsaṅgādibhāvena jāyate // PSBh_5.5:6",
    "GR13pasupbhu:2617": " * ucyate gamyate // PSBh_5.5:7",
    "GR13pasupbhu:2618": " * yasmādāha // PSBh_5.5:8 **********************************************",
    "GR13pasupbhu:2619": " abhijāyate // PS_5.6 //",
    "GR13pasupbhu:2620": " * atra abhiśabdo viśeṣaṇe // PSBh_5.6:1",
    "GR13pasupbhu:2621": " * ko viśeṣa iti cet // PSBh_5.6:2",
    "GR13pasupbhu:2622": " * taducyate // PSBh_5.6:3",
    "GR13pasupbhu:2623": " * yasmādayaṃ saṅgī ayogī anityātmā anajo 'maitraś ca bhūtvā asaṅgādibhāvena jāyata ityeṣa viśeṣaḥ // PSBh_5.6:4",
    "GR13pasupbhu:2624": " * jāyate iti // PSBh_5.6:5",
    "GR13pasupbhu:2625": " * janī prādurbhāve // PSBh_5.6:6",
    "GR13pasupbhu:2626": " * tasmāt kāryakaraṇavān eva cittasthitisamakālam evāsaṅgādibhāvena yugapaj jāyate avaśyādivad ityarthaḥ // PSBh_5.6:7",
    "GR13pasupbhu:2627": " * asaṅgādibhāve ko 'sāv abhyupāyo yena jāyate // PSBh_5.6:8",
    "GR13pasupbhu:2628": " * ucyate // PSBh_5.6:9 **********************************************",
    "GR13pasupbhu:2629": " indriyāṇāmabhijayāt // PS_5.7 //",
    "GR13pasupbhu:2630": " * atra jitatā jayaḥ // PSBh_5.7:1",
    "GR13pasupbhu:2631": " * tasmāj jayād asaṅgatādi bhavati // PSBh_5.7:2",
    "GR13pasupbhu:2632": " * atra parigrahatayeśvarāṇi indriyāṇi buddhyādīni vāgantāni trayodaśa karaṇāni // PSBh_5.7:3",
    "GR13pasupbhu:2633": " * teṣām abhijayād ityarthaḥ // PSBh_5.7:4",
    "GR13pasupbhu:2634": " * āha kathaṃ buddhisiddhiriti cet // PSBh_5.7:5",
    "GR13pasupbhu:2635": " * taducyate siddhatvāt // PSBh_5.7:6",
    "GR13pasupbhu:2636": " * atra matibuddhipidhānasthāpanoddeśād ghaṭapaṭavat siddhatvāc ca buddhiḥ siddhā",
    "GR13pasupbhu:2637": " tathā paropadeśāt svātmaparātmaprativibhāgadarśanāt suro'haṃ naro'hamiti bhinnavṛttitvāc",
    "GR13pasupbhu:2638": " cāhaṃkāraḥ siddhaḥ // PSBh_5.7:7",
    "GR13pasupbhu:2639": " * tathā manaḥ pravartate manojavī mano'mana iti saṃkalpavikalpavṛttinānātvaṃ ca siddham // PSBh_5.7:8",
    "GR13pasupbhu:2640": " * evaṃ trikālavṛttyantaḥkaraṇaṃ puruṣasya vyākhyātam // PSBh_5.7:9",
    "GR13pasupbhu:2641": " * tathā buddhīndriyāṇāṃ śrotraṃ vyākhyātam // PSBh_5.7:10",
    "GR13pasupbhu:2642": " * paraparivādādivacanād uccairubhayathā pramukhe dvir adhiṣṭhāne saṃniviṣṭaṃ sāmantācchabdavyañjanasamarthaṃ siddham // PSBh_5.7:11",
    "GR13pasupbhu:2643": " * tathātitapopadeśāt tvag antarbahiśca śarīraṃ vyāpya saṃniviṣṭā sparśavyañjanasamarthā siddhā // PSBh_5.7:12",
    "GR13pasupbhu:2644": " * tathā mūtrapurīṣadarśanapratiṣedhāt kṛtānnādivacanāc ca cakṣuḥ uccair ubhayathā pramukhe dvir adhiṣṭhāne saṃniviṣṭaṃ ghaṭarūpādi vyañjanasamarthaṃ siddham // PSBh_5.7:13",
    "GR13pasupbhu:2645": " * tathā māṃsalavaṇopadeśāj jihvā tanmukhe māṃsapeśyāṃ saṃniviṣṭā rasajñānajananasamarthā siddhā // PSBh_5.7:14",
    "GR13pasupbhu:2646": " * tathā prāṇāyāmopadeśād ghrāṇaṃ pramukhe uccairubhayathā dvir adhiṣṭhāne saṃniviṣṭaṃ gandhagrahaṇasamarthaṃ siddham // PSBh_5.7:15",
    "GR13pasupbhu:2647": " * evamadhikārivṛttibhirbudhyaty ebhiḥ puruṣa iti buddhīndriyāṇi // PSBh_5.7:16",
    "GR13pasupbhu:2648": " * tathā karmendriyāṇi // PSBh_5.7:17",
    "GR13pasupbhu:2649": " * maṇṭanaviharaṇopadeśāt pādendriyam adhastād dvir adhiṣṭhāne saṃniviṣṭaṃ gamanakriyāsamarthaṃ siddham // PSBh_5.7:18",
    "GR13pasupbhu:2650": " * tathā mūtrapurīṣadarśanapratiṣedhāt pāyvindriyaṃ guhyapradeśe saṃniviṣṭam utsargakriyāsamarthaṃ siddham // PSBh_5.7:19",
    "GR13pasupbhu:2651": " * tathā strīpratiṣedhād upasthendriyaṃ trivalīguhyapradeśasaṃniviṣṭam ānandakriyāsamarthaṃ siddham // PSBh_5.7:20",
    "GR13pasupbhu:2652": " * tathā api tatkarmopadeśāt hastendriyam uccairubhayathā dvir adhiṣṭhāne bhujāntardeśe saṃniviṣṭam ādānakriyāsamarthaṃ siddham // PSBh_5.7:21",
    "GR13pasupbhu:2653": " * tathā api tadbhāṣaṇopadeśād vāgindriyaṃ vāktālujihvādiṣu sthāneṣu saṃniviṣṭaṃ vacanakriyāsamarthaṃ siddham // PSBh_5.7:22",
    "GR13pasupbhu:2654": " * atra vikāratadvṛttibhiḥ karmotpattiḥ puruṣe iti karmendriyāṇi evametāni trayodaśa karaṇānīndriyāṇi sūtrato vyākhyātāni // PSBh_5.7:23",
    "GR13pasupbhu:2655": " * kasmāt // PSBh_5.7:24",
    "GR13pasupbhu:2656": " * indriyāṇāmiti sāmānyagrahaṇād vikaraṇavat sāmānyapratiṣedhāc ca // PSBh_5.7:25",
    "GR13pasupbhu:2657": " * indriyāṇām iti ṣaṣṭhībahuvacanam // PSBh_5.7:26",
    "GR13pasupbhu:2658": " * uktaṃ hi / ādānād grahaṇāt tyāgād raṅgaṇād gamanāt tathā /",
    "GR13pasupbhu:2659": " iṅganādravaṇāc caiva tasmād indriyamucyate // PSBh_5.7:27",
    "GR13pasupbhu:2660": " * abhijayād iti // PSBh_5.7:28",
    "GR13pasupbhu:2661": " * abhiśabdaḥ atyantavijaye vaśīkaraṇe ca // PSBh_5.7:29",
    "GR13pasupbhu:2662": " * ākramya vaśīkartavyāni // PSBh_5.7:30",
    "GR13pasupbhu:2663": " * vāyukāmakrodhapāṭaliputravat // PSBh_5.7:31",
    "GR13pasupbhu:2664": " * tasmād akuśalebhyo vyāvartayitvā kāmataḥ kuśalaṃ yojitāni tadā jitāni bhavanti // PSBh_5.7:32",
    "GR13pasupbhu:2665": " * tasmād uktam indriyāṇām abhijayāditi asaṅgādijanmanimittatvāt pañcamī draṣṭavyā // PSBh_5.7:33",
    "GR13pasupbhu:2666": " * āha anyatra sāṃkhyayogādīnām asaṅgādiyuktāḥ muktāḥ śāntiṃ prāptāḥ // PSBh_5.7:34",
    "GR13pasupbhu:2667": " * nirabhilapyā muktā ityucyante mukta eva na yukta iti kva siddham // PSBh_5.7:35",
    "GR13pasupbhu:2668": " * taducyate iha yasmādāha // PSBh_5.7:36 **********************************************",
    "GR13pasupbhu:2669": " rudraḥ provāca tāvat // PS_5.8 //",
    "GR13pasupbhu:2670": " * tatra rudra iti kāraṇāpadeśe // PSBh_5.8:1",
    "GR13pasupbhu:2671": " * rudratvaṃ pūrvoktam // PSBh_5.8:2",
    "GR13pasupbhu:2672": " * pra ityabhidhānaviśuddhau // PSBh_5.8:3",
    "GR13pasupbhu:2673": " * prasannendriyavat // PSBh_5.8:4",
    "GR13pasupbhu:2674": " * vaca vyaktāyāṃ vāci // PSBh_5.8:5",
    "GR13pasupbhu:2675": " * provāca iti // PSBh_5.8:6",
    "GR13pasupbhu:2676": " * evaṃ yat sāṃkhyaṃ yogaśca varṇayati asaṅgādiyuktāḥ muktāḥ śāntiṃ prāptā iti tadaviśuddhaṃ teṣāṃ darśanam // PSBh_5.8:7",
    "GR13pasupbhu:2677": " * taimirikasya cakṣuṣaś candradarśanavat // PSBh_5.8:8",
    "GR13pasupbhu:2678": " * ayaṃ tu yukta eva na mukta iti viśuddhametaddarśanaṃ draṣṭavyam // PSBh_5.8:9",
    "GR13pasupbhu:2679": " * kasmāt // PSBh_5.8:10",
    "GR13pasupbhu:2680": " * sarvajñavacanād avisaṃvāditvāc caitad gamyam // PSBh_5.8:11",
    "GR13pasupbhu:2681": " * evam etan nānyathetyarthaḥ // PSBh_5.8:12",
    "GR13pasupbhu:2682": " * kiṃcānyad idam athaśabdādi śivāntaṃ pravacanaṃ rudraproktaṃ tāvat sarvatantrāṇāṃ śreṣṭham // PSBh_5.8:13",
    "GR13pasupbhu:2683": " * tasmāt kāraṇaśāstrayoḥ parapramāṇabhāvo 'vadhāryata ityarthaḥ // PSBh_5.8:14",
    "GR13pasupbhu:2684": " * atra śloko nirvacanaḥ // PSBh_5.8:15",
    "GR13pasupbhu:2685": " * āha kim etānīndriyāṇi parijñānamātrād eva jitāni bhavanti pradhānavat // PSBh_5.8:16",
    "GR13pasupbhu:2686": " * taducyate na jñānena vacanādibhireṣāṃ jayaḥ kartavyaḥ yasmādeṣāṃ jaye bhagavatā",
    "GR13pasupbhu:2687": " vasatyarthavṛttibalakriyālābhāya vasatā ityatas tajjaye vasatyartha eva tāvad ucyate // PSBh_5.8:17",
    "GR13pasupbhu:2688": " * yasmādāha // PSBh_5.8:18 **********************************************",
    "GR13pasupbhu:2689": " śūnyāgāraguhāvāsī // PS_5.9 //",
    "GR13pasupbhu:2690": " * iti // PSBh_5.9:1",
    "GR13pasupbhu:2691": " * atra śūnyamevāgāraṃ śūnyāgāram // PSBh_5.9:2",
    "GR13pasupbhu:2692": " * śūnyaṃ viviktaṃ nirjanamityarthaḥ // PSBh_5.9:3",
    "GR13pasupbhu:2693": " * āgāram iti gṛhaparyāyaḥ āgāraṃ gṛhaṃ veśma sadanamiti paryāyaḥ // PSBh_5.9:4",
    "GR13pasupbhu:2694": " * guhū saṃvaraṇe // PSBh_5.9:5",
    "GR13pasupbhu:2695": " * praviṣṭaṃ sādhakam āvarayati gopayatīti guhā // PSBh_5.9:6",
    "GR13pasupbhu:2696": " * āha āvarakatvāviśeṣāc chūnyāgāraguhayor aviśeṣa iti cet taducyate mṛttṛṇakāṣṭhādikṛtam agāraṃ parvataguhādyā guhā // PSBh_5.9:7",
    "GR13pasupbhu:2697": " * tasmān nāviśeṣa iti // PSBh_5.9:8",
    "GR13pasupbhu:2698": " * yathā sati vibhutve jñatvaṃ sādharmyaṃ puruṣeśvarayoḥ sarvajñatvato viśeṣaḥ // PSBh_5.9:9",
    "GR13pasupbhu:2699": " * tasmād āyatane 'viviktadoṣaṃ dṛṣṭvā śūnyāgāre guhāyāṃ vā yathopapattito vicārya",
    "GR13pasupbhu:2700": " viviktaṃ vivecya yanmātrasthānāsanaśayanādibhir upajīvati tanmātraṃ saṃskaraṇamaryādayopayogakriyābhiniviṣṭena",
    "GR13pasupbhu:2701": " vastavyam // PSBh_5.9:10",
    "GR13pasupbhu:2702": " * vasatisaṃyogād guhāvāsī bhavati // PSBh_5.9:11",
    "GR13pasupbhu:2703": " * pulinavāsivat // PSBh_5.9:12",
    "GR13pasupbhu:2704": " * āha tat kathaṃ jñeyaṃ yathā jitānīndriyāṇi // PSBh_5.9:13",
    "GR13pasupbhu:2705": " * teṣāṃ jitānāṃ vā kiṃ lakṣaṇam // PSBh_5.9:14",
    "GR13pasupbhu:2706": " * taducyate // PSBh_5.9:15 **********************************************",
    "GR13pasupbhu:2707": " devanityaḥ // PS_5.10 //",
    "GR13pasupbhu:2708": " * atra devo bhagavān // PSBh_5.10:1",
    "GR13pasupbhu:2709": " * tatra yadāsya bhagavati deve nityatā katham // PSBh_5.10:2",
    "GR13pasupbhu:2710": " * adhyayanadhyānābhyāṃ deve 'dhikṛtasya prādhānyena niścalatā vartate // PSBh_5.10:3",
    "GR13pasupbhu:2711": " * svalpataravyavadhāne'pi atiyogābhyāsanirantaraprāptiḥ // PSBh_5.10:4",
    "GR13pasupbhu:2712": " * smṛtistu devanityatetyarthaḥ // PSBh_5.10:5",
    "GR13pasupbhu:2713": " * āha devanityatāyāḥ kiṃ lakṣaṇam // PSBh_5.10:6",
    "GR13pasupbhu:2714": " * taducyate jitendriyatvam // PSBh_5.10:7",
    "GR13pasupbhu:2715": " * yasmādāha // PSBh_5.10:8 **********************************************",
    "GR13pasupbhu:2716": " jitendriyaḥ // PS_5.11 //",
    "GR13pasupbhu:2717": " * atra jitendriyatvaṃ nāma utsarganigrahayogyatvam // PSBh_5.11:1",
    "GR13pasupbhu:2718": " * indriyāṇi buddhyādīni vāgantāni trayodaśa karaṇāni pūrvoktāni // PSBh_5.11:2",
    "GR13pasupbhu:2719": " * tāni yadā akuśalebhyo vyāvartayitvā kāmataḥ kuśale yojitāni hataviṣadarvīkaravad avasthitāni bhavanti tadā devanityo jitendriya ityarthaḥ",
    "GR13pasupbhu:2720": " * āha kiṃ devanityataivāsya paro niṣṭhāyogaḥ // PSBh_5.11:4",
    "GR13pasupbhu:2721": " * ucyate na // PSBh_5.11:5",
    "GR13pasupbhu:2722": " * yasmādāha // PSBh_5.11:6 **********************************************",
    "GR13pasupbhu:2723": " ṣaṇmāsānnityayuktasya // PS_5.12 //",
    "GR13pasupbhu:2724": " * athavānyo dūrasthaḥ sambandhaḥ // PSBh_5.12:1",
    "GR13pasupbhu:2725": " * yasmāduktam /",
    "GR13pasupbhu:2726": " yasya yenārthasambandho dūrasthamapi tena hi /",
    "GR13pasupbhu:2727": " arthato 'nyasamānānām ānantarye 'pyasaṃgatiḥ // PSBh_5.12:2",
    "GR13pasupbhu:2728": " * evamihāpi dūrasthaḥ sambandhaḥ kasmāt // PSBh_5.12:3",
    "GR13pasupbhu:2729": " * iha purastāduktaṃ vijñānāni cāsya pravartante iti etair guṇair yukta iti ca // PSBh_5.12:4",
    "GR13pasupbhu:2730": " * kiyatā kālenāsya te guṇāḥ pravartante // PSBh_5.12:5",
    "GR13pasupbhu:2731": " * kiṃ yuktasya kiṃ viyuktasya kiṃ yugapat kramaśo vā kiṃ sakalasya niṣkalasya veti // PSBh_5.12:6",
    "GR13pasupbhu:2732": " * ityeṣām arthānām anirvacanānāṃ nirvacanārthamidamārabhyate // PSBh_5.12:7",
    "GR13pasupbhu:2733": " * yasmādāha ṣaṇmāsānnityayuktasya // PSBh_5.12:8",
    "GR13pasupbhu:2734": " * atra ṣaḍ iti saṃkhyā māsān iti kālanirdeśaḥ // PSBh_5.12:9",
    "GR13pasupbhu:2735": " * manuṣyagaṇanayā triṃśaddivaso māsaḥ // PSBh_5.12:10",
    "GR13pasupbhu:2736": " * dvādaśa māsāḥ saṃvatsaraḥ // PSBh_5.12:11",
    "GR13pasupbhu:2737": " * dvādaśa pakṣā ardhasaṃvatsaraḥ // PSBh_5.12:12",
    "GR13pasupbhu:2738": " * ṣaṇmāsāniti // PSBh_5.12:13",
    "GR13pasupbhu:2739": " * tasmāt ṣaṣṭhaprathamamāsayorabhyantare // PSBh_5.12:14",
    "GR13pasupbhu:2740": " * nityayuktasya // PSBh_5.12:15",
    "GR13pasupbhu:2741": " * saṃtatamavicchinnamityarthaḥ // PSBh_5.12:16",
    "GR13pasupbhu:2742": " * yukta iti // PSBh_5.12:17",
    "GR13pasupbhu:2743": " * ātmeśvarasaṃyogo yogaḥ // PSBh_5.12:18",
    "GR13pasupbhu:2744": " * nityayuktasya iti ṣaṣṭhī // PSBh_5.12:19",
    "GR13pasupbhu:2745": " * āha asya yuktasya kiṃ bhavati // PSBh_5.12:20",
    "GR13pasupbhu:2746": " * taducyate // PSBh_5.12:21 **********************************************",
    "GR13pasupbhu:2747": " bhūyiṣṭhaṃ sampravartate // PS_5.13 //",
    "GR13pasupbhu:2748": " * atra bhūyiṣṭham iti krame prāye ca bhavati // PSBh_5.13:1",
    "GR13pasupbhu:2749": " * yathā kramaśo dadāti ādityo vā gato bhūyiṣṭham // PSBh_5.13:2",
    "GR13pasupbhu:2750": " * tasmāt sūcyagreṇotpalapattraśatabhedanakramavat kramād dūradarśanādayaḥ pravartanta ityarthaḥ // PSBh_5.13:3",
    "GR13pasupbhu:2751": " * sam ityekībhāve // PSBh_5.13:4",
    "GR13pasupbhu:2752": " * niṣkalasya kāryakaraṇarahitasyetyarthaḥ // PSBh_5.13:5",
    "GR13pasupbhu:2753": " * pra ityādikarmaṇy ārambhe bhavati // PSBh_5.13:6",
    "GR13pasupbhu:2754": " * yuktottare prabhāvād guṇāḥ pravartante ityarthaḥ // PSBh_5.13:7",
    "GR13pasupbhu:2755": " * vartate kasmin // PSBh_5.13:8",
    "GR13pasupbhu:2756": " * darśanaṃ dṛśye śravaṇādi śravyādiṣvityarthaḥ // PSBh_5.13:9",
    "GR13pasupbhu:2757": " * tasmāt ṣaṣṭhaprathamamāsayorabhyantare nityayuktasya kramaśo guṇāḥ sampravartante // PSBh_5.13:10",
    "GR13pasupbhu:2758": " * kutaḥ // PSBh_5.13:11",
    "GR13pasupbhu:2759": " * maheśvaraprasādāt // PSBh_5.13:12",
    "GR13pasupbhu:2760": " * aśivatvasaṃjñake vinivṛtte śivatvaprasādābhyāṃ guṇāḥ pravartante // PSBh_5.13:13",
    "GR13pasupbhu:2761": " * guṇaśabdo dūradarśanādivacanaḥ // PSBh_5.13:14",
    "GR13pasupbhu:2762": " * āha kāṃ vṛttimāsthāya śūnyāgāre guhāyāṃ vāsaḥ kāryaḥ // PSBh_5.13:15",
    "GR13pasupbhu:2763": " * taducyate // PSBh_5.13:16 **********************************************",
    "GR13pasupbhu:2764": " bhaikṣyam // PS_5.14 //",
    "GR13pasupbhu:2765": " * bhikṣāṇāṃ samūho bhaikṣyaṃ kāpotavat // PSBh_5.14:1",
    "GR13pasupbhu:2766": " * tac ca nagaragrāmādibhyo gṛhād gṛhaṃ paryaṭato bhakṣyabhojyādīnām anyatamaṃ yat prāpyate kṛtānnādivacanād bhaikṣyam // PSBh_5.14:2",
    "GR13pasupbhu:2767": " * bhayakṣapaṇād bhaikṣyam // PSBh_5.14:3",
    "GR13pasupbhu:2768": " * bhikṣāvacanād abhaikṣyapratiṣedhaḥ // PSBh_5.14:4",
    "GR13pasupbhu:2769": " * āha ādhārāttu kṛtvā saṃdehaḥ atha kutra tad bhaikṣyaṃ grāhyam // PSBh_5.14:5",
    "GR13pasupbhu:2770": " * taducyate pātre // PSBh_5.14:6",
    "GR13pasupbhu:2771": " * yasmādāha // PSBh_5.14:7 **********************************************",
    "GR13pasupbhu:2772": " pātrāgatam // PS_5.15 //",
    "GR13pasupbhu:2773": " * atra bhaikṣyavat prasiddhaṃ pātram // PSBh_5.15:1",
    "GR13pasupbhu:2774": " * alābudāruvastrādīnām anyatamaṃ yat prāpyate tat khalu hiṃsāsteyādirahitena krameṇāhāre yatparyāptaṃ grāhyam // PSBh_5.15:2",
    "GR13pasupbhu:2775": " * tasmin tadaphalake pātre āgataṃ pātrāgatamityarthaḥ // PSBh_5.15:3",
    "GR13pasupbhu:2776": " * āha brahmacārikalpe madhumāṃsalavaṇavarjamiti // PSBh_5.15:4",
    "GR13pasupbhu:2777": " * tat kiṃ madhumāṃsādīny ekāntenaiva duṣṭānīti // PSBh_5.15:5",
    "GR13pasupbhu:2778": " * taducyate na // PSBh_5.15:6",
    "GR13pasupbhu:2779": " * yasmādāha // PSBh_5.15:7 **********************************************",
    "GR13pasupbhu:2780": " māṃsam aduṣyaṃ lavaṇena vā // PS_5.16 //",
    "GR13pasupbhu:2781": " * tatra bhaikṣyavat prasiddhaṃ māṃsam // PSBh_5.16:1",
    "GR13pasupbhu:2782": " * yasya māhiṣavārāhādīnām anyatamaṃ yat prāpyate tat khalu hiṃsāsteyarahitatvāt // PSBh_5.16:2",
    "GR13pasupbhu:2783": " * lavaṇena vā // PSBh_5.16:3",
    "GR13pasupbhu:2784": " * atra lavaṇaṃ nāma saindhavasauvarcalādyaṃ māṃsavat prasiddham // PSBh_5.16:4",
    "GR13pasupbhu:2785": " * tad etan māṃsasamasaṃsṛṣṭaṃ vā bhaikṣyavidhinā prāptam // PSBh_5.16:5",
    "GR13pasupbhu:2786": " * aduṣyam akutsitam agarhitamityarthaḥ // PSBh_5.16:6",
    "GR13pasupbhu:2787": " * vā vikalpe // PSBh_5.16:7",
    "GR13pasupbhu:2788": " * māṃsena vā lavaṇena vā ubhābhyāmapi sākṣādvā aduṣyam ityarthaḥ // PSBh_5.16:8",
    "GR13pasupbhu:2789": " * āha bhaikṣyālābhakāle aparyāptikāle vā kimanena kartavyam // PSBh_5.16:9",
    "GR13pasupbhu:2790": " * taducyate apaḥ pītvā stheyam // PSBh_5.16:10",
    "GR13pasupbhu:2791": " * yasmādāha // PSBh_5.16:11 **********************************************",
    "GR13pasupbhu:2792": " āpo vāpi yathākālamaśnīyādanupūrvaśaḥ // PS_5.17 //",
    "GR13pasupbhu:2793": " * atra āṇ āpaḥ āpaḥ // PSBh_5.17:1",
    "GR13pasupbhu:2794": " * āṅ iti atra saṃvṛtaparipūtādimaryādām adhikurute kṛtānnotsṛṣṭavad apadāntaritatvāt // PSBh_5.17:2",
    "GR13pasupbhu:2795": " * dvitīyāsthāne prathamā draṣṭavyā // PSBh_5.17:3",
    "GR13pasupbhu:2796": " * āpo'tra lokādiprasiddhāḥ // PSBh_5.17:4",
    "GR13pasupbhu:2797": " * tṛṇādivyāvṛttam udakamityarthaḥ // PSBh_5.17:5",
    "GR13pasupbhu:2798": " * vā vibhāge // PSBh_5.17:6",
    "GR13pasupbhu:2799": " * anyad bhaikṣyam anyā āpa iti // PSBh_5.17:7",
    "GR13pasupbhu:2800": " * apiśabdaḥ sambhāvane // PSBh_5.17:8",
    "GR13pasupbhu:2801": " * apy apaḥ pītvā stheyaṃ na tu śāstravyapetena krameṇa vṛttyarjanaṃ kartavyamityarthaḥ // PSBh_5.17:9",
    "GR13pasupbhu:2802": " * yathā itiśabdaḥ samānārthe // PSBh_5.17:10",
    "GR13pasupbhu:2803": " * yathā bhaikṣyopadeśaṃ kṛtvā yogakarmaṇyudyamaḥ kartavya iti vyākhyātaṃ tathā apaḥ pītveti // PSBh_5.17:11",
    "GR13pasupbhu:2804": " * kālo'tra dvividhaḥ alābhakālaḥ aparyāptikālaśca // PSBh_5.17:12",
    "GR13pasupbhu:2805": " * tatra yadā grāmaṃ nagaraṃ vā kṛtsnamaṭitvā na kiṃcidāsādayati saḥ alābhakālaḥ aparyāptikālo nāma yadā bhikṣāṃ bhikṣādvayaṃ vā āsādayati tadā apaḥ pītvāpi stheyam // PSBh_5.17:13",
    "GR13pasupbhu:2806": " * āha evaṃ sthitena kimanena kartavyam // PSBh_5.17:14",
    "GR13pasupbhu:2807": " * taducyate upayoktavyam // PSBh_5.17:15",
    "GR13pasupbhu:2808": " * yasmādāha aśnīyādanupūrvaśaḥ iti // PSBh_5.17:16",
    "GR13pasupbhu:2809": " * aśnīyāditi yogakriyānuparodhenāhāralāghavamaryādām adhikurute // PSBh_5.17:17",
    "GR13pasupbhu:2810": " * aśa bhojane // PSBh_5.17:18",
    "GR13pasupbhu:2811": " * aśnīyādanupūrvaśaḥ // PSBh_5.17:19",
    "GR13pasupbhu:2812": " * anu pṛṣṭhakarmakriyāyām // PSBh_5.17:20",
    "GR13pasupbhu:2813": " * anupūrvaśa iti atikrāntāpekṣaṇe prakāravacane ca // PSBh_5.17:21",
    "GR13pasupbhu:2814": " * yathāpūrvaṃ grāmādi praviśya bhaikṣyārjanaṃ kṛtvālābhakāle aparyāptikāle vā tadanu paścād apaḥ pītvā stheyamiti kṛtvā bhagavatā etaduktam aśnīyādanupūrvaśa iti // PSBh_5.17:22",
    "GR13pasupbhu:2815": " * atra śloko nirvacanaḥ // PSBh_5.17:23",
    "GR13pasupbhu:2816": " * āha śūnyāgāraguhāvasthasyendriyajayena vartato'sya balaṃ kiṃ cintyate kimakaluṣatvameva // PSBh_5.17:24",
    "GR13pasupbhu:2817": " * taducyate na // PSBh_5.17:25",
    "GR13pasupbhu:2818": " * yasmādāha // PSBh_5.17:26 **********************************************",
    "GR13pasupbhu:2819": " godharmā mṛgadharmā vā // PS_5.18 //",
    "GR13pasupbhu:2820": " * atra gaur lokādiprasiddho mṛgavat khurakakudaviṣāṇasāsnādimān iti // PSBh_5.18:1",
    "GR13pasupbhu:2821": " * tathā mṛgo'pi godravyaval lokādiprasiddhaḥ kṛṣṇamṛgādīnām anyatamaḥ // PSBh_5.18:2",
    "GR13pasupbhu:2822": " * tayostu sati dharmabahutve samāno dharmo gṛhyate ādhyātmikādidvaṃdvasahiṣṇutvam // PSBh_5.18:3",
    "GR13pasupbhu:2823": " * taduttaratra vakṣyāmaḥ // PSBh_5.18:4",
    "GR13pasupbhu:2824": " * gomṛgadharmagrahaṇaṃ tu parasparaviśeṣaṇārtham // PSBh_5.18:5",
    "GR13pasupbhu:2825": " * vāśabdo vikalpārthaḥ // PSBh_5.18:6",
    "GR13pasupbhu:2826": " * kriyāsāmānyadṛṣṭyā raudrībahurūpīvad ekadharmeṇa caikadharmeṇa vā stheyamityarthaḥ // PSBh_5.18:7",
    "GR13pasupbhu:2827": " * āha kena balenāsya kāryaniṣpattiḥ // PSBh_5.18:8",
    "GR13pasupbhu:2828": " * taducyate // PSBh_5.18:9 **********************************************",
    "GR13pasupbhu:2829": " adbhireva śucirbhavet // PS_5.19 //",
    "GR13pasupbhu:2830": " * atra adbhiḥ āṅ iva adbhireva āpo jalamityādiprasiddhāḥ pūrvoktāḥ // PSBh_5.19:1",
    "GR13pasupbhu:2831": " * adbhiriti tṛtīyā // PSBh_5.19:2",
    "GR13pasupbhu:2832": " * āṅ iti pūrvaprasiddhamātrādimaryādām adhikurute // PSBh_5.19:3",
    "GR13pasupbhu:2833": " * gomṛgavad dvaṃdvasahiṣṇutvamaryādāyāṃ ca // PSBh_5.19:4",
    "GR13pasupbhu:2834": " * iva iti upamāyām // PSBh_5.19:5",
    "GR13pasupbhu:2835": " * yathā adbhiśca mṛdbhiśca prakṣālitāni vastrādīni śuddhāni bhavanti tadvat // PSBh_5.19:6",
    "GR13pasupbhu:2836": " * gomṛgadharmitvena balena śucirbhavatīti // PSBh_5.19:7",
    "GR13pasupbhu:2837": " * ucyate na // PSBh_5.19:8",
    "GR13pasupbhu:2838": " * yasmādāha gomṛgayor akuśaladharmapratiṣedhaṃ kuśaladharme ca niyogaṃ siddhaśaktipraśaṃsayā asiddhaśaktipratiṣedhaṃ ca vakṣyāmaḥ // PSBh_5.19:9",
    "GR13pasupbhu:2839": " * tadāha // PSBh_5.19:10 **********************************************",
    "GR13pasupbhu:2840": " siddhayogī na lipyate karmaṇā pātakena vā // PS_5.20 //",
    "GR13pasupbhu:2841": " * asiddhastu sarvathāpi vartamāno lipyata ityarthaḥ // PSBh_5.20:1",
    "GR13pasupbhu:2842": " * ato yogī siddha ityevaṃ prāpte sukhamukhoccāraṇārtham uktaṃ siddhayogī iti // PSBh_5.20:2",
    "GR13pasupbhu:2843": " * atra // PSBh_5.20:3",
    "GR13pasupbhu:2844": " * yogo nāmātmeśvarayoryogaḥ // PSBh_5.20:4",
    "GR13pasupbhu:2845": " * tenāyaṃ yogī // PSBh_5.20:5",
    "GR13pasupbhu:2846": " * siddho nāma darśanādyaiśvaryaṃ prāptaḥ // PSBh_5.20:6",
    "GR13pasupbhu:2847": " * sa khalu vaśīkaraṇāveśanapālanādipravīṇaḥ // PSBh_5.20:7",
    "GR13pasupbhu:2848": " * na lipyate na saṃyujyata ityarthaḥ // PSBh_5.20:8",
    "GR13pasupbhu:2849": " * āha kena na lipyate // PSBh_5.20:9",
    "GR13pasupbhu:2850": " * taducyate karmaṇā // PSBh_5.20:10",
    "GR13pasupbhu:2851": " * atra karmaṇetyucyate // PSBh_5.20:11",
    "GR13pasupbhu:2852": " * kasmāt // PSBh_5.20:12",
    "GR13pasupbhu:2853": " * kṛtakatvāt // PSBh_5.20:13",
    "GR13pasupbhu:2854": " * karmaṇeti tṛtīyā // PSBh_5.20:14",
    "GR13pasupbhu:2855": " * iṣṭasthānaśarīrendriyaviṣayasambandhakṛtena karmaṇā na lipyate na saṃyujyata ityarthaḥ // PSBh_5.20:15",
    "GR13pasupbhu:2856": " * āha aninditena śubhena karmaṇā na saṃyujyata ityucyate āho atha kimaśubhena karmaṇā lipyate neti // PSBh_5.20:16",
    "GR13pasupbhu:2857": " * taducyate na // PSBh_5.20:17",
    "GR13pasupbhu:2858": " * yasmādāha pātakena // PSBh_5.20:18",
    "GR13pasupbhu:2859": " * atra pāpākhyena pātakena vāniṣṭasthānaśarīrendriyaviṣayagato 'śubhaṃ bhuṅkte tenāpyaśubhena karmaṇā na lipyate na yujyata ityarthaḥ // PSBh_5.20:19",
    "GR13pasupbhu:2860": " * vā trikalpe // PSBh_5.20:20",
    "GR13pasupbhu:2861": " * pātakena vā apātakena vā samastābhyāṃ vā vaśīkaraṇāveśanapālanādiṣu pravartamāno na lipyate na saṃyujyata ityarthaḥ // PSBh_5.20:21",
    "GR13pasupbhu:2862": " * kasmāt // PSBh_5.20:22",
    "GR13pasupbhu:2863": " * siddhisāmarthyāt // PSBh_5.20:23",
    "GR13pasupbhu:2864": " * asiddhaścāyaṃ yogī brāhmaṇo gomṛgadharmāvastho yadi sarvathāpi gomṛgavat pravartate tato lipyate // PSBh_5.20:24",
    "GR13pasupbhu:2865": " * tasmād gomṛgayor akuśaladharmo na grāhyaḥ // PSBh_5.20:25",
    "GR13pasupbhu:2866": " * kuśaladharmaśca svādhyātmikādidvaṃdvasahiṣṇutvaṃ parigṛhyate // PSBh_5.20:26",
    "GR13pasupbhu:2867": " * tenāyaṃ śucirbhavati // PSBh_5.20:27",
    "GR13pasupbhu:2868": " * āha kimasyāśaucam // PSBh_5.20:28",
    "GR13pasupbhu:2869": " * taducyate dvaṃdvair yogavyāsaṅgakaraiḥ kāmakrodhaśirorogādinimittaiḥ śītādibhiranyairvā // PSBh_5.20:29",
    "GR13pasupbhu:2870": " * na lipyate na saṃyujyata ityarthaḥ // PSBh_5.20:30",
    "GR13pasupbhu:2871": " * kasmāt // PSBh_5.20:31",
    "GR13pasupbhu:2872": " * prāptabalatvādityarthaḥ // PSBh_5.20:32",
    "GR13pasupbhu:2873": " * atra śloko nirvacanaḥ // PSBh_5.20:33",
    "GR13pasupbhu:2874": " * āha śūnyāgāraguhāvasthasyendriyajaye vartataḥ kāḥ kriyāḥ kartavyāḥ // PSBh_5.20:34",
    "GR13pasupbhu:2875": " * kiṃ snānahasitādyāḥ krāthanaspandanamaṇṭanādyā vā // PSBh_5.20:35",
    "GR13pasupbhu:2876": " * taducyate na // PSBh_5.20:36",
    "GR13pasupbhu:2877": " * yasmādāha // PSBh_5.20:37 **********************************************",
    "GR13pasupbhu:2878": " ṛcamiṣṭāmadhīyīta gāyatrīmātmayantritaḥ // PS_5.21 //",
    "GR13pasupbhu:2879": " * atra ṛcam ṛcāmityapyaduṣṭaḥ pāṭhaḥ // PSBh_5.21:1",
    "GR13pasupbhu:2880": " * atra ṛcā nāmāghorā // PSBh_5.21:2",
    "GR13pasupbhu:2881": " * kathaṃ gamyate // PSBh_5.21:3",
    "GR13pasupbhu:2882": " * ṛṅmadhyāt // PSBh_5.21:4",
    "GR13pasupbhu:2883": " * sadyojātatatpuruṣeśānavad arcivarcagāḥ // PSBh_5.21:5",
    "GR13pasupbhu:2884": " * iṣṭā ceyaṃ tatra tatra japtavyatvena guṇīkṛtatvāt // PSBh_5.21:6",
    "GR13pasupbhu:2885": " * pūrvottarasūtreṣu japtavyatvena gāyatryā sahādhyānād āśubhāvasamādhyāsādanāc ca iṣṭā // PSBh_5.21:7",
    "GR13pasupbhu:2886": " * adhyayanam iti japyaparyāyaḥ // PSBh_5.21:8",
    "GR13pasupbhu:2887": " * īta ityājñāyāṃ niyoge ca // PSBh_5.21:9",
    "GR13pasupbhu:2888": " * mānasam evādhīyītetyarthaḥ // PSBh_5.21:10",
    "GR13pasupbhu:2889": " * āha kim ṛcaivaikādhyetavyā // PSBh_5.21:11",
    "GR13pasupbhu:2890": " * ucyate na // PSBh_5.21:12",
    "GR13pasupbhu:2891": " * yasmād āha gāyatrīm iti // PSBh_5.21:13",
    "GR13pasupbhu:2892": " * gāyatrī nāma tatpuruṣā // PSBh_5.21:14",
    "GR13pasupbhu:2893": " * niruktamasyāḥ pūrvoktam // PSBh_5.21:15",
    "GR13pasupbhu:2894": " * mānasam evādhīyītetyarthaḥ // PSBh_5.21:16",
    "GR13pasupbhu:2895": " * āha kīdṛśo 'dhīyīteti // PSBh_5.21:17",
    "GR13pasupbhu:2896": " * taducyate ātmayantritaḥ // PSBh_5.21:18",
    "GR13pasupbhu:2897": " * ātmayantraṇamiti pratyāhāraparyāyaḥ // PSBh_5.21:19",
    "GR13pasupbhu:2898": " * ātmeti kṣetrajña ucyate // PSBh_5.21:20",
    "GR13pasupbhu:2899": " * ātmatvamasya caitanyam // PSBh_5.21:21",
    "GR13pasupbhu:2900": " * āptavyaṃ kāryaṃ karaṇaṃ viṣayāśca // PSBh_5.21:22",
    "GR13pasupbhu:2901": " * ātmayantraṇamityatra sati trike yujyate // PSBh_5.21:23",
    "GR13pasupbhu:2902": " * yantraṇaṃ nāma yathāyam ātmabhāvo brahmaṇy akṣarapadapaṅktyāṃ yukto vartate tadātmā yantrito bhavati // PSBh_5.21:24",
    "GR13pasupbhu:2903": " * katham // PSBh_5.21:25",
    "GR13pasupbhu:2904": " * nṛtyaprasaktacittadṛṣṭāntāt kasmāt // PSBh_5.21:26",
    "GR13pasupbhu:2905": " * ātmātmabhāvayor avyucchedāt // PSBh_5.21:27",
    "GR13pasupbhu:2906": " * guṇaguṇinorapi tathā yugapadbhāvaḥ // PSBh_5.21:28",
    "GR13pasupbhu:2907": " * katham // PSBh_5.21:29",
    "GR13pasupbhu:2908": " * yaṣṭuṃ pravṛtto yantrayituṃ ca pravṛtta eva bhavati // PSBh_5.21:30",
    "GR13pasupbhu:2909": " * bhikṣuvat // PSBh_5.21:31",
    "GR13pasupbhu:2910": " * tasmād yantraṇamevaiṣa pratyāhāra iti // PSBh_5.21:32",
    "GR13pasupbhu:2911": " * āha atra gāyatrībahutvāt saṃdehaḥ // PSBh_5.21:33",
    "GR13pasupbhu:2912": " * kathamavagamyate ṛcā aghoreṇa vā tatpuruṣeṇeti // PSBh_5.21:34",
    "GR13pasupbhu:2913": " * ucyate gamyate // PSBh_5.21:35",
    "GR13pasupbhu:2914": " * yasmādāha // PSBh_5.21:36 **********************************************",
    "GR13pasupbhu:2915": " raudrīṃ vā bahurūpīṃ vā // PS_5.22 //",
    "GR13pasupbhu:2916": " * atra raudrī nāma tatpuruṣā // PSBh_5.22:1",
    "GR13pasupbhu:2917": " * niruktamasyāḥ pūrvoktam // PSBh_5.22:2",
    "GR13pasupbhu:2918": " * vāśabdo raudrībahurūpyoḥ prativibhāge draṣṭavyaḥ // PSBh_5.22:3",
    "GR13pasupbhu:2919": " * bahurūpī nāmāghorā // PSBh_5.22:4",
    "GR13pasupbhu:2920": " * vā vikalpe // PSBh_5.22:5",
    "GR13pasupbhu:2921": " * tulyaphalatvāt // PSBh_5.22:6",
    "GR13pasupbhu:2922": " * vetyata ekā caikā vā // PSBh_5.22:7",
    "GR13pasupbhu:2923": " * ātmayantrito 'dhīyīta ityarthaḥ // PSBh_5.22:8",
    "GR13pasupbhu:2924": " * āha ātmayantritasyādhīyataḥ kā kāryaniṣpattiḥ // PSBh_5.22:9",
    "GR13pasupbhu:2925": " * taducyate // PSBh_5.22:10 **********************************************",
    "GR13pasupbhu:2926": " ato yogaḥ pravartate // PS_5.23 //",
    "GR13pasupbhu:2927": " * atra ata iti kāraṇāpadeśe // PSBh_5.23:1",
    "GR13pasupbhu:2928": " * ātmayantrito'dhīyītetyarthaḥ // PSBh_5.23:2",
    "GR13pasupbhu:2929": " * tasmādanena kāraṇena hetunā nimittenetyarthaḥ // PSBh_5.23:3",
    "GR13pasupbhu:2930": " * yoga iti // PSBh_5.23:4",
    "GR13pasupbhu:2931": " * ātmeśvarasaṃyogo yoga iti mantavyaḥ // PSBh_5.23:5",
    "GR13pasupbhu:2932": " * pra ityādikarmaṇi // PSBh_5.23:6",
    "GR13pasupbhu:2933": " * pravartate ityasya pūrvokto'rthaḥ // PSBh_5.23:7",
    "GR13pasupbhu:2934": " * atra śloko nirvacanaḥ // PSBh_5.23:8",
    "GR13pasupbhu:2935": " * āha ṛcam adhīyatā brahmaṇyakṣarapadapaṅktyāṃ kiṃ yuktenaiva stheyam // PSBh_5.23:9",
    "GR13pasupbhu:2936": " * āhosvid dṛṣṭā asyānyā sūkṣmatarā upāsanā kriyādhyānanamaḥstavyam // PSBh_5.23:10",
    "GR13pasupbhu:2937": " * ucyate dṛṣṭā // PSBh_5.23:11",
    "GR13pasupbhu:2938": " * yasmādāha // PSBh_5.23:12 **********************************************",
    "GR13pasupbhu:2939": " oṃkāramabhidhyāyīta // PS_5.24 //",
    "GR13pasupbhu:2940": " * atra oṃ ityeṣa japyaparyāyo vāmadevādivat // PSBh_5.24:1",
    "GR13pasupbhu:2941": " * kāraśabdo 'vadhāraṇe draṣṭavyaḥ // PSBh_5.24:2",
    "GR13pasupbhu:2942": " * kiṃkāraṇam // PSBh_5.24:3",
    "GR13pasupbhu:2943": " * uktaṃ hi / praṇave nityayuktasya vyāhṛtiṣu ca saptasu /",
    "GR13pasupbhu:2944": " tripadāyāṃ ca gāyatryāṃ na mṛtyurvindate param // PSBh_5.24:4",
    "GR13pasupbhu:2945": " * ityata oṃkāra evāvadhāryate dhyeyatvena na tu gāyatryādayaḥ // PSBh_5.24:5",
    "GR13pasupbhu:2946": " * abhir abhyāse // PSBh_5.24:6",
    "GR13pasupbhu:2947": " * oṃkārasaṃnikṛṣṭacittena bhavitavyam // PSBh_5.24:7",
    "GR13pasupbhu:2948": " * dhyai cintāyām // PSBh_5.24:8",
    "GR13pasupbhu:2949": " * dhyānaṃ cintanamityarthaḥ // PSBh_5.24:9",
    "GR13pasupbhu:2950": " * uktaṃ hi / dhyai cintālakṣaṇaṃ dhyānaṃ brahma cauṃkāralakṣaṇam /",
    "GR13pasupbhu:2951": " dhīyate līyate vāpi tasmād dhyānamiti smṛtam // PSBh_5.24:10",
    "GR13pasupbhu:2952": " * muhūrtārdhaṃ muhūrtaṃ vā prāṇāyāmāntare'pi vā // PSBh_5.24:11",
    "GR13pasupbhu:2953": " * dhyeyaṃ cintayamānastu pāpaṃ kṣapayate naraḥ // PSBh_5.24:12",
    "GR13pasupbhu:2954": " * īta ityājñāyāṃ niyoge ca // PSBh_5.24:13",
    "GR13pasupbhu:2955": " * oṃkāra eva dhyeyo nānya ityarthaḥ /",
    "GR13pasupbhu:2956": " āha oṃkāro dhyeyaḥ // PSBh_5.24:14",
    "GR13pasupbhu:2957": " * ko vā dhyānadeśaḥ // PSBh_5.24:15",
    "GR13pasupbhu:2958": " * kasmin vā deśe dhāraṇā kartavyā // PSBh_5.24:16",
    "GR13pasupbhu:2959": " * dhyāyamānena vā kiṃ kartavyam // PSBh_5.24:17",
    "GR13pasupbhu:2960": " * taducyate // PSBh_5.24:18 **********************************************",
    "GR13pasupbhu:2961": " hṛdi kurvīta dhāraṇām // PS_5.25 //",
    "GR13pasupbhu:2962": " * tatra hṛdi ityātmaparyāyaḥ // PSBh_5.25:1",
    "GR13pasupbhu:2963": " * kasmāt // PSBh_5.25:2",
    "GR13pasupbhu:2964": " * pūrvottarasāmarthyāt // PSBh_5.25:3",
    "GR13pasupbhu:2965": " * yo 'rtho yatra milati sa tatra sthāpayitavyaḥ sa evārtho dhārayitavyaḥ // PSBh_5.25:4",
    "GR13pasupbhu:2966": " * kiṃca vedaprāmāṇyāduktam /",
    "GR13pasupbhu:2967": " aṅgādaṅgāt sambhavasi hṛdayād adhijāyase /",
    "GR13pasupbhu:2968": " ātmā vai putranāmāsi sa jīva śaradaḥ śatam // PSBh_5.25:5",
    "GR13pasupbhu:2969": " * anyatrāpi ātmā vijāyate putra ātmā vai ātmanaḥ pitā /",
    "GR13pasupbhu:2970": " ātmaprajo bhaviṣyāmi paramaṃ hṛdayaṃ hi saḥ // PSBh_5.25:6",
    "GR13pasupbhu:2971": " * ato hṛdayamātmetyuktam // PSBh_5.25:7",
    "GR13pasupbhu:2972": " * prakurute bhāvaṃ buddhiradhyavasāyitām // PSBh_5.25:8",
    "GR13pasupbhu:2973": " * hṛdayaṃ priyāpriye vetti trividhā karaṇasthitiḥ // PSBh_5.25:9",
    "GR13pasupbhu:2974": " * tathā loke'pi santi vaktāro hṛdayaṃ te jñāsyati // PSBh_5.25:10",
    "GR13pasupbhu:2975": " * kimuktaṃ bhavati // PSBh_5.25:11",
    "GR13pasupbhu:2976": " * ātmā te jñāsyatīti // PSBh_5.25:12",
    "GR13pasupbhu:2977": " * ato'vagamyate hṛdītyātmaparyāyaḥ // PSBh_5.25:13",
    "GR13pasupbhu:2978": " * hṛdīti aupaśleṣikaṃ saṃnidhānam // PSBh_5.25:14",
    "GR13pasupbhu:2979": " * atra tu oṃkāro dhāryo nātmā kiṃtu ya evātmanyātmabhāvaḥ // PSBh_5.25:15",
    "GR13pasupbhu:2980": " * tasyoṃkārāt pracyutasya viṣayebhyo vṛttivikāramātreṇa gatasya pratyānayanaṃ pratyāhāraḥ // PSBh_5.25:16",
    "GR13pasupbhu:2981": " * pratyāhṛtya hṛdi dhāraṇā kartavyā // PSBh_5.25:17",
    "GR13pasupbhu:2982": " * dhāryaṃ coṃkārānucintanam // PSBh_5.25:18",
    "GR13pasupbhu:2983": " * tatraiva sudīrghakālam avasthānamadhyayanam // PSBh_5.25:19",
    "GR13pasupbhu:2984": " * taddhāraṇāhitaṃ paraṃ dhyānam // PSBh_5.25:20",
    "GR13pasupbhu:2985": " * niṣṭhāyogastu sthāpayitveti vakṣyāmaḥ // PSBh_5.25:21",
    "GR13pasupbhu:2986": " * kurvīta iti // PSBh_5.25:22",
    "GR13pasupbhu:2987": " * ḍukṛñ karaṇe // PSBh_5.25:23",
    "GR13pasupbhu:2988": " * tasya saptamyante kurvīteti bhavati // PSBh_5.25:24",
    "GR13pasupbhu:2989": " * hṛdi dhāraṇā kartavyā // PSBh_5.25:25",
    "GR13pasupbhu:2990": " * īta ityājñāyāṃ niyoge ca // PSBh_5.25:26",
    "GR13pasupbhu:2991": " * pādajānukaṭināsikādisthāneṣu dhāraṇākartavyatāpratiṣedhārtho niyogaḥ // PSBh_5.25:27",
    "GR13pasupbhu:2992": " * hṛdi dhāryā nānyatretyarthaḥ // PSBh_5.25:28",
    "GR13pasupbhu:2993": " * āha oṃkāraḥ kiṃ parapa viṣṇurumā kumāraśca catasro 'rdhamātrā vā // PSBh_5.25:29",
    "GR13pasupbhu:2994": " * uta samānapuruṣa iti // PSBh_5.25:30",
    "GR13pasupbhu:2995": " * ucyate na // PSBh_5.25:31",
    "GR13pasupbhu:2996": " * yasmādāha // PSBh_5.25:32 **********************************************",
    "GR13pasupbhu:2997": " ṛṣir vipro mahāneṣaḥ // PS_5.26 //",
    "GR13pasupbhu:2998": " * atra ṛṣiḥ ityetad bhagavatā nāmadheyam // PSBh_5.26:1",
    "GR13pasupbhu:2999": " * ṛṣiḥ kasmāt // PSBh_5.26:2",
    "GR13pasupbhu:3000": " * ṛṣiḥ kriyāyām // PSBh_5.26:3",
    "GR13pasupbhu:3001": " * ṛṣitvaṃ nāma kriyāśaṃsanādṛṣiḥ // PSBh_5.26:4",
    "GR13pasupbhu:3002": " * tathā kṛtsnaṃ kāryaṃ vidyādyamīśata ityataḥ ṛṣiḥ // PSBh_5.26:5",
    "GR13pasupbhu:3003": " * tathā vipra ityetadapi bhagavato nāma // PSBh_5.26:6",
    "GR13pasupbhu:3004": " * vipraḥ kasmāt // PSBh_5.26:7",
    "GR13pasupbhu:3005": " * vida jñāne // PSBh_5.26:8",
    "GR13pasupbhu:3006": " * vipratvaṃ nāma jñānaśaktiḥ // PSBh_5.26:9",
    "GR13pasupbhu:3007": " * vyāptamanena bhagavatā jñānaśaktyā kṛtsnaṃ jñeyamityato vipra iti // PSBh_5.26:10",
    "GR13pasupbhu:3008": " * tathā mahān ityabhyadhikatve // PSBh_5.26:11",
    "GR13pasupbhu:3009": " * yadetad dṛkkriyālakṣaṇamasti anāgantukam akṛtakamaiśvaryaṃ tadguṇasadbhāvaḥ satattvaṃ",
    "GR13pasupbhu:3010": " tattvadharmaḥ tadakṛtakaṃ puruṣacaitanyavat tan nānyasyetyato 'bhyadhikaḥ utkṛṣṭo'tiriktaśceti",
    "GR13pasupbhu:3011": " mahān // PSBh_5.26:12",
    "GR13pasupbhu:3012": " * eṣa iti pratyakṣe // PSBh_5.26:13",
    "GR13pasupbhu:3013": " * eṣa yo mayā pūrvam oṃ iti śrotrapratyakṣīkṛto 'rthaḥ asau viṣṇūmākumārādīnām anyatamo na bhavati // PSBh_5.26:14",
    "GR13pasupbhu:3014": " * kasmāt // PSBh_5.26:15",
    "GR13pasupbhu:3015": " * ṛṣitvād vipratvān mahattvāc cetyarthaḥ // PSBh_5.26:16",
    "GR13pasupbhu:3016": " * āha ṛṣitvaṃ vipratvaṃ ca kīdṛśe maheśvare cintanīyam // PSBh_5.26:17",
    "GR13pasupbhu:3017": " * kīdṛśo vā oṃkāro dhyeyaḥ // PSBh_5.26:18",
    "GR13pasupbhu:3018": " * taducyate // PSBh_5.26:19 **********************************************",
    "GR13pasupbhu:3019": " vāgviśuddhaḥ // PS_5.27 //",
    "GR13pasupbhu:3020": " * atrāpi vāgviśuddha ityapi bhagavato nāmadheyam // PSBh_5.27:1",
    "GR13pasupbhu:3021": " * na amī ityanyo bhagavān // PSBh_5.27:2",
    "GR13pasupbhu:3022": " * sa yathā hy atho hitvā vāṇīṃ manasā saha rūparasagandhavidyāpuruṣādiparo niṣkalo dhyeyaḥ // PSBh_5.27:3",
    "GR13pasupbhu:3023": " * yasmāduktam /",
    "GR13pasupbhu:3024": " ākṛtimapi parihṛtya dhyānaṃ nityaṃ pare rudre /",
    "GR13pasupbhu:3025": " yena prāptaṃ yoge muhūrtamapi tat paro yogaḥ // PSBh_5.27:4",
    "GR13pasupbhu:3026": " * paramayoga ityarthaḥ // PSBh_5.27:5",
    "GR13pasupbhu:3027": " * āha atha yathāyaṃ bālavan niṣkalastathā kiṃ samānapuruṣaḥ // PSBh_5.27:6",
    "GR13pasupbhu:3028": " * taducyate na // PSBh_5.27:7",
    "GR13pasupbhu:3029": " * yasmādāha tadāpyayam // PSBh_5.27:8 **********************************************",
    "GR13pasupbhu:3030": " maheśvaraḥ // PS_5.28 //",
    "GR13pasupbhu:3031": " * atrānādyajñānadyatinā ṛṣitvavipratvasaṃjñakena mahatā aiśvaryeṇa maheśvara iti",
    "GR13pasupbhu:3032": " siddham iha tu yadāyaṃ vāgviśuddho niṣkalastadā kiṃ samānapuruṣavad anīśvara ityasya",
    "GR13pasupbhu:3033": " saṃśayasya saṃvyudāsārtham ucyate maheśvara iti // PSBh_5.28:1",
    "GR13pasupbhu:3034": " * yasmād asyaiśvaryaṃ niṣkalasyāpi svaguṇasadbhāvaḥ satattvaṃ tattvadharmaḥ // PSBh_5.28:2",
    "GR13pasupbhu:3035": " * tadakṛtakatvaṃ puruṣacaitanyavat // PSBh_5.28:3",
    "GR13pasupbhu:3036": " * atas tadāpyayaṃ mahāneveśvaro maheśvaraḥ // PSBh_5.28:4",
    "GR13pasupbhu:3037": " * tasmādakṛtaka eva mahacchabda ityato maheśvara iti // PSBh_5.28:5",
    "GR13pasupbhu:3038": " * evamoṃkāramiti dhyeyamuktam // PSBh_5.28:6",
    "GR13pasupbhu:3039": " * dhyeyaguṇīkaraṇamuktam ṛṣir vipro mahāneṣa iti // PSBh_5.28:7",
    "GR13pasupbhu:3040": " * dhyeyāvadhāraṇamuktaṃ vāgviśuddho niṣkala iti // PSBh_5.28:8",
    "GR13pasupbhu:3041": " * dhyeyaśaktipraśaṃsā coktā maheśvara iti // PSBh_5.28:9",
    "GR13pasupbhu:3042": " * evaṃ yasmādindriyajaye vartate ato vasatyarthavṛttibalakriyālābhādayaśca vyākhyātā iti // PSBh_5.28:10",
    "GR13pasupbhu:3043": " * ato'tra yuktaṃ vaktum // PSBh_5.28:11",
    "GR13pasupbhu:3044": " * śūnyāgāraguhāprakaraṇaṃ parisamāptamiti // PSBh_5.28:12",
    "GR13pasupbhu:3045": " * āha śūnyāgāraguhāyāṃ yadā jitānīndriyāṇi devanityatā ca prāptā bhavati tadā kiṃ tadeva bhaikṣyaṃ vṛttimāsthāya tatraivānena duḥkhāntaprāpteḥ stheyam // PSBh_5.28:13",
    "GR13pasupbhu:3046": " * āhosvid dṛṣṭo'syāpi vasatyartho vṛttirbalakriyālābhāśceti // PSBh_5.28:14",
    "GR13pasupbhu:3047": " * ucyate dṛṣṭaḥ // PSBh_5.28:15",
    "GR13pasupbhu:3048": " * yasmādāha // PSBh_5.28:16 **********************************************",
    "GR13pasupbhu:3049": " * āha śūnyāgāraguhām utsṛjya prayojanābhāvāt śmaśāne saṃkrāntirayukteti cet // PSBh_5.29:1",
    "GR13pasupbhu:3050": " * taducyate na // PSBh_5.29:2",
    "GR13pasupbhu:3051": " * yogavyāsaṅgaparihārārthatvāt // PSBh_5.29:3",
    "GR13pasupbhu:3052": " * ihāvasthānād avasthānaṃ prāpya brāhmaṇasya sarvatra vasatyarthavṛttibalakriyālābhādayo 'yutasiddhā vaktavyāḥ // PSBh_5.29:4",
    "GR13pasupbhu:3053": " * tatrādidharmā apyasya tāvadāyatane vasatyarthaḥ vṛttirbhaikṣyaṃ balamaṣṭāṅgaṃ brahmacaryaṃ",
    "GR13pasupbhu:3054": " kriyāḥ sthānahasitādyāḥ snānaṃ kaluṣāpohaḥ śuddhiḥ jñānāvāptiḥ akaluṣatvaṃ ca lābhā iti // PSBh_5.29:5",
    "GR13pasupbhu:3055": " * tathā asanmānaparibhavopadeśād āyatane vasatyarthaḥ vṛttirutsṛṣṭaṃ balamakaluṣatvam",
    "GR13pasupbhu:3056": " indriyadvārapidhānaṃ ca kriyā indriyāṇi pidhāya unmattavadavasthānaṃ pāpakṣayāc chuddhiḥ",
    "GR13pasupbhu:3057": " lābhastu kṛtsno dharmastulyendriyajaye vartate // PSBh_5.29:6",
    "GR13pasupbhu:3058": " * tathā vasatyarthaḥ śūnyāgāraguhā vṛttirbhaikṣyaṃ balaṃ gomṛgayoḥ sahadharmitvaṃ",
    "GR13pasupbhu:3059": " kriyā adhyayanadhyānādyā ajitendriyavṛttitāpohaḥ śuddhiḥ lābhastu devanityatā jitendriyatvaṃ ceti // PSBh_5.29:7",
    "GR13pasupbhu:3060": " * tathehāpi śmaśāne vasatyarthaḥ vasan dharmātmā // PSBh_5.29:8",
    "GR13pasupbhu:3061": " * yathālabdhamiti vṛttiḥ kriyā smṛtiḥ asmṛtyapohaḥ śuddhiḥ lābhastu sāyujyam // PSBh_5.29:9",
    "GR13pasupbhu:3062": " * tathottaratra ṛṣir iti vasatyarthaḥ balamapramādaḥ prasāda upāyaḥ duḥkhāpohaḥ śuddhiḥ guṇāvāptiśca lābha iti // PSBh_5.29:10",
    "GR13pasupbhu:3063": " * tathoktaṃ ca /",
    "GR13pasupbhu:3064": " pañca lābhān malān pañca pañcopāyān viśeṣataḥ /",
    "GR13pasupbhu:3065": " yastu budhyati pañcārthe sa vidvān nātra saṃśayaḥ // PSBh_5.29:11",
    "GR13pasupbhu:3066": " * prathamo vidyālābhastapaso lābho'tha devanityatvam /",
    "GR13pasupbhu:3067": " yogo guṇapravṛttirlābhāḥ pañceha vijñeyāḥ // PSBh_5.29:12",
    "GR13pasupbhu:3068": " * ajñānamadharmaśca viṣayābhyāsaḥ sthiteralābhaśca /",
    "GR13pasupbhu:3069": " anaiśvaryaṃ ca malā vijñeyāḥ pañca pañcārthe // PSBh_5.29:13",
    "GR13pasupbhu:3070": " * vāso dhyānam akhilakaraṇanirodhastathā smṛtiścaiva /",
    "GR13pasupbhu:3071": " prasāda iti copāyā vijñeyāḥ pañca pañcārthe // PSBh_5.29:14",
    "GR13pasupbhu:3072": " * vāsārtho lokaśca śūnyāgāraṃ tathā śmaśānaṃ ca /",
    "GR13pasupbhu:3073": " rudraśca pañca deśā niyataṃ siddhyarthamākhyātāḥ // PSBh_5.29:15",
    "GR13pasupbhu:3074": " * tasmādyuktamuktam // PSBh_5.29:16",
    "GR13pasupbhu:3075": " * sa eva prāguktaḥ sambandhaḥ śmaśānavāsī iti // PSBh_5.29:17",
    "GR13pasupbhu:3076": " * atra śmaśānaṃ nāma yad etal lokādiprasiddhaṃ laukikānāṃ mṛtāni śavāni parityajanti tat // PSBh_5.29:18",
    "GR13pasupbhu:3077": " * śavasambandhāt śmaśānam tasminn ākāśe vṛkṣamūle yathānabhiṣvaṅgamaryādayā jitadvaṃdvena smṛtikriyāniviṣṭena vastavyam // PSBh_5.29:19",
    "GR13pasupbhu:3078": " * vasatisaṃyogāt śmaśānavāsī bhavati pulinavāsivad ityarthaḥ // PSBh_5.29:20",
    "GR13pasupbhu:3079": " * āha kimasya gomṛgayoḥ sahadharmitvameva balam // PSBh_5.29:21",
    "GR13pasupbhu:3080": " * taducyate na // PSBh_5.29:22",
    "GR13pasupbhu:3081": " * yasmādāha // PSBh_5.29:23 **********************************************",
    "GR13pasupbhu:3082": " śmaśānavāsī // PS_5.30 //",
    "GR13pasupbhu:3083": " * atra dharmo nāma ya eṣa yamaniyamapūrvako 'bhivyakto māhātmyādidharmaḥ sa pūrvoktaḥ // PSBh_5.30:1",
    "GR13pasupbhu:3084": " * so 'syātmani pracitaḥ // PSBh_5.30:2",
    "GR13pasupbhu:3085": " * tena dharmeṇa dharmātmā bhavatītyarthaḥ // PSBh_5.30:3",
    "GR13pasupbhu:3086": " * āha kimasya bhaikṣyameva vṛttiḥ // PSBh_5.30:4",
    "GR13pasupbhu:3087": " * ucyate na // PSBh_5.30:5",
    "GR13pasupbhu:3088": " * yasmādāha // PSBh_5.30:6 **********************************************",
    "GR13pasupbhu:3089": " dharmātmā // PS_5.31 //",
    "GR13pasupbhu:3090": " * atra yathā iti samānārthe amlādiṣu jitendriyatvāt // PSBh_5.31:1",
    "GR13pasupbhu:3091": " * labdham āsāditam aprārthitam ityarthaḥ // PSBh_5.31:2",
    "GR13pasupbhu:3092": " * upa iti samīpadhāraṇe // PSBh_5.31:3",
    "GR13pasupbhu:3093": " * tad yathālabdhamannapānaṃ śmaśānādanirgacchatā divase divase jīvanāya sthityarthaṃ tadupajīvan yathālabdhopajīvako bhavatītyarthaḥ // PSBh_5.31:4",
    "GR13pasupbhu:3094": " * āha kiṃ jīvanameva paro lābha iti // PSBh_5.31:5",
    "GR13pasupbhu:3095": " * ucyate na // PSBh_5.31:6",
    "GR13pasupbhu:3096": " * yasmādāha // PSBh_5.31:7 **********************************************",
    "GR13pasupbhu:3097": " yathālabdhopajīvakaḥ labhate rudrasāyujyam // PS_5.32 //",
    "GR13pasupbhu:3098": " * atra labhate vindate āsādayatītyarthaḥ rudra iti kāraṇāpadeśe // PSBh_5.32:1",
    "GR13pasupbhu:3099": " * rudrasya rudratvaṃ pūrvoktam // PSBh_5.32:2",
    "GR13pasupbhu:3100": " * sākṣād rudreṇa saha saṃyogaḥ sāyujyam // PSBh_5.32:3",
    "GR13pasupbhu:3101": " * bhāvagrahaṇam ātmeśvarābhyām anyatra pratiṣedhārtham // PSBh_5.32:4",
    "GR13pasupbhu:3102": " * yogasya samyaktvaṃ sāyujyamiti yogaparyāyo 'vagamyate // PSBh_5.32:5",
    "GR13pasupbhu:3103": " * dharmātmavacanād atigatyānantyavad ityarthaḥ // PSBh_5.32:6",
    "GR13pasupbhu:3104": " * āha tat kenopāyena labhate // PSBh_5.32:7",
    "GR13pasupbhu:3105": " * kimadhyayanadhyāpanābhyāmeva // PSBh_5.32:8",
    "GR13pasupbhu:3106": " * taducyate na // PSBh_5.32:9",
    "GR13pasupbhu:3107": " * yasmādāha // PSBh_5.32:10 **********************************************",
    "GR13pasupbhu:3108": " sadā rudramanusmaret // PS_5.33 //",
    "GR13pasupbhu:3109": " * atra sadā nityaṃ satatamavyucchinnamiti rudramiti kāraṇāpadeśe // PSBh_5.33:1",
    "GR13pasupbhu:3110": " * rudrasya rudratvaṃ pūrvoktam // PSBh_5.33:2",
    "GR13pasupbhu:3111": " * rudramiti dvitīyā karmaṇi // PSBh_5.33:3",
    "GR13pasupbhu:3112": " * anu pṛṣṭhakarmakriyāyām // PSBh_5.33:4",
    "GR13pasupbhu:3113": " * pūrvokto dhyeyo'rthaḥ satatam anusmartavyaḥ /",
    "GR13pasupbhu:3114": " smṛtiḥ cintāyām // PSBh_5.33:5",
    "GR13pasupbhu:3115": " * ūṣmavadavasthitasya karmaṇaścyutihetoḥ kṣapaṇārthaṃ satatam anusmartavyaḥ // PSBh_5.33:6",
    "GR13pasupbhu:3116": " * smṛtistu devanityatetyarthaḥ // PSBh_5.33:7",
    "GR13pasupbhu:3117": " * tataḥ kṣīṇe karmaṇi taddoṣahetujālamūlaviśiṣṭasya pratyāsaikanimittābhāvāt sāyujyaprāptau na punaḥ saṃsāraḥ // PSBh_5.33:8",
    "GR13pasupbhu:3118": " * atra śloko nirvacanaḥ // PSBh_5.33:9",
    "GR13pasupbhu:3119": " * āha ajñānakaluṣapāpavāsanādiprasaṅgaprasaraṇasambhavāt saṃdehaḥ // PSBh_5.33:10",
    "GR13pasupbhu:3120": " * sūkṣmavadavasthite karmaṇi kṣīṇe 'tyantaviśuddhaḥ sāyujyamāsādayati āhosvid aviśuddha iti // PSBh_5.33:11",
    "GR13pasupbhu:3121": " * ucyate viśuddhaḥ // PSBh_5.33:12",
    "GR13pasupbhu:3122": " * yasmādāha // PSBh_5.33:13 **********************************************",
    "GR13pasupbhu:3123": " chittvā doṣāṇāṃ hetujālasya mūlam // PS_5.34 //",
    "GR13pasupbhu:3124": " * atra vyutkramābhidhānāc chedaḥ kramaśo yojanīyaḥ // PSBh_5.34:1",
    "GR13pasupbhu:3125": " * yantraṇadhāraṇātmakaśchedo draṣṭavyaḥ // PSBh_5.34:2",
    "GR13pasupbhu:3126": " * kimartham // PSBh_5.34:3",
    "GR13pasupbhu:3127": " * sūkṣmavadavasthitasya karmaṇaḥ kṣayārthaṃ vasatyarthādinirdeśārthatvāt // PSBh_5.34:4",
    "GR13pasupbhu:3128": " * kiṃca arthānām anirvacanārthatvāt tatra japa eva kevalo'bhihitaḥ // PSBh_5.34:5",
    "GR13pasupbhu:3129": " * iha tu yata indriyāṇi jetavyāni yo jetā yayā jetavyāni yathā jetavyāni yatprayojanaṃ jetavyāni yasmiṃśca jite jitāni bhavanti tad vakṣyāmaḥ",
    "GR13pasupbhu:3130": " * tathā yasyātmavṛttir adhyayanadhyānasmaraṇādi ca vakṣyāmaḥ // PSBh_5.34:7",
    "GR13pasupbhu:3131": " * tathā yata ātmā chettavyaḥ chettāraṃ chedakaraṇaṃ chedaprayojanaṃ chedyaṃ chittiṃ yasmin chinne chinnaṃ bhavati tad vakṣyāmaḥ // PSBh_5.34:8",
    "GR13pasupbhu:3132": " * taducyate chittvā // PSBh_5.34:9",
    "GR13pasupbhu:3133": " * atra chedo nāma ātmabhāvaviśleṣaṇamātram // PSBh_5.34:10",
    "GR13pasupbhu:3134": " * vicchedavacanād gamyate // PSBh_5.34:11",
    "GR13pasupbhu:3135": " * tvā iti śūnyāgāraguhāvasthitasyādhyayanadhyānadhāraṇayantraṇādikaṃ gamyate // PSBh_5.34:12",
    "GR13pasupbhu:3136": " * āha kiṃ tat // PSBh_5.34:13",
    "GR13pasupbhu:3137": " * kebhyo vā chettavyam // PSBh_5.34:14",
    "GR13pasupbhu:3138": " * taducyate doṣāṇāṃ hetujālasya mūlam iti // PSBh_5.34:15",
    "GR13pasupbhu:3139": " * atra doṣāḥ śabdasparśarūparasagandhāḥ // PSBh_5.34:16",
    "GR13pasupbhu:3140": " * kasmāt // PSBh_5.34:17",
    "GR13pasupbhu:3141": " * kāmārjanādimūlatvāt // PSBh_5.34:18",
    "GR13pasupbhu:3142": " * yasmāduktam /",
    "GR13pasupbhu:3143": " kāmaḥ krodhastathā lobho bhayaṃ svapnaśca pañcamaḥ /",
    "GR13pasupbhu:3144": " rāgo dveṣaśca mohaśca // PSBh_5.34:19",
    "GR13pasupbhu:3145": " * tathā arjanarakṣaṇakṣayasaṅgahiṃsādayo doṣāḥ // PSBh_5.34:20",
    "GR13pasupbhu:3146": " * arjanaṃ nāma pratigrahajayakrayavikrayanirveśyādiṣu varṇināṃ viṣayārjanopāyāḥ // PSBh_5.34:21",
    "GR13pasupbhu:3147": " * eteṣu ca viṣayāṇāmarjane vartatātmapīḍā parapīḍā vā avarjanīye bhavataḥ // PSBh_5.34:22",
    "GR13pasupbhu:3148": " * tatra yadyātmānaṃ pīḍayati tena ihaiva loke duḥkhī bhavati // PSBh_5.34:23",
    "GR13pasupbhu:3149": " * syāt paraṃ pīḍayati tatrāpyasyādharmo duḥkhādiphalaḥ saṃcīyate // PSBh_5.34:24",
    "GR13pasupbhu:3150": " * tac ca duḥkhaṃ nānyo'nubhavati kartaivānubhavati // PSBh_5.34:25",
    "GR13pasupbhu:3151": " * api ca kimpākaphalopamā viṣayāḥ // PSBh_5.34:26",
    "GR13pasupbhu:3152": " * tadyathā śrūyate lavaṇasāgarasaṃnikarṣe kālayavanadvīpe kimpākā nāma viṣavṛkṣāḥ // PSBh_5.34:27",
    "GR13pasupbhu:3153": " * tatphalāny āsvādenāmṛtopamāni ca kecidajñānād guḍavad bhakṣayanti // PSBh_5.34:28",
    "GR13pasupbhu:3154": " * bhakṣitāni ca tāni mūrchāṃ chardiṃ ca janayanti // PSBh_5.34:29",
    "GR13pasupbhu:3155": " * tattīvraduḥkhābhibhūtāḥ pañcatvamāpuḥ // PSBh_5.34:30",
    "GR13pasupbhu:3156": " * śrutvā tu suhṛdāṃ vākyaṃ yo naro hy avamanyate /",
    "GR13pasupbhu:3157": " sa dahyate vipākānte kimpākairiva bhakṣitaiḥ // PSBh_5.34:31",
    "GR13pasupbhu:3158": " * evaṃ kimpākaphalopamā viṣayāḥ sevyamānāḥ sukhaṃ janayanti // PSBh_5.34:32",
    "GR13pasupbhu:3159": " * pariṇāme saṃsāre janmanimittatvād duḥkhāni pratipadyante // PSBh_5.34:33",
    "GR13pasupbhu:3160": " * ityevaṃ viṣayāṇāmarjane doṣaṃ jñātvā virajyate śatānāṃ sahasrāṇāṃ vā yadi kaścit // PSBh_5.34:34",
    "GR13pasupbhu:3161": " * tathā 'nyaḥ katham // PSBh_5.34:35",
    "GR13pasupbhu:3162": " * astveṣa viṣayāṇāmarjane doṣaḥ // PSBh_5.34:36",
    "GR13pasupbhu:3163": " * sa bhavatu teṣām // PSBh_5.34:37",
    "GR13pasupbhu:3164": " * na vayaṃ tat pratiṣedhayāmaḥ // PSBh_5.34:38",
    "GR13pasupbhu:3165": " * ayaṃ tv anyaḥ kaṣṭo viṣayadoṣaḥ // PSBh_5.34:39",
    "GR13pasupbhu:3166": " * kaścāsāv iti // PSBh_5.34:40",
    "GR13pasupbhu:3167": " * ucyate rakṣaṇadoṣaḥ // PSBh_5.34:41",
    "GR13pasupbhu:3168": " * arjitānām apyeṣām avaśyam evodyatāyudhena rakṣā vidhātavyā // PSBh_5.34:42",
    "GR13pasupbhu:3169": " * kasmāt // PSBh_5.34:43",
    "GR13pasupbhu:3170": " * nṛpadahanataskaradāyādasādhāraṇaphalatvāt // PSBh_5.34:44",
    "GR13pasupbhu:3171": " * tatrātmapīḍā // PSBh_5.34:45",
    "GR13pasupbhu:3172": " * parapīḍāyāṃ ca yathoktaḥ // PSBh_5.34:46",
    "GR13pasupbhu:3173": " * uktaṃ hi / svadravyaṃ puruṣaṃ corāḥ svamāṃsaṃ piśitāśinaḥ /",
    "GR13pasupbhu:3174": " kleśayanti yathā ghorās tathāhi viṣayā naram // PSBh_5.34:47",
    "GR13pasupbhu:3175": " * kleśaṃ samanubhuṅkte ca viṣayāṇāṃ parigrahāt /",
    "GR13pasupbhu:3176": " teṣāmeva parityāgāt sarvakleśakṣayo bhavet // PSBh_5.34:48",
    "GR13pasupbhu:3177": " * ātmaduḥkhopaghātārthaṃ tyāgadharmaṃ samācaret /",
    "GR13pasupbhu:3178": " nāparityajya viṣayān viṣayī sukhamedhate // PSBh_5.34:49",
    "GR13pasupbhu:3179": " * viṣayāṇāmarjanādau doṣaṃ jñātvā virajyate śatānāṃ sahasrāṇāṃ vā yadi kaścit // PSBh_5.34:50",
    "GR13pasupbhu:3180": " * tathā anyaḥ katham // PSBh_5.34:51",
    "GR13pasupbhu:3181": " * astveṣa viṣayāṇām arjanarakṣaṇādau doṣau bhavatasteṣām // PSBh_5.34:52",
    "GR13pasupbhu:3182": " * na vayaṃ tau pratiṣedhayāmaḥ // PSBh_5.34:53",
    "GR13pasupbhu:3183": " * ayaṃ tv anyaḥ kaṣṭataro viṣayāṇāṃ doṣaḥ // PSBh_5.34:54",
    "GR13pasupbhu:3184": " * kaścāsāv iti // PSBh_5.34:55",
    "GR13pasupbhu:3185": " * ucyate kṣayo doṣaḥ // PSBh_5.34:56",
    "GR13pasupbhu:3186": " * arjitānāṃ surakṣitānām apyeṣām avaśyam evābhyupagantavyaḥ // PSBh_5.34:57",
    "GR13pasupbhu:3187": " * viṣayakṣaye ca punarviṣayiṇāṃ tīvraduḥkhamabhivyajyate // PSBh_5.34:58",
    "GR13pasupbhu:3188": " * matsyādivad yathodakakṣaye nadīnāṃ tadvat tasmād aśobhanam // PSBh_5.34:59",
    "GR13pasupbhu:3189": " * uktaṃ hi / traya eva hradā durgāḥ sarvabhūtāpahāriṇaḥ /",
    "GR13pasupbhu:3190": " striyo 'nnapānam aiśvaryaṃ teṣu jāgratha brāhmaṇāḥ // PSBh_5.34:60",
    "GR13pasupbhu:3191": " * nāsti jñānasamaṃ cakṣurnāsti krodhasamo ripuḥ /",
    "GR13pasupbhu:3192": " nāsti lobhasamaṃ duḥkhaṃ nāsti tyāgāt paraṃ sukham // PSBh_5.34:61",
    "GR13pasupbhu:3193": " * iti // PSBh_5.34:62",
    "GR13pasupbhu:3194": " * evaṃ viṣayāṇāṃ kṣayadoṣaṃ jñātvā virajyate śatānāṃ sahasrāṇāṃ vā yadi kaścit // PSBh_5.34:63",
    "GR13pasupbhu:3195": " * tathānyaḥ katham iti // PSBh_5.34:64",
    "GR13pasupbhu:3196": " * santvete viṣayadoṣāḥ // PSBh_5.34:65",
    "GR13pasupbhu:3197": " * ayamanyataraḥ kaṣṭataro doṣaḥ kaścāsāv iti // PSBh_5.34:66",
    "GR13pasupbhu:3198": " * ucyate saṅgadoṣaḥ // PSBh_5.34:67",
    "GR13pasupbhu:3199": " * yadi tāvad arjanaṃ kriyate rakṣaṇaṃ ca kṣaye ca punaḥ punararjanaṃ kriyate rakṣaṇaṃ ca // PSBh_5.34:68",
    "GR13pasupbhu:3200": " * yadi saṅgadoṣo na syāt // PSBh_5.34:69",
    "GR13pasupbhu:3201": " * katham // PSBh_5.34:70",
    "GR13pasupbhu:3202": " * yāvad ayam indriyayukto viṣayān abhilaṣati tāvadasya tṛptirupaśāntirautsukyavinivṛttiśca na bhavati // PSBh_5.34:71",
    "GR13pasupbhu:3203": " * bhūya eva viṣayān anveṣṭum ārabhate // PSBh_5.34:72",
    "GR13pasupbhu:3204": " * tataḥ punaratṛptyādayo bhavanti tadvat // PSBh_5.34:73",
    "GR13pasupbhu:3205": " * tasmād aśobhanam // PSBh_5.34:74",
    "GR13pasupbhu:3206": " * uktaṃ hi / na jātu kāmaḥ kāmānām upabhogena śāmyati /",
    "GR13pasupbhu:3207": " haviṣā kṛṣṇavartmeva bhūya evābhivardhate // PSBh_5.34:75",
    "GR13pasupbhu:3208": " * yat pṛthivyāṃ vrīhiyavaṃ hiraṇyaṃ paśavaḥ striyaḥ /",
    "GR13pasupbhu:3209": " nālamekasya tat tṛptyai tasmād vidvān śamaṃ vrajet // PSBh_5.34:76",
    "GR13pasupbhu:3210": " * iti // PSBh_5.34:77",
    "GR13pasupbhu:3211": " * evaṃ viṣayāṇāṃ saṅgadoṣaṃ jñātvā virajyate śatānāṃ sahasrāṇāṃ vā yadi kaścit // PSBh_5.34:78",
    "GR13pasupbhu:3212": " * tathānyaḥ katham iti // PSBh_5.34:79",
    "GR13pasupbhu:3213": " * santvete viṣayāṇāmarjanādayo doṣāḥ // PSBh_5.34:80",
    "GR13pasupbhu:3214": " * te bhavantu teṣām // PSBh_5.34:81",
    "GR13pasupbhu:3215": " * na vayaṃ tān pratiṣedhayāmaḥ // PSBh_5.34:82",
    "GR13pasupbhu:3216": " * ayaṃ tv anyaḥ kaṣṭatamo viṣayāṇāṃ doṣaḥ // PSBh_5.34:83",
    "GR13pasupbhu:3217": " * kaścāsāv iti // PSBh_5.34:84",
    "GR13pasupbhu:3218": " * ucyate hiṃsādoṣaḥ // PSBh_5.34:85",
    "GR13pasupbhu:3219": " * śakyameteṣāṃ viṣayāṇām arjanādi kartum indriyalaulyadoṣo'pi bhavatu // PSBh_5.34:86",
    "GR13pasupbhu:3220": " * yadi hiṃsādoṣo na syāt // PSBh_5.34:87",
    "GR13pasupbhu:3221": " * katham // PSBh_5.34:88",
    "GR13pasupbhu:3222": " * eteṣāmeva viṣayāṇāmupabhoge vartatā avaśyameva hiṃsādidoṣāḥ kartavyāḥ // PSBh_5.34:89",
    "GR13pasupbhu:3223": " * kasmāt // PSBh_5.34:90",
    "GR13pasupbhu:3224": " * nānupahatya bhūtāni viṣayopabhogaḥ śakyate kartum // PSBh_5.34:91",
    "GR13pasupbhu:3225": " * tatra śabdanimittaṃ tāvadayaṃ kriyate // PSBh_5.34:92",
    "GR13pasupbhu:3226": " * tadyathā vīṇānimittaṃ khadirādīn chidyamānān dṛṣṭvā tantrīnimittaṃ vā kāṃściddhiṃsyamānān",
    "GR13pasupbhu:3227": " dṛṣṭvā yadi kaścid brūyād aśobhano'yaṃ bhūtavadhaḥ kriyate kadanaṃ karma kriyate",
    "GR13pasupbhu:3228": " sa vaktavyo'tra te na śobhano'yam // PSBh_5.34:93",
    "GR13pasupbhu:3229": " * yadā bhikṣāpradagṛheṣu ramyān śabdān śroṣyasi tatra paraḥ paritoṣo bhaviṣyati // PSBh_5.34:94",
    "GR13pasupbhu:3230": " * tathā sūtrādinimittaṃ tāvad bhūtavadhaḥ kriyate // PSBh_5.34:95",
    "GR13pasupbhu:3231": " * tadyathā kośakārādīn vadhyamānān dṛṣṭvā yadi kaścid brūyād aśobhano'yaṃ bhūtavadhaḥ kadanaṃ karma kriyate // PSBh_5.34:96",
    "GR13pasupbhu:3232": " * sa vaktavyo'tra te na śobhano'yam yadā bhikṣadagṛheṣu mṛdutarasparśāni vāsāṃsi prāpsyasi tatra te paraḥ paritoṣo bhaviṣyati // PSBh_5.34:97",
    "GR13pasupbhu:3233": " * tathā rūpanimittaṃ tāvad bhūtavadhaḥ kriyate // PSBh_5.34:98",
    "GR13pasupbhu:3234": " * tadyathā aśokādīn vṛkṣān chidyamānāndṛṣṭvā hastinaśca dantanimittaṃ vadhyamānān",
    "GR13pasupbhu:3235": " dṛṣṭvā yadi kaścid brūyād aśobhano 'yaṃ bhūtavadhaḥ kadanaṃ karma kriyate sa vaktavyo'tra",
    "GR13pasupbhu:3236": " te na śobhano'yam // PSBh_5.34:99",
    "GR13pasupbhu:3237": " * yadā bhikṣadagṛham alaṃkṛtakavāṭagopuraṃ drakṣyasi tatra te paraḥ paritoṣo bhaviṣyati // PSBh_5.34:100",
    "GR13pasupbhu:3238": " * tathā rasanimittaṃ tāvad bhūtavadhaḥ kriyate // PSBh_5.34:101",
    "GR13pasupbhu:3239": " * tadyathā tittirimayūravarāhādīn vadhyamānān dṛṣṭvā yadi kaścid brūyād aśobhano 'yaṃ bhūtavadhaḥ kriyate // PSBh_5.34:102",
    "GR13pasupbhu:3240": " * sa vaktavyo'tra te na śobhano'yam // PSBh_5.34:103",
    "GR13pasupbhu:3241": " * yadā bhikṣadagṛheṣu ṣaḍrasamāṃsaprakārair bhokṣyase tatra te paraḥ paritoṣo bhaviṣyati // PSBh_5.34:104",
    "GR13pasupbhu:3242": " * tathā gandhanimittaṃ tāvad bhūtavadhaḥ kriyate /",
    "GR13pasupbhu:3243": " tadyathā pañcanakhādīn vadhyamānān dṛṣṭvā yadi kaścid brūyād aśobhano'yaṃ bhūtavadhaḥ kadanaṃ karma kriyate // PSBh_5.34:105",
    "GR13pasupbhu:3244": " * sa vaktavyo'tra te na śobhano'yam // PSBh_5.34:106",
    "GR13pasupbhu:3245": " * yadā bhikṣadagṛheṣu sugandhān gandhān prāpsyasi tatra te paritoṣo bhaviṣyati // PSBh_5.34:107",
    "GR13pasupbhu:3246": " * evam / kāmaḥ krodhaśca lobhaśca bhayaṃ svapnaśca pañcamaḥ /",
    "GR13pasupbhu:3247": " rāgo dveṣaśca mohaśca / iti // PSBh_5.34:108",
    "GR13pasupbhu:3248": " * arjanarakṣaṇakṣayasaṅgahiṃsādimūlatvād ato'tra śabdādayo viṣayā doṣāḥ // PSBh_5.34:109",
    "GR13pasupbhu:3249": " * doṣāśca katham // PSBh_5.34:110",
    "GR13pasupbhu:3250": " * cittavaicitye // PSBh_5.34:111",
    "GR13pasupbhu:3251": " * dūṣayantīti doṣāḥ // PSBh_5.34:112",
    "GR13pasupbhu:3252": " * dūṣayanti yasmād adhyayanadhyānādiniṣṭhaṃ sādhakaṃ vicittaṃ kurvantīti doṣāḥ // PSBh_5.34:113",
    "GR13pasupbhu:3253": " * doṣāṇām iti ṣaṣṭhībahuvacanam // PSBh_5.34:114",
    "GR13pasupbhu:3254": " * āha kiṃ doṣāṇāmeva doṣebhya eva vā chettavyamuktam // PSBh_5.34:115",
    "GR13pasupbhu:3255": " * na // PSBh_5.34:116",
    "GR13pasupbhu:3256": " * yasmādāha hetuḥ // PSBh_5.34:117",
    "GR13pasupbhu:3257": " * atra heturadharmaḥ // PSBh_5.34:118",
    "GR13pasupbhu:3258": " * kasmāt // PSBh_5.34:119",
    "GR13pasupbhu:3259": " * cittacyutihetutvāt yasmāt tenāviṣṭaḥ sādhako 'dhyayanasmaraṇādibhyaś cyavatītyato 'trādharmo hetuḥ dharmastu sthityādihetuḥ // PSBh_5.34:120",
    "GR13pasupbhu:3260": " * āha kasyāyaṃ hetuḥ // PSBh_5.34:121",
    "GR13pasupbhu:3261": " * ucyate jālasya // PSBh_5.34:122",
    "GR13pasupbhu:3262": " * atra yadā adharmaḥ kūṭastho 'nārabdhakāryas tadā heturityucyate // PSBh_5.34:123",
    "GR13pasupbhu:3263": " * yadā tv ajñānavāsanāvaśāddhṛtyā sthityādibhāvam āpannastadā jālākhyāṃ labhate // PSBh_5.34:124",
    "GR13pasupbhu:3264": " * kasmāt // PSBh_5.34:125",
    "GR13pasupbhu:3265": " * jālādivat samūhasyetyarthaḥ // PSBh_5.34:126",
    "GR13pasupbhu:3266": " * anyasya tanmayakāraṇasyābhāvāt // PSBh_5.34:127",
    "GR13pasupbhu:3267": " * jālasyeti ṣaṣṭhī chedanaśeṣatve vartate // PSBh_5.34:128",
    "GR13pasupbhu:3268": " * ataśchinnameva bhavati // PSBh_5.34:129",
    "GR13pasupbhu:3269": " * kasmāt // PSBh_5.34:130",
    "GR13pasupbhu:3270": " * doṣacittasaṃnipātaprabhavatvāddhetujālayoḥ // PSBh_5.34:131",
    "GR13pasupbhu:3271": " * āha kiṃ pratisambandhi doṣahetujālasaṃśliṣṭaṃ bhavati // PSBh_5.34:132",
    "GR13pasupbhu:3272": " * tadā kathamabhilapyate // PSBh_5.34:133",
    "GR13pasupbhu:3273": " * taducyate mūlam // PSBh_5.34:134",
    "GR13pasupbhu:3274": " * atra mūlamityukte kasyeti bhavati // PSBh_5.34:135",
    "GR13pasupbhu:3275": " * doṣacittasaṃnipātaprabhavatvāddhetujālayoḥ pravṛtter ityato 'vagamyate saṃyogamūlamevātra mūlamiti // PSBh_5.34:136",
    "GR13pasupbhu:3276": " * āha kenāyaṃ chettā mūlacchedaṃ karoti // PSBh_5.34:137",
    "GR13pasupbhu:3277": " * taducyate // PSBh_5.34:138 **********************************************",
    "GR13pasupbhu:3278": " buddhyā // PS_5.35 //",
    "GR13pasupbhu:3279": " * antaḥkaraṇākhyā buddhirityuktā // PSBh_5.35:1",
    "GR13pasupbhu:3280": " * tayā dharmasmṛticodanādisahitayā vidyāgṛhītayā buddhyā chedyaṃ sthāpyaṃ cetyarthaḥ // PSBh_5.35:2",
    "GR13pasupbhu:3281": " * āha kiṃ doṣādisahagatavadhādiviśliṣṭamapi tat paratantramucyate // PSBh_5.35:3",
    "GR13pasupbhu:3282": " * na // PSBh_5.35:4",
    "GR13pasupbhu:3283": " * yasmādāha mūlākhyāyāṃ nivṛttāyām // PSBh_5.35:5 **********************************************",
    "GR13pasupbhu:3284": " saṃcittam // PS_5.36 //",
    "GR13pasupbhu:3285": " * atra sam iti doṣādiviśliṣṭaṃ svayameva svaguṇatvena parigṛhyate agnyuṣṇatvavadity ānubandhitvāc cetyarthaḥ // PSBh_5.36:1",
    "GR13pasupbhu:3286": " * āha kiṃ tad iti // PSBh_5.36:2",
    "GR13pasupbhu:3287": " * ucyate cittam // PSBh_5.36:3",
    "GR13pasupbhu:3288": " * atra citī saṃjñāne cetayati cinoti vā aneneti cittam // PSBh_5.36:4",
    "GR13pasupbhu:3289": " * cetayati sukhaṃ duḥkhaṃ padārthān cinoti dharmādharmau arjayatītyataḥ cetayati cinoti vā aneneti cittam // PSBh_5.36:5",
    "GR13pasupbhu:3290": " * cittaṃ mano 'ntaḥkaraṇamityarthaḥ // PSBh_5.36:6",
    "GR13pasupbhu:3291": " * atra tv etebhyo doṣahetutvādibhyo yugapac chettavyaṃ vidyamānebhyastu kramaśaḥ kṣapaṇamiti // PSBh_5.36:7",
    "GR13pasupbhu:3292": " * āha chittvā tac cittaṃ kiṃ kartavyam // PSBh_5.36:8",
    "GR13pasupbhu:3293": " * ucyate rudrastham // PSBh_5.36:9",
    "GR13pasupbhu:3294": " * yasmādāha // PSBh_5.36:10 **********************************************",
    "GR13pasupbhu:3295": " sthāpayitvā ca rudre // PS_5.37 //",
    "GR13pasupbhu:3296": " * atra ṣṭhā gatinivṛttau // PSBh_5.37:1",
    "GR13pasupbhu:3297": " * cittasya rudrād avyavadhānaṃ sthitirityucyate // PSBh_5.37:2",
    "GR13pasupbhu:3298": " * vā iti śmaśānādyavasthasya smṛtikarmaṇo niṣṭhā // PSBh_5.37:3",
    "GR13pasupbhu:3299": " * caśabdaḥ samuccaye // PSBh_5.37:4",
    "GR13pasupbhu:3300": " * na kevalaṃ chittvā stheyaṃ kiṃtu sthāpayitavyaṃ cetyarthaḥ // PSBh_5.37:5",
    "GR13pasupbhu:3301": " * rudre iti kāraṇāpadeśe // PSBh_5.37:6",
    "GR13pasupbhu:3302": " * rudrasya rudratvaṃ pūrvoktam rudra ityaupaśleṣikaṃ saṃnidhānam // PSBh_5.37:7",
    "GR13pasupbhu:3303": " * rudre cittam upaśleṣayitavyaṃ nānyatrety arthaḥ // PSBh_5.37:8",
    "GR13pasupbhu:3304": " * evaṃ viṣayebhya indriyāṇāṃ jayaḥ kartavyaḥ // PSBh_5.37:9",
    "GR13pasupbhu:3305": " * atra yo jetā ātmā // PSBh_5.37:10",
    "GR13pasupbhu:3306": " * yayā jetavyāni buddhyā // PSBh_5.37:11",
    "GR13pasupbhu:3307": " * yathā jetavyāni kramaśaśca // PSBh_5.37:12",
    "GR13pasupbhu:3308": " * yatprayojanaṃ jetavyāni cittasthityartham // PSBh_5.37:13",
    "GR13pasupbhu:3309": " * yasmiṃśca jite jitāni bhavanti cittam ityetadapi vyākhyātam // PSBh_5.37:14",
    "GR13pasupbhu:3310": " * evaṃ japayantraṇadhāraṇātmakacchedādiṣvapi yojyam // PSBh_5.37:15",
    "GR13pasupbhu:3311": " * tathāntaḥkaraṇavṛttim āsthāya kālaviśeṣanimittaraśmimaṇidīpavat tathātmavṛttiradhyayanadhyānasmaraṇādīni cittasthitiśca vyākhyātā // PSBh_5.37:16",
    "GR13pasupbhu:3312": " * śloko nirvacanaḥ // PSBh_5.37:17",
    "GR13pasupbhu:3313": " * āha kāryakaraṇaṃ ca tac cittasthitisamakālam eva rudre sthitāni tāni yuktāni // PSBh_5.37:18",
    "GR13pasupbhu:3314": " * atha kiṃ tānyeva yuktasya lakṣaṇāni iti // PSBh_5.37:19",
    "GR13pasupbhu:3315": " * ucyate na // PSBh_5.37:20",
    "GR13pasupbhu:3316": " * yasmādāha // PSBh_5.37:21 **********************************************",
    "GR13pasupbhu:3317": " ekaḥ kṣemī san vītaśokaḥ // PS_5.38 //",
    "GR13pasupbhu:3318": " * atra dharmādharmayor vṛttyoruparame avasitaprayojanatvāt pakvaphalavat sarpakañcukavad gataprāyeṣu kāryakaraṇeṣu rudre sthitacitto niṣkala eka ityabhidhīyate // PSBh_5.38:1",
    "GR13pasupbhu:3319": " * tathā yogavyāsaṅgakare 'dharme nivṛtte doṣādiviśliṣṭo nistīrṇakāntāravad avasthito rudre sthitacittaḥ kṣemī ityabhidhīyate // PSBh_5.38:2",
    "GR13pasupbhu:3320": " * tathā sūkṣmasthūlasabāhyābhyantarasalakṣaṇavilakṣaṇāsu kriyāsu vinivṛttāsu rudre sthitacitto niṣkriyaḥ san ityabhidhīyate // PSBh_5.38:3",
    "GR13pasupbhu:3321": " * āha atha niṣkriyo'yamiti kathamavagamyate // PSBh_5.38:4",
    "GR13pasupbhu:3322": " * kiṃ cātra yuktasya lakṣaṇatrayameva // PSBh_5.38:5",
    "GR13pasupbhu:3323": " * ucyate na // PSBh_5.38:6",
    "GR13pasupbhu:3324": " * yasmādāha vītaśokaḥ // PSBh_5.38:7",
    "GR13pasupbhu:3325": " * atra śokaścintetyanarthāntaram // PSBh_5.38:8",
    "GR13pasupbhu:3326": " * sā ca cintā dvividhā bhavati // PSBh_5.38:9",
    "GR13pasupbhu:3327": " * kuśalā cākuśalā ca // PSBh_5.38:10",
    "GR13pasupbhu:3328": " * tatra kuśalā nāma adhyayanadhyānasmaraṇādyā // PSBh_5.38:11",
    "GR13pasupbhu:3329": " * akuśalā nāma anadhyayanādhyānāsmaraṇādyā // PSBh_5.38:12",
    "GR13pasupbhu:3330": " * evaṃ japayantraṇadhāraṇādīṃśca kariṣyāmi na kariṣyāmītyevam anekavidhāyāmapi cintāyāṃ vinivṛttāyāṃ vyapagataśoko vītaśoka ityabhidhīyate //",
    "GR13pasupbhu:3331": " * evamatra yogapadārthaḥ samāptaḥ // PSBh_5.38:14",
    "GR13pasupbhu:3332": " * kasmāt // PSBh_5.38:15",
    "GR13pasupbhu:3333": " * arthānāṃ nirvacanatvāt // PSBh_5.38:16",
    "GR13pasupbhu:3334": " * yasmād asyādhyāyasyādāv uddiṣṭā ye padārthāste doṣacchedāsaṅgasthityādiṣu vyākhyātāḥ // PSBh_5.38:17",
    "GR13pasupbhu:3335": " * evamanena yuktena brahmādayo devā viśeṣitā bhavanti // PSBh_5.38:18",
    "GR13pasupbhu:3336": " * tadasaṅgādivacanāt // PSBh_5.38:19",
    "GR13pasupbhu:3337": " * āha atha sāṃkhyayogamuktāḥ kiṃ na viśeṣitāḥ // PSBh_5.38:20",
    "GR13pasupbhu:3338": " * ucyate viśeṣitāḥ // PSBh_5.38:21",
    "GR13pasupbhu:3339": " * katham // PSBh_5.38:22",
    "GR13pasupbhu:3340": " * tajjñānātiśayāt // PSBh_5.38:23",
    "GR13pasupbhu:3341": " * katham // PSBh_5.38:24",
    "GR13pasupbhu:3342": " * sāṃkhyayogamuktāḥ kaivalyagatāḥ svātmaparātmajñānarahitāḥ saṃmūrchitavat sthitāḥ // PSBh_5.38:25",
    "GR13pasupbhu:3343": " * asya tu jñānamasti // PSBh_5.38:26",
    "GR13pasupbhu:3344": " * yasmādāha // PSBh_5.38:27 **********************************************",
    "GR13pasupbhu:3345": " apramādī gacched duḥkhānāmantam īśaprasādāt // PS_5.39 //",
    "GR13pasupbhu:3346": " * iti // PSBh_5.39:1",
    "GR13pasupbhu:3347": " * evaṃ kurvan sarvajño 'syāsaṃmohaṃ jñāpayati // PSBh_5.39:2",
    "GR13pasupbhu:3348": " * uktam / kāryakaraṇāñjanebhyo nirañjanebhyaśca sarvapuruṣebhyaḥ /",
    "GR13pasupbhu:3349": " aprāptāntaṃ puruṣaṃ yo 'bhyadhikaṃ varṇayet sa budhaḥ // PSBh_5.39:3",
    "GR13pasupbhu:3350": " * āha gataṃ yad gantavyam // PSBh_5.39:4",
    "GR13pasupbhu:3351": " * atha kimayamupacāraḥ // PSBh_5.39:5",
    "GR13pasupbhu:3352": " * ucyate na // PSBh_5.39:6",
    "GR13pasupbhu:3353": " * aparijñānān nāsmākaṃ yoganiṣṭhaṃ tantram // PSBh_5.39:7",
    "GR13pasupbhu:3354": " * apitu tatkaivalyavyatirikto'pi sarvajñenocyate // PSBh_5.39:8",
    "GR13pasupbhu:3355": " * apramādād gacched duḥkhānām antamīśaprasādāt // PSBh_5.39:9",
    "GR13pasupbhu:3356": " * atra pramādaśabdo 'nāgatānavadhānagatatvaṃ pāratantryaṃ ca khyāpayatītyarthaḥ // PSBh_5.39:10",
    "GR13pasupbhu:3357": " * tadaṅkuraparirakṣaṇavad anāgatakālapratīkārakaraṇena caivāyam apramādīśabdo draṣṭavyaḥ // PSBh_5.39:11",
    "GR13pasupbhu:3358": " * tasmād yuktenaivāpramādinā stheyam // PSBh_5.39:12",
    "GR13pasupbhu:3359": " * tathā vartamānena māheśvaramaiśvaryaṃ prāptamevetyuktam // PSBh_5.39:13",
    "GR13pasupbhu:3360": " * gacched iti gatiḥ prāptirbhavati // PSBh_5.39:14",
    "GR13pasupbhu:3361": " * gamḷ sṛpḷ gatau // PSBh_5.39:15",
    "GR13pasupbhu:3362": " * prāpnotītyātmeti pattrapāṇḍutāphalapākavat // PSBh_5.39:16",
    "GR13pasupbhu:3363": " * katham // PSBh_5.39:17",
    "GR13pasupbhu:3364": " * tasminneva pravartato yo 'yaṃ duḥkhāpoho guṇastatreyaṃ gatiriti saṃjñā kriyata ityarthaḥ // PSBh_5.39:18",
    "GR13pasupbhu:3365": " * duḥkhānām ityatra prasiddhāni duḥkhānyādhyātmikādhibhautikādhidaivikāni // PSBh_5.39:19",
    "GR13pasupbhu:3366": " * tatrādhyātmikaṃ dvividhaṃ duḥkhaṃ śārīraṃ mānasaṃ ca // PSBh_5.39:20",
    "GR13pasupbhu:3367": " * tatra manasi bhavaṃ mānasaṃ krodhalobhamohabhayaviṣāderṣyāsūyādveṣamadamānamātsaryāratyādyaviśeṣadarśanādinimittaṃ tad duḥkham // PSBh_5.39:21",
    "GR13pasupbhu:3368": " * tathā śārīramapi śirorogadantarogākṣirogajvarapratimatsyātisārakāsaśvāsodarāmayādinimittotpannaṃ duḥkham // PSBh_5.39:22",
    "GR13pasupbhu:3369": " * tathānyadapi pañcavidhaṃ duḥkhaṃ bhavati // PSBh_5.39:23",
    "GR13pasupbhu:3370": " * tadyathā garbhajanmājñānajarāmaraṇam iti // PSBh_5.39:24",
    "GR13pasupbhu:3371": " * tatra garbhe tāvad yadāyaṃ puruṣo māturudare nyastagātraḥ khaṇḍaśakaṭastha iva",
    "GR13pasupbhu:3372": " pumān niyamaśramam anubhavamāno 'vakāśarahitaḥ ākuñcanaprasāraṇādiṣv aparyāptāvakāśaḥ",
    "GR13pasupbhu:3373": " sarvakriyāsu niruddha ityevam advārake andhatamasi mūḍho bandhanastha iva pumān avaśyaṃ",
    "GR13pasupbhu:3374": " samanubhavati // PSBh_5.39:25",
    "GR13pasupbhu:3375": " * kasmāt // PSBh_5.39:26",
    "GR13pasupbhu:3376": " * cetanatvād bhoktṛtvāt tanmayatvāc ca na tu kāryakaraṇāni // PSBh_5.39:27",
    "GR13pasupbhu:3377": " * kasmāt // PSBh_5.39:28",
    "GR13pasupbhu:3378": " * acetanāvādabhoktṛtvād atanmayatvāc ca // PSBh_5.39:29",
    "GR13pasupbhu:3379": " * tathā janmaduḥkhamapi // PSBh_5.39:30",
    "GR13pasupbhu:3380": " * yadāyaṃ puruṣo jāyamānaḥ purīṣapaṅkamagnavadano mūtradhārābhir abhiṣicyamāno dehe",
    "GR13pasupbhu:3381": " saṃvṛtadvārake yoniniḥsaraṇasaṃkaṭe 'tyarthaṃ pīḍyamāno 'sthimarmabandhanaiḥ praghṛṣyamāṇo",
    "GR13pasupbhu:3382": " vikrośan ninadaṃś ca jāyate // PSBh_5.39:31",
    "GR13pasupbhu:3383": " * paścāt punastasyānucitena bāhyena vāyunā jananāvartena spṛṣṭasya tīvraṃ duḥkhamabhivyajyate // PSBh_5.39:32",
    "GR13pasupbhu:3384": " * rājapuṣṭakādivat // PSBh_5.39:33",
    "GR13pasupbhu:3385": " * tena cāsya jātyantarādismṛtihetusaṃskāralopo bhavati // PSBh_5.39:34",
    "GR13pasupbhu:3386": " * eva janmaduḥkhaṃ puruṣa evānubhavati // PSBh_5.39:35",
    "GR13pasupbhu:3387": " * kasmāt // PSBh_5.39:36",
    "GR13pasupbhu:3388": " * cetanatvād bhoktṛtvāt tanmayatvāc ca // PSBh_5.39:37",
    "GR13pasupbhu:3389": " * na tu kāryakaraṇāni // PSBh_5.39:38",
    "GR13pasupbhu:3390": " * kasmāt // PSBh_5.39:39",
    "GR13pasupbhu:3391": " * acetanatvād abhoktṛtvād atanmayatvāc ca // PSBh_5.39:40",
    "GR13pasupbhu:3392": " * tathā ajñānaduḥkhamapi ahaṃkārasatkṛtagātro na jānan ko 'haṃ kuto'haṃ kasyāhaṃ",
    "GR13pasupbhu:3393": " kena vā bandhanena baddho'hamiti kiṃ kāraṇaṃ kimakāraṇaṃ kiṃ bhakṣyaṃ kimabhakṣyaṃ",
    "GR13pasupbhu:3394": " kiṃ peyaṃ kimapeyaṃ kiṃ satyaṃ kimasatyaṃ kim jñānaṃ kimajñānam ityajñānaduḥkhaṃ",
    "GR13pasupbhu:3395": " puruṣa evānubhavati // PSBh_5.39:41",
    "GR13pasupbhu:3396": " * kasmāt // PSBh_5.39:42",
    "GR13pasupbhu:3397": " * cetanatvād bhoktṛtvāt tanmayatvāc ca // PSBh_5.39:43",
    "GR13pasupbhu:3398": " * na tu kāryakaraṇāni // PSBh_5.39:44",
    "GR13pasupbhu:3399": " * kasmāt // PSBh_5.39:45",
    "GR13pasupbhu:3400": " * acetanatvād abhoktṛtvād atanmayatvāc ca // PSBh_5.39:46",
    "GR13pasupbhu:3401": " * tathā jarāduḥkhamapi // PSBh_5.39:47",
    "GR13pasupbhu:3402": " * yadāyaṃ puruṣo jarājarjaritaḥ kṛśaśarīraḥ śithilīkṛtanayanakapolanāsikābhrūdaśanāvaraṇaḥ",
    "GR13pasupbhu:3403": " krauñcajānuriva nirviṇṇo 'kṣidūṣikādiṣvapakarṣaṇādiṣv asamartho vihaṃga iva lūnapakṣo",
    "GR13pasupbhu:3404": " laṅghanaplavanadhāvanādiṣv asamarthaḥ pūrvātītāni bhogavyāyāmaśilpakarmāṇy anusmaramāṇaḥ",
    "GR13pasupbhu:3405": " smṛtivaikalyam āpanno 'vaśyaṃ kleśamanubhavati // PSBh_5.39:48",
    "GR13pasupbhu:3406": " * kasmāt // PSBh_5.39:49",
    "GR13pasupbhu:3407": " * cetanatvād bhoktṛtvāt tanmayatvāc ca // PSBh_5.39:50",
    "GR13pasupbhu:3408": " * na tu kāryakaraṇāṇi // PSBh_5.39:51",
    "GR13pasupbhu:3409": " * kasmāt // PSBh_5.39:52",
    "GR13pasupbhu:3410": " * acetanatvād abhoktṛtvād atanmayatvāc ca // PSBh_5.39:53",
    "GR13pasupbhu:3411": " * tathā mṛtyuduḥkhamapi // PSBh_5.39:54",
    "GR13pasupbhu:3412": " * yadāyaṃ puruṣo maraṇasamaye ślathakaraṇaḥ śirodharam avalambamānaḥ śvāsanocchvasanatatparaḥ",
    "GR13pasupbhu:3413": " khurukhurāyamāṇakaṇṭhaḥ svopārjitamaṇikanakadhanadhānyapatnīputrapaśusaṃghātaḥ kasya",
    "GR13pasupbhu:3414": " bhaviṣyatīty anutapyamānaḥ viṣayānanu dodūyamānaḥ salilādi yācamāno viraktavadano",
    "GR13pasupbhu:3415": " marmabhiś chidyamānair avaśyaṃ kleśamanubhavati // PSBh_5.39:55",
    "GR13pasupbhu:3416": " * kasmāt // PSBh_5.39:56",
    "GR13pasupbhu:3417": " * cetanatvād bhoktṛtvāt tanmayatvāc ca // PSBh_5.39:57",
    "GR13pasupbhu:3418": " * na tu kāryakaraṇāni // PSBh_5.39:58",
    "GR13pasupbhu:3419": " * kasmāt // PSBh_5.39:59",
    "GR13pasupbhu:3420": " * acetanatvād abhoktṛtvād atanmayatvāc ca // PSBh_5.39:60",
    "GR13pasupbhu:3421": " * uktaṃ hi / garbhe praviśan duḥkhaṃ nivasan duḥkhaṃ viniṣkraman duḥkham /",
    "GR13pasupbhu:3422": " jātaśca duḥkham ṛcchati tasmādapunarbhavaḥ śreyān // PSBh_5.39:61",
    "GR13pasupbhu:3423": " * iti // PSBh_5.39:62",
    "GR13pasupbhu:3424": " * tathānyadapi pañcavidhaṃ duḥkhaṃ bhavati // PSBh_5.39:63",
    "GR13pasupbhu:3425": " * tadyathā ihalokabhayaṃ paralokabhayam ahitasaṃprayogaḥ hitaviprayogaḥ icchāvyāghātaśceti // PSBh_5.39:64",
    "GR13pasupbhu:3426": " * tathānyadapi trividhaṃ duḥkhaṃ bhavati // PSBh_5.39:65",
    "GR13pasupbhu:3427": " * ādhyātmikamajñānaṃ puruṣe ādhibhautikaṃ viṣayitvam ādhidaivikaṃ ca paśutvaṃ trividham aparaṃ prāhuḥ // PSBh_5.39:66",
    "GR13pasupbhu:3428": " * ityevamādīni bādhanāyā aprītiphalāyā janmanimittatvād duḥkhānītyupacaryante // PSBh_5.39:67",
    "GR13pasupbhu:3429": " * āha caraṇādhikāre 'natiprasādād aśivatvasaṃjñake sarvāṇy anatiprasādabījatvāt kuto nātyantanivṛttāni bhavanti // PSBh_5.39:68",
    "GR13pasupbhu:3430": " * kasmāt // PSBh_5.39:69",
    "GR13pasupbhu:3431": " * saṃhāraṃ prāptasya nigaḍamuktādhikāravan muktāv atiśayitaguṇaprāptyartham ucyate gacched duḥkhānāmantam // PSBh_5.39:70",
    "GR13pasupbhu:3432": " * duḥkhānām atyantaṃ paramāpoho guṇāvāptiśca paraṃ bhavatīti // PSBh_5.39:71",
    "GR13pasupbhu:3433": " * tadubhayamapi ita eva bhavatīti // PSBh_5.39:72",
    "GR13pasupbhu:3434": " * tadāha īśaprasādāt // PSBh_5.39:73",
    "GR13pasupbhu:3435": " * atreśa ityetad bhagavato nāmadheyam // PSBh_5.39:74",
    "GR13pasupbhu:3436": " * īśaḥ kasmāt // PSBh_5.39:75",
    "GR13pasupbhu:3437": " * vidyādikāryasyeśanādīśaḥ // PSBh_5.39:76",
    "GR13pasupbhu:3438": " * prasādo nāma sampradānecchā // PSBh_5.39:77",
    "GR13pasupbhu:3439": " * tasmāt prasādāt sarvaduḥkhāpoho guṇāvāptiś cadim upādhyantarāt paraparivādādivacanāt śuddhiriva yugapadityarthaḥ // PSBh_5.39:78",
    "GR13pasupbhu:3440": " * evam ayam athaśabdaḥ // PSBh_5.39:79",
    "GR13pasupbhu:3441": " * paśupater ityuddiṣṭayor duḥkhāntaprasādayor gacched duḥkhānām antamīśaprasādāditi duḥkhāntaṃ parisamāptamiti // PSBh_5.39:80",
    "GR13pasupbhu:3442": " * evamadhyāyaparisamāptiṃ kṛtvā yuktaṃ vaktum // PSBh_5.39:81 **********************************************",
    "GR13pasupbhu:3443": " atredaṃ brahma japet // PS_5.40 //",
    "GR13pasupbhu:3444": " * iti // PSBh_5.40:1",
    "GR13pasupbhu:3445": " * asya pūrvokto'rthaḥ // PSBh_5.40:2",
    "GR13pasupbhu:3446": " * vidhinaiva pūrvoktena vidhinā japtavyam // PSBh_5.40:3",
    "GR13pasupbhu:3447": " * na tu duḥkhāntagatena gaṇapativadityarthaḥ // PSBh_5.40:4",
    "GR13pasupbhu:3448": " * āha kāmitvāt kṛpayā bhagavatā duḥkhānto dattaḥ svecchayaiva na punaraduḥkhāntaṃ kariṣyati // PSBh_5.40:5",
    "GR13pasupbhu:3449": " * athāśaktas tathāpyasya śaktivyāghātaḥ pācakavad akarmāpekṣatvaṃ cocyate // PSBh_5.40:6",
    "GR13pasupbhu:3450": " * atra yathā nityo duḥkhāntastathā vakṣyāmaḥ // PSBh_5.40:7",
    "GR13pasupbhu:3451": " * yathā ca kāṅkṣato lipsataś ca sādhakādhikāranivṛttistathā vakṣyāmaḥ // PSBh_5.40:8",
    "GR13pasupbhu:3452": " * padārthanigamanārthe cocyate // PSBh_5.40:9 **********************************************",
    "GR13pasupbhu:3453": " īśānaḥ sarvavidyānām // PS_5.41 //",
    "GR13pasupbhu:3454": " * atra īśanād īśānaḥ // PSBh_5.41:1",
    "GR13pasupbhu:3455": " * atreśanād īśāna ityuktaṃ kāraṇam // PSBh_5.41:2",
    "GR13pasupbhu:3456": " * īśānaḥ prabhuḥ dhātetyarthaḥ // PSBh_5.41:3",
    "GR13pasupbhu:3457": " * āha kasyāyamīśānaḥ // PSBh_5.41:4",
    "GR13pasupbhu:3458": " * taducyate sarvasyeśānaḥ /",
    "GR13pasupbhu:3459": " sarvaśabdo vidyāprakṛter niravaśeṣavācī draṣṭavyaḥ // PSBh_5.41:5",
    "GR13pasupbhu:3460": " * vidyānāṃ dharmārthakāmakaivalyatatsādhanaparāṇām īśānaḥ vidyānāmiti ṣaṣṭhībahuvacanam // PSBh_5.41:6",
    "GR13pasupbhu:3461": " * āha kiṃ vidyānāmeveśānaḥ na tu vidyābhirye vidanti // PSBh_5.41:7",
    "GR13pasupbhu:3462": " * ucyate // PSBh_5.41:8 **********************************************",
    "GR13pasupbhu:3463": " īśvaraḥ sarvabhūtānām // PS_5.42 //",
    "GR13pasupbhu:3464": " * atra niratiśaya aiśvaryeṇa īśvaraḥ // PSBh_5.42:1",
    "GR13pasupbhu:3465": " * puruṣaḥ caitanyavad ityarthaḥ // PSBh_5.42:2",
    "GR13pasupbhu:3466": " * āha kasyāyamīśvaraḥ // PSBh_5.42:3",
    "GR13pasupbhu:3467": " * taducyate sarvabhūtānām /",
    "GR13pasupbhu:3468": " atra cetanācetaneṣu sarvaśabdaḥ na kevalaṃ pṛthivyādiṣu kiṃtu siddheśvaravarjaṃ cetaneṣveva sarvabhūtaprakṛterniravaśeṣavācī sarvaśabdo draṣṭavyaḥ",
    "GR13pasupbhu:3469": " * kasmād bhūtāni // PSBh_5.42:5",
    "GR13pasupbhu:3470": " * bhāvanatvād bhūtānītyuktam bhūtānāmiti ṣaṣṭhībahuvacanam // PSBh_5.42:6",
    "GR13pasupbhu:3471": " * āha atra kecid vidyābhūtavyatiriktaṃ brahmāṇamicchanti // PSBh_5.42:7",
    "GR13pasupbhu:3472": " * tasyāyaṃ kiṃ prabhurbhavati neti // PSBh_5.42:8",
    "GR13pasupbhu:3473": " * ucyate prabhuḥ // PSBh_5.42:9",
    "GR13pasupbhu:3474": " * yasmādāha // PSBh_5.42:10 **********************************************",
    "GR13pasupbhu:3475": " brahmaṇo'dhipatirbrahmā // PS_5.43 //",
    "GR13pasupbhu:3476": " * atra yo 'yaṃ viriñciḥ paramaḥ patiḥ sarvacetanavyatiriktaḥ kṣetrajñaḥ tasmin brahmasaṃjñā // PSBh_5.43:1",
    "GR13pasupbhu:3477": " * na tu pradhānādiṣu // PSBh_5.43:2",
    "GR13pasupbhu:3478": " * kasmāt // PSBh_5.43:3",
    "GR13pasupbhu:3479": " * adhipativacanavirodhāt // PSBh_5.43:4",
    "GR13pasupbhu:3480": " * brahma ca kasmāt // PSBh_5.43:5",
    "GR13pasupbhu:3481": " * bṛṃhaṇatvād bṛhattvād brahmā // PSBh_5.43:6",
    "GR13pasupbhu:3482": " * bṛṃhayate yasmād vidyākalābhūtāni bṛhac ca tebhya ityato 'dhipatirbrahmā // PSBh_5.43:7",
    "GR13pasupbhu:3483": " * brahmaṇa iti ṣaṣṭhī // PSBh_5.43:8",
    "GR13pasupbhu:3484": " * adhir adhiṣṭhātṛtve // PSBh_5.43:9",
    "GR13pasupbhu:3485": " * tatsvābhāvyāt saṃhṛte cāsaṃhṛte ca kārya ityarthaḥ // PSBh_5.43:10",
    "GR13pasupbhu:3486": " * patyuḥ patiḥ adhipatiḥ // PSBh_5.43:11",
    "GR13pasupbhu:3487": " * rājarājavat // PSBh_5.43:12",
    "GR13pasupbhu:3488": " * patiḥ pālane patirdarśane bhoge ca // PSBh_5.43:13",
    "GR13pasupbhu:3489": " * pālayate yasmād brahmādīn īśvaraḥ // PSBh_5.43:14",
    "GR13pasupbhu:3490": " * pāti brahmādikāryam /",
    "GR13pasupbhu:3491": " adhipatiḥ brahmā // PSBh_5.43:15",
    "GR13pasupbhu:3492": " * adhipatirīśvaraḥ // PSBh_5.43:16",
    "GR13pasupbhu:3493": " * evaṃ bṛṃhayate yasmād vidyādikāryaṃ bṛhac ca tebhya ityato 'dhipatirbrahmā bhagavāniti // PSBh_5.43:17",
    "GR13pasupbhu:3494": " * āha atra kāryakaraṇamahābhāgyam evātra brahmaṇi cintyate na tu sādhakasya lipsā lābho veti // PSBh_5.43:18",
    "GR13pasupbhu:3495": " * ucyate na // PSBh_5.43:19",
    "GR13pasupbhu:3496": " * yasmādāha // PSBh_5.43:20 **********************************************",
    "GR13pasupbhu:3497": " śivo me astu // PS_5.44 //",
    "GR13pasupbhu:3498": " * atra yeṣāṃ sādhikāratvād anatiprasannas teṣāmaśivatvaṃ dṛṣṭvā duḥkhāntaṃ gateṣu ca śivatvaṃ dṛṣṭvā āha śivo me astu iti // PSBh_5.44:1",
    "GR13pasupbhu:3499": " * me ityātmāpadeśe mametyarthaḥ // PSBh_5.44:2",
    "GR13pasupbhu:3500": " * astviti kāṅkṣāyām // PSBh_5.44:3",
    "GR13pasupbhu:3501": " * kāṅkṣati lipsati mṛgayatītyarthaḥ // PSBh_5.44:4",
    "GR13pasupbhu:3502": " * āha kiyantaṃ kālaṃ bhagavānasya śivo bhavati // PSBh_5.44:5",
    "GR13pasupbhu:3503": " * taducyate nityam // PSBh_5.44:6",
    "GR13pasupbhu:3504": " * yasmādāha // PSBh_5.44:7 **********************************************",
    "GR13pasupbhu:3505": " sadā // PS_5.45 //",
    "GR13pasupbhu:3506": " * atra sadā nityaṃ saṃtatam avyucchinnamityarthaḥ // PSBh_5.45:1",
    "GR13pasupbhu:3507": " * āha kamevamāha // PSBh_5.45:2",
    "GR13pasupbhu:3508": " * ko vāsya śivo bhavatīti // PSBh_5.45:3",
    "GR13pasupbhu:3509": " * ucyate // PSBh_5.45:4 **********************************************",
    "GR13pasupbhu:3510": " śivaḥ // PS_5.46 //",
    "GR13pasupbhu:3511": " * atra śiva ityetadapi bhagavato nāma // PSBh_5.46:1",
    "GR13pasupbhu:3512": " * śivaḥ kasmāt // PSBh_5.46:2",
    "GR13pasupbhu:3513": " * paripūrṇaparitṛptatvācchivaḥ // PSBh_5.46:3",
    "GR13pasupbhu:3514": " * tasmāt sadāśivopadeśān nityo duḥkhāntaḥ // PSBh_5.46:4",
    "GR13pasupbhu:3515": " * kāraṇādhikāranivṛttiḥ // PSBh_5.46:5",
    "GR13pasupbhu:3516": " * tadarthaṃ nityo duḥkhānta iti siddham // PSBh_5.46:6",
    "GR13pasupbhu:3517": " * evamete pañca padārthāḥ kāryakāraṇayogavidhiduḥkhāntāḥ samāsavistaravibhāgaviśeṣopasaṃhāranigamanataś ca vyākhyātāḥ // PSBh_5.46:7",
    "GR13pasupbhu:3518": " * uktaṃ hi // PSBh_5.46:8",
    "GR13pasupbhu:3519": " * ādau yad bhavati samāsoktaṃ madhye tasya vistarataś ca vibhāgataś copanayanigamanena satāmapyeṣa niścayaḥ // PSBh_5.46:9",
    "GR13pasupbhu:3520": " * iti // PSBh_5.46:10",
    "GR13pasupbhu:3521": " * atra tāvat patiriti kāraṇapadārthasyopadeśaḥ samāsena // PSBh_5.46:11",
    "GR13pasupbhu:3522": " * vistarastu vāmo devo jyeṣṭho rudraḥ kāmaḥ śaṃkaraḥ kālaḥ kalavikaraṇo balavikaraṇo'ghoro",
    "GR13pasupbhu:3523": " ghorataraḥ sarvaḥ śarva tatpuruṣo mahādeva oṃkāra ṛṣir vipro mahānīśa īśāna īśvaro",
    "GR13pasupbhu:3524": " 'dhipatirbrahmā śiva ityevamādyo vistaraḥ // PSBh_5.46:12",
    "GR13pasupbhu:3525": " * vibhāgo'pi anyat patitvam anyad ajātatvam anyad bhavodbhavatvamityādyo vibhāgaḥ // PSBh_5.46:13",
    "GR13pasupbhu:3526": " * viśeṣaḥ anyeṣāṃ pradhānādīni asmākaṃ tadvyatirikto bhagavānīśvaraḥ // PSBh_5.46:14",
    "GR13pasupbhu:3527": " * kāraṇādhikāre yasmādāha īśvaraḥ sarvabhūtānāmiti // PSBh_5.46:15",
    "GR13pasupbhu:3528": " * eṣa upasaṃhāraḥ sārvakāmika ityācakṣate // PSBh_5.46:16",
    "GR13pasupbhu:3529": " * nigamanam īśa īśāna īśvaro'dhipatirbrahmā śiva iti // PSBh_5.46:17",
    "GR13pasupbhu:3530": " * tathā paśuriti kāryapadārthasyoddeśaḥ // PSBh_5.46:18",
    "GR13pasupbhu:3531": " * tasya vistaro vidyā kalā paśavaḥ // PSBh_5.46:19",
    "GR13pasupbhu:3532": " * utpādyā anugrāhyās tirobhāvyakālpyavikāryam aspadasya bodhyadhiṣṭheyatve cetyevam ādyaḥ sūtravidyādharmārthakāmair bhedair duḥkhāntaḥ vidyā",
    "GR13pasupbhu:3533": " * kalā dvividhāḥ // PSBh_5.46:21",
    "GR13pasupbhu:3534": " * kāryākhyāḥ karaṇākhyāś ca // PSBh_5.46:22",
    "GR13pasupbhu:3535": " * tatra kāryākhyāḥ pṛthivyādyāḥ // PSBh_5.46:23",
    "GR13pasupbhu:3536": " * karaṇākhyā buddhyādyāḥ // PSBh_5.46:24",
    "GR13pasupbhu:3537": " * paśavaś ca trividhāḥ // PSBh_5.46:25",
    "GR13pasupbhu:3538": " * devā manuṣyās tiryañcaḥ // PSBh_5.46:26",
    "GR13pasupbhu:3539": " * tatra devā aṣṭavidhā brahmādyāḥ // PSBh_5.46:27",
    "GR13pasupbhu:3540": " * mānuṣyaṃ cānekavidhaṃ brāhmaṇādyam // PSBh_5.46:28",
    "GR13pasupbhu:3541": " * tiryagyoni ca pañcavidhaṃ paśumṛgādyam // PSBh_5.46:29",
    "GR13pasupbhu:3542": " * paśavaḥ sāñjanā nirañjanāś ca // PSBh_5.46:30",
    "GR13pasupbhu:3543": " * evamādyo vistaraḥ // PSBh_5.46:31",
    "GR13pasupbhu:3544": " * vibhāgo'pi anyā vidyā anyāḥ kalāḥ anye ca paśava ityevamādyo vibhāgaḥ // PSBh_5.46:32",
    "GR13pasupbhu:3545": " * viśeṣaḥ anyeṣāṃ pradhānādīni kāraṇāni tānīha śāstre kāryatvena vyākhyātāni // PSBh_5.46:33",
    "GR13pasupbhu:3546": " * tatra pradhānaṃ kāraṇam anyeṣāṃ tadiha śāstre paśyanāt pāśakatvāt kāryatvena vyākhyātam // PSBh_5.46:34",
    "GR13pasupbhu:3547": " * tathā puruṣaḥ kāraṇamanyatra iha śāstre paśutvāt kāryatvena vyākhyātaḥ // PSBh_5.46:35",
    "GR13pasupbhu:3548": " * tathā karmamadhyatvāt kālaḥ svabhāvaḥ upasaṃhāravat // PSBh_5.46:36",
    "GR13pasupbhu:3549": " * bhūtāni vikāryatvāt kāryatvena vyākhyātāni // PSBh_5.46:37",
    "GR13pasupbhu:3550": " * ityeṣa viśeṣaḥ // PSBh_5.46:38",
    "GR13pasupbhu:3551": " * upasaṃhāraḥ sārvakāmika ityarthaḥ // PSBh_5.46:39",
    "GR13pasupbhu:3552": " * nigamanaṃ vidyākalābhūtāni brahmeti // PSBh_5.46:40",
    "GR13pasupbhu:3553": " * tathā yogamiti yogapadārthasyoddeśaḥ // PSBh_5.46:41",
    "GR13pasupbhu:3554": " * tasyaivaṃ carataḥ yogaḥ pravartate ubhayathā yaṣṭavyaḥ atyāgatiṃ gamayate nānyabhaktistu",
    "GR13pasupbhu:3555": " śaṃkare evaṃ devanityatānityayuktatā adhyayanaṃ dhyānaṃ smaraṇaṃ nityasāyujyamiti",
    "GR13pasupbhu:3556": " vistaraḥ vibhāgaḥ kriyālakṣaṇaṃ kriyoparamalakṣaṇaṃ dūradarśanaśravaṇamananavijñānāni",
    "GR13pasupbhu:3557": " gaṇapatiḥ bhūyiṣṭhaṃ sampravartate siddhaḥ gacched duḥkhānāmantam ityevamādyo vibhāgaḥ // PSBh_5.46:42",
    "GR13pasupbhu:3558": " * jñānaśaktiḥ kriyāśaktiśca // PSBh_5.46:43",
    "GR13pasupbhu:3559": " * tatra jñānaśaktiḥ śravaṇādyā // PSBh_5.46:44",
    "GR13pasupbhu:3560": " * kriyāśaktiḥ manojavitvādyā // PSBh_5.46:45",
    "GR13pasupbhu:3561": " * ityevamādyo vibhāgaḥ // PSBh_5.46:46",
    "GR13pasupbhu:3562": " * viśeṣaḥ anyeṣāṃ kaivalyam iha tu viśeṣo vikaraṇamiti // PSBh_5.46:47",
    "GR13pasupbhu:3563": " * pratikaraṇa iti kaivalyadharmātiśaktir niṣkalam aiśvaryamityeṣa viśeṣaḥ // PSBh_5.46:48",
    "GR13pasupbhu:3564": " * upasaṃhāraḥ ity ebhir guṇairyukta iti // PSBh_5.46:49",
    "GR13pasupbhu:3565": " * ato yāvanti vākyaviśeṣāṇi saṃnikṛṣṭaviprakṛṣṭāni nirvacanāni tāni ca sarvanirvacanānīti kṛtvā yuktamuktam // PSBh_5.46:50",
    "GR13pasupbhu:3566": " * evamatra śrībhagavatkauṇḍinyaviracite śrīmadyogapāśupataśāstrasūtravyākhyāne pañcārthabhāṣye pañcamo'dhyāyaḥ saha brahmaṇā granthato 'rthataśca parisamāpta iti // PSBh_5.46:51"
}