{
    "T04canprasu:0": " nāgārjunīyaṃ",
    "T04canprasu:1": " madhyamakaśāstram /",
    "T04canprasu:2": " ācāryacandrakīrtiviracitayā prasannapadākhyavyākhyayā saṃvalitam / 1",
    "T04canprasu:3": " pratyayaparīkṣā nāma prathamaṃ prakaraṇam /",
    "T04canprasu:4": " āryamañjuśriye kumārabhūtāya namaḥ /",
    "T04canprasu:5": " yo 'ntadvayāvāsavidhūtavāsaḥ saṃbuddhadhīsāgaralabdhajanmā /",
    "T04canprasu:6": " saddharmatoyasya gabhīrabhāvaṃ yathānubuddhaṃ kṛpayā jagāda // 1 //",
    "T04canprasu:7": " yasya darśanatejāṃsi paravādimatendhanam /",
    "T04canprasu:8": " dahantyadyāpi lokasya mānasāni tamāṃsi ca // 2 //",
    "T04canprasu:9": " yasyāsamajñānavacaḥśaraughā nighnanti niḥśeṣabhavārisenām /",
    "T04canprasu:10": " tridhāturājyaśriyamādadhānā vineyalokasya sadevakasya // 3 //",
    "T04canprasu:11": " nāgārjunāya praṇipatya tasmai tatkārikāṇāṃ vivṛtiṃ kariṣye /",
    "T04canprasu:12": " uttānasatprakriyavākyanaddhāṃ tarkānilāvyākulitāṃ prasannām // 4 //",
    "T04canprasu:13": " tatra 'na svato nāpi parato na dvābhyām';",
    "T04canprasu:14": " ityādi vakṣyamāṇaṃ śāstram /",
    "T04canprasu:15": " tasya kāni saṃbandhābhidhānaprayojanāni iti praśne,",
    "T04canprasu:16": " madhyamakāvatāravihitavidhinā advayajñānālaṃkṛtaṃ mahākaruṇopāyapuraḥsaraṃ prathamacittotpādaṃ",
    "T04canprasu:17": " tathāgatajñānotpattihetumādiṃ kṛtvā yāvadācāryanāgārjunasya viditāviparītaprajñāpāramitānīteḥ",
    "T04canprasu:18": " karuṇayā parāvabodhārthaṃ śāstrapraṇayanam,",
    "T04canprasu:19": " ityeṣa tāvacchāstrasya saṃbandhaḥ-",
    "T04canprasu:20": " yacchāsti vaḥ kleśaripūnaśeṣānsaṃtrāyate durgatito bhavācca /",
    "T04canprasu:21": " tacchāsanāttrāṇaguṇācca śāstrametadvayaṃ cānyamateṣu nāsti //",
    "T04canprasu:22": " iti / svayameva cācāryo vakṣyamāṇasakalaśāstrābhidheyārtha saprayojanamupadarśayan,",
    "T04canprasu:23": " tadaviparītasaṃprakāśatvena māhātmyamudbhāvya tatsvabhāvāvyatirekavartine paramagurave tathāgatāya śāstrapraṇayananimittakaṃ praṇāmaṃ kartukāma",
    "T04canprasu:24": " anirodhamanutpādamanucchedamaśāśvatam /",
    "T04canprasu:25": " anekārthamanānārthamanāgamamanirgamam //",
    "T04canprasu:26": " yaḥ pratītyasamutpādam",
    "T04canprasu:27": " ityādi / tadatrānirodhādyaṣṭaviśeṣaṇaviśiṣṭaḥ pratītyasamutpādaḥ śāstrābhidheyārthaḥ /",
    "T04canprasu:28": " sarvaprapañcopaśamaśivalakṣaṇaṃ nirvāṇaṃ śāstrasya prayojanaṃ nirdiṣṭam /",
    "T04canprasu:29": " taṃ vande vadatāṃ varam /",
    "T04canprasu:30": " ityanena praṇāmaḥ /",
    "T04canprasu:31": " ityeṣa tāvacchokadvayasya samudāyārthaḥ //",
    "T04canprasu:32": " avayavārthastu vibhajyate /",
    "T04canprasu:33": " tatra niruddhirnirodhaḥ /",
    "T04canprasu:34": " kṣaṇabhaṅgo nirodha ityucyate /",
    "T04canprasu:35": " utpādanamutpādaḥ /",
    "T04canprasu:36": " ātmabhāvonmajjanamityarthaḥ /",
    "T04canprasu:37": " ucchittirucchedaḥ /",
    "T04canprasu:38": " prabandhavicchittirityarthaḥ /",
    "T04canprasu:39": " śāśvato nityaḥ /",
    "T04canprasu:40": " sarvakāle sthāṇurityarthaḥ /",
    "T04canprasu:41": " ekaścāsāvarthaścetyekārtho 'bhinnārthaḥ /",
    "T04canprasu:42": " na pṛthagityarthaḥ /",
    "T04canprasu:43": " nānārtho bhinnārthaḥ /",
    "T04canprasu:44": " pṛthagityarthaḥ /",
    "T04canprasu:45": " āgatirāgamaḥ,",
    "T04canprasu:46": " viprakṛṣṭadeśāvasthitānāṃ saṃnikṛṣṭadeśāgamanam /",
    "T04canprasu:47": " nirgatirnirgamaḥ,",
    "T04canprasu:48": " saṃnikṛṣṭadeśāvasthitānāṃ viprakṛṣṭadeśagamanam /",
    "T04canprasu:49": " etirgatyarthaḥ,",
    "T04canprasu:50": " pratiḥ prāptyarthaḥ /",
    "T04canprasu:51": " upasargavaśena dhātvarthavipariṇāmāt-",
    "T04canprasu:52": " upasargeṇa dhātvartho balādanyatra nīyate /",
    "T04canprasu:53": " gaṅgāsalilamādhuryaṃ sāgareṇa yathāmbhasā //",
    "T04canprasu:54": " pratītyaśabdo 'tra lyabantaḥ prāptāvapekṣāyāṃ vartate /",
    "T04canprasu:55": " samutpūrvaḥ padiḥ prādurbhāvārtha iti samutpādaśabdaḥ prādurbhāve vartate /",
    "T04canprasu:56": " tataśca hetupratyayāpekṣo bhāvānāmutpādaḥ pratītyasamutpādārthaḥ //",
    "T04canprasu:57": " apare tu bruvate- itirgamanaṃ vināśaḥ /",
    "T04canprasu:58": " itau sādhava ityāḥ /",
    "T04canprasu:59": " pratirvīpsārthaḥ /",
    "T04canprasu:60": " ityevaṃ taddhitāntamityaśabdaṃ vyutpādya prati prati ityānāṃ vināśināṃ samutpāda iti varṇayanti /",
    "T04canprasu:61": " teṣāṃ “pratītyasamutpādaṃ vo bhikṣavo deśayiṣyāmi“,",
    "T04canprasu:62": " “yaḥ pratītyasamutpādaṃ paśyati sa dharma paśyati” ityevamādau viṣaye vīpsārthasya saṃbhavāt samāsasadbhāvācca syājjyāyasī vyutpattiḥ /",
    "T04canprasu:63": " iha tu “cakṣuḥ pratītya rūpāṇi ca utpadyate cakṣurvijñānam” ityevamādau viṣaye sākṣādaṅgīkṛtārthaviśeṣe",
    "T04canprasu:64": " cakṣuḥ pratītyeti pratītyaśabda ekacakṣurindriyahetukāyāmapyekavijñānotpattāvabhīṣṭāyāṃ kuto vīpsārthatā?",
    "T04canprasu:65": " prāptyarthastvanaṅgīkṛtārthaviśeṣe 'pi pratītyaśabde saṃbhavati- prāpya saṃbhavaḥ,",
    "T04canprasu:66": " pratītya samutpāda iti /",
    "T04canprasu:67": " aṅgīkṛtārthaviśeṣe 'pi saṃbhavati- cakṣuḥ pratītya,",
    "T04canprasu:68": " cakṣuḥ prāpya,",
    "T04canprasu:69": " cakṣū rūpaṃ cāpekṣyeti vyākhyānāt /",
    "T04canprasu:70": " taddhitānte cetyaśabde “cakṣuḥ pratītya rūpāṇi ca utpadyate cakṣurvijñānam” ityatra",
    "T04canprasu:71": " pratītyaśabdasyāvyayatvābhāvāt samāsāsadbhāvācca vibhaktiśrutau satyāṃ cakṣuḥ pratītya",
    "T04canprasu:72": " vijñānaṃ rūpāṇi ca iti nipātaḥ syāt /",
    "T04canprasu:73": " na caitadevam /",
    "T04canprasu:74": " ityavyayasyaiva lyabantasya vyutpattirabhyupeyā /",
    "T04canprasu:75": " yastu- “vīpsārthatvātpratyupasargasya,",
    "T04canprasu:76": " eteḥ prāptyarthatvāt,",
    "T04canprasu:77": " samutpādaśabdasya ca saṃbhavārtha tvāt,",
    "T04canprasu:78": " tāṃstān pratyayān pratītya samutpādaḥ prāpya saṃbhava ityeke /",
    "T04canprasu:79": " prati prati vināśināmutpādaḥ pratītyasamutpāda ityanye“- iti paravyākhyānamanūdya dūṣaṇamabhidhatte,",
    "T04canprasu:80": " tasya parapakṣānuvādākauśalatvameva tāvatsaṃbhāvyate /",
    "T04canprasu:81": " kiṃ kāraṇam?",
    "T04canprasu:82": " yo hi prāptyarthaṃ pratītyaśabdaṃ vyācaṣṭe,",
    "T04canprasu:83": " nāsau pratiṃ vīpsārthaṃ vyācaṣṭe,",
    "T04canprasu:84": " nāpyetiṃ prāptyartham,",
    "T04canprasu:85": " kiṃ tarhi pratiṃ prāptyartham,",
    "T04canprasu:86": " samuditaṃ ca pratītyaśabdaṃ prāptāveva varṇayati //",
    "T04canprasu:87": " tena idānīṃ prāpya saṃbhavaḥ pratītyasamutpāda ityevaṃ vyutpāditena pratītyasamutpādaśabdena yadi niravaśeṣasaṃbhavipadārthaparāmarśo vivakṣitaḥ,",
    "T04canprasu:88": " tadā tāṃ tāṃ hetupratyayasāmagrīṃ prāpya saṃbhava pratītya samutpāda iti vīpsāsaṃbandhaḥ kriyate /",
    "T04canprasu:89": " atha viśeṣaparāmarśaḥ,",
    "T04canprasu:90": " tadā cakṣuḥ prāpya rūpāṇi ceti na vīpsāyāḥ saṃbandha iti //",
    "T04canprasu:91": " evaṃ tāvadanuvādākauśalamācāryasya //",
    "T04canprasu:92": " etadvā ayuktam /",
    "T04canprasu:93": " kiṃ ca /",
    "T04canprasu:94": " ayuktametat “cakṣuḥ pratītya rūpāṇi ca utpadyate cakṣurvijñānam” iti,",
    "T04canprasu:95": " atrārthadvayāsaṃbhavāt iti yaduktaṃ dūṣaṇam,",
    "T04canprasu:96": " tadapi nopapadyate /",
    "T04canprasu:97": " kiṃ kāraṇam?",
    "T04canprasu:98": " kathamanenaiva tatprāpteḥ saṃbhava iti yuktyanupādānena pratijñāmātratvāt /",
    "T04canprasu:99": " athāyamabhiprāyaḥ syāt arūpitvādvijñānasya cakṣuṣā prāptirnāsti,",
    "T04canprasu:100": " rūpiṇāmeva tatprāptidarśanāditi,",
    "T04canprasu:101": " etadapi na yuktam,",
    "T04canprasu:102": " 'prāptaphalo 'yaṃ bhikṣuḥ';",
    "T04canprasu:103": " ityatrāpi prāptyabhyupagamāt /",
    "T04canprasu:104": " prāpyaśabdasya ca apekṣyaśabdaparyāyatvāt /",
    "T04canprasu:105": " prāptyarthasyaiva ācāryāryanāgārjunena pratītyaśabdasya",
    "T04canprasu:106": " tattatprāpya yadutpannaṃ notpannaṃ tatsvabhāvataḥ /",
    "T04canprasu:107": " ityabhyupagamāt /",
    "T04canprasu:108": " tato dūṣaṇamapi nopapadyate ityapare //",
    "T04canprasu:109": " yaccāpi svamataṃ vyavasthāpitam- “kiṃ tarhi,",
    "T04canprasu:110": " asmin sati idaṃ bhavati,",
    "T04canprasu:111": " asyotpādādidamutpadyate,",
    "T04canprasu:112": " iti idaṃpratyayatārthaḥ pratītyasamutpādārtha iti“,",
    "T04canprasu:113": " tadapi nopapadyate,",
    "T04canprasu:114": " pratītyasamutpādaśabdayoḥ pratyekamarthaviśeṣānabhidhānāt,",
    "T04canprasu:115": " tadvyutpādasya ca vivakṣitatvāt //",
    "T04canprasu:116": " athāpi rūḍhiśabdaṃ pratītyasamutpādaśabdamabhyupetya araṇyetilakādivadevamucyate,",
    "T04canprasu:117": " tadapi nopapannam,",
    "T04canprasu:118": " avayavārthānugatasyaiva pratītyasamutpādasya ācāryeṇa",
    "T04canprasu:119": " tattatprāpya yadutpannaṃ notpannaṃ tatsvabhāvataḥ /",
    "T04canprasu:120": " ityabhyupagamāt / atha",
    "T04canprasu:121": " asminsatīdaṃ bhavati hrasve dīrghaṃ yathā sati /",
    "T04canprasu:122": " iti vyākhyāyamānena nanu tadevābhyupagataṃ bhavati,",
    "T04canprasu:123": " hrasvaṃ pratītya,",
    "T04canprasu:124": " hrasvaṃ prāpya,",
    "T04canprasu:125": " hrasvamapekṣya dīrghaṃ bhavatīti /",
    "T04canprasu:126": " tataśca yadeva dūṣyate tadevābhyupagamyate iti na yujyate /",
    "T04canprasu:127": " ityalaṃ prasaṅgena //",
    "T04canprasu:128": " tadevaṃ hetupratyayāpekṣaṃ bhāvānāmutpādaṃ paridīpayatā bhagavatā ahetvekahetuviṣamahetusaṃbhūtatvaṃ svaparobhayakṛtatvaṃ ca bhāvānāṃ niṣiddhaṃ",
    "T04canprasu:129": " tanniṣedhācca sāṃvṛtānāṃ padārthānāṃ yathāvasthitaṃ sāṃvṛtaṃ svarūpamudbhāvitaṃ bhavati /",
    "T04canprasu:130": " sa evedānīṃ sāṃvṛtaḥ pratītyasamutpādaḥ svabhāvenānutpannatvād āryajñānāpekṣayā nāsminnirodho vidyate yāvannāsminnirgamo vidyate ityanirodhādibhiraṣṭābhirviśe ṣaṇairviśiṣyate /",
    "T04canprasu:131": " yathā ca nirodhādayo na santi pratītyasamutpādasya tathā sakalaśāstreṇa pratipādayiṣyati //",
    "T04canprasu:132": " anantaviśeṣaṇasaṃbhave 'pi pratītyasamutpādasya aṣṭānāmevopādānameṣāṃ prādhānyena vivādāṅgabhūtatvāt /",
    "T04canprasu:133": " yathāvasthitapratītyasamutpādadarśane sati āryāṇāmabhidheyādilakṣaṇasya prapañcasya sarvathoparamāt,",
    "T04canprasu:134": " prapañcānāmupaśamo 'sminniti sa eva pratītyasamutpādaḥ prapaḥcopaśama ityucyate /",
    "T04canprasu:135": " cittacaittānāṃ ca tasminnapravṛttau jḥānajḥeyavyavahāranivṛttau jātijarāmaraṇādiniravaśeṣopadravarahitatvāt śivaḥ /",
    "T04canprasu:136": " yathābhihitaviśeṣaṇasya pratītyasamutpādasya deśanākriyayā īpsitatamatvāt karmaṇā nirdeśaḥ //",
    "T04canprasu:137": " anirodhamanutpādamanucchedamaśāśvatam /",
    "T04canprasu:138": " anekārthamanānārthamanāgamamanirgamam // 1 //",
    "T04canprasu:139": " yaḥ pratītyasamutpādaṃ prapañcopaśamaṃ śivam /",
    "T04canprasu:140": " deśayāmāsa saṃbuddhastaṃ vande vadatāṃ varam // 2 //",
    "T04canprasu:141": " yathopavarṇitapratītyasamutpādāvagamācca tathāgatasyaivaikasyāviparītārthavāditvaṃ",
    "T04canprasu:142": " paśyan sarvaparapravādāṃśca bālapralāpānivāvetya atīva prasādānugata ācāryo bhūyo",
    "T04canprasu:143": " bhagavantaṃ viśeṣayati- vadatāṃ varamiti //",
    "T04canprasu:144": " atra ca nirodhasya pūrvaṃ prativedhaḥ utpādanirodhayoḥ paurvāparyāvasthāyāḥ siddhayabhāvaṃ dyotayitum /",
    "T04canprasu:145": " vakṣyati hi-",
    "T04canprasu:146": " pūrvaṃ jātiryadi bhavejjarāmaraṇamuttaram /",
    "T04canprasu:147": " nirjarāmaraṇā jātirbhavejjāyeta cāmṛtaḥ //",
    "T04canprasu:148": " iti / tasmānnāyaṃ niyamo yat pūrvamutpādena bhavitavyaṃ paścānnirodheneti //",
    "T04canprasu:149": " idānīmanirodhādiviśiṣṭapratītyasamutpādapratipipādayiṣayā utpādapratiṣedhena nirodhādi pratiṣedhasaukarya manyamāna ācāryaḥ prathamamevotpādaprativedhamārabhate",
    "T04canprasu:150": " utpādo hi paraiḥ parikalpyamānaḥ svato vā parikalpyeta,",
    "T04canprasu:151": " parataḥ,",
    "T04canprasu:152": " ubhayataḥ,",
    "T04canprasu:153": " ahetuto vā parikalpyeta /",
    "T04canprasu:154": " sarvathā ca nopapadyata iti niścityāha-",
    "T04canprasu:155": " na svato nāpi parato na dvābhyāṃ nāpyahetutaḥ /",
    "T04canprasu:156": " utpannā jātu vidyante bhāvāḥ kvacana kecana // 3 //",
    "T04canprasu:157": " tatra jātviti kadācidityarthaḥ /",
    "T04canprasu:158": " kvacanaśabda ādhāravacanaḥ kvacicchabdaparyāyaḥ kecanaśabda ādheyavacanaḥ kecicchabdaparyāyaḥ /",
    "T04canprasu:159": " tataścaivaṃ saṃbandhaḥ- naiva svata utpannā jātu vidyante bhāvāḥ,",
    "T04canprasu:160": " kvacana, kecana /",
    "T04canprasu:161": " evaṃ pratijñātrayamapi yojyam //",
    "T04canprasu:162": " nanu ca- naiva svata utpannā ityavadhāryamāṇe parata utpannā ityaniṣṭaṃ prāpnoti /",
    "T04canprasu:163": " na prāpnoti prasajyapratiṣedhasya vivakṣitatvāt,",
    "T04canprasu:164": " parato 'pyutpādasya pratiṣetsyamānatvāt /",
    "T04canprasu:165": " yayā copapattyā svata utpādo na saṃbhavati, sā-",
    "T04canprasu:166": " tasmāddhi tasya bhavane na guṇo 'sti kaścij-",
    "T04canprasu:167": " jātasya janma punareva ca naiva yuktam /",
    "T04canprasu:168": " ityādinā madhyamakāvatārādidvāreṇāvaseyā //",
    "T04canprasu:169": " ācāryabuddhapālitastvāha- na svata utpadyante bhāvāḥ,",
    "T04canprasu:170": " tadutpādavaiyarthyāt,",
    "T04canprasu:171": " atiprasaṅgadoṣācca /",
    "T04canprasu:172": " na hi svātmanā vidyamānānāṃ padārthānāṃ punarutpāde prayojanamasti /",
    "T04canprasu:173": " atha sannapi jāyeta,",
    "T04canprasu:174": " na kadācinna jāyeta iti //",
    "T04canprasu:175": " atraike dūṣaṇamāhuḥ- tadayuktam,",
    "T04canprasu:176": " hetudṛṣṭāntānabhidhānātparoktadoṣāparihārācca /",
    "T04canprasu:177": " prasaṅga vākyatvācca prakṛtārthaviparyayeṇa viparītārthasādhyataddharmavyaktau parasmādutpannābhāvājanmasāphalyāt janmaniro(bo?)",
    "T04canprasu:178": " dhācceti kṛtāntavirodhaḥ syāt //",
    "T04canprasu:179": " sarvametaddūṣaṇamayujyamānaṃ vayaṃ paśyāmaḥ /",
    "T04canprasu:180": " kathaṃ kṛtvā?",
    "T04canprasu:181": " tatra yattāvaduktaṃ hetudṛṣṭāntānabhidhānāditi,",
    "T04canprasu:182": " tadayuktam /",
    "T04canprasu:183": " kiṃ kāraṇam?",
    "T04canprasu:184": " yasmātparaḥ svata utpattimabhyupagacchan,",
    "T04canprasu:185": " pṛcchayate- svata iti hetutvena tadeva cotpadyate iti?",
    "T04canprasu:186": " na ca vidyamānasya punarutpattau prayojanaṃ paśyāmaḥ,",
    "T04canprasu:187": " anavasthāṃ ca paśyāmaḥ /",
    "T04canprasu:188": " na ca tvayā utpannasya punarutpāda iṣyate 'navasthā cāpyaniṣṭeti /",
    "T04canprasu:189": " tasmānnirupapattika eva tvadvādaḥ svābhyupagamavirodhaśceti /",
    "T04canprasu:190": " kimiti codite paronābhyupaiti yato hetudṛṣṭāntopādānasāphalyaṃ syāt?",
    "T04canprasu:191": " atha svābhyupagamavirodhacodanayāpi paro na nivartate,",
    "T04canprasu:192": " tadā nirlajjatayā hetudṛṣṭāntābhyāmapi naiva nivarteta /",
    "T04canprasu:193": " na conmattakena sahāsmākaṃ vivāda iti /",
    "T04canprasu:194": " tasmātsarvathā priyānumānatāmevātmanaḥ ācāryaḥ prakaṭayati asthāne 'pyanumānaṃ praveśayan /",
    "T04canprasu:195": " na ca mādhyamikasya sataḥ svatantramanumānaṃ kartuṃ yuktaṃ pakṣāntarābhyupagamābhāvāt /",
    "T04canprasu:196": " tathoktamāryadevena-",
    "T04canprasu:197": " sadasatsadasacceti yasya pakṣo na vidyate /",
    "T04canprasu:198": " upālambhaścireṇāpi tasya vaktuṃ na śakyate //",
    "T04canprasu:199": " vigrahavyāvartanyāṃ coktam-",
    "T04canprasu:200": " yadi kācana pratijñā syānme tata eva me bhaveddoṣaḥ /",
    "T04canprasu:201": " nāsti ca mama pratijñā tasmānnaivāsti me doṣaḥ //",
    "T04canprasu:202": " yadi kiṃcidupalameyaṃ pravartayeyaṃ nivartayeyaṃ vā /",
    "T04canprasu:203": " pratyakṣādibhirarthaistadabhāvānme 'nupālambhaḥ //",
    "T04canprasu:204": " iti / yadā caivaṃ svatantrānumānānabhidhāyitvaṃ mādhyamikasya,",
    "T04canprasu:205": " tadā kutaḥ “nādhyātmikānyāyatanāni svata utpannāni” iti svatantrā pratijñā yasyāṃ sāṃkhyāḥ pratyavasthāpyante /",
    "T04canprasu:206": " ko 'rya pratijñārthaḥ kiṃ kāryātmakatvātsvata uta kāraṇātmakatvāditi /",
    "T04canprasu:207": " kiṃ cātaḥ? kāryātmakāccet siddha sādhanam,",
    "T04canprasu:208": " kāraṇātmakāccet viruddhārthatā,",
    "T04canprasu:209": " kāraṇātmanā vidyamānasyaiva sarvasyotpattimata utpādāditi /",
    "T04canprasu:210": " kuto 'smākaṃ vidyamānatvāditi heturyasya siddhasādhanaṃ viruddhārthatā vā syāt,",
    "T04canprasu:211": " yasya siddhasādhanasya yasyāśca viruddhārthatāyāḥ parihārārthaṃ yatnaṃ kariṣyāmaḥ /",
    "T04canprasu:212": " tasmātparoktadoṣāprasaṅgādeva tatparihāraḥ ācāryabuddhapālitena na varṇanīyaḥ //",
    "T04canprasu:213": " athāpi syāt- mādhyamikānāṃ pakṣahetudṛṣṭāntānāmasiddheḥ svatantrānumānānabhidhāyitvāt",
    "T04canprasu:214": " svata utpattipratiṣedhapratijñātārthasādhanaṃ mā bhūdubhayasiddhena vānumānena parapratijñānirākaraṇam /",
    "T04canprasu:215": " parapratijñāyāstu svata evānumānavirodhacodanayā svata eva pakṣahetudṛṣṭāntadoṣarahitaiḥ pakṣādibhirbhavitavyam /",
    "T04canprasu:216": " tataśca tadanabhidhānāt taddoṣāparihārācca sa eva doṣa iti /",
    "T04canprasu:217": " ucyate /",
    "T04canprasu:218": " naitadevam /",
    "T04canprasu:219": " kiṃ kāraṇam?",
    "T04canprasu:220": " yasmād yo hi yamarthaṃ pratijānīte,",
    "T04canprasu:221": " tena svaniścayavadanyeṣāṃ niścayotpādanecchayā yayā upapattyā asāvartho 'dhigataḥ saivopapattiḥ parasmai upadeṣṭavyā /",
    "T04canprasu:222": " tasmādeṣa tāvannyāyaḥ- yatpareṇaiva svābhyupagatapratijñātārthasādhanamupādeyam /",
    "T04canprasu:223": " na cāyaṃ (cānena?)",
    "T04canprasu:224": " paraṃ prati /",
    "T04canprasu:225": " hetudṛṣṭāntāsaṃbhavāt pratijñānusāratayaiva kevalaṃ svapratijñātārthasādhanamupādatta",
    "T04canprasu:226": " iti nirupapattikapakṣābhyupagamāt svātmānamevāyaṃ kevalaṃ visaṃvādayan na śaknoti",
    "T04canprasu:227": " pareṣāṃ niścayamādhātumiti /",
    "T04canprasu:228": " idamevāsya spaṣṭataraṃ dūṣaṇaṃ yaduta svapratijñātārthasādhanāsāmarthyamiti kimatrānumānabādhodbhāvanayā prayojanam?",
    "T04canprasu:229": " athāpyavaśyaṃ svato 'numānavirodhadoṣa udbhāvanīyaḥ,",
    "T04canprasu:230": " so 'pyudbhāvita evācāryabuddhapālitena /",
    "T04canprasu:231": " kathamiti cet,",
    "T04canprasu:232": " na svata utpadyante bhāvāḥ,",
    "T04canprasu:233": " tadutpādavaiyarthyāditi vacanāt,",
    "T04canprasu:234": " atra hi tadityanena svātmanā vidyamānasya parāmarśaḥ /",
    "T04canprasu:235": " kasmāditi cet,",
    "T04canprasu:236": " tathā hi tasya saṃgraheṇoktavākyasyaitadvivaraṇavākyam,",
    "T04canprasu:237": " na hi svātmanā vidyamānānāṃ punarutpāde prayojanamiti /",
    "T04canprasu:238": " anena ca vākyena sādhyasādhanadharmānugatasya paraprasiddhasya sādharmyadṛṣṭāntasyopādānam /",
    "T04canprasu:239": " tatra svātmanā vidyamānasyetyanena hetuparāmarśaḥ /",
    "T04canprasu:240": " utpādavayarthyādityanena sādhyadharmaparāmarśaḥ //",
    "T04canprasu:241": " tatra yathā- anityaḥ śabdaḥ kṛtakatvāt /",
    "T04canprasu:242": " kṛtakatvamanityaṃ (Pp_7)",
    "T04canprasu:243": " dṛṣṭaṃ yathā ghaṭaḥ /",
    "T04canprasu:244": " tathā ca kṛtakaḥ śabdaḥ /",
    "T04canprasu:245": " tasmātkṛtakatvādanitya iti kṛtakatvamatra upanayābhivyakto hetuḥ /",
    "T04canprasu:246": " evamihāpi- na svata utpadyante bhāvāḥ,",
    "T04canprasu:247": " svātmanā vidyamānānāṃ punarutpādavaiyarthyāt /",
    "T04canprasu:248": " iha hi svātmanā vidyamānaṃ puro 'vasthitaṃ ghaṭādikaṃ punarutpādānapekṣaṃ dṛṣṭam,",
    "T04canprasu:249": " tathā ca mṛtpiṇḍādyavasthāyāmapi yadi svātmanā vidyamānaṃ ghaṭādikamiti manyase,",
    "T04canprasu:250": " tadāpi tasya svātmanā vidyamānasya nāstyutpāda iti /",
    "T04canprasu:251": " evaṃ svātmanā vidyamānatvena upanayābhivyaktena punarutpādapratiṣedhāvyabhicāriṇā hetunā svata eva sāṃkhyasyānumānavirodhodbhāvanamanuṣṭhitameveti",
    "T04canprasu:252": " tatkimucyate tadayuktaṃ hetudṛṣṭāntānabhidhānāditi?",
    "T04canprasu:253": " na ca kevalaṃ hetudṛṣṭāntānabhidhānaṃ na saṃbhavati,",
    "T04canprasu:254": " paroktadoṣāparihāradoṣo na saṃbhavati /",
    "T04canprasu:255": " kathaṃ kṛtvā?",
    "T04canprasu:256": " sāṃkhyā hi naiva abhivyaktarūpasya puro 'vasthitasya ghaṭasya punarabhivyaktimicchanti /",
    "T04canprasu:257": " tasyaiva ca iha dṛṣṭāntatvenopādānam,",
    "T04canprasu:258": " siddharūpatvāt /",
    "T04canprasu:259": " anabhivyaktarūpasya ca śaktirūpāpannasya utpattipratiṣedhaviśiṣṭasādhyatvāt kutaḥ siddhasādhanapakṣadoṣāśaṅkā,",
    "T04canprasu:260": " kuto vā hetorviruddhārthatāśaṅketi /",
    "T04canprasu:261": " tasmātsvato 'numānavirodhacodanāyāmapi yathopavarṇitadoṣābhāvātparoktadoṣāparihārāsaṃbhava eva /",
    "T04canprasu:262": " ityasaṃbaddhamevaitaddūṣaṇamiti vijñeyam //",
    "T04canprasu:263": " ghaṭādikamityādiśabdena niravaśeṣotpitsupadārthasaṃgrahasya vivakṣitatvādanaikāntikatāpi paiṭādibhirnaiva saṃbhavati //",
    "T04canprasu:264": " athavā / ayamanyaḥ prayogamārgaḥ- puruṣavyatiriktāḥ padārthāḥ svata utpattivādinaḥ /",
    "T04canprasu:265": " tata eva na svata utpadyante /",
    "T04canprasu:266": " svātmanā vidyamānatvāt /",
    "T04canprasu:267": " puruṣavat /",
    "T04canprasu:268": " itīdamudāharaṇamudāhāryam //",
    "T04canprasu:269": " yadyapi ca abhivyaktivādina utpādapratiṣedho na bādhakaḥ,",
    "T04canprasu:270": " tathāpi abhivyaktāvutpādaśabdaṃ nipātya pūrvaṃ paścācca anupalabdhyupalabdhisādharmyeṇa utpādaśabdenābhivyakterevābhidhānādayaṃ pratiṣedho na abādhakaḥ //",
    "T04canprasu:271": " kathaṃ punarayaṃ yathoktārthābhidhānaṃ vinā vyastavicāro labhyata iti cet, taducyate /",
    "T04canprasu:272": " atha vākyāni kṛtāni,",
    "T04canprasu:273": " tāni mahārthatvādyathoditamarthaṃ saṃgṛhya pravṛttāni /",
    "T04canprasu:274": " tāni ca vyākhyāyamānāni yathoktamarthātmānaṃ prasūyanta iti nātra kiṃcidanupāttaṃ saṃbhāvyate //",
    "T04canprasu:275": " prasaṅgaviparītena cārthena parasyaiva saṃbandho nāsmākam /",
    "T04canprasu:276": " svapratijñāyā abhāvāt /",
    "T04canprasu:277": " tataśca siddhāntavirodhāsaṃbhavaḥ /",
    "T04canprasu:278": " parasya ca yāvadbahavo doṣāḥ prasaṅgaviparītāpattyā āpadyante,",
    "T04canprasu:279": " tāvadasmābhirabhīṣyata eveti /",
    "T04canprasu:280": " kuto nu khalu aviparītācāryanāgārjunamatānusāriṇaḥ ācāryabuddhapālitasya sāvakāśavacanābhidhāyitvam,",
    "T04canprasu:281": " yato 'sya paro 'vakāśaṃ labheta?",
    "T04canprasu:282": " niḥsvabhāvabhāvavādinā sasvabhāvabhāvavādinaḥ prasaṅge āpa(pā?)",
    "T04canprasu:283": " dyamāne kutaḥ prasaṅgaviparītārthaprasaṅgitā?",
    "T04canprasu:284": " na hi śabdāḥ dāṇḍapāśikā iva vaktāramasvatantrayanti,",
    "T04canprasu:285": " kiṃ tarhi satyāṃ śaktau vakturvivakṣāmanuvidhīyante /",
    "T04canprasu:286": " tataśca (Pp_8) parapratijñāpratiṣedhamātraphalatvātprasaṅgāpādanasya nāsti prasaṅgaviparītārthāpattiḥ /",
    "T04canprasu:287": " tathā ca ācāryo bhūyasā prasaṅgāpattimukhenaiva parapakṣaṃ nirākaroti sma / tadyathā-",
    "T04canprasu:288": " nākāśaṃ vidyate kiṃcitpūrvamākāśalakṣaṇāt /",
    "T04canprasu:289": " alakṣaṇaṃ prasajyeta syātpūrvaṃ yadi lakṣaṇāt //",
    "T04canprasu:290": " rūpakāraṇanirmukte rūpe rūpaṃ prasajyate /",
    "T04canprasu:291": " āhetukaṃ na cāstyarthaḥ kaścidāhetukaḥ kvacit //",
    "T04canprasu:292": " bhāvastāvanna nirvāṇaṃ jarāmaraṇalakṣaṇam /",
    "T04canprasu:293": " prasajyetāsti bhāvo hi na jarāmaraṇaṃ vinā //",
    "T04canprasu:294": " ityādinā / atha arthavākyatvādācāryavākyānāṃ mahārthatve sati anekaprayoniṣpattihetutvaṃ parikalpyate,",
    "T04canprasu:295": " ācāryabuddhapālitavyākhyānānyapi kimiti na tathaiva parikalpyante?",
    "T04canprasu:296": " atha syāt- vṛttikārāṇāmeṣa nyāyaḥ,",
    "T04canprasu:297": " yatprayogavākyavistarābhidhānaṃ kartavyamiti,",
    "T04canprasu:298": " etadapi nāsti,",
    "T04canprasu:299": " vigrahavyāvartanyā vṛttiṃ kurvatāpyācāryeṇa prayogavākyānabhidhānāt //",
    "T04canprasu:300": " api ca / ātmanastarkaśāstrātikauśalamātramāviścikīrṣayā aṅgīkṛtamadhyamakadarśanasyāpi",
    "T04canprasu:301": " yatsvatantraprayogavākyābhidhānaṃ tadatitarāmanekadoṣasamudāyāspadamasya tārkikasyopalakṣyate /",
    "T04canprasu:302": " kathaṃ kṛtvā?",
    "T04canprasu:303": " tatra yattāvadevamuktam- atra prayogavākyaṃ bhavati- na paramārthataḥ ādhyātmikānyāyatanāni svata utpannāni,",
    "T04canprasu:304": " vidyamānatvāt,",
    "T04canprasu:305": " caitanyavaditi /",
    "T04canprasu:306": " kimartha punaratra paramārthata iti viśeṣaṇamupādīyate?",
    "T04canprasu:307": " lokasaṃvṛtyābhyupagatasya utpādasya apratiṣidhyamānatvāt,",
    "T04canprasu:308": " pratiṣedhe ca abhyupetabādhāprasaṅgāditi cet,",
    "T04canprasu:309": " naitadyuktam /",
    "T04canprasu:310": " saṃvṛtyāpi svata utpattyanabhyupagamāt /",
    "T04canprasu:311": " yathoktaṃ sūtre-",
    "T04canprasu:312": " “sa cāyaṃ bījahetuko 'ṅkura utpadyamāno na svayaṃkṛto na parakṛto nobhayakṛto nāpyahetusamutpanno niśvarakālāṇuprakṛtisvabhāvasaṃbhūtaḥ” iti",
    "T04canprasu:313": " tathā-",
    "T04canprasu:314": " bījasya sato yathāṅkuro na ca yo bīju sa caiva aṅkuro /",
    "T04canprasu:315": " na ca anyu tato na caiva tadevamanucchedaaśāśvatadharmatā //",
    "T04canprasu:316": " ihāpi vakṣyati-",
    "T04canprasu:317": " pratītya yadyadbhavati na hi tāvattadeva tat /",
    "T04canprasu:318": " na cānyadapi tattasmānnocchinnaṃ nāpi śāśvatam //",
    "T04canprasu:319": " iti //",
    "T04canprasu:320": " paramatāpekṣaṃ viśeṣaṇamiti cet,",
    "T04canprasu:321": " tadayuktam /",
    "T04canprasu:322": " saṃvṛtyāpi tadīyavyavasthānabhyupagamāt /",
    "T04canprasu:323": " satyadvayāviparītadarśanaparibhraṣṭā eva hi tīrthikā yāvadubhayathāpi niṣidhyante tāvad guṇa eva saṃbhāvyata iti /",
    "T04canprasu:324": " evaṃ paramatāpekṣamapi viśeṣaṇābhidhānaṃ na yujyate //",
    "T04canprasu:325": " na cāpi lokaḥ svatautpattiṃ pratipannaḥ,",
    "T04canprasu:326": " yatastadapekṣayāpi viśeṣaṇasāphalyaṃ syāt /",
    "T04canprasu:327": " loko hi svataḥ parata ityevamādikaṃ vicāramanavatārya kāraṇātkāryamutpadyate ityetāvanmātraṃ pratipannaḥ /",
    "T04canprasu:328": " evamācāryo 'pi vyavasthāpayāmāsa /",
    "T04canprasu:329": " iti sarvathā viśeṣaṇavaiphalyameva niścīyate //",
    "T04canprasu:330": " api ca / yadi saṃvṛtyā utpattipratiṣedhanirācikīrṣuṇā viśeṣaṇametadupādīyate,",
    "T04canprasu:331": " tadā svato 'siddhādhāre pakṣadoṣaḥ,",
    "T04canprasu:332": " āśrayāsiddhau vā hetudoṣaḥ syāt /",
    "T04canprasu:333": " paramārthataḥ svataścakṣurādyāyatanānāmanabhyupagamāt /",
    "T04canprasu:334": " saṃvṛtyā cakṣurādisadbhāvādadoṣa iti cet,",
    "T04canprasu:335": " paramārthata ityetattarhi kasya viśeṣaṇam?",
    "T04canprasu:336": " sāṃvṛtānāṃ cakṣurādīnāṃ paramārthata utpattipratiṣedhād utpattipratiṣedhaviśeṣaṇe paramārthagrahaṇamiti cet,",
    "T04canprasu:337": " evaṃ tarhi evameva vaktavyaṃ syāt- sāṃvṛtānāṃ cakṣurādīnāṃ paramārthato nāstyutpattiriti /",
    "T04canprasu:338": " na caivamucyate /",
    "T04canprasu:339": " ucyamāne 'pi parairvastusatāmeva cakṣurādīnāmabhyupagamāt,",
    "T04canprasu:340": " prajñaptisatāmanabhyupagamāt parato 'siddhādhāraḥ pakṣadoṣaḥ syāditi na yuktametat //",
    "T04canprasu:341": " atha syāt- yathā anityaḥ śabda iti dharmadharmisāmānyameva gṛhyate na viśeṣaḥ,",
    "T04canprasu:342": " viśeṣagrahaṇe hi sati anumānānumeyavyavahārābhāvaḥ syāt /",
    "T04canprasu:343": " tathā hi- yadi cāturmahābhautikaḥ śabdo gṛhyate,",
    "T04canprasu:344": " sa parasyāsiddhaḥ /",
    "T04canprasu:345": " athākāśaguṇo gṛhyate,",
    "T04canprasu:346": " sa bauddhasya svato 'siddhaḥ /",
    "T04canprasu:347": " tathā vaiśeṣikasya śabdānityatāṃ pratijānānasya yadi kāryaḥ śabdo gṛhyate,",
    "T04canprasu:348": " sa parato 'siddhaḥ /",
    "T04canprasu:349": " atha vyaṅgayaḥ,",
    "T04canprasu:350": " sa svato 'siddhaḥ /",
    "T04canprasu:351": " evaṃ yathāsaṃbhavaṃ vināśo 'pi yadi sahetukaḥ,",
    "T04canprasu:352": " sa bauddhasya svato 'siddhaḥ /",
    "T04canprasu:353": " atha nirhetukaḥ,",
    "T04canprasu:354": " sa parasyāsiddha iti /",
    "T04canprasu:355": " tasmād yathātra dharmadharmisāmānyamātrameva gṛhyate,",
    "T04canprasu:356": " evamihāpi dharmimātramutsṛṣṭaviśeṣaṇaṃ grahīṣyata iti cet,",
    "T04canprasu:357": " naitadevam /",
    "T04canprasu:358": " yasmād yadaivotpādapratiṣedho 'tra sādhyadharmo 'bhipretaḥ,",
    "T04canprasu:359": " tadaiva dharmiṇastadādhārasya viparyāsamātrāsāditātmabhāvasya pracyutiḥ svayamevānenāṅgīkṛtā /",
    "T04canprasu:360": " bhinnau hi viparyāsāviparyāsau /",
    "T04canprasu:361": " tadyadā viparyāsena asatsattvena gṛhyate,",
    "T04canprasu:362": " taimirikeṇeva keśādi,",
    "T04canprasu:363": " tadā kutaḥ sadbhūtapadārthaleśasyāpyupalabdhiḥ?",
    "T04canprasu:364": " yadā ca aviparyāsādabhūtaṃ nādhyāropitaṃ vitaimirikeṇeva keśādi,",
    "T04canprasu:365": " tadā kuto 'sadbhūtapadārthaleśasyāpyupalabdhiḥ,",
    "T04canprasu:366": " yena tadānīṃ saṃvṛtiḥ syāt?",
    "T04canprasu:367": " ata evoktamācāryapādaiḥ-",
    "T04canprasu:368": " yadi kiṃcidupalameyaṃ pravartayeyaṃ nivartayeyaṃ vā /",
    "T04canprasu:369": " pratyakṣādibhirarthaistadabhāvānme 'nupālambhaḥ // iti //",
    "T04canprasu:370": " yataścaivaṃ bhinnau viparyāsāviparyāsau,",
    "T04canprasu:371": " ato viduṣāmaviparītāvasthāyāṃ viparītasyāsaṃbhavātkutaḥ sāṃvṛtaṃ cakṣuḥ yasya dharmitvaṃ syāt?",
    "T04canprasu:372": " iti na vyāvartate 'siddhādhāre pakṣadoṣaḥ,",
    "T04canprasu:373": " āśrayāsiddho vā hetudoṣaḥ /",
    "T04canprasu:374": " ityaparihāra evāyam //",
    "T04canprasu:375": " nidarśanasyāpi nāsti sāmyam /",
    "T04canprasu:376": " tatra hi śabdasāmānyamanityatāsāmānyaṃ ca avivakṣitaviśeṣaṃ dvayorapi saṃvidyate /",
    "T04canprasu:377": " na tvevaṃ cakṣuḥ sāmānyaṃ śūnyatāśūnyatāvādibhyāṃ saṃvṛtyā aṅgīkṛtaṃ nāpi paramārthataḥ /",
    "T04canprasu:378": " iti nāsti nidarśanasya sāmyam //",
    "T04canprasu:379": " yaścāyamasiddhādhārapakṣadoṣodbhāvane vidhiḥ,",
    "T04canprasu:380": " eṣa eva sattvādityasya hetorasiddhārthatodbhāvane 'pi yojyaḥ //",
    "T04canprasu:381": " itthaṃ caitadevam,",
    "T04canprasu:382": " yatsvayamaṣyanenāyaṃ yathokto 'rtho 'bhyupagatastārkikeṇa /",
    "T04canprasu:383": " santyevādhyātmikāyatanotpādakā hetvādayaḥ,",
    "T04canprasu:384": " tathā tathāgatena nirdeśāt /",
    "T04canprasu:385": " yaddhi yathā tathāgatenāsti nirdiṣṭaṃ tattathā,",
    "T04canprasu:386": " tadyathā śāntaṃ nirvāṇamiti //",
    "T04canprasu:387": " asya paropakṣiptasya sādhanasyedaṃ dūṣaṇamabhihitamanena- ko hi bhavatāmabhipreto 'tra hetvarthaḥ?",
    "T04canprasu:388": " saṃvṛtyā tathā tathāgatena nirdeśāt,",
    "T04canprasu:389": " uta paramārthata iti?",
    "T04canprasu:390": " saṃvṛtyā cet,",
    "T04canprasu:391": " svato hetorasiddhārthatā /",
    "T04canprasu:392": " paramārthataścet,",
    "T04canprasu:393": " na sannāsanna sadasaddharmo nirvartate yadā /",
    "T04canprasu:394": " sadasadubhayātmakakāryapratyayatvanirākaraṇāt, tadā-",
    "T04canprasu:395": " kathaṃ nirvartako heturevaṃ sati hi yujyate //",
    "T04canprasu:396": " naivāsau nirvartako heturiti vākyārthaḥ /",
    "T04canprasu:397": " tataśca paramārthato nirvartyanirvartakatvāsiddheḥ asiddhārthatā viruddhārthatā vā hetoriti //",
    "T04canprasu:398": " yataścaivaṃ svayamevāmunā nyāyena hetorasiddhiraṅgīkṛtānena,",
    "T04canprasu:399": " tasmātsarveṣvevānumāneṣu vastu dharmopanyastahetukeṣu svata evaṃ hetvādīnāmasiddhatvāt sarvāṇyeva sādhanāni vyāhanyante /",
    "T04canprasu:400": " tadyathā- na paramārthataḥ parebhyastatpratyayebhyaḥ ādhyātmikāyatanajanma,",
    "T04canprasu:401": " paratvāt,",
    "T04canprasu:402": " tadyathā paṭasya /",
    "T04canprasu:403": " athavā- na pare paramārthena vivakṣitāḥ cakṣurādyādhyātmikāyatananirvartakāḥ pratyayā iti pratīyante,",
    "T04canprasu:404": " paratvāt,",
    "T04canprasu:405": " tadyathā tantvādaya iti /",
    "T04canprasu:406": " paratvādikamatra svata evāsiddham //",
    "T04canprasu:407": " yathā cānena- utpannā eva ādhyātmikā bhāvāḥ,",
    "T04canprasu:408": " tadviṣayiviśiṣṭavyavahārakaraṇāt- ityasya parābhihitasya hetorasiddhārthatāmudbhāvayiṣuṇā idamuktam,",
    "T04canprasu:409": " atha samāhitasya yoginaḥ prajñācakṣuṣā bhāvayāthātmyaṃ paśyataḥ utpādagatyādayaḥ santi paramārthata iti sādhyate,",
    "T04canprasu:410": " tadā tadviṣayiviśiṣṭavyavahārakaraṇāditi hetorasiddhārthatā,",
    "T04canprasu:411": " gaterapyutpādaniṣedhādeva niṣedhāditi /",
    "T04canprasu:412": " evaṃ svakṛtasādhane 'pi paramārthato 'gataṃ naiva gamyate,",
    "T04canprasu:413": " adhvatvāt,",
    "T04canprasu:414": " gatādhvavaditi adhvatvahetoḥ svata evāsiddhārthatā yojyā //",
    "T04canprasu:415": " na paramārthataḥ sabhāgaṃ cakṣū rūpaṃ paśyati,",
    "T04canprasu:416": " cakṣurindriyatvāt,",
    "T04canprasu:417": " tadyathā tatsabhāgam /",
    "T04canprasu:418": " tathā- na cakṣuḥ prekṣate rūpam,",
    "T04canprasu:419": " bhautikatvāt, rūpavat /",
    "T04canprasu:420": " kharasvabhāvā na mahī,",
    "T04canprasu:421": " bhūtatvāt,",
    "T04canprasu:422": " tadyathānirlaḥ,",
    "T04canprasu:423": " ityādiṣu hetvādyasiddhiḥ svata eva yojyā //",
    "T04canprasu:424": " sattvāditi cāyaṃ hetuḥ parato 'naikāntikaḥ /",
    "T04canprasu:425": " kiṃ sattvāt caitanyavannādhyātmikānyāyatanāni svata utpadyantām,",
    "T04canprasu:426": " utāho ghaṭādivat svata utpadyantāmiti ghaṭādīnāṃ sādhyasamatvānnānaikāntikateti cet,",
    "T04canprasu:427": " naitadevam,",
    "T04canprasu:428": " tathānabhidhānāt //",
    "T04canprasu:429": " nanu ca yathā parakīyeṣvanumāneṣu dūṣaṇamuktam,",
    "T04canprasu:430": " evaṃ svānumāneṣvapi yathoktadūṣaṇaprasaṅge sati sa eva asiddhādhārāsiddhahetvādidoṣaḥ prāpnoti,",
    "T04canprasu:431": " tataśca yaḥ ubhayordoṣaḥ,",
    "T04canprasu:432": " na tenaikaścodyo bhavatīti sarvametaddūṣaṇamayuktaṃ jāyata iti /",
    "T04canprasu:433": " ucyate /",
    "T04canprasu:434": " svatantramanumānaṃ bruvatāmayaṃ doṣo jāyate /",
    "T04canprasu:435": " na vayaṃ svatantramanumānaṃ prayuñjmamahe parapratijñāniṣedhaphalatvādasmadanumānānām /",
    "T04canprasu:436": " tathā hi- paraḥ cakṣuḥ paśyatīti pratipannaḥ /",
    "T04canprasu:437": " sa tatprasiddhenaivānumānena nirākriyate- cakṣuṣaḥ svātmādarśanadharmamicchasi,",
    "T04canprasu:438": " paradarśanadharmāvinābhāvitvaṃ cāṅgīkṛtam,",
    "T04canprasu:439": " tasmād yatra yatra svātmādarśanaṃ tatra tatra paradarśanamapi nāsti,",
    "T04canprasu:440": " tadyathā ghaṭe,",
    "T04canprasu:441": " asti ca cakṣuṣaḥ svātmādarśanam,",
    "T04canprasu:442": " tasmāt paradarśanamapyasya naivāsti /",
    "T04canprasu:443": " tataśca svātmādarśanaviruddhaṃ nīlādiparadarśanaṃ svaprasiddhenaivānumānena virudhyata iti etāvanmātramasmadanūmānairudbhāvyata iti kuto 'smatpakṣe",
    "T04canprasu:444": " yataḥ samānadoṣatā syāt?",
    "T04canprasu:445": " kiṃ punaḥ- anyataraprasiddhenāpyanumānenāstyanumānabādhā /",
    "T04canprasu:446": " asti, sā ca svaprasiddhenaiva hetunā,",
    "T04canprasu:447": " na paraprasiddhena,",
    "T04canprasu:448": " lokata evaṃ dṛṣṭatvāt /",
    "T04canprasu:449": " kadāciddhi loke arthipratyarthibhyāṃ pramāṇīkṛtasya sākṣiṇo vacanena jayo bhavati parājayo vā,",
    "T04canprasu:450": " kadācit svavacanena /",
    "T04canprasu:451": " paravacanena tu na jayo nāpi parājayaḥ /",
    "T04canprasu:452": " yathā ca loke,",
    "T04canprasu:453": " tathā nyāye 'pi /",
    "T04canprasu:454": " laukikasyaiva vyavahārasya nyāyaśāstre prastutatvāt /",
    "T04canprasu:455": " ata eva kaiściduktam- na parataḥ prasiddhibalādanumānabādhā,",
    "T04canprasu:456": " paraprasiddhereva nirācikīrṣitatvāditi /",
    "T04canprasu:457": " yastu manyate- ya eva ubhayaniścitavādī,",
    "T04canprasu:458": " sa pramāṇaṃ dūṣaṇaṃ vā,",
    "T04canprasu:459": " nānyataraprasiddhasaṃdigdhavācī iti,",
    "T04canprasu:460": " tenāpi laukikīṃ vyavasthāmanurudhyamānena anumāne yathokta eva nyāyo 'bhyupeyaḥ //",
    "T04canprasu:461": " tathā hi nobhayaprasiddhena vā āgamena bādhā,",
    "T04canprasu:462": " kiṃ tarhi svaprasiddhenāpi //",
    "T04canprasu:463": " svārthānumāne tu sarvatra svaprasiddhireva garīyasī,",
    "T04canprasu:464": " nobhayaprasiddhiḥ /",
    "T04canprasu:465": " ata eva tarkalakṣaṇābhidhānaṃ niṣprayojanam,",
    "T04canprasu:466": " yathāsvaprasiddhayā upapattyā buddhaistadanabhijñavineyajanānugrahāt /",
    "T04canprasu:467": " ityalaṃ prasaṅgena /",
    "T04canprasu:468": " prakṛtameva vyākhyāsyāmaḥ //",
    "T04canprasu:469": " parato 'pi notpadyante bhāvāḥ /",
    "T04canprasu:470": " parābhāvādeva etacca-",
    "T04canprasu:471": " na hi svabhāvo bhāvānāṃ pratyayādiṣu vidyate /",
    "T04canprasu:472": " ityatra pratipādayiṣyati /",
    "T04canprasu:473": " tataśca parābhāvādeva nāpi parata utpadyante / api ca-",
    "T04canprasu:474": " anyatpratītya yadi nāma paro 'bhaviṣya-",
    "T04canprasu:475": " jjāyeta tarhi bahulaḥ śikhino 'ndhakāraḥ /",
    "T04canprasu:476": " sarvasya janma ca bhavetkhalu sarvataśca",
    "T04canprasu:477": " tulyaṃ paratvamakhile 'janake 'pi yasmāt //",
    "T04canprasu:478": " ityādinā [madhyamakāvatārāt] parata utpattipratiṣedho 'vaseyaḥ //",
    "T04canprasu:479": " ācāryabuddhapālitastu vyācaṣṭe- na parata utpadyante bhāvāḥ,",
    "T04canprasu:480": " sarvataḥ sarvasaṃbhavaprasaṅgāt ācāryabhāvaviveko dūṣaṇamāha- tadatra prasaṅgavākyatvāt sādhyasādhanaviparyayaṃ kṛtvā,",
    "T04canprasu:481": " svataḥ ubhayataḥ ahetuto vā utpadyante bhāvāḥ,",
    "T04canprasu:482": " kutaścitkasyacidutpatteḥ,",
    "T04canprasu:483": " iti prākpakṣavirodhaḥ /",
    "T04canprasu:484": " anyathā sarvataḥ sarvasaṃbhavaprasaṅgāt ityasya sādhanadūṣaṇānantaḥpātitvādasaṃgatārthametat [iti] /",
    "T04canprasu:485": " etadapyasaṃgatārtham /",
    "T04canprasu:486": " pūrvameva pratipāditatvād dūṣaṇāntaḥpātitvācca parapratijñātārthadūṣaṇeneti yatkiṃcidetaditi na punaryatna āsthīyate //",
    "T04canprasu:487": " dvābhyāmapi nopajāyante bhāvāḥ,",
    "T04canprasu:488": " ubhayapakṣābhihitadoṣaprasaṅgāt pratyekamutpādāsāmarthyācca /",
    "T04canprasu:489": " vakṣyati hi-",
    "T04canprasu:490": " syādubhābhyāṃ kṛtaṃ duḥkhaṃ syādekaikakṛtaṃ yadi / iti //",
    "T04canprasu:491": " ahetuto 'pi notpadyante-",
    "T04canprasu:492": " hetāvasati kāryaṃ ca kāraṇaṃ ca na vidyate /",
    "T04canprasu:493": " iti vakṣyamāṇadoṣaprasaṅgāt,",
    "T04canprasu:494": " gṛhyeta naiva ca jagadyadi hetuśūnyaṃ",
    "T04canprasu:495": " syādyadvadeva gaganotpalavarṇagandhau //",
    "T04canprasu:496": " ityādidoṣaprasaṅgācca //",
    "T04canprasu:497": " ācāryabuddhapālitastvāha- ahetuto notpadyante bhāvāḥ,",
    "T04canprasu:498": " sadā ca sarvataśca sarvasaṃbhavaprasaṅgāt /",
    "T04canprasu:499": " atrācāryabhāvaviveko dūṣaṇamāha- atrāpi prasaṅgavākyatvāt yadi viparītasādhyasādhanavyaktivākyārtha iṣyate,",
    "T04canprasu:500": " tadā etaduktaṃ bhavati- hetuta utpadyante bhāvāḥ,",
    "T04canprasu:501": " kadācit kutaścit kasyacidutpatteḥ,",
    "T04canprasu:502": " ārambhasāphalyācca /",
    "T04canprasu:503": " seyaṃ vyākhyā na yuktā prāguktadoṣāditi /",
    "T04canprasu:504": " tadetadayuktam,",
    "T04canprasu:505": " pūrvoditaparihārādityapare //",
    "T04canprasu:506": " yaccāpi īśvarādīnāmupasaṃgrahārtham,",
    "T04canprasu:507": " tadāpi na yuktam /",
    "T04canprasu:508": " īśvarādīnāṃ svaparobhayapakṣeṣu yathābhyupagamamantarbhāvāditi //",
    "T04canprasu:509": " tasmāt prasādhitametannāstyutpāda iti /",
    "T04canprasu:510": " utpādāsaṃbhavācca siddho 'nutpādādiviśiṣṭa pratītyasamutpāda iti //",
    "T04canprasu:511": " atrāha- yadyevamanutpādādiviśiṣṭaḥ pratītyasamutpādo vyavasthito bhavadbhiḥ,",
    "T04canprasu:512": " yattarhi bhagavatoktam- avidyāpratyayāḥ saṃskārā avidyānirodhātsaṃskāranirodha iti, tathā-",
    "T04canprasu:513": " anityāśca te (bata?)",
    "T04canprasu:514": " saṃskārā utpādavyayadharmiṇaḥ /",
    "T04canprasu:515": " utpadya hi nirudhyante teṣāṃ vyupaśamaḥ sukhaḥ //",
    "T04canprasu:516": " tathā- utpādādvā tathāgatānāmanutpādādvā tathāgatānāṃ sthitaivaiṣā dharmāṇāṃ dharmatā,",
    "T04canprasu:517": " eko dharmaḥ sattvasthitaye yaduta catvāra āhārāḥ,",
    "T04canprasu:518": " dvau dharmau lokaṃ pālayato hrīścāpatrāpyaṃ cetyādi,",
    "T04canprasu:519": " tathā- paralokādihāgamanamihalokācca paralokagamanamiti,",
    "T04canprasu:520": " evaṃ nirodhādiviśiṣṭaḥ pratītyasamutpādo deśito bhagavatā,",
    "T04canprasu:521": " sa kathaṃ na ni (vi?)",
    "T04canprasu:522": " rudhyata iti?",
    "T04canprasu:523": " yata evaṃ nirodhādayaḥ pratītyasamutpādasyopalabhyante,",
    "T04canprasu:524": " ata evedaṃ madhyamakaśāstraṃ praṇītamācāryeṇa neyanītārthasūtrāntavibhāgopadarśanārtham /",
    "T04canprasu:525": " tatra ya ete pratītyasamutpādasyotpādādaya uktāḥ,",
    "T04canprasu:526": " na te vigatāvidyātimirānāsravaviṣayasvabhāvāpekṣayā,",
    "T04canprasu:527": " kiṃ tarhi avidyātimiropahatamatinayanajñānaviṣayāpekṣayā //",
    "T04canprasu:528": " tattvadarśanāpekṣayā tūktaṃ bhagavatā- etaddhi bhikṣavaḥ paramaṃ satyaṃ yaduta amoṣadharma nirvāṇam,",
    "T04canprasu:529": " sarvasaṃskārāśca mṛṣā moṣadharmāṇaḥ iti /",
    "T04canprasu:530": " tathā- nāstyatra tathatā vā avitathatā vā /",
    "T04canprasu:531": " moṣadharmaka mapyetat,",
    "T04canprasu:532": " pralopadharmakamapyetat,",
    "T04canprasu:533": " mṛṣāpyetat,",
    "T04canprasu:534": " māyeyaṃ bālalāpinī iti / tathā-",
    "T04canprasu:535": " phenapiṇḍopamaṃ rūpaṃ vedanā budbudopamā /",
    "T04canprasu:536": " marīcisadṛśī saṃjñā saṃskārāḥ kadalīnibhāḥ /",
    "T04canprasu:537": " māyopamaṃ ca vijñānamuktamādityabandhunā // iti //",
    "T04canprasu:538": " evaṃ dharmān vīkṣamāṇo bhikṣurārabdhavīryavān /",
    "T04canprasu:539": " divā vā yadi vā rātrau saṃprajānan pratismṛtaḥ /",
    "T04canprasu:540": " pratividhyetpadaṃ śāntaṃ saṃskāropaśamaṃ śivam // iti //",
    "T04canprasu:541": " nirātmakatvācca dharmāṇāmityādi //",
    "T04canprasu:542": " yasyaivaṃ deśanābhiprāyānabhijñatayā saṃdehaḥ syāt- kā hyatra deśanā tattvārthā,",
    "T04canprasu:543": " kā nu khalu ābhiprāyikīti,",
    "T04canprasu:544": " yaścāpi mandabuddhitayā neyārthāṃ deśanāṃ nītārthāmavagacchati,",
    "T04canprasu:545": " tayorubhayorapi vineyajanayoḥ ācāryo yuktyāgamābhyāṃ saṃśayamithyājñānāpākaraṇārthaṃ śāstramidamārabdhavān //",
    "T04canprasu:546": " tatra 'na svataḥ';",
    "T04canprasu:547": " ityādinā yuktirupavarṇitā //",
    "T04canprasu:548": " tanmṛṣā moṣadharma yadbhagavānityabhāṣata /",
    "T04canprasu:549": " sarve ca moṣadharmāṇaḥ saṃskārāstena te mṛṣā //",
    "T04canprasu:550": " pūrvā prajñāyate koṭirnetyuvāca mahāmuniḥ /",
    "T04canprasu:551": " saṃsāro 'navarāgro hi nāstyādirnāpi paścimam //",
    "T04canprasu:552": " kātyāyanāvavāde ca asti nāstīti cobhayam /",
    "T04canprasu:553": " pratiṣiddhaṃ bhagavatā bhāvābhāvavibhāvinā //",
    "T04canprasu:554": " ityādinā āgamo varṇitaḥ //",
    "T04canprasu:555": " uktaṃ ca āryākṣayamatisūtre-",
    "T04canprasu:556": " katame sūtrāntā neyārthāḥ katame nītārthāḥ?",
    "T04canprasu:557": " ye sūtrāntā mārgavatārāya nirdiṣṭāḥ,",
    "T04canprasu:558": " ima ucyanteḥ neyārthāḥ /",
    "T04canprasu:559": " ye sūtrāntāḥ phalāvatārāya nirdiṣṭāḥ,",
    "T04canprasu:560": " ima ucyante neyārthāḥ /",
    "T04canprasu:561": " yāvad ye sūtrāntāḥ śūnyatānimittāpraṇihitānabhisaṃskārājātānutpādābhāvanirātmaniḥ sattvanirjīvaniḥ pudgalāsvāmikavimokṣamukhā nirdiṣṭāḥ ta ucyante nītārthāḥ /",
    "T04canprasu:562": " iyamucyate bhadanta śāradvatīputra nītārthasūtrāntapratiśaraṇatā,",
    "T04canprasu:563": " na neyārthasūtrāntapratiśaraṇatā iti //",
    "T04canprasu:564": " tathā ca āryasamādhirājasūtre-",
    "T04canprasu:565": " nītārthasūtrāntaviśeṣa jānati yathopadiṣṭā sugatena śūnyatā /",
    "T04canprasu:566": " yasmin punaḥ pudgalasattvapūruṣā neyārthato jānati sarvadharmān //",
    "T04canprasu:567": " tasmādutpādādideśanāṃ mṛṣārthāṃ pratipādayituṃ pratītyasamutpādānudarśanamārabdhavānācāryaḥ //",
    "T04canprasu:568": " nanu ca- utpādādīnāmabhāve sati yadi sarvadharmāṇāṃ mṛṣātvapratipādanārthamidamārabdhavānācāryaḥ nanvevaṃ sati yanmṛṣā na tadastīti na santyakuśalāni",
    "T04canprasu:569": " tadabhāvānna santi durgatayaḥ,",
    "T04canprasu:570": " na santi kuśalāni karmāṇi,",
    "T04canprasu:571": " tadabhāvānna santi sugatayaḥ,",
    "T04canprasu:572": " sugatidurgatyasaṃbhavācca nāsti saṃsāraḥ,",
    "T04canprasu:573": " iti sarvārambhavaiyarthyameva sthāt /",
    "T04canprasu:574": " ucyate /",
    "T04canprasu:575": " saṃvṛtisatyavyapekṣayā lokasya idaṃsatyābhiniveśasya pratipakṣabhāvena mṛṣārthatā bhāvānāṃ pratipādyate 'smābhiḥ /",
    "T04canprasu:576": " naiva tvāryāḥ kṛtakāryāḥ kiṃcidupalabhante yanmṛṣā amṛṣā vā syāditi /",
    "T04canprasu:577": " api ca /",
    "T04canprasu:578": " yena hi sarvadharmāṇāṃ mṛṣātvaṃ parijñātaṃ kiṃ tasya karmāṇi santi,",
    "T04canprasu:579": " saṃsāro vā asti?",
    "T04canprasu:580": " na cāpyasau kasyaciddharmassya astitvaṃ nāstitvaṃ vopalabhate /",
    "T04canprasu:581": " yathoktaṃ bhagavatā āryaratnakūṭasūtre-",
    "T04canprasu:582": " cittaṃ hi kāśyapa parigaveṣyamāṇaṃ na labhyate /",
    "T04canprasu:583": " yanna labhyate tannopalabhyate /",
    "T04canprasu:584": " yannopalabhyate tannaiva atītaṃ na anāgataṃ na pratyutpannam /",
    "T04canprasu:585": " yannaivātītaṃ nānāgataṃ na pratyutpannam,",
    "T04canprasu:586": " tasya nāsti svabhāvaḥ /",
    "T04canprasu:587": " yasya nāsti svabhāvaḥ,",
    "T04canprasu:588": " tasya nāstyutpādaḥ /",
    "T04canprasu:589": " yasya nāstyutpādaḥ,",
    "T04canprasu:590": " tasya nāsti nirodhaḥ //",
    "T04canprasu:591": " iti vistaraḥ //",
    "T04canprasu:592": " yastu viparyāsānugamānmṛṣātvaṃ nāvagacchati,",
    "T04canprasu:593": " pratītya bhāvānā svabhāvamabhiniviśate,",
    "T04canprasu:594": " sa dharmeṣvidaṃsatyābhiniveśādabhiniviṣṭaḥ san karmāṇyapi karoti,",
    "T04canprasu:595": " saṃsāre 'pi saṃsarati,",
    "T04canprasu:596": " viparyāsāvasthitatvānna bhavyo nirvāṇamadhigantum //",
    "T04canprasu:597": " kiṃ punaḥ- mṛṣāsvabhāvā api padārthāḥ saṃkleśavyavadānanibandhanaṃ bhavanti /",
    "T04canprasu:598": " tadyathā māyāyuvatistatsvabhāvānabhijñānām,",
    "T04canprasu:599": " tathāgatanirmitaśca upacitakuśalamūlānām /",
    "T04canprasu:600": " uktaṃ hi dṛḍhādhyāśayaparipṛcchāsūtre-",
    "T04canprasu:601": " tadyathā kulaputra māyākāranāṭake pratyupasthite māyākāranirmitāṃ striyaṃ dṛṣṭvā kaścidrāgaparītacittāḥ parṣacchāradyabhayena utthāyāsanādapakrāmet,",
    "T04canprasu:602": " so 'pakramya tāmeva striyamaśubhato manasikuryāt,",
    "T04canprasu:603": " anityato duḥkhataḥ śūnyato 'nātmato manasikuryāt /",
    "T04canprasu:604": " iti vistaraḥ //",
    "T04canprasu:605": " vinaye ca-",
    "T04canprasu:606": " yantrakārakāritā yantrayuvatiḥ sadbhūtayuvatiśūnyā sadbhūtayuvatirūpeṇa pratibhāsate,",
    "T04canprasu:607": " tasya ca citrakārasya kāmarāgāspadībhūtā /",
    "T04canprasu:608": " tathā mṛṣāsvabhāvā api bhāvā bālānāṃ saṃkleśavyavadānanibandhanaṃ bhavanti //",
    "T04canprasu:609": " tathā āryaratnakūṭasūtre-",
    "T04canprasu:610": " atha khalu tāni pañcamātrāṇi bhikṣuśatāni bhagavato dharmadeśanāmanavatarantyanavagāhamānānyanadhimucyamānāni utthāyāsanebhyaḥ prakrāntāni /",
    "T04canprasu:611": " atha bhagavān [tasyāṃ velāyāṃ] yena mārgeṇaite bhikṣavo gacchanti sma,",
    "T04canprasu:612": " tasmin mārge dvau bhikṣū nirmimīte sma //",
    "T04canprasu:613": " atha tāni pañca bhikṣuśatāni yena [mārgeṇa] tau dvau bhikṣū [nirmitakau] tenopasaṃkrāmanti sma /",
    "T04canprasu:614": " upasaṃkramya tāvavocan- kutrāyuṣmantau gamiṣyathaḥ?",
    "T04canprasu:615": " nirmitakāvavocatām- gamiṣyāva āvāmaraṇyāyataneṣu,",
    "T04canprasu:616": " tatra dhyānasukhasparśavihārairvihariṣyāvaḥ /",
    "T04canprasu:617": " yaṃ hi bhagavān dharmaṃ deśayati,",
    "T04canprasu:618": " tamāvāṃ nāvatarāvo nāvagāhāvahe nādhimucyāmahe uttrasyāvaḥ saṃtrāsamāpadyāvahe /",
    "T04canprasu:619": " atha tāni pañca bhikṣuśatānyetadavocan- vayamapyāyuṣmanto bhagavato dharmadeśanāṃ nāvatarāmo nāvagāhāmahe nādhimucyāmahe uttrasyāmaḥ saṃtrasyāmaḥ saṃtrāsamāpadyāmahe /",
    "T04canprasu:620": " tena vayamaraṇyāyataneṣu dhyānasukhasparśavihārairvihariṣyāmaḥ /",
    "T04canprasu:621": " nirmitakāvavocatām- tena hi āyuṣmantaḥ saṃgāsyāmo na vivadiṣyāmaḥ /",
    "T04canprasu:622": " avivādaparamā hi śramaṇasya dharmāḥ /",
    "T04canprasu:623": " kasyāyuṣmantaḥ prahāṇāya pratipannāḥ?",
    "T04canprasu:624": " tānyavocan- rāgadveṣamohānāṃ prahāṇāya vayaṃ pratipannāḥ /",
    "T04canprasu:625": " nirmitakāvavocatām- kiṃ punarāyuṣmatāṃ saṃvidyante rāgadveṣamohā yān kṣapayiṣyatha?",
    "T04canprasu:626": " tānyavocan- na te 'dhyātmaṃ na bahirdhā nobhayamantareṇopalabhyante,",
    "T04canprasu:627": " nāpi te 'parikalpitā utpadyante /",
    "T04canprasu:628": " nirmitakāvavocatām- tena hi āyuṣmanto mā kalpayata,",
    "T04canprasu:629": " [mā vikalpayata] /",
    "T04canprasu:630": " yadā cāyuṣmanto na kalpayiṣyatha na vikalpayiṣyatha,",
    "T04canprasu:631": " tadā na raṃkṣyatha na viraṃkṣyatha /",
    "T04canprasu:632": " yaśca na rakto na viraktaḥ,",
    "T04canprasu:633": " sa śānta ityucyate /",
    "T04canprasu:634": " śīlamāyuṣmanto na saṃsarati na parinirvāti /",
    "T04canprasu:635": " samādhiḥ prajñā vimuktirvimuktijñānadarśanamāyuṣmanto (Pp_16)",
    "T04canprasu:636": " na saṃsarati na parinirvāti /",
    "T04canprasu:637": " ebhiścāyuṣmanto dharmairnirvāṇaṃ sūcyate /",
    "T04canprasu:638": " ete ca dharmāḥ śūnyāḥ prakṛtiviviktāḥ /",
    "T04canprasu:639": " prajahītaitāmāyuṣmantaḥ saṃjñāṃ yaduta parinirvāṇamiti /",
    "T04canprasu:640": " mā ca saṃjñāyāṃ saṃjñā kārṣṭa,",
    "T04canprasu:641": " mā ca saṃjñāyāṃ saṃjñāṃ parijñāsiṣṭa /",
    "T04canprasu:642": " yo hi saṃjñāyāṃ saṃjñāṃ parijānāti,",
    "T04canprasu:643": " saṃjñā bandhanamevāsya tadbhavati /",
    "T04canprasu:644": " saṃjñāvedayitanirodhasamāpattimāyuṣmantaḥ samāpadyadhvam /",
    "T04canprasu:645": " saṃjñāvedayitanirodhasamāpattisamāpannasya bhikṣornāstyuttarīkaraṇīyamiti vadāvaḥ //",
    "T04canprasu:646": " atha teṣāṃ pañcānāṃ bhikṣuśatānāmanupādāyāśravebhyaścittāni vimuktānyabhūvan /",
    "T04canprasu:647": " tāni vimuktacittāni yena bhagavāṃstenopasaṃkrāntāni /",
    "T04canprasu:648": " upasaṃkramya bhagavataḥ pādau śirasābhivandyaikānte nyasīdan /",
    "T04canprasu:649": " athāyuṣmān subhūtistān /",
    "T04canprasu:650": " bhikṣūnetadavocat- kutrāyuṣmanto gatāḥ kuto vāgatāḥ te 'vocan- na kvacidgamanāya na kutaścidāgamanāya bhadanta subhūte bhagavatā dharmo deśitaḥ āha- ko nāmāyuṣmatāṃ śāstā?",
    "T04canprasu:651": " āhuḥ- yo notpanno na parinirvāsyati /",
    "T04canprasu:652": " āha- kathaṃ yuṣmābhirdharmaḥ śrutaḥ?",
    "T04canprasu:653": " āhuḥ- na bandhanāya na mokṣāya /",
    "T04canprasu:654": " āha- kena yūyaṃ vinītāḥ?",
    "T04canprasu:655": " āhuḥ- yasya na kāyo na cittam /",
    "T04canprasu:656": " āha- kathaṃ yūyaṃ prayuktāḥ?",
    "T04canprasu:657": " āhuḥ- nāvidyāprahāṇāya na vidyotpādanāya /",
    "T04canprasu:658": " āha- kasya yūyaṃ śrāvakāḥ?",
    "T04canprasu:659": " āhuḥ- yena na prāptaṃ nābhisaṃbuddham /",
    "T04canprasu:660": " āha- ke yuṣmākaṃ sabrahmacāriṇaḥ?",
    "T04canprasu:661": " āhuḥ- ye traidhātuke nopavicaranti /",
    "T04canprasu:662": " āha- kiyaccireṇāyuṣmantaḥ parinirvāsyanti āhuḥ- yadā tathāgatanirmitāḥ parinirvāsyanti /",
    "T04canprasu:663": " āha- kṛtaṃ yuṣmābhiḥ karaṇīyam?",
    "T04canprasu:664": " āhuḥ- ahaṃ kāramamakāraparijñānataḥ /",
    "T04canprasu:665": " āha- kṣīṇā yuṣmākaṃ kleśāḥ?",
    "T04canprasu:666": " āhuḥ- atyantakṣayātsarvadharmāṇām /",
    "T04canprasu:667": " āha- dharṣito yuṣmābhirmāraḥ?",
    "T04canprasu:668": " āhuḥ- skandhamārānupalambhāt /",
    "T04canprasu:669": " āha- dharṣito yuṣmābhirmāraḥ?",
    "T04canprasu:670": " āhuḥ- skandhamārānupalambhāt /",
    "T04canprasu:671": " āha- paricarito yuṣmābhiḥ śāstā?",
    "T04canprasu:672": " āhuḥ- na kāyena na vācā na manasā /",
    "T04canprasu:673": " āha- viśodhitā yuṣmābhirdakṣiṇīyabhūmiḥ?",
    "T04canprasu:674": " āhuḥ- agrāhato 'pratigrāhataḥ /",
    "T04canprasu:675": " āha- uttīrṇo yuṣmābhiḥ saṃsāraḥ?",
    "T04canprasu:676": " āhuḥ- anucchedato 'śāśvatataḥ /",
    "T04canprasu:677": " āha- pratipannā yuṣmābhirdakṣiṇīyabhūmiḥ?",
    "T04canprasu:678": " āhuḥ- sarvagrāhavinirmuktitaḥ /",
    "T04canprasu:679": " āha- kiṃgāmina āyuṣmantaḥ?",
    "T04canprasu:680": " āhuḥ- yaṃgāminastathāgatanirmitāḥ /",
    "T04canprasu:681": " iti hyāyuṣmataḥ subhūteḥ paripṛcchatasteṣāṃ bhikṣūṇāṃ prativisarjayatāṃ tasyāṃ parṣadi aṣṭānāṃ bhikṣuśatānāmanupādāyāśravebhyaścittāni vimuktāni,",
    "T04canprasu:682": " dvātriṃśataśca prāṇisahasrāṇāṃ virajo vigatamalaṃ dharmacakṣurviśuddham / iti //",
    "T04canprasu:683": " ityevaṃ mṛṣāsvabhāvābhyāṃ tathāgatanirmitābhyāṃ bhikṣubhyāṃ pañcānāṃ bhikṣuśatānāṃ vyavadānanibandhanaṃ kṛtamiti //",
    "T04canprasu:684": " uktaṃ ca āryavajramaṇḍāyāṃ dhāraṇyām-",
    "T04canprasu:685": " tadyathā mañjuśrīḥ kāṇḍaṃ ca pratītya mathanīṃ ca pratītya puruṣasya hastavyāyāmaṃ ca pratītya dhūmaḥ prādurbhavatīti agnirabhinirvartate /",
    "T04canprasu:686": " sa cāgnisaṃtāpo na kāṇḍasaṃniśrito na mathanīsaṃniśrito na puruṣahastavyāyāmasaṃniśritaḥ /",
    "T04canprasu:687": " evameva mañjuśrīḥ asadviparyāsamohitasya puruṣapudgalasya utpadyate rāgaparidāho dveṣaparidāho mohaparidāhaḥ /",
    "T04canprasu:688": " sa ca paridāho nādhyātmaṃ na bahirdhā nobhayamantareṇa sthitaḥ //",
    "T04canprasu:689": " api tu mañjuśrīḥ yaducyate moha iti,",
    "T04canprasu:690": " tatkena kāraṇenocyate moha iti?",
    "T04canprasu:691": " atyantamukto hi mañjuśrīḥ sarvadharmairmohastenocyate moha iti /",
    "T04canprasu:692": " tathā narakamukhā mañjuśrīḥ sarvadharmā idaṃ dhāraṇīpadam /",
    "T04canprasu:693": " (Pp_17) āha- kathaṃ bhagavannidaṃ dhāraṇīpadam?",
    "T04canprasu:694": " āha- narakā mañjuśrīḥ bālapṛgthajanairasadviparyāsaviṭhapitāḥ svavikalpasaṃbhūtāḥ /",
    "T04canprasu:695": " āha- kutra bhagavannarakāḥ samavasaranti?",
    "T04canprasu:696": " bhagavānāha- ākāśasamavasaraṇā mañjuśrīḥ narakāḥ /",
    "T04canprasu:697": " tatkiṃ manyase mañjuśrīḥ svavikalpasaṃbhūtā narakā uta svabhāvasaṃbhūtāḥ?",
    "T04canprasu:698": " āha- svavikalpenaiva bhagavan sarvabālapṛthagjanāṃ narakatiryagyoniyamalokaṃ saṃjānanti /",
    "T04canprasu:699": " te ca asatsamāropeṇa duḥkhāṃ vedanāṃ vedayanti duḥkhamanubhavanti triṣvapyapāyeṣu //",
    "T04canprasu:700": " yathā cāhaṃ bhagavan narakān paśyāmi tathā nārakaṃ duḥkham /",
    "T04canprasu:701": " tadyathā bhagavan kaścideva puruṣaḥ suptaḥ svapnāntaragato narakagatamātmānaṃ saṃjānīte /",
    "T04canprasu:702": " sa tatra kvathitāyāṃ saṃprajvalitāyāmanekapauruṣāyāṃ lohakumbhyāṃ prakṣiptamātmānaṃ saṃjānŌṣyāt /",
    "T04canprasu:703": " sa tatra kharāṃ kaṭukāṃ tŌṣvrāṃ duḥkhāṃ vedanāṃ vedayet /",
    "T04canprasu:704": " sa tatra mānasaṃ paridāhaṃ saṃjānŌṣyāt uttraset saṃtrāsamāpadyeta /",
    "T04canprasu:705": " sa tatra pratibuddhaḥ samānaḥ- aho duḥkham,",
    "T04canprasu:706": " aho duḥkham,",
    "T04canprasu:707": " iti krandet śocet paridevet /",
    "T04canprasu:708": " atha tasya mitrajñāti sālohitāḥ paripṛccheyuḥ- kena tatte duḥkhamiti /",
    "T04canprasu:709": " sa tān mitrajñātisālohitānevaṃ vadet- nairayikaṃ duḥkhamanubhūtam /",
    "T04canprasu:710": " sa tānākrośet paribhāṣet- ahaṃ ca nāma nairayikaṃ duḥkhamanubhavāmi /",
    "T04canprasu:711": " yūyaṃ ca me uttari paripṛcchatha kenaitattava duḥkhamiti /",
    "T04canprasu:712": " atha te mitrajñātisālohitāstaṃ puruṣamevaṃ vadeyuḥ- mā bhairmoḥ puruṣa /",
    "T04canprasu:713": " supto hi tvam /",
    "T04canprasu:714": " na tvamito gṛhāt kvacinnirgataḥ /",
    "T04canprasu:715": " tasya punarapi smṛti rutpadyate- supto 'hamabhūvam /",
    "T04canprasu:716": " vitathametanmayā parikalpitamiti /",
    "T04canprasu:717": " sa punarapi saumanasyaṃ pratilabhate //",
    "T04canprasu:718": " tadyathā bhagavan sa puruṣo 'satsamāropeṇa suptaḥ svapnāntaragato narakagatamātmānaṃ saṃjānīyāt,",
    "T04canprasu:719": " evameva bhagavan sarvabālapṛthagjanā asadbhāgaparyavanaddhāḥ strīnimittaṃ kalpayanti /",
    "T04canprasu:720": " te strīnimittaṃ kalpayitvā tābhiḥ sārdhaṃ ramamāṇamātmānaṃ saṃjānanti /",
    "T04canprasu:721": " tasya bālapṛthajanasyaivaṃ bhavati- ahaṃ puruṣaḥ,",
    "T04canprasu:722": " iyaṃ strī,",
    "T04canprasu:723": " mamaiṣā strī /",
    "T04canprasu:724": " tasya tena cchandarāgaparyavasthitena cittena bhogaparyeṣṭiṃ cittaṃ krāmayanti /",
    "T04canprasu:725": " sa tatonidānaṃ kalahavigrahavivādaṃ saṃjanayati /",
    "T04canprasu:726": " tasya praduṣṭendriyasya vairaṃ saṃjāyate /",
    "T04canprasu:727": " sa tena saṃjñāviparyāsena kālagataḥ samāno bahūni kalpasahasrāṇi narakeṣu duḥkhāṃ vedanāṃ vedayamānamātmānaṃ saṃjānāti //",
    "T04canprasu:728": " tadyathā bhagavan tasya puruṣasya mitrajñātisālohitā evaṃ vadanti- mā bhaiḥ,",
    "T04canprasu:729": " mā bhaiḥ, bho puruṣa /",
    "T04canprasu:730": " supto hi tvam /",
    "T04canprasu:731": " na tvamito gṛhyat kutaścinnirgataḥ iti /",
    "T04canprasu:732": " evameva buddhā bhagavantaścaturviparyāsaviparyastānāṃ sattvānāmevaṃ dharmaṃ deśayanti- nātra strī na puruṣo na sattvo na jīvo na puruṣo na pudgalaḥ",
    "T04canprasu:733": " vitathā ime sarvadharmāḥ /",
    "T04canprasu:734": " asanta ime sarvadharmāḥ /",
    "T04canprasu:735": " viṭhapitā ime sarvadharmāḥ /",
    "T04canprasu:736": " māyopamā ime sarvadharmāḥ /",
    "T04canprasu:737": " svapnopamā ime sarvadharmāḥ /",
    "T04canprasu:738": " nirmitopamā ime sarvadharmāḥ /",
    "T04canprasu:739": " udakacandropamā ime sarvadharmāḥ /",
    "T04canprasu:740": " iti vistaraḥ /",
    "T04canprasu:741": " te imāṃ tathāgatasya dharmadeśanāṃ śrutvā vigatarāgān sarvadharmān paśyanti /",
    "T04canprasu:742": " vigatamohān sarvadharmān paśyanti asvabhāvānanāvaraṇān /",
    "T04canprasu:743": " te ākāśasthitena cetasā kālaṃ kurvanti /",
    "T04canprasu:744": " te kālagatāḥ samānā nirupadhiśeṣe nirvāṇadhātau parinirvānti /",
    "T04canprasu:745": " evamahaṃ bhagavan narakān paśyāmi / iti //",
    "T04canprasu:746": " uktaṃ ca āryopāliparipṛcchāyām-",
    "T04canprasu:747": " bhaya darśita nairayikaṃ me sattvasahasra savejita naike /",
    "T04canprasu:748": " na ca vidyati kaściha sattva yo cyutu gacchati ghoramapāyam //",
    "T04canprasu:749": " na ca kāraku kāraṇa santi yehi kṛtā asitomaraśastrāḥ /",
    "T04canprasu:750": " kalpavaśena tu paśyati tatra kāyi patanti apāyita śastrāḥ //",
    "T04canprasu:751": " citramanorama sajjitapuṣpāḥ svarṇavimāna jalanti manojñāḥ /",
    "T04canprasu:752": " teṣvapi kāraku nāstiha kaści te 'pi ca sthāpita kalpavaśena //",
    "T04canprasu:753": " kalpavaśena vikalpitu lokaḥ saṃjñagaheṇa vikalpitu bālaḥ /",
    "T04canprasu:754": " so ca gaho agaho asabhūto māyamarīcisamā hi vikalpāḥ //",
    "T04canprasu:755": " tadevamete 'svabhāvā bhāvāḥ svaviparyāsaviṭhapitā bālānāṃ saṃkleśahetavo bhavanti saṃsāre iti sthitam //",
    "T04canprasu:756": " yathā ca mṛṣāsvabhāvānāṃ padārthānāṃ saṃkleśavyavadānahetutvaṃ tathā madhyamakāvatārādvistareṇāvaseyam //",
    "T04canprasu:757": " atrāha- yadi svataḥ parataḥ ubhayato 'hetutaśca nāsti bhāvānāmutpādaḥ,",
    "T04canprasu:758": " tatra kathamavidyā pratyayāḥ saṃskārā ityuktaṃ bhagavatā? ucyate /",
    "T04canprasu:759": " saṃvṛtireva na tattvam //",
    "T04canprasu:760": " kiṃ saṃvṛtervyavasthānaṃ vaktavyam?",
    "T04canprasu:761": " idaṃpratyayatāmātreṇa saṃvṛteḥ siddhirabhyupagamyate /",
    "T04canprasu:762": " na tu pakṣacatuṣṭayābhyupagamena sasvabhāvavādaprasaṅgāt,",
    "T04canprasu:763": " tasya cāyuktatvāt /",
    "T04canprasu:764": " idaṃpratyayatāmātrābhyupagame hi sati hetuphalayoranyonyāpekṣatvānnāsti svābhāvikī siddhiriti nāsti sasvabhāvavādaḥ /",
    "T04canprasu:765": " ata evoktam-",
    "T04canprasu:766": " svayaṃ kṛtaṃ parakṛtaṃ dvābhyāṃ kṛtamahetukam /",
    "T04canprasu:767": " tārkikairiṣyate duḥkhaṃ tvayā tūktaṃ pratītyajam //",
    "T04canprasu:768": " ihāpi vakṣyati-",
    "T04canprasu:769": " pratītya kārakaḥ karma taṃ pratītya ca kārakam /",
    "T04canprasu:770": " karma pravartate nānyatpaśyāmaḥ siddhikāraṇam // iti //",
    "T04canprasu:771": " bhagavatāpyetāvanmātramevoktam-",
    "T04canprasu:772": " tatrāyaṃ dharmasaṃketo yadutāsmin satīdaṃ bhavati,",
    "T04canprasu:773": " asyotpādādidamutpadyate,",
    "T04canprasu:774": " yaduta avidyā pratyayāḥ saṃskārāḥ,",
    "T04canprasu:775": " saṃskārapratyayaṃ vijñānamityādi //",
    "T04canprasu:776": " atra kecitparicodayanti- anutpannā bhāvā iti kimayaṃ pramāṇajo niścaya utāpramāṇajaḥ?",
    "T04canprasu:777": " tatra yadi pramāṇaja iṣyate,",
    "T04canprasu:778": " tadedaṃ vaktavyam- kati pramāṇāni kiṃlakṣaṇāni kiṃviṣayāṇi,",
    "T04canprasu:779": " kiṃ svata utpannāni kiṃ parata ubhayato 'hetuto veti /",
    "T04canprasu:780": " athāpramāṇajaḥ,",
    "T04canprasu:781": " sa na yuktaḥ,",
    "T04canprasu:782": " pramāṇādhīnatvātprameyādhigamasya /",
    "T04canprasu:783": " anadhigato hyartho na vinā pramāṇairadhigantuṃ śakyata iti pramāṇābhāvādarthādhigamābhāve sati kuto 'yaṃ samyagniścaya iti na yuktametadaniṣpannā bhāvā iti /",
    "T04canprasu:784": " yato vāyaṃ niścayo bhavato 'nutpannā bhāvā iti bhaviṣyati,",
    "T04canprasu:785": " tata eva mamāpi sarvabhāvāḥ santīti /",
    "T04canprasu:786": " yathā cāyaṃ te niścayaḥ- anutpannāḥ sarvadharmā iti,",
    "T04canprasu:787": " tathaiva mamāpi sarvabhāvotpattirbhaviṣyati /",
    "T04canprasu:788": " atha te nāsti niścayo 'nutpannāḥ sarvabhāvā iti,",
    "T04canprasu:789": " tadā svayamaniścitasya parapratyāyanāsaṃbhavācchāstrārambhavaiyarthyameveti santyapratiṣiddhāḥ sarvabhāvā iti //",
    "T04canprasu:790": " ucyate / yadi kaścinniścayo nāmāsmākaṃ syāt,",
    "T04canprasu:791": " sa pramāṇajo vā syādapramāṇajo vā /",
    "T04canprasu:792": " na tvasti /",
    "T04canprasu:793": " kiṃ kāraṇam?",
    "T04canprasu:794": " ihāniścayasaṃbhave sati syāttatpratipakṣastadapekṣo niścayaḥ /",
    "T04canprasu:795": " yadā tvaniścaya eva tāvadasmākaṃ nāsti,",
    "T04canprasu:796": " tadā kutastadviruddhāviruddho niścayaḥ syāt saṃbandhyantaranirapekṣatvāt,",
    "T04canprasu:797": " kharaviṣāṇasya hrasvadīrghatāvat /",
    "T04canprasu:798": " yadā caivaṃ niścayasyābhāvaḥ,",
    "T04canprasu:799": " tadā kasya prasiddhayarthaṃ pramāṇāni parikalpayiṣyāmaḥ?",
    "T04canprasu:800": " kuto vaiṣāṃ saṃkhyā lakṣaṇaṃ viṣayo vā bhaviṣyati- svataḥ parata ubhayato 'hetuto vā samutpattiriti sarvametanna vaktavyamasmābhiḥ //",
    "T04canprasu:801": " yadyevaṃ niścayo nāsti sarvataḥ,",
    "T04canprasu:802": " kathaṃ punaridaṃ niścitarūpaṃ vākyamupalabhyate bhavatām- na svato nāpi parato na dvābhyāṃ nāpyahetuto bhāvā bhavantīti? ucyate /",
    "T04canprasu:803": " niścitamidaṃ vākyaṃ lokasya svaprasiddhayaivopapattyā, nāryāṇām /",
    "T04canprasu:804": " kiṃ khalu āryāṇāmupapattirnāsti?",
    "T04canprasu:805": " kenaitaduktamasti vā nāsti veti /",
    "T04canprasu:806": " paramārtho hyāryāṇāṃ tūṣṇīṃbhāvaḥ /",
    "T04canprasu:807": " tataḥ kutastatra prapañcasaṃbhavo yadupapattiranupapattirvā syāt?",
    "T04canprasu:808": " yadi hyāryā upapattiṃ na varṇayanti,",
    "T04canprasu:809": " kena khalvidānīṃ paramārthaṃ lokaṃ bodhayiṣyanti?",
    "T04canprasu:810": " na khalvāryā lokasaṃvyavahāreṇopapattiṃ varṇayanti,",
    "T04canprasu:811": " kiṃ tu lokata eva yā prasiddhopapattiḥ,",
    "T04canprasu:812": " tāṃ parāvabodhārthamabhyupetya tayaiva lokaṃ bodhayanti /",
    "T04canprasu:813": " yathaiva hi vidyamānāmapi śarīrāśucitāṃ viparyāsānugatā rāgiṇo nopalabhante,",
    "T04canprasu:814": " śubhākāraṃ cābhūtamadhyāropya parikliśyante,",
    "T04canprasu:815": " teṣāṃ vairāgyārthaṃ tathāgatanirmito (Pp_20)",
    "T04canprasu:816": " devo vā śubhasaṃjñayā prāk pracchāditān kāyadoṣānupavarṇayet- santyasmin kāye keśā ityādinā /",
    "T04canprasu:817": " te ca tasyāḥ śubhasaṃjñāyā vimuktā vairāgyamāsādayeyuḥ /",
    "T04canprasu:818": " evamihāpyāryaiḥ sarvathāpyanupalabhyamānātmakaṃ bhāvānāmavidyātimiropahatamatinayanatayā viparītaṃ svabhāvamadhyāropya kvacicca kaṃcidviśeṣamatitarāṃ parikliśyanti pṛthagjanāḥ /",
    "T04canprasu:819": " tānidānīmāryāḥ tatprasiddhayaivopapattyā paribodhayanti /",
    "T04canprasu:820": " yathā vidyamānasya ghaṭasya na mṛdādibhya utpāda ityabhyupetam,",
    "T04canprasu:821": " evamutpādātpūrvaṃ vidyamānasya vidyamānatvānnāstyutpāda ityavasīyatām /",
    "T04canprasu:822": " yathā ca parabhūtebhyo jvālāṅgārādibhyo 'ṅkurasyotpattirnāsti iti abhyupetam,",
    "T04canprasu:823": " evaṃ vivakṣitebhyo 'pi bījādibhyo nāstītyavasīyatām //",
    "T04canprasu:824": " athāpi syāt- anubhava eṣo 'smākamiti,",
    "T04canprasu:825": " etadapyuktam /",
    "T04canprasu:826": " yasmādanubhava eṣa mṛṣā,",
    "T04canprasu:827": " anubhavatvāt,",
    "T04canprasu:828": " taimirikadvicandrādyanubhavavaditi /",
    "T04canprasu:829": " tataścānubhavasyāpi sādhyasamatvāttena pratyavasthānaṃ na yuktamiti /",
    "T04canprasu:830": " tasmādanutpannā bhāvā ityevaṃ tāvadviparītasvarūpādhyāropapratipakṣeṇa prathamaprakaraṇārambhaḥ /",
    "T04canprasu:831": " idānīṃ kvacidyaḥ kaścidviśeṣo 'dhyāropitaḥ,",
    "T04canprasu:832": " tadviśeṣāpākaraṇārthaṃ śeṣaprakaraṇārambhaḥ,",
    "T04canprasu:833": " gantṛgantavyagamanādiko 'pi niravaśeṣo viśeṣo nāsti pratītyasamutpādasyeti pratipādanārtham //",
    "T04canprasu:834": " atha syāt- eṣa eva pramāṇapremeyavyavahāro laukiko 'smābhiḥ śāstreṇānuvarṇita iti,",
    "T04canprasu:835": " tadanuvarṇanasya tarhi phalaṃ vācyam /",
    "T04canprasu:836": " kutārkikaiḥ sa nāśito viparītalakṣaṇābhidhānena,",
    "T04canprasu:837": " tasyāsmābhiḥ samyaglakṣaṇamuktamiti cet,",
    "T04canprasu:838": " etadapyayuktam /",
    "T04canprasu:839": " yadi hi kutārkikairviparītalakṣaṇapraṇayanātkṛtaṃ lakṣyavaiparītyaṃ lokasya syāt,",
    "T04canprasu:840": " tadarthaṃ prayatnasāphalyaṃ syāt /",
    "T04canprasu:841": " na caitadevam /",
    "T04canprasu:842": " iti vyartha evārya prayatna iti //",
    "T04canprasu:843": " api ca / yadi pramāṇādhīnaḥ prameyādhigamaḥ,",
    "T04canprasu:844": " tāni pramāṇāni kena paricchidyanta ityādinā vigrahavyāvartanyāṃ vihito doṣaḥ /",
    "T04canprasu:845": " tadaparihārāt samyaglakṣaṇadyotakatvamapi nāsti //",
    "T04canprasu:846": " kiṃ ca / yadi svasāmānyalakṣaṇadvayānurodhena pramāṇadvayamuktaṃ yasya tallakṣaṇadvayam,",
    "T04canprasu:847": " kiṃ tallakṣyamasti atha nāsti?",
    "T04canprasu:848": " yadyasti, tadā tadaparaṃ prameyamastīti kathaṃ pramāṇadvayam?",
    "T04canprasu:849": " atha nāsti lakṣyam,",
    "T04canprasu:850": " tadā lakṣaṇamapi nirāśrayaṃ nāstīti kathaṃ pramāṇadvayam?",
    "T04canprasu:851": " vakṣyati hi-",
    "T04canprasu:852": " lakṣaṇāsaṃpravṛttau ca na lakṣyamupapadyate /",
    "T04canprasu:853": " lakṣyasyānupapattau ca lakṣaṇasyāpyasaṃbhavaḥ // iti //",
    "T04canprasu:854": " atha syāt- na lakṣyate 'neneti lakṣaṇam,",
    "T04canprasu:855": " kiṃ tarhi 'kṛtyalyuṭo bahulam';",
    "T04canprasu:856": " iti karmaṇi lyuṭaṃ kṛtvā lakṣyate taditi lakṣaṇam /",
    "T04canprasu:857": " evamapi tenaitasya lakṣyamāṇatvāsaṃbhavādyenaitallakṣyate,",
    "T04canprasu:858": " tasya karaṇasya karmaṇo 'rthāntaratvāt sa eva doṣaḥ //",
    "T04canprasu:859": " atha syāt- jñānasya karaṇatvāttasya ca svalakṣaṇāntarbhāvādayamadoṣa iti, ucyate /",
    "T04canprasu:860": " iha bhāvānāmanyāsādhāraṇamātmīyaṃ yatsvarūpaṃ tatsvalakṣaṇam,",
    "T04canprasu:861": " tadyathā pṛthivyāḥ kāṭhinyaṃ vedanāyā viṣayānubhavo vijñānasya viṣayaprativijñaptiḥ /",
    "T04canprasu:862": " tena hi tallakṣyata iti kṛtvā prasiddhānugatāṃ ca (Pp_21)",
    "T04canprasu:863": " vyutpattimavadhūya karmasādhanamabhyupagacchati /",
    "T04canprasu:864": " vijñānasya ca karaṇabhāvaṃ pratipadyamānenetyuktaṃ bhavati svalakṣaṇasyaiva karmatā svalakṣaṇāntarasya karaṇabhāvaśceti /",
    "T04canprasu:865": " tatra yadi vijñānasvalakṣaṇaṃ karaṇam,",
    "T04canprasu:866": " tasya vyatiriktena karmaṇā bhavitavyamiti sa eva doṣaḥ //",
    "T04canprasu:867": " atha syāt- yatpṛthivyādigataṃ kāṭhinyādikaṃ vijñānagamyaṃ tattasya karmāstyeva,",
    "T04canprasu:868": " tacca svalakṣaṇāvyatiriktamiti /",
    "T04canprasu:869": " evaṃ tarhi vijñānasvalakṣaṇasya karmatvābhāvātprameyatvaṃ na syāt,",
    "T04canprasu:870": " karmarūpasyaiva svalakṣaṇasya prameyatvāt /",
    "T04canprasu:871": " tataśca dvividhaṃ prameyaṃ svalakṣaṇaṃ sāmānyalakṣaṇaṃ ca ityetadviśeṣya vaktavyam- kiṃcitsvalakṣaṇaṃ prameyaṃ yallakṣyata ityevaṃ vyapadiśyate,",
    "T04canprasu:872": " kiṃcidaprameyaṃ yallakṣyate 'neneti vyapadiśyata iti /",
    "T04canprasu:873": " atha tadapi karmasādhanaṃ tadā tasyānyena karaṇena bhavitavyam /",
    "T04canprasu:874": " jñānāntarasya karaṇabhāvaparikalpanāyāmanavasthādoṣaścāpadyate //",
    "T04canprasu:875": " atha manyase- svasaṃvittirasti,",
    "T04canprasu:876": " tatastayā svasaṃvityā grahaṇātkarmatāyā satyāmastyeva prameyāntarbhāva iti, ucyate /",
    "T04canprasu:877": " vistareṇa madhyamakāvatāre svasaṃvittiniṣedhāt svalakṣaṇaṃ svalakṣaṇāntareṇa lakṣyate,",
    "T04canprasu:878": " tadapi svasaṃvittyā iti na yujyate /",
    "T04canprasu:879": " api ca /",
    "T04canprasu:880": " tadapi nāma jñānaṃ svalakṣaṇavyatirekeṇāsiddherasaṃbhavāllakṣyābhāve nirāśrayalakṣaṇapravṛttyasaṃbhavāt sarvathā nāstīti kutaḥ svasaṃvittiḥ?",
    "T04canprasu:881": " tathā coktamāryaratnacūḍaparipṛcchāyām-",
    "T04canprasu:882": " sa cittamasamanupaśyan cittadhārāṃ paryeṣate kutaścittasyotpattiriti /",
    "T04canprasu:883": " tasyaivaṃ bhavati- ālambane sati cittamutpadyate /",
    "T04canprasu:884": " tatkimanyadālambanamanyaccittam,",
    "T04canprasu:885": " atha yadevālambanaṃ tadeva cittam?",
    "T04canprasu:886": " yadi tāvadanyadālambanamanyaccittam,",
    "T04canprasu:887": " tadā dvicittatā bhaviṣyati /",
    "T04canprasu:888": " atha yadevālambanaṃ tadeva cittam,",
    "T04canprasu:889": " tatkathaṃ cittena cittaṃ samanupaśyati?",
    "T04canprasu:890": " na ca cittaṃ cittaṃ samanupaśyati /",
    "T04canprasu:891": " tadyathāpi nāma tayaivāsidhārayā saivāsidhārā na śakyate chettum,",
    "T04canprasu:892": " na tenaivāṅgulyagreṇa tadevāṅgulyagraṃ śakyate spraṣṭum,",
    "T04canprasu:893": " evameva na tenaiva cittena tadeva cittaṃ śakyaṃ draṣṭum /",
    "T04canprasu:894": " tasyaivaṃ yoniśaḥ prayuktasya yā cittasyānavasthānatā anucchedāśāśvatatā na kūṭasthatā nāhetukī na pratyayaviruddhā na tato nānyato na saiva nānyā /",
    "T04canprasu:895": " tāṃ cittadhārāṃ cittalatāṃ cittadharmatāṃ cittānavasthitatāṃ cittāpracāratāṃ cittādṛśyatāṃ cittasvalakṣaṇatāṃ tathā jānāti tathā paśyati yathā tathatāṃ na ca nirodhayati /",
    "T04canprasu:896": " tāṃ ca cittavivekatāṃ tathā prajānāti tathā paśyati /",
    "T04canprasu:897": " iyaṃ kulaputra [bodhisattvasya] citte cittānupaśyanā smṛtyupasthānamiti //",
    "T04canprasu:898": " tadevaṃ nāsti svasaṃvittiḥ /",
    "T04canprasu:899": " tadabhāvāt kiṃ kena lakṣyate?",
    "T04canprasu:900": " kiṃ ca / bhedena vā tallakṣaṇaṃ lakṣyātsyādabhedena vā?",
    "T04canprasu:901": " tatra yadi tāvad bhedena,",
    "T04canprasu:902": " tadā lakṣyād bhinnatvādalakṣaṇavallakṣaṇamapi na lakṣaṇam /",
    "T04canprasu:903": " lakṣaṇācca bhinnatvādalakṣyavallakṣyamapi na lakṣyam /",
    "T04canprasu:904": " tathā lakṣyādbhinnatvāllakṣaṇasya lakṣaṇanirapekṣaṃ lakṣyaṃ syāt /",
    "T04canprasu:905": " tataśca na tallakṣyaṃ lakṣaṇanirapekṣatvāt khapuṣpavat /",
    "T04canprasu:906": " athābhinne lakṣyalakṣaṇe,",
    "T04canprasu:907": " tadā lakṣaṇādavyatiriktattvāllakṣaṇasvātmavadvihīyate (Pp_22)",
    "T04canprasu:908": " lakṣyasya lakṣyatā /",
    "T04canprasu:909": " lakṣyāccāvyatiriktatvāllakṣyasvātmavallakṣaṇamapi na lakṣaṇasvabhāvam /",
    "T04canprasu:910": " yathā coktam-",
    "T04canprasu:911": " lakṣyāllakṣaṇamanyaccetsyāttallakṣyamalakṣaṇam /",
    "T04canprasu:912": " tayorabhāvo 'nanyatve vispaṣṭaṃ kathitaṃ tvayā // iti //",
    "T04canprasu:913": " na ca vinā tattvānyatvena lakṣyalakṣaṇasiddhau anyā gatirasti /",
    "T04canprasu:914": " tathā ca vakṣyati-",
    "T04canprasu:915": " ekībhāvena vā siddhirnānābhāvena vā yayoḥ /",
    "T04canprasu:916": " na vidyate, tayoḥ siddhiḥ kathaṃ nu khalu vidyate // iti //",
    "T04canprasu:917": " athavocyate- avācyatayā siddhirbhaviṣyatīti cet,",
    "T04canprasu:918": " naitadevam /",
    "T04canprasu:919": " avācyatā hi nāma parasparavibhāgaparijñānābhāve sati bhavati /",
    "T04canprasu:920": " yatra ca vibhāgaparijñānaṃ nāsti,",
    "T04canprasu:921": " tatra idaṃ lakṣaṇam,",
    "T04canprasu:922": " idaṃ lakṣyam,",
    "T04canprasu:923": " iti viśeṣataḥ paricchedāsaṃbhave sati dvayorapyabhāva eveti /",
    "T04canprasu:924": " tasmādavācyatayāpi nāsti siddhiḥ //",
    "T04canprasu:925": " api ca / yadi jñānaṃ karaṇaṃ viṣayasya paricchede, kaḥ kartā?",
    "T04canprasu:926": " na ca kartāramantareṇāsti karaṇādīnāṃ saṃbhavaḥ chidikriyāyāmiva /",
    "T04canprasu:927": " atha cittasya tatra kartṛtvaṃ parikalpyate,",
    "T04canprasu:928": " tadapi na yuktam,",
    "T04canprasu:929": " yasmādarthamātradarśanaṃ cittasya vyāpāraḥ,",
    "T04canprasu:930": " arthaviśeṣadarśanaṃ caitasānām,",
    "T04canprasu:931": " tatrārthadṛṣṭirvijñānaṃ tadviśeṣe tu caitasāḥ /",
    "T04canprasu:932": " ityabhyupagamāt /",
    "T04canprasu:933": " ekasyāṃ hi pradhānakriyāyāṃ sādhyāyāṃ yathāsvaṃ guṇakriyānirvṛttidvāreṇāṅgībhāvopagamāt /",
    "T04canprasu:934": " karaṇādīnāṃ karaṇāditvam /",
    "T04canprasu:935": " na ceha jñānavijñānayorekā pradhānakriyā,",
    "T04canprasu:936": " kiṃ tarhi,",
    "T04canprasu:937": " arthamātraparicchittirvijñānasya pradhānakriyā,",
    "T04canprasu:938": " jñānasya tu arthaviśeṣapariccheda iti nāsti jñānasya karaṇatvaṃ nāpi cittasya kartṛtvam /",
    "T04canprasu:939": " tataśca sa eva doṣaḥ //",
    "T04canprasu:940": " atha syāt- anātmānaḥ sarvadharmā ityāgamāt kartuḥ sarvathābhāvāt kartāramantareṇāpi vidyata eva kriyādivyavahāra iti,",
    "T04canprasu:941": " etadapi nāsti /",
    "T04canprasu:942": " āgamasya samyagarthānavadhāraṇāt /",
    "T04canprasu:943": " etadevoktaṃ madhyamakāvatāre //",
    "T04canprasu:944": " athāpi syāt- yathā śilāputrakasya śarīram,",
    "T04canprasu:945": " rāhoḥ śiraḥ,",
    "T04canprasu:946": " iti śarīraśirovyatiriktaviśeṣaṇāsaṃbhave 'pi viśeṣaṇaviśeṣyabhāvo 'sti,",
    "T04canprasu:947": " evaṃ pṛthivyāḥ svalakṣaṇamiti svalakṣaṇavyatiriktapṛthivyasaṃbhave 'pi bhaviṣyatīti,",
    "T04canprasu:948": " naitadevam /",
    "T04canprasu:949": " atulyatvāt /",
    "T04canprasu:950": " śarīraśiraḥśabdayohi buddhayādipāṇyādivatsahabhāvipadārthāntarasāpekṣatāpravṛttau śarīraśiraḥ śabdamātrālambano buddhayupajananaḥ sahacāripadārthāntarasākāṅkṣa eva vartate,",
    "T04canprasu:951": " kasya śarīram,",
    "T04canprasu:952": " kasya śira iti /",
    "T04canprasu:953": " itaro 'pi viśeṣaṇāntaraḥ saṃbandhanirācikīrṣayā /",
    "T04canprasu:954": " śilāputrakarāhuviśeṣaṇadhvaninā laukikasaṃketānuvidhāyinā pratikartuḥ kāṅkṣāmapahantīti yuktam /",
    "T04canprasu:955": " iha tu kāṭhinyādivyatiriktapṛthivyādyasaṃbhave sati na yukto viśeṣaṇaviśeṣyabhāvaḥ /",
    "T04canprasu:956": " (Pp_23) tīrthikairvyatiriktalakṣyābhyupagamāttadanurodhena viśeṣaṇābhidhānamaduṣṭamiti cet,",
    "T04canprasu:957": " naitadevam /",
    "T04canprasu:958": " na hi tīrthikaparikalpitā yuktividhurāḥ padārthāḥ svasamaye 'bhyupagantuṃ nyāyyāḥ,",
    "T04canprasu:959": " pramāṇāntarāderapyabhyugamaprasaṅgāt /",
    "T04canprasu:960": " api ca /",
    "T04canprasu:961": " pudgalādiprajñaptivat saśarīropādānasya śilāputrakasyopādāturlaukikavyavahārāṅgabhūtasya viśeṣaṇasyāvicāraprasiddhasya sadbhāvāt,",
    "T04canprasu:962": " śiraupādānasya ca rāhorupādātuḥ sadbhāvādayuktametannidarśanam /",
    "T04canprasu:963": " śarīraśirovyatiriktasyārthāntarasyāsiddhestanmātrasyopalambhāt siddhameva nidarśanamiti cet,",
    "T04canprasu:964": " naitadevam /",
    "T04canprasu:965": " laukike vyavahāre itthaṃ vicārāpravṛtteravicārataśca laukikapadārthānāmastitvāt /",
    "T04canprasu:966": " yathaiva hi rūpādivyatirekeṇa vicāryamāṇa ātmā na saṃbhavati,",
    "T04canprasu:967": " api ca lokasaṃvṛtyā skandhānupādāya asyāstitvam,",
    "T04canprasu:968": " evaṃ rāhuśilāputrakayorapīti nāsti nidarśanasiddhiḥ //",
    "T04canprasu:969": " evaṃ pṛthivyādīnāṃ yadyapi kāṭhinyādivyatiriktaṃ vicāryamāṇaṃ lakṣyaṃ nāsti,",
    "T04canprasu:970": " lakṣyavyatirekeṇa ca lakṣaṇaṃ nirāśrayam,",
    "T04canprasu:971": " tathāpi saṃvṛtireveti parasparāpekṣayā tayoḥ siddhayā siddhiṃ vyavasthāpayāṃbabhūvurācāryāḥ /",
    "T04canprasu:972": " avaśyaṃ caitadevamabhyupeyam /",
    "T04canprasu:973": " anyathā hi saṃvṛtirupapattyā na viyujyeta,",
    "T04canprasu:974": " tadeva tattvameva syānna saṃvṛtiḥ /",
    "T04canprasu:975": " na ca upapattyā vicāryamāṇānāṃ śilāputrakādīmevāsaṃbhavaḥ,",
    "T04canprasu:976": " kiṃ tarhi vakṣyamāṇayā yuktyā rūpavedanādīnāmapi nāsti saṃbhava iti teṣāmapi saṃvṛtyā śilāputrakādivannāstitvamāstheyaṃ syāt /",
    "T04canprasu:977": " na caitadevamityasadetat //",
    "T04canprasu:978": " atha syāt- kimanayā sūkṣmekṣikayā?",
    "T04canprasu:979": " naiva hi vayaṃ sarvapramāṇaprameyavyavahāraṃ satyamityācakṣmahe,",
    "T04canprasu:980": " kiṃ tu lokaprasiddhireṣā amunā nyāyena vyavasthāpyata iti /",
    "T04canprasu:981": " ucyate /",
    "T04canprasu:982": " vayamapyevaṃ brūmaḥ- kimanayā sūkṣmekṣikayā laukikavyavahāre 'vatārika(ta?)",
    "T04canprasu:983": " yā? tiṣṭhatu tāvadeṣā viparyāsamātrāsāditātmabhāvasattākā saṃvṛtiḥ mumukṣūṇāṃ mokṣāvāhakakuśalamūlopacayahetuḥ,",
    "T04canprasu:984": " yāvanna tattvādhigama iti /",
    "T04canprasu:985": " bhavāṃstu etāṃ saṃvṛtiparamārthasatyavibhāgadurvidagdhabuddhitayā kvacidupapattimavatārya anyāyato nāśayati /",
    "T04canprasu:986": " so 'haṃ saṃvṛtisatyavyavasthāvaicakṣaṇyāllaukika eva pakṣe sthitvā saṃvṛtyekadeśanirākaraṇopakṣiptopapattyantaramupapattyantareṇa",
    "T04canprasu:987": " vinivartayan lokavṛddha iva lokacārātparibhraśyamānaṃ bhavantameva nivartayāmi na tu saṃvṛtim /",
    "T04canprasu:988": " tasmād yadi laukiko vyavahāraḥ,",
    "T04canprasu:989": " tadā avaśyaṃ lakṣaṇavallakṣyeṇāpi bhavitavyam /",
    "T04canprasu:990": " tataśca sa eva doṣaḥ /",
    "T04canprasu:991": " atha paramārthaḥ,",
    "T04canprasu:992": " tadā lakṣyābhāvāllakṣaṇadvayamapi nāstīti kutaḥ pramāṇadvayam?",
    "T04canprasu:993": " atha śabdānāmevaṃ kriyākārakasaṃbandhapūrvikā vyutpattirnāṅgīkriyate,",
    "T04canprasu:994": " tadidamatikaṣṭam /",
    "T04canprasu:995": " taireva kriyākārakasaṃbandhapravṛttaiḥ śabdairbhavān vyavaharati,",
    "T04canprasu:996": " śabdārthaṃ kriyākaraṇādikaṃ ca necchatīti aho vata icchāmātrapratibaddhapravṛttito (vṛttiḥ?) bhavataḥ /",
    "T04canprasu:997": " yadā caivaṃ prameyadvayamavyavasthitaṃ tadā svasāmānyalakṣaṇāviṣayatvena āgamādīnāṃ pramāṇāntaratvam /",
    "T04canprasu:998": " kiṃ ca ghaṭaḥ pratyakṣa ityevamādikasya laukikavyavahārasyāsaṃgrahādanāryavyavahārābhyupagamācca avyāpitā lakṣaṇasyeti na yuktametat //",
    "T04canprasu:999": " atha syāt- ghaṭopādānanīlādayaḥ pratyakṣāḥ pratyakṣapramāṇaparicchedyatvāt /",
    "T04canprasu:1000": " tataśca yathaiva kāraṇe kāryopacāraṃ kṛtvā buddhānāṃ sukha utpāda iti vyapadiśyate,",
    "T04canprasu:1001": " evaṃ pratyakṣanīlādinimittako 'pi ghaṭaḥ kārye kāraṇopacāraṃ kṛtvā pratyakṣa iti vyapadiśyate /",
    "T04canprasu:1002": " naivaṃviṣaye upacāro yuktaḥ /",
    "T04canprasu:1003": " utpādo hi loke sukhavyatirekeṇopalabdhaḥ,",
    "T04canprasu:1004": " sa ca saṃskṛtalakṣaṇasvabhāvatvādanekaduṣkaraśatahetutvādasukha eva,",
    "T04canprasu:1005": " sa sukha iti vyapadiśyamānaḥ asaṃbaddha evetyevaṃviṣaye yukta upacāraḥ /",
    "T04canprasu:1006": " ghaṭaḥ pratyakṣa ityatra tu- na hi ghaṭo nāma kaścidyo 'pratyakṣaḥ pṛthagupalabdho yasyopacārātpratyakṣatvaṃ syāt /",
    "T04canprasu:1007": " nīlādivyatiriktasya ghaṭasyābhāvādaupacārikaṃ pratyakṣatvamiti cet,",
    "T04canprasu:1008": " evamapi sutarāmupacāro na yuktaḥ,",
    "T04canprasu:1009": " upacaryamāṇasyāśrayasyābhāvāt /",
    "T04canprasu:1010": " na hi kharaviṣāṇe taikṣṇyamupacaryate /",
    "T04canprasu:1011": " api ca /",
    "T04canprasu:1012": " lokavyavahārāṅgabhūto ghaṭo yadi nīlādivyatirikto nāstīti kṛtvā tasyaupacārikaṃ pratyakṣatvaṃ parikalpyate,",
    "T04canprasu:1013": " nanvevaṃ sati pṛthivyādivyatirekeṇa nīlādikamapi nāstīti nīlāderasyaupacārikaṃ pratyakṣatvaṃ kalpyatām / yathoktam-",
    "T04canprasu:1014": " rūpādivyatirekeṇa yathā kumbho na vidyate /",
    "T04canprasu:1015": " vāyvādivyatirekeṇa tathā rūpaṃ na vidyate // iti /",
    "T04canprasu:1016": " tasmādevamādikasya lokavyavahārasya lakṣaṇenāsaṃgrahādavyāpitaiva lakṣaṇasyeti /",
    "T04canprasu:1017": " tattvavidapekṣayā hi-",
    "T04canprasu:1018": " pratyakṣatvaṃ ghaṭādīnāṃ nīlādīnāṃ ca neṣyate /",
    "T04canprasu:1019": " lokasaṃvṛtyā tvabhyupagantavyameva pratyakṣatvaṃ ghaṭādīnām /",
    "T04canprasu:1020": " yathoktaṃ śatake-",
    "T04canprasu:1021": " sarva eva ghaṭo 'dṛṣṭo rūpe dṛṣṭe hi jāyate /",
    "T04canprasu:1022": " brūyātkastattvavinnāma ghaṭaḥ pratyakṣa ityapi //",
    "T04canprasu:1023": " etenaiva vicāreṇa sugandhi madhuraṃ mṛdu /",
    "T04canprasu:1024": " pratiṣedhayitavyāni sarvāṇyuttamabuddhinā // iti /",
    "T04canprasu:1025": " api ca / aparokṣārthavācitvātpratyakṣaśabdasya sākṣādabhimukho 'rthaḥ pratyakṣaḥ,",
    "T04canprasu:1026": " pratigatamakṣamasminniti kṛtvā ghaṭanīlādīnāmaparokṣāṇāṃ pratyakṣatvaṃ siddhaṃ bhavati /",
    "T04canprasu:1027": " tatparicchedakasya jñānasya tṛṇatuṣāgnivat pratyakṣakāraṇatvāt pratyakṣatvaṃ vyapadiśyate /",
    "T04canprasu:1028": " yastu akṣamakṣaṃ prati vartata iti pratyakṣaśabdaṃ vyutpādayati,",
    "T04canprasu:1029": " tasya jñānasyendriyāviṣayatvād viṣayaviṣayatvācca na yuktā vyutpattiḥ /",
    "T04canprasu:1030": " prativiṣayaṃ tu syāt pratyarthamiti vā //",
    "T04canprasu:1031": " atha syāt- yathā ubhayādhīnāyāmapi vijñānapravṛtau āśrayasya paṭumandatānuvidhānād vijñānānāṃ tadvikāravikāritvādāśrayeṇaivavyapadeśo bhavati",
    "T04canprasu:1032": " evaṃ yadyapi arthamartha prati vartate,",
    "T04canprasu:1033": " tathāpi akṣamakṣamāśritya vartamānaṃ vijñānamāśrayeṇa vyapadeśāt pratyakṣamiti bhaviṣyati /",
    "T04canprasu:1034": " dṛṣṭo hi asādhāraṇena vyapadeśo bherīśabdo yavāṅkura iti /",
    "T04canprasu:1035": " naitatpūrveṇa tulyam /",
    "T04canprasu:1036": " tatra hi viṣayeṇa (Pp_25)",
    "T04canprasu:1037": " vijñāne vyapadiśyamāne rūpavijñānamityevamādinā vijñānaṣaṭkasya bhedo nopadarśitaḥ syāt,",
    "T04canprasu:1038": " manovijñānasya cakṣurādivijñānaiḥ sahaikaviṣayapravṛttatvāt /",
    "T04canprasu:1039": " tathā hi nīlādivijñānaṣaṭke vijñānamityukte sākāṅkṣa eva pratyayājjāyate kimetadrūpīndriyajaṃ vijñānamāhosvinmānasamiti /",
    "T04canprasu:1040": " āśrayeṇa tu vyapadeśe manovijñānasya cakṣurādivijñānaviṣaye pravṛttisaṃbhave 'pi parasparabhedaḥ siddho bhavati /",
    "T04canprasu:1041": " iha tu pramāṇalakṣaṇavivakṣayā kalpanāpoḍhamātrasya pratyakṣatvābhyupagame sati vikalpādeva",
    "T04canprasu:1042": " tadviśeṣatvābhimatatvādasādhāraṇakāraṇena vyapadeśe sati na kiṃcit prayojanamupalakṣyate /",
    "T04canprasu:1043": " prameyaparatantrāyāṃ ca pramāṇasaṃkhyāpravṛttau prameyākārānukāritāmātratayā ca samāsāditātmabhāvasattākayoḥ",
    "T04canprasu:1044": " pramāṇayoḥ svarūpasya vyavasthāpanānnendriyeṇa vyapadeśaḥ kiṃcidupakarotīti sarvathā",
    "T04canprasu:1045": " viṣayeṇaiva vyapadeśo nyāyyaḥ //",
    "T04canprasu:1046": " loke pratyakṣaśabdasya prasiddhatvādvivakṣite 'rthe pratyarthaśabdasyāprasiddhatvādāśrayeṇaiva vyutpattirāśrīyata iti cet, ucyate /",
    "T04canprasu:1047": " astyayaṃ pratyakṣaśabdo loke prasiddhaḥ /",
    "T04canprasu:1048": " sa tu yathā loke,",
    "T04canprasu:1049": " tathā asmābhirucyata eva /",
    "T04canprasu:1050": " yathāsthitalaukikapadārthatiraskāreṇa tu tadvayutpāde kriyamāṇe prasiddhaśabdatiraskāraḥ prasiddhaḥ syāt,",
    "T04canprasu:1051": " tataśca pratyakṣamityevaṃ na syāt /",
    "T04canprasu:1052": " ekasya ca cakṣurvijñānasya ekendriyakṣaṇāśrayasya pratyakṣatvaṃ na syād vīpsārthābhāvāt,",
    "T04canprasu:1053": " ekaikasya ca pratyakṣatvābhāve bahūnāmapi na syāt //",
    "T04canprasu:1054": " kalpanāpoḍhasyaiva ca jñānasya pratyakṣatvābhyupagamāt,",
    "T04canprasu:1055": " tena ca lokasya saṃvyavahārābhāvāt,",
    "T04canprasu:1056": " laukikasya ca pramāṇaprameyavyavahārasya vyākhyātumiṣṭatvād vyarthaiva pratyakṣapramāṇakalpanā saṃjāyate /",
    "T04canprasu:1057": " cakṣurvijñānasāmaṅgī nīlaṃ jānāti no tu nīlamiti cāgamasya pratyakṣalakṣaṇābhidhānārthasyāprastutatvāt,",
    "T04canprasu:1058": " pañcānāmindriyavijñānānāṃ jaḍatvapratipādakatvācca nāgamādapi kalpanāpoḍhasyaiva vijñānasya pratyakṣatvamiti na yuktametat /",
    "T04canprasu:1059": " tasmālloke yadi lakṣyaṃ yadi vā svalakṣaṇaṃ sāmānyalakṣaṇaṃ vā,",
    "T04canprasu:1060": " sarvameva sākṣādupalabhyamānatvādaparokṣam,",
    "T04canprasu:1061": " ataḥ pratyakṣaṃ vyavasthāpyate tadviṣayeṇa jñānena saha /",
    "T04canprasu:1062": " dvicandrādīnāṃ tu ataimirikajñānāpekṣayā apratyakṣatvam,",
    "T04canprasu:1063": " taimirikādyapekṣayā tu pratyakṣatvameva //",
    "T04canprasu:1064": " parokṣaviṣayaṃ tu jñānaṃ sādhyāvyabhicāriliṅgotpannamanumānam //",
    "T04canprasu:1065": " sākṣādatīndriyārthavidāmāptānāṃ yadvacanaṃ sa āgamaḥ //",
    "T04canprasu:1066": " sādṛśyādananubhūtārthadhigama upamānaṃ gauriva gavaya iti yathā //",
    "T04canprasu:1067": " tadevaṃ pramāṇacatuṣṭayāllokasyārthādhigamo vyavasthāpyate //",
    "T04canprasu:1068": " tāni ca parasparāpekṣayā sidhyanti- satsu pramāṇeṣu prameyārthāḥ,",
    "T04canprasu:1069": " satsu prameyeṣvartheṣu pramāṇāni /",
    "T04canprasu:1070": " no tu khalu svābhāvikī pramāṇaprameyayoḥ siddhiriti /",
    "T04canprasu:1071": " tasmāllaukikamevāstu yathādṛṣṭamityalaṃ prasaṅgena /",
    "T04canprasu:1072": " prastutameva vyākhyāsyāmaḥ /",
    "T04canprasu:1073": " laukika eva darśane sthitvā buddhānāṃ bhagavatāṃ dharmadeśanā // 3 //",
    "T04canprasu:1074": " atrāhuḥ svayūthyāḥ- yadidamuktaṃ na svata utpadyante bhāvā iti,",
    "T04canprasu:1075": " tadyuktam,",
    "T04canprasu:1076": " svata utpattivaiyarthyāt /",
    "T04canprasu:1077": " yaccoktaṃ na dvābhyāmiti,",
    "T04canprasu:1078": " tadapi yuktam,",
    "T04canprasu:1079": " ekāṃśavaikalyāt /",
    "T04canprasu:1080": " ahetupakṣastu (Pp_26)",
    "T04canprasu:1081": " ekāntanikṛṣṭa iti tatpratiṣedho 'pi yuktaḥ/",
    "T04canprasu:1082": " yattu khalvidamucyate nāpi parata iti,",
    "T04canprasu:1083": " tadayuktam yasmātparabhūtā eva bhagavatā bhāvānāmutpādakā nirdiṣṭāḥ /",
    "T04canprasu:1084": " catvāraḥ pratyayā hetuścālambanamanantaram /",
    "T04canprasu:1085": " tathaivādhipateyaṃ ca pratyayo nāsti pañcamaḥ // 4 //",
    "T04canprasu:1086": " tatra nirvartako heturiti lakṣaṇāt,",
    "T04canprasu:1087": " yo hi yasya nirvartako bījabhāvenāvasthitaḥ,",
    "T04canprasu:1088": " sa tasya hetu pratyayaḥ /",
    "T04canprasu:1089": " utpadyamāno dharmo yenālambanenotpadyate,",
    "T04canprasu:1090": " sa tasyālambanapratyayaḥ /",
    "T04canprasu:1091": " kāraṇasyānantaro nirodhaḥ kāryasyotpattipratyayaḥ,",
    "T04canprasu:1092": " tadyathā bījasyānantaro nirodho 'ṅkurasyotpādapratyayaḥ /",
    "T04canprasu:1093": " yasmin sati yadbhavati tattasyādhipateyamiti /",
    "T04canprasu:1094": " ta ete catvāraḥ pratyayāḥ /",
    "T04canprasu:1095": " ye cānye purojātasahajātapaścājjātādayaḥ,",
    "T04canprasu:1096": " te eteṣveva antarbhūtāḥ /",
    "T04canprasu:1097": " īśvarādayastu pratyayā eva na saṃbhavantīti,",
    "T04canprasu:1098": " ata evāvadhārayati- pratyayo nāsti pañcama iti /",
    "T04canprasu:1099": " tasmādebhyaḥ parabhūtebhyo bhāvānāmutpattirasti parata utpattiriti // 4 //",
    "T04canprasu:1100": " atrocyate- naiva hi bhāvānāṃ parabhūtebhyaḥ pratyayebhya utpattiriti / yasmāt-",
    "T04canprasu:1101": " na hi svabhāvo bhāvānāṃ pratyayādiṣu vidyate /",
    "T04canprasu:1102": " avidyamāne svabhāve parabhāvo na vidyate // 5 //",
    "T04canprasu:1103": " iti / yadi hi hetvādiṣu parabhuteṣu pratyayeṣu samasteṣu vyasteṣu vyastasamasteṣu hetupratyaya sāmagyā anyatra vā kvacid bhāvānāṃ kāryāṇāmutpādātpūrvaṃ sattvaṃ syāt,",
    "T04canprasu:1104": " syāttebhya utpādaḥ /",
    "T04canprasu:1105": " na caivaṃ yadutpādātpūrvaṃ saṃbhavaḥ syāt /",
    "T04canprasu:1106": " yadi syāt, gṛhyeta ca,",
    "T04canprasu:1107": " utpādavaiyarthyaṃ ca syāt /",
    "T04canprasu:1108": " tasmānnaṃ cāsti bhāvānāṃ pratyayādiṣu svabhāvaḥ /",
    "T04canprasu:1109": " avidyamāne ca svabhāve nāsti parabhāvaḥ /",
    "T04canprasu:1110": " bhavanaṃ bhāva utpādaḥ,",
    "T04canprasu:1111": " parebhya utpādaḥ parabhāvaḥ,",
    "T04canprasu:1112": " sa na vidyate /",
    "T04canprasu:1113": " tasmādayuktametat parabhūtebhyo bhāvānā mutpattiriti //",
    "T04canprasu:1114": " athavā bhāvānāṃ kāryāṇāmaṅkurādīnāṃ vījādiṣu pratyayeṣu satsvavikṛtarūpeṣu nāsti svabhāvo nirhetukatvaprasaṅgāt //",
    "T04canprasu:1115": " tatkimapekṣaṃ paratvaṃ pratyayādīnām?",
    "T04canprasu:1116": " vidyamānayoreva hi maitropagrāhakayoḥ parasparāpekṣaṃ paratvam?",
    "T04canprasu:1117": " na caivaṃ bījāṅkurayoryaugapadyam /",
    "T04canprasu:1118": " tasmādavidyamāne svabhāve kāryāṇāṃ parabhāvaḥ paratvaṃ bījādīnāṃ nāstīti paravyapadeśābhāvādeva na parata utpāda iti /",
    "T04canprasu:1119": " tasmādāgamābhiprāyānabhijñataiva parasya /",
    "T04canprasu:1120": " na hi tathāgatā yuktiviruddhaṃ vākyamudāharanti /",
    "T04canprasu:1121": " āgamasya cābhiprāyaḥ prāgevopavarṇitaḥ // 5 //",
    "T04canprasu:1122": " tadevaṃ pratyayebhya utpādavādini pratiṣiddhe kriyāta utpādavādī manyate- na cakṣūrūpādayaḥ pratyayāḥ sākṣādvijñānaṃ janayanti /",
    "T04canprasu:1123": " vijñānajanikriyāniṣpādakatvāttu pratyayā ucyante /",
    "T04canprasu:1124": " sā ca kriyā vijñānaṃ janayati /",
    "T04canprasu:1125": " tasmātpratyayavatī vijñānajanikriyā vijñānajanikā,",
    "T04canprasu:1126": " na pratyayāḥ /",
    "T04canprasu:1127": " yathā pacikriyā odanasyeti / ucyate-",
    "T04canprasu:1128": " kriyā na pratyayavatī",
    "T04canprasu:1129": " yadi kriyā kācit syāt,",
    "T04canprasu:1130": " sā cakṣurādibhiḥ pratyayaiḥ pratyayavatī vijñānaṃ janayet /",
    "T04canprasu:1131": " na (Pp_27) tvasti /",
    "T04canprasu:1132": " kathaṃ kṛtvā?",
    "T04canprasu:1133": " iha kriyeyamiṣyamāṇā jāte vā vijñāne iṣyate,",
    "T04canprasu:1134": " ajāte vā jāyamāne vā?",
    "T04canprasu:1135": " tatra jāte na yuktā /",
    "T04canprasu:1136": " kriyā hi bhāvaniṣpādikā /",
    "T04canprasu:1137": " bhāvaścenniṣpannaḥ,",
    "T04canprasu:1138": " kimasya kriyayā?",
    "T04canprasu:1139": " jātasya janma punareva ca naiva yuktam /",
    "T04canprasu:1140": " ityādinā ca madhyamakāvatāre pratipāditametat /",
    "T04canprasu:1141": " ajāte 'pi na yuktā,",
    "T04canprasu:1142": " kartrā vinā janiriyaṃ na ca yuktarūpā /",
    "T04canprasu:1143": " ityādivacanāt /",
    "T04canprasu:1144": " jāyamāne 'pi bhāve kriyā na saṃbhavati,",
    "T04canprasu:1145": " jātājātavyatirekeṇa jāyamānābhāvāt / yathoktam-",
    "T04canprasu:1146": " jāyamānārthajātatvājjāyamāno na jāyate /",
    "T04canprasu:1147": " atha vā jāyamānatvaṃ sarvasyaiva prasajyate // iti /",
    "T04canprasu:1148": " yataścaivaṃ triṣu kāleṣu janikriyāyā asaṃbhavaḥ,",
    "T04canprasu:1149": " tasmānnāsti sā /",
    "T04canprasu:1150": " ata evāha- kriyā na pratyayavatī iti /",
    "T04canprasu:1151": " viśeṣaṇaṃ nāsti vinā viśeṣam /",
    "T04canprasu:1152": " ityādinā pratipāditametanmadhyamakāvatāre /",
    "T04canprasu:1153": " na hi vandhyāputro gomānityucyate //",
    "T04canprasu:1154": " yadyevam, apratyayavatī tarhi bhaviṣyatīti,",
    "T04canprasu:1155": " etadapyayuktamityāha-",
    "T04canprasu:1156": " nāpratyayavatī kriyā /",
    "T04canprasu:1157": " yadā pratyayavatī nāsti,",
    "T04canprasu:1158": " tadā kathamapratyayavatī nirhetukā syāt?",
    "T04canprasu:1159": " na hi tantumayaḥ paṭo na yukta iti vīraṇamayo 'bhyupagamyate /",
    "T04canprasu:1160": " tasmātkriyā na bhāvajanikā //",
    "T04canprasu:1161": " atrāha- yadyevaṃ kriyāyā asaṃbhavaḥ,",
    "T04canprasu:1162": " pratyayāstarhi janakā bhaviṣyanti bhāvānāmiti / ucyate-",
    "T04canprasu:1163": " pratyayā nākriyāvantaḥ",
    "T04canprasu:1164": " yadā kriyā nāsti,",
    "T04canprasu:1165": " tadā kriyārahitā akriyāvanto nirhetukāḥ pratyayāḥ kathaṃ janakāḥ?",
    "T04canprasu:1166": " atha kriyāvanta eva janakā iti, ucyate-",
    "T04canprasu:1167": " kriyāvantaśca santyuta // 6 //",
    "T04canprasu:1168": " neti prakṛtenābhisaṃbandhaḥ /",
    "T04canprasu:1169": " utaśabdo 'vadhāraṇe /",
    "T04canprasu:1170": " tatra kriyāyā abhāva uktaḥ,",
    "T04canprasu:1171": " kathaṃ kriyāvattvaṃ pratyayānāmiti?",
    "T04canprasu:1172": " yathā ca vijñānajanikriyoktā,",
    "T04canprasu:1173": " evaṃ parikriyādayo 'pi bhāvā uktā veditavyā iti nāsti kriyāto 'pi samutpattirbhāvānāmiti bhavatyutpādābhidhānamarthaśūnyam // 6 //",
    "T04canprasu:1174": " atrāha- kiṃ na etena kriyāvantaḥ pratyayā ityādivicāreṇa?",
    "T04canprasu:1175": " yasmāccakṣurādīn pratītya pratyayān vijñānādayo bhāvā jāyante,",
    "T04canprasu:1176": " tasmāccakṣurādīnāṃ pratyayatvaṃ tebhyaścotpādo vijñānādīnāmiti /",
    "T04canprasu:1177": " etadapyayuktamityāha-",
    "T04canprasu:1178": " utpadyate pratītyemānitīme pratyayāḥ kila /",
    "T04canprasu:1179": " yāvannotpadyata ime tāvannāpratyayāḥ katham // 7 //",
    "T04canprasu:1180": " yadi cakṣurādīn pratyayān pratītya vijñānamutpadyate iti asya ime pratyayā ucyante,",
    "T04canprasu:1181": " nanu yāvattadvijñānākhyaṃ kāryaṃ notpadyate tāvadime cakṣurādayaḥ kathaṃ nāpratyayāḥ?",
    "T04canprasu:1182": " apratyayā evetyabhiprāyaḥ na cāpratyayebhya utpattiḥ sikatābhya iva tailasya /",
    "T04canprasu:1183": " atha matam- pūrvamapratyayāḥ santaḥ kiṃcidanyaṃ pratyayamapekṣya pratyayatvaṃ pratipadyanta iti,",
    "T04canprasu:1184": " etadapyayuktam /",
    "T04canprasu:1185": " yat tat pratyayāntaramapratyayasya tasya pratyayatvena kalpyate,",
    "T04canprasu:1186": " tadapi pratyayatve sati asya pratyayo bhavati /",
    "T04canprasu:1187": " tatrāpyeṣaiva cintaneti na yuktametat // 7 //",
    "T04canprasu:1188": " kiṃ ca / iha ime cakṣurādayo vijñānasya pratyayāḥ kalpyamānāḥ sato vā asya kalpyeran, asato vā?",
    "T04canprasu:1189": " sarvathā ca na yujyate ityāha-",
    "T04canprasu:1190": " naivāsato naiva sataḥ pratyayo 'rthasya yujyate /",
    "T04canprasu:1191": " kasmādityāha-",
    "T04canprasu:1192": " asataḥ pratyayaḥ kasya sataśca pratyayena kim // 8 //",
    "T04canprasu:1193": " asato hyarthasya avidyamānasya kathaṃ pratyayaḥ syāt?",
    "T04canprasu:1194": " bhaviṣyatā vyapadeśo bhaviṣyatīti cet, naivam-",
    "T04canprasu:1195": " bhaviṣyatā cedvayapadeśa iṣṭaḥ",
    "T04canprasu:1196": " śaktiṃ vinā nāsti hi bhāvitāsya /",
    "T04canprasu:1197": " ityādinoktadoṣatvāt /",
    "T04canprasu:1198": " sato 'pi vidyamānasya labdhajanmano niṣphalaiva pratyayakalpanā //",
    "T04canprasu:1199": " evaṃ samastānāṃ pratyayānāṃ kāryotpādanāsāmarthyena apratyayatvamudbhāvya ataḥ paraṃ vyastānāmapratyayatvaṃ pratipādyate //",
    "T04canprasu:1200": " atrāha- yadyapyevaṃ pratyayānāmasaṃbhavaḥ,",
    "T04canprasu:1201": " tathāpi astyeva lakṣaṇopadeśātpratyayaprasiddhiḥ /",
    "T04canprasu:1202": " tatra nirvartako heturiti lakṣaṇamucyate hetupratyayasya /",
    "T04canprasu:1203": " na cāvidyamānasya lakṣaṇopadeśo yukto bandhyāsutasyeveti /",
    "T04canprasu:1204": " ucyate /",
    "T04canprasu:1205": " syāddhetupratyayo yadi tasya lakṣaṇaṃ syāt / yasmāt-",
    "T04canprasu:1206": " na sannāsanna sadasan dharmo nirvartate yadā /",
    "T04canprasu:1207": " kathaṃ nirvartako heturevaṃ sati hi yujyate // 9 //",
    "T04canprasu:1208": " tatra nirvartaka utpādakaḥ /",
    "T04canprasu:1209": " yadi nirvartyo dharmo nirvarteta,",
    "T04canprasu:1210": " tamutpādako heturutpādayet /",
    "T04canprasu:1211": " na tu nirvartate,",
    "T04canprasu:1212": " sadasadubhayarūpasya nirvartyasyābhāvāt /",
    "T04canprasu:1213": " tatra sanna nirvartate vidyamānatvāt /",
    "T04canprasu:1214": " asannapi, avidyamānatvāt /",
    "T04canprasu:1215": " sadasannapi,",
    "T04canprasu:1216": " parasparaviruddhasyaikārthasyābhāvāt,",
    "T04canprasu:1217": " ubhayapakṣābhihitadoṣatvācca /",
    "T04canprasu:1218": " yata evaṃ kāryasyotpattirnāsti,",
    "T04canprasu:1219": " hetupratyayo 'pyato nāsti /",
    "T04canprasu:1220": " tataśca yaduktaṃ lakṣaṇasaṃbhavādvidyate hetupratyaya iti,",
    "T04canprasu:1221": " tadevaṃ sati na yujyate // 9 //",
    "T04canprasu:1222": " idānīmālambanapratyayaniṣedhārthamāha-",
    "T04canprasu:1223": " anālambana evāyaṃ san dharma upadiśyate /",
    "T04canprasu:1224": " athānālambane dharme kuta ālambanaṃ punaḥ // 10 //",
    "T04canprasu:1225": " iha sālambanadharmāḥ katame?",
    "T04canprasu:1226": " sarvacittacaittā ityāgamāt /",
    "T04canprasu:1227": " cittacaittā yenālambanenotpadyante yathāyogaṃ rūpādinā,",
    "T04canprasu:1228": " sa teṣāmālambanapratyayaḥ /",
    "T04canprasu:1229": " ayaṃ ca vidyamānānāṃ vā parikalpyeta avidyamānānāṃ vā /",
    "T04canprasu:1230": " tatra vidyamānānāṃ nārthastadālambanapratyayena /",
    "T04canprasu:1231": " dharmasya hi utpattyarthamālambanaṃ parikalpyate,",
    "T04canprasu:1232": " sa cālambanātpūrvaṃ vidyamāna eveti /",
    "T04canprasu:1233": " athaivamanālambane dharme svātmanā prasiddhe kimasya ālambanayogena parikalpitena,",
    "T04canprasu:1234": " ityanālambana evāyaṃ san vidyamāno dharmaḥ cittādikaḥ kevalaṃ sālambana ityucyate bhavadbhiḥ svamanīṣikayā,",
    "T04canprasu:1235": " na tvasya ālambanena kaścitsaṃbandho 'sti /",
    "T04canprasu:1236": " athāvidyamānasyālambanaṃ parikalpyate,",
    "T04canprasu:1237": " tadapi na yuktam,",
    "T04canprasu:1238": " anālambana evāyamityādi /",
    "T04canprasu:1239": " avidyamānasya hi nāsti ālambanena yogaḥ //",
    "T04canprasu:1240": " anālambana evāyaṃ san dharma upadiśyate /",
    "T04canprasu:1241": " bhavadbhiḥ sālambana iti vākyaśeṣaḥ /",
    "T04canprasu:1242": " athānālambane dharme kuta ālambanaṃ punaḥ //",
    "T04canprasu:1243": " atha śabdaḥ praśne /",
    "T04canprasu:1244": " kuta iti hetau /",
    "T04canprasu:1245": " tenāyamarthaḥ- athaivamanālambane dharme 'sati avidyamāne bhūyaḥ kuta ālambanam?",
    "T04canprasu:1246": " ālambanakābhāvādālambanasyāpyabhāva ityabhiprāyaḥ /",
    "T04canprasu:1247": " kathaṃ tarhi sālambanāścittacaittāḥ?",
    "T04canprasu:1248": " sāṃvṛtametallakṣaṇaṃ na pāramārthikamityadoṣaḥ // 10 //",
    "T04canprasu:1249": " idānīṃ samanantarapratyayaniṣedhārthamāha-",
    "T04canprasu:1250": " anutpanneṣu dharmeṣu nirodho nopapadyate /",
    "T04canprasu:1251": " nānantaramato yuktaṃ niruddhe pratyayaśca kaḥ // 11 //",
    "T04canprasu:1252": " tatra paścime ślokasyārdhe pādavyatyayo draṣṭavyaḥ,",
    "T04canprasu:1253": " caśabdaśca bhinnakramo niruddhe ceti /",
    "T04canprasu:1254": " tenaivaṃ pāṭhaḥ- niruddhe ca pratyayaḥ kaḥ?",
    "T04canprasu:1255": " nānantaramato yuktam iti /",
    "T04canprasu:1256": " ślokabandhārthaṃ tvevamuktam //",
    "T04canprasu:1257": " tatra kāraṇasyānantaro nirodhaḥ kāryasyotpādapratyayaḥ samanantarapratyayalakṣaṇam /",
    "T04canprasu:1258": " atra vicāryate- anutpanneṣu dharmeṣu kāryabhūteṣvaṅkurādiṣu nirodho nopapadyate kāraṇasya bījādeḥ /",
    "T04canprasu:1259": " yadaitadevam,",
    "T04canprasu:1260": " tadā kāraṇasya nirodhābhāvādaṅkurasya kaḥ samanantarapratyayaḥ?",
    "T04canprasu:1261": " athānutpanne 'pi kārye bījanirodha iṣyate,",
    "T04canprasu:1262": " evaṃ sati niruddha bīje abhāvībhūte aṅkurasya kaḥ pratyayaḥ?",
    "T04canprasu:1263": " ko vā bījanirodhasya pratyaya iti /",
    "T04canprasu:1264": " ubhayametadahetukamityāha- niruddhe ca kaḥ pratyaya iti /",
    "T04canprasu:1265": " caśabdo 'nutpannaśabdāpekṣaḥ /",
    "T04canprasu:1266": " tena anutpanne cāṅkure bījādīnāṃ nirodhe iṣyamāṇe 'pyubhayametadahetukamapadyata iti nānantaramato yuktam /",
    "T04canprasu:1267": " atha vā /",
    "T04canprasu:1268": " na svato nāpi parata ityādinā utpādo niṣiddhaḥ,",
    "T04canprasu:1269": " tamabhisaṃdhāyāha-",
    "T04canprasu:1270": " anutpanneṣu dharmeṣu nirodho nopapadyate /",
    "T04canprasu:1271": " nānantaramato yuktam iti /",
    "T04canprasu:1272": " api ca /",
    "T04canprasu:1273": " niruddhe pratyayaśca kaḥ //",
    "T04canprasu:1274": " ityatra pūrvakameva vyākhyānam // 11 //",
    "T04canprasu:1275": " idānīmadhipatipratyayasvarūpaniṣedhārthamāha- bījādīnāṃ",
    "T04canprasu:1276": " bhāvānāṃ niḥsvabhāvānāṃ na sattā vidyate yataḥ /",
    "T04canprasu:1277": " satīdamasmin bhavatītyetannaivopapadyate // 12 //",
    "T04canprasu:1278": " iha yasmin sati yadbhavati,",
    "T04canprasu:1279": " tattasya ādhipateyamityadhipatipratyayalakṣaṇam /",
    "T04canprasu:1280": " bhāvānāṃ ca pratītyasamutpannatvāt svabhāvābhāve kutastada yadasminniti kāraṇatvena vyapadiśyate,",
    "T04canprasu:1281": " kutastad yadidamiti kāryatvena?",
    "T04canprasu:1282": " tasmānnāsti lakṣaṇato 'pi pratyayasiddhiḥ // 12 //",
    "T04canprasu:1283": " atrāha- tantvādibhyaḥ paṭādikamupalabhya paṭādestantvādayaḥ pratyayā iti /",
    "T04canprasu:1284": " ucyate paṭādiphalapravṛttireva svarūpato nāsti,",
    "T04canprasu:1285": " kutaḥ pratyayānāṃ pratyayatvaṃ setsyati?",
    "T04canprasu:1286": " yathā ca paṭādiphalapravṛttirasatī,",
    "T04canprasu:1287": " tathā pratipādayannāha-",
    "T04canprasu:1288": " na ca vyastasamasteṣu pratyayeṣvasti tatphalam /",
    "T04canprasu:1289": " pratyayebhyaḥ kathaṃ tacca bhavenna pratyayeṣu yat // 13 //",
    "T04canprasu:1290": " tatra vyasteṣu tantuturīvematasaraśalākādiṣu pratyayeṣu paṭo nāsti,",
    "T04canprasu:1291": " tatrānupalabhyamānatvāt kāraṇabahutvācca kāryabahutvaprasaṅgāt /",
    "T04canprasu:1292": " samuditeṣvapi tantvādiṣu nāsti paṭaḥ,",
    "T04canprasu:1293": " pratyekamavayaveṣvavidyamānatvāt,",
    "T04canprasu:1294": " ekasya kāryasya khaṇḍaśa utpattiprasaṅgāt /",
    "T04canprasu:1295": " tasmātphalābhāvānna santi pratyayāḥ svabhāvata iti // 13 //",
    "T04canprasu:1296": " athāsadapi tattebhyaḥ pratyayebhyaḥ pravartate /",
    "T04canprasu:1297": " ityabhiprāyaḥ syāt-",
    "T04canprasu:1298": " apratyayebhyo 'pi kasmātphalaṃ nābhipravartate // 14 //",
    "T04canprasu:1299": " apratyayeṣvapi nāsti phalamiti /",
    "T04canprasu:1300": " apratyayebhyo 'pi vīraṇādibhyaḥ kasmānnābhipravartate paṭa iti nāsti phalapravṛttiḥ svarūpataḥ // 14 //",
    "T04canprasu:1301": " atrāha- yadi anyat phalaṃ syādanye ca pratyayāḥ,",
    "T04canprasu:1302": " tadā kiṃ pratyayeṣu phalamasti nāstīti cintā syāt /",
    "T04canprasu:1303": " nāsti tu vyatiriktaṃ phalam,",
    "T04canprasu:1304": " kiṃ tarhi pratyayamayameveti? ucyate-",
    "T04canprasu:1305": " phalaṃ ca pratyayamayaṃ pratyayāścāsvayaṃmayāḥ /",
    "T04canprasu:1306": " phalamasvamayebhyo yattatpratyayamayaṃ katham // 15 //",
    "T04canprasu:1307": " yadi pratyayamayaṃ pratyayavikāraḥ phalamiti vyavasthāpyate,",
    "T04canprasu:1308": " tadayuktam /",
    "T04canprasu:1309": " yasmātte 'pi pratyayā asvayaṃmayā apratyayasvabhāvā ityarthaḥ /",
    "T04canprasu:1310": " tantumayo hi paṭa ityucyate /",
    "T04canprasu:1311": " syāt paṭo yadi tantava eva (Pp_31)",
    "T04canprasu:1312": " svabhāvasiddhāḥ syuḥ /",
    "T04canprasu:1313": " te hi aṃśumayā aṃśuvikārā na svabhāvasiddhāḥ /",
    "T04canprasu:1314": " tataśca tebhyo 'svayaṃmayebhyo 'svabhāvebhyo yatphalaṃ paṭākhyam,",
    "T04canprasu:1315": " tatkathaṃ tantumayaṃ bhaviṣyati? yathoktam-",
    "T04canprasu:1316": " paṭaḥ kāraṇataḥ siddhaḥ siddhaṃ kāraṇamanyataḥ /",
    "T04canprasu:1317": " siddhiryasya svato nāsto tadanyajjanayetkatham // iti // 15 //",
    "T04canprasu:1318": " tasmānna pratyayamayaṃ",
    "T04canprasu:1319": " phalaṃ saṃvidyate /",
    "T04canprasu:1320": " apratyayamayaṃ tarhi astu-",
    "T04canprasu:1321": " nāpratyayamayaṃ phalam /",
    "T04canprasu:1322": " saṃvidyate",
    "T04canprasu:1323": " iti tantumayo yadā paṭo nāsti,",
    "T04canprasu:1324": " tadā kathaṃ vīraṇamayaḥ syā?",
    "T04canprasu:1325": " atrāha- mā bhūtphalam,",
    "T04canprasu:1326": " pratyayāpratyayaniyamastu vidyate /",
    "T04canprasu:1327": " tathā ca bhavān bravīti- yadi asat phalaṃ pratyayebhyaḥ pravartate,",
    "T04canprasu:1328": " apratyayebhyo 'pi kasmānnābhipravartate iti /",
    "T04canprasu:1329": " na cāsati phale paṭakaṭākhye tantuvīraṇānāṃ pratyayānāṃ pratyayatvaṃ yuktam,",
    "T04canprasu:1330": " ataḥ phalamapyastīti /",
    "T04canprasu:1331": " ucyate /",
    "T04canprasu:1332": " syātphalaṃ yadi pratyayāpratyayā eva syuḥ /",
    "T04canprasu:1333": " sati hi phale ime 'sya pratyayā ime 'pratyayā iti syāt /",
    "T04canprasu:1334": " tacca vicāryamāṇaṃ nāstīti-",
    "T04canprasu:1335": " phalābhāvātpratyayāpratyayāḥ kutaḥ // 16 //",
    "T04canprasu:1336": " pratyayāśca apratyayāśceti samāsaḥ //",
    "T04canprasu:1337": " tasmānnāsti bhāvānāṃ svabhāvataḥ samutpattiriti /",
    "T04canprasu:1338": " yathoktamāryaratnākarasūtre-",
    "T04canprasu:1339": " śūnyavidya na hi vidyate kvaci antarīkṣi śakunasya vā padam /",
    "T04canprasu:1340": " yo na vidyati sabhāvataḥ kvaci so na jātu parahetu bheṣyati //",
    "T04canprasu:1341": " yasya naiva hi sabhāvu labhyati so 'svabhāvu parapaccayaḥ katham /",
    "T04canprasu:1342": " asvabhāvu paru kiṃ janīṣyati eṣa hetu sugatena deśitaḥ //",
    "T04canprasu:1343": " sarva dharma acalā dṛḍhaṃ sthitā nirvikāra nirupadravāḥ śivāḥ /",
    "T04canprasu:1344": " antarīkṣapathatulya 'jānakā tatra muhyati jagaṃ ajānakam //",
    "T04canprasu:1345": " śailaparvata yathā akampiyā evaṃ dharma avikampiyāḥ sadā /",
    "T04canprasu:1346": " no cyavati na pi copapadyayu evaṃ dharmata jinena deśitā // ityādi /",
    "T04canprasu:1347": " tathā-",
    "T04canprasu:1348": " yo na pi jāyati nā cupapadyī no cyavate na pi jīryati dharmaḥ /",
    "T04canprasu:1349": " taṃ jinu deśayatī narasiṃhaḥ tatra niveśayi sattvaśatāni /",
    "T04canprasu:1350": " yasya sabhāvu na vidyati kaści no parabhāvatu kenaci labdhaḥ /",
    "T04canprasu:1351": " nāntarato na pi bāhirato vā labhyati tatra niveśayi nāthaḥ //",
    "T04canprasu:1352": " śānta gatī kathitā sugatena no ca gati upalabhyati kāci /",
    "T04canprasu:1353": " tatra ca voharasī gatimukto muktaku mocayamī bahusattvān //",
    "T04canprasu:1354": " iti vistaraḥ // 16 //",
    "T04canprasu:1355": " ityācāryacandrakīrtipādoparacitāyāṃ prasannapadāyāṃ madhyamakavṛttau pratyayaparīkṣā nāma prathamaṃ prakaraṇam //",
    "T04canprasu:1356": " gatāgataparīkṣā dvitīyaṃ prakaraṇam /",
    "T04canprasu:1357": " atrāha- yadyapi utpādapratiṣedhātpratītyasamutpādasya anirodhādiviśeṣaṇasiddhiḥ,",
    "T04canprasu:1358": " tathāpi anāgamanirgamapratītyasamutpādasiddhaye lokaprasiddhagamanāgamanakriyāpratiṣedhārthaṃ kiṃcidupapattyantaramucyatāmiti /",
    "T04canprasu:1359": " ucyate /",
    "T04canprasu:1360": " yadi gamanaṃ nāma syānniyataṃ tadgate vā adhvajāte parikalpyeta agate gamyamāne vā /",
    "T04canprasu:1361": " sarvathā ca na yujyate ityāha-",
    "T04canprasu:1362": " gataṃ na gamyate tāvadagataṃ naiva gamyate /",
    "T04canprasu:1363": " gatāgatavinirmuktaṃ gamyamānaṃ na gamyate // 1 //",
    "T04canprasu:1364": " tatra uparatagamikriyamadhvajātaṃ gatamityucyate /",
    "T04canprasu:1365": " āviśyamānaṃ gamikriyayā vartamānaṃ gamyata ityucyate /",
    "T04canprasu:1366": " yadgatamuparatagamikriyaṃ tadvartamānagamikriyāyogavācinā gamyate ityanena śabdenocyamānamasaṃbaddhamiti kṛtvā gataṃ tāvad gamyata iti na yujyate",
    "T04canprasu:1367": " tāvacchabdena ca pratiṣedhakramaṃ darśayati //",
    "T04canprasu:1368": " agatamapi na gamyate /",
    "T04canprasu:1369": " agataṃ hi anupajātagamikriyamanāgatamucyate,",
    "T04canprasu:1370": " gamyata iti ca vartamānam /",
    "T04canprasu:1371": " ato 'nāgatavartamānayoratyantabhedādagatamapi gamyata iti na yujyate /",
    "T04canprasu:1372": " yadi agataṃ kathaṃ gamyate,",
    "T04canprasu:1373": " atha gamyate na tadagatamiti //",
    "T04canprasu:1374": " gamyamāne 'pi nāsti gamanam, yasmāt-",
    "T04canprasu:1375": " gatāgatavinirmuktaṃ gamyamānaṃ na gamyate /",
    "T04canprasu:1376": " iha hi gantā yaṃ deśamatikrāntaḥ sa tasya deśo gataḥ,",
    "T04canprasu:1377": " yaṃ ca nātikrāntaḥ so 'syānāgataḥ /",
    "T04canprasu:1378": " na ca gatāgatavyatirekeṇa tṛtīyamaparamadhvajātaṃ paśyāmo gamyamānaṃ nāma /",
    "T04canprasu:1379": " yataścaivaṃ gamyamānaṃ na gamyate,",
    "T04canprasu:1380": " gamyata iti na prajñāyate,",
    "T04canprasu:1381": " tasmānnāsti gamyamānam /",
    "T04canprasu:1382": " ato na tad gamikriyayā āviśyate na gamyata iti nāsti gamyamāne 'pi gamanam //",
    "T04canprasu:1383": " atha syāt- ganturgacchato yaścaraṇākrānto deśaḥ,",
    "T04canprasu:1384": " sa gamyamānaḥ syāditi /",
    "T04canprasu:1385": " naivam, caraṇayorapi paramāṇusāṃghātatvāt /",
    "T04canprasu:1386": " aṅgulyagrāvasthitasya paramāṇoryaḥ pūrvo deśaḥ,",
    "T04canprasu:1387": " sa tasya gate 'ntargataḥ /",
    "T04canprasu:1388": " pārṣṇyavasthitasya caramaparamāṇorya uttaro deśaḥ,",
    "T04canprasu:1389": " sa tasya agate 'ntargataḥ /",
    "T04canprasu:1390": " na ca paramāṇuvyatirekeṇa caraṇamasti /",
    "T04canprasu:1391": " tasmānnāsti gatāgatavyatirekeṇa gamyamānam /",
    "T04canprasu:1392": " yathā caivaṃ caraṇe vicāraḥ,",
    "T04canprasu:1393": " evaṃ paramāṇūnāmapi pūrvāparadigbhāgasaṃbandhena vicāraḥ kārya iti /",
    "T04canprasu:1394": " athārdhagataṃ gamyamānam,",
    "T04canprasu:1395": " uktamuttaraṃ jāyamānavicāreṇa /",
    "T04canprasu:1396": " tasmādgamyamānaṃ na gamyate iti siddham // 1 //",
    "T04canprasu:1397": " tatrāha- gamyata eva gamyamānam / iha hi-",
    "T04canprasu:1398": " ceṣṭā yatra gatistatra gamyamāne ca sā yataḥ /",
    "T04canprasu:1399": " na gate nāgate ceṣṭā gamyamāne gatistataḥ // 2 //",
    "T04canprasu:1400": " tatra ceṣṭā caraṇotkṣepaparikṣepalakṣaṇā /",
    "T04canprasu:1401": " yato vrajato ganturyatra deśe ceṣṭā gatiḥ tatraiva deśe /",
    "T04canprasu:1402": " sā ca ceṣṭā na gate 'dhvani saṃbhavati nāpyagate,",
    "T04canprasu:1403": " kiṃ tu gamyamāna eva /",
    "T04canprasu:1404": " tataśca gamyamāne gatiḥ /",
    "T04canprasu:1405": " yatra hi gatirupalabhyate tadgamyamānam,",
    "T04canprasu:1406": " tacca gamikriyayā āviśyate /",
    "T04canprasu:1407": " tasmād gamyamānameva gamyate iti /",
    "T04canprasu:1408": " eko 'tra gamirjñānārthaḥ,",
    "T04canprasu:1409": " aparaśca deśāntarasaṃprāptyartha iti // 2 //",
    "T04canprasu:1410": " evamapi parikalpyamāne gamyamānaṃ na gamyata ityāha-",
    "T04canprasu:1411": " gamyamānasya gamanaṃ kathaṃ nāmopapatsyate /",
    "T04canprasu:1412": " gamyamāne dvigamanaṃ yadā naivopapadyate // 3 //",
    "T04canprasu:1413": " iha hi gamikriyāyogādeva gamyamānavyapadeśamicchati bhavān,",
    "T04canprasu:1414": " tacca iti gamyata bravīti /",
    "T04canprasu:1415": " ekā cātra gamikriyā,",
    "T04canprasu:1416": " tayā gamyamānavyapadeśo bhavatu kāmamadhvanaḥ /",
    "T04canprasu:1417": " gamyata iti bhūyaḥ kriyāsaṃbandho gamyamānasya na yujyata iti",
    "T04canprasu:1418": " gamyamānasya gamanaṃ kathaṃ nāmopapatsyate /",
    "T04canprasu:1419": " kāraṇamāha-",
    "T04canprasu:1420": " gamyamāne dvigamanaṃ yadā naivopapadyate // iti //",
    "T04canprasu:1421": " gamyamānamiti gamyata ityarthaḥ /",
    "T04canprasu:1422": " dvigataṃ gamanaṃ dvigamanam /",
    "T04canprasu:1423": " ekasyā gamikriyāyā gamyamānamityatropayuktatvād dvitīyāyā abhāvācca,",
    "T04canprasu:1424": " gamyata ityayaṃ vyapadeśo vinā gamanena yadā naivopapadyate,",
    "T04canprasu:1425": " tadā gamyamānaṃ gamyata iti paripūrṇo vākyārtho nāstītyabhiprāyaḥ /",
    "T04canprasu:1426": " gamyamānamityetāvanmātrameva saṃbhavati dvitīyakriyābhāvāt,",
    "T04canprasu:1427": " na tu gamyata iti // 3 //",
    "T04canprasu:1428": " atha gamyate ityatraiva gamikriyāsaṃbandha iṣyate,",
    "T04canprasu:1429": " evaṃ sati gamyamānavyapadeśe nāsti kriyāsaṃbandha iti na paripūrṇatā vākyārthasyetyāha-",
    "T04canprasu:1430": " gamyamānasya gamanaṃ yasya tasya prasajyate /",
    "T04canprasu:1431": " ṛte gatergamyamānaṃ gamyamānaṃ hi gamyate // 4 //",
    "T04canprasu:1432": " yasya vādino gamyamānasya gamanamiti pakṣaḥ,",
    "T04canprasu:1433": " gamyamāne saṃjñābhūte gamikriyāśūnye yo gamikriyāmādheyabhūtāmicchati,",
    "T04canprasu:1434": " tasya pakṣe ṛte gatergamyamānamiti prasajyate,",
    "T04canprasu:1435": " gatirahitaṃ gamanaṃ syāt,",
    "T04canprasu:1436": " yasmādasya gamyamānaṃ hi gamyate /",
    "T04canprasu:1437": " hi śabdo yasmādarthe /",
    "T04canprasu:1438": " yasmād gatirahitameva gamyamānaṃ sat tasya vādino gamyate,",
    "T04canprasu:1439": " gamyata ityatra kriyopayogāt,",
    "T04canprasu:1440": " tasmād gatirahitaṃ gamanaṃ prasajyate // 4 //",
    "T04canprasu:1441": " atha ubhayatrāpi kriyāsaṃbandha iṣyate gamyamāne gamyate ityatra ca, evamapi-",
    "T04canprasu:1442": " gamyamānasya gamane prasaktaṃ gamanadvayam /",
    "T04canprasu:1443": " yena tadgamyamānaṃ ca yaccātra gamanaṃ punaḥ // 5 //",
    "T04canprasu:1444": " yena gamanena yogādgamyamānavyapadeśaṃ pratilabhate 'dhvā,",
    "T04canprasu:1445": " tadekaṃ gamanam //",
    "T04canprasu:1446": " tatra gamyamāne 'dhikaraṇabhute dvitīyaṃ gamanaṃ yena so 'dhvā gamyate /",
    "T04canprasu:1447": " etadgamanadvayaṃ gamyamānasya gamane sati prasaktam // 5 //",
    "T04canprasu:1448": " bhavatu gamanadvayam,",
    "T04canprasu:1449": " ko doṣa iti cet,",
    "T04canprasu:1450": " ayaṃ doṣaḥ / yasmāt-",
    "T04canprasu:1451": " dvau gantārau prasajyete prasakte gamanadvaye /",
    "T04canprasu:1452": " kiṃ punaḥ kāraṇaṃ gantṛdvayaprasaṅge ityāha-",
    "T04canprasu:1453": " gantāraṃ hi tiraskṛtya gamanaṃ nopapadyate // 6 //",
    "T04canprasu:1454": " yasmādavaśyaṃ kriyā svasādhanamapekṣate karma kartāraṃ vā /",
    "T04canprasu:1455": " gamikriyā caivaṃ kartaryavasthitā,",
    "T04canprasu:1456": " ato gantāramapekṣate /",
    "T04canprasu:1457": " nāsti ca ekasminneva gacchati devadatte dvitīyaḥ karteti /",
    "T04canprasu:1458": " ataḥ kartṛdvayābhāvānnāsti gamanadvayam /",
    "T04canprasu:1459": " tataśca gamyamānaṃ gamyata iti nopapadyate //",
    "T04canprasu:1460": " atha syāt- yadāyaṃ devadattaḥ sthitaḥ,",
    "T04canprasu:1461": " sa na bhāṣate?",
    "T04canprasu:1462": " paśyati na?",
    "T04canprasu:1463": " tadaiko 'nekakriyo dṛṣṭaḥ,",
    "T04canprasu:1464": " evamekasmin gantari kriyādvayaṃ bhaviṣyati iti /",
    "T04canprasu:1465": " naivam /",
    "T04canprasu:1466": " śaktirhi kārako na dravyam /",
    "T04canprasu:1467": " kriyābhedācca tatsādhanasyāpi śakteḥ siddha eva bhedaḥ /",
    "T04canprasu:1468": " na hi sthitikriyayā vaktā syāt /",
    "T04canprasu:1469": " dravyamekamiti cet,",
    "T04canprasu:1470": " bhavatu evam,",
    "T04canprasu:1471": " na tu dravyaṃ kārakaḥ,",
    "T04canprasu:1472": " kiṃ tarhi śaktiḥ,",
    "T04canprasu:1473": " sā ca bhidyata eva /",
    "T04canprasu:1474": " api ca /",
    "T04canprasu:1475": " sadṛśakriyādvaya kārakatvaṃ naikadeśikasya dṛṣṭam,",
    "T04canprasu:1476": " ato naikasya ganturgamanadvayam // 6 //",
    "T04canprasu:1477": " atrāha- yadyapyevaṃ tathāpi gantari devadatte gamanamupalabhyate devadatto gacchatīti vyapadeśāt /",
    "T04canprasu:1478": " tataśca vidyata eva gamanaṃ gamanāśrayagantṛsadbhāvāt /",
    "T04canprasu:1479": " ucyate /",
    "T04canprasu:1480": " syādevaṃ yadi gamanāśrayo gantā syāt, na tvasti /",
    "T04canprasu:1481": " kathamityāha-",
    "T04canprasu:1482": " gantāraṃ cetiraskṛtya gamanaṃ nopapadyate /",
    "T04canprasu:1483": " gamane 'sati gantātha kuta eva bhaviṣyati // 7 //",
    "T04canprasu:1484": " gantāramantareṇa nirāśrayaṃ gamanamasadityuktam,",
    "T04canprasu:1485": " tataśca gantāraṃ cetiraskṛtya pratyākhyāya gamanaṃ nāsti,",
    "T04canprasu:1486": " asati gamane kuto nirhetuko gantā?",
    "T04canprasu:1487": " ato nāsti gamanam // 7 //",
    "T04canprasu:1488": " atrāha- vidyata eva gamanam,",
    "T04canprasu:1489": " tadvatastena vyapadeśāt /",
    "T04canprasu:1490": " iha gantā gamanena yuktaḥ,",
    "T04canprasu:1491": " tadyogācca gacchati /",
    "T04canprasu:1492": " yadi gamanaṃ na syāt,",
    "T04canprasu:1493": " gamanavato devadattasya gacchatīti vyapadeśo na syāt,",
    "T04canprasu:1494": " daṇḍābhāve daṇḍivyapadeśābhāvavat /",
    "T04canprasu:1495": " ucyate /",
    "T04canprasu:1496": " syādgamanam,",
    "T04canprasu:1497": " yadi gacchatītyevaṃ vyapadeśaḥ syāt / yasmāt-",
    "T04canprasu:1498": " gantā na gacchati tāvadagantā naiva gacchati /",
    "T04canprasu:1499": " anyo ganturagantuśca kastṛtīyo hi gacchati // 8 //",
    "T04canprasu:1500": " iha gacchatīti gantā,",
    "T04canprasu:1501": " sa tāvanna gacchati,",
    "T04canprasu:1502": " yathā ca na gacchati tathottareṇa ślokatrayeṇa pratipādayiṣyati /",
    "T04canprasu:1503": " agantāpi na gacchati /",
    "T04canprasu:1504": " agantā hi nāma yo gamikriyārahitaḥ /",
    "T04canprasu:1505": " gacchatīti ca gamikriyāyogapravṛttaḥ śabdaḥ /",
    "T04canprasu:1506": " yadyasāvagantā,",
    "T04canprasu:1507": " kathaṃ gacchati?",
    "T04canprasu:1508": " atha gacchati,",
    "T04canprasu:1509": " nāsau agantā iti /",
    "T04canprasu:1510": " tadubhayavyatirikto gacchatīti cennaivam /",
    "T04canprasu:1511": " ko hi ganturaganturvinirmuktastṛtīyo 'sti yo gacchatīti kalpyeta?",
    "T04canprasu:1512": " tasmānnāsti gamanam // 8 //",
    "T04canprasu:1513": " atrāha- nāgantā gacchati nāpyubhayarahitaḥ,",
    "T04canprasu:1514": " kiṃ tarhi gantaiva gacchatīti /",
    "T04canprasu:1515": " etadapyasat kiṃ kāraṇam? yasmāt-",
    "T04canprasu:1516": " gantā tāvadgacchatīti kathamevopapatsyate /",
    "T04canprasu:1517": " gamanena vinā gantā yadā naivopapadyate // 9 //",
    "T04canprasu:1518": " gantā gacchatītyatra vākye ekaiva gamikriyā,",
    "T04canprasu:1519": " tayā ca gacchatīti vyapadiśyate /",
    "T04canprasu:1520": " ganteti tu vyapadeśe nāsti dvitīyā gamikriyā iti /",
    "T04canprasu:1521": " gamanena vinā gantā,",
    "T04canprasu:1522": " agacchan ganteti yadā na saṃbhavati,",
    "T04canprasu:1523": " tadā gantā gacchatīti na yujyate /",
    "T04canprasu:1524": " kāmaṃ gacchatītyastu,",
    "T04canprasu:1525": " ganteti tu na saṃbhavatīti tadayuktam // 9 //",
    "T04canprasu:1526": " atha gatiyogātsagatika eva gantā,",
    "T04canprasu:1527": " tathāpi dvitīyagamikriyābhāvadgacchatīti vyapadeśo na syādityāha-",
    "T04canprasu:1528": " pakṣo gantā gacchatīti yasya tasya prasajyate /",
    "T04canprasu:1529": " gamanena vinā gantā ganturgamanamicchataḥ // 10 //",
    "T04canprasu:1530": " yasya vādino gamikriyāyogādeva ganteti pakṣaḥ,",
    "T04canprasu:1531": " tasya ganturgamanamicchataḥ sagamanagantṛvyapadeśādgamanena vinā gantā gacchatīti syāt,",
    "T04canprasu:1532": " dvitīyagamikriyābhāvāt /",
    "T04canprasu:1533": " ato gantā gacchatīti na yujyate /",
    "T04canprasu:1534": " gacchatītyetasyārthe ganteti śabdo gamanena vinā gantetyatra vākye // 10 //",
    "T04canprasu:1535": " atha ubhayatrāpi gatiyoga iṣyate gantā gacchatīti, evamapi-",
    "T04canprasu:1536": " gamane dve prasajyete gantā yadyuta gacchati /",
    "T04canprasu:1537": " ganteti cocyate yena gantā san yacca gacchati // 11 //",
    "T04canprasu:1538": " yena gamanena yogād gantetyucyate vyapadiśyate tadekaṃ gamanam /",
    "T04canprasu:1539": " gantā bhavan yacca gacchati,",
    "T04canprasu:1540": " yāṃ ca gatikriyāṃ karoti,",
    "T04canprasu:1541": " tadetadgamanadvayaṃ prasaktam /",
    "T04canprasu:1542": " ato gantṛdvayaprasaṅga iti pūrvavad dūṣaṇaṃ vaktavyam /",
    "T04canprasu:1543": " tasmānnāsti gacchatīti vyapadeśaḥ //",
    "T04canprasu:1544": " atrāha- yadyapyevam,",
    "T04canprasu:1545": " tathāpi devadatto gacchatīti vyapadeśasadbhāvādgamanastīti /",
    "T04canprasu:1546": " naivam /",
    "T04canprasu:1547": " yasmāddevadattāśrayaivaiṣā cintā kimasau gantā san gacchati,",
    "T04canprasu:1548": " uta agantā gacchati,",
    "T04canprasu:1549": " tadvayatirikto veti /",
    "T04canprasu:1550": " sarvathā ca nopapadyata iti yatkiṃcidetat //",
    "T04canprasu:1551": " atrāha- vidyata eva gamanam,",
    "T04canprasu:1552": " tadārambhasadbhāvāt /",
    "T04canprasu:1553": " iha devadattaḥ sthityupamardena gamanamārabhate /",
    "T04canprasu:1554": " na ca avidyamānakūrmaromaprāvārādikamārabhate /",
    "T04canprasu:1555": " ucyate /",
    "T04canprasu:1556": " syādgamanaṃ yadi tadāramme eva syāt / yasmāt-",
    "T04canprasu:1557": " gate nārabhyate gantuṃ gataṃ nārabhyate 'gate /",
    "T04canprasu:1558": " nārabhyate gamyamāne gantumārabhyate kuha // 12 //",
    "T04canprasu:1559": " yadi gamanārambho bhavet,",
    "T04canprasu:1560": " tad gate vādhvanyāramyeta,",
    "T04canprasu:1561": " agate vā gamyamāne vā /",
    "T04canprasu:1562": " tatra gate gamanaṃ nārabhyate,",
    "T04canprasu:1563": " taddhi nāma uparatagamikriyam /",
    "T04canprasu:1564": " yadi tatra gamanamārabhyeta,",
    "T04canprasu:1565": " tad gatamityevaṃ na syād atītavartamānayorvirodhāt /",
    "T04canprasu:1566": " agate 'pi gamanaṃ nārabhyate,",
    "T04canprasu:1567": " anāgatavartamānayorvirodhāt /",
    "T04canprasu:1568": " nāpi gamyamāne,",
    "T04canprasu:1569": " tadabhāvāt kriyādvayaprasaṅgāt kartṛdvayaprasaṅgācca /",
    "T04canprasu:1570": " tadevaṃ sarvatra gamanārambhamapaśyannāha- gantumārabhyate kuheti // 12 //",
    "T04canprasu:1571": " yathā ca gamanaṃ na saṃbhavati tathā pratipādayannāha-",
    "T04canprasu:1572": " na pūrvaṃ gamanārambhādgamyamānaṃ na vā gatam /",
    "T04canprasu:1573": " yatrārabhyeta gamanamagate gamanaṃ kutaḥ // 13 //",
    "T04canprasu:1574": " iha devadatto yadāvasthita āste,",
    "T04canprasu:1575": " sa tadā gamanaṃ nārabhate /",
    "T04canprasu:1576": " tasya gamanārambhātpūrvaṃ na gamyamānamadhvajātamasti,",
    "T04canprasu:1577": " na ca gataṃ yatra gamanamārabhyeta /",
    "T04canprasu:1578": " tasmād gatagamyamānābhāvādenayorna gamanārambhaḥ //",
    "T04canprasu:1579": " atha syāt- yadyapi gamanārambhātpūrvaṃ na gataṃ na gamyamānaṃ tathāpyagatamasti,",
    "T04canprasu:1580": " tatra gamanārambhaḥ syāditi /",
    "T04canprasu:1581": " ucyate /",
    "T04canprasu:1582": " agate gamanaṃ kutaḥ /",
    "T04canprasu:1583": " anupajātagamikriyamanārabdhagamikriyamagatam /",
    "T04canprasu:1584": " tatra gamanārambha ityasaṃbaddhametadityāha- agate gamanaṃ kutaḥ iti // 13 //",
    "T04canprasu:1585": " yadyapi gatāgatagamyamāneṣu gamanārambho nāsti,",
    "T04canprasu:1586": " gatāgatagamyamānāni tu santi /",
    "T04canprasu:1587": " na cāsati gamane etāni yujyanta iti /",
    "T04canprasu:1588": " ucyate /",
    "T04canprasu:1589": " syād gamanaṃ yadyetānyeva syuḥ /",
    "T04canprasu:1590": " sati hi gamikriyāprārambhe yatroparatā gamikriyā tad gatamiti parikalpyeta,",
    "T04canprasu:1591": " yatra vartamānā tad gamyamānam,",
    "T04canprasu:1592": " yatrājātā tadagatamiti /",
    "T04canprasu:1593": " yadā tu gamikriyāprārambha eva nāsti, tadā-",
    "T04canprasu:1594": " gataṃ kiṃ gamyamanaṃ kimagataṃ kiṃ vikalpyate /",
    "T04canprasu:1595": " adṛśyamāna ārambhe gamanasyaiva sarvathā // 14 //",
    "T04canprasu:1596": " prārambhe 'nupalabhyamāne kiṃ mithyādhvatrayaṃ parikalpyate,",
    "T04canprasu:1597": " kuto vā tadvayapadeśakāraṇaṃ gamanamityayuktametat // 14 //",
    "T04canprasu:1598": " atrāha- vidyata eva gamanaṃ tatpratipakṣasadbhāvāt /",
    "T04canprasu:1599": " yasya ca pratipakṣo 'sti,",
    "T04canprasu:1600": " tadasti,",
    "T04canprasu:1601": " ālokāndhakāravat pārāvāravat saṃśayaniścayavacca /",
    "T04canprasu:1602": " asti ca gamanasya pratipakṣaḥ sthānamiti /",
    "T04canprasu:1603": " ucyate /",
    "T04canprasu:1604": " syād gamanaṃ yadi tatpratipakṣaḥ sthānaṃ syāt /",
    "T04canprasu:1605": " kathamihedaṃ sthānaṃ ganturagantustadanyasya vā parikalpyeta?",
    "T04canprasu:1606": " sarvathā ca na yujyata ityāha-",
    "T04canprasu:1607": " gantā na tiṣṭhati tāvadagantā naiva tiṣṭhati /",
    "T04canprasu:1608": " anyo ganturagantuśca kastṛtīyo 'tha tiṣṭhati // 15 //",
    "T04canprasu:1609": " yathā gantā na tiṣṭhati tathottareṇa ślokenākhyāsyati /",
    "T04canprasu:1610": " agantāpi na tiṣṭhati,",
    "T04canprasu:1611": " sa hi tiṣṭhatyeva,",
    "T04canprasu:1612": " tasya kimaparayā sthityā prayojanam?",
    "T04canprasu:1613": " agantāpi na tiṣṭhati?",
    "T04canprasu:1614": " sa hi tiṣṭhatyeva, tasya (Pp_38)",
    "T04canprasu:1615": " kimaparayā sthityā prayojanam?",
    "T04canprasu:1616": " ekayā sthityā agantā aparayā tiṣṭhatīti sthitidvayaprasaṅgāt sthātṛdvayaprasaṅga iti pūrvavaddoṣaḥ /",
    "T04canprasu:1617": " gantragantṛrahitaścānyo nāsti // 15 //",
    "T04canprasu:1618": " atrāha- nāgantā tiṣṭhati,",
    "T04canprasu:1619": " nāpi ganturagantuścānyaḥ,",
    "T04canprasu:1620": " kiṃ tarhi gantaiva tiṣṭhatīti naivam / yasmāt-",
    "T04canprasu:1621": " gantā tāvattiṣṭhatīti kathamevopapatsyate /",
    "T04canprasu:1622": " gamanena vinā gantā yadā naivopapadyate // 16 //",
    "T04canprasu:1623": " yadāyaṃ tiṣṭhatītyucyate,",
    "T04canprasu:1624": " tadā sthitivirodhi gamanamasya nāsti,",
    "T04canprasu:1625": " vinā ca gamanaṃ gantṛvyapadeśo nāsti /",
    "T04canprasu:1626": " ato gantā tiṣṭhatīti nopapadyate // 16 //",
    "T04canprasu:1627": " atrāha- vidyata eva gamanam,",
    "T04canprasu:1628": " tannivṛttisadbhāvāt /",
    "T04canprasu:1629": " iha gaternivartamānaḥ sthitimārabhate gamanābhāve tu na tato nivarteta /",
    "T04canprasu:1630": " ucyate /",
    "T04canprasu:1631": " syād gamanaṃ yadi tannivṛttireva syāt /",
    "T04canprasu:1632": " [na tvasti] yasmāt-",
    "T04canprasu:1633": " na tiṣṭhati gamyamānānna gatānnāgatādapi /",
    "T04canprasu:1634": " tatra gantā gatādadhvano na nivartate gatyabhāvāt /",
    "T04canprasu:1635": " agatādapi, gatyabhāvādeva /",
    "T04canprasu:1636": " gamyamānādapi na nivartate tadanupalabdheḥ gamikriyābhāvācca /",
    "T04canprasu:1637": " tasmānna gatinivṛttiḥ //",
    "T04canprasu:1638": " atrāha- yadi gamanapratidvandvisthityabhāvādgatirasatī,",
    "T04canprasu:1639": " evaṃ tarhi gamanaprasiddhaye sthiti sādhayāmaḥ,",
    "T04canprasu:1640": " tatsiddhau gamanasiddhiḥ /",
    "T04canprasu:1641": " tasmādvidyata eva sthānaṃ pratidvandvisadbhāvāt,",
    "T04canprasu:1642": " sthiterhi pratidvandvi gamanam,",
    "T04canprasu:1643": " tadasti,",
    "T04canprasu:1644": " tataśca sthitirapi,",
    "T04canprasu:1645": " pratidvandvisadbhāvāt /",
    "T04canprasu:1646": " etadapyayuktam / yasmāt-",
    "T04canprasu:1647": " gamanaṃ saṃpravṛttiśca nivṛttiśca gateḥ samā // 17 //",
    "T04canprasu:1648": " atra hi yadgamanaṃ sthitisiddhaye varṇitaṃ tadgatyā samaṃ gatidūṣaṇena tulyamityarthaḥ /",
    "T04canprasu:1649": " yathā gantā na tiṣṭhati tāvadityādinā gatiprasiddhaye sthiterhetutvenopāttāyā dūṣaṇamuktam,",
    "T04canprasu:1650": " evamihāpi sthitiprasiddhaye gamanasya hetutvenopāttasya sthātā na gacchati tāvadityādinā ślokadvayapāṭhaparivartena dūṣaṇaṃ vaktavyamiti nāsti",
    "T04canprasu:1651": " tadabhāvātpratidvandvinī sthitirapīti /",
    "T04canprasu:1652": " evaṃ tāvad gamanaṃ gatyā tulyaṃ pratyākhyeyam //",
    "T04canprasu:1653": " atha syāt- vidyata eva sthānaṃ tadārambhasadbhāvāt /",
    "T04canprasu:1654": " iha gatyupamardena sthānamārabhyate,",
    "T04canprasu:1655": " kathaṃ tanna syāt? ucyate /",
    "T04canprasu:1656": " saṃpravṛttiśca gateḥ samā vācyā /",
    "T04canprasu:1657": " tatra yathā pūrvaṃ gate nārabhyate gantumityādinā gamanārambho niṣiddhaḥ, evamihāpi-",
    "T04canprasu:1658": " sthite nārabhyate sthātuṃ sthātuṃ nārabhyate 'sthite /",
    "T04canprasu:1659": " nārabhyate sthīyamāne sthātumārabhyate kuha //",
    "T04canprasu:1660": " ityādinā ślokatrayaparivartena sthānasaṃpravṛttirapi gateḥ samā /",
    "T04canprasu:1661": " sthānanivṛttirapi gatinivṛttyā samā pratyākhyeyā /",
    "T04canprasu:1662": " yathā gatiniṣedhe-",
    "T04canprasu:1663": " na tiṣṭhati gamyamānānna gatānnāgatādapi /",
    "T04canprasu:1664": " iti gaterdūṣaṇamuktam,",
    "T04canprasu:1665": " evaṃ sthitiniṣedhe 'pi",
    "T04canprasu:1666": " na gacchati sthīyamānānna sthitānnāsthitādapi /",
    "T04canprasu:1667": " iti gatyā tulyaṃ dūṣaṇamiti nāsti sthitiḥ /",
    "T04canprasu:1668": " tadabhāvātkuto gatipratipakṣasthitisadbhāvavādināṃ gateḥ siddhiriti // 17 //",
    "T04canprasu:1669": " api ca / yadi gamanaṃ syāt,",
    "T04canprasu:1670": " gantṛvyatirekeṇa vā syādavyatirekeṇa vā?",
    "T04canprasu:1671": " sarvathā ca vicāryamāṇaṃ na saṃbhavatītyāha-",
    "T04canprasu:1672": " yadeva gamanaṃ gantā sa eveti na yujyate /",
    "T04canprasu:1673": " anya eva punargantā gateriti na yujyate // 18 //",
    "T04canprasu:1674": " kathaṃ punarna yujyata ityāha-",
    "T04canprasu:1675": " yadeva gamanaṃ gantā sa eva hi bhavedyadi /",
    "T04canprasu:1676": " ekībhāvaḥ prasajyeta kartuḥ karmaṇa eva ca // 19 //",
    "T04canprasu:1677": " yeyaṃ gamikriyā,",
    "T04canprasu:1678": " sā yadi ganturavyatiriktā nānyā syāt,",
    "T04canprasu:1679": " tadā kartuḥ kriyāyāścaikatvaṃ syāt /",
    "T04canprasu:1680": " tataśca iyaṃ kriyā,",
    "T04canprasu:1681": " ayaṃ kartā,",
    "T04canprasu:1682": " iti viśeṣo na syāt /",
    "T04canprasu:1683": " na ca chidikriyāyāḥ chettuśca ekatvam /",
    "T04canprasu:1684": " ato yadeva gamanaṃ sa eva ganteti na yujyate // 19 //",
    "T04canprasu:1685": " anyatramapi gantṛgamanayoryathā nāsti tathā pratipādayannāha-",
    "T04canprasu:1686": " anya eva punargantā gateryadi vikalpyate /",
    "T04canprasu:1687": " gamanaṃ syādṛte ganturgantā syādgamanādṛte // 20 //",
    "T04canprasu:1688": " yadi hi gantṛgamanayoranyatvaṃ syāt,",
    "T04canprasu:1689": " tadā gamananirapekṣo gantā syāt,",
    "T04canprasu:1690": " gantṛnirapekṣaṃ ca gamanaṃ gṛhyeta pṛthak siddhaṃ ghaṭādiva paṭaḥ /",
    "T04canprasu:1691": " na ca gantuḥ pṛthaksiddhaṃ gamanaṃ gṛhyata iti /",
    "T04canprasu:1692": " anya eva punargantā gateriti na yujyate iti prasādhitametat // 20 //",
    "T04canprasu:1693": " tadevam-",
    "T04canprasu:1694": " ekībhāvena vā siddhirnānābhāvena vā yayoḥ /",
    "T04canprasu:1695": " na vidyate, tayoḥ siddhiḥ kathaṃ nu khalu vidyate // 21 //",
    "T04canprasu:1696": " yayorgantṛgamanayoryathoditanyāyena ekībhāvena vā nānābhāvena vā nāsti siddhiḥ,",
    "T04canprasu:1697": " tayoridānīṃ kenānyena prakāreṇa siddhirastu?",
    "T04canprasu:1698": " ata āha- tayoḥ siddhiḥ kathaṃ nu khalu vidyata iti /",
    "T04canprasu:1699": " nāsti gantṛgamanayoḥ siddhirityabhiprāyaḥ // 21 //",
    "T04canprasu:1700": " atrāha- iha devadatto gantā gacchatīti lokaprasiddham /",
    "T04canprasu:1701": " tatra yathā vaktā vācaṃ bhāṣate,",
    "T04canprasu:1702": " kartā kriyāṃ karoti,",
    "T04canprasu:1703": " iti prasiddham,",
    "T04canprasu:1704": " evaṃ yayā gatyā gantetyabhivyajyate tāṃ gacchatīti na yathoktadoṣaḥ /",
    "T04canprasu:1705": " tadapyasat / yasmāt-",
    "T04canprasu:1706": " gatyā yayocyate gantā gatiṃ tāṃ sa na gacchati /",
    "T04canprasu:1707": " yayā gatyā devadatto gantetyabhivyajate,",
    "T04canprasu:1708": " sa gantā san tāṃ tāvanna gacchati,",
    "T04canprasu:1709": " na prāpnoti yadi vā na karotītyarthaḥ /",
    "T04canprasu:1710": " yasmānna gatipūrvo 'sti",
    "T04canprasu:1711": " gateḥ pūrvo gatipūrvaḥ /",
    "T04canprasu:1712": " yadi gantā gateḥ pūrvaṃ siddhaḥ syāt,",
    "T04canprasu:1713": " sa tāṃ gacchet /",
    "T04canprasu:1714": " katham yasmāt-",
    "T04canprasu:1715": " kaścitkiṃciddhi gacchati // 22 //",
    "T04canprasu:1716": " kaściddevadattaḥ kiṃcidarthāntarabhūtaṃ grāmaṃ nagaraṃ vā gacchatīti dṛṣṭam /",
    "T04canprasu:1717": " na caivaṃ yayā gatyā gantetyucyate,",
    "T04canprasu:1718": " tasyāḥ pūrvaṃ siddharūpo gatinirapekṣo gantā nāma asti yastāṃ gacchet // 22 //",
    "T04canprasu:1719": " atha manyase- yayā gatyā gantetyabhivyajyate,",
    "T04canprasu:1720": " tāmeva asau na gacchati,",
    "T04canprasu:1721": " kiṃ tahi tato 'nyāmiti /",
    "T04canprasu:1722": " etadapyasat / yasmāt-",
    "T04canprasu:1723": " gatyā yayocyate gantā tato 'nyāṃ sa na gacchati /",
    "T04canprasu:1724": " gatī dve nopapadyete yasmādeke pragacchati // 23 //",
    "T04canprasu:1725": " yayā gatyā gantā abhivyajyate,",
    "T04canprasu:1726": " tato 'nyāmapi sa gantā san na gacchati,",
    "T04canprasu:1727": " gatidvayaprasaṅgāt /",
    "T04canprasu:1728": " yayā gatyā gantā abhivyajyate,",
    "T04canprasu:1729": " gantā san yāṃ cāparāṃ gacchatītyetad gatidvayaṃ prasaktam /",
    "T04canprasu:1730": " na ca ekasmin gantari gatidvayam /",
    "T04canprasu:1731": " ityuktametat /",
    "T04canprasu:1732": " etena vaktā vācaṃ bhāṣate kartā kriyāṃ karoti,",
    "T04canprasu:1733": " iti pratyuktam // 23 //",
    "T04canprasu:1734": " tadevam-",
    "T04canprasu:1735": " sadbhūto gamanaṃ gantā triprakāraṃ na gacchati /",
    "T04canprasu:1736": " nāsadbhūto 'pi gamanaṃ triprakāraṃ sa gacchati // 24 //",
    "T04canprasu:1737": " gamanaṃ sadasadbhūtastriprakāraṃ na gacchati /",
    "T04canprasu:1738": " tatra gamyata iti gamanamihocyate /",
    "T04canprasu:1739": " tatra sadbhūto gantā yo gamikriyāyuktaḥ /",
    "T04canprasu:1740": " asadbhūto gantā yo gamikriyārahitaḥ /",
    "T04canprasu:1741": " sadasadbhūto ya ubhayapakṣīyarūpaḥ /",
    "T04canprasu:1742": " evaṃ gamanamapi triprakāraṃ gamikriyāsaṃbandhena veditavyam /",
    "T04canprasu:1743": " tatra sadbhūto gantā sadbhūtamasadbhūtaṃ sadasadbhūtaṃ triprakāraṃ gamanaṃ na gacchati /",
    "T04canprasu:1744": " etacca karmakārakaparīkṣāyāmākhyāsyate /",
    "T04canprasu:1745": " evamasadbhūto 'pi gantā triprakāraṃ gamanaṃ na gacchati /",
    "T04canprasu:1746": " sadasadbhūto 'pīti tatraiva pratipādayiṣyati /",
    "T04canprasu:1747": " yataścaivaṃ gantṛgantavyagamanāni vicāryamāṇāni na santi,",
    "T04canprasu:1748": " tasmādgatiśca gantā ca gantavyaṃ ca na vidyate // 25 //",
    "T04canprasu:1749": " yathoktamāryākṣayamatinirdeśasūtre-",
    "T04canprasu:1750": " agatiriti bhadanta śāradvatīputra saṃkarṣaṇapadametat /",
    "T04canprasu:1751": " gatiriti bhadanta śāradvatīputra niṣkarṣaṇapadametat /",
    "T04canprasu:1752": " yatra na saṃkarṣaṇapadaṃ na niṣkarṣaṇapadaṃ tadāryāṇāṃ padam /",
    "T04canprasu:1753": " apadayogena anāgatiragatiścāryāṇāṃ gatiriti //",
    "T04canprasu:1754": " yadi bījamevāṅkure saṃkramati,",
    "T04canprasu:1755": " bījameva tatsyānna yadaṅkuraḥ śāśvatadoṣaprasaṅgaśca /",
    "T04canprasu:1756": " athāṅkuro 'nyata āgacchati,",
    "T04canprasu:1757": " ahetukadoṣaprasaṅgaḥ syāt /",
    "T04canprasu:1758": " na cāhetukasyotpattiḥ kharaviṣāṇasyeva //",
    "T04canprasu:1759": " ata evāha bhagavān-",
    "T04canprasu:1760": " bījasya sato yathāṅkuro na ca yo bīju sa caiva aṅkuro /",
    "T04canprasu:1761": " na ca anyu tato na caiva tadevamanuccheda aśāśvata dharmatā // iti //",
    "T04canprasu:1762": " mudrātpratimudra dṛśyate mudrasaṃkrānti na copalabhyate /",
    "T04canprasu:1763": " na ca tatra na caiva sānyato evaṃ saṃskāranucchedaśāśvatāḥ // iti ca //",
    "T04canprasu:1764": " tathā-",
    "T04canprasu:1765": " ādarśapṛṣṭhe tatha tailapātre nirīkṣate nārimukhaṃ alaṃkṛtam /",
    "T04canprasu:1766": " so tatra rāgaṃ janayitva bālo pradhāvito kāmi gaveṣamāṇo //",
    "T04canprasu:1767": " mukhasya saṃkrānti yadā na vidyate bimbe mukhaṃ naiva kadāci labhyate /",
    "T04canprasu:1768": " mūḍho yathā so janayeta rāgaṃ tathopamān jānatha sarvadharmān //",
    "T04canprasu:1769": " tathā [āryasamādhirājasūtre 'pi]-",
    "T04canprasu:1770": " tahi kāli so daśabalo anagho jinu bhāṣate imu samādhivaram /",
    "T04canprasu:1771": " supinopamā bhagavatī sakalā na hi kaści jāyati na co mriyate //",
    "T04canprasu:1772": " na ca sattvu labhyati na jīvu naro imi dharma phenakadalīsadṛśāḥ /",
    "T04canprasu:1773": " māyopamā gaganavidyusamā dakacandrasaṃnibha marīcisamāḥ //",
    "T04canprasu:1774": " na ca asmi loki mṛtu kaści naro paraloka saṃkramati gacchati vā /",
    "T04canprasu:1775": " na ca karma naśyati kadāci kṛtaṃ phalu deti kṛṣṇa śubha saṃsarato //",
    "T04canprasu:1776": " na ca śāśvataṃ na ca uccheda puno na ca karmasaṃcayu na cāpi sthitiḥ /",
    "T04canprasu:1777": " na ca so 'pi kṛtva punarāspṛśati na ca anyu kṛtva puna vedayate //",
    "T04canprasu:1778": " na ca saṃkramo na ca punāgamanaṃ na ca sarvamasti na ca nāsti punaḥ /",
    "T04canprasu:1779": " na ca dṛṣṭa sthānagatiśuddhiriho na ca satvacāra supaśāntagati //",
    "T04canprasu:1780": " supinopamaṃ hi tribhavaṃ vaśikaṃ laghu bhagnamanityena māyasamam /",
    "T04canprasu:1781": " na ca āgataṃ na ca ihopagataṃ śūnyānimitta sada saṃtatiyo //",
    "T04canprasu:1782": " anutpāda śānta animittapadaṃ sugatāna gocara jināna guṇā /",
    "T04canprasu:1783": " bala dhāraṇī daśabalāna balaṃ buddhāna iyaṃ vṛṣabhitā paramā //",
    "T04canprasu:1784": " varaśukladharmaguṇasaṃnicayo guṇajñānadhāraṇibalaṃ paramam /",
    "T04canprasu:1785": " ṛddhīvikurvaṇavidhiḥ paramo varapañcabhijñapratilābhanayaḥ //",
    "T04canprasu:1786": " iti vistaraḥ //",
    "T04canprasu:1787": " ityācāryacandrakīrtipādoparacitāyāṃ prasannapadāyāṃ madhyamakavṛttau gatāgataparīkṣā nāma dvitīyaṃ prakaraṇam //",
    "T04canprasu:1788": " cakṣurādīndriyaparīkṣā tṛtīyaṃ prakaraṇam /",
    "T04canprasu:1789": " atrāha- yadyapi gatiśca gantā ca gantavyaṃ ca na vidyate,",
    "T04canprasu:1790": " tathāpi pravacanasiddhayapekṣayā draṣṭṭadraṣṭavyadarśanādīnāmastitvamāstheyam /",
    "T04canprasu:1791": " tathā cābhidharme ucyate /",
    "T04canprasu:1792": " darśanaṃ śravaṇaṃ ghrāṇaṃ rasanaṃ sparśanaṃ manaḥ /",
    "T04canprasu:1793": " indriyāṇi ṣaḍeteṣāṃ draṣṭavyādīni gocaraḥ // 1 //",
    "T04canprasu:1794": " tasmātsanti darśanādīni svabhāvata iti /",
    "T04canprasu:1795": " ucyate /",
    "T04canprasu:1796": " na santi /",
    "T04canprasu:1797": " iha hi paśyatīti darśanaṃ cakṣuḥ,",
    "T04canprasu:1798": " tasya ca rūpaṃ viṣayatvenopadiśyate // 1 //",
    "T04canprasu:1799": " yathā darśanaṃ rūpaṃ na paśyati tathā pratipādayannāha-",
    "T04canprasu:1800": " svamātmānaṃ darśanaṃ hi tattameva na paśyati /",
    "T04canprasu:1801": " na paśyati yadātmānaṃ kathaṃ drakṣyati tatparān // 2 //",
    "T04canprasu:1802": " tatra tadeva darśanaṃ svātmānaṃ na paśyati svātmani kriyāvirodhāt /",
    "T04canprasu:1803": " tataśca svātmādarśanācchrotrādivannīlādikaṃ na paśyati /",
    "T04canprasu:1804": " tasmānnāsti darśanam // 2 //",
    "T04canprasu:1805": " yadyapi svātmānaṃ darśanaṃ na paśyati,",
    "T04canprasu:1806": " tathāṣyagnivat parān drakṣyati /",
    "T04canprasu:1807": " tathā hi agniḥparātmānameva dahati na svātmānam,",
    "T04canprasu:1808": " evaṃ darśanaṃ parāneva drakṣyati na svātmānamiti /",
    "T04canprasu:1809": " etadatyayuktam / yasmāt-",
    "T04canprasu:1810": " na paryāpto 'gnidṛṣṭānto darśanasya prasiddhaye /",
    "T04canprasu:1811": " yo 'yamagnidṛṣṭānto darśanasya prasiddhaye bhavatopanyastaḥ,",
    "T04canprasu:1812": " sa na paryāpto nālaṃ na samartho na yujyata ityarthaḥ / yasmāt-",
    "T04canprasu:1813": " sadarśanaḥ sa pratyukto gamyamānagatāgataiḥ // 3 //",
    "T04canprasu:1814": " saha darśanena vartata iti sadarśanaḥ /",
    "T04canprasu:1815": " yo 'yamagnidṛṣṭānto darśanaprasiddhaye bhavatopanyastaḥ,",
    "T04canprasu:1816": " so 'pi saha darśanena dārṣṭāntikārthena pratyukto dūṣitaḥ /",
    "T04canprasu:1817": " kena punarityāha- gamyamānagatāgataiḥ /",
    "T04canprasu:1818": " yathā gataṃ na gamyate nāgataṃ na gamyamānam,",
    "T04canprasu:1819": " evamagnināpi dagdhaṃ na dahyate nādagdhaṃ dahyata ityādinā samaṃ vācyam /",
    "T04canprasu:1820": " yathā ca na gataṃ nāgataṃ na gamyamānaṃ gamyate, evam-",
    "T04canprasu:1821": " na dṛṣṭaṃ dṛśyate tāvadadṛṣṭaṃ naiva dṛśyate /",
    "T04canprasu:1822": " dṛṣṭādṛṣṭavinirmuktaṃ dṛśyamānaṃ na dṛśyate //",
    "T04canprasu:1823": " ityādi vācyam // 3 //",
    "T04canprasu:1824": " yathā ca gantā na gacchati tāvadityādyuktam,",
    "T04canprasu:1825": " evaṃ na dagdhā dahati tāvadityādi vācyam /",
    "T04canprasu:1826": " evaṃ na draṣṭā paśyati tāvadityādinā agnidṛṣṭāntena saha gamyamānagatāgatairyasmātsamaṃ dūṣaṇam,",
    "T04canprasu:1827": " ato 'gnivad (Pp_44)",
    "T04canprasu:1828": " darśanasiddhiriti na yujyate /",
    "T04canprasu:1829": " tataśca siddhametat- svātmavad darśanaṃ parānapi na paśyatīti // 3 //",
    "T04canprasu:1830": " yadaivaṃ tadā-",
    "T04canprasu:1831": " nāpaśyamānaṃ bhavati yadā kiṃcana darśanam /",
    "T04canprasu:1832": " darśanaṃ paśyatītyevaṃ kathametattu yujyate // 4 //",
    "T04canprasu:1833": " yadā caivamapaśyanna kiṃciddarśanaṃ bhavati,",
    "T04canprasu:1834": " tadānīmapaśyato darśanātvāyogāt stambhādivat,",
    "T04canprasu:1835": " paśyatīti darśanamiti vyapadeśo na yujyate /",
    "T04canprasu:1836": " yadyapi darśanaśabdādanantaraṃ ślokabandhānurodhena darśana paśyatīti pāṭhaḥ,",
    "T04canprasu:1837": " tathāpi vyākhyānakāle paśyatīti darśanamityevaṃ kathametattu yujyate iti paṭhitavyam // 4 //",
    "T04canprasu:1838": " kiṃ cānyat- iha paśyatīti darśanamityucyamāne darśanakriyayā darśanasvabhāvasya vā cakṣuṣaḥ saṃbandhaḥ parikalpyeta,",
    "T04canprasu:1839": " adarśanasvabhāvasya vā?",
    "T04canprasu:1840": " ubhayathā ca na yujyate ityāha-",
    "T04canprasu:1841": " paśyati darśanaṃ naiva naiva paśyatyadarśanam /",
    "T04canprasu:1842": " darśanasvabhāvasya tāvad dṛśikriyāyuktasya bhūyaḥ paśyatītyādinā saṃbandho nopapadyate dṛśikriyādvayaprasaṅgāt darśanadvayaprasaṅgācca /",
    "T04canprasu:1843": " adarśanamapi na paśyati darśanakriyārahitatvādaṅgūlyagravadityābhiprāyaḥ / yadā",
    "T04canprasu:1844": " paśyati darśanaṃ naiva naiva paśyatyadarśanam / tadā",
    "T04canprasu:1845": " darśanaṃ paśyatītyevaṃ kathametattu yujyate //",
    "T04canprasu:1846": " ityanenaiva saṃbandhaḥ //",
    "T04canprasu:1847": " ye tu manyante- nirvyāpāraṃ hīdaṃ dharmamātramutpadyamānamutpadyate iti,",
    "T04canprasu:1848": " naiva kiṃcit,",
    "T04canprasu:1849": " kaścidviṣayaṃ paśyati kriyāyā abhāvāt,",
    "T04canprasu:1850": " tasmāddarśanaṃ na paśyatīti siddhametatprasādhyata iti /",
    "T04canprasu:1851": " atrocyate /",
    "T04canprasu:1852": " yadi kriyā vyavahārāṅgabhūtā na syāt,",
    "T04canprasu:1853": " tadā dharmamātramapi na syāt,",
    "T04canprasu:1854": " kriyāvirahitatvāt,",
    "T04canprasu:1855": " khapuṣpavaditi kutaḥ kriyārahitaṃ dharmamātraṃ bhaviṣyati?",
    "T04canprasu:1856": " tasmādyadi vyavahārasatyaṃ dharmamātravat kriyāpyabhyupagamyatām /",
    "T04canprasu:1857": " atha tattvacintā,",
    "T04canprasu:1858": " tadā kriyāvad dharmamātramapi nāstīti bhavatābhyupagamyatām /",
    "T04canprasu:1859": " yathoktaṃ śatake-",
    "T04canprasu:1860": " kriyāvān śāśvato nāsti nāsti sarvagate kriyā /",
    "T04canprasu:1861": " niṣkriyo nāstinā tulyo nairātmyaṃ kiṃ na te priyam // iti /",
    "T04canprasu:1862": " tasmānnāyaṃ vidhirbādhakaḥ parasya,",
    "T04canprasu:1863": " nāpyasmākaṃ siddhasādhanadoṣaḥ //",
    "T04canprasu:1864": " atrāha- naiva hi paśyatīti darśanamiti kartṛsādhanamabhyupagamyate,",
    "T04canprasu:1865": " kiṃ tarhi paśyatyanenetī darśanamiti karaṇasādhanam,",
    "T04canprasu:1866": " tataśca uktadoṣāprasaṅgaḥ /",
    "T04canprasu:1867": " yaścānena darśanena karaṇabhūtena paśyati,",
    "T04canprasu:1868": " sa draṣṭā,",
    "T04canprasu:1869": " eṣa ca vidyate vijñānamātmā vā,",
    "T04canprasu:1870": " kartṛsadbhāvācca darśanamapi siddhamiti / ucyate-",
    "T04canprasu:1871": " vyākhyāto darśanenaiva draṣṭā cāpyupagamyatām // 5 //",
    "T04canprasu:1872": " yathā svamātmānaṃ darśanaṃ hītyādinā dūṣaṇamuktam,",
    "T04canprasu:1873": " evaṃ draṣṭurapi darśanavaddūṣaṇaṃ veditavyam / tadyathā-",
    "T04canprasu:1874": " svamātmānaṃ naiva draṣṭā darśanena vipaśyati /",
    "T04canprasu:1875": " na paśyati yadātmānaṃ kathaṃ drakṣyati tatparān //",
    "T04canprasu:1876": " ityādi vācyam /",
    "T04canprasu:1877": " tasmāddarśanavad draṣṭāpi nāstīti siddham // 5 //",
    "T04canprasu:1878": " atrāha- vidyata eva draṣṭā tatkarmakaraṇasadbhāvāt /",
    "T04canprasu:1879": " iha yannāsti iti,",
    "T04canprasu:1880": " na tasya karmakaraṇe vidyete tadyathā vandhyāsūnoḥ /",
    "T04canprasu:1881": " asti ca draṣṭuḥ karaṇaṃ darśanaṃ draṣṭavyaṃ ca karma /",
    "T04canprasu:1882": " tasmācchettṛvadvidyamānakarmakaraṇo vidyata eva draṣṭeti /",
    "T04canprasu:1883": " ucyate /",
    "T04canprasu:1884": " naiva hi draṣṭavyadarśane vidyete,",
    "T04canprasu:1885": " tatkuto draṣṭā syāt?",
    "T04canprasu:1886": " draṣṭusāpekṣe hi draṣṭavyadarśane /",
    "T04canprasu:1887": " sa ca nirūttyamāṇaḥ-",
    "T04canprasu:1888": " tiraskṛtya draṣṭā nāstyatiraskṛtya ca darśanam /",
    "T04canprasu:1889": " iha draṣṭā nāma yadi kaścitsyāt,",
    "T04canprasu:1890": " sa darśanasāpekṣo vā syānnirapekṣo vā /",
    "T04canprasu:1891": " tatra yadi darśanasāpekṣo 'tiraskṛtya darśanamiṣyate,",
    "T04canprasu:1892": " tadā siddhasya vā darśanāpekṣā syādasiddhasya vā /",
    "T04canprasu:1893": " tatra siddho draṣṭā na hi darśanamapekṣate /",
    "T04canprasu:1894": " kiṃ siddhasya sato draṣṭuḥ punardarśanāpek ṣā kuryāt?",
    "T04canprasu:1895": " na hi siddhaṃ punarapi sādhyata iti /",
    "T04canprasu:1896": " athāsiddho 'pekṣeta,",
    "T04canprasu:1897": " asiddhatvādvandhyāsutavaddarśanaṃ nāpekṣate /",
    "T04canprasu:1898": " evaṃ tāvadatiraskṛtya darśanamapekṣya draṣṭā nāsti /",
    "T04canprasu:1899": " tiraskṛtyāpi,",
    "T04canprasu:1900": " darśananirapekṣatvāt ityuktaṃ prāk /",
    "T04canprasu:1901": " tadevaṃ tiraskṛtyātiraskṛtya vā darśanaṃ yadā draṣṭā nāsti, tadā-",
    "T04canprasu:1902": " draṣṭavyaṃ darśanaṃ caiva draṣṭaryasati te kutaḥ // 6 //",
    "T04canprasu:1903": " draṣṭaryasati nirhetuke draṣṭavyadarśane na saṃbhavataḥ iti kutastatsadbhāvād draṣṭā prasetsyati?",
    "T04canprasu:1904": " atrāha- vidyete eva draṣṭavyadarśane,",
    "T04canprasu:1905": " tatkāryasadbhāvāt / tatra-",
    "T04canprasu:1906": " pratītya mātāpitarau yathoktaḥ putrasaṃbhavaḥ /",
    "T04canprasu:1907": " cakṣūrūpe pratītyaivamukto vijñānasaṃbhavaḥ // 7 //",
    "T04canprasu:1908": " iti draṣṭavyaṃ darśanaṃ ca pratītya vijñānamutpadyate /",
    "T04canprasu:1909": " trayāṇāṃ saṃnipātātsāsravasparśaḥ,",
    "T04canprasu:1910": " sparśasahajā vedanā,",
    "T04canprasu:1911": " tatpratyayā tṛṣṇeti /",
    "T04canprasu:1912": " evaṃ catvāryapi bhavāṅgāni draṣṭavyadarśanahetukāni vidyante /",
    "T04canprasu:1913": " tasmātkāryasadbhāvād draṣṭavyadarśane vidyete iti / 7 //",
    "T04canprasu:1914": " ucyate- syātāmete,",
    "T04canprasu:1915": " yadi vijñānādicatuṣṭayameva syāt / yasmāt-",
    "T04canprasu:1916": " draṣṭavyadarśanābhāvādvijñānādicatuṣṭayam /",
    "T04canprasu:1917": " nāstīti",
    "T04canprasu:1918": " iha draṣṭurabhāvād draṣṭavyadarśane api na sta ityuktam /",
    "T04canprasu:1919": " ataḥ kuto vijñānādicatuṣṭayaṃ vijñānasparśavedanātṛṣṇākhyam?",
    "T04canprasu:1920": " tasmānna santi vijñānādīni //",
    "T04canprasu:1921": " atrāha- santyevatāni tatkāryasadbhāvāt /",
    "T04canprasu:1922": " iha tṛṣṇāpratyayamupādānamityādinā upādānabhavajātijarāmaraṇādikaṃ vijñānādicatuṣṭayādutpadyate,",
    "T04canprasu:1923": " tasmātsanti vijñānādīni tatkāryasadbhāvāt /",
    "T04canprasu:1924": " (Pp_46) ucyate /",
    "T04canprasu:1925": " syurupādānādīni yadi vijñānādicatuṣṭayameva syāt /",
    "T04canprasu:1926": " yadā tu draṣṭavyadarśanābhāvādvijñānādicatuṣṭayaṃ naivāsti, tadā-",
    "T04canprasu:1927": " upādānādīni bhaviṣyanti punaḥ katham // 8 //",
    "T04canprasu:1928": " na santyupādānādīnītyarthaḥ // 8 //",
    "T04canprasu:1929": " idānīṃ darśanavaccheṣāyatanavyākhyānātideśārthamāha-",
    "T04canprasu:1930": " vyākhyātaṃ śravaṇaṃ ghrāṇaṃ rasanaṃ sparśanaṃ manaḥ /",
    "T04canprasu:1931": " darśanenaiva jānīyācchrotṛśrotavyakādi ca // 9 //",
    "T04canprasu:1932": " iti //",
    "T04canprasu:1933": " uktaṃ hi bhagavatā-",
    "T04canprasu:1934": " na cakṣuḥ prekṣate rūpaṃ mano dharmānna vetti ca /",
    "T04canprasu:1935": " etatta paramaṃ satyaṃ yatra loko na gāhate //",
    "T04canprasu:1936": " sāmagryā darśanaṃ yatra prakāśayati nāyakaḥ /",
    "T04canprasu:1937": " prāhopacārabhūmiṃ tāṃ paramārthasya buddhimān // iti //",
    "T04canprasu:1938": " tathā-",
    "T04canprasu:1939": " cakṣuśca pratītya rūpataḥ cakṣuvijñānamihopajāyate /",
    "T04canprasu:1940": " no cakṣuṣi rūpa niśritaṃ rūpasaṃkrānti na caiva cakṣuṣi //",
    "T04canprasu:1941": " nairātmya 'śubhāśca dharmime teṣvātmeti śubhāśca kalpitāḥ /",
    "T04canprasu:1942": " viparītamasadvikalpitaṃ cakṣuvijñāna tato 'pi jāyate //",
    "T04canprasu:1943": " vijñānanirodhasaṃbhavaṃ vijñānaupādavayaṃ vipaśyati /",
    "T04canprasu:1944": " na kahiṃci gataṃ na cāgataṃ śūnya māyopama yogi paśyati //",
    "T04canprasu:1945": " tathācāryopālipṛcchāyām-",
    "T04canprasu:1946": " sarva sayogi tu paśyati cakṣustatra na paśyati pratyayahīnam /",
    "T04canprasu:1947": " naiva ca cakṣu prapaśyati rūpaṃ tena sayogaviyogavikalpaḥ //",
    "T04canprasu:1948": " ālokasamāśrita paśyati cakṣū rūpa manoramacitraviśiṣṭam /",
    "T04canprasu:1949": " yena ca yogasamāśritacakṣustena na paśyati cakṣu kadāci //",
    "T04canprasu:1950": " yo 'pi ca śrūyati śabdu manojñaḥ so 'pi ca nāntari jātu praviṣṭaḥ /",
    "T04canprasu:1951": " saṃkramaṇaṃ na ca labhyati tasya kalpavaśāttu samucchritu śabdaḥ // iti //",
    "T04canprasu:1952": " tathā-",
    "T04canprasu:1953": " gītaṃ na nṛtyamapi vādyarutaṃ na grāhyaṃ svapnopamā hi ratayo 'budhamohanāśca /",
    "T04canprasu:1954": " saṃkalpalālasa gatā abudhā 'tra nāśaṃ kiṃ kleśadāsa iva bālajano bhavāmi // iti //",
    "T04canprasu:1955": " ityācāryacandrakīrtipādoparacitāyāṃ prasannapadāyāṃ madhyamakavṛttau cakṣurādīndriyaparīkṣā nāma tṛtīyaṃ prakaraṇam //",
    "T04canprasu:1956": " skandhaparīkṣā caturtha prakaraṇam /",
    "T04canprasu:1957": " atrāha- yadyevaṃ cakṣurādīnīndriyāṇi na santi,",
    "T04canprasu:1958": " na skandhāḥ,",
    "T04canprasu:1959": " apratiṣedhāt tadantargatāni cendriyāṇi,",
    "T04canprasu:1960": " atastānyapi bhaviṣyantīti /",
    "T04canprasu:1961": " ucyate /",
    "T04canprasu:1962": " syureva, yadi skandhāḥ syuḥ tatra rūpaskandhamadhikṛtyāha-",
    "T04canprasu:1963": " rūpakāraṇanirmuktaṃ na rūpamupalabhyate /",
    "T04canprasu:1964": " rūpeṇāpi na nirmuktaṃ dṛśyate rūpakāraṇam // 1 //",
    "T04canprasu:1965": " tatra rūpaṃ bhautikam /",
    "T04canprasu:1966": " tasya kāraṇaṃ catvāri mahābhūtāni /",
    "T04canprasu:1967": " tadvayatiriktaṃ pṛthagbhūtaṃ rūpaṃ rūpaśabdagandharasaspraṣṭavyākhyaṃ nopalabhyate ghaṭādiva paṭaḥ /",
    "T04canprasu:1968": " rūpeṇāpi na nirmuktaṃ rūpātpṛthagbhūtaṃ rūpakāraṇamupalabhyate // 1 //",
    "T04canprasu:1969": " tadetatpratijñādvayaṃ prasādhayitukāma āha-",
    "T04canprasu:1970": " rūpakāraṇanirmukte rūpe rūpaṃ prasajyate /",
    "T04canprasu:1971": " āhetukaṃ, na cāstyarthaḥ kaścidāhetukaḥ kvacit // 2 //",
    "T04canprasu:1972": " yathā ghaṭādarthāntarabhūtaḥ paṭo na ghaṭahetukaḥ,",
    "T04canprasu:1973": " evaṃ rūpakāraṇacaturmahābhūtavyatirikta bhautikaṃ rūpamiṣyamāṇaṃ na bhūtahetukaṃ syāt /",
    "T04canprasu:1974": " na cāstyarthaḥ kaścidāhetukaḥ kvacit /",
    "T04canprasu:1975": " tasmādahetukatvadoṣaprasaṅgānna rūpakāraṇanirmuktaṃ rūpamabhyupetavyamiti // 2 //",
    "T04canprasu:1976": " idānīṃ rūpeṇāpi vinirmuktaṃ yathā rūpakāraṇaṃ nāsti,",
    "T04canprasu:1977": " tathā pratipādayannāha-",
    "T04canprasu:1978": " rūpeṇa tu vinirmuktaṃ yadi syādrūpakāraṇam /",
    "T04canprasu:1979": " yadi kāryarūpavinirmuktaṃ rūpakāraṇaṃ syāt,",
    "T04canprasu:1980": " tadā,",
    "T04canprasu:1981": " yathā ghaṭātkuṇḍaṃ pṛthaksiddhaṃ ghaṭahetukaṃ na bhavati,",
    "T04canprasu:1982": " evaṃ kāryātpṛthagbhūtaṃ kāraṇamiṣyamāṇam-",
    "T04canprasu:1983": " akāryakaṃ kāraṇaṃ syāt",
    "T04canprasu:1984": " nirhetukaṃ syāt /",
    "T04canprasu:1985": " kāraṇasya hi kāraṇatve kāryapravṛttirhetuḥ,",
    "T04canprasu:1986": " kāryanirapekṣācca kāraṇāt pṛthaksiddhā nāsti kāryapravṛttiḥ /",
    "T04canprasu:1987": " yaccākāryakaṃ kāraṇaṃ tannirhetukatvānnaroragaturagaviṣāṇavannāstyevetyāha-",
    "T04canprasu:1988": " nāstyakāryaṃ ca kāraṇam // 3 //",
    "T04canprasu:1989": " iti // 3 //",
    "T04canprasu:1990": " atha cedaṃ rūpasya kāraṇamiṣyamāṇaṃ sati vā rūpe kāraṇatveneṣyate 'sati vā?",
    "T04canprasu:1991": " ubhayathā ca nopapadyata ityāha-",
    "T04canprasu:1992": " rūpe satyeva rūpasya kāraṇaṃ nopapadyate /",
    "T04canprasu:1993": " rūpe 'satyeva rūpasya kāraṇaṃ nopapadyate // 4 //",
    "T04canprasu:1994": " sati vā saṃvidyamāne rūpe kiṃ rūpakāraṇena prayojanam?",
    "T04canprasu:1995": " asati asaṃvidyamāne rūpe kiṃ kiṃ rūpakāraṇena prayojanam,",
    "T04canprasu:1996": " kasya vā tatkāraṇaṃ parikalpyate?",
    "T04canprasu:1997": " tasmādasatyapi rūpe rūpakāraṇaṃ nopapadyate // 4 //",
    "T04canprasu:1998": " atha syāt- yadyapi evaṃ rūpakāraṇaṃ na saṃbhavati,",
    "T04canprasu:1999": " tathāpi kāryaṃ rūpaṃ saṃvidyate,",
    "T04canprasu:2000": " sadbhāvāt kāraṇamapi bhaviṣyatīti /",
    "T04canprasu:2001": " syādevam, yadi kāryaṃ rūpaṃ syāt /",
    "T04canprasu:2002": " na tvasti / ysmāt-",
    "T04canprasu:2003": " niṣkāraṇaṃ punā rūpaṃ naiva naivopapadyate /",
    "T04canprasu:2004": " rūpakāraṇaṃ yathā nāsti tathoktam /",
    "T04canprasu:2005": " asati kāraṇe kuto nirhetukaṃ kāryaṃ rūpaṃ bhavet?",
    "T04canprasu:2006": " naiva naivetyanena sāvadhāraṇena pratiṣedhadvayena ahetukatvādasyātyaniṣṭatāṃ darśayati /",
    "T04canprasu:2007": " yataścaivaṃ rūpaṃ sarvathā vicāryamāṇaṃ na saṃbhavati,",
    "T04canprasu:2008": " tasmāt",
    "T04canprasu:2009": " tattvadarśī yogī",
    "T04canprasu:2010": " rūpagatān kāṃścinna vikalpān vikalpayet // 5 //",
    "T04canprasu:2011": " sapratighāpratighasanidarśanānidarśanātītānāgatanīlapītādivikalpān rūpālambanānna kāṃścitparikalpayitumarhatītyarthaḥ // 5 //",
    "T04canprasu:2012": " api ca / idaṃ rūpakāraṇamiṣyamāṇaṃ sadṛśaṃ kāryaṃ niṣpādayedasadṛśaṃ vā?",
    "T04canprasu:2013": " ubhayathā ca nopapadyate ityāha-",
    "T04canprasu:2014": " na kāraṇasya sadṛśaṃ kāryamityupapadyate /",
    "T04canprasu:2015": " na kāraṇasyāsadṛśaṃ kāryamityupapadyate // 6 //",
    "T04canprasu:2016": " tatra rūpakāraṇaṃ kaṭhinadravoṣṇataralasvabhāvam /",
    "T04canprasu:2017": " bhautikaṃ tu cakṣurādhyātmikaṃ pañcacakṣurvijñānādyāśrayakarūpaprasādātmakam /",
    "T04canprasu:2018": " bāhyaṃ tu rūpādyāyatanādikaṃ cakṣurvijñānādigrāhyalakṣaṇaṃ na mahābhūtasvabhāvamiti /",
    "T04canprasu:2019": " ato bhinnalakṣaṇatvānnirvāṇavatkāryakāraṇayoḥ sādṛśyameva nāstīti",
    "T04canprasu:2020": " na kāraṇasya sadṛśaṃ kāryamityupapadyate /",
    "T04canprasu:2021": " na cāpi sadṛśānāṃ śālibījādīnāṃ parasparakāryakāraṇabhāvo dṛṣṭaḥ, ityataḥ",
    "T04canprasu:2022": " na kāraṇasya sadṛśaṃ kāryamityupapadyate /",
    "T04canprasu:2023": " tathāpi",
    "T04canprasu:2024": " na kāraṇasyāsadṛśaṃ kāryamityupapadyate /",
    "T04canprasu:2025": " bhinnalakṣaṇatvānnirvāṇavadevetyabhiprāyaḥ // 6 //",
    "T04canprasu:2026": " yathā cedaṃ rūpaṃ vicāryamāṇaṃ sarvathā nopapadyate,",
    "T04canprasu:2027": " evaṃ vedanādayo 'pi,",
    "T04canprasu:2028": " ityatidiśannāha-",
    "T04canprasu:2029": " vedanācittasaṃjñānāṃ saṃskārāṇāṃ ca sarvaśaḥ /",
    "T04canprasu:2030": " sarveṣāmeva bhāvānāṃ rūpeṇaiva samaḥ kramaḥ // 7 //",
    "T04canprasu:2031": " vedanādikamapi sarvaṃ rūpavicāreṇaiva samaṃ yojyam /",
    "T04canprasu:2032": " yathaiva hyekasya dharmasya śūnyatā pratipādayitumiṣṭā mādhyamikena,",
    "T04canprasu:2033": " tathaiva sarvadharmāṇāmapīti // 7 //",
    "T04canprasu:2034": " ataḥ-",
    "T04canprasu:2035": " vigrahe yaḥ parīhāraṃ kṛte śūnyatayā vadet /",
    "T04canprasu:2036": " sarvaṃ tasyāparihṛtaṃ samaṃ sādhyena jāyate // 8 //",
    "T04canprasu:2037": " tatra parapakṣadūṣaṇaṃ vigrahaḥ /",
    "T04canprasu:2038": " śūnyatayā kāraṇabhūtayā rūpaṃ niḥsvabhāvamityevaṃ sasvabhāvavāde pratiṣiddhe,",
    "T04canprasu:2039": " yadi paraḥ parihāraṃ brūyāt- vedanādayastāvatsanti,",
    "T04canprasu:2040": " tadvadrūpamapyastīti,",
    "T04canprasu:2041": " tadetatsarvaṃ tasyāparihṛtaṃ bhavati /",
    "T04canprasu:2042": " yasmādvedanādīnāmapi sadbhāvaḥ sādhyena rūpasadbhāvena samo veditavyaḥ /",
    "T04canprasu:2043": " yathā rūpaṃ svakāraṇāttattvānyatvena vicāryamāṇamasat,",
    "T04canprasu:2044": " evaṃ sparśapratyayā vedanā,",
    "T04canprasu:2045": " vijñānasahajā saṃjñā,",
    "T04canprasu:2046": " avidyāpratyayāḥ saṃskārāḥ,",
    "T04canprasu:2047": " saṃskārapratyayaṃ ca vijñānaṃ svakāraṇātsparśādeḥ tattvānyatvādinā vicāryamāṇaṃ nāstīti sarvametatsādhyasamaṃ bhavati /",
    "T04canprasu:2048": " yathā vedanādayaḥ sādhyasamāḥ,",
    "T04canprasu:2049": " evaṃ lakṣyalakṣaṇakāryakāraṇāvayavyavayavādayo 'pi sarva eva padārthāḥ rūpeṇa sādhyena samā iti kutaḥ parasya parīhāra saṃbhavet?",
    "T04canprasu:2050": " sarvaṃ vacanamasya sādhyasamaṃ bhavatīti sarvatra śāstre parīhāreṇa sādhyasamatvaṃ mādhyamikenā grāhaṇīyamityācāryaḥ śikṣayati // 8 //",
    "T04canprasu:2051": " yathā ca parapakṣadūṣaṇe vihi 'toyaṃ vidhiḥ,",
    "T04canprasu:2052": " evaṃ vyākhyānakāle 'pītyāha-",
    "T04canprasu:2053": " vyākhyāne ya upālambhaṃ kṛte śūnyatayā vadet /",
    "T04canprasu:2054": " sarvaṃ tasyānupālabdhaṃ samaṃ sādhyena jāyate // 9 //",
    "T04canprasu:2055": " vyākhyānakāle 'pi yaḥ śiṣyadeśīyaścodyamupālambhaṃ kuryāt,",
    "T04canprasu:2056": " tasyāpi taccodyamupālambhākhyaṃ pūrvavatsādhyasamaṃ veditavyam / yathoktam-",
    "T04canprasu:2057": " bhāvasyaikasya yo draṣṭā draṣṭā sarvasya sa smṛtaḥ /",
    "T04canprasu:2058": " ekasya śūnyatā yaiva saiva sarvasya śūnyatā // iti /",
    "T04canprasu:2059": " āryagaganagañjasamādhisūtre 'pi-",
    "T04canprasu:2060": " ekena dharmeṇa tu sarvadharmān anugacchate māyamarīcisādṛśān /",
    "T04canprasu:2061": " agrāhyatucchānalikānaśāśvatān so bodhimaṇḍaṃ nacireṇa gacchati // iti //",
    "T04canprasu:2062": " samādhirājasūtre 'pi-",
    "T04canprasu:2063": " yatha ñāta tayātmasaṃjña tathaiva sarvatra peṣitā buddhiḥ /",
    "T04canprasu:2064": " sarve ca tatsvabhāvā dharma viśuddhā gaganakalpāḥ //",
    "T04canprasu:2065": " ekena sarvaṃ jānāti sarvamekena paśyati /",
    "T04canprasu:2066": " kiyadbahu pi bhāvetvā na tasyotpadyate madaḥ // iti /",
    "T04canprasu:2067": " ityācāryacandrakīrtipādoparacittāyāṃ prasannapadāyāṃ madhyamakavṛttau skandhaparīkṣā nāma caturtha prakaraṇam //",
    "T04canprasu:2068": " dhātuparīkṣā pañcamaṃ prakaraṇam //",
    "T04canprasu:2069": " atrāha- dhātavaḥ santi pratiṣedhābhāvāt /",
    "T04canprasu:2070": " uktaṃ ca bhagavatā- ṣaḍdhāturayaṃ mahārāja puruṣapudgala ityādi /",
    "T04canprasu:2071": " tataśca pravacanapāṭhāddhātuvatskandhāyatanānyeva santīti /",
    "T04canprasu:2072": " ucyate /",
    "T04canprasu:2073": " syuḥ skandhāyatanāni yadi dhātava eva syuḥ /",
    "T04canprasu:2074": " kathamityāha-",
    "T04canprasu:2075": " nākāśaṃ vidyate kiṃcitpūrvamākāśalakṣaṇāt /",
    "T04canprasu:2076": " alakṣaṇaṃ prasajyeta syātpūrvaṃ yadi lakṣaṇāt // 1 //",
    "T04canprasu:2077": " tatra ṣaḍ dhātava uktāḥ pṛthivyaptejovāyvākāśavijñānākhyāḥ /",
    "T04canprasu:2078": " tatrākāśamadhikṛtyocyate dūṣaṇaṃ svarūpanirūpaṇāt /",
    "T04canprasu:2079": " ihākāśasyānāvaraṇaṃ lakṣaṇamucyate /",
    "T04canprasu:2080": " yad yasmātpūrvamākāśamanāvaraṇa lakṣaṇāllakṣyaṃ syāt,",
    "T04canprasu:2081": " tatra lakṣaṇapravartanādanāvaraṇalakṣaṇātpūrvaṃ nākāśaṃ lakṣyarūpamiti /",
    "T04canprasu:2082": " yadā caivam-",
    "T04canprasu:2083": " nākāśaṃ vidyate kiṃcitpūrvamākāśalakṣaṇāt /",
    "T04canprasu:2084": " alakṣaṇaṃ prasajyeta syātpūrvaṃ yadi lakṣaṇāt //",
    "T04canprasu:2085": " tathāhi alakṣaṇaṃ pravartatām /",
    "T04canprasu:2086": " tadabhāve khapuṣpavannāstyākāśamityāha-",
    "T04canprasu:2087": " alakṣaṇo na kaścicca bhāvaḥ saṃvidyate kvacit /",
    "T04canprasu:2088": " iti / atrāha- lakṣaṇapravṛttirlakṣye bhavet,",
    "T04canprasu:2089": " tatsadbhāvāllakṣyamapyastīti /",
    "T04canprasu:2090": " etadapi nāsti / yasmāt-",
    "T04canprasu:2091": " asatyalakṣaṇe bhāve kramatāṃ kuha lakṣaṇam // 2 //",
    "T04canprasu:2092": " lakṣaṇātpūrvamalakṣaṇo bhāvo nāstītyuktam /",
    "T04canprasu:2093": " tataśca asati asaṃvidyamāne alakṣaṇe lakṣaṇarahite bhāve kuha idānīṃ lakṣaṇaṃpravartatāmiti nāsti lakṣaṇapravṛttiḥ // 2 //",
    "T04canprasu:2094": " api ca / idaṃ lakṣaṇaṃ pravartamānaṃ salakṣaṇe vā pravarteta alakṣaṇe vā?",
    "T04canprasu:2095": " ubhayathā ca nopapadyata ityāha-",
    "T04canprasu:2096": " nālakṣaṇe lakṣaṇasya pravṛttirna salakṣaṇe /",
    "T04canprasu:2097": " salakṣaṇālakṣaṇābhyāṃ nāpyanyatra pravartate // 3 //",
    "T04canprasu:2098": " tatra alakṣaṇe kharaviṣāṇavanna lakṣaṇapravṛttiḥ /",
    "T04canprasu:2099": " salakṣaṇe 'pi bhāve na lakṣaṇapravṛttirūpapadyate prayojanābhāvāt /",
    "T04canprasu:2100": " kiṃ hi lakṣaṇavataḥ prasiddhasya bhāvasya punarlakṣaṇakṛtyaṃ syāt?",
    "T04canprasu:2101": " ityanavasthā atiprasaṅgaścaivaṃ syāt /",
    "T04canprasu:2102": " na hyasau kadācinna salakṣaṇaḥ syāditi sadaiva lakṣaṇapravṛttiḥ prasajyeta /",
    "T04canprasu:2103": " na caitadiṣṭam /",
    "T04canprasu:2104": " tasmātsalakṣaṇe 'pi bhāve na lakṣaṇapravṛttiparupadyate prayojanābhāvāt /",
    "T04canprasu:2105": " tatraivaṃ syāt- salakṣaṇālakṣaṇābhyāmanyatra pravartiṣyata iti / ucyate-",
    "T04canprasu:2106": " salakṣaṇālakṣaṇābhyāṃ nāpyanyatra pravartate /",
    "T04canprasu:2107": " kiṃ kāraṇam?",
    "T04canprasu:2108": " asadbhāvāt /",
    "T04canprasu:2109": " yadi salakṣaṇo nālakṣaṇaḥ,",
    "T04canprasu:2110": " athālakṣaṇo na salakṣaṇaḥ /",
    "T04canprasu:2111": " ataḥ salakṣaṇaśca alakṣaṇaśceti vipratiṣiddhametat /",
    "T04canprasu:2112": " na ca vipratiṣiddhaṃ saṃbhavati /",
    "T04canprasu:2113": " tasmādasaṃbhavādeva salakṣaṇe cālakṣaṇe ca lakṣaṇapravṛttirnopapadyate iti // 3 //",
    "T04canprasu:2114": " athāpi syāt- yadyapi na lakṣaṇapravṛttiḥ,",
    "T04canprasu:2115": " tathāpi lakṣyamastīti etadapi nāsti / yasmāt-",
    "T04canprasu:2116": " lakṣaṇāsaṃpravṛttau ca na lakṣyamupapadyate /",
    "T04canprasu:2117": " yadā lakṣaṇapravṛttireva nāsti tadā kathaṃ lakṣyaṃ syāt?",
    "T04canprasu:2118": " naiva saṃbhavatītyabhiprāyaḥ /",
    "T04canprasu:2119": " atrāha- lakṣaṇapravṛttistvayā niṣiddhā na tu lakṣaṇam,",
    "T04canprasu:2120": " tataśca vidyate lakṣyam,",
    "T04canprasu:2121": " lakṣaṇa sadbhāvāt / ucyate-",
    "T04canprasu:2122": " lakṣyasyānupapattau ca lakṣaṇasyāpyasaṃbhavaḥ // 4 //",
    "T04canprasu:2123": " lakṣaṇāsaṃpravṛttau ca na lakṣyamupapadyate iti pratipāditam / tadā",
    "T04canprasu:2124": " lakṣyasyānupapattau ca lakṣaṇasyāpyasaṃbhavaḥ /",
    "T04canprasu:2125": " nirāśrayatvāt // 4 //",
    "T04canprasu:2126": " yadā caivaṃ lakṣaṇaṃ nāsti,",
    "T04canprasu:2127": " tadā lakṣaṇasadbhāvādvidyate lakṣyamiti yaduktaṃ tanna yataścaitadevam-",
    "T04canprasu:2128": " tasmānna vidyate lakṣyaṃ lakṣaṇaṃ naiva vidyate /",
    "T04canprasu:2129": " iti nigamanam //",
    "T04canprasu:2130": " atrāha- yadyāpi lakṣyalakṣaṇe na staḥ, tathā (pyā)",
    "T04canprasu:2131": " kāśamasti, bhāvarūpaṃ ca bhavadākāśa lakṣyaṃ lakṣaṇaṃ vā syāt /",
    "T04canprasu:2132": " tasmāllakṣyalakṣaṇe api ṣṭa iti /",
    "T04canprasu:2133": " etadapyayuktamityāha-",
    "T04canprasu:2134": " lakṣyalakṣaṇanirmukto naiva bhāvo 'pi vidyate // 5 //",
    "T04canprasu:2135": " lakṣyalakṣaṇe yathā na staḥ,",
    "T04canprasu:2136": " tathoktaṃ prāk /",
    "T04canprasu:2137": " yadā anayorabhāvaḥ,",
    "T04canprasu:2138": " tadā lakṣyalakṣaṇarahitatvādākāśakusumavannāstyākāśam // 5 //",
    "T04canprasu:2139": " yadyākāśaṃ bhāvo na bhavati,",
    "T04canprasu:2140": " abhāvastarhi astu?",
    "T04canprasu:2141": " etadapi nāsti / yasmāt-",
    "T04canprasu:2142": " avidyamāne bhāve ca kasyābhāvo bhaviṣyati /",
    "T04canprasu:2143": " yadā ākāśaṃ bhāvo na bhavati,",
    "T04canprasu:2144": " tadā bhāvasyāsattve kasyābhāvaḥ kalpyatām?",
    "T04canprasu:2145": " vakṣyati hi-",
    "T04canprasu:2146": " bhāvasya cedaprasiddhirabhāvo naiva sidhyati /",
    "T04canprasu:2147": " bhāvasya hyanyathābhāvamabhāvaṃ bruvate janāḥ // iti /",
    "T04canprasu:2148": " tasmād bhāvābhāvādabhāvo 'pyākāśaṃ na saṃbhavati /",
    "T04canprasu:2149": " rūpābhāvaścākāśamiti vyavasthāpyate /",
    "T04canprasu:2150": " yadyapi rūpaṃ syāttadā rūpābhāva ākāśamiti syāt /",
    "T04canprasu:2151": " yadā ca yathoktena nyāyena rūpameva nāsti,",
    "T04canprasu:2152": " tadā kasyābhāva ākāśaṃ syāt?",
    "T04canprasu:2153": " atrāha- vidyete eva bhāvābhāvau,",
    "T04canprasu:2154": " tatparīkṣakasadbhāvāt /",
    "T04canprasu:2155": " asti ca bhavān bhāvābhāvayoḥ parīkṣakaḥ, ya evāha-",
    "T04canprasu:2156": " avidyamāne bhāve ca kasyābhāvo bhaviṣyati /",
    "T04canprasu:2157": " iti / tasmād bhavato bhāvābhāvaparīkṣakasya sadbhāvāt parīkṣyāvapi bhāvābhāvau vidyete iti /",
    "T04canprasu:2158": " ucyate /",
    "T04canprasu:2159": " etadapyayuktam / yasmāt-",
    "T04canprasu:2160": " bhāvābhāvavidharmā ca bhāvābhāvamavaiti kaḥ // 6 //",
    "T04canprasu:2161": " syātāṃ bhāvābhāvau yadi,",
    "T04canprasu:2162": " tadā tayoḥ parīkṣako bhāvo va syādabhāvo vā /",
    "T04canprasu:2163": " yadi bhāva iṣyate, tasya",
    "T04canprasu:2164": " lakṣyalakṣaṇanirmukto naiva bhāvo 'pi vidyate /",
    "T04canprasu:2165": " ityuktaṃ dūṣaṇam /",
    "T04canprasu:2166": " atha abhāvaḥ,",
    "T04canprasu:2167": " avidyamāne bhāve ca kasyābhāvo bhaviṣyati /",
    "T04canprasu:2168": " ityatroktametadduṣaṇam /",
    "T04canprasu:2169": " na ca bhāvābhāvavisadṛśadharmā kaścit tṛtīyaḥ padārtho 'sti,",
    "T04canprasu:2170": " yo 'nayoravagamaka iti nāsti bhāvābhāvayoḥ parīkṣakaḥ /",
    "T04canprasu:2171": " ata evoktaṃ bhagavatā-",
    "T04canprasu:2172": " bhāvānabhāvāniti yaḥ prajānati sa sarvabhāveṣu na jātu sajjate /",
    "T04canprasu:2173": " yaḥ sarvabhāveṣu na jātu sajjate sa ānimittaṃ bhajate samādhim // iti /",
    "T04canprasu:2174": " tathā-",
    "T04canprasu:2175": " yo 'pi ca cintayi śūnyakadharmān so 'pi kumārgapapannaku balaḥ /",
    "T04canprasu:2176": " akṣara kīrtita śūnyaka dharmāḥ te ca anakṣara akṣara uktāḥ //",
    "T04canprasu:2177": " śānta paśānta ya cintayi dharmān so 'pi ca cinta na jātu na bhūtaḥ /",
    "T04canprasu:2178": " cittavitarkaṇa sarvi papañcāḥ sūkṣma acintiya budhyatha dharmān //",
    "T04canprasu:2179": " iti vistaraḥ // 6 //",
    "T04canprasu:2180": " idānīṃ pratipāditamarthaṃ nigamayannāha-",
    "T04canprasu:2181": " tasmānna bhāvo nābhāvo na lakṣyaṃ nāpi lakṣaṇam /",
    "T04canprasu:2182": " ākāśam",
    "T04canprasu:2183": " iti / yathā cākāśam, evam-",
    "T04canprasu:2184": " ākāśasamā dhātavaḥ pañca ye pare // 7 //",
    "T04canprasu:2185": " pṛthivyādidhātavo ye pañca pare 'vaśiṣyante,",
    "T04canprasu:2186": " te 'pi ākāśavad bhāvābhāvalakṣyalakṣaṇaparikalpasvarūparahitāḥ parijñeyā ityarthaḥ // 7 //",
    "T04canprasu:2187": " tadevaṃ padārthānāṃ svabhāve vyavasthite avidyātimiropahatamatinayanatayā anādisaṃsārābhyastatayā",
    "T04canprasu:2188": " bhāvābhāvādiviparītadarśanā nirvāṇānugāmyaviparītanaiḥsvabhāvyadarśanasanmārgaparibhraṣṭāḥ",
    "T04canprasu:2189": " astitvaṃ ye tu paśyanti nāstitvaṃ cālpabuddhayaḥ /",
    "T04canprasu:2190": " bhāvānāṃ te na paśyanti draṣṭavyopaśamaṃ śivam // 8 //",
    "T04canprasu:2191": " draṣṭavyopaśamaṃ śivalakṣaṇaṃ sarvakalpanājālarahitaṃ jñānajñeyanivṛttisvabhāvaṃ śivaṃ paramārthasvabhāvam /",
    "T04canprasu:2192": " paramārthamajaramamaramaprapañcaṃ nirvāṇaṃ śūnyatāsvabhāvaṃ te na paśyanti mandabuddhitayā astitvaṃ nāstitvaṃ cābhiniviṣṭāḥ santa iti /",
    "T04canprasu:2193": " yathoktamāryaratnāvalyām-",
    "T04canprasu:2194": " nāstiko durgatiṃ yāti sugatiṃ yātyanāstikaḥ /",
    "T04canprasu:2195": " yathābhūtaparijñānānmokṣamadvayaniśritaḥ // iti //",
    "T04canprasu:2196": " āryasamādhirāje coktaṃ bhagavatā-",
    "T04canprasu:2197": " astīti nāstīti ume 'pi antā śuddhī aśuddhīti ime 'pi antā /",
    "T04canprasu:2198": " tasmādume anta vivarjayitvā madhye 'pi sthānaṃ na karoti paṇḍitaḥ //",
    "T04canprasu:2199": " astīti nāstīti vivāda eṣaḥ śuddhī aśuddhīti ayaṃ vivādaḥ /",
    "T04canprasu:2200": " vivādaprāptyā na dukhaṃ praśāmyate avivādaprāptyā ca duḥkhaṃ nirudhyate // iti /",
    "T04canprasu:2201": " tasmādasaṃbhava eva yatsāṃsārikeṇa mārgeṇa nirvāṇamadhigamyata iti // 8 //",
    "T04canprasu:2202": " ityācāryacandrakīrtipādoparacitāyāṃ prasannapadāyāṃ madhyamakavṛttau dhātuparīkṣā nāma pañcamaṃ prakaraṇam //",
    "T04canprasu:2203": " rāgaraktaparīkṣā ṣaṣṭhaṃ prakaraṇam /",
    "T04canprasu:2204": " atrāha- vidyanta eva skandhāyatanadhātavaḥ /",
    "T04canprasu:2205": " kutaḥ? tadāśrayasaṃkleśopalabdheḥ /",
    "T04canprasu:2206": " iha yannāsti,",
    "T04canprasu:2207": " na tadāśrayasaṃkleśopalabdhirasti bandhyāduhituriva vandhyāsūnoḥ /",
    "T04canprasu:2208": " santi ca rāgādayaḥ kleśāḥ saṃkleśanibandhanam /",
    "T04canprasu:2209": " yathoktaṃ bhagavatā- bālo bhikṣave aśrutavān pṛthagjanaḥ prajñaptimanupatitaḥ cakṣuṣā rūpāṇi dṛṣṭvā saumanasyasthānīyānyabhiniviśate /",
    "T04canprasu:2210": " so 'bhiniviṣṭaḥ san rāgamutpādayati /",
    "T04canprasu:2211": " raktaḥ san rāgajaṃ dveṣajaṃ mohajaṃ karmābhisaṃskaroti kāyena vācā manaseti vistaraḥ /",
    "T04canprasu:2212": " ucyate /",
    "T04canprasu:2213": " syuḥ skandhāyatanadhātavo yadi rāgādaya eva kleśāḥ syuḥ /",
    "T04canprasu:2214": " ihāyaṃ rāgaḥ parikalpyamāno bālapṛthagjanaiḥ sati rakte nare parikalpyeta asati vā?",
    "T04canprasu:2215": " ubhayathā ca na yujyata ityāha-",
    "T04canprasu:2216": " rāgādyadi bhavetpūrvaṃ rakto rāgatiraskṛtaḥ /",
    "T04canprasu:2217": " taṃ pratītya bhavedrāgo rakte rāgo bhavetsati // 1 //",
    "T04canprasu:2218": " tatra rāgaḥ saktiradhyavasānaṃ saṅgo 'bhiniveśa iti paryāyāḥ /",
    "T04canprasu:2219": " rakto rāgāśrayaḥ /",
    "T04canprasu:2220": " sa yadi rakto rāgātpūrvaṃ rāgatiraskṛto rāgarahito bhavet,",
    "T04canprasu:2221": " tadā taṃ rāgatiraskṛtaṃ raktaṃ pratītya rāgo bhavet /",
    "T04canprasu:2222": " evaṃ sakti rakte rāgo bhavediti yuktam /",
    "T04canprasu:2223": " na tvevaṃ saṃbhavati,",
    "T04canprasu:2224": " yadrāgarahito raktaḥ syāt /",
    "T04canprasu:2225": " arhatāmapi rāgaprasaṅgāt // 1 //",
    "T04canprasu:2226": " yadyevaṃ sati rakte na rāgaḥ,",
    "T04canprasu:2227": " asati tarhi rakte rāgo 'stu /",
    "T04canprasu:2228": " etadapyayuktamityāha-",
    "T04canprasu:2229": " rakte 'sati punā rāgaḥ kuta eva bhaviṣyati /",
    "T04canprasu:2230": " yadā sati rakte rāgo nāsti,",
    "T04canprasu:2231": " tadā kathamasati rakte nirāśrayo rāgaḥ setsyati?",
    "T04canprasu:2232": " na hi asati phale tatpakvatā saṃbhavatīti //",
    "T04canprasu:2233": " atrāha- yadyapi tvayā rāgo niṣiddhaḥ,",
    "T04canprasu:2234": " tathāpi rakto 'sti,",
    "T04canprasu:2235": " apratiṣedhāt /",
    "T04canprasu:2236": " na ca rāgamantareṇa rakto yuktaḥ,",
    "T04canprasu:2237": " tasmādayamapyastīti /",
    "T04canprasu:2238": " ucyate /",
    "T04canprasu:2239": " syādrāgo yadi raktaḥ syāt /",
    "T04canprasu:2240": " yasmādayaṃ rakta iṣyamāṇaḥ sati vā rāge parikalpyeta, asati vā?",
    "T04canprasu:2241": " ubhayathā ca nopapadyate ityāha-",
    "T04canprasu:2242": " sati vāsati vā rāge rakte 'pyeṣa samaḥ kramaḥ // 2 //",
    "T04canprasu:2243": " tatra yadi sati rāge raktaḥ parikalpyeta,",
    "T04canprasu:2244": " tatrāpi eṣa eva rāgānupapattikramo 'nantarokto rakte 'pi tulyaḥ /",
    "T04canprasu:2245": " raktādyadi bhavetpūrvaṃ rāgo raktatiraskṛtaḥ /",
    "T04canprasu:2246": " ityādi / athāsati rāge rakta iṣyate,",
    "T04canprasu:2247": " etadapyayuktam / yasmāt-",
    "T04canprasu:2248": " rāge 'sati punā raktaḥ kuta eva bhaviṣyati /",
    "T04canprasu:2249": " iti / tasmādrakto 'pi nāsti /",
    "T04canprasu:2250": " rāgaraktābhāvācca skandhādayo 'pi na santīti // 2 //",
    "T04canprasu:2251": " atrāha- naiva hi rāgaraktayoḥ paurvāparyeṇa saṃbhavo yata idaṃ dūṣaṇaṃ syāt,",
    "T04canprasu:2252": " kiṃ tarhi rāgaraktayoḥ sahaivodbhavaḥ /",
    "T04canprasu:2253": " cittasahabhūtena rāgeṇa hi cittaṃ rajyate,",
    "T04canprasu:2254": " tacca raktamiti /",
    "T04canprasu:2255": " ato vidyete eva rāgaraktāviti /",
    "T04canprasu:2256": " ucyate / evamapi-",
    "T04canprasu:2257": " sahaiva punarudbhūtirna yuktā rāgaraktayoḥ /",
    "T04canprasu:2258": " sahotpādo 'pi na yukto rāgaraktayoḥ / yasmāt-",
    "T04canprasu:2259": " bhavetāṃ rāgaraktau hi nirapekṣau parasparam // 3 //",
    "T04canprasu:2260": " sahabhāvāt savyetaragoviṣāṇavadityabhiprāyaḥ // 3 //",
    "T04canprasu:2261": " api ca / anayo rāgaraktayoḥ sahabhāvaḥ ekatve parikalpyeta pṛthaktve vā?",
    "T04canprasu:2262": " tatra yadi ekatve,",
    "T04canprasu:2263": " tanna yujyate / yasmāt",
    "T04canprasu:2264": " naikatve sahabhāvo 'sti",
    "T04canprasu:2265": " kasmātpunarnāstītyāha-",
    "T04canprasu:2266": " na tenaiva hi tatsaha /",
    "T04canprasu:2267": " na hi rāgasvātmā rāgādavyatirikto rāgeṇa saheti vyapadiśyate //",
    "T04canprasu:2268": " idānīṃ pṛthaktve 'pi sahabhāvābhāvamāha-",
    "T04canprasu:2269": " pṛthaktve sahabhāvo 'tha kuta eva bhaviṣyati // 4 //",
    "T04canprasu:2270": " na hi pṛthagbhūtayorālokāndhakārayoḥ saṃsāranirvāṇayorvā sahabhāvo dṛṣṭa iti // 4 //",
    "T04canprasu:2271": " kiṃ cānyat-",
    "T04canprasu:2272": " ekatve sahabhāvaścetsyātsahāyaṃ vināpi saḥ /",
    "T04canprasu:2273": " pṛthaktve sahabhāvaścetsyātsahāyaṃ vināpi saḥ // 5 //",
    "T04canprasu:2274": " yadi ekatve sahabhāvaḥ syāt,",
    "T04canprasu:2275": " tadā yatra yatraikatvaṃ tatra tatra sahabhāva ityekasyāpi sahabhāvaḥ syāt /",
    "T04canprasu:2276": " pṛthaktve 'pi sahabhāve iṣyamāṇe yatra yatra pṛthaktvaṃ tatra tatra sahabhāva iti aśvādivyatiriktasya pṛthagavasthitasya goḥ asahāyasya sahabhāvaḥ syāt // 5 //",
    "T04canprasu:2277": " kiṃ ca-",
    "T04canprasu:2278": " pṛthaktve sahabhāvaśca yadi kiṃ rāgaraktayoḥ /",
    "T04canprasu:2279": " siddhaḥ pṛthakpṛthagbhāvaḥ sahabhāvo yatastayoḥ // 6 //",
    "T04canprasu:2280": " pṛthaktve sahabhāvaśca rāgaraktayoḥ parikalpyate /",
    "T04canprasu:2281": " kimanayoḥ siddhaḥ pṛthakpṛthagbhāvaḥ?",
    "T04canprasu:2282": " kiṃ rāganirapekṣo raktaḥ siddho yatastayoḥ sahabhāvaḥ syāt?",
    "T04canprasu:2283": " pṛthakpṛthaksiddhayoreva hi gavāśvayoḥ sahabhāvo dṛṣṭaḥ /",
    "T04canprasu:2284": " na tvevaṃ rāgaraktau pṛthakpṛthaksiddhāviti nāstyanayoḥ sahabhāvaḥ // 6 //",
    "T04canprasu:2285": " athavā / pṛthakpṛthagasiddhayorna sahabhāva iti kṛtvā-",
    "T04canprasu:2286": " siddhaḥ pṛthakpṛthagbhāvo yadi vā rāgaraktayoḥ /",
    "T04canprasu:2287": " parikalpyate bhavatā,",
    "T04canprasu:2288": " kimidānīṃ sahabhāvenākiṃcitkareṇa parikalpitenetyāha-",
    "T04canprasu:2289": " sahabhāvaṃ kimarthaṃ tu parikalpayase tayoḥ // 7 //",
    "T04canprasu:2290": " rāgaraktayoḥ siddhayarthaṃ sahabhāvaḥ parikalpyate /",
    "T04canprasu:2291": " saca pṛthakpṛthagasiddhayornāstīti pṛthakpṛthak siddhirabhyupagamyate tvayā /",
    "T04canprasu:2292": " nanvevaṃ sati siddhatvātkimanayoḥ sahabhāvena kṛtyam?",
    "T04canprasu:2293": " atha-",
    "T04canprasu:2294": " pṛthaṅ na sidhyatītyevaṃ sahabhāvaṃ vikāṅkṣasi /",
    "T04canprasu:2295": " pṛthakpṛthag rāgaraktayoḥ siddhirnāstīti kṛtvā yadyanayoḥ sahabhāvamicchasi,",
    "T04canprasu:2296": " sa ca pṛthakpṛthagasiddhayornāstīti-",
    "T04canprasu:2297": " sahabhāvaprasiddhayartha pṛthaktvaṃ bhūya icchasi // 8 //",
    "T04canprasu:2298": " nanvevaṃ sati itaretarāśrayāyāṃ siddhau sthitāyāṃ kasyedānīṃ siddhau satyāṃ kasya siddhirastu? // 8 //",
    "T04canprasu:2299": " yāvatā-",
    "T04canprasu:2300": " pṛthagbhāvāprasiddheśca sahabhāvo na sidhyati /",
    "T04canprasu:2301": " katamasmin pṛthagbhāve sahabhāvaṃ satīcchasi // 9 //",
    "T04canprasu:2302": " nāstyeva sa pṛthagbhāvaḥ sahabhāvānapekṣo yasmin pṛthagbhāve sati sahabhāvasiddhiḥ syādityasaṃbhāvayannāha-",
    "T04canprasu:2303": " katamasminpṛthagbhāve sahabhāvaṃ satīcchasi // 9 //",
    "T04canprasu:2304": " tadevaṃ yathoditavicāraparāmarśena rāgaraktayorasiddhiṃ nigamayannāha-",
    "T04canprasu:2305": " evaṃ raktena rāgasya siddhirna saha nāsaha /",
    "T04canprasu:2306": " iti / yathā ca rāgaraktayorna paurvāparyeṇa siddhiḥ nāpi sahabhāvena,",
    "T04canprasu:2307": " evaṃ sarvabhāvānāmapītyatidiśannāha-",
    "T04canprasu:2308": " rāgavatsarvadharmāṇāṃ siddhirna saha nāsaha // 10 //",
    "T04canprasu:2309": " iti dveṣadviṣṭamohamūḍhādīnāṃ rāgaraktavadasiddhiryojyate // 10 //",
    "T04canprasu:2310": " ata evoktaṃ bhagavatā-",
    "T04canprasu:2311": " yo rajyeta yatra vā rajyeta yena vā rajyeta,",
    "T04canprasu:2312": " yo duṣyeta yatra vā duṣyeta yena vā duṣyeta,",
    "T04canprasu:2313": " yo muhyeta yatra vā muhyeta yena vā muhyeta,",
    "T04canprasu:2314": " sa taṃ dharma na samanupaśyati taṃ dharma nopalabhate /",
    "T04canprasu:2315": " sa taṃ dharmamasamanupaśyannanupalabhamāno 'rakto 'duṣṭo 'mūḍho 'viparyastacittaḥ samāhita ityucyate /",
    "T04canprasu:2316": " tīrṇaḥ pāraga ityucyate /",
    "T04canprasu:2317": " kṣemaprāpta ityucyate /",
    "T04canprasu:2318": " abhayaprāpta ityucyate /",
    "T04canprasu:2319": " yāvat kṣīṇāsrava ityucyate /",
    "T04canprasu:2320": " niḥkleśo vaśībhūtaḥ suvimuktacittaḥ suvimuktaprajña ājāneyo mahābhāgaḥ kṛtakṛtyaḥ",
    "T04canprasu:2321": " kṛtakaraṇīyaḥ apahatabhāro 'nuprāptasvakārthaḥ parikṣīṇabhavasaṃyojanaḥ samyagājñāsuvimuktacittaḥ",
    "T04canprasu:2322": " sarvacetovaśitāparamapāramiprāptaḥ śramaṇa ityucyate /",
    "T04canprasu:2323": " iti vistaraḥ //",
    "T04canprasu:2324": " tathā-",
    "T04canprasu:2325": " ye rāgadoṣamadamohasabhāva jñātvā saṃkalpahetujanitaṃ vitathapravṛttam /",
    "T04canprasu:2326": " na vikalpayanti na virāgamapīha teṣām [āśu] sarvabhavabhāvavibhāvitānām //",
    "T04canprasu:2327": " ityācāryacandrakīrtipādoparacittāyāṃ prasannapadāyāṃ madhyamakavṛttau rāgaraktaparīkṣā nāma ṣaṣṭhaṃ prakaraṇam //",
    "T04canprasu:2328": " saṃskṛtaparīkṣā saptamaṃ prakaraṇam /",
    "T04canprasu:2329": " atrāha- vidyanta eva saṃskṛtasvabhāvāḥ,",
    "T04canprasu:2330": " skandhāyatanadhātavaḥ utpādādisaṃskṛtalakṣaṇasadbhāvāt /",
    "T04canprasu:2331": " uktaṃ hi bhagavatā- trīṇīmāni saṃskṛtasya saṃskṛtalakṣaṇāni /",
    "T04canprasu:2332": " saṃskṛtasya bhikṣavaḥ utpādo 'pi prajñāyate,",
    "T04canprasu:2333": " vyayo 'pi,",
    "T04canprasu:2334": " sthityanyathātvamapīti /",
    "T04canprasu:2335": " na ca avidyamānasya kharaviṣāṇasyeva jātyādilakṣaṇamasti /",
    "T04canprasu:2336": " tasmātsaṃskṛtalakṣaṇopadeśādvidyanta eva skandhāyatanadhātavaḥ iti /",
    "T04canprasu:2337": " ucyate /",
    "T04canprasu:2338": " syuḥ skandhāyatanadhātavaḥ saṃskṛtasvabhāvāstāvakena matena,",
    "T04canprasu:2339": " yadi jātyādilakṣaṇameva bhavet /",
    "T04canprasu:2340": " ihāyamutpādaḥ saṃskṛtalakṣaṇatveneṣyamāṇaḥ saṃskṛto vā tallakṣaṇatveneṣyate,",
    "T04canprasu:2341": " asaṃskṛto vā? tatra-",
    "T04canprasu:2342": " yadi saṃskṛta utpādastatra yuktā trilakṣaṇī /",
    "T04canprasu:2343": " trayāṇāṃ lakṣaṇānāṃ samāhārastrilakṣaṇī /",
    "T04canprasu:2344": " iyaṃ ca utpādasthitibhaṅgasamāhārasvabhāvasarvasaṃskṛtāvyabhicāriṇīti kṛtvā yadi utpādaḥ saṃskṛta iti parikalpyate,",
    "T04canprasu:2345": " tadā utpāde 'pi trilakṣaṇī prasajyate /",
    "T04canprasu:2346": " tataśca rūpādivallakṣyatvamutpādasya syāt,",
    "T04canprasu:2347": " na saṃskṛtalakṣaṇatvam /",
    "T04canprasu:2348": " athotpāde 'pi trilakṣaṇī neṣyate,",
    "T04canprasu:2349": " tadā trilakṣaṇīrahitatvādākāśavat saṃskṛtalakṣaṇatvamasyāvahīyate ityāha-",
    "T04canprasu:2350": " athāsaṃskṛta utpādaḥ kathaṃ saṃskṛtalakṣaṇam // 1 //",
    "T04canprasu:2351": " iti / naitatsaṃskṛtalakṣaṇamityabhiprāyaḥ // 1 //",
    "T04canprasu:2352": " api ca / ime utpādādayaḥ saṃskṛtasya lakṣaṇatvena parikalpyamānā vyastā vā pṛthagvā lakṣaṇatvena parikalpyeran,",
    "T04canprasu:2353": " samastā vā sahabhūtā vā?",
    "T04canprasu:2354": " ubhayathā ca na yujyata ityāha-",
    "T04canprasu:2355": " utpādādyāstrayo vyastā nālaṃ lakṣaṇakarmaṇi /",
    "T04canprasu:2356": " saṃskṛtasya samastāḥ syurekatra kathamekadā // 2 //",
    "T04canprasu:2357": " tatra vyastā lakṣaṇakarmaṇi na yujyante /",
    "T04canprasu:2358": " yadi utpādakāle sthitibhaṅgau na syātāṃ tadā sthitibhaṅgarahitasya ākāśasyeva saṃskṛtalakṣaṇatvenānupapadya evotpādaḥ /",
    "T04canprasu:2359": " atha sthitikāle utpādabhaṅgau na staḥ,",
    "T04canprasu:2360": " tadā tadrahitasya sthitiḥ syāt /",
    "T04canprasu:2361": " utpādabhaṅgarahitaśca padārtho nāstyeveti na asyāvidyamānasya khapuṣpavat sthitiryujyate /",
    "T04canprasu:2362": " kiṃ ca /",
    "T04canprasu:2363": " sthitiyuktasya paścādanityatayāpi yogo na syāt,",
    "T04canprasu:2364": " tadvirodhidharmākrāntatvāt /",
    "T04canprasu:2365": " atha syāt- pūrvaṃ śāśvato bhūtvā paścādaśāśvata iti,",
    "T04canprasu:2366": " na caikapadārthaḥ śāśvataścāśāśvataśca yukta iti notpādabhaṅgarahitasya sthitiḥ /",
    "T04canprasu:2367": " tathā yadi bhaṅgakāle sthityutpādau na syātām,",
    "T04canprasu:2368": " evamapyanutpannasya sthitirahitasya khapuṣpasya vināśo 'pi nāstīti /",
    "T04canprasu:2369": " evaṃ tāvadutpādādayo vyastā nālaṃ lakṣaṇakarmaṇi nālaṃ na paryāptā ityarthaḥ //",
    "T04canprasu:2370": " idānīṃ samastā api na yujyanta ityāha-",
    "T04canprasu:2371": " samastāḥ syurekatra kathamekadā /",
    "T04canprasu:2372": " ekatra padārthe,",
    "T04canprasu:2373": " ekasmin kāle,",
    "T04canprasu:2374": " parasparaviruddhatvādrāgavairāgyavat,",
    "T04canprasu:2375": " ālokāndhakāravadvā na yujyanta ityabhiprāyaḥ /",
    "T04canprasu:2376": " yasminneva kṣaṇe padārtho jāyate,",
    "T04canprasu:2377": " tasminneva tiṣṭhati vinaśyati ceti kaḥ sacetāḥ pratipadyeta?",
    "T04canprasu:2378": " tasmātsamastānāmapi utpādādīnāṃ saṃskṛtasya lakṣaṇakarmaṇi nāsti sāmarthyam // 2 //",
    "T04canprasu:2379": " atha yaduktaṃ 'yadi saṃskṛta utpādaḥ'; ityādi,",
    "T04canprasu:2380": " tena yadi utpādādīnāṃ trilakṣaṇī prāptā prasaktā,",
    "T04canprasu:2381": " tataḥ ko doṣaḥ?",
    "T04canprasu:2382": " athāsaṃskṛtaḥ,",
    "T04canprasu:2383": " evamapyadoṣa iti / ucyate-",
    "T04canprasu:2384": " utpādasthitibhaṅgānāmanyatsaṃskṛtalakṣaṇam",
    "T04canprasu:2385": " asti cedanavasthaivaṃ nāsti cette na saṃskṛtāḥ // 3 //",
    "T04canprasu:2386": " nanu ca pakṣadvaye 'pi vihita eva doṣaḥ,",
    "T04canprasu:2387": " tatra kiṃ punaruktābhidhāneneti /",
    "T04canprasu:2388": " satyamukto doṣaḥ sa khalu nācāryeṇa,",
    "T04canprasu:2389": " kiṃ tarhi vṛttikāreṇa /",
    "T04canprasu:2390": " atha pūrvapratijñātameva dūṣaṇāntarābhidhānena spaṣṭīkaraṇārthaṃ punarācāryo 'bhihitavān /",
    "T04canprasu:2391": " yadi utpādasthitibhaṅgānāmanyadutpādādikaṃ saṃskṛtalakṣaṇamiṣyate,",
    "T04canprasu:2392": " tadā teṣāmapyanyat,",
    "T04canprasu:2393": " teṣāmapyanyat,",
    "T04canprasu:2394": " ityaparyavasānadoṣaḥ syāt /",
    "T04canprasu:2395": " sati ca aparyavasānadoṣe,",
    "T04canprasu:2396": " kiṃ pūrvaṃ syād yata uttarakālamaparaṃ bhavediti vyavasthābhāvādasaṃbhava evaṃ utpādādīnāmityabhiprāyaḥ /",
    "T04canprasu:2397": " athavā, pūrvaṃ mukhyatvādutpādasyaiva dūṣaṇamuktam,",
    "T04canprasu:2398": " adhunā tu sāmānyeneti /",
    "T04canprasu:2399": " nāsti cette na saṃskṛtā iti gatārthametat // 3 //",
    "T04canprasu:2400": " atrāhuḥ sāṃmitīyāḥ- santi cotpādādīnāmutpādādayaḥ,",
    "T04canprasu:2401": " na ca anavasthāprasaṅgaḥ,",
    "T04canprasu:2402": " lakṣaṇānulakṣaṇānāṃ parasparaniṣpādakatvāt /",
    "T04canprasu:2403": " yasmādiha saṃskṛtadharmaḥ kuśalaḥ kliṣṭo vā utpadyamānaḥ ātmanā pañcadaśaḥ utpadyate /",
    "T04canprasu:2404": " sa dharmastasya cotpādaḥ samanvāgamaḥ sthitirjarā anityatā /",
    "T04canprasu:2405": " yadyasau dharmaḥ kliṣṭo bhavati,",
    "T04canprasu:2406": " tasya mithyāvimuktiḥ /",
    "T04canprasu:2407": " atha śubhaḥ,",
    "T04canprasu:2408": " tasya samyagvimuktiḥ /",
    "T04canprasu:2409": " yadi nairyāṇiko bhavati tasya nairyāṇikatā /",
    "T04canprasu:2410": " atha anairyāṇikaḥ,",
    "T04canprasu:2411": " tasya anairyāṇikatā /",
    "T04canprasu:2412": " ityeṣa parivāraḥ /",
    "T04canprasu:2413": " idānīmutpāda syāpara utpādaḥ yāvadanairyāṇikatānairyāṇikatetyeṣa parivārasya parivāraḥ /",
    "T04canprasu:2414": " tatra yo 'yaṃ maula utpāda sa ātmānaṃ vihāya anyāṃścaturdaśa dharmān janayati /",
    "T04canprasu:2415": " utpādotpādasaṃjñakastu anulakṣaṇabhūta utpādo maulamevotpādaṃ janayati /",
    "T04canprasu:2416": " evaṃ yāvadanairyāṇikatā caturdaśa dharmān na niryāṇayati,",
    "T04canprasu:2417": " na tannirvāṇaṃ prāpayatītyarthaḥ /",
    "T04canprasu:2418": " anairyāṇikatānairyāṇikatā tu na niryāṇayati /",
    "T04canprasu:2419": " tadevamutpādādīnāmanavasthāṃ pariharannāha-",
    "T04canprasu:2420": " utpādotpāda utpādo mūlotpādasya kevalam /",
    "T04canprasu:2421": " utpādotpādasutpādo maulo janayate punaḥ // 4 //",
    "T04canprasu:2422": " dvividho hyutpādaḥ /",
    "T04canprasu:2423": " eko maula utpādaḥ,",
    "T04canprasu:2424": " aparaśca utpādotpādasaṃjñakaḥ,",
    "T04canprasu:2425": " utpādasyotpāda iti kṛtvā /",
    "T04canprasu:2426": " tatra yo 'yamutpādotpādasaṃjñaka utpādaḥ,",
    "T04canprasu:2427": " sa mūlotpādasya kevalamutpādakaḥ /",
    "T04canprasu:2428": " taṃ cedānīmutpādopādākhyamutpādaṃ (Pp_61)",
    "T04canprasu:2429": " maula utpādo janayati /",
    "T04canprasu:2430": " tadevaṃ parasparanirvartanādasti ca trilakṣaṇī utpādādīnām,",
    "T04canprasu:2431": " na cānavasthāprasaṅga iti // 4 //",
    "T04canprasu:2432": " atrocyate-",
    "T04canprasu:2433": " utpādotpāda utpādo mūlotpādasya te yadi /",
    "T04canprasu:2434": " maulenājanitastaṃ te sa kathaṃ janayiṣyati // 5 //",
    "T04canprasu:2435": " yadi tava utpādasyotpādo mūlotpādasya janaka iti matam,",
    "T04canprasu:2436": " sa kathamidānīṃ maulenotpādenānutpāditaḥ san utpādotpādo maulaṃ janayiṣyati? // 5 //",
    "T04canprasu:2437": " atha manyase- utpādita eva maulenotpādena utpādotpādo maulaṃ janayiṣyati,",
    "T04canprasu:2438": " etadapyasadityāha-",
    "T04canprasu:2439": " sa te maulena janito maulaṃ janayate yadi /",
    "T04canprasu:2440": " maulaḥ sa tenājanitastamutpādayate katham // 6 //",
    "T04canprasu:2441": " sa utpādotpādasaṃjñaka utpādo maulena janito yadi maulaṃ janayati,",
    "T04canprasu:2442": " sa maula utpādotpādenājanito 'vidyamānaḥ kathamutpādotpādaṃ janayiṣyati?",
    "T04canprasu:2443": " tasmānmaulena janitaḥ san utpādotpādo maulaṃ janayatīte na yujyate /",
    "T04canprasu:2444": " tataśca parasparanirvartyanirvartakatvābhāvātsa eva anavasthāprasaṅga iti nāstyutpādaḥ // 6 //",
    "T04canprasu:2445": " atrāha- utpadyamāna eva mūlotpāda utpādotpādamutpādayati,",
    "T04canprasu:2446": " sa evotpādotpādo mūlotpādaṃ janayiṣyatīti / ucyate-",
    "T04canprasu:2447": " ayamutpadyamānaste kāmamutpādayedimam /",
    "T04canprasu:2448": " yadīmamutpādayitumajātaḥ śaknuyādayam // 7 //",
    "T04canprasu:2449": " kāmamayaṃ mūlotpāda utpadyamāna utpādayedutpādam,",
    "T04canprasu:2450": " yadyayameva ajātaḥ śaknuyādaparamajātamutpādayitum /",
    "T04canprasu:2451": " utpadyamāno hi nāma anāgataḥ /",
    "T04canprasu:2452": " sa ca ajātaḥ kathamutpādayiṣyatīti na yuktamevaitadityabhiprāyaḥ evamutpādotpāde 'pi vācyam // 7 //",
    "T04canprasu:2453": " atrāha- naiva hi utpādasyāpara utpādo 'sti yato 'navasthāprasaṅgaḥ syāt / kiṃ tarhi-",
    "T04canprasu:2454": " pradīpaḥ svaparātmānau saṃprakāśayitā yathā /",
    "T04canprasu:2455": " utpādaḥ svaparātmānāvubhāvutpādayettathā // 8 //",
    "T04canprasu:2456": " yathā pradīpaḥ prakāśasvabhāvatvādātmānaṃ prakāśayati ghaṭādīṃśca,",
    "T04canprasu:2457": " evamutpādo 'pyutpādasvabhāvatvādātmānamutpādayiṣyati paraṃ ceti // 8 //",
    "T04canprasu:2458": " ucyate / syādetadevaṃ yadi pradīpaḥ svaparātmānau saṃprakāśayet /",
    "T04canprasu:2459": " na caivam / yasmāt-",
    "T04canprasu:2460": " pradīpe nāndhakāro 'sti yatra cāsau pratiṣṭhitaḥ /",
    "T04canprasu:2461": " kiṃ prakāśayati dīpaḥ prakāśo hi tamovadhaḥ // 9 //",
    "T04canprasu:2462": " iha prakāśo nāma tamasya (so?) vadhaḥ /",
    "T04canprasu:2463": " tamaśca pradīpasvātmani tāvanna saṃbhavati virodhāt,",
    "T04canprasu:2464": " yattamo nighnataḥ svātmaprakāśatvaṃ syāt /",
    "T04canprasu:2465": " na cāpi pradīpo yatra deśe tiṣṭhati tatra tamo 'sti,",
    "T04canprasu:2466": " yattamo nighnataḥ pradīpasya paraprakāśakatvaṃ syāt /",
    "T04canprasu:2467": " ato 'pi nāsti pradīpasya svaparātmaprakāśakatvam /",
    "T04canprasu:2468": " yadā caivam,",
    "T04canprasu:2469": " tadā pradīpavadutpādasya svaparātmotpādakatvaṃ na saṃbhaviṣyati,",
    "T04canprasu:2470": " iti ayuktametat // 9 //",
    "T04canprasu:2471": " atrāha- yadetaduktaṃ pradīpe nāndhakāro 'stīti,",
    "T04canprasu:2472": " etadasatyandhakāradhāte yuktameva vaktum /",
    "T04canprasu:2473": " yasmāttu utpadyamānenaiva pradīpena tamo nihatam,",
    "T04canprasu:2474": " tatra pradīpe nāndhakāro 'sti,",
    "T04canprasu:2475": " yatra ca pradīpo 'sti,",
    "T04canprasu:2476": " tatrāpyandhakāro nāstīti yujyate /",
    "T04canprasu:2477": " yadi pradīpena nāndhakāradhātaḥ kṛtaḥ,",
    "T04canprasu:2478": " tadā anutpanne iva pradīpe utpanne 'pi ghaṭādayo nopalabhyeran,",
    "T04canprasu:2479": " andhakāraghātābhāvātprāgavasthāmiva /",
    "T04canprasu:2480": " tasmādastyeva andhakāraghātalakṣaṇaṃ prakāśanaṃ pradīpasya /",
    "T04canprasu:2481": " taccānena utpadyamānena pradīpena kṛtamiti / ucyate-",
    "T04canprasu:2482": " kathamutpadyamānena pradīpena tamo hatam /",
    "T04canprasu:2483": " notpadyamāno hi tamaḥ pradīpaḥ prāpnute yadā // 10 //",
    "T04canprasu:2484": " iha ālokāndhakārayoryaugapadyābhāvāt prāpterabhāvaḥ /",
    "T04canprasu:2485": " yadā caivaṃ prāpterabhāvaḥ,",
    "T04canprasu:2486": " tadā kathaṃ kena prakāreṇedānīmutpadyamānena pradīpena tamo hatamiti yuktaṃ parikalpayitum?",
    "T04canprasu:2487": " yasmācca evamutpadyamāna pradīpaḥ tamo na prāpnoti,",
    "T04canprasu:2488": " tasmānnaiva aprāptatvātpradīpaḥ kiṃcidapi prakāśayatītyavasīyatām // 10 //",
    "T04canprasu:2489": " atha manyase- yathā aprāptāmeva avidyāṃ jñānaṃ nihanti,",
    "T04canprasu:2490": " aprāptameva rūpaṃ cakṣuḥ paśyati aprāptameva ayaḥ ayaskānto maṇirākarṣati,",
    "T04canprasu:2491": " evameva aprāptamevāndhakāraṃ pradīpo nihaniṣyatīti etadapyasāramityāha-",
    "T04canprasu:2492": " aprāpyaiva pradīpena yadi vā nihataṃ tamaḥ /",
    "T04canprasu:2493": " ihasthaḥ sarvalokasthaṃ sa tamo nihaniṣyati // 11 //",
    "T04canprasu:2494": " yadi aprāpyaiva pradīpena tamo nihatam,",
    "T04canprasu:2495": " evaṃ sati,",
    "T04canprasu:2496": " ihastha eva pradīpaḥ sarvalokasthaṃ tamo nihaniṣyati,",
    "T04canprasu:2497": " aprāptatvātsamīpasthamivetyabhiprāyaḥ /",
    "T04canprasu:2498": " etena nyāyena jñānena avidyāghātaḥ,",
    "T04canprasu:2499": " cakṣuṣā rūpadarśanam,",
    "T04canprasu:2500": " ayaskāntamaṇinā ayaākarṣaṇamiva ityevamādikaṃ sādhyasamaṃ jñeyam //",
    "T04canprasu:2501": " atha aprāptāvapi satyāmayaskāntamaṇiprabhṛtīnāṃ yogyadeśāvasthānāmeva svakāryakṛtvaṃ debhaviṣyatīti cet,",
    "T04canprasu:2502": " tadapi na yuktam /",
    "T04canprasu:2503": " aprāptau hi satyāṃ viprakṛṣṭadeśāntarāvasthitavadavyavahitaśāntarāvasthita vacca",
    "T04canprasu:2504": " aprāptatvād yogyadeśāvasthitānāmapi yogyadeśāvasthitatvaṃ na yuktamiti kuto yogyadeśāvasthitānāṃ",
    "T04canprasu:2505": " svakāryakṛttvaṃ prasetsyati?",
    "T04canprasu:2506": " dṛṣṭametallokata iti cennaitadevam /",
    "T04canprasu:2507": " yathā hi bhavān parikalpayati na tathā loke dṛṣṭam /",
    "T04canprasu:2508": " yasmāt na lokaḥ prāptyaprāpticintāmevamādau viṣaye 'vatārya pradīpādīnāṃ prakāśakatvādikaṃ kalpayati /",
    "T04canprasu:2509": " yathoditaṃ tu vicāramanavatārya pradīpena tamo hatam,",
    "T04canprasu:2510": " cakṣuṣā rūpadarśanam,",
    "T04canprasu:2511": " ayaskāntamaṇinā ayaākarṣaṇam ityādi icchati /",
    "T04canprasu:2512": " paśyatu vā loka evam /",
    "T04canprasu:2513": " tattvavicārakāle tu lokasyāprāmāṇyānna tena bādhā śakyate kartum /",
    "T04canprasu:2514": " evaṃ tāvadaprāpya prakāśanamayuktam /",
    "T04canprasu:2515": " prāptāvapi viṣayādigrahaṇamayuktameva /",
    "T04canprasu:2516": " prāptirhi ekatve sati bhavati /",
    "T04canprasu:2517": " yadā caikatvaṃ tadā svarūpavaddarśanākarṣaṇādikaṃ nāsti //",
    "T04canprasu:2518": " yadyapi ceyaṃ prāptyaprāptyādicintā laukikavyavahāre nāvataratīti nirupapattikatvena mṛṣārthatvādasya,",
    "T04canprasu:2519": " tathāpi tattvavicāre 'vatāryā,",
    "T04canprasu:2520": " mā bhūtparamārthato 'pi nirupapattikapakṣābhyupagama ityalaṃ prasaṅgena // 11 //",
    "T04canprasu:2521": " yadi ca svaparātmānau pradīpaḥ prakāśayatīti parikalpyate tvayā,",
    "T04canprasu:2522": " tamaso 'pi tarhi pratipakṣa bhūtasya svaparātmanoḥ pracchādanaṃ prakalpyatamityāha-",
    "T04canprasu:2523": " pradīpaḥ svaparātmānau saṃprakāśayate yadi /",
    "T04canprasu:2524": " tamo 'pi svaparātmānau chādayiṣyatyasaṃśayam // 12 //",
    "T04canprasu:2525": " pratidvandvitvātpradīpavat tamo 'pi svaparātmagataṃ vyāpāraṃ kariṣyati,",
    "T04canprasu:2526": " tataśca paravadātmānamapi chādayiṣyati /",
    "T04canprasu:2527": " yadi ca ātmānaṃ chādayettamaḥ,",
    "T04canprasu:2528": " tasyaivānupalabdhiḥ syāt,",
    "T04canprasu:2529": " ghaṭādivattamasā pracchāditatvāt /",
    "T04canprasu:2530": " ata evoktamāryopālipṛcchāyām-",
    "T04canprasu:2531": " iha sāsani sūramaṇīye pravrajathā gṛhiliṅga jahitvā /",
    "T04canprasu:2532": " phalavantu bhaviṣyatha śreṣṭho eṣu nideśitu kāruṇikena //",
    "T04canprasu:2533": " pravrajitvā gṛhiliṅga jahitvā sarvaphalasya bhaviṣyati prāptiḥ /",
    "T04canprasu:2534": " puna dharmasabhāva tulitvā sarvaphalāna phalāna ca prāptiḥ //",
    "T04canprasu:2535": " alabhanta phalaṃ tatha prāptiṃ āścariyaṃ puna jāyati teṣām /",
    "T04canprasu:2536": " aho 'tikāruṇiko narasiṃho suṣṭhupadeśita yukti jinena // iti //",
    "T04canprasu:2537": " tathāryaratnakūṭasūtre-",
    "T04canprasu:2538": " yathā hi dīpo layane cirasya kṛto hi gehe puruṣeṇa kenacit /",
    "T04canprasu:2539": " tatrāndhakārasya na bhoti evaṃ cirasthito nāhamito gamiṣye //",
    "T04canprasu:2540": " tamondhakārasya na śaktirasti kṛte pradīpe na vigacchanāya /",
    "T04canprasu:2541": " pratītya dīpaṃ ca vinaśyate tama ubhayaṃ pi śūnyaṃ na ca kiṃ ca manyati //",
    "T04canprasu:2542": " jñānaṃ tathā ārya pratītya nāsravaṃ ajñāna kleśopacitaṃ vigacchati /",
    "T04canprasu:2543": " saṃparka teṣāṃ na kadāci vidyate jñānasya kleśasya ca nityakālam //",
    "T04canprasu:2544": " jñānaṃ na kalpeti añānu no bhavet jñānaṃ pratītyaiva vinaśyate tamo /",
    "T04canprasu:2545": " bhayaṃ pi agrāhya khapuṣpasaṃnibhaṃ jñānaṃ tathājñānu bhayaṃ pi śūnyam // iti // 12 //",
    "T04canprasu:2546": " kiṃ cānyat- ihāyamutpādo yadyātmānamutpādayet,",
    "T04canprasu:2547": " sa utpanno vā svātmānamutpādayet,",
    "T04canprasu:2548": " anutpanno vā?",
    "T04canprasu:2549": " ubhayathā ca nopapadyate ityāha-",
    "T04canprasu:2550": " anutpanno 'yamutpādaḥ svātmānaṃ janayetkatham /",
    "T04canprasu:2551": " athotpanno janayate jāte kiṃ janyate punaḥ // 13 //",
    "T04canprasu:2552": " yadi anutpanna utpādaḥ svātmānamutpādayet,",
    "T04canprasu:2553": " maṇḍūkajaṭāśiromaṇirapyātmānamutpādayet /",
    "T04canprasu:2554": " atha utpanna utpādayet,",
    "T04canprasu:2555": " kimutpannasyāpareṇotpādena prayojanamiti /",
    "T04canprasu:2556": " evaṃ tāvadutpāda ātmānaṃ notpādayati // 13 //",
    "T04canprasu:2557": " idānīṃ paramapi yathā notpādayati tathā pratipādayannāha-",
    "T04canprasu:2558": " notpadyamānaṃ notpannaṃ nānutpannaṃ kathaṃcana /",
    "T04canprasu:2559": " utpadyate tathākhyātaṃ gamyamānagatāgataiḥ // 14 //",
    "T04canprasu:2560": " yadi hi kiṃcidutpadyeta tadutpāda utpādayet /",
    "T04canprasu:2561": " na tu kiṃcidutpadyate 'dhvatraye 'pyutpādāsaṃbhavāt /",
    "T04canprasu:2562": " etacca gamyamānagatāgataiḥ prāgevoktam /",
    "T04canprasu:2563": " tatra yathā gataṃ na gamyate,",
    "T04canprasu:2564": " atītavartamānayorvirodhāt /",
    "T04canprasu:2565": " nāpyagataṃ gamyate,",
    "T04canprasu:2566": " anāgatavartamānayorvirodhāt /",
    "T04canprasu:2567": " nāpi gamyamānaṃ gamyate,",
    "T04canprasu:2568": " gatāgatavyatiriktagamyamānānupalambhādityuktam /",
    "T04canprasu:2569": " evamutpadyamāno bhāvo notpadyate,",
    "T04canprasu:2570": " utpannānutpannavyatirekeṇotpadyamānābhāvāt /",
    "T04canprasu:2571": " utpanno 'pi notpadyate,",
    "T04canprasu:2572": " atītavartamānayorvirodhāt /",
    "T04canprasu:2573": " utpanna ityuparatotpattikriya ucyate,",
    "T04canprasu:2574": " utpadyata iti vartamānakriyāviṣṭaḥ /",
    "T04canprasu:2575": " tataśca utpanna utpadyate ityucyamāne atītavartamānayorekakālatā syāt /",
    "T04canprasu:2576": " anutpanno 'pi notpadyate,",
    "T04canprasu:2577": " anāgatavartamānayorvirodhāt /",
    "T04canprasu:2578": " tasmādutpādaḥ paramutpādayatīti na yuktam // 14 //",
    "T04canprasu:2579": " atrāha- utpadyamānamevotpadyate notpannaṃ nāpyanutpannamiti /",
    "T04canprasu:2580": " atha manyase- utpannānutpannavyatirekeṇa utpadyamānāsaṃbhavānnotpadyamānamutpadyata iti,",
    "T04canprasu:2581": " etacca nāsti,",
    "T04canprasu:2582": " yasmādiha utpattikriyāyuktamutpadyamānamiti vyapadiśyate /",
    "T04canprasu:2583": " tasmādutpattau satyāmutpattiṃ pratītya utpadyamānasiddheḥ utpadyamānamevotpadyate,",
    "T04canprasu:2584": " taccotpadyamānamutpāda utpādayatīti / ucyate-",
    "T04canprasu:2585": " utpadyamānamutpattāvidaṃ na kramate yadā /",
    "T04canprasu:2586": " kathamutpadyamānaṃ tu pratītyotpattimucyate // 15 //",
    "T04canprasu:2587": " yaduktam- utpattiṃ pratītya utpadyamānaṃ bhavati,",
    "T04canprasu:2588": " taccotpadyata iti /",
    "T04canprasu:2589": " nanu /",
    "T04canprasu:2590": " viśeṣata etadvaktavyaṃ syāt- asyotpattiṃ pratītya idaṃ nāmotpadyamānaṃ bhavatīti /",
    "T04canprasu:2591": " na caivamucyate /",
    "T04canprasu:2592": " na hi tadutpadyamānaṃ viśeṣato nirdhārayituṃ śakyate idaṃ tadutpadyamānamiti,",
    "T04canprasu:2593": " anutpannatvāttannimittagrahaṇataḥ /",
    "T04canprasu:2594": " tataśca utpadyamānāsaṃbhavādutpattikriyāpi nāstīti /",
    "T04canprasu:2595": " kathamasatyāmutpattau tāṃ pratītya utpadyamānaṃ syāt?",
    "T04canprasu:2596": " tasmādutpadyamānamutpadyate,",
    "T04canprasu:2597": " tacca utpāda utpādayatītyayuktam // 15 //",
    "T04canprasu:2598": " atrāha- aho bata ahamatīva bhavato dṛṣṭādṛṣṭapadārthanirapekṣādatyantanāstikādvibhemi,",
    "T04canprasu:2599": " yo hi nāma bhavāṃstathāgatapravacanavyākhyānavyājena dūṣaṇamātrakauśalamevātmanaḥ",
    "T04canprasu:2600": " prakaṭayan paramarṣigaditamidaṃ pratyayatāpratītyasamutpādalakṣaṇaṃ paramārthasatyaṃ",
    "T04canprasu:2601": " tathāgatānāṃ nihanti /",
    "T04canprasu:2602": " iha bhagavatā tathāgatena prakṛtīśvarasvabhāvakālāṇunārāyaṇajaiminikaṇādakapilāditīrthakarakartṛvādanirāsena sarvabhāvānāṃ tattvamādarśitam,",
    "T04canprasu:2603": " yaduta asmin sati idaṃ bhavati,",
    "T04canprasu:2604": " asyotpādādidamutpadyate,",
    "T04canprasu:2605": " yaduta avidyāpratyayāḥ saṃskārāḥ ityādyaviparītaṃ pratītyasamutpādaṃ prakaṭayatā /",
    "T04canprasu:2606": " tasya ca tvayā notpadyamānaṃ notpannaṃ nānutpannamityādinā dūṣaṇaṃ vidadhatā tathāgatajananyāḥ pratītyasamutpattimāturvadha evācarita ityalaṃ bhavatā sarvanāstikena tvayeti /",
    "T04canprasu:2607": " ucyate /",
    "T04canprasu:2608": " nāhaṃ sakaladaśabalajananīṃ pratītyasamutpattimātaraṃ nihanmi /",
    "T04canprasu:2609": " bhavāneva tu paramagambhīrapratītyasamutpādādhimuktivirahādviparītaṃ tadarthamavadhārya asmākameva adhilayaṃ karoti /",
    "T04canprasu:2610": " nanu ca idaṃ pratītyedaṃ bhavatītyevamabhidhānena bhagavatā tathāgatena niḥsvabhāvatvameva sarvadharmāṇāṃ spaṣṭamāveditam / yasmāt-",
    "T04canprasu:2611": " pratītya yadyadbhavati tattacchāntaṃ svabhāvataḥ /",
    "T04canprasu:2612": " yo hi padārtho vidyamānaḥ sa sasvabhāvaḥ svenātmanā svaṃ svabhāvamanapāyinaṃ bimarti /",
    "T04canprasu:2613": " sa saṃvidyamānatvānnaivānyatkiṃcidapekṣate,",
    "T04canprasu:2614": " nāpyutpadyate,",
    "T04canprasu:2615": " iti kṛtvā sasvabhāvabhāvābhyupagame sati kutaḥ pratītyasamutpāda iti bhavateva sasvabhāvatāṃ bhāvānāmabhyupagacchatā sarvathā pratītyasamutpāda eva bādhito bhavati /",
    "T04canprasu:2616": " tataśca paramadharmabuddhadarśanamapi bādhitaṃ bhavati- yaḥ pratītyasamutpādaṃ paśyati sa dharmaṃ paśyati,",
    "T04canprasu:2617": " yo dharmaṃ paśyati sa buddhaṃ paśyatītyāgamāt /",
    "T04canprasu:2618": " mayā tu yatpratītya bījākhyaṃ kāraṇaṃ yadbhavatyaṅkurākhyaṃ kāryam,",
    "T04canprasu:2619": " tacca ubhayamapi śāntaṃ svabhāvavirahitaṃ pratītyasamutpannaṃ pratipādayatā sarvathā bhagavatāṃ tathāgatānāṃ pratītyasamutpattimātā dyotitā bhavati / yata evam-",
    "T04canprasu:2620": " tasmādutpadyamānaṃ ca śāntamutpattireva ca // 16 //",
    "T04canprasu:2621": " iti sphuṭamavasīyatām // 16 //",
    "T04canprasu:2622": " atrāha- yaduktam-",
    "T04canprasu:2623": " utpadyamānamutpattāvidaṃ na kramate yadā /",
    "T04canprasu:2624": " kathamutpadyamānaṃ tu pratītyotpattimucyate //",
    "T04canprasu:2625": " iti, tadayuktam /",
    "T04canprasu:2626": " yasmādidamutpadyamānamityeva saṃbhavati /",
    "T04canprasu:2627": " tathā hi ghaṭotpattiṃ pratītya ghaṭa utpadyamāno bhavati,",
    "T04canprasu:2628": " taṃ ca utpadyamānamutpāda utpādayatītyucyate /",
    "T04canprasu:2629": " etadapyayuktam / yasmāt-",
    "T04canprasu:2630": " yadi kaścidanutpanno bhāvaḥ saṃvidyate kvacit /",
    "T04canprasu:2631": " utpadyeta sa kiṃ tasmin bhāva utpadyate 'sati // 17 //",
    "T04canprasu:2632": " yadi kaścidanutpannaḥ utpādātpūrvaṃ ghaṭo nāma kvacitsaṃvidyeta,",
    "T04canprasu:2633": " sa utpattikriyāṃ pratītyotpadyeta na caivaṃ kaścidutpādātpūrvaṃ kvacidasti /",
    "T04canprasu:2634": " tasminnasati ghaṭe kimutpadyate?",
    "T04canprasu:2635": " atha syāt- yadyutpādātpūrvaṃ ghaṭo nāsti,",
    "T04canprasu:2636": " tathāpi utpannaḥ san ghaṭasaṃjñāṃ pratilapsyate,",
    "T04canprasu:2637": " tadbhāvinyā saṃjñayā na doṣa iti /",
    "T04canprasu:2638": " etadapyayuktam /",
    "T04canprasu:2639": " yadi hi utpattikriyā pravarteta,",
    "T04canprasu:2640": " tadā vartamānībhūto bhāvo ghaṭākhyāṃ pratilabheta /",
    "T04canprasu:2641": " yadā tu anāgatabhāvāsaṃbandhena kriyāyā apravṛttiḥ,",
    "T04canprasu:2642": " tadā kuto vartamānatā?",
    "T04canprasu:2643": " atha aghaṭāśrayeṇa kriyā prārabhyeta,",
    "T04canprasu:2644": " tadvaktavyam- yo 'sau aghaṭaḥ,",
    "T04canprasu:2645": " sa kiṃ bhaviturmahati paṭaḥ,",
    "T04canprasu:2646": " uta naiva kiṃcit?",
    "T04canprasu:2647": " yadi paṭa utpadyamānaḥ sa kathamutpannaḥ san ghaṭo bhaviṣyatīti atha naivaṃ kiṃcit,",
    "T04canprasu:2648": " kathaṃ tadāśrayā kriyā kriyā pravartate?",
    "T04canprasu:2649": " kathaṃ vā sa utpannaḥ san ghaṭo bhavet?",
    "T04canprasu:2650": " iti sarvathā bhāvitatvakalpanāpyayuktā /",
    "T04canprasu:2651": " tasmādutpadyamānamapyutpādo notpādayatiti siddham // 17 //",
    "T04canprasu:2652": " api ca / evaṃ na yujyamānāyāmapyutpadyamānasyotpattau bhavato matamabhyupetyocyate-",
    "T04canprasu:2653": " utpadyamānamutpādo yadi cotpādayatyayam /",
    "T04canprasu:2654": " utpādayettamutpādamutpādaḥ katamaḥ punaḥ // 18 //",
    "T04canprasu:2655": " yadyapi utpadyamānaṃ padārthamutpāda utpādayedbhavanmatena,",
    "T04canprasu:2656": " idaṃ tu vaktavyam- tamidānīmutpādaḥ katamo 'paraḥ utpādamutpādayiṣyatīti // 18 //",
    "T04canprasu:2657": " atha syāt- utpādasyāpara utpādaḥ utpādakaḥ parikalpyeta,",
    "T04canprasu:2658": " tadā anavasthādoṣaprasaṅga ityāha-",
    "T04canprasu:2659": " anya utpādatyenaṃ yadyutpādo 'navasthitiḥ /",
    "T04canprasu:2660": " etaccoktam /",
    "T04canprasu:2661": " atha nāsyāpara utpāda iṣyate,",
    "T04canprasu:2662": " nanvevaṃ sati vinā utpādena utpāda utpadyate ityevaṃ prāpnoti /",
    "T04canprasu:2663": " tataśca utpādotpādyānāmapi padārthānāṃ vinaivotpādena utpattirastu bhāvatvādutpādavaditi pratipādayannāha-",
    "T04canprasu:2664": " athānutpāda utpannaḥ sarvamutpadyate tathā // 19 //",
    "T04canprasu:2665": " iti // 19 //",
    "T04canprasu:2666": " api ca / utpāda ātmānaṃ parāṃścotpādayatītyatra pakṣe dūṣaṇameva na vaktavyamadhunāsmābhiḥ /",
    "T04canprasu:2667": " yasmādatra pakṣe dūṣaṇam-",
    "T04canprasu:2668": " sataśca tāvadutpattirasataśca na yujyate /",
    "T04canprasu:2669": " na sataścāsataśceti pūrvamevopapāditam // 20 //",
    "T04canprasu:2670": " naivāsato naiva sataḥ pratyayo 'rthasya yujyate / iti",
    "T04canprasu:2671": " na sannāsanna sadasan dharmo nirvartate yadā /",
    "T04canprasu:2672": " ityādinā utpādo niṣiddha eva pūrvam /",
    "T04canprasu:2673": " tataścaivamutpāde niṣiddhe utpadyamānamutpāda utpādayati,",
    "T04canprasu:2674": " svaparātmānau vā utpādayatītyasyāḥ kalpanāyā nāstyevāvatāra iti kuta etatprasetsyati- utpāda utpadyate,",
    "T04canprasu:2675": " utpadyamānamutpadyate,",
    "T04canprasu:2676": " svaparātmānau cotpādayatīti // 20 //",
    "T04canprasu:2677": " kiṃ cānyat- ihāyamutpādaḥ parikalpyamānaḥ nirudhyamānasya anityatānugatasya vartamānasya vā bhāvasya parikalpyate,",
    "T04canprasu:2678": " anirudhyamānasya vā atītānāgatasyānityatāvirahitasya?",
    "T04canprasu:2679": " ubhayathā ca nopapadyate ityāha-",
    "T04canprasu:2680": " nirudhyamānasyotpattirna bhāvasyopapadyate /",
    "T04canprasu:2681": " yaścānirudhyamānastu sa bhāvo nopapadyate // 21 //",
    "T04canprasu:2682": " tatra nirudhyamānasya vartamānasya vidyamānatvādutpādo nopapadyate /",
    "T04canprasu:2683": " anirudhyamānasyāpi vināśarahitasya atītānāgatasya bhāvalakṣaṇavilakṣaṇasya khapuṣpasyeva nāstyutpāda iti // 21 //",
    "T04canprasu:2684": " evaṃ bhāvānāmutpādābhāvaṃ pratipādya ataḥ paraṃ sthitirvicāryate //",
    "T04canprasu:2685": " atrāha- vidyata eva bhāvānāmutpādaḥ,",
    "T04canprasu:2686": " tadbhāvabhāvidharmasadbhāvāt /",
    "T04canprasu:2687": " nānutpannasya sthiti saṃbhavatītyutpādabhāvena sthiterbhāvāt /",
    "T04canprasu:2688": " sthitirutpādabhāvabhāvinī bhavati /",
    "T04canprasu:2689": " tasmādutpādo 'pyasti,",
    "T04canprasu:2690": " tadbhāvabhāvidharmasadbhāvāt /",
    "T04canprasu:2691": " iha yannāsti,",
    "T04canprasu:2692": " na tadbhāvabhāvidharmasadbhāvaḥ,",
    "T04canprasu:2693": " tadyathā gaganakusumasaurabhyasyeti ucyate /",
    "T04canprasu:2694": " syādutpādaḥ,",
    "T04canprasu:2695": " yadi tadbhāvabhāvinī sthitireva syāt /",
    "T04canprasu:2696": " na tvasti / tadevam-",
    "T04canprasu:2697": " na sthitabhāvastiṣṭhatyasthitabhāvo na tiṣṭhati /",
    "T04canprasu:2698": " na tiṣṭhati tiṣṭhamānaḥ ko 'nutpannaśca tiṣṭhati // 22 //",
    "T04canprasu:2699": " tatra sthitaṃ na tiṣṭhati tatra sthitikriyānirodhāt /",
    "T04canprasu:2700": " asthitabhāvo 'pi na tiṣṭhati sthitirahitatvāt /",
    "T04canprasu:2701": " tiṣṭhamānamapi na tiṣṭhati sthitidvayaprasaṅgāt,",
    "T04canprasu:2702": " sthitāsthitavyatiriktasaṃtiṣṭhamānābhāvācca api ca /",
    "T04canprasu:2703": " ko 'nutpannaśca tiṣṭhati /",
    "T04canprasu:2704": " ihotpādapratiṣedhātko 'sāvanutpannaḥ padārtho yastiṣṭhediti sarvathā nāsti sthitiḥ // 22 //",
    "T04canprasu:2705": " api ca / iyaṃ sthitirnirudhyamānasya bhāvasya syādanirudhyamānasya vā?",
    "T04canprasu:2706": " ubhayathā ca na yujyate iti pratipādayannāha-",
    "T04canprasu:2707": " sthitirnirudhyamānasya na bhāvasyopapadyate /",
    "T04canprasu:2708": " yaścānirudhyamānastu sa bhāvo nopapadyate // 23 //",
    "T04canprasu:2709": " nirudhyamānasya nirodhābhimukhasya tāvadbhāvasya virodhinī sthitirna saṃbhavati /",
    "T04canprasu:2710": " yaścāpyanirudhyamānaḥ sa bhāva eva na bhavati,",
    "T04canprasu:2711": " kutastasya sthitirbhaviṣyati // 23 //",
    "T04canprasu:2712": " api ca / jarasā maraṇena ca sarva eva bhāvāḥ kṣaṇamapi na tyajyante /",
    "T04canprasu:2713": " yadā caitadevam tadā jarāmaraṇavirodhinyāḥ sthiterbhāveṣu pravṛttyavakāśa eva nāstīti pratipādayannāha-",
    "T04canprasu:2714": " jarāmaraṇadharmeṣu sarvabhāveṣu sarvadā /",
    "T04canprasu:2715": " tiṣṭhanti katame bhāvā ye jarāmaraṇaṃ vinā // 24 //",
    "T04canprasu:2716": " ke hi nāma jarāmaraṇarahitā bhāvā yeṣāṃ sthitiḥ syāt?",
    "T04canprasu:2717": " tasmānnāstyeva sthitirityabhiprāyaḥ // 24 //",
    "T04canprasu:2718": " yadi ca, asyāḥ sthiteranyā vā sthitiḥ sthityarthaṃ parikalpyeta,",
    "T04canprasu:2719": " svayaṃ vā svātmānaṃ sthāpayet /",
    "T04canprasu:2720": " ubhayathā ca na yujyate ityāha-",
    "T04canprasu:2721": " sthityānyayā sthiteḥ sthānaṃ tayaiva ca na yujyate /",
    "T04canprasu:2722": " utpādasya yathotpādo nātmanā na parātmanā // 25 //",
    "T04canprasu:2723": " 'anutpanno 'yamutpādaḥ svātmānaṃ janayetkatham /",
    "T04canprasu:2724": " '; ityādinā yathā utpāda ātmānaṃ na janayati ityuktam,",
    "T04canprasu:2725": " evaṃ sthitirapi nātmānaṃ sthāpayatīti vaktavyam /",
    "T04canprasu:2726": " asthitā sthitireṣā cetsvātmānaṃ sthāpayetkatham /",
    "T04canprasu:2727": " sthitā cetsthāpayatyeṣā sthitāyāṃ sthāpyate 'tha kim //",
    "T04canprasu:2728": " iti yojyam / yathā ca-",
    "T04canprasu:2729": " anya utpādayatyenaṃ yadyutpādo 'navasthitiḥ /",
    "T04canprasu:2730": " ityutpāde vyākhyātam,",
    "T04canprasu:2731": " evaṃ sthitāvapi vyākhyeyam-",
    "T04canprasu:2732": " athānyā sthāpayatyenāṃ sthitiryadyanavasthitiḥ /",
    "T04canprasu:2733": " iti / evaṃ sthitirapi na yuktā /",
    "T04canprasu:2734": " ata evoktaṃ bhagavatā-",
    "T04canprasu:2735": " asthitā hi ime dharmāḥ sthitiścaiṣāṃ na vidyate /",
    "T04canprasu:2736": " asthitiḥ sthitiśabdena svabhāvena na vidyate //",
    "T04canprasu:2737": " na sthitirnāpi co jātirlokanāthena deśitā",
    "T04canprasu:2738": " lokanāthaṃ viditvaivaṃ samādhiṃ tena jānathā // iti //",
    "T04canprasu:2739": " uktaṃ ca āryasacaryagāthāsu-",
    "T04canprasu:2740": " ākāśaniśrita samāruta āpakhandho tanniśritā iya mahī pṛthivī jagacca /",
    "T04canprasu:2741": " sattvāna karmaupabhoganidānamevaṃ ākāśathānu kṛta cittama etamartham //",
    "T04canprasu:2742": " yāvat-",
    "T04canprasu:2743": " sthānammayānu ayu thānu jinena ukto //",
    "T04canprasu:2744": " iti vistaraḥ // 25 //",
    "T04canprasu:2745": " atrāha- vidyete eva sthityutpādau tatsahacāridharmasadbhāvāt /",
    "T04canprasu:2746": " iha utpādasthitilakṣaṇasahacāriṇī saṃskṛtānāmanityatāsti /",
    "T04canprasu:2747": " tasmātsthityutpādāvapi staḥ iti /",
    "T04canprasu:2748": " ucyate /",
    "T04canprasu:2749": " syāta sthityutpādau,",
    "T04canprasu:2750": " yadi anityataiva syāt /",
    "T04canprasu:2751": " na tvasti /",
    "T04canprasu:2752": " kathamiti? yasmāt-",
    "T04canprasu:2753": " nirudhyate nāniruddhaṃ na niruddhaṃ nirudhyate /",
    "T04canprasu:2754": " tathāpi nirudhyamānaṃ kimajātaṃ nirudhyate // 26 //",
    "T04canprasu:2755": " yadi anityateti kācitsyāt,",
    "T04canprasu:2756": " sā niruddhasya bhāvasya aniruddhasya vā nirudhyamānasya vā syāt /",
    "T04canprasu:2757": " tatra niruddhaṃ nirudhyate iti na yuktam,",
    "T04canprasu:2758": " atītavartamānayorvirodhāt /",
    "T04canprasu:2759": " aniruddhamapi na yuktam,",
    "T04canprasu:2760": " nirodhavirahitatvāt,",
    "T04canprasu:2761": " yadaniruddhameva tatkathaṃ nirudhyata iti parasparavirodhācca /",
    "T04canprasu:2762": " tathāpi nirudhyamānaṃ na nirudhyate ityanena saṃbandhaḥ /",
    "T04canprasu:2763": " nirudhyamānamapi na nirudhyate nirudhyamānābhāvāt, (Pp_70)",
    "T04canprasu:2764": " nirodhadvayaprasaṅgācca /",
    "T04canprasu:2765": " yataścaivaṃ triṣvapi kāleṣu nirodhāsaṃbhavaḥ,",
    "T04canprasu:2766": " tasmānnāstyeva nirodha iti kutastatsahacāristhityutpādasaṃbhavaḥ syāt? api ca /",
    "T04canprasu:2767": " prāgutpādapratiṣedhādasaṃbhava eva nirodhasyetyāha-",
    "T04canprasu:2768": " kimajātaṃ nirudhyate /",
    "T04canprasu:2769": " iti // 26 //",
    "T04canprasu:2770": " api ca / ayaṃ nirodhaḥ sthitasya vā bhāvasya syādasthitasya vā?",
    "T04canprasu:2771": " ubhayathā ca na yujyate ityāha-",
    "T04canprasu:2772": " sthitasya tāvadbhāvasya nirodho nopapadyate /",
    "T04canprasu:2773": " sthitasya nirodhaviruddhasya nāsti nirodhaḥ /",
    "T04canprasu:2774": " nāsthitasyāpi bhāvasya nirodha upapadyate // 27 //",
    "T04canprasu:2775": " asthitasya abhāvasya avidyamānasya nirodho nāsti,",
    "T04canprasu:2776": " iti sarvathā nāsti nirodhaḥ // 27 //",
    "T04canprasu:2777": " kiṃ cānyat / yadi iha nirodhaḥ syāt,",
    "T04canprasu:2778": " sa tayaivāvasthayā tasyā evāvasthāyāḥ syādanyayā vā anyasyā avasthāyāḥ syāt /",
    "T04canprasu:2779": " sarvathā ca nopapadyate iti pratipādayannāha-",
    "T04canprasu:2780": " tayaivāvasthayāvasthā na hi saiva nirudhyate /",
    "T04canprasu:2781": " anyayāvasthayāvasthā na cānyaiva nirudhyate // 28 //",
    "T04canprasu:2782": " tayaiva tāvatkṣīrāvasthayā saiva kṣīrāvasthā na nirudhyate,",
    "T04canprasu:2783": " svātmani kriyāvirodhāt /",
    "T04canprasu:2784": " nāpyanyayā dadhyavasthayā kṣīrāvasthā nirudhyate /",
    "T04canprasu:2785": " yadi hi kṣīradadhyavasthayoryaugapadyaṃ syāt,",
    "T04canprasu:2786": " syāttayorvināśyavināśakabhāvaḥ /",
    "T04canprasu:2787": " na tu dadhyavasthāyāṃ kṣīrāvasthā asti /",
    "T04canprasu:2788": " yadā ca nāsti,",
    "T04canprasu:2789": " tadā kāmasatī vināśayet?",
    "T04canprasu:2790": " yadi vināśayet,",
    "T04canprasu:2791": " kharaviṣāṇatīkṣṇatāmapi vināśayet /",
    "T04canprasu:2792": " tasmādanyayāpyavasthayā naivānyāvasthā nirudhyate // 28 //",
    "T04canprasu:2793": " atrāha- yadyapi tayaivāvasthayā saivāvasthyā,",
    "T04canprasu:2794": " anyayā vā avasthayā anyāvasthā na nirudhyate,",
    "T04canprasu:2795": " tathāpi kṣīrāvasthāyāstāvannirodho 'sti,",
    "T04canprasu:2796": " tataśca utpādo 'pi syāditi /",
    "T04canprasu:2797": " ucyate /",
    "T04canprasu:2798": " aho bata atijaḍatāmātmano bhavān prakaṭayati /",
    "T04canprasu:2799": " nanu ca pūrvoktena nyāyena",
    "T04canprasu:2800": " yadaivaṃ sarvadharmāṇāmutpādo nopapadyate /",
    "T04canprasu:2801": " ityuktam,",
    "T04canprasu:2802": " tadaivaṃ sarvadharmāṇāṃ nirodho nopapadyate // 29 //",
    "T04canprasu:2803": " iti sphuṭatarameva pratipāditaṃ bhavati // 29 //",
    "T04canprasu:2804": " api ca / nirodho nāma yadi kaścit syāt,",
    "T04canprasu:2805": " sa sato vā bhāvasya syādasato vā / tatra-",
    "T04canprasu:2806": " sataśca tāvadbhāvasya nirodho nopapadyate /",
    "T04canprasu:2807": " svabhāvādapracyutasya bhāvasya nirodho na yuktaḥ / yasmāt-",
    "T04canprasu:2808": " ekatve na hi bhāvaśca nābhāvaścopapadyate // 30 //",
    "T04canprasu:2809": " nirodho hi nāma abhāvaḥ /",
    "T04canprasu:2810": " sa yasya bhavati,",
    "T04canprasu:2811": " sa naiva bhavati /",
    "T04canprasu:2812": " tataśca sato bhāvasya nirodha iti bruvatā bhāvābhāvayorekādhikaraṇatā abhyupagatā bhavati /",
    "T04canprasu:2813": " ekatve sati ubhayaṃ na yujyate /",
    "T04canprasu:2814": " yadi tadānīṃ bhāvaḥ syāt,",
    "T04canprasu:2815": " tadā nirodhenābhāvenāveśādbhāvavyapadeśo 'yuktaḥ /",
    "T04canprasu:2816": " atha abhāvaḥ,",
    "T04canprasu:2817": " so 'pyasya na yujyate,",
    "T04canprasu:2818": " abhāvavirodhinā bhāvarūpeṇāviyogāt /",
    "T04canprasu:2819": " tasmādekatve sati bhāvābhāvayoḥ sa padārtho naiva bhāvo nāpyabhāva iti yujyate /",
    "T04canprasu:2820": " athavā, parasparaviruddhatvādālokāndhakāravadekatve sati na hi bhāvaśca nābhāvaścopapadyate /",
    "T04canprasu:2821": " evaṃ tāvatsato bhāvasya nirodho na yuktaḥ // 30 //",
    "T04canprasu:2822": " idānīm-",
    "T04canprasu:2823": " asato 'pi na bhāvasya nirodha upapadyate /",
    "T04canprasu:2824": " avidyamānasyābhāvasya na vināśo 'sti vandhyātanayasyeva,",
    "T04canprasu:2825": " avidyamānatvāt / ata evāha-",
    "T04canprasu:2826": " na dvitīyasya śirasacchedanaṃ vidyate yathā // 31 //",
    "T04canprasu:2827": " prasiddhāsattvasyaiva narāṇāṃ dvitīyasya śiraso dṛṣṭāntatvenopādānānnirdeśāpūrṇatvānnāstīti nopāttam /",
    "T04canprasu:2828": " tadevamasato bhāvasya nirodho na saṃbhavati, sato 'pi na /",
    "T04canprasu:2829": " yaścobhayathāpi na saṃbhavati,",
    "T04canprasu:2830": " sa kenātmanā sthitaḥ?",
    "T04canprasu:2831": " nāstyeva nirodha iti pratīyatām // 31 //",
    "T04canprasu:2832": " kiṃ cānyat / yadi nirodho nāma bhāvānāṃ nirodhaka iti kalpyate,",
    "T04canprasu:2833": " tasyedānīṃ kimanyo nirodha iṣyate, uta na?",
    "T04canprasu:2834": " yadi iṣyate tanna yujyate /",
    "T04canprasu:2835": " na svātmanā nirodho 'sti nirodho na parātmanā /",
    "T04canprasu:2836": " kathaṃ punarnāstīti pratipādayannāha-",
    "T04canprasu:2837": " utpādasya yathotpādo nātmanā na parātmanā // 32 //",
    "T04canprasu:2838": " tatra yathā-",
    "T04canprasu:2839": " anutpanno 'yamutpādaḥ svātmānaṃ janayetkatham /",
    "T04canprasu:2840": " ityādinā utpādaḥ svātmānaṃ notpādayati,",
    "T04canprasu:2841": " evaṃ nirodho 'pi svātmānaṃ na nirodhayati /",
    "T04canprasu:2842": " kathamiti? ucyate-",
    "T04canprasu:2843": " aniruddho nirodho 'yaṃ svātmānaṃ nāśayetkatham /",
    "T04canprasu:2844": " atha naṣṭo nāśayati naṣṭe kiṃ nāśyate punaḥ //",
    "T04canprasu:2845": " iti samamutpādena vaktavyam /",
    "T04canprasu:2846": " evaṃ ca svātmanā na nirodho 'sti /",
    "T04canprasu:2847": " nirodha idānīṃ parātmanāpi nāsti /",
    "T04canprasu:2848": " katham? tatra yathā utpāde gaditam- 'anya utpādayatyenam'; ityādi,",
    "T04canprasu:2849": " evaṃ nirodhe 'pi vaktavyam-",
    "T04canprasu:2850": " anyo vināśayatyenaṃ nāśo yadyanavasthitiḥ /",
    "T04canprasu:2851": " athāvināśo naṣṭo 'yaṃ sarvaṃ naśyatu te tathā //",
    "T04canprasu:2852": " iti / tadevaṃ parātmanāpi nirodho na saṃbhavatīti nāsti nirodhasya nirodhaḥ //",
    "T04canprasu:2853": " atha manyase- nāstyeva nirodhasya nirodha iti,",
    "T04canprasu:2854": " tadayuktam /",
    "T04canprasu:2855": " yadi hi nirodhasya nirodho na syāta,",
    "T04canprasu:2856": " tadā nirodharahitatvātsaṃskṛtalakṣaṇamavahīyate /",
    "T04canprasu:2857": " tadevaṃ yadi vināśasya vināśaḥ parikalpyate tathāpi na yukto vināśaḥ /",
    "T04canprasu:2858": " atha na parikalpyate,",
    "T04canprasu:2859": " tathāpi na yukta iti /",
    "T04canprasu:2860": " kathaṃ tvidānīṃ vināśo yokṣyate parasya?",
    "T04canprasu:2861": " atha syāt- tathāpi evameva vicāre sati vināśo bhavato 'pi na yujyate,",
    "T04canprasu:2862": " tataḥ ya ubhayordoṣaḥ,",
    "T04canprasu:2863": " na tenaikaścodyo bhavatīti /",
    "T04canprasu:2864": " ucyate /",
    "T04canprasu:2865": " naivedaṃ codyaṃ mamāpatati /",
    "T04canprasu:2866": " kiṃ kāraṇam?",
    "T04canprasu:2867": " ye svātmanā niḥsvabhāvā bhāvāḥ,",
    "T04canprasu:2868": " te ca niḥsvabhāvā eva santo bālānāmidaṃsatyābhiniveśināṃ vyavahārapathamupayānti",
    "T04canprasu:2869": " avicāraprasiddhenaiva nyāyeneti teṣu nāsti yathoditavicārāvatāro 'smākam māyāsvapnagandharvanagarādivattu",
    "T04canprasu:2870": " laukikāḥ padārthā nirupapattikā eva santaḥ sarvalokasyāvidyātimiropahatamatinayanasya",
    "T04canprasu:2871": " prasiddhimupagatā iti parasparāpekṣayaiva kevalaṃ prasiddhimupagatā bālairabhyupagamyante /",
    "T04canprasu:2872": " yathoktaṃ śatake-",
    "T04canprasu:2873": " alātacakranirmāṇasvapnamāyāmbucandrakaiḥ /",
    "T04canprasu:2874": " dhūmikāntaḥpratiśrutkāmarīcyabhraiḥ samo bhavaḥ //",
    "T04canprasu:2875": " tasmātsati utpāde utpādyam,",
    "T04canprasu:2876": " sati utpādye utpādaḥ /",
    "T04canprasu:2877": " sati nirodhe nirodhyam,",
    "T04canprasu:2878": " sati nirodhye nirodhaḥ,",
    "T04canprasu:2879": " ityevaṃ laukikasya vyavahārasyābhyupagamātkuto 'smatpakṣe samaprasaṅgitā bhavitumarhati /",
    "T04canprasu:2880": " yastu vināśasya ahetukatvamabhyupetya kṣaṇikatāṃ saṃskārāṇāmāha,",
    "T04canprasu:2881": " tasya nirhetukatvāt /",
    "T04canprasu:2882": " khapuṣpavadvināśābhāvāt kutaḥ kṣaṇikatvaṃ bhāvānāṃ setsyati,",
    "T04canprasu:2883": " kuto vināśarahitānāṃ saṃskṛtatvamapīti sarvameva asamañjasaṃ tasya jāyate /",
    "T04canprasu:2884": " jātipratyayaṃ jarāmaraṇaṃ saṃskṛtalakṣaṇānāṃ ca saṃskāraskandhāntarbhāva varṇayatā bhagavatā nanu sahetukatvaṃ spaṣṭamādarśitaṃ vināśasya /",
    "T04canprasu:2885": " jātimātrāpekṣatvāccāsya kṣaṇabhaṅgo 'pi sukhasādhya iti sarvaṃ susthaṃ jāyate //",
    "T04canprasu:2886": " atha syāt- vināśo hi nāma abhāvaḥ,",
    "T04canprasu:2887": " yaśca abhāvaḥ,",
    "T04canprasu:2888": " kiṃ tasya hetunā kartavyam /",
    "T04canprasu:2889": " ato nirhetuko vināśa iti /",
    "T04canprasu:2890": " nanu ca bhāve 'pi hetvabhāvaprasaṅgo bhavati /",
    "T04canprasu:2891": " bhāvo hi nāma vidyamānaḥ,",
    "T04canprasu:2892": " yaśca vidyamānaḥ tasya ca kiṃ hetunā prayojanam?",
    "T04canprasu:2893": " na hi jātaṃ punarapi janyate /",
    "T04canprasu:2894": " tasmātsarvatraiva hetvabhāvaprasaṅgādayuktametat //",
    "T04canprasu:2895": " api ca / yathā utpādaḥ sahetukaḥ pūrvamabhāvātpaścācca bhāvāt,",
    "T04canprasu:2896": " evaṃ vināśo 'pīṣyatām /",
    "T04canprasu:2897": " vināśo hi na sarvadā bhavati,",
    "T04canprasu:2898": " utpādātpūrvamabhāvātpaścācca bhāvāt /",
    "T04canprasu:2899": " yaccocyate- yaścābhāvaḥ tasya (Pp_73)",
    "T04canprasu:2900": " kiṃ hetunā kartavyamiti,",
    "T04canprasu:2901": " tadayuktam /",
    "T04canprasu:2902": " yasmānna vayaṃ vināśasya hetunā kiṃcitkriyamāṇamicchāmaḥ,",
    "T04canprasu:2903": " kiṃ tarhi vināśa eva kriyate iti varṇayāmaḥ /",
    "T04canprasu:2904": " nanvevaṃ sati kriyamāṇatvādvināśo 'pi bhāvaḥ prāpnotīti cet,",
    "T04canprasu:2905": " iṣyata evaitat /",
    "T04canprasu:2906": " vināśo hi svarūpāpekṣayā bhāvaḥ,",
    "T04canprasu:2907": " rūpādidharmanivṛttisvabhāvatvāttu na bhāvaḥ /",
    "T04canprasu:2908": " api ca /",
    "T04canprasu:2909": " maraṇamapi dvividhakāryapratyupasthāpanaṃ saṃskāravidhvaṃsanaṃ ca karoti /",
    "T04canprasu:2910": " aparijñānānupacchedaṃ (?)",
    "T04canprasu:2911": " cetyāgamāt kathaṃ na sahetuko vināśaḥ? api ca /",
    "T04canprasu:2912": " kalpitābhāvalakṣaṇāyāśca śūnyatāyāḥ pareṇa bhāvarūpatāmabhyupagacchatā kathamabhāvasya bhāvatvaṃ nābhyupagataṃ bhavati?",
    "T04canprasu:2913": " bhāvatvācca kathamasaṃskṛtatvaṃ śūnyatāyāḥ syāt?",
    "T04canprasu:2914": " ataḥ sarvamabhyupetaṃ vihīyate bhavatā /",
    "T04canprasu:2915": " ata eva vakṣyati-",
    "T04canprasu:2916": " bhavedabhāvo bhāvaśca nirvāṇamubhayaṃ katham /",
    "T04canprasu:2917": " na saṃskṛtaṃ hi nirvāṇaṃ bhāvābhāvau ca saṃskṛtau //",
    "T04canprasu:2918": " ityalaṃ prasaṅgena /",
    "T04canprasu:2919": " prakṛtameva vyākhyāsyāmaḥ // 32 //",
    "T04canprasu:2920": " atrāha- yadi utpādasthitibhaṅgāḥ saṃskṛtasya niṣiddhāḥ,",
    "T04canprasu:2921": " tathāpi saṃskṛtamasti viśeṣalakṣaṇayuktam /",
    "T04canprasu:2922": " tathāhi kāṭhinyādikaṃ sāsnādikaṃ ca tasya viśeṣalakṣaṇamupadiśyate /",
    "T04canprasu:2923": " tasmātsaṃskṛtasya sadbhāvāttallakṣaṇamapyastīti /",
    "T04canprasu:2924": " ucyate /",
    "T04canprasu:2925": " syādevaṃ yadi saṃskṛtameva vastu syāt /",
    "T04canprasu:2926": " kutaḥ? yasmāt-",
    "T04canprasu:2927": " utpādasthitibhaṅgānāmasiddhernāsti saṃskṛtam /",
    "T04canprasu:2928": " yadā yathoktena nyāyena utpādasthitibhaṅgā eva niṣiddhāḥ,",
    "T04canprasu:2929": " tadā kutaḥ saṃskṛtaṃ vastu tadviśeṣalakṣaṇamapyastīti //",
    "T04canprasu:2930": " atrāha- vidyata eva saṃskṛtam,",
    "T04canprasu:2931": " tatpratipakṣāsaṃskṛtasadbhāvāt /",
    "T04canprasu:2932": " ucyate /",
    "T04canprasu:2933": " syādetadevam,",
    "T04canprasu:2934": " yadi asaṃskṛtameva syāt / yasmāt-",
    "T04canprasu:2935": " saṃskṛtasyāprasiddhau ca kathaṃ setsyatyasaṃskṛtam // 33 //",
    "T04canprasu:2936": " atraike ākāśāpratisaṃkhyānirodhanirvāṇānyasaṃskṛtānīti kalpayanti /",
    "T04canprasu:2937": " apare śūnyatāṃ tathatālakṣaṇāmasaṃskṛtāṃ parikalpayanti /",
    "T04canprasu:2938": " tadetatsarvaṃ saṃskṛtasyāprasiddhau satyāṃ nāstyeveti spaṣṭamādarśitam // 33 //",
    "T04canprasu:2939": " atrāha- yadi utpādasthitibhaṅgā na santītyavadhāritam,",
    "T04canprasu:2940": " yattarhi idamanāvaraṇajñāninā muninā-",
    "T04canprasu:2941": " “saṃskṛtasya bhikṣavaḥ utpādo 'pi prajñāyate,",
    "T04canprasu:2942": " vyayo 'pi,",
    "T04canprasu:2943": " sthityanyathātvamapi“",
    "T04canprasu:2944": " ityudāhṛtam,",
    "T04canprasu:2945": " tatkathaṃ veditavyamiti? ucyate-",
    "T04canprasu:2946": " yathā māyā yathā svapno gandharvanagaraṃ yathā /",
    "T04canprasu:2947": " tathotpādastathā sthānaṃ tathā bhaṅga udāhṛtam // 34 //",
    "T04canprasu:2948": " yathā māyādayaḥ svabhāvenānutpannā avidyamānā māyādiśabdavācyā māyādivijñānagamyāśca lokasya,",
    "T04canprasu:2949": " evamete 'pi lokaprasiddhimātreṇa utpādādayaḥ svabhāvena avidyamānā api bhagavatā tathāvidhavineyajanānugrahacikīrṣuṇā nirdiṣṭā iti /",
    "T04canprasu:2950": " ata evoktam-",
    "T04canprasu:2951": " tvaksnāyumāṃsāsthisamucchraye ca utpādya saṃjñāṃ mama patnireṣā /",
    "T04canprasu:2952": " mūḍhā hi balā janayanti rāgaṃ striyo na jānanti yathaiva māyām //",
    "T04canprasu:2953": " yathā kumārī supināntarasmiṃ sā putra jātaṃ ca mṛtaṃ ca paśyati /",
    "T04canprasu:2954": " jāte 'tituṣṭā mṛti daurmanasthitā tathopamān jānatha sarvadharmān //",
    "T04canprasu:2955": " yathaiva gandharvapuraṃ marīcikā yathaiva māyā supinaṃ yathaiva /",
    "T04canprasu:2956": " svabhāvaśūnyā tu nimittabhāvanā tathopamān jānatha sarvadharmān //",
    "T04canprasu:2957": " saṃskṛtāsaṃskṛtadharmaviviktā nāsti vikalpana teṣamṛṣīṇām /",
    "T04canprasu:2958": " sarvagatīṣu asaṃskṛtaprāptā dṛṣṭigatehi sadaiva viviktā //",
    "T04canprasu:2959": " nityamarakta aduṣṭa amūḍhāḥ tasya sabhāvasamāhitacittā /",
    "T04canprasu:2960": " eṣa samādhibalī balavanto yo imu jānati śūnyakadharmān // iti // 34 //",
    "T04canprasu:2961": " ityācāryacandrakīrtipādoparacittāyāṃ prasannapadāyāṃ madhyamakavṛttau saṃskṛtaparīkṣā nāma saptamaṃ prakaraṇam //",
    "T04canprasu:2962": " karmakārakaparīkṣā aṣṭamaṃ prakaraṇam /",
    "T04canprasu:2963": " atrāha- vidyanta eva saṃskṛtasvabhāvato vijñānādayaḥ saṃskṛtā dharmāḥ,",
    "T04canprasu:2964": " taddhetukakarmakārakasadbhāvāt /",
    "T04canprasu:2965": " uktaṃ hi bhagavatā-",
    "T04canprasu:2966": " avidyānugato 'yaṃ bhikṣavaḥ puruṣapudgalaḥ puṇyānapi saṃskārānabhisaṃskaroti,",
    "T04canprasu:2967": " apuṇyānapi,",
    "T04canprasu:2968": " āniñjayānapi saṃskārānabhisaṃskaroti /",
    "T04canprasu:2969": " ityādinā karmaṇāṃ kārako vyapadiṣṭaḥ,",
    "T04canprasu:2970": " tatkarmaphalaṃ ca vijñānādikamupadiṣṭam /",
    "T04canprasu:2971": " yasya ca kārako 'sti,",
    "T04canprasu:2972": " tadasti,",
    "T04canprasu:2973": " tadyathā ghaṭaḥ /",
    "T04canprasu:2974": " yannāsti, na tasya kārakaḥ,",
    "T04canprasu:2975": " tadyathā kūrmaromaprāvārasyeti /",
    "T04canprasu:2976": " ucyate /",
    "T04canprasu:2977": " syādvijñānādikaṃ saṃskṛtaṃ yadi tasya niṣpādakakarmakārakau syātām /",
    "T04canprasu:2978": " na tu staḥ / yasmāt-",
    "T04canprasu:2979": " sadbhūtaḥ kārakaḥ karma sadbhūtaṃ na karotyayam /",
    "T04canprasu:2980": " kārako nāpyasadbhūtaḥ karmāsadbhūtamīhate // 1 //",
    "T04canprasu:2981": " tatra karotīti kārakaḥ kartā /",
    "T04canprasu:2982": " kurvāṇasyaiva kiṃcit kārakavyapadeśo nākurvāṇasya /",
    "T04canprasu:2983": " tacca karaṇaṃ sadbhūtasya vā kartuḥ parikalpyeta,",
    "T04canprasu:2984": " asadbhūtasya vā,",
    "T04canprasu:2985": " sadasadbhūtasya vā?",
    "T04canprasu:2986": " kriyate iti karma karturīpsitatamam /",
    "T04canprasu:2987": " tadapi trividham,",
    "T04canprasu:2988": " sadbhūtamasadbhūtaṃ sadasadbhūtaṃ ca /",
    "T04canprasu:2989": " tatra sadbhūtaḥ kārakaḥ kriyāyuktaḥ sadbhūtaṃ kriyāyuktaṃ karma na karotītyekā pratijñā /",
    "T04canprasu:2990": " idānīmasadbhūto 'pi kriyākārakarahito 'sadbhutaṃ kriyārahitaṃ karma na karotītyaparā pratijñā // 1 //",
    "T04canprasu:2991": " tatrādyāṃ prasādhayitumāha-",
    "T04canprasu:2992": " sadbhūtasya kriyā nāsti karma ca syādakartṛkam /",
    "T04canprasu:2993": " kriyānibandhanatvātkārakavyapadeśasya,",
    "T04canprasu:2994": " karoti kriyāyukta eva kaścitsadbhūtaḥ kārakavyapadeśaṃ labhate,",
    "T04canprasu:2995": " tataśca tasyaivaṃvidhasya kriyāhetukalabdhakārakavyapadeśasya aparā kriyā nāsti yayā karma kuryāt /",
    "T04canprasu:2996": " kriyābhāvācca yadā kārakaḥ karma na karoti,",
    "T04canprasu:2997": " tadā kārakanirapekṣamakartṛkaṃ karma syāt /",
    "T04canprasu:2998": " na cākartṛkaṃ karma saṃbhavati bandhyāsūnoriva ghaṭakaraṇamiti / evaṃ tāvat",
    "T04canprasu:2999": " sadbhūtasya kriyā nāsti karma ca syādakartṛkam /",
    "T04canprasu:3000": " iti doṣaprasaṅgāt sadbhūtaḥ kārakaḥ karma na karoti /",
    "T04canprasu:3001": " idānīṃ sadbhūtamapi karma kārako na karotīti pratipādayannāha-",
    "T04canprasu:3002": " sadbhūtasya kriyā nāsti kartā ca syādakarmakaḥ // 2 //",
    "T04canprasu:3003": " sadbhūtaṃ nāma karma kriyāyuktam /",
    "T04canprasu:3004": " tasyedānīṃ kriyānibandhanalabdhakarmavyapadeśasya aparā kriyā nāsti yayā karma kriyeteti /",
    "T04canprasu:3005": " evaṃ tāvatsadbhūtasya karmaṇaḥ kriyā nāsti /",
    "T04canprasu:3006": " yadā nāsti parā kriyā,",
    "T04canprasu:3007": " tadā kārakastatsadbhūtaṃ karma naiva karoti /",
    "T04canprasu:3008": " yadā ca na karoti karmaṇo dvitīyakriyābhāvāt, tadā (Pp_76)",
    "T04canprasu:3009": " akarmaka eva avidyamānakarmaka eva tasya karmaṇaḥ kārakaḥ syāt /",
    "T04canprasu:3010": " na caitadyaktam /",
    "T04canprasu:3011": " na hi akṛtānantaryakarmaṇaḥ ānantaryakarmakārakatvaṃ dṛṣṭamiti // 2 //",
    "T04canprasu:3012": " evaṃ sadbhūtaḥ kārakaḥ sadbhūtaṃ karma na karoti iti saṃsādhya idānīṃ yathā asadbhūtamapi karma asadbhūtaḥ kārako na karoti tathā pratipādayannāha-",
    "T04canprasu:3013": " karoti yadyasadbhūto 'sadbhūtaṃ karma kārakaḥ /",
    "T04canprasu:3014": " ahetukaṃ bhavetkarma kartā cāhetuko bhavet // 3 //",
    "T04canprasu:3015": " asadbhūtaḥ kārako yaḥ kriyārahitaḥ /",
    "T04canprasu:3016": " kriyā ca kārakavyapadeśe heturiti kriyārahita kārako 'pi nirhetukaḥ syāt /",
    "T04canprasu:3017": " karmāpyasadbhūtaṃ nirhetukaṃ syāt // 3 //",
    "T04canprasu:3018": " sati ca ahetukavādābhyupagame kāryaṃ ca kāraṇaṃ ca sarvamapoditaṃ syādityāha-",
    "T04canprasu:3019": " hetāvasati kāryaṃ ca kāraṇaṃ ca na vidyate /",
    "T04canprasu:3020": " satyeva hi hetorabhyupagame hetunā yanniṣpādyate tat kāryam,",
    "T04canprasu:3021": " tasya ca yo niṣpādakaḥ tatkāraṇamiti yujyate /",
    "T04canprasu:3022": " tadyathā ghaṭasya mṛd hetuḥ,",
    "T04canprasu:3023": " ghaṭaḥ kāryam,",
    "T04canprasu:3024": " tasya ca cakrādayaḥ sahakārikāraṇam /",
    "T04canprasu:3025": " ahetukavādābhyupagame tu hetvanapekṣatvānmaṇḍūkajaṭāśiromaṇimayaghaṭavanna syādayaṃ ghaṭaḥ /",
    "T04canprasu:3026": " asati ghaṭe kutastatkāraṇamiti / evam-",
    "T04canprasu:3027": " hetāvasati kāryaṃ ca kāraṇaṃ ca na vidyate /",
    "T04canprasu:3028": " tataśca-",
    "T04canprasu:3029": " tadabhāve kriyā kartā karaṇaṃ ca na vidyate // 4 //",
    "T04canprasu:3030": " tadabhāve kāryakāraṇabhāve,",
    "T04canprasu:3031": " kiṃ kurvāṇasya kriyā saṃbhavet,",
    "T04canprasu:3032": " kasyāṃ vā kriyāyāṃ kumbhakārasya svātantryātkartṛtvaṃ syāt?",
    "T04canprasu:3033": " na cāpi mṛdāṃ tādātmyapravṛttyā sādhakatamatvena karaṇatvaṃ yujyata iti evaṃ tāvat-",
    "T04canprasu:3034": " tadabhāve kriyā kartā karaṇaṃ ca na vidyate //",
    "T04canprasu:3035": " tataśca-",
    "T04canprasu:3036": " dharmādharmau na vidyete kriyādīnāmasaṃbhave /",
    "T04canprasu:3037": " iha yadā devadattaḥ prāṇātipātaviratikriyāsvātantryātkartā san svatantrakāryeṇa karaṇabhūtena prāṇātipātaviratikriyāṃ karoti,",
    "T04canprasu:3038": " tadāsya dharma upajāyate /",
    "T04canprasu:3039": " evaṃ daśasvapi kuśaleṣu karmapatheṣu kuśalakriyāniṣpādyeṣu ratnatrayamātāpitṛtadanyapūjyapūjādilakṣaṇeṣu ca kuśaladharmaprārambheṣu yojyam /",
    "T04canprasu:3040": " evamadharme 'pi prāṇātipātādilakṣaṇe kuśalaviparyayeṇa kriyākartṛkaraṇānāmabhāve sati karmaṇāmabhāvaprasaṅga udbhāvanīyaḥ //",
    "T04canprasu:3041": " yadā caivaṃ dharmādharmau na saṃbhavataḥ,",
    "T04canprasu:3042": " tadā tatphalamapi nāstyeveti pratipādayannāha-",
    "T04canprasu:3043": " dharme cāsatyadharme ca phalaṃ tajjaṃ na vidyate // 5 //",
    "T04canprasu:3044": " dharmādharmajanitamiṣṭāniṣṭaphalaṃ sugatidurgatyordharmādharmayorabhāve sati na syāt // 5 //",
    "T04canprasu:3045": " tataśca-",
    "T04canprasu:3046": " phale 'sati na mokṣāya na svargāyopapadyate /",
    "T04canprasu:3047": " mārgaḥ",
    "T04canprasu:3048": " yadi hi phalamiṣṭāniṣṭaṃ syāta,",
    "T04canprasu:3049": " syāllaukikasya mārgasya dhyānārūpyasamādhisamāpattilakṣaṇaṃ svargaḥ,",
    "T04canprasu:3050": " tadānīṃ tadarthaṃ laukikamārgabhāvanā jyāyasī syāt,",
    "T04canprasu:3051": " kugatigamanakarmapathaviratisāphalyaṃ ca syāt /",
    "T04canprasu:3052": " yadi ca mokṣalakṣaṇaṃ nirvāṇaṃ phalaṃ syāt,",
    "T04canprasu:3053": " tadartha lokottarāryāṣṭāṅgamārgabhāvanāsāphalyaṃ syāt /",
    "T04canprasu:3054": " yadā tu phalaṃ nāsti, tadā-",
    "T04canprasu:3055": " phale 'sati na mokṣāya na svargāyopapadyate /",
    "T04canprasu:3056": " mārgaḥ /",
    "T04canprasu:3057": " kiṃ ca / evaṃ phalābhāve sati-",
    "T04canprasu:3058": " sarvakriyāṇāṃ ca nairarthakyaṃ prasajyate // 6 //",
    "T04canprasu:3059": " yā api hyetāḥ kṛṣivāṇijyabala (bhṛti?)",
    "T04canprasu:3060": " gatādikāḥ kriyāḥ phalārtha prārabhyante,",
    "T04canprasu:3061": " tā api sarvāḥ phalābhāve sati nopapadyanta iti /",
    "T04canprasu:3062": " evaṃ sarvakriyāṇāṃ nairarthakyaṃ prasajyate bhavatām /",
    "T04canprasu:3063": " na cāsāṃ nairarthakyam /",
    "T04canprasu:3064": " tasmānniravaśeṣadoṣaviṣavṛkṣākarabhūto 'yaṃ svargāpavargāpavādī narakādimahāpāyaprapātavartanahetuḥ dṛṣṭādṛṣṭahetupadārthavirodhīti kṛtvā,",
    "T04canprasu:3065": " saddhiḥ asadbhūtaḥ kārako 'sadbhūtaṃ karma karotīti pakṣo nikṛṣṭa eveti tyājyaḥ // 6 //",
    "T04canprasu:3066": " tadevaṃ pratijñādvayaṃ saṃsādhya idānīmubhayarūpaḥ kārakaḥ,",
    "T04canprasu:3067": " ubhayarūpamapi karma na karotītyāha-",
    "T04canprasu:3068": " kārakaḥ sadasadbhūtaḥ sadasatkurute na tat /",
    "T04canprasu:3069": " tatra yadetadasadbhūtaṃ karma kriyāyuktamakriyāyuktaṃ ca,",
    "T04canprasu:3070": " tat sadasadbhūtaḥ kārako na karotīti / yasmāt-",
    "T04canprasu:3071": " parasparaviruddhaṃ hi saccāsaccaikataḥ kutaḥ // 7 //",
    "T04canprasu:3072": " ekaḥ padārthaḥ ekasmin kāle kriyāyuktaścākriyāyuktaśceti na yujyata evaitat /",
    "T04canprasu:3073": " tataśca sadasadbhūto 'pi kārakaḥ sadasadbhūtaṃ karma na karoti,",
    "T04canprasu:3074": " avidyamānatvādityabhiprāyaḥ // 7 //",
    "T04canprasu:3075": " evaṃ same pakṣe dūṣaṇamudbhāvya viṣamapakṣasyāpi nirācikīrṣayā āha-",
    "T04canprasu:3076": " satā ca kriyate nāsannāsatā kriyate ca sat /",
    "T04canprasu:3077": " kartrā",
    "T04canprasu:3078": " satā sadbhūtena tāvatkartrā kriyāyuktena asadbhūtamasadakriyāyuktaṃ karma na kriyate / yasmāt-",
    "T04canprasu:3079": " sarve prasajyante doṣāstatra ta eva hi // 8 //",
    "T04canprasu:3080": " sadbhūtasya kriyā nāsti karma ca syādakartṛkam /",
    "T04canprasu:3081": " ityevaṃ tāvat sadbhūtaḥ kārakaḥ karma na karoti,",
    "T04canprasu:3082": " nāpyasadbhūtaṃ karma kriyate /",
    "T04canprasu:3083": " asadbhūtaṃ hi karma ahetukaṃ bhavet / tataśca-",
    "T04canprasu:3084": " hetāvasati kāryaṃ ca kāraṇaṃ ca na vidyate //",
    "T04canprasu:3085": " ityādinā sarvaṃ dūṣaṇamāpadyate /",
    "T04canprasu:3086": " tasmātpūrvoktaireva hetubhirdūṣitatvādasya viṣamapakṣasya na punarhetorupādānamanuṣṭhīyate /",
    "T04canprasu:3087": " yathā caitat satā kartrā asatkarma na kriyate iti pratipāditam,",
    "T04canprasu:3088": " evamasatā kartrā akriyāyuktena satkarma na kriyate iti vyākhyeyamuktapathānusāreṇa // 8 //",
    "T04canprasu:3089": " evaṃ tāvadviṣamapakṣe ekaikapadaparāmarśena dūṣaṇamabhidhāya idānīmekaikasya padasya padadvaya parāmarśena dūṣaṇābhidhānamāha-",
    "T04canprasu:3090": " nāsadbhūtaṃ na sadbhūtaḥ sadasadbhūtameva vā /",
    "T04canprasu:3091": " karoti kārakaḥ karma pūrvoktaireva hetubhiḥ // 9 //",
    "T04canprasu:3092": " sa kārakaḥ sadbhūtaḥ asadbhūtaṃ karma sadasadbhūtameva vā na karotīti /",
    "T04canprasu:3093": " kathamityāha- pūrvoktaireva hetubhiriti /",
    "T04canprasu:3094": " tatra 'sadbhūtasya kriyā nāsti';",
    "T04canprasu:3095": " ityādinā sadbhūtaḥ kārako na karoti /",
    "T04canprasu:3096": " asadbhūtamapi karma na kriyate 'ahetukaṃ bhavetkarma';",
    "T04canprasu:3097": " 'hetāvasati kāryaṃ ca';",
    "T04canprasu:3098": " ityādinā vihitadoṣāt /",
    "T04canprasu:3099": " sadasadbhūtamapi karma na kriyate-",
    "T04canprasu:3100": " parasparaviruddhaṃ hi saccāsaccaikataḥ kutaḥ",
    "T04canprasu:3101": " iti vacanāt /",
    "T04canprasu:3102": " evaṃ tāvatsadbhūtaḥ kārako 'sadbhūtaṃ sadasadbhutaṃ ca karma na karoti // 9 //",
    "T04canprasu:3103": " idānīmasadbhūto 'pi kārakaḥ sadbhūtaṃ karma sadasadbhūtaṃ ca karma na karotītyāha-",
    "T04canprasu:3104": " nāsadbhūto 'pi sadbhūtaṃ sadasadbhūtameva vā /",
    "T04canprasu:3105": " karoti kārakaḥ karma pūrvoktaireva hetubhiḥ // 10 //",
    "T04canprasu:3106": " asadbhūtaḥ kārako nirhetuko bhavet /",
    "T04canprasu:3107": " 'hetāvasati kāryaṃ ca';",
    "T04canprasu:3108": " ityādinā uktadoṣādasadbhūtaḥ kārako na karoti /",
    "T04canprasu:3109": " sadbhūtasya kriyā nāsti kartā ca syādakarmakaḥ /",
    "T04canprasu:3110": " iti prasaṅgāt sadbhūtaṃ karma na kriyate /",
    "T04canprasu:3111": " sadasadbhūtamapi karma na kriyate,",
    "T04canprasu:3112": " parasparaviruddhaṃ hi saccāsaccaikataḥ kutaḥ /",
    "T04canprasu:3113": " iti vacanāt // 10 //",
    "T04canprasu:3114": " idānīṃ sadasadbhūto 'pi kārakaḥ ekaika evobhayarūpaḥ san yathā sadbhūtamasadbhūtaṃ ca bhinnasaṃketaṃ karma na karoti tathā pratipādayannāha-",
    "T04canprasu:3115": " karoti sadasadbhūto na sannāsacca kārakaḥ /",
    "T04canprasu:3116": " karma tattu vijānīyātpūrvoktaireva hetubhiḥ // 11 //",
    "T04canprasu:3117": " parasparaviruddhaṃ hi saccāsaccaikataḥ kutaḥ /",
    "T04canprasu:3118": " iti vacanātsadasadbhūtaḥ kārako na karoti /",
    "T04canprasu:3119": " sadbhūtasya kriyā nāsti kartā ca syādakarmakaḥ /",
    "T04canprasu:3120": " iti prasaṅgātsadbhūtaṃ karma na kriyate /",
    "T04canprasu:3121": " asadbhūtamapi karma ahetukaṃ 'hetāvasati kārya ca';",
    "T04canprasu:3122": " ityādinoktadoṣānna kriyate /",
    "T04canprasu:3123": " yataścaivaṃ samapakṣeṣu viṣamapakṣeṣu ca kartuḥ karmaṇaśca sarvathā siddhirayuktā,",
    "T04canprasu:3124": " tasmādyaduktaṃ vidyanta eva vijñānādayaḥ saṃskṛtā dharmāḥ saṃskṛtasvabhāvāḥ taddhetukakarmakārakasadbhāvāditi,",
    "T04canprasu:3125": " tadayuktam //",
    "T04canprasu:3126": " atrāha- kimavadhāritametadbhavatā na santi bhāvā iti? na hi /",
    "T04canprasu:3127": " bhavatastu sasvabhāvavādinaḥ svabhāvasya bhāvānāṃ vaidhuryātsarvabhāvāpavādaḥ saṃbhāvyate /",
    "T04canprasu:3128": " vayaṃ tu pratītyotpannatvātsarvabhāvānāṃ svabhāvamevanopalabhāmahe,",
    "T04canprasu:3129": " tatkasyāpavādaṃ kariṣyāmaḥ?",
    "T04canprasu:3130": " yathoktamāryaratnāvalyām-",
    "T04canprasu:3131": " marīci toyamityetaditi matvāgato 'tra san /",
    "T04canprasu:3132": " yadi nāstīti tattoyaṃ gṛhṇīyānmūḍha eva saḥ //",
    "T04canprasu:3133": " marīcipratimaṃ lokamevamastīti gṛhṇataḥ /",
    "T04canprasu:3134": " nāstīti cāpi moho 'yaṃ sati mohe na mucyate //",
    "T04canprasu:3135": " ajñānakalpitaṃ pūrvaṃ paścāttatvārthanirṇaye /",
    "T04canprasu:3136": " yadā na labhate bhāvamevābhāvastadā kuha // iti // 11 //",
    "T04canprasu:3137": " tadevaṃ niḥsvabhāvānāṃ sarvabhāvānāṃ kuto yathoktaprakārasiddhiḥ?",
    "T04canprasu:3138": " tasmāllaukikaṃ viparyāsamabhyupetya sāṃvṛtānāṃ padārthānāṃ marīcikājalakalpānāmidaṃpratyayatāmātrābhyupagamenaiva prasiddhirnānyenetyāha-",
    "T04canprasu:3139": " pratītya kārakaḥ karma taṃ pratītya ca kārakam /",
    "T04canprasu:3140": " karma pravartate,",
    "T04canprasu:3141": " nānyatpaśyāmaḥ siddhikāraṇam // 12 //",
    "T04canprasu:3142": " iha akurvāṇasya karmanirapekṣasya kārakatvābhāvāt karmāpekṣya kārakasya kārakatvaṃ bhavati /",
    "T04canprasu:3143": " kārakeṇa cākriyamāṇasya kasyacitkarmatvābhāvāt kriyamāṇasyaiva karmavyapadeśāt,",
    "T04canprasu:3144": " taṃ kārakaṃ pratītya karma pravartate ityevaṃ karmakārakayoḥ parasparāpekṣikīṃ siddhiṃ muktvā nānyatsiddhikāraṇaṃ paśyāmaḥ // 12 //",
    "T04canprasu:3145": " yathā ca karmakārakayoḥ parasparāpekṣikī siddhiḥ,",
    "T04canprasu:3146": " evamanyeṣāmapi bhāvānāmityatidiśannāha-",
    "T04canprasu:3147": " evaṃ vidyādupādānaṃ vyutsargāditi karmaṇaḥ /",
    "T04canprasu:3148": " kartuśca",
    "T04canprasu:3149": " evamityanena anantarāṃ karmakārakaprajñaptiṃ darśayati /",
    "T04canprasu:3150": " upāttirupādānam /",
    "T04canprasu:3151": " anena copāttikriyāmāha /",
    "T04canprasu:3152": " sā ca svasādhanaṃ kartāramupādātāraṃ karma copādānaṃ saṃnidhāpayati /",
    "T04canprasu:3153": " tayośca upādeyopādātroḥ parasparāpekṣayoḥ karmakārakavadeva siddhirna svābhāvikī /",
    "T04canprasu:3154": " kasmātpunaḥ svābhāvikī na bhavati ityāha- vyutsargāditi karmaṇaḥ,",
    "T04canprasu:3155": " kartuśceti /",
    "T04canprasu:3156": " itiśabdo hetuparāmarśī /",
    "T04canprasu:3157": " vyutsargo vyudāsaḥ /",
    "T04canprasu:3158": " tataśca ayamartha upapadyate- yaireva hetubhiḥ karmaṇaśca vyutsargo 'smābhiruktaḥ,",
    "T04canprasu:3159": " taireva hetubhiḥ upādātā upādeyaṃ ca pratiṣiddhaṃ veditavyam /",
    "T04canprasu:3160": " na ca kevalamanayoranyonyāpekṣikī siddhiḥ katurśca karmaṇaśca pratiṣedhenāvaseyā, api ca",
    "T04canprasu:3161": " karmakartṛbhyāṃ śeṣān bhāvān vibhāvayet // 13 //",
    "T04canprasu:3162": " prājña iti vākyaśeṣaḥ /",
    "T04canprasu:3163": " karmakārakopādeyopādātṛvyatiriktā ye 'nye bhāvā janyajanakagantṛgamanadraṣṭavyadarśanalakṣyalakṣaṇotpādyotpādakāḥ,",
    "T04canprasu:3164": " tathā avayavāvayaviguṇaguṇipramāṇaprameyādayo niravaśeṣā bhāvāḥ,",
    "T04canprasu:3165": " teṣāṃ kartṛkarmavicāreṇa svabhāvato 'stitvaṃ pratiṣidhya parasparāpekṣikīmeva siddhi prājño nirmumukṣurjātijarāmaraṇādibandhanebhyo mokṣāya vibhāvayet //",
    "T04canprasu:3166": " eṣāṃ ca vistareṇa vicāro madhyamakāvatārādibhyo 'vaseyaḥ //",
    "T04canprasu:3167": " nanu ca śeṣān bhāvān vibhāvayedityanenaiva upādānopādānnoradhigatatvādupādānopādānaṃ punarayuktam /",
    "T04canprasu:3168": " satyametat /",
    "T04canprasu:3169": " tathāpi tattvavicāre prādhānyajñāpanārthamupādānopādātrobhedenopādānam,",
    "T04canprasu:3170": " tathā hi uttareṣu prakaraṇeṣu bhūyasā anayoreva vicāro bhaviṣyatīti /",
    "T04canprasu:3171": " ata evoktaṃ bhagavatā āryopāliparipṛcchāyām-",
    "T04canprasu:3172": " bhaya darśita nairayikaṃ me sattvasahasra savejita naike /",
    "T04canprasu:3173": " na ca vidyati kaściha sattva yo cyutu gacchati ghoramapāyam //",
    "T04canprasu:3174": " na ca kāraku kāraṇaṃ santi yehi kṛtā asitomaraśastrāḥ /",
    "T04canprasu:3175": " kalpavaśena tu paśyati tatra kāyi patanti apāyita śastrāḥ //",
    "T04canprasu:3176": " citramanorama sajjitapuṣpāḥ svarṇavimāna jalanti manojñāḥ /",
    "T04canprasu:3177": " teṣvapi kāraku nāstiha kaści te 'pi ca sthāpita kalpavaśena //",
    "T04canprasu:3178": " kalpavaśena vikalpitu lokaḥ saṃjñagaheṇa vikalpitu bālaḥ /",
    "T04canprasu:3179": " so ca gaho agaho asabhūto māyamarīcisamā hi vikalpāḥ // iti // 13 //",
    "T04canprasu:3180": " ityācāryacandrakīrtipādoparacitāyāṃ prasannapadāyāṃ madhyamakavṛttau karmakārakaparīkṣā nāma aṣṭamaṃ prakaraṇam //",
    "T04canprasu:3181": " pūrvaparīkṣā navamaṃ prakaraṇam /",
    "T04canprasu:3182": " atrāha- yaduktam- 'evaṃ vidyādupādānaṃ vyutsargāditi karmaṇaḥ /",
    "T04canprasu:3183": " kartuśca'; iti,",
    "T04canprasu:3184": " tadayuktam / yasmāt-",
    "T04canprasu:3185": " darśanaśravaṇādīni vedanādīni cāpyatha /",
    "T04canprasu:3186": " bhavanti yasya prāgebhyaḥ so 'stītyeke vadantyuta // 1 //",
    "T04canprasu:3187": " yasya upādātuḥ darśanaśravaṇaghrāṇarasanādīni vedanāsparśamanaskārādīni ca bhavanti,",
    "T04canprasu:3188": " sa upādātā pūrvamebhya upādānebhyo 'stīti sāṃmitīyā vadanti // 1 //",
    "T04canprasu:3189": " kiṃ kāraṇam? yasmāt-",
    "T04canprasu:3190": " kathaṃ hyavidyamānasya darśanādi bhaviṣyati /",
    "T04canprasu:3191": " bhāvasya tasmātprāgebhyaḥ so 'sti bhāvo vyavasthitaḥ // 2 //",
    "T04canprasu:3192": " iha vidyamāna eva devadatto dhanopādānaṃ kurute nāvidyamāno vandhyātanayaḥ /",
    "T04canprasu:3193": " evaṃ yadi tāvatpudgalo darśanādibhyaḥ pūrvaṃ vyavasthito na syāt,",
    "T04canprasu:3194": " nāsau darśanādikasyopādānamakariṣyat /",
    "T04canprasu:3195": " tasmādasti asau dhanātprāgeva sthitadevadattavat darśanādibhyaḥ pūrvaṃ pudgalo yo 'sya upādānaṃ kariṣyatīti // 2 //",
    "T04canprasu:3196": " ucyate-",
    "T04canprasu:3197": " darśanaśravaṇādibhyo vedanādibhya eva ca /",
    "T04canprasu:3198": " yaḥ prāgvyavasthito bhāvaḥ kena prajñapyate 'tha saḥ // 3 //",
    "T04canprasu:3199": " yau 'sau pudgalo darśanādibhyaḥ pūrvamastīti vyavasthāpyate,",
    "T04canprasu:3200": " sa kena prajñapyatām?",
    "T04canprasu:3201": " pudgalaprajñapterhi darśanādikaṃ kāraṇam /",
    "T04canprasu:3202": " sa yadi tebhyaḥ prāgvyavasthito 'stīti kalpyate,",
    "T04canprasu:3203": " tadā darśananirapekṣaḥ syād ghaṭādiva paṭaḥ /",
    "T04canprasu:3204": " yaśca svakāraṇanirapekṣaḥ sa nirhetuko dhanādinirapekṣaḥ dhanikavannāstītyabhiprāyaḥ // 3 //",
    "T04canprasu:3205": " kiṃ cānyat-",
    "T04canprasu:3206": " vināpi darśanādīni yadi cāsau vyavasthitaḥ /",
    "T04canprasu:3207": " amūnyapi bhaviṣyanti vinā tena na saṃśayaḥ // 4 //",
    "T04canprasu:3208": " yadi manyase- darśanādibhyaḥ pūrvaṃ pudgalo nāmāsti,",
    "T04canprasu:3209": " sa darśanādikamupādānamupādatte iti /",
    "T04canprasu:3210": " nanvevaṃ sati nirastasaṃśayamamūnyapi darśanādīni vinā pudgalena bhaviṣyanti /",
    "T04canprasu:3211": " tathāhi devadatto dhanasaṃbandhātpūrvaṃ dhanavyatirikto vyavasthitaḥ san arthāntarabhūtameva pṛthaksiddhaṃ dhanamupādatte /",
    "T04canprasu:3212": " evamupādāturapi svātmavyatirekeṇārthāntarabhūtaṃ darśanādikamupādānaṃ syāt // 4 //",
    "T04canprasu:3213": " na tu saṃbhavatītyāha-",
    "T04canprasu:3214": " ajyate kenacitkaścit kiṃcitkenacidajyate /",
    "T04canprasu:3215": " kutaḥ kiṃcidvinā kaścit kiṃcitkaṃcidvinā kutaḥ // 5 //",
    "T04canprasu:3216": " iha bījākhyena kāraṇena kiṃcitkāryamabhivyajyate 'ṅkurākhyam,",
    "T04canprasu:3217": " tena ca kāryeṇa kiṃcit kāraṇamabhivyajyate bījākhyam- asyedaṃ kāraṇamidamasya kāryamiti /",
    "T04canprasu:3218": " evaṃ yadi kenaciddarśanādikenopādānena kaścidātmasvabhāvo 'bhivyajyate asyāyamupādāteti,",
    "T04canprasu:3219": " kenaciccātmanā kiṃcidupādānaṃ darśanādikamabhivyajyate idamasyopādānamiti,",
    "T04canprasu:3220": " tadānīṃ syātparasparāpekṣayorupādānopādātroḥ siddhiḥ yadā tu upādātāraṃ vinā pṛthak siddhaṃ darśanādikamabhyupagamyate,",
    "T04canprasu:3221": " tadā tannirāśrayamasadeva tasmānnāstyubhayorapi siddhiḥ,",
    "T04canprasu:3222": " iti na yuktametat- darśanādibhyaḥ pṛthagavasthita upādāteti // 5 //",
    "T04canprasu:3223": " atrāha- yaduktaṃ darśanaśravaṇādibhya ityādi, atrocyate /",
    "T04canprasu:3224": " yadi sarvebhyo darśanādibhya prāgavasthita ityabhyupagataṃ syāt,",
    "T04canprasu:3225": " syādeṣa doṣaḥ / yadā tu-",
    "T04canprasu:3226": " sarvebhyo darśanādibhyaḥ kaścitpūrvo na vidyate /",
    "T04canprasu:3227": " kiṃ tarhi ekaikasmātpūrvo vidyate /",
    "T04canprasu:3228": " yadā caivam, tadā-",
    "T04canprasu:3229": " ajyate darśanādīnāmanyena punaranyadā // 6 //",
    "T04canprasu:3230": " yadā darśanena draṣṭetyabhivyajyate,",
    "T04canprasu:3231": " na tadā śravaṇādīnyupādāya prajñapyate,",
    "T04canprasu:3232": " tataśca pūrvoktadoṣānavasara iti // 6 //",
    "T04canprasu:3233": " ucyate / etadapi na yuktaṃ darśanādirahitasya nirupādānasya nirhetukasya nirañjanasyāstitvāsaṃbhavāt /",
    "T04canprasu:3234": " sarvebhyo darśanādibhyo yadi pūrvo na vidyate /",
    "T04canprasu:3235": " iti parikalpyate, evamapi-",
    "T04canprasu:3236": " ekaikasmātkathaṃ pūrvo darśanādeḥ sa vidyate // 7 //",
    "T04canprasu:3237": " yo hi sarvebhyaḥ pūrvo na bhavati,",
    "T04canprasu:3238": " sa ekaikasmādapi na bhavati /",
    "T04canprasu:3239": " tadyathā sarvebhyo vṛkṣebhya prāg vanaṃ nāsti,",
    "T04canprasu:3240": " tadā ekaikasmādapi nāsti /",
    "T04canprasu:3241": " sarvāsāṃ ca sikatānāṃ tailajananābhāve sati ekaikasyā api sikatāyāstailaṃ nāsti /",
    "T04canprasu:3242": " api ca /",
    "T04canprasu:3243": " yo hyekaikasmātpūrvo bhavati,",
    "T04canprasu:3244": " nanu sa sarvebhyo 'pi pūrvaṃ evetyabhyupagataṃ bhavati /",
    "T04canprasu:3245": " ekaikavyatirekeṇa sarvasyābhāvāt /",
    "T04canprasu:3246": " tasmānna yuktamekaikasmātpūrvo vidyata iti // 7 //",
    "T04canprasu:3247": " itaśca na yuktam- yasmāt-",
    "T04canprasu:3248": " draṣṭā sa eva sa śrotā sa eva yadi vedakaḥ /",
    "T04canprasu:3249": " tadā-",
    "T04canprasu:3250": " ekaikasmādbhavetpūrvaṃ",
    "T04canprasu:3251": " na ca yuktaṃ vaktuṃ sa eva draṣṭā sa eva śroteti /",
    "T04canprasu:3252": " yadi syāt, tadā darśanakriyārahitasyāpi śroturdraṣṭṭatvaṃ syāt,",
    "T04canprasu:3253": " śravaṇakriyārahitasyāpi draṣṭuḥ śrotṛtvaṃ syāt /",
    "T04canprasu:3254": " na caivaṃ dṛṣṭaṃ yaddarśanakriyārahito 'pi draṣṭā syāt,",
    "T04canprasu:3255": " śravaṇakriyārahitaśca śroteti / ata evāha-",
    "T04canprasu:3256": " evaṃ caitanna yujyate // 8 //",
    "T04canprasu:3257": " iti / pratikriyaṃ ca kārakabhedātkuta etadevaṃ bhaviṣyatīti pratipādayannāha- evaṃ caitanna yujyata iti //",
    "T04canprasu:3258": " ācāryabuddhapālitastu vyācaṣṭe- ekatve hi ātmanaḥ indriyāntaragamanaprasaṅgaḥ puruṣasya syāt,",
    "T04canprasu:3259": " vātāyanāntaropagamanavaditi /",
    "T04canprasu:3260": " asya ācāryabhāvaviveko dūṣaṇamāha- sarvagatasyātmano nendriyāntaragamanamastītyayuktaḥ prasaṅgadoṣa iti /",
    "T04canprasu:3261": " tadetadayuktaṃ svayūthyaparikalpitapudgalavādanirāsasya prastutatvāt,",
    "T04canprasu:3262": " tasya ca sarvagatatvāpratijñānāt /",
    "T04canprasu:3263": " tasmād yukta eva prasaṅgadoṣa // 8 //",
    "T04canprasu:3264": " athāpi yathoktadoṣaparijihīrṣayā-",
    "T04canprasu:3265": " draṣṭānya eva śrotānyo vedako 'nyaḥ punaryadi /",
    "T04canprasu:3266": " parikalpyate,",
    "T04canprasu:3267": " tadapi na yuktam /",
    "T04canprasu:3268": " evaṃ hīṣyamāṇe-",
    "T04canprasu:3269": " sati syād draṣṭari śrotā bahutvaṃ cātmanāṃ bhavet // 9 //",
    "T04canprasu:3270": " tadyathā goranyo 'śvaḥ na hi gavi sati na bhavati yaugapadyena,",
    "T04canprasu:3271": " evaṃ yadi draṣṭuranyaḥ śrotā syāt,",
    "T04canprasu:3272": " sadraṣṭaryapi sati syādyaugapadyena /",
    "T04canprasu:3273": " na caivamiṣyate iti nāstyanyatvam /",
    "T04canprasu:3274": " api ca /",
    "T04canprasu:3275": " evaṃ sati bahava evātmānaḥ prāpnuvanti draṣṭṭaśrotṛvedakādīnāṃ pṛthak pṛthak siddhayupagamāt /",
    "T04canprasu:3276": " tasmādekaikasmādapi darśanādeḥ pūrvaṃ nāsti pudgalo nāma kaścit // 9 //",
    "T04canprasu:3277": " atrāha- vidyata eva pūrvaṃ sa sarvebhyo darśanādibhya ātmā /",
    "T04canprasu:3278": " atha matam- yadyasti,",
    "T04canprasu:3279": " kena prajñapyate sa iti yaducyate,",
    "T04canprasu:3280": " iha darśanādibhyaḥ pūrvaṃ nāmarūpāvasthāyāṃ catvāri mahābhūtāni santi yataḥ kramānnāmarūpapratyayaṃ ṣaḍāyatanamiti darśanaśravaṇādīnyutpadyante",
    "T04canprasu:3281": " tasmāddarśanādibhyaḥ pūrvaṃ caturmahābhūtopādānamevāstīti / evamapi-",
    "T04canprasu:3282": " darśanaśravaṇādīni vedanādīni cāpyatha /",
    "T04canprasu:3283": " bhavanti yebhyasteṣveṣa bhūteṣvapi na vidyate // 10 //",
    "T04canprasu:3284": " yebhyo mahābhūtebhyo darśanādikamutpadyate,",
    "T04canprasu:3285": " teṣvapi mahābhūtopādānanimittako 'pyeṣa na yujyate pūrveṇaiva hetunetyabhiprāyaḥ /",
    "T04canprasu:3286": " tatra yathā pūrvamuktam-",
    "T04canprasu:3287": " kutaḥ kiṃcidvinā kaścitkiṃcitkaṃcidvinā kutaḥ /",
    "T04canprasu:3288": " iti, ihāpi tathaiva vaktavyam /",
    "T04canprasu:3289": " mahābhūtopādānādyaścātmā pūrvaṃ siddhaḥ syāt,",
    "T04canprasu:3290": " sa mahābhūtānyupādāya syāt /",
    "T04canprasu:3291": " na caivam, nirhetukatvāt /",
    "T04canprasu:3292": " yaśca nāsti,",
    "T04canprasu:3293": " sa kathaṃ mahābhūtānyupādāsyati?",
    "T04canprasu:3294": " iti darśanopādānavadbhūtopādāne 'pi dūṣaṇamuktameveti na punarucyate // 10 //",
    "T04canprasu:3295": " atrāha- yadyapyevamātmā pratiṣiddhaḥ,",
    "T04canprasu:3296": " tathāpi darśanādikamasti,",
    "T04canprasu:3297": " apratiṣedhāt /",
    "T04canprasu:3298": " na ca anātmasvabhāvānāṃ ghaṭādīnāṃ darśanādisaṃbandho 'sti /",
    "T04canprasu:3299": " tasmātsaṃbandhī vidyata evātmeti /",
    "T04canprasu:3300": " ucyate /",
    "T04canprasu:3301": " syādātmā yadi darśanādīnyeva syuḥ /",
    "T04canprasu:3302": " na tu santi /",
    "T04canprasu:3303": " yasya darśanādīnyupādānaṃ sa yadā nāstīti (Pp_84)",
    "T04canprasu:3304": " pratipāditam,",
    "T04canprasu:3305": " tadā tasminnātmani upādātari asati,",
    "T04canprasu:3306": " kuto darśanādīnāmupādānabhūtānāmastitvamityāha-",
    "T04canprasu:3307": " darśanaśravaṇādīni vedanādīni cāpyatha /",
    "T04canprasu:3308": " na vidyate cedyasya sa na vidyanta imānyapi // 11 //",
    "T04canprasu:3309": " yasya darśanādīni parikalpyante sa yadā nāstītyuktam,",
    "T04canprasu:3310": " nanu tadaiva darśanādikamapi nāstīti spaṣṭamādarśitaṃ bhavati /",
    "T04canprasu:3311": " tataśca darśanādyabhāvānnāstyevātmeti // 11 //",
    "T04canprasu:3312": " atrāha- kiṃ khalu bhavato niścitametannāstyevātmeti?",
    "T04canprasu:3313": " kena etaduktam?",
    "T04canprasu:3314": " nanu ca anantaramevoktaṃ darśanādyabhāvādātmāpi nāstīti /",
    "T04canprasu:3315": " uktametadesmābhiḥ /",
    "T04canprasu:3316": " na tu asyārtho bhavatā samyagniścitaḥ /",
    "T04canprasu:3317": " yato bhāvarūpa ātmeti parikalpitaḥ,",
    "T04canprasu:3318": " sa svabhāvato na vidyate,",
    "T04canprasu:3319": " tasya ca mayā svabhāvābhiniveśanivartakameva vacanamuktamasadviparyāsapratipakṣeṇa,",
    "T04canprasu:3320": " na tu asya abhāvaḥ parikalpitaḥ /",
    "T04canprasu:3321": " dvayaṃ hyetat parityājyaṃ yaśca bhāveṣvabhiniveśaḥ,",
    "T04canprasu:3322": " yaśca abhāveṣu abhiniveśa iti /",
    "T04canprasu:3323": " yathoktamāryadevena-",
    "T04canprasu:3324": " yastavātmā mamānātmā tenātmāniyamānna saḥ /",
    "T04canprasu:3325": " nanvanityeṣu bhāveṣu kalpanā nāma jāyate //",
    "T04canprasu:3326": " iti // 11 //",
    "T04canprasu:3327": " etadeva pratipādayannāha-",
    "T04canprasu:3328": " prāk ca yo darśanādibhyaḥ sāṃprataṃ cordhvameva ca /",
    "T04canprasu:3329": " na vidyate 'sti nāstīti nivṛttāstatra kalpanāḥ // 12 //",
    "T04canprasu:3330": " prāk tāvaddarśanādibhya ātmā nāsti,",
    "T04canprasu:3331": " tatra hi tasyāstitvābhāvāt /",
    "T04canprasu:3332": " darśanādisahabhūto 'pi nāsti,",
    "T04canprasu:3333": " pṛthakpṛthagasiddhayoḥ sahabhāvādarśanāt śaśaśṛṅgayoriva /",
    "T04canprasu:3334": " ātmopādānayośca parasparanirapekṣayo pṛthakpṛthagasiddhatvāt sāṃpratamapi nāsti /",
    "T04canprasu:3335": " urdhvamapi /",
    "T04canprasu:3336": " yadi hi pūrvaṃ darśanādīni syuḥ,",
    "T04canprasu:3337": " uttarakālamātmā syāt,",
    "T04canprasu:3338": " tadānīmūrdhvaṃ saṃbhavet /",
    "T04canprasu:3339": " na caivam, akartṛkasya karmaṇo 'siddhatvāt /",
    "T04canprasu:3340": " yaścaivamātmā darśanādibhyaḥ prāk paścād yugapacca parīkṣyamāṇo nāsti,",
    "T04canprasu:3341": " tasya idānīmanupalabdhasvabhāvasya astitvaṃ nāstitvaṃ vā kaḥ parikalpayetprājñaḥ?",
    "T04canprasu:3342": " tasmātkarmakārakavadeva upādānopādātroḥ parasparāpekṣā siddhirna svābhāvikīti sthitam //",
    "T04canprasu:3343": " ata evoktaṃ bhagavatā āryasamādhirājabhaṭṭārake-",
    "T04canprasu:3344": " tahi kāli so daśabalo anagho jinu bhāṣate imu samādhivaram /",
    "T04canprasu:3345": " supinopamā bhagavatī sakalā na hi kaści jāyati na co mriyate //",
    "T04canprasu:3346": " na ca sattvu labhyati na jīvu naro imi dharma phenakadalīsadṛśāḥ /",
    "T04canprasu:3347": " māyopamā gaganavidyusamā dakacandrasaṃnibha marīcisamāḥ //",
    "T04canprasu:3348": " na ca asmi loki mṛtu kaści naro paraloka saṃkramati gacchati vā /",
    "T04canprasu:3349": " na ca karma naśyati kadāci kṛtaṃ phalu deti kṛṣṇaśubha saṃsarato //",
    "T04canprasu:3350": " na ca śāśvataṃ na ca uccheda puno na ca karmasaṃcayu na cāpi sthitiḥ /",
    "T04canprasu:3351": " na ca so 'pi kṛtva punarāspṛśati na ca anyu kṛtva puna vedayate //",
    "T04canprasu:3352": " na ca saṃkramo na ca punāgamanaṃ na ca sarvamasti na ca nāsti punaḥ /",
    "T04canprasu:3353": " na ca dṛṣṭisthānagatiśuddhiriha na ca sattvacārasupaśāntagati //",
    "T04canprasu:3354": " anutpāda śānta animittapadaṃ sugatāna gocara jināna guṇā /",
    "T04canprasu:3355": " bala dhāraṇī daśabalāna balaṃ buddhāniyaṃ vṛṣamitā paramā //",
    "T04canprasu:3356": " ityācāryacandrakīrtipādoparacitāyāṃ prasannapadāyāṃ madhyamakavṛttau pūrvaparīkṣā nāma navamaṃ prakaraṇam //",
    "T04canprasu:3357": " agnīndhanaparīkṣā daśamaṃ prakaraṇam /",
    "T04canprasu:3358": " atrāha- yadidamuktaṃ tasmātkarmakārakavadeva upādānopādātrorapi na svābhāvikī siddhiriti,",
    "T04canprasu:3359": " tadayuktam,",
    "T04canprasu:3360": " sāpekṣāṇāmapi padārthānāṃ sasvābhāvyadarśanāt /",
    "T04canprasu:3361": " tathā hi agnirindhanamapekṣya bhavati /",
    "T04canprasu:3362": " na ca niḥsvabhāvo 'gniḥ,",
    "T04canprasu:3363": " tasya auṣṇyadāhakatvādisvabhāvakāryopalambhāt /",
    "T04canprasu:3364": " evamagnimapekṣya indhanaṃ bhavati /",
    "T04canprasu:3365": " na ca tanniḥsvabhāvam,",
    "T04canprasu:3366": " bāhyamahābhūtacatuṣṭayasvabhāvatvāt /",
    "T04canprasu:3367": " evamupādānasāpekṣo 'pyupādātā svabhāvato bhaviṣyati,",
    "T04canprasu:3368": " upādātṛsāpekṣaṃ copādānamityagnīndhanavadetau bhaviṣyata upādānopādātārāviti /",
    "T04canprasu:3369": " ucyate /",
    "T04canprasu:3370": " syādetadevam,",
    "T04canprasu:3371": " yadi agnīndhane eva syātām, na tu staḥ /",
    "T04canprasu:3372": " katham? iha yadi agnīndhane syātām,",
    "T04canprasu:3373": " niyataṃ te ekatvena vā syātāmanyatvena vā?",
    "T04canprasu:3374": " ubhayathā tu na yujyata ityāha-",
    "T04canprasu:3375": " yadindhanaṃ sa cedagnirekatvaṃ kartṛkarmaṇoḥ /",
    "T04canprasu:3376": " anyaścedindhanādagnirindhanādapyṛte bhavet // 1 //",
    "T04canprasu:3377": " tatra idhyate yat tadindhanam,",
    "T04canprasu:3378": " dāhyaṃ kāṣṭhādikasaṃbhūtam /",
    "T04canprasu:3379": " tasya dagdhā kartā agniḥ /",
    "T04canprasu:3380": " tatra yadi tāvad yadindhanaṃ sa evāgniriti parikalpyate,",
    "T04canprasu:3381": " tadā kartṛkarmaṇorekatvaṃ syāt /",
    "T04canprasu:3382": " na caivaṃ dṛṣṭam,",
    "T04canprasu:3383": " ghaṭakumbhakārayośchettṛcchettavyayoścaikatvaprasaṅgāt,",
    "T04canprasu:3384": " tasya cānabhyupagamāt /",
    "T04canprasu:3385": " atha anyatvam,",
    "T04canprasu:3386": " evamapi yadi indhanādanyo 'gniḥ syāt,",
    "T04canprasu:3387": " tadā indhananirapekṣasyāgnerupalabdhiḥ syāt /",
    "T04canprasu:3388": " na hi ghaṭādanyaḥ paṭastannirapekṣo na dṛṣṭaḥ /",
    "T04canprasu:3389": " na caivamindhananirapekṣo 'gniriti na yuktametat // 1 //",
    "T04canprasu:3390": " api ca / yadi indhanādanyo 'gniḥ syāt, tadānīm-",
    "T04canprasu:3391": " nityapradīpta eva syādapradīpanahetukaḥ /",
    "T04canprasu:3392": " punarārambhavaiyarthyamevaṃ cākarmakaḥ sati // 2 //",
    "T04canprasu:3393": " indhanātpṛthagbhūto 'gniriṣyamāṇo nityapradīpta eva syāt,",
    "T04canprasu:3394": " apradīpanahetukaśca syāt punarārambhavaiyarthyaṃ ca syāt,",
    "T04canprasu:3395": " evaṃ ca sati akarmaka eva syāt // 2 //",
    "T04canprasu:3396": " amumevārthaṃ pratipādayitukāma āha-",
    "T04canprasu:3397": " paratra nirapekṣatvādapradīpanahetukaḥ /",
    "T04canprasu:3398": " punarārambhavaiyarthyaṃ nityadīptaḥ prasajyate // 3 //",
    "T04canprasu:3399": " iti / tatra pradīpyate taditi pradīpanamindhanam /",
    "T04canprasu:3400": " pradīpanaṃ heturasyeti pradīpanahetuka,",
    "T04canprasu:3401": " na pradīpanahetukaḥ apradīpanahetukaḥ /",
    "T04canprasu:3402": " yadi pradīpanādanyo 'gniḥ syāt,",
    "T04canprasu:3403": " tadā indhananirapekṣaḥ syāt /",
    "T04canprasu:3404": " yo hi yasmādanyaḥ,",
    "T04canprasu:3405": " sa tannirapekṣo dṛṣṭaḥ,",
    "T04canprasu:3406": " ghaṭādiva paṭaḥ /",
    "T04canprasu:3407": " tataśca paratra nirapekṣatvādapradīpanahetukaḥ syāt,",
    "T04canprasu:3408": " pradīpanasāpekṣasya hi agneḥ tadabhāve syānnirvāṇam /",
    "T04canprasu:3409": " yadā tu pradīpananirapekṣa,",
    "T04canprasu:3410": " tadā nirvāṇapratyayavaikalyānnityapradīpta eva bhavet /",
    "T04canprasu:3411": " nityapradīpte cāgnau sati agneraparinirvāṇārthaṃ (Pp_87)",
    "T04canprasu:3412": " cāsya upādānasaṃdhukṣaṇādikaṃ vyarthameva syāt /",
    "T04canprasu:3413": " evaṃ ca sati akarmako 'gniḥ kartā syāt /",
    "T04canprasu:3414": " na ca avidyamānakarmakasya kartṛtvaṃ vandhyāsutasyeva /",
    "T04canprasu:3415": " tasmādindhanādagneranyatvamiti na yujyate // 3 //",
    "T04canprasu:3416": " atrāha- yadetaduktam-",
    "T04canprasu:3417": " anyaścedindhanādagnirindhanādapyṛte bhavet /",
    "T04canprasu:3418": " iti, tadayuktam /",
    "T04canprasu:3419": " ihānyatve 'pi sati agnīndhanayorna vinaiva indhanena agnerastitvam /",
    "T04canprasu:3420": " yasmājjvālāparigato 'rtho dāhyatvalakṣaṇaḥ indhanam /",
    "T04canprasu:3421": " tadāśrayeṇa ca agnirupalabhyate na pṛthak /",
    "T04canprasu:3422": " yadā caitadevam,",
    "T04canprasu:3423": " agnisaṃbandhādevendhanavyapadeśo bhavati,",
    "T04canprasu:3424": " indhanāśrayeṇa cāgnirupalabhyate na pṛthak,",
    "T04canprasu:3425": " tadā anyaścedindhanādagnirityādidoṣaprasaṅgasya nāstyevāvasara iti /",
    "T04canprasu:3426": " asya pakṣasyāṣyayuktatāmudbhāvayannāha-",
    "T04canprasu:3427": " tatraitasmādidhyamānamindhanaṃ bhavatīti cet /",
    "T04canprasu:3428": " kenedhyatāmindhanaṃ tattāvanmātramidaṃ yadā // 4 //",
    "T04canprasu:3429": " yadi manyase jvālāparigato 'rtho dāhyalakṣaṇaḥ indhanam,",
    "T04canprasu:3430": " tadāśrayaścāgniriti,",
    "T04canprasu:3431": " evamapi parikalpyamāne indhanamagnirdahatīti nopapadyate / yasmāt",
    "T04canprasu:3432": " kenedhyatāmindhanaṃ tattāvanmātramidaṃ yadā /",
    "T04canprasu:3433": " ihendhanamagnirdahatīti parikalpyamāne jvālāparigataṃ dāhyamindhanamiti,",
    "T04canprasu:3434": " na caitadvayatirekeṇāparamagniṃ paśyāmo yenendhanaṃ dahyeta /",
    "T04canprasu:3435": " yasmādetāvanmātramidamupalabhyate yaduta jvālāparigataṃ dāhyamātram /",
    "T04canprasu:3436": " yadā caitadvayatirikto nāstyagniḥ,",
    "T04canprasu:3437": " tadā kena tadindhanaṃ dāhyatām?",
    "T04canprasu:3438": " tāvanmātramidaṃ yadā,",
    "T04canprasu:3439": " idhyamānamātramidaṃ yadetyarthaḥ /",
    "T04canprasu:3440": " tasmānnāgnirindhanaṃ dahati tadvayatiriktāgnyabhāvāt /",
    "T04canprasu:3441": " yadā caivam,",
    "T04canprasu:3442": " tadā kutaḥ kasyacijjvālāparigatiriti sa eva doṣo na vepate // 4 //",
    "T04canprasu:3443": " api ca / anyatvābhyupagame 'gnīndhanayoridhyamānavyapadeśābhāvātkuta idhyamānamindhanam,",
    "T04canprasu:3444": " kuto vā indhanamagnirdhakṣyatīti pratipādayannāha-",
    "T04canprasu:3445": " anyo na prāpsyate 'prāpto na dhakṣyatyadahan punaḥ /",
    "T04canprasu:3446": " na nirvāsyatyanirvāṇaḥ sthāsyate vā svaliṅgavān // 5 //",
    "T04canprasu:3447": " yadi indhanādanyo 'gniḥ syāt,",
    "T04canprasu:3448": " so 'nyatvādandhakāramivendhanaṃ na prāpnuyāt /",
    "T04canprasu:3449": " na ca dhakṣyati aprāptatvādviprakṛṣṭadeśāvasthitamivetyabhiprāyaḥ /",
    "T04canprasu:3450": " evaṃ ca idhyamānamindhanaṃ bhavatīti nopapannameva /",
    "T04canprasu:3451": " tataśca agnernirvāṇaṃ na syāt /",
    "T04canprasu:3452": " anirvāṇaśca svaliṅgavāneva sthāsyati,",
    "T04canprasu:3453": " pradīpta ityarthaḥ /",
    "T04canprasu:3454": " vāśabdo 'vadhāraṇe draṣṭavyo vikalpārtho vā /",
    "T04canprasu:3455": " svaliṅgavāneva agniḥ sthāsyati,",
    "T04canprasu:3456": " yadi vā nāstyanyatvamagnerindhanāditi /",
    "T04canprasu:3457": " samuccaye vā /",
    "T04canprasu:3458": " anyo na prāpsyati na dhakṣyati na ca nirvāsyati svaliṅgavāṃśca sthāsyati /",
    "T04canprasu:3459": " tasmādayuktamindhanādanyatvamagneḥ // 5 //",
    "T04canprasu:3460": " atrāha- ayuktamagnīndhanayoranyatvam,",
    "T04canprasu:3461": " yasmānna prāpsyate 'prāpto na dhakṣyatyadahan punarityādi,",
    "T04canprasu:3462": " tadayuktam /",
    "T04canprasu:3463": " dṛṣṭā hi anyatve strīpuruṣayoḥ prāptiḥ,",
    "T04canprasu:3464": " evamagnīndhanayorapi bhaviṣyatīti / ucyate-",
    "T04canprasu:3465": " anya evendhanādagnirindhanaṃ prāpnuyādyadi /",
    "T04canprasu:3466": " strī saṃprāpnoti puruṣaṃ puruṣaśca striyaṃ yathā // 6 //",
    "T04canprasu:3467": " syādetadevam,",
    "T04canprasu:3468": " yadi strīpuruṣavatparasparānapekṣā agnīndhanayoḥ siddhiḥ syāt // 6 //",
    "T04canprasu:3469": " na tvastītyāha-",
    "T04canprasu:3470": " anya evendhanādagnirindhanaṃ kāmamāpnuyāt /",
    "T04canprasu:3471": " agnīndhane yadi syātāmanyonyena tiraskṛte // 7 //",
    "T04canprasu:3472": " na tvevaṃ saṃbhavati yadindhananirapekṣo 'gniḥ syāt,",
    "T04canprasu:3473": " agninirapekṣaṃ cendhanamiti /",
    "T04canprasu:3474": " tasmād dṛṣṭāntavaiyarthyam /",
    "T04canprasu:3475": " anyonyāpekṣādhīnajanmanāṃ satyanyatve yeṣāṃ prāptiḥ siddhā,",
    "T04canprasu:3476": " teṣāmeva dṛṣṭāntatvenopādānaṃ nyāyyaṃ syāt /",
    "T04canprasu:3477": " te ca na saṃbhavantīti na yuktametadanyatve sati prāptirastīti // 7 //",
    "T04canprasu:3478": " atrāha- yadyapi agnīndhanayoḥ strīpuruṣavatparasparanirapekṣā siddhirnāsti,",
    "T04canprasu:3479": " tathāpi parasparāpekṣā tāvadasti /",
    "T04canprasu:3480": " tataśca astyevāgnīndhanayoḥ svarūpasiddhiḥ parasparasāpekṣatvāt /",
    "T04canprasu:3481": " na hi avidyamānayorvandhyāputraduhitroḥ parasparāpekṣatā dṛṣṭeti /",
    "T04canprasu:3482": " ucyate / evamapi-",
    "T04canprasu:3483": " yadīndhanamapekṣyāgnirapekṣyāgniṃ yadīndhanam /",
    "T04canprasu:3484": " kataratpūrvaniṣpannaṃ yadapekṣyāgnirindhanam // 8 //",
    "T04canprasu:3485": " asyendhanasya ayamagnirdāhakaḥ kartā,",
    "T04canprasu:3486": " ityevaṃ yadi indhanamapekṣyāgnirvyavasthāpyate,",
    "T04canprasu:3487": " asyāgneridamindhanaṃ karmetyevamagnimapekṣya yadīndhanam,",
    "T04canprasu:3488": " tat kataradanayoḥ pūrvaniṣpannam?",
    "T04canprasu:3489": " kimindhanaṃ yadapekṣyāgni syāt,",
    "T04canprasu:3490": " uta agniryamapekṣyendhanaṃ syāt?",
    "T04canprasu:3491": " tatra yadi indhanaṃ pūrvaniṣpannamiti kalpyate,",
    "T04canprasu:3492": " tadayuktam,",
    "T04canprasu:3493": " agninirapekṣasya anidhyamānasyendhanatvābhāvāt,",
    "T04canprasu:3494": " tṛṇādeḥ sarvasya caiva indhanatvaprasaṅgāt /",
    "T04canprasu:3495": " atha pūrvamagniḥ paścādindhanamiti,",
    "T04canprasu:3496": " tadapyayuktam,",
    "T04canprasu:3497": " indhanātpūrvasiddhasyāgnerasaṃbhavāt,",
    "T04canprasu:3498": " nirhetukatvaprasaṅgāt /",
    "T04canprasu:3499": " paścāccāpekṣayā niṣprayojanatvāt /",
    "T04canprasu:3500": " tasmānnāsti atra kiṃcitpūrvasiddhaṃ yadapekṣya itarasya siddhi syāt // 8 //",
    "T04canprasu:3501": " athāpi manyase- pūrvamindhanaṃ paścādagniriti, evamapi",
    "T04canprasu:3502": " yadīndhanamapekṣyāgniragneḥ siddhasya sādhanam /",
    "T04canprasu:3503": " bhaviṣyati /",
    "T04canprasu:3504": " yadi indhanamapekṣyāgnirbhaviṣyatīti parikalpyate,",
    "T04canprasu:3505": " evaṃ tarhi siddhasya sato 'gneḥ punarapi sādhanaṃ syāt /",
    "T04canprasu:3506": " vidyamānasyaiva padārthasya siddharūpasyāpekṣā yujyate /",
    "T04canprasu:3507": " na hi avidyamāno devadatto gṛhe kaṃcidapekṣate /",
    "T04canprasu:3508": " evaṃ yadi agnirvidyamāno na syāt,",
    "T04canprasu:3509": " nāsāvindhanamapekṣate /",
    "T04canprasu:3510": " tasmādastitvamagne rambhupeyam /",
    "T04canprasu:3511": " tadā ca kimasya indhanasyāpekṣayā punaḥ kartavyam?",
    "T04canprasu:3512": " na hi siddho 'gniḥ punarindhanena (Pp_89)",
    "T04canprasu:3513": " kartavyo yadarthamindhanāpekṣāsāphalyaṃ syāt /",
    "T04canprasu:3514": " tasmādindhanamapekṣyāgnirbhavatīti na yuktam /",
    "T04canprasu:3515": " api ca / yadi indhanamapekṣyāgnirbhavatīti parikalpyate-",
    "T04canprasu:3516": " evaṃ satīndhanaṃ cāpi bhaviṣyati niragnikam // 9 //",
    "T04canprasu:3517": " yadi indhanamasiddhaṃ syāt,",
    "T04canprasu:3518": " naiva tadagninā apekṣyeta,",
    "T04canprasu:3519": " asiddhasyāpekṣāyogāt /",
    "T04canprasu:3520": " tasmānniragnikasyendhanasya siddhirabhyupeyā,",
    "T04canprasu:3521": " na caivametaditi na yuktametaditi // 9 //",
    "T04canprasu:3522": " atha matam- yaugapadyenaiva indhanasiddhayā agnisiddhiḥ,",
    "T04canprasu:3523": " agnisiddhayā ca indhanasiddiḥ /",
    "T04canprasu:3524": " tataśca ekasyāpi pūrvasiddhayanabhyupagamāt,",
    "T04canprasu:3525": " tatra yaduktam-",
    "T04canprasu:3526": " kataratpūrvaniṣpannaṃ yadapekṣyāgnirindhanam /",
    "T04canprasu:3527": " iti, tadayuktamiti /",
    "T04canprasu:3528": " ucyate /",
    "T04canprasu:3529": " evamapīṣyamāṇe ubhayasyāpi nāsti siddhiḥ / yasmāt-",
    "T04canprasu:3530": " yo 'pekṣya sidhyate bhāvastamevāpekṣya sidhyati /",
    "T04canprasu:3531": " yadi yo 'pekṣitavyaḥ sa sidhyatāṃ kamapekṣya kaḥ // 10 //",
    "T04canprasu:3532": " tatra yadi yaḥ agnyākhyo bhāvaḥ yamindhanākhyaṃ bhāvamapekṣya sidhyati,",
    "T04canprasu:3533": " indhanākhyaśca bhāvaḥ yo 'gninā ātmasiddhayarthamapekṣitavyaḥ,",
    "T04canprasu:3534": " sa yadi tameva agnyākhyaṃ padārthamapekṣya sidhyati,",
    "T04canprasu:3535": " kathyatāmidānīṃ sidhyatāṃ kamapekṣya kaḥ iti /",
    "T04canprasu:3536": " yadā ca agnyabhāve sati indhanasya siddhireva nāsti,",
    "T04canprasu:3537": " tadā akāraṇasyendhanasyābhāvāt kutastaddhetuko 'gniḥ prasetsyati?",
    "T04canprasu:3538": " evaṃ ya indhanākhyo bhāvaḥ yamagnyākhyaṃ bhāvamapekṣya sidhyati,",
    "T04canprasu:3539": " agnyākhyaśca bhāvo yaḥ indhanākhyena ātmasiddhayarthamapekṣitavyaḥ,",
    "T04canprasu:3540": " sa yadi tamevendhanākhyaṃ bhāvamapekṣya sidhyati,",
    "T04canprasu:3541": " kathyatāṃ kimidānīṃ sidhyatāṃ kamapekṣya kaḥ iti /",
    "T04canprasu:3542": " yadā hi indhanābhāve sati agneḥ siddhirnāsti,",
    "T04canprasu:3543": " tadā niṣkāraṇasyāgnerabhāvāt kutastaddhetukamindhanam? // 10 //",
    "T04canprasu:3544": " itaśca agnīndhanayoḥ parasparāpekṣayāpi siddhirasatī,",
    "T04canprasu:3545": " siddhāsiddhayorapekṣābhāvāditi pratipādayannāha-",
    "T04canprasu:3546": " yo 'pekṣya sidhyate bhāvaḥ so 'siddho 'pekṣate katham /",
    "T04canprasu:3547": " athāpyapekṣate siddhastvapekṣāsya na yujyate // 11 //",
    "T04canprasu:3548": " yo hi agnyākhyo bhāvaḥ indhanākhyaṃ bhāvamapekṣya sidhyati,",
    "T04canprasu:3549": " saḥ asiddho vā indhanamapekṣate siddho vā?",
    "T04canprasu:3550": " yadi asiddhaḥ,",
    "T04canprasu:3551": " tadā asiddhatvāt kharaviṣāṇavannendhanamapekṣeta /",
    "T04canprasu:3552": " atha siddhaḥ,",
    "T04canprasu:3553": " siddhatvāt kimasyendhanāpekṣayā?",
    "T04canprasu:3554": " na hi siddhaṃ punarapi sādhyate vaiyarthyāt /",
    "T04canprasu:3555": " evamindhane 'pi vācyam /",
    "T04canprasu:3556": " tasmānnāgnīndhanayoḥ parasparāpekṣayā yaugapadyena vā siddhiriti // 11 //",
    "T04canprasu:3557": " yataścaivam, tasmāt-",
    "T04canprasu:3558": " apekṣyendhanamagnirna",
    "T04canprasu:3559": " atha syāt- anapekṣyāgnistarhi bhaviṣyatīti /",
    "T04canprasu:3560": " etadapi na yuktamityāha-",
    "T04canprasu:3561": " nānapekṣyāgnirindhanam /",
    "T04canprasu:3562": " anyatvapratiṣedhādahetukatvaprasaṅgācca /",
    "T04canprasu:3563": " yathā ca agnirapekṣya vā anapekṣya vā indhanaṃ saṃbhavati,",
    "T04canprasu:3564": " evamindhanamapītyāha-",
    "T04canprasu:3565": " apekṣyendhanamagniṃ na nānapekṣyāgnimindhanam // 12 //",
    "T04canprasu:3566": " etacca anantarameva gatārthatvānna punarucyate // 12 //",
    "T04canprasu:3567": " atrāha- kimanayā asmākamatisūkṣmekṣikayā prayojanam,",
    "T04canprasu:3568": " ye vayaṃ brūmaḥ- yasmādagninā idhyamānamindhanaṃ pratyakṣata upalabhyate,",
    "T04canprasu:3569": " tasmātte eva agnīndhane iti /",
    "T04canprasu:3570": " ucyate /",
    "T04canprasu:3571": " syādetadevam,",
    "T04canprasu:3572": " yadi agnirindhanaṃ dahet /",
    "T04canprasu:3573": " yadi indhane 'gniḥ saṃbhavet,",
    "T04canprasu:3574": " sa indhanaṃ dahet /",
    "T04canprasu:3575": " na tu saṃbhavatītyāha-",
    "T04canprasu:3576": " āgacchatyanyato nāgnirindhane 'gnirna vidyate /",
    "T04canprasu:3577": " indhanavyatiriktāttāvatkutaścidanyato 'gnerāgamanaṃ nāsti,",
    "T04canprasu:3578": " tasya adṛṣṭatvāt /",
    "T04canprasu:3579": " nirindhanasya cāhetukasyāgnerāgamanābhāvāt,",
    "T04canprasu:3580": " sendhanasya cāgamane prayojanābhāvāt,",
    "T04canprasu:3581": " tatrāpi cendhane tulyaparyanuyogāt,",
    "T04canprasu:3582": " anavasthāprasaṅgācca āgacchatyanyato nāgniḥ /",
    "T04canprasu:3583": " tathā indhane 'pyagnirna saṃbhavati tatrānupalabhyamānatvāt /",
    "T04canprasu:3584": " atha syāt- vidyamānasyāpi mūlodakādivadabhivyañjakapratyayavaikalyātpūrvamanupalabhyamānatvam,",
    "T04canprasu:3585": " araṇinigharṣaṇādabhivyañjakapratyayasaṃbhavāttu paścādupalabdhiriti /",
    "T04canprasu:3586": " idameva tāvatsaṃpradhāryate- kiṃ punarmūlodakādīnāmabhivyañjakaiḥ pratyayaiḥ kriyata iti /",
    "T04canprasu:3587": " tatra svarūpaṃ tāvanna kriyate vidyamānatvāt abhivyaktiḥ kriyata iti cet,",
    "T04canprasu:3588": " keyamabhivyaktirnāma?",
    "T04canprasu:3589": " prakāśateti cet,",
    "T04canprasu:3590": " evaṃ tarhi saiva kriyate pūrvamavidyamānatvādasyāḥ /",
    "T04canprasu:3591": " satkāryavādatyāgaścaivaṃ jāyate abhivyakteḥ pūrvamavidyamānatvātpaścācca bhāvāt /",
    "T04canprasu:3592": " svarūpasya cotpattipratyayanirapekṣatvātkhapuṣpavadabhivyaktipratyayasāpekṣatāpi na syāt /",
    "T04canprasu:3593": " api ca iyamabhivyaktirabhivyaktasya vā bhāvasya parikalpyeta anabhivyaktasya vā?",
    "T04canprasu:3594": " tatra tāvad yadabhivyaktaṃ tannābhivyajyate,",
    "T04canprasu:3595": " tasyābhivyaktivaiyarthyāt aniṣṭadoṣaprasaṅgācca /",
    "T04canprasu:3596": " anabhivyaktamapi nābhivyajyate khapuṣpavadanabhivyaktatvāt /",
    "T04canprasu:3597": " ityevamabhivyaktirna saṃbhavati //",
    "T04canprasu:3598": " athāpi syāt- vidyamānasyaiva pratyayaiḥ sthaulyaṃ kriyate iti,",
    "T04canprasu:3599": " evamapi yadeva sthaulyaṃ pūrvaṃ nāstīti tadeva kriyata iti kutaḥ sthaulyāpādanamabhivyaktiḥ?",
    "T04canprasu:3600": " saukṣmyasya ca nirhetukasyāsaṃbhavāt kasya sthūlatāpādanādabhivyaktiḥ syāditi /",
    "T04canprasu:3601": " tadevaṃ sarvathā indhane agnerna saṃbhava iti indhane 'gnirna vidyate /",
    "T04canprasu:3602": " na cāvidyamānāgninā indhanasya dahanamupajāyate ityasatyamevaitadupalabhate bhavān /",
    "T04canprasu:3603": " api ca / yathā pūrvaṃ gatāgatagamyamānānāṃ dūṣaṇamuktam-",
    "T04canprasu:3604": " atrendhane śeṣamuktaṃ gamyamānagatāgataiḥ // 13 //",
    "T04canprasu:3605": " agninā indhanaṃ dahyamānamupalabhyate ityatra indhanaprastāve śeṣaṃ dūṣaṇaṃ gamyamānagatāgatadūṣaṇena veditavyam,",
    "T04canprasu:3606": " uktapāṭhaviparyayeṇa-",
    "T04canprasu:3607": " dagdhaṃ na dahyate tāvadadagdhaṃ naiva dahyate /",
    "T04canprasu:3608": " dagdhādagdhavinirmuktaṃ dahyamānaṃ na dahyate //",
    "T04canprasu:3609": " ityādinā / yata evam,",
    "T04canprasu:3610": " ato nāstyagninā indhanasya dahanamiti veditavyam // 13 //",
    "T04canprasu:3611": " idānīṃ yathopapāditamarthaṃ nigamayannāha-",
    "T04canprasu:3612": " indhanaṃ punaragnirna nāgniranyatra cendhanāt /",
    "T04canprasu:3613": " nāgnirindhanavānnāgnāvindhanāni na teṣu saḥ // 14 //",
    "T04canprasu:3614": " tatra",
    "T04canprasu:3615": " yadindhanaṃ sa cedagnirekatvaṃ kartṛkarmaṇoḥ /",
    "T04canprasu:3616": " bhavet, ityanena agnīndhanayorakatvapratiṣedhāt",
    "T04canprasu:3617": " indhanaṃ punaragnirna,",
    "T04canprasu:3618": " anyaścedindhanādagnirindhanādapyṛte bhavet /",
    "T04canprasu:3619": " ityādinā anyatvasya pratiṣedhāt",
    "T04canprasu:3620": " nāgniranyatra cendhanāt /",
    "T04canprasu:3621": " tattvānyatvobhayapakṣapratiṣedhādeva tadvatpakṣādhārādheyapakṣāṇāmapyarthataḥ pratiṣiddhatvāttānapi nigamayannāha-",
    "T04canprasu:3622": " nāgnirindhanavānnāgnāvindhanāni na teṣu saḥ /",
    "T04canprasu:3623": " iti / tatrāgnirindhanavānna bhavati /",
    "T04canprasu:3624": " indhanamasyāsmin vā vidyata iti vyatirekeṇa vā vyutpādena avyatirekeṇa vā /",
    "T04canprasu:3625": " tatra vyatirekeṇa- tadyathā gomān devadattaḥ /",
    "T04canprasu:3626": " avyatirekeṇa- buddhimān devadatto rūpavānityādi /",
    "T04canprasu:3627": " agnīndhanayośca pakṣadvayasyāpi pratiṣiddhatvādindhanavānagniriti pratiṣedho vihitaḥ /",
    "T04canprasu:3628": " anyacca /",
    "T04canprasu:3629": " kuṇḍaṃ dadhna ādhāratāṃ pratipadyate /",
    "T04canprasu:3630": " na cendhanādanyatvamagnerastīti nāgnāvindhanānīti yujyate /",
    "T04canprasu:3631": " nāpi indhane 'styagniḥ,",
    "T04canprasu:3632": " anyatvapratiṣedhāditi /",
    "T04canprasu:3633": " evamādhārādheyatāpratiṣedho 'pyarthata upapādita eva // 14 //",
    "T04canprasu:3634": " yathā cāgniḥ pañcadhā vicāryamāṇo na saṃbhavati,",
    "T04canprasu:3635": " evamātmāpi,",
    "T04canprasu:3636": " ityatidiśannāha-",
    "T04canprasu:3637": " agnīndhanābhyāṃ vyākhyāta ātmopādānayoḥ kramaḥ /",
    "T04canprasu:3638": " sarvo niravaśeṣeṇa",
    "T04canprasu:3639": " tatra upādīyate ityupādānaṃ pañcopādānaskandhāḥ /",
    "T04canprasu:3640": " yastānupādāya prajñapyate,",
    "T04canprasu:3641": " sa upādātā grahītā niṣpādaka ātmetyucyate /",
    "T04canprasu:3642": " ahaṃkāraviṣayatvādāhita utpādito 'haṃmāno 'sminniti /",
    "T04canprasu:3643": " tadasyātmana upādānasya ca yaḥ kramaḥ siddhiḥ,",
    "T04canprasu:3644": " sa sarvo 'gnīndhanābhyāṃ vyākhyāto 'vagantavyo niravaśeṣeṇa //",
    "T04canprasu:3645": " kaḥ punaḥ sarvasya niravaśeṣasya ca bhedaḥ?",
    "T04canprasu:3646": " sarvagrahaṇenaiva pañca pakṣāḥ samanantaraprakrānta abhisaṃbadhyante /",
    "T04canprasu:3647": " sarve ete pañcāpi pakṣāḥ agnīndhanavadātmopādānayorapyavikalā ḍhaukanīyāḥ /",
    "T04canprasu:3648": " yaścaiyā pratipādane upapattikramaḥ prāgupavarṇitaḥ,",
    "T04canprasu:3649": " tena niravaśeṣeṇa ātmopādānayoḥ pratiṣedho veditavyaḥ ityanena sarvātmanā pratiṣedhasāmyamagnīndhanābhyāmātmopādānayorveditavyamityupadarśanārthaṃ sarvo nirava śeṣeṇetyāha /",
    "T04canprasu:3650": " tatra yadevopādānaṃ sa eva ātmā,",
    "T04canprasu:3651": " ityevaṃ kartṛkarmaṇorekatvaprasaṅgānna yujyate nāpyanyadupādānamanya upādātā,",
    "T04canprasu:3652": " skandhavyatirekeṇāpyātmopalabdhiprasaṅgāt,",
    "T04canprasu:3653": " paratra nirapekṣatvādityādiprasaṅgācca /",
    "T04canprasu:3654": " ekatvānyatvapratiṣedhācca skandhavānaṣyātmā na bhavati /",
    "T04canprasu:3655": " anyatvābhāvācca nātmani skandhā na skandheṣvātmā /",
    "T04canprasu:3656": " yata evaṃ pañcasu prakāreṣu ātmano na sattvam,",
    "T04canprasu:3657": " tasmātkarmakārakavadeva ātmopādānayoḥ parasparāpekṣikī siddhiriti sthitam //",
    "T04canprasu:3658": " yaścāyamātmopādānayoḥ kramaḥ,",
    "T04canprasu:3659": " sa nānayoreva, kiṃ tarhi-",
    "T04canprasu:3660": " sārdhaṃ ghaṭapaṭādibhiḥ // 15 //",
    "T04canprasu:3661": " niravaśeṣaiḥ padārthaiḥ sarvathā vyākhyāto veditavyaḥ /",
    "T04canprasu:3662": " ghaṭādayo hi kāryakāraṇabhūta avayavāvayavibhūtā lakṣaṇalakṣyabhūtā guṇnaguṇibhūtā vā syuḥ /",
    "T04canprasu:3663": " tatra mṛddaṇḍacakrasūtrasalilakulālakaravyāyāmādayo ghaṭasya kāraṇabhūtāḥ,",
    "T04canprasu:3664": " ghaṭaḥ kāryabhūtaḥ /",
    "T04canprasu:3665": " kapālādayo nīlādayo vā avayavabhūtāḥ ghaṭo 'vayavī /",
    "T04canprasu:3666": " pṛthubudhnalambauṣṭhadīrghagrīvatvādīni lakṣaṇāni ghaṭo lakṣyaḥ/",
    "T04canprasu:3667": " śyāmatvādayo guṇāḥ, ghaṭo guṇī /",
    "T04canprasu:3668": " ityevaṃ vyavasthāpya agnīndhanavat kramo yojyaḥ /",
    "T04canprasu:3669": " eṣāṃ ca ghaṭādīnāmātmopādānayośca madhyamakāvatāraprakaraṇād vyākhyānamavaseyam // 15 //",
    "T04canprasu:3670": " tadevaṃ karmakārakavadātmopādānayorghaṭādīnāṃ ca parasparāpekṣikyāṃ siddhau vyavasthitāyāṃ",
    "T04canprasu:3671": " tathāgatavacanāviparītārthāvabodhābhimānitayā tīrthyamatopakalpitapadārthavyavasthāṃ",
    "T04canprasu:3672": " saugatapravacanārthatvenopanīya atimūḍhatayā-",
    "T04canprasu:3673": " ātmanaśca satattvaṃ ye bhāvānāṃ ca pṛthakpṛthak /",
    "T04canprasu:3674": " nirdiśanti na tānmanye śāsanasyārthakovidān // 16 //",
    "T04canprasu:3675": " tatra saha tena vartata iti satat,",
    "T04canprasu:3676": " satato bhāvaḥ satattvam,",
    "T04canprasu:3677": " apṛthaktvam,",
    "T04canprasu:3678": " ananyatvam ekatvamityarthaḥ /",
    "T04canprasu:3679": " tadetat satattvaṃ ye varṇayanti,",
    "T04canprasu:3680": " na tānācāryaḥ śāsanārthapaṇḍitān manyate /",
    "T04canprasu:3681": " tadyathā- ātmā upādānena prajñapyate yena,",
    "T04canprasu:3682": " sahaiva tenopādānena saṃbhavati /",
    "T04canprasu:3683": " sa na pṛthak /",
    "T04canprasu:3684": " avyatirekeṇaiva bhavatītyarthaḥ /",
    "T04canprasu:3685": " evaṃ yena kāraṇena mṛdādinā ghaṭaḥ prajñapyate,",
    "T04canprasu:3686": " tadavyatirekeṇaiva sa bhavati, na pṛthak /",
    "T04canprasu:3687": " evamātmano bhāvānāṃ ca satattvaṃ ye varṇayanti,",
    "T04canprasu:3688": " na te paramagambhīrasya pratītyasamutpādastha śāśvatocchedarahitasya upādāyaprajñaptyabhidhānasya tattvaṃ paśyanti /",
    "T04canprasu:3689": " pṛthak pṛthak ca ye nirdiśanti,",
    "T04canprasu:3690": " pṛthagityātmānam,",
    "T04canprasu:3691": " pṛthagupādānam,",
    "T04canprasu:3692": " pṛthak kāryam,",
    "T04canprasu:3693": " pṛthak kāraṇam,",
    "T04canprasu:3694": " ityādinā anyatvaṃ paśyanti,",
    "T04canprasu:3695": " amūnapi na śāsanasyārthakovidānācāryo manyate / yathoktam-",
    "T04canprasu:3696": " ekatvānyatvarahitaṃ pratiśrutkopamaṃ jagat /",
    "T04canprasu:3697": " saṃkrāntimāsādya gataṃ buddhavāṃstvamaninditaḥ //",
    "T04canprasu:3698": " evaṃ ca agnīndhanaparīkṣayā adhigatadharmatattvaparamasya yoginaḥ kalpenākālālipsitairapi naiva vapurdahyate rāgadveṣamohahutāśanairapi vā iti",
    "T04canprasu:3699": " yathoktaṃ bhagavatā-",
    "T04canprasu:3700": " yatha gagaṇu na jātu dagdhapūrvaṃ subahubhi kalpaśatairhi dahyamānam /",
    "T04canprasu:3701": " gaganasama vijānamāna dharmān so 'pi na dahyati jātu sāgnimadhye //",
    "T04canprasu:3702": " sarvi hi jvalamāṇi buddhakṣetre praṇidhi karoti samādhiye sthihitvā /",
    "T04canprasu:3703": " jvalata ayu praśāmyatāmaśeṣa pṛthivi vinaśyipi naivasyānyathātvam //",
    "T04canprasu:3704": " tathā",
    "T04canprasu:3705": " araṇiṃ yatha cottarāraṇiṃ hastavyāyāmu trayebhi saṃgatiḥ /",
    "T04canprasu:3706": " iti pratyayato 'gni jāyate jātu kṛtu kārya laghū nirudhyate //",
    "T04canprasu:3707": " atha paṇḍitu kaści mārgate kuta ayamāgatu kutra yāti vā /",
    "T04canprasu:3708": " vidiśo diśa sarvi mārgato nāgatirnāsya gatiśca labhyati //",
    "T04canprasu:3709": " skandhāyatanāni dhātavaḥ śūnya ādhyātmika śūnya bāhirāḥ /",
    "T04canprasu:3710": " sarvātmaviviktanālayā dharma ākāśasabhāvalakṣaṇāḥ //",
    "T04canprasu:3711": " imu īdṛśa dharmalakṣaṇā buddha dīpaṃkaradarśane tvayā //",
    "T04canprasu:3712": " anubuddha yatha tvayātmanā tatha bodhehi sadevamānuṣān //",
    "T04canprasu:3713": " viparītaabhūtakalpitai rāgadoṣaiḥ paridahyate jagat /",
    "T04canprasu:3714": " kṛpameghaśamāmbuśītalāṃ muñca dhārāmamṛtasya nāyaka //",
    "T04canprasu:3715": " iti vistaraḥ //",
    "T04canprasu:3716": " ityācāryacandrakīrtipādoparacitāyāṃ prasannapadāyāṃ madhyamakavṛttau agnīndhanaparīkṣā nāma daśamaṃ prakaraṇam //",
    "T04canprasu:3717": " pūrvāparakoṭiparīkṣā ekādaśamaṃ prakaraṇam /",
    "T04canprasu:3718": " atrāha- vidyata eva ātmā,",
    "T04canprasu:3719": " saṃsārasadbhāvāt /",
    "T04canprasu:3720": " yadi hi ātmā na syāt,",
    "T04canprasu:3721": " kasya pañcagatike ājavaṃjavībhāvena janmamaraṇaparaṃparayā saṃsaraṇaṃ syāt?",
    "T04canprasu:3722": " uktaṃ hi bhagavatā- anavarāgro hi bhikṣavo jātijarāmaraṇasaṃsāraḥ iti /",
    "T04canprasu:3723": " avidyānīvaraṇānāṃ sattvānāṃ tṛṣṇāsaṃyojanānāṃ tṛṣṇāgaṇḍurabaddhānāṃ saṃsaratāṃ saṃdhāvatāṃ pūrvā koṭirna prajñāyata iti /",
    "T04canprasu:3724": " yadā ca bhagavadupadeśātsaṃsāro 'sti,",
    "T04canprasu:3725": " tadā saṃsartāpyasti /",
    "T04canprasu:3726": " sa ca ātmā ucyata iti /",
    "T04canprasu:3727": " ucyate /",
    "T04canprasu:3728": " syādātmā, yadā saṃsāra eva syāt /",
    "T04canprasu:3729": " katham? yasmādasya-",
    "T04canprasu:3730": " pūrvā prajñāyate koṭirnetyuvāca mahāmuniḥ /",
    "T04canprasu:3731": " saṃsāro 'navarāgro hi nāsyādirnāpi paścimam // 1 //",
    "T04canprasu:3732": " koṭirbhāgo deśa iti paryāyāḥ /",
    "T04canprasu:3733": " pūrvā koṭiḥ pūrvo deśa ityarthaḥ /",
    "T04canprasu:3734": " yadi hi saṃsāro nāma kaścit syāt,",
    "T04canprasu:3735": " niyataṃ tasya pūrvamapi syāt,",
    "T04canprasu:3736": " paścimamapi,",
    "T04canprasu:3737": " ghaṭādīnāmiva /",
    "T04canprasu:3738": " uktaṃ ca bhagavatā- anavarāgro hi bhikṣavo jātijarāmaraṇasaṃsāra iti /",
    "T04canprasu:3739": " yadeva avarāgre na staḥ,",
    "T04canprasu:3740": " saṃsārasya anavarāgravacanāt,",
    "T04canprasu:3741": " saṃsāra eva nāstīti nanu spaṣṭamādeśayāmāsa bhagavān /",
    "T04canprasu:3742": " tasmānnāsti saṃsāraḥ,",
    "T04canprasu:3743": " pūrvāparakoṭayanupalambhāt,",
    "T04canprasu:3744": " alātacakravat,",
    "T04canprasu:3745": " iti sthitam //",
    "T04canprasu:3746": " atredaṃ vicāryate- yadi pūrvaṃ cāparaṃ ca saṃsārasya niṣiddhaṃ bhagavatā,",
    "T04canprasu:3747": " kathaṃ punaridamāha- tasmāttarhi saṃsārakṣayāya pratipatsyāmaha ityevaṃ vo bhikṣavaḥ śikṣitavyam, iti? ucyate /",
    "T04canprasu:3748": " avidyānīvaraṇānāṃ sattvānāmityādiviśeṣaṇopādānātteṣāmevāyamanavarāgraḥ saṃsāra iti pratīyate,",
    "T04canprasu:3749": " na punastattvajñānānilabalāt samunmūlitāvidyānīvaraṇatarūṇām /",
    "T04canprasu:3750": " teṣāṃ tu lokottaramārgajñānāgninā dagdhāśeṣakleśavāsanāmūlaniḥśeṣapādapānāṃ bhavatyeva antaḥ iti vijñeyam //",
    "T04canprasu:3751": " kathaṃ punarādirahitānāmantopadeśa iti yāvat /",
    "T04canprasu:3752": " dṛṣṭametad bāhyeṣu vrīhyādiṣu ādyabhāve 'pi dahanādisaṃparkādantasadbhāvaḥ /",
    "T04canprasu:3753": " yathoktamāryadevapādaiḥ-",
    "T04canprasu:3754": " yathā bījasya dṛṣṭo 'nto na cādistasya vidyate /",
    "T04canprasu:3755": " tathā kāraṇavaikalyājjanmano 'pi na saṃbhavaḥ // iti /",
    "T04canprasu:3756": " sa ca antopadeśo laukika eva vyavahāre sthitvā saṃsāracārakāvabaddhānāmutsāhanārthaṃ sattvānāṃ deśito laukikajñānāpekṣayā /",
    "T04canprasu:3757": " vastukacintāyāṃ tu saṃsāra eva nāsti,",
    "T04canprasu:3758": " tatkuto 'sya parikṣayaḥ?",
    "T04canprasu:3759": " pradīpāvasthāyāṃ rajjūragaparikṣayavat //",
    "T04canprasu:3760": " atrāha- yadyevaṃ laukikajñānāpekṣayā antavad ādirapi kiṃ nocyate? ucyate /",
    "T04canprasu:3761": " ahetukadoṣaprasaṅgāt laukikajñānāpekṣayāpi saṃsārasyāderabhāva ityubhayathāpyāderabhāva eveti vijñeyam // 1 //",
    "T04canprasu:3762": " atrāha- yadyāpi avarāgre na staḥ saṃsārasya,",
    "T04canprasu:3763": " tathāpi madhyamasti,",
    "T04canprasu:3764": " apratiṣedhāt /",
    "T04canprasu:3765": " tataśca asti saṃsāro madhyasadbhāvāt /",
    "T04canprasu:3766": " iha yannāsti,",
    "T04canprasu:3767": " na tasya madhyamasti tadyathā kūrmaromaprāvaraṇasyeti /",
    "T04canprasu:3768": " hāsyaḥ khalvasi /",
    "T04canprasu:3769": " nanu ca bhoḥ,",
    "T04canprasu:3770": " naivāgraṃ nāvaraṃ yasya tasya madhyaṃ kuto bhavet /",
    "T04canprasu:3771": " agramiti ādiḥ,",
    "T04canprasu:3772": " pūrvam,",
    "T04canprasu:3773": " prathamam ucyate /",
    "T04canprasu:3774": " avaramiti avasānam,",
    "T04canprasu:3775": " antaḥ,",
    "T04canprasu:3776": " vyavaccheda ucyate /",
    "T04canprasu:3777": " yasya saṃsārasya ādirantaśca pratiṣiddhaḥ,",
    "T04canprasu:3778": " tasya kuto madhyaṃ bhaviṣyati?",
    "T04canprasu:3779": " tataśca saṃjñāmātrakameva viparyāsaparavaśamānasānāṃ saṃsāraḥ ādimadhyāvasānavirahitatvādākāśavadalātacakrādivaditi bhāvaḥ /",
    "T04canprasu:3780": " saṃsārābhāvācca nāsti ātmeti /",
    "T04canprasu:3781": " yata evaṃ saṃsārasyādimadhyāvasānāni na santi,",
    "T04canprasu:3782": " ata eva saṃsārābhāvājjātijarāmaraṇādīnāṃ pūrvāparasahakramā api naiva santītyāha-",
    "T04canprasu:3783": " tasmānnātropapadyante pūrvāparasahakramāḥ // 2 //",
    "T04canprasu:3784": " yathā ca nopapadyante tathā pratipādayannāha-",
    "T04canprasu:3785": " pūrvaṃ jātiryadi bhavejjarāmaraṇamuttaram /",
    "T04canprasu:3786": " nirjarāmaraṇā jātirbhavejjāyeta cāmṛtaḥ // 3 //",
    "T04canprasu:3787": " yadi pūrvaṃ jātirbhavet,",
    "T04canprasu:3788": " tadā maraṇasahitā syāt /",
    "T04canprasu:3789": " na ca jarādirahitā jātiryujyate,",
    "T04canprasu:3790": " asaṃskṛtatvaprasaṅgāt /",
    "T04canprasu:3791": " jarāmaraṇarahitasya bhāvasya jātau parikalpyamānāyāmanyatra amṛtasyaiva devadattasya prathamamiha jātiḥ parikalpyamānā syāt /",
    "T04canprasu:3792": " tataśca ādimān saṃsāraḥ syādahetukadoṣaśca /",
    "T04canprasu:3793": " abhūvamatītamadhvānam,",
    "T04canprasu:3794": " ityevaṃ pūrvāntakalpanā ca na syāt /",
    "T04canprasu:3795": " abhūtvā ca pūrvaṃ paścādihotpādaḥ syāt //",
    "T04canprasu:3796": " atha syāt- āmrādīnāṃ yathā pūrvaṃ vināpi jarāmaraṇasaṃbandhāt prathamameva utpādo dṛṣṭaḥ,",
    "T04canprasu:3797": " evamātmāno 'pīti /",
    "T04canprasu:3798": " naivam /",
    "T04canprasu:3799": " sādhyasamatvāt /",
    "T04canprasu:3800": " āmrādīnāmapi hi svabījanirodhe samutpadyamānatvāt nānyatrāvinaṣṭānāmutpāda iti samametat pūrveṇa //",
    "T04canprasu:3801": " atha syāt- anyadeva vṛkṣādbījam,",
    "T04canprasu:3802": " ato 'nyatrāvināśapūrvaka eva vṛkṣasyotpāda iti naivam /",
    "T04canprasu:3803": " kāryakāraṇayoranyatvasyāsiddhatvāt /",
    "T04canprasu:3804": " tathā ca vakṣyati-",
    "T04canprasu:3805": " pratītya yadyadbhavati na hi tāvattadeva tat /",
    "T04canprasu:3806": " na cānyadapi tattasmānnocchinnaṃ nāpi śāśvatam //",
    "T04canprasu:3807": " na ca bījādvṛkṣasyānyatvam /",
    "T04canprasu:3808": " ataḥ sādhyasamametat /",
    "T04canprasu:3809": " yataśca anyatrāmṛtasya ihotpādo nāsti,",
    "T04canprasu:3810": " na pūrvaṃ jātirabhyupeyā // 3 //",
    "T04canprasu:3811": " atha pūrvaṃ jarāmaraṇam,",
    "T04canprasu:3812": " paścājjātiḥ, evamapi-",
    "T04canprasu:3813": " paścājjātiryadi bhavejjarāmaraṇamāditaḥ /",
    "T04canprasu:3814": " ahetukamajātasya syājjarāmaraṇaṃ katham // 4 //",
    "T04canprasu:3815": " jātipratyayaṃ jarāmaraṇamiti vacanājjātihetukaṃ jarāmaraṇamuktaṃ bhagavatā /",
    "T04canprasu:3816": " yadi etatpūrvaṃ syāttadā nirhetukaṃ syāt /",
    "T04canprasu:3817": " tasmānna yuktametat /",
    "T04canprasu:3818": " yato 'pyuktam-",
    "T04canprasu:3819": " yatha ukkhitte loḍhammi ukkheve atthi kāraṇaṃ /",
    "T04canprasu:3820": " ṣaḍane kāraṇaṃ ṇatthi aṇṇaṃ ukkhevakāraṇā // iti /",
    "T04canprasu:3821": " yathāṣyatrotkṣepaḥ patanakāraṇaṃ nānyat,",
    "T04canprasu:3822": " evamihāpi jātimevakāraṇatvena vināśasya varṇayāmo nānyat,",
    "T04canprasu:3823": " iti nāstyahetukatā vināśasya /",
    "T04canprasu:3824": " jātihetukatvāccāsyodgamanameva vināśasya heturiti kṛtvā eṣāpi gāthā sunītā bhavati-",
    "T04canprasu:3825": " evime saṃkhatā dhammā saṃbhavanti sakāraṇā /",
    "T04canprasu:3826": " sa bhāva eva dhammāṇaṃ yaṃ vibhonti samuggatā //",
    "T04canprasu:3827": " iti // 4 //",
    "T04canprasu:3828": " idānīṃ sahabhāvenāpi jātijarāmaraṇānāmasadbhāvaṃ pratipādayannāha-",
    "T04canprasu:3829": " na jarāmaraṇenaiva jātiśca saha yujyate /",
    "T04canprasu:3830": " mriyeta jāyamānaśca syāccāhetukatobhayoḥ // 5 //",
    "T04canprasu:3831": " yadi sahabhāvo jātijarāmaraṇānāṃ syāt,",
    "T04canprasu:3832": " tadā jāyamānasya maraṇaṃ syāt /",
    "T04canprasu:3833": " na caitadyuktam /",
    "T04canprasu:3834": " na ca parasparaviruddhatvādālokāndhakāravadekakālatā yuktā /",
    "T04canprasu:3835": " na caivaṃ loke dṛṣṭaṃ yajjāyamāna eva mriyate iti /",
    "T04canprasu:3836": " api ca /",
    "T04canprasu:3837": " ahetukatvaṃ jātyādīnāṃ sahabhāvakalpanāyāṃ syāt /",
    "T04canprasu:3838": " na hi sahabhūtayoḥ savyetaragoviṣāṇayoranyonyahetukatā dṛṣṭeti na yuktametat // 5 //",
    "T04canprasu:3839": " tadevam-",
    "T04canprasu:3840": " yatra na prabhavantyete pūrvāparasahakramāḥ /",
    "T04canprasu:3841": " prapañcayanti tāṃ jātiṃ tajjarāmaraṇaṃ ca kim // 6 //",
    "T04canprasu:3842": " yasyāṃ jātau yatra jarāmaraṇe ete pūrvāparasahakramāḥ na santi,",
    "T04canprasu:3843": " tāṃ jātimanupalabhamānā āryāḥ kiṃ prapañcayanti?",
    "T04canprasu:3844": " kiṃśabdo 'saṃbhave /",
    "T04canprasu:3845": " naiva prapañcayantītyarthaḥ /",
    "T04canprasu:3846": " athavā /",
    "T04canprasu:3847": " evamavidyamāneṣu jātyādiṣu tāṃ jātibhavidyamānāṃ bālāḥ kiṃ prapañcayanti tacca jarāmaraṇaṃ yanna saṃvidyate?",
    "T04canprasu:3848": " tasmādavastuka eva bālānāṃ prapañca ityabhiprāyaḥ // 6 //",
    "T04canprasu:3849": " yathā ca saṃsārasya pūrvā koṭirnāsti,",
    "T04canprasu:3850": " evamanyeṣāmapi bhāvānāmityāha-",
    "T04canprasu:3851": " kāryaṃ ca kāraṇaṃ caiva lakṣyaṃ lakṣaṇameva ca /",
    "T04canprasu:3852": " vedanā vedakaścaiva santyarthā ye ca kecana // 7 //",
    "T04canprasu:3853": " pūrvā na vidyate koṭiḥ saṃsārasya na kevalam /",
    "T04canprasu:3854": " sarveṣāmapi bhāvānāṃ pūrvā koṭirna vidyate // 8 //",
    "T04canprasu:3855": " tatra yadi pūrvaṃ kāraṇaṃ paścātkāryaṃ syāt,",
    "T04canprasu:3856": " akāryakaṃ kāraṇaṃ nirhetukaṃ syāt /",
    "T04canprasu:3857": " atha pūrvaṃ kāryaṃ paścātkāraṇam,",
    "T04canprasu:3858": " evamapi kāraṇātpūrvaṃ kāryaṃ nirhetukameva syāt /",
    "T04canprasu:3859": " atha yugapatkāryakāraṇe syātām,",
    "T04canprasu:3860": " evamubhayamapyahetukaṃ syāt /",
    "T04canprasu:3861": " evaṃ lakṣyalakṣaṇe vedanāvedakau ca yojyau /",
    "T04canprasu:3862": " na ca kevalaṃ saṃsārasya vyākhyānena kāryakāraṇādikaṃ vyākhyātaṃ veditavyam,",
    "T04canprasu:3863": " api ca ye 'pyante padārthā jñānajñeyapramāṇaprameyasādhanasādhyāvayavāvayaviguṇaguṇyādayaḥ,",
    "T04canprasu:3864": " teṣāmapi pūrvā koṭirna vidyata iti yojyam //",
    "T04canprasu:3865": " ata eva āryaratnameghasūtre āryasarvanīvaraṇaviṣkambhiṇā mahābodhisattvena bhagavān stutaḥ-",
    "T04canprasu:3866": " ādiśāntā hyanutpannāḥ prakṛtyaiva ca nirvṛtāḥ /",
    "T04canprasu:3867": " dharmāste vivṛtā nātha dharmacakrapravartane // iti",
    "T04canprasu:3868": " tathā-",
    "T04canprasu:3869": " ādita śūnya anāgata dharmā no gata asthita sthānaviviktāḥ /",
    "T04canprasu:3870": " nityamasāraka māyasabhāvāḥ śuddha viśuddha nabhopama sarvi //",
    "T04canprasu:3871": " yaṃ ca pabhāṣati dharma jinasya taṃ ca na paśyati so 'kṣayatāya /",
    "T04canprasu:3872": " ādinirātma nisattvimi dharmāstāṃśca ca pabhāṣati no ca kṣapeti /",
    "T04canprasu:3873": " kalpita buccati kalpitamātraṃ antu na labhyati saṃsaramāṇe /",
    "T04canprasu:3874": " koṭi alakṣaṇa yā puri āsīdeti anāgati pratyayatāye //",
    "T04canprasu:3875": " karma kriyā ca pravartati evaṃ hīnautkṛṣṭatayā samudenti /",
    "T04canprasu:3876": " jaḍḍaka dharma sadā prakṛtīye śūnya nirātma vijānatha sarvān //",
    "T04canprasu:3877": " ityādi // /",
    "T04canprasu:3878": " ityācāryacandrakīrtipādoparacitāyāṃ prasannapadāyāṃ madhyamakavṛttau pūrvāparakoṭiparīkṣā nāmaikādaśamaṃ prakaraṇam //",
    "T04canprasu:3879": " duḥkhaparīkṣā dvādaśamaṃ prakaraṇam /",
    "T04canprasu:3880": " atrāha- vidyata eva ātmā,",
    "T04canprasu:3881": " tatsaṃbandhiduḥkhasadbhāvāt /",
    "T04canprasu:3882": " iha hi pañcopādānaskandhā duḥkhamityucyate,",
    "T04canprasu:3883": " tacca asti,",
    "T04canprasu:3884": " tena ca duḥkhena kasyacidbhavitavyaṃ na nirāśrayeṇeti,",
    "T04canprasu:3885": " ato vidyata eva duḥkhasyāśrayaḥ, sa cātmeti /",
    "T04canprasu:3886": " ucyate /",
    "T04canprasu:3887": " syādātmā yadi duḥkhameva syāt /",
    "T04canprasu:3888": " taddhi bhavet svayaṃ kṛtaṃ vā parakṛtaṃ vā ubhayakṛtaṃ vā heturahitaṃ vā /",
    "T04canprasu:3889": " sarvathā ca iṣyamāṇaṃ tatkāryameva nāstīti pratipādayannāha-",
    "T04canprasu:3890": " svayaṃ kṛtaṃ parakṛtaṃ dvābhyāṃ kṛtamahetukam /",
    "T04canprasu:3891": " duḥkhamityeka icchanti tacca kāryaṃ na yujyate // 1 //",
    "T04canprasu:3892": " tatraike vādinaḥ svayaṃ kṛtaṃ duḥkhamiti pratipannāḥ /",
    "T04canprasu:3893": " apare punaḥ parakṛtam,",
    "T04canprasu:3894": " anye ca ubhayakṛtam/",
    "T04canprasu:3895": " kecidahetusamutpannameva duḥkhamiti pratipannāḥ /",
    "T04canprasu:3896": " sarvathā ca tadduḥkhamiṣyamāṇaṃ kāryaṃ kartavyaṃ na yujyate,",
    "T04canprasu:3897": " tadetatpratijñāmātrakamiti // 1 //",
    "T04canprasu:3898": " tatpratipādayannāha-",
    "T04canprasu:3899": " svayaṃ kṛtaṃ yadi bhavetpratītya na tato bhavet /",
    "T04canprasu:3900": " skandhānimānamī skandhāḥ saṃbhavanti pratītya hi // 2 //",
    "T04canprasu:3901": " yasmādimān maraṇāntikān skandhān pratītya ime aupapattyāṃśikāḥ skandhā utpadyante tasmātsvayaṃ kṛtaṃ duḥkhamiti nopapadyate // 2 //",
    "T04canprasu:3902": " idānīṃ parakṛtamapi duḥkhaṃ yathā na saṃbhavati,",
    "T04canprasu:3903": " tathā pratipādayannāha-",
    "T04canprasu:3904": " yadyamībhya ime 'nye syurebhyo vāmī pare yadi /",
    "T04canprasu:3905": " bhavetparakṛtaṃ duḥkhaṃ parairebhiramī kṛtāḥ // 3 //",
    "T04canprasu:3906": " yadā amībhyo maraṇāntikebhyaḥ skandhebhyaḥ ime aupapattyāṃśikāḥ skandhā anye syuḥ,",
    "T04canprasu:3907": " ebhyo vā aupapattyāṃśikebhyaḥ amī maraṇāntikā skandhāḥ pare syuḥ,",
    "T04canprasu:3908": " syāttadānīṃ parakṛtaṃ duḥkham /",
    "T04canprasu:3909": " na caiṣāmanyatvaṃ dṛṣṭaṃ hetuphalasaṃbandhāvasthānāt /",
    "T04canprasu:3910": " vakṣyati hi-",
    "T04canprasu:3911": " pratītya yadyadbhavati na hi tāvattadeva tat /",
    "T04canprasu:3912": " na cānyadapi tattasmānnocchinnaṃ nāpi śāśvatam // iti /",
    "T04canprasu:3913": " ataḥ parakṛtamapi duḥkhaṃ na saṃbhavati /",
    "T04canprasu:3914": " yadi hi anyatvaṃ syāt,",
    "T04canprasu:3915": " tadā sati anyatve etaiḥ parabhūtaiḥ skandhairamī parabhūtāḥ kṛtā iti yuktaṃ vaktuṃ syāt /",
    "T04canprasu:3916": " na caitadevam/",
    "T04canprasu:3917": " iti parakṛtamapi duḥkhaṃ na saṃbhavati // 3 //",
    "T04canprasu:3918": " atha syāt- na brūmo yasmādduḥkhenaiva duḥkhaṃ kṛtam,",
    "T04canprasu:3919": " ataḥ svayaṃ kṛtamiti /",
    "T04canprasu:3920": " kiṃ tarhi svapudgalena yasmātsvayameva kṛtam,",
    "T04canprasu:3921": " nāpareṇa kṛtvā dattam,",
    "T04canprasu:3922": " ityataḥ svayaṃ kṛtaṃ duḥkhamiti brūmaḥ / ucyate-",
    "T04canprasu:3923": " svapudgalakṛtaṃ duḥkhaṃ yadi duḥkhaṃ punarvinā /",
    "T04canprasu:3924": " svapudgalaḥ sa katamo yena duḥkhaṃ svayaṃ kṛtam // 4 //",
    "T04canprasu:3925": " yadetanmanuṣyaduḥkhaṃ pañcopādānaskandhalakṣaṇaṃ svayaṃ pudgalena kṛtamiti parikalpyate,",
    "T04canprasu:3926": " kalpyatāmasau pudgalo yena tadduḥkhaṃ svayaṃ kṛtam /",
    "T04canprasu:3927": " yadi tāvadyena duḥkhena svapudgalaḥ prajñapyate,",
    "T04canprasu:3928": " tadeva duḥkhaṃ tena kṛtamiti,",
    "T04canprasu:3929": " sa bhedena kathyatāmidaṃ tadduḥkhamayamasya karteti /",
    "T04canprasu:3930": " athāpi manuṣyaduḥkhopādānena pudgalena tadeva duḥkhaṃ kṛtaṃ syāt,",
    "T04canprasu:3931": " na tarhi svapudgalakṛtaṃ tat,",
    "T04canprasu:3932": " parapudgalakṛtameva syāt /",
    "T04canprasu:3933": " athopādānabhede 'pi pudgalābheda iṣyate,",
    "T04canprasu:3934": " etacca nāsti,",
    "T04canprasu:3935": " upādānavyatiriktasya bhinnasya pudgalasya darśayitumaśakyatvāt /",
    "T04canprasu:3936": " evaṃ tāvat svapudgalakṛtaṃ duḥkhaṃ na bhavati // 4 //",
    "T04canprasu:3937": " atrāha- ka evamāha svapudgalakṛtaṃ duḥkhamiti?",
    "T04canprasu:3938": " kiṃ tarhi parapudgalajaṃ duḥkham /",
    "T04canprasu:3939": " anya eva devaduḥkhānmanuṣyapudgalaḥ,",
    "T04canprasu:3940": " manuṣyapudgalaśca devaduḥkhaṃ kṛtvā yasmāddevapudgalāya dadāti,",
    "T04canprasu:3941": " tena ca devaduḥkhena devapudgalaḥ prajñapyate,",
    "T04canprasu:3942": " tasmāttasya pudgalasya tadduḥkhaṃ parapudgalajameva bhavati / ucyate-",
    "T04canprasu:3943": " parapudgalajaṃ duḥkhaṃ yadi yasmai pradīyate /",
    "T04canprasu:3944": " pareṇa kṛtvā tadduḥkhaṃ sa duḥkhena vinā kutaḥ // 5 //",
    "T04canprasu:3945": " yadi devaduḥkhaṃ manuṣyapudgalakṛtam,",
    "T04canprasu:3946": " tena ca manuṣyapudgalena tadduḥkhaṃ kṛtvā parasmai devapudgalāya pradīyata iti sa devapudgalo devaduḥkhavinirmuktaḥ kuto yasmai pradīyeteti",
    "T04canprasu:3947": " evaṃ tāvadaparapudgalajasya duḥkhasya pratigrāhaka eva nāsti // 5 //",
    "T04canprasu:3948": " idānīṃ yaśca dadāti,",
    "T04canprasu:3949": " asāvapi nāstītyāha-",
    "T04canprasu:3950": " parapudgalajaṃ duḥkhaṃ yadi kaḥ parapudgalaḥ /",
    "T04canprasu:3951": " vinā duḥkhena yaḥ kṛtvā parasmai prahiṇoti tat // 6 //",
    "T04canprasu:3952": " yenopādānena sa manuṣyapudgalaḥ prajñapyate,",
    "T04canprasu:3953": " sa manuṣyopādānavyatiriktaḥ katamo yo devapudgalāya devaduḥkhaṃ kṛtvā praheṣyati?",
    "T04canprasu:3954": " tasmātparapudgalajamapi duḥkhaṃ na saṃbhavati // 6 //",
    "T04canprasu:3955": " tataśca-",
    "T04canprasu:3956": " svayaṃkṛtasyāprasiddherduḥkhaṃ parakṛtaṃ kṛtaḥ /",
    "T04canprasu:3957": " paro hi duḥkhaṃ yatkuryāttattasya syātsvayaṃ kṛtam // 7 //",
    "T04canprasu:3958": " yadi devapudgaladuḥkhaṃ manuṣyapudgalena kṛtatvātparakṛtaṃ bhavati,",
    "T04canprasu:3959": " nanu,",
    "T04canprasu:3960": " manuṣyapudgalasya svayaṃkṛtameva tadbhavati /",
    "T04canprasu:3961": " etacca nāstītyuktam /",
    "T04canprasu:3962": " tataḥ svayaṃkṛtasyāprasiddheryadā manuṣyapudgalena svayaṃ tadduḥkhaṃ na kṛtam,",
    "T04canprasu:3963": " tadā kutaḥ parapudgalasya devākhyasya tadduḥkhaṃ parakṛtaṃ bhaviṣyatīti /",
    "T04canprasu:3964": " ato 'pi parakṛtaṃ duḥkhaṃ na saṃbhavati // 7 //",
    "T04canprasu:3965": " idānīṃ prakaraṇāntareṇāpi pakṣadvayāsaṃbhavaṃ pratipādayannāha-",
    "T04canprasu:3966": " na tāvatsvakṛtaṃ duḥkhaṃ na hi tenaiva tatkṛtam /",
    "T04canprasu:3967": " paro nātmakṛtaścetsyādduḥkhaṃ parakṛtaṃ katham // 8 //",
    "T04canprasu:3968": " itaśca svaparābhyāṃ duḥkhasya karaṇaṃ na yujyate,",
    "T04canprasu:3969": " yasmānna tāvatsvakṛtaṃ duḥkham /",
    "T04canprasu:3970": " kiṃ kāraṇam?",
    "T04canprasu:3971": " yasmānna tenaiva hi tat kṛtam,",
    "T04canprasu:3972": " svātmani vṛttivirodhāt,",
    "T04canprasu:3973": " ataḥ svakṛtaṃ nāsti /",
    "T04canprasu:3974": " na parakṛtamapi,",
    "T04canprasu:3975": " yasmādyo 'sau paraḥ karotīti parikalpyate,",
    "T04canprasu:3976": " sa eva tāvannātmanā kṛto nātmanā niṣpannaḥ tasyāpi hetvantarāpekṣaṇāt /",
    "T04canprasu:3977": " yaśca svātmanā na niṣpannaḥ,",
    "T04canprasu:3978": " sa kathamavidyamānasvabhāvaḥ san paraṃ kariṣyatīti na yuktametat // 8 //",
    "T04canprasu:3979": " idānīmubhayakṛtamapi duḥkhamasadityāha-",
    "T04canprasu:3980": " syādubhābhyāṃ kṛtaṃ duḥkhaṃ syādekaikakṛtaṃ yadi /",
    "T04canprasu:3981": " yadi hi ekaikena duḥkhasya karaṇaṃ syāt syāttadānīmubhābhyāṃ kṛtaṃ duḥkham /",
    "T04canprasu:3982": " na caikaikakṛtaṃ tat, uktadoṣāt /",
    "T04canprasu:3983": " na caikaikena prāṇātipāte kṛte dvābhyāṃ kṛta iti vyapadeśo dṛṣṭaḥ //",
    "T04canprasu:3984": " idānīṃ nirhetukamapi duḥkhaṃ yathā nāsti,",
    "T04canprasu:3985": " tathā pratipadayannāha-",
    "T04canprasu:3986": " parākārāsvayaṃkāraṃ duḥkhamahetukaṃ kutaḥ // 9 //",
    "T04canprasu:3987": " pareṇa akāro akaraṇaṃ yasyeti parākāram /",
    "T04canprasu:3988": " na svayaṃkāro 'syetyasvayaṃkāram /",
    "T04canprasu:3989": " yadi duḥkhaṃ svayaṃkṛtaṃ nāsti,",
    "T04canprasu:3990": " parakṛtamapi nāsti yathoktena nyāyena,",
    "T04canprasu:3991": " tadidānīṃ kuta eva nirhetukaṃ bhaviṣyati khapuṣpasaugandhyavat?",
    "T04canprasu:3992": " duḥkhābhāvātkutastasyāśrayabhūta ātmā // 9 //",
    "T04canprasu:3993": " yathā ca caturdhā vicāryamāṇaṃ duḥkhamasat,",
    "T04canprasu:3994": " evaṃ bāhyā api bījāṅkuraghaṭapaṭādayo bhāvā veditavyāḥ,",
    "T04canprasu:3995": " iti pratipādayannāha-",
    "T04canprasu:3996": " na kevalaṃ hi duḥkhasya cāturvidhyaṃ na vidyate /",
    "T04canprasu:3997": " sarveṣāṃ",
    "T04canprasu:3998": " bāhyānāmapi bhāvānāṃ cāturvidhyaṃ na vidyate // 10 //",
    "T04canprasu:3999": " pūrvavatsarva samaṃ yojyam /",
    "T04canprasu:4000": " yadi khalveṣāṃ duḥkhādīnāṃ cāturvidhyāsaṃbhavaḥ,",
    "T04canprasu:4001": " tatkatamena tarhi idānīṃ prakāreṇa eṣāṃ siddhiriti /",
    "T04canprasu:4002": " ucyate /",
    "T04canprasu:4003": " svabhāvato yadi etāni duḥkhādīni syuḥ,",
    "T04canprasu:4004": " niyatameṣāṃ caturṇāṃ prakārāṇāmanyatamena prakāreṇa siddhiḥ syāt /",
    "T04canprasu:4005": " na tvasti /",
    "T04canprasu:4006": " tasmātsvabhāvato na santi duḥkhādīnītyavasīyate /",
    "T04canprasu:4007": " atha viparyāsamātralabdhātmasattākāyā duḥkhādisaṃvṛteḥ pratītyasamutpādavyavasthā (Pp_103)",
    "T04canprasu:4008": " mṛgyate, tadā karmakārakaparīkṣāprakaraṇavihitavidhinā yathoditapakṣacatuṣṭayatiraskāreṇa idaṃpratyayatāmātrārthapratītyasamutpādasiddhayā siddhirabhyupeyā / yathoktam-",
    "T04canprasu:4009": " svayaṃkṛtaṃ parakṛtaṃ dvābhyāṃ kṛtamahetukam /",
    "T04canprasu:4010": " tārkikairiṣyate duḥkhaṃ tvayā tūktaṃ pratītyajam // iti //",
    "T04canprasu:4011": " uktaṃ ca bhagavatā āryopālipṛcchāyām-",
    "T04canprasu:4012": " tathā",
    "T04canprasu:4013": " saṃvṛti bhāṣitu dharma jinena saṃskṛta 'saṃskṛta paśyatha eva /",
    "T04canprasu:4014": " nāstiha bhūtatu ātma naro vā ettaku lakṣaṇa sarvajagasya //",
    "T04canprasu:4015": " kṛṣṇaśubhaṃ ca na naśyati karma ātmana kṛtva ca vedayitavyam /",
    "T04canprasu:4016": " no 'pi tu saṃkrama karmaphalasya no ca ahetuka pratyanubhoti //",
    "T04canprasu:4017": " sarvi bhavā alikā vasikāśca riktaka tucchaka phenasamāśca /",
    "T04canprasu:4018": " māyamarīcisamā sada śūnyā deśituḥ saṃvṛtu te ca viviktāḥ //",
    "T04canprasu:4019": " śailaguhāgiridurganadīṣu yadva pratiśruka jāyi pratītya /",
    "T04canprasu:4020": " evimu saṃskṛta sarvi vijāna māyamarīcisamaṃ jagu sarvam //",
    "T04canprasu:4021": " ityādi // 10 //",
    "T04canprasu:4022": " ityācāryacandrakīrtipādoparacitāyāṃ prasannapadāyāṃ madhyamakavṛttau duḥkhaparīkṣā nāma dvādaśamaṃ prakaraṇam //",
    "T04canprasu:4023": " saṃskāraparīkṣā trayodaśamaṃ prakaraṇam /",
    "T04canprasu:4024": " yataścaivaṃ samanantarātikrāntaprakaraṇavidhinā svaparobhayakṛtatvamahetusamutpanatvaṃ ca nirūpyamāṇaṃ bhāvānāmasat,",
    "T04canprasu:4025": " anyaścotpādako vidhirasan,",
    "T04canprasu:4026": " utpannarūpatvena caite bhāvā avidyātimiropahatamatinayanānāṃ bālapṛthagjanānāṃ khyānti,",
    "T04canprasu:4027": " tasmānniḥsvabhāvā eva santo bālānāṃ visaṃvādakā māyākarituragādivat tadanabhijñānāṃ na tu vijñānām /",
    "T04canprasu:4028": " ata eva sarvadharmasvābhāvāvyāparokṣadhīnayanaḥ samunmūlitāśeṣāvidyāvāsanaḥ caturviparyāsaviparyastātrāṇasattvaparitrāṇāya",
    "T04canprasu:4029": " aviparītanaiḥ svābhāvyopadeśatatparo buddho jagadvibodhako mahākāruṇikaḥ-",
    "T04canprasu:4030": " tanmṛṣā moṣadharma yadbhagavānityabhāṣata /",
    "T04canprasu:4031": " sarve ca moṣadharmāṇaḥ saṃskārāstena te mṛṣā // 1 //",
    "T04canprasu:4032": " sūtre uktam- tanmṛṣā moṣadharma yadidaṃ saṃskṛtam /",
    "T04canprasu:4033": " etaddhi khalu bhikṣavaḥ paramaṃ satyaṃ yadidamamoṣadharma nirvāṇam /",
    "T04canprasu:4034": " sarvasaṃskārāśca mṛṣā moṣadharmāṇaḥ iti /",
    "T04canprasu:4035": " tathā- nāstyatra tathatā avitathatā vā /",
    "T04canprasu:4036": " moṣadharmakamapyetat /",
    "T04canprasu:4037": " pralopadharmakamapyetat iti /",
    "T04canprasu:4038": " tadanena nyāyena yanmoṣadharma tanmṛṣetyevaṃ yasmāduktavāṃstathāgato bhagavān,",
    "T04canprasu:4039": " sarve ca moṣadharmāṇaḥ saṃskārāḥ,",
    "T04canprasu:4040": " tasmānmoṣadharmakatvena te saṃskārā mṛṣā bhavanti citrakarayantradārikāvat,",
    "T04canprasu:4041": " lakṣaṇopetayantramayavāraṇavañcitodayanavatsarājavat /",
    "T04canprasu:4042": " tatra visaṃvādakaṃ moṣadharmakaṃ vitathakhyātyālātacakravat /",
    "T04canprasu:4043": " ato niḥsvabhāvatvena mṛṣā sarvasaṃskārāḥ moṣadharmakatvāt marīcikādijalavat /",
    "T04canprasu:4044": " yattu satyaṃ na tanmoṣadharmakam,",
    "T04canprasu:4045": " tadyathā nirvāṇamekam /",
    "T04canprasu:4046": " tataśca vihitayā upapattyā asmāccāgamāt siddhaṃ sarvabhāvānāṃ naiḥsvābhāvyam /",
    "T04canprasu:4047": " śūnyāḥ sarvadharmā niḥsvabhāvayogena iti ca prajñāpāramitā- ardhaśatikāpāṭhāt // 1 //",
    "T04canprasu:4048": " atrāha- yadyevaṃ moṣadharmakatvena sarvasaṃskārāṇāṃ mṛṣātvaṃ pratipāditaṃ bhavatā,",
    "T04canprasu:4049": " nanvevaṃ sati na santi sarve bhāvā iti sarvapadārthāpavādinī mithyādṛṣṭireva syāt /",
    "T04canprasu:4050": " ucyate /",
    "T04canprasu:4051": " satyaṃ moṣadharmakāḥ sarvasaṃskārāḥ,",
    "T04canprasu:4052": " ye 'dyāpi bhavantaṃ muṣṇanti /",
    "T04canprasu:4053": " nanu ca bhoḥ,",
    "T04canprasu:4054": " tanmṛṣā moṣadharma yadyadi kiṃ tatra muṣyate /",
    "T04canprasu:4055": " yadā asmābhiḥ tanmṛṣā moṣadharmakam ityuktam,",
    "T04canprasu:4056": " tadā kiṃ tatra muṣyate?",
    "T04canprasu:4057": " kiṃ tatrābhāvo bhavati?",
    "T04canprasu:4058": " kaścidyadi padārtho 'bhaviṣyat,",
    "T04canprasu:4059": " syāttasyāpavādādabhāvadarśanānmithyādṛṣṭiḥ /",
    "T04canprasu:4060": " yadā tu padārthameva kaṃcinna paśyāmaḥ,",
    "T04canprasu:4061": " tadā kiṃ tatra muṣyate?",
    "T04canprasu:4062": " naiva kiṃcidabhāvo bhavatītyayukto 'yamupālambho bhavataḥ /",
    "T04canprasu:4063": " atrāha- yadi abhāvadarśanamapi na pratipādyate,",
    "T04canprasu:4064": " kiṃ punaranenāgamena pratipādyata iti? ucyate-",
    "T04canprasu:4065": " etattūktaṃ bhagavatā śūnyatāparidīpakam // 2 //",
    "T04canprasu:4066": " yadetaduktaṃ bhagavatā,",
    "T04canprasu:4067": " tanna bhāvānāmabhāvaparidīpakam kiṃ tarhi śūnyatāparidīpakam svabhāvānutpādaparidīpakamityarthaḥ /",
    "T04canprasu:4068": " yathoktamanavataptahradāpasaṃkramaṇasūtre-",
    "T04canprasu:4069": " yaḥ pratyayairjāyati sa hyajāto no tasya utpādu sabhāvato 'sti /",
    "T04canprasu:4070": " yaḥ pratyayādhīnu sa śūnya ukto yaḥ śūnyatāṃ jānati so 'pramattaḥ //",
    "T04canprasu:4071": " iti // 2 //",
    "T04canprasu:4072": " atrāha- nāyamāgamo bhāvasvabhāvānutpādaṃ paridīpayati,",
    "T04canprasu:4073": " kiṃ tarhi niḥsvabhāvatvam,",
    "T04canprasu:4074": " svabhāvasyānavasthāyitvam,",
    "T04canprasu:4075": " vināśitvam, iti /",
    "T04canprasu:4076": " kuta etaditi cet,",
    "T04canprasu:4077": " bhāvānāṃ niḥsvabhāvatvamanyathābhāvadarśanāt /",
    "T04canprasu:4078": " vicāryamāṇānāmanyathātvaṃ vipariṇāmadarśanāt ityarthaḥ /",
    "T04canprasu:4079": " etaduktaṃ bhavati- yadi bhāvānāṃ svabhāvo na syāt,",
    "T04canprasu:4080": " tadānīṃ naivaiṣāmanyathātvamupalabhyeta /",
    "T04canprasu:4081": " upalabhyate ca pariṇāmaḥ /",
    "T04canprasu:4082": " tasmātsvabhāvānava sthāyitvameva sūtrārtha iti vijñeyam //",
    "T04canprasu:4083": " itaścaitadevam / yasmāt-",
    "T04canprasu:4084": " asvabhāvo bhāvo nāsti bhāvānāṃ śūnyatā yataḥ // 3 //",
    "T04canprasu:4085": " yo hyasvabhāvo bhāvaḥ, sa nāsti /",
    "T04canprasu:4086": " bhāvānāṃ ca śūnyatā dharma iṣyate /",
    "T04canprasu:4087": " na ca asati dharmiṇi tadāśrito dharma upapadyate /",
    "T04canprasu:4088": " na hi asati vandhyātanaye tacchayāmatopapadyata iti /",
    "T04canprasu:4089": " tasmādastyeva bhāvānāṃ svabhāva iti // 3 //",
    "T04canprasu:4090": " api ca-",
    "T04canprasu:4091": " kasya syādanyathābhāvaḥ svabhāvaścenna vidyate /",
    "T04canprasu:4092": " yadi bhāvānāṃ svabhāvo na syāt,",
    "T04canprasu:4093": " yo 'yaṃ vipariṇāmalakṣaṇaḥ anyathābhāvaḥ,",
    "T04canprasu:4094": " sa kasya syāditi? atrocyate /",
    "T04canprasu:4095": " evamapi parikalpyamāne",
    "T04canprasu:4096": " kasya syādanyathābhāvaḥ svabhāvo yadi vidyate // 4 //",
    "T04canprasu:4097": " iha yo dharmo yaṃ padārthaṃ na vyabhicarati,",
    "T04canprasu:4098": " sa tasya svabhāva iti vyapadiśyate,",
    "T04canprasu:4099": " aparapratibaddhatvāt /",
    "T04canprasu:4100": " agnerauṣṇyaṃ hi loke tadavyabhicāritvāt svabhāva ityucyate /",
    "T04canprasu:4101": " tadeva auṣṇyamapsūpalabhyamānaṃ parapratyayasaṃbhūtatvātkṛtrimatvānna svabhāva iti /",
    "T04canprasu:4102": " yadā caivamavyabhicāriṇā svabhāvena bhavitavyam,",
    "T04canprasu:4103": " tadā asya avyabhicāritvādanyathābhāvaḥ syādabhāvaḥ /",
    "T04canprasu:4104": " na hi agniḥ śaityaṃ pratipadyate /",
    "T04canprasu:4105": " evaṃ bhāvānāṃ sati svabhāvābhyupagame 'nyathātvameva na saṃbhavet /",
    "T04canprasu:4106": " upalabhyate caiṣāmanyathātvam /",
    "T04canprasu:4107": " ato nāsti svabhāvaḥ // 4 //",
    "T04canprasu:4108": " api ca / ayamanyathābhāvo bhāvānāṃ naiva saṃbhavati,",
    "T04canprasu:4109": " yaddarśanātsasvabhāvatā syāt /",
    "T04canprasu:4110": " yathā ca na saṃbhavati,",
    "T04canprasu:4111": " tathā pratipādayannāha-",
    "T04canprasu:4112": " tasyaiva nānyathābhāvo nāpyanyasyaiva yujyate /",
    "T04canprasu:4113": " yuvā na jīryate yasmādyasmājjīrṇo na jīryate // 5 //",
    "T04canprasu:4114": " tasyaiva tāvat prāgvat prāgavasthāyāṃ vartamānasya bhāvasyānyathātvaṃ nopapadyate /",
    "T04canprasu:4115": " tathā hi yūno yuvāvasthāyāmeva vartamānasya nāsti anyathātvam /",
    "T04canprasu:4116": " athāpi avasthāntaraprāptasyaiva anyathātvaṃ parikalpyate,",
    "T04canprasu:4117": " tadapi nopapadyate /",
    "T04canprasu:4118": " anyathātvaṃ nāma jarāyāḥ paryāyaḥ /",
    "T04canprasu:4119": " tadyadi yūno neṣyate,",
    "T04canprasu:4120": " anyasyaiva jīrṇasya bhavatīti,",
    "T04canprasu:4121": " tadapi na yujyate /",
    "T04canprasu:4122": " yasmānna hi jīrṇasya punarjarayā saṃbandhaḥ,",
    "T04canprasu:4123": " niṣprayojanatvāt /",
    "T04canprasu:4124": " kiṃ hi jīrṇasya punarjarayā saṃbandhaḥ kuryāt?",
    "T04canprasu:4125": " tadāgamanāntareṇa jīrṇatābhāvājjīrṇo jīryata iti na yujyate /",
    "T04canprasu:4126": " atha yūna evānyathābhāvaḥ,",
    "T04canprasu:4127": " tadayuktam,",
    "T04canprasu:4128": " aprāptajarāvasthasya yuveti vyapadeśāt,",
    "T04canprasu:4129": " avasthādvayasya ca parasparaviruddhatvāt // 5 //",
    "T04canprasu:4130": " api ca /",
    "T04canprasu:4131": " tasya cedanyathābhāvaḥ kṣīrameva bhaveddadhi /",
    "T04canprasu:4132": " atha syāt- kṣīrāvasthāparityāgena dadhyavasthā bhavati,",
    "T04canprasu:4133": " ataḥ na kṣīrameva dadhi bhavatīti /",
    "T04canprasu:4134": " ucyate /",
    "T04canprasu:4135": " yadi kṣīraṃ dadhi bhavatīti neṣyate parasparavirodhāt-",
    "T04canprasu:4136": " kṣīrādanyasya kasyātha dadhibhāvo bhaviṣyati // 6 //",
    "T04canprasu:4137": " kimudakasya dadhibhāvo bhavatu?",
    "T04canprasu:4138": " tasmādasaṃbaddhameva tadanyasya dadhibhāvo bhaviṣyatīti /",
    "T04canprasu:4139": " tadevamanyathātvāsaṃbhavāt kutastaddarśanāt sasvabhāvatā bhāvānāṃ prasetsyatīti na yuktametat /",
    "T04canprasu:4140": " yathoktamāryaratnākaramahāyānasūtre-",
    "T04canprasu:4141": " yo na pi jāyati no cupapadyī no cyavate na pi jīryati dharmaḥ /",
    "T04canprasu:4142": " taṃ jinu darśayatī narasiṃha tatra nideśayi sattva maharṣī //",
    "T04canprasu:4143": " yasya svabhāva na vidyati kaści no 'parabhāvatu kenaci labdhaḥ /",
    "T04canprasu:4144": " nāntarato na pi bāhirato vā labhyati tatra niveśayi nāthaḥ //",
    "T04canprasu:4145": " śānta gatī kathitā sugatena no ca gatī upapadyati kāci /",
    "T04canprasu:4146": " tatra ca vyoharasī gatimukto muktaku mocayasī bahusattvān //",
    "T04canprasu:4147": " sarvi vadesi nirātmaka dharmān sattvatu grāhatu mocasi lokam /",
    "T04canprasu:4148": " mukta svayaṃ gatito gatimukto tenasi pāragato na ca tīrṇaḥ //",
    "T04canprasu:4149": " pāragato 'si bhavārṇavatīrṇaḥ pāragato na ca labhyati kaści /",
    "T04canprasu:4150": " pāru na vidyati nāpi apāru pāragato 'smi vadesi ca vākyam //",
    "T04canprasu:4151": " vāca na vidyati yāṃ ca vadesi yaṃ pi vadesi na vidyati taṃ pi /",
    "T04canprasu:4152": " yasya vadesi na vidyati so 'pi yo 'pi vijānati so 'pi asanto //",
    "T04canprasu:4153": " tatra praṇaṣṭu jagaṃ imu sarvaṃ vitathavikalpaniveśavaśena /",
    "T04canprasu:4154": " śānta vijānati yo naru dharmāṃ stehi tathāgatu dṛṣṭa svayaṃbhūḥ //",
    "T04canprasu:4155": " śānta prajānati dharma praṇītān prīti sa vindati toṣati sattvān /",
    "T04canprasu:4156": " so bhavatī jinu jitvena kleśān ātma ............ /",
    "T04canprasu:4157": " tena vijānita bodhi jinānāṃ buddhiya bodhayate sa jagaṃ pi /",
    "T04canprasu:4158": " ityādi // 6 //",
    "T04canprasu:4159": " yaccoktam- asvabhāvo bhāvo naivāsti,",
    "T04canprasu:4160": " śūnyatā ca bhāvānāmiṣyate,",
    "T04canprasu:4161": " tasmādasti śūnyatāaśrayo bhāvasvabhāva iti,",
    "T04canprasu:4162": " etadapi na yujyate ityāha-",
    "T04canprasu:4163": " yadyaśūnyaṃ bhavetkiṃcitsyācchūnyamiti kiṃcana /",
    "T04canprasu:4164": " na kiṃcidastyaśūnyaṃ ca kutaḥ śūnyaṃ bhaviṣyati // 7 //",
    "T04canprasu:4165": " yadi śūnyatā nāma kācit syāt,",
    "T04canprasu:4166": " tadā tadāśrayo bhāvasvabhāvaḥ syāt /",
    "T04canprasu:4167": " na tvevam /",
    "T04canprasu:4168": " iha hi śūnyatā nāmeti sarvadharmāṇāṃ sāmānyalakṣaṇamityabhyupagamāt aśūnyadharmābhāvādaśūnyataiva nāsti /",
    "T04canprasu:4169": " yadā ca aśūnyāḥ padārthā na santi,",
    "T04canprasu:4170": " aśūnyatā ca nāsti,",
    "T04canprasu:4171": " tadā pratipakṣanirapekṣatvācchūnyatāpi (Pp_108)",
    "T04canprasu:4172": " khapuṣpamālāvannāstītyavasīyatām /",
    "T04canprasu:4173": " yadā ca śūnyatā nāsti,",
    "T04canprasu:4174": " tadātadāśrayā api padārthā na santīti sthitamavikalam // 7 //",
    "T04canprasu:4175": " atrāha- trīṇi vimokṣamukhāni śūnyatānimittāpraṇihitākhyāni vimuktaye vineyebhyo bhagavatā nirdiṣṭāni sarvatīrthikasamayāsādhāraṇāni saugata eva pravacane samupalabhyante /",
    "T04canprasu:4176": " yeṣāmupadeśārthameva buddhā bhagavanto 'śeṣatīrthyavādamahāmohāndhakārānugatajagati jagadekapradīpā nairātmyopadeśāvicchinnaśikhā utpadyante",
    "T04canprasu:4177": " sa bhavāṃstathāgatapravacanavyākhyānavyājena idānīṃ tāmeva śūnyatāṃ pratikṣeptumārabdhavān,",
    "T04canprasu:4178": " ityalaṃ bhavatā svargāpavargamārgasamucchedakeneti /",
    "T04canprasu:4179": " ucyate /",
    "T04canprasu:4180": " aho vata bhavānatyunmukha iva atyantaviparyāsānnirvāṇapuragāminaṃ śivamṛjuṃ paramaṃ panthānamavadhūya bhāvābhiniveśavyā,",
    "T04canprasu:4181": " kulitaṃ saṃsārakāntārānugameva mārgaṃ mokṣapuragāmitvena samāśrito nirmumukṣuḥ san saṃsārāṭavīkāntāraḥ sadbhirupālabhya eva san abhimānābhiniveśagrahapavaraśatayā tānevopālabhate /",
    "T04canprasu:4182": " nanu bhoḥ, niravaśeṣakleśavyādhicikitsakairmahāvaidyarājaiḥ-",
    "T04canprasu:4183": " śūnyatā sarvadṛṣṭīnāṃ proktā niḥsaraṇaṃ jinaiḥ /",
    "T04canprasu:4184": " yeṣāṃ tu śūnyatā dṛṣṭistānasādhyān babhāṣire // 8 //",
    "T04canprasu:4185": " iha sarveṣāmeva dṛṣṭikṛtānāṃ sarvagrahābhiniveśānāṃ yaniḥsaraṇamapravṛttiḥ sā śūnyatā /",
    "T04canprasu:4186": " na ca dṛṣṭikṛtānāṃ nivṛttimātraṃ bhāvaḥ /",
    "T04canprasu:4187": " ye tu tasyāmapi śūnyatāyāṃ bhāvābhiniveśinaḥ,",
    "T04canprasu:4188": " tān prati avācakā vayamiti kuto 'smadupadeśāt sakalakalpanāvyāvṛttyā mokṣo bhaviṣyati?",
    "T04canprasu:4189": " yaḥ nakiṃcidapi te paṇyaṃ dāsyāmītyuktaḥ,",
    "T04canprasu:4190": " sa cet 'dehi bhostadeva mahyaṃ nakiṃcinnāma paṇyam,",
    "T04canprasu:4191": " '; iti brūyāt,",
    "T04canprasu:4192": " sa kenopāyena śakyaḥ paṇyābhāvaṃ grāhayitum?",
    "T04canprasu:4193": " evaṃ yeṣāṃ śūnyatāyāmapi bhāvābhiniveśaḥ,",
    "T04canprasu:4194": " kenedānīṃ sa teṣāṃ tasyāṃ bhāvābhiniveśo niṣidhyatāmiti?",
    "T04canprasu:4195": " ato mahābhaiṣajye 'pi doṣasaṃjñitvāt paramacikitsakairmahāvaidyaistathāgataiḥ pratyākhyātā eva te /",
    "T04canprasu:4196": " yathoktaṃ bhagavatā āryaratnakūṭasūtre-",
    "T04canprasu:4197": " yanna śūnyatayā dharmān śūnyān karoti,",
    "T04canprasu:4198": " api tu dharmā eva śūnyāḥ /",
    "T04canprasu:4199": " yannānimittena dharmānanimittān karoti,",
    "T04canprasu:4200": " api tu dharmā evānimittāḥ /",
    "T04canprasu:4201": " yannāpraṇihitena dharmānapraṇihitān karoti,",
    "T04canprasu:4202": " api tu dharmā evāpraṇihitāḥ /",
    "T04canprasu:4203": " yaivaṃ pratyavekṣā,",
    "T04canprasu:4204": " iyamucyate kāśyapa madhyamā pratipaddharmāṇāṃ bhūtapratyavekṣā /",
    "T04canprasu:4205": " ye hi kāśyapa śūnyatopalambhena śūnyatāṃ pratisaranti,",
    "T04canprasu:4206": " tānahaṃ naṣṭapraṇaṣṭāniti vadāmi //",
    "T04canprasu:4207": " iti pravacanāt //",
    "T04canprasu:4208": " tathā-",
    "T04canprasu:4209": " varaṃ khalu kāśyapa sumerumātrā pudgaladṛṣṭirāśritā,",
    "T04canprasu:4210": " na tveva abhāvābhiniveśikasya śūnyatādṛṣṭiḥ /",
    "T04canprasu:4211": " tatkasya hetoḥ?",
    "T04canprasu:4212": " sarvadṛṣṭikṛtānāṃ hi kāśyapa śūnyatā niḥsaraṇam /",
    "T04canprasu:4213": " yasya khalu punaḥ śūnyataiva dṛṣṭiḥ,",
    "T04canprasu:4214": " tamahamacikitsyamiti vadāmi /",
    "T04canprasu:4215": " tadyathā kāśyapa glānaḥ puruṣaḥ syāt /",
    "T04canprasu:4216": " tasmai (Pp_109) vaidyo bhaiṣajyaṃ dadyāt /",
    "T04canprasu:4217": " tasya tadbhaiṣajyaṃ sarvadoṣānuccārya svayaṃ koṣṭhagataṃ na niḥsaret /",
    "T04canprasu:4218": " tatkiṃ manyase kāśyapa api tu sa puruṣastato glānyānmukto bhavet?",
    "T04canprasu:4219": " no hīdaṃ bhagavan /",
    "T04canprasu:4220": " gāḍhataraṃ tasya puruṣasya glānyaṃ bhavet,",
    "T04canprasu:4221": " yasya tadbhaiṣajyaṃ sarvadoṣānuccārya koṣṭhagataṃ na niḥsaret /",
    "T04canprasu:4222": " bhagavānāha- evameva kāśyapa sarvadṛṣṭikṛtānāṃ śūnyatā niḥsaraṇam /",
    "T04canprasu:4223": " yasya khalu punaḥ śūnyataiva dṛṣṭiḥ,",
    "T04canprasu:4224": " tamahamacikitsyamiti vadāmi // iti // 8 //",
    "T04canprasu:4225": " ityācāryacandrakīrtipādoparacitāyāṃ prasannapadāyāṃ madhyamakavṛttau saṃskāraparīkṣā nāma trayodaśamaṃ prakaraṇam //",
    "T04canprasu:4226": " saṃsargaparīkṣā caturdaśamaṃ prakaraṇam /",
    "T04canprasu:4227": " atrāha- astyeva bhāvasvabhāvaḥ,",
    "T04canprasu:4228": " tatsaṃsargopadeśāt /",
    "T04canprasu:4229": " iha yannāsti,",
    "T04canprasu:4230": " na tasya saṃsargaḥ,",
    "T04canprasu:4231": " tadyathā vandhyāsutaduhitroḥ /",
    "T04canprasu:4232": " asti ca saṃskārāṇāṃ saṃsargopadeśaḥ /",
    "T04canprasu:4233": " cakṣuḥ pratītya rūpāṇi cotpadyate cakṣurvijñānam,",
    "T04canprasu:4234": " trayāṇāṃ saṃnipātaḥ sparśaḥ,",
    "T04canprasu:4235": " sparśasahajā vedaneti vistaraḥ /",
    "T04canprasu:4236": " tathā saṃjñā ca vedanā ca saṃsṛṣṭāvetau dharmau nāsaṃsṛṣṭāviti saṃskārāṇāṃ saṃsargopadeśaḥ /",
    "T04canprasu:4237": " tadevaṃ saṃsargopadeśādvidyata eva bhāvasvabhāva iti /",
    "T04canprasu:4238": " ucyate /",
    "T04canprasu:4239": " syādetadevam,",
    "T04canprasu:4240": " yadi saṃsarga eva bhavato bhavet,",
    "T04canprasu:4241": " na tvasti, yasmāt-",
    "T04canprasu:4242": " draṣṭavyaṃ darśanaṃ draṣṭā trīṇyetāni dviśo dviśaḥ /",
    "T04canprasu:4243": " sarvaśaśca na saṃsargamanyonyena brajantyuta // 1 //",
    "T04canprasu:4244": " tatra draṣṭavyaṃ rūpam,",
    "T04canprasu:4245": " darśanaṃ cakṣuḥ,",
    "T04canprasu:4246": " draṣṭā vijñānam /",
    "T04canprasu:4247": " eṣāṃ trayāṇāṃ dviśo dviśaḥ saṃsargo nāsti /",
    "T04canprasu:4248": " cakṣuṣo rūpasya ca,",
    "T04canprasu:4249": " cakṣuṣo vijñānasya ca,",
    "T04canprasu:4250": " vijñānasya rūpasya ca saṃsargo nāsti /",
    "T04canprasu:4251": " ityevaṃ dviśo dviśaḥ saṃsargo na bhavati /",
    "T04canprasu:4252": " sarvaśo 'pi trayāṇāmapyeṣāṃ yugapacca saṃsargo nāsti // 1 //",
    "T04canprasu:4253": " yathā ca draṣṭavyadarśanadraṣṭaṇāṃ dviśo dviśaḥ sarvaśaśca saṃsargābhāvaḥ,",
    "T04canprasu:4254": " evaṃ rāgaśca raktaśca rañjanīyaṃ ca dṛśyatām /",
    "T04canprasu:4255": " rāgasya raktasya ca saṃsargo nāsti,",
    "T04canprasu:4256": " rāgasya rañjanīyasya ca,",
    "T04canprasu:4257": " trayāṇāmapi yugapatsaṃsargo nāsti /",
    "T04canprasu:4258": " yathā caiṣām, evam-",
    "T04canprasu:4259": " traidhena śeṣāḥ kleśāśca śeṣāṇyāyatanāni ca // 2 //",
    "T04canprasu:4260": " anyonyena saṃsargaṃ na vrajanti /",
    "T04canprasu:4261": " trayaḥ prakārāstridhā,",
    "T04canprasu:4262": " tridhābhāvastraidham /",
    "T04canprasu:4263": " tena traidhena śeṣāḥ kleśā dveṣamohādayaḥ,",
    "T04canprasu:4264": " te ete dveṣadviṣṭadveṣaṇīyādinā traidhena śrotraśrotṛśrotavyādinā ca // 2 //",
    "T04canprasu:4265": " kasmātpunareteṣāṃ saṃsargo nāstītyāha-",
    "T04canprasu:4266": " anyenānyasya saṃsargastaccānyatvaṃna vidyate /",
    "T04canprasu:4267": " draṣṭavyaprabhṛtīnāṃ yanna saṃsargaṃ vrajantyataḥ // 3 //",
    "T04canprasu:4268": " yadityayaṃ yasmādarthe /",
    "T04canprasu:4269": " yadi draṣṭavyādīnāṃ parasparamanyatvaṃ syāt,",
    "T04canprasu:4270": " tadā kṣīrodakayoriva anyena anyasya saṃsargaḥ syāt /",
    "T04canprasu:4271": " taccānyatvaṃ yasmādeṣāṃ draṣṭavyaprabhṛtīnāṃ na saṃbhavati,",
    "T04canprasu:4272": " ato naite saṃsarga brajanti // 3 //",
    "T04canprasu:4273": " api ca /",
    "T04canprasu:4274": " na ca kevalamanyatvaṃ draṣṭavyāderna vidyate /",
    "T04canprasu:4275": " kasyacitkenacitsārdhaṃ nānyatvamupapadyate // 4 //",
    "T04canprasu:4276": " na ca kevalaṃ kāryakāraṇabhāvasthitānāṃ draṣṭavyādīnāmanyatvaṃ na saṃbhavati,",
    "T04canprasu:4277": " ghaṭapaṭādīnāmapi padārthānāṃ sarveṣāṃ naiva saṃbhavatītyavasīyatām // 4 //",
    "T04canprasu:4278": " yathā caiṣāṃ draṣṭavyaprabhṛtīnāṃ parasparato 'nyatvamasat,",
    "T04canprasu:4279": " tathā pratipādayannāha-",
    "T04canprasu:4280": " anyadanyatpratītyānyannānyadanyadṛte 'nyataḥ /",
    "T04canprasu:4281": " yatpratītya ca yattasmāttadanyannopapadyate // 5 //",
    "T04canprasu:4282": " iha yadetad ghaṭākhyaṃ vastu paṭādanyaditi vyapadiśyate,",
    "T04canprasu:4283": " tadetadanyadanyatpratītya anyadbhavati /",
    "T04canprasu:4284": " anyavastunaḥ ṛte,",
    "T04canprasu:4285": " ṛte 'nyataḥ,",
    "T04canprasu:4286": " vinā anyat,",
    "T04canprasu:4287": " anyadanyanna bhavati /",
    "T04canprasu:4288": " yacca paṭākhyaṃ vastu anyad ghaṭākhyaṃ vastu pratītya anyadbhavati,",
    "T04canprasu:4289": " tasmātpaṭākhyādvastunaḥ tad ghaṭākhyaṃ vastu nānyadbhavatītyavasīyatām /",
    "T04canprasu:4290": " yasmāt, yatpratītya yadbhavati,",
    "T04canprasu:4291": " tasmāttadanyanna bhavati,",
    "T04canprasu:4292": " sāpekṣatvād bījāṅkuravat hrasvadīrghavacceti /",
    "T04canprasu:4293": " tathā ca vakṣyati-",
    "T04canprasu:4294": " pratītya yadyadbhavati na hi tāvattadeva tat /",
    "T04canprasu:4295": " na cānyadapi tattasmānnocchinnaṃ nāpi śāśvatat //",
    "T04canprasu:4296": " iti // 5 //",
    "T04canprasu:4297": " atrāha- yadi ghaṭādanyaḥ paṭaḥ syāt,",
    "T04canprasu:4298": " taṃ ca pṛthagbhūtaṃ paṭamapekṣya anyo ghaṭaḥ syāt,",
    "T04canprasu:4299": " tadā ko doṣa iti / ucyate-",
    "T04canprasu:4300": " yadyanyadanyadanyasmādanyasmādapyṛte bhavet /",
    "T04canprasu:4301": " tadanyadanyadanyasmādṛte nāsti ca nāstyataḥ // 6 //",
    "T04canprasu:4302": " eko 'tra anyaśabda upadarśane,",
    "T04canprasu:4303": " aparaśca arthāntaraparāmarśī,",
    "T04canprasu:4304": " anyaśca prasiddhoccāraṇam,",
    "T04canprasu:4305": " iti anyaśabdatrayopādānam /",
    "T04canprasu:4306": " yadi hi etad ghaṭākhyaṃ vastu paṭādanyasmādanyat syāt,",
    "T04canprasu:4307": " tad ghaṭākhyaṃ vastu anyasmādapi paṭākhyādṛte anyadbhavet,",
    "T04canprasu:4308": " tadā ca paṭanirapekṣasyaiva ekaikasya ghaṭasya anyatvaṃ bhavet /",
    "T04canprasu:4309": " yaddhi yasmādanyat,",
    "T04canprasu:4310": " tattena vināpi siddhayati /",
    "T04canprasu:4311": " tadyathā /",
    "T04canprasu:4312": " sa eva ghaṭo na svarūpaniṣpattāvanyaṃ paṭamapekṣate /",
    "T04canprasu:4313": " evamanyatvamapi yadi ghaṭasya anyasmātpaṭādṛte bhavet,",
    "T04canprasu:4314": " tadānīṃ paṭanirapekṣasya ghaṭasya paratvaṃ syāt /",
    "T04canprasu:4315": " na tu ekaikasya paṭanirapekṣasya ghaṭasyānyatvaṃ dṛṣṭam/",
    "T04canprasu:4316": " tasmādanyadbhavatīti bruvatā yadapekṣya yadanyat,",
    "T04canprasu:4317": " tatastadanyanna bhavatīti sphuṭamabhyupetaṃ bhavati //",
    "T04canprasu:4318": " atrāha- yadi khalu anyatvamevaṃ kutaścitkasyacinnāsti,",
    "T04canprasu:4319": " nanu idamapi tadā na saṃbhavati vaktum- yasmādanyatpratītya anyadanyadbhavatīti,",
    "T04canprasu:4320": " tasmādeva tadanyadanyanna bhavatīti /",
    "T04canprasu:4321": " ucyate /",
    "T04canprasu:4322": " yata eva hi parasparāpekṣikī bhāvānāmanyatvasiddhiḥ,",
    "T04canprasu:4323": " ata eva anyadityucyate laukike vyavahāre sthitvā /",
    "T04canprasu:4324": " vastutastu parīkṣyamāṇamanyatvaṃ na saṃbhavatīti brūmaḥ //",
    "T04canprasu:4325": " yadi tarhi evamapyavidyamāne 'pyanyatve lokasaṃvṛtyā paṭādanyo ghaṭa iti vyapadiśyate,",
    "T04canprasu:4326": " atha kasmād bījāṅkurayorapi evamanyatvaṃ na vyapadiśyate? ucyate /",
    "T04canprasu:4327": " naiva hi loko ghaṭapaṭayoriva bījāṅkurayoranyatvaṃ pratipadyate,",
    "T04canprasu:4328": " ghaṭapaṭayoriva janyajanakatvābhāvaprasaṅgāt,",
    "T04canprasu:4329": " yaugapadyabhāvaprasaṅgāt /",
    "T04canprasu:4330": " api ca /",
    "T04canprasu:4331": " yasmādbījamātramu tvā bījakāryaṃ vṛkṣamupadarśayati pumān loke- ayaṃ vṛkṣo mayopta iti,",
    "T04canprasu:4332": " tasmālloke 'pi kāryakāraṇabhūtānāṃ nāstyeva paratvamiti vyavasthāpyate // 6 //",
    "T04canprasu:4333": " atrāha- yadi padārthāntare padārthāntarasāpekṣā parabuddhiḥ syāt,",
    "T04canprasu:4334": " syādeṣa doṣaḥ- tasmāttadanyanna bhavatīti /",
    "T04canprasu:4335": " na tvevaṃ brūmaḥ /",
    "T04canprasu:4336": " kiṃ tarhi iha anyatvaṃ nāma sāmānyaviśeṣo 'sti,",
    "T04canprasu:4337": " tadyatra samavetam sa padārthaḥ padārthāntaranirapekṣayāpi para ityucyate,",
    "T04canprasu:4338": " tasmāduktadoṣānavasaro 'smatpakṣe iti /",
    "T04canprasu:4339": " ucyate syādetadevam,",
    "T04canprasu:4340": " yadi anyatvameva syāt, na tvasti /",
    "T04canprasu:4341": " ihedamanyatvaṃ kalpyamānamanyasmin vā kalpyeta ananyasmin vā?",
    "T04canprasu:4342": " ubhayathā ca nopapadyata iti pratipādayannāha-",
    "T04canprasu:4343": " nānyasmin vidyate 'nyatvamananyasminna vidyate /",
    "T04canprasu:4344": " tatra anyasminnanyatvamastīti kalpyate,",
    "T04canprasu:4345": " kiṃ tadānīmanyatvaparikalpanayā?",
    "T04canprasu:4346": " anyavyapadeśasiddhayarthaṃ hi bhavatā anyatvaṃ parikalpyate /",
    "T04canprasu:4347": " sa ca anyavyapadeśo vināpyanyatvena siddha eva,",
    "T04canprasu:4348": " yasmāllabdhānyavyapadeśa eva padārthe 'nyasmin anyatvaṃ kalpyate,",
    "T04canprasu:4349": " ityevaṃ tāvadanyasminnanyatvaṃ na saṃbhavati idānīmananyasminnapi anyatvaṃ nāsti,",
    "T04canprasu:4350": " yasmādananya ucyate ekaḥ,",
    "T04canprasu:4351": " tatra ca anyatvaviruddhamekatvamastīti yataḥ virodhādananyasminnapi anyatvaṃ na saṃbhavati /",
    "T04canprasu:4352": " yacca idānīṃ nānyasminnananyasmin vidyate tadvayatiriktasya padārthāntarasyāsaṃbhavād etadvayatirikte 'pi padārthe na saṃbhavati,",
    "T04canprasu:4353": " tatraivāsti /",
    "T04canprasu:4354": " yadā caivamanyatvameva nāsti,",
    "T04canprasu:4355": " tadā anyatvasamavāyanibandhanaḥ anyabuddhidhvanipravṛttiheturanyo 'pi padārtho nāstīti siddham //",
    "T04canprasu:4356": " atrāha- yadyapi anyatvaṃ nāsti,",
    "T04canprasu:4357": " tathāpi anyastāvadasti /",
    "T04canprasu:4358": " na ca asati anyatve anyo bhavitumarhati,",
    "T04canprasu:4359": " ato 'nyatvaṃ bhaviṣyatīti / ucyate-",
    "T04canprasu:4360": " avidyamāne cānyatve nāstyanyadvā tadeva vā // 7 //",
    "T04canprasu:4361": " yadā anyatvameva nāstīti prāk pratipāditam,",
    "T04canprasu:4362": " tadā kutaḥ asati anyatve anyadvā tadeva vā bhaviṣyati?",
    "T04canprasu:4363": " tadeveti ananyatvamityarthaḥ /",
    "T04canprasu:4364": " tasmānnāsti anyadvā tadeva vā // 7 //",
    "T04canprasu:4365": " atrāha- vidyanta eva darśanādayaḥ,",
    "T04canprasu:4366": " saṃsargasadbhāvāt /",
    "T04canprasu:4367": " iha darśanādīnāṃ yadyapi anyatvaṃ nāstīti pratipāditam,",
    "T04canprasu:4368": " tathāpi trayāṇāṃ saṃnipātaḥ saṃgatiḥ sparśa iti saṃsargo 'sti /",
    "T04canprasu:4369": " tataśca saṃsargasadbhāvād vidyanta eva darśanādaya iti /",
    "T04canprasu:4370": " ucyate /",
    "T04canprasu:4371": " syurevam, yadi teṣāṃ saṃsarga eva syāt /",
    "T04canprasu:4372": " na tvasti /",
    "T04canprasu:4373": " yathā ca nāsti,",
    "T04canprasu:4374": " tathā pratipādayannāha-",
    "T04canprasu:4375": " na tena tasya saṃsargo nānyenānyasya yujyate /",
    "T04canprasu:4376": " iha yadi darśanādīnāṃ saṃsargaḥ syāt,",
    "T04canprasu:4377": " sa ekatvena vā parikalpyeta anyatvena vā?",
    "T04canprasu:4378": " tatra ekatve nāsti saṃsargaḥ /",
    "T04canprasu:4379": " na hi ekakaṃ kṣīramudakanirapekṣamudakena saṃsṛjyata ityucyate /",
    "T04canprasu:4380": " pṛthaktve 'pi saṃsargo nāsti /",
    "T04canprasu:4381": " na hi udakātpṛthagavasthitaṃ kṣīramudakena saṃsṛjyata iti kathyate /",
    "T04canprasu:4382": " evaṃ darśanādīnāṃ yadi ekatve sati saṃsargaḥ parikalpyate,",
    "T04canprasu:4383": " so 'nupapannaḥ /",
    "T04canprasu:4384": " ekakasyāpi cakṣuṣaḥ saṃsṛṣṭiprasaṅgāt /",
    "T04canprasu:4385": " atha pṛthaktvam,",
    "T04canprasu:4386": " evamapyanupapannaḥ /",
    "T04canprasu:4387": " ekakasyāpi cakṣuṣo rūpādibhyaḥ pṛthagbhūtasya saṃsṛṣṭiprasaṅgāt /",
    "T04canprasu:4388": " asati saṃsarge nāsti darśanādikamiti siddham //",
    "T04canprasu:4389": " atrāha- yadyapi saṃsargo nāsti,",
    "T04canprasu:4390": " tathāpi saṃsṛjyamānaṃ saṃsṛṣṭaṃ saṃsraṣṭā cāsti,",
    "T04canprasu:4391": " tadapratiṣedhāt /",
    "T04canprasu:4392": " na ca saṃsargamantareṇa saṃsṛjyamānaṃ saṃsṛṣṭaṃ saṃsraṣṭā ca saṃbhavati /",
    "T04canprasu:4393": " tasmātsaṃsargo 'pi bhaviṣyatīti /",
    "T04canprasu:4394": " ucyate /",
    "T04canprasu:4395": " etadapi na yuktam /",
    "T04canprasu:4396": " yasmādyadā saṃsarga eva nāstīti pratipāditam, asati ca (Pp_113)",
    "T04canprasu:4397": " saṃsarge tadā kutaḥ saṃsṛjyamānādikam?",
    "T04canprasu:4398": " tatra vartamānasaṃsargakriyāsādhanakarmabhūtaṃ saṃsṛjyamānam,",
    "T04canprasu:4399": " saṃsṛṣṭaṃ niṣpannasaṃsargakriyam,",
    "T04canprasu:4400": " saṃsraṣṭā kartā kriyāniṣpattau svātantryeṇāvasthitaḥ /",
    "T04canprasu:4401": " tadatra saṃsargābhāvādeva saṃsṛjyamānādikamapaśyaṃstatpratiṣedhaṃ nigamayannāha-",
    "T04canprasu:4402": " saṃsṛjyamānaṃ saṃsṛṣṭaṃsaṃsraṣṭā ca na vidyate // 8 //",
    "T04canprasu:4403": " iti / yathoktaṃ bhagavatā [upāliparipṛcchāyām]",
    "T04canprasu:4404": " sarvasayogi tu paśyati cakṣustatra na paśyati pratyayahīnam /",
    "T04canprasu:4405": " [naiva ca] cakṣu papaśyati [rūpaṃ] tena sayogaviyogavikalpaḥ //",
    "T04canprasu:4406": " ālokasamāśrita paśyati cakṣu rūpa manorama citravicitram /",
    "T04canprasu:4407": " yena ca yogasamāśrita cakṣustena na paśyati cakṣu kadāci //",
    "T04canprasu:4408": " te parinirvṛta laukika śūrā yehi svabhāvata jñātibhi dharmāḥ /",
    "T04canprasu:4409": " kāmaguṇairhi caranti asaṅgāḥ saṅga vivarjiya sattva vinenti //",
    "T04canprasu:4410": " no pi ca sattva na jīviha kaści sattvahitaṃ ca karonti jinendrāḥ /",
    "T04canprasu:4411": " ............. sattvu na asti karonti ca artham //",
    "T04canprasu:4412": " saṅgu na vidyati atra kadāci .............. /",
    "T04canprasu:4413": " ............. tasya na vidyati vedana loke //",
    "T04canprasu:4414": " tathā-",
    "T04canprasu:4415": " bhāvitu mārga pavartitu jñāna śūnyaka dharma nirātmaka sarvi /",
    "T04canprasu:4416": " yena vibhāvita bhontimi dharmāstasya bhavetpratibhānamanantam //",
    "T04canprasu:4417": " ityācāryacandrakīrtipādoparacitāyāṃ prasannapadāyāṃ madhyamakavṛttau saṃsargaparīkṣā nāma caturdaśamaṃ prakaraṇam //",
    "T04canprasu:4418": " svabhāvaparīkṣā pañcadaśamaṃ prakaraṇam /",
    "T04canprasu:4419": " atrāha- vidyata eva bhāvānāṃ svabhāvaḥ,",
    "T04canprasu:4420": " tanniṣpādakahetupratyayopādānāt /",
    "T04canprasu:4421": " iha yannāsti na tasya niṣpādakahetupratyayopādānamasti yathā khapuṣpasya /",
    "T04canprasu:4422": " upādīyante ca bījāvidyādayo hetupratyayā aṅkarasaṃskārādīnāṃ niṣpādakāḥ,",
    "T04canprasu:4423": " ityato vidyata eva bhāvasvabhāva iti /",
    "T04canprasu:4424": " ucyate /",
    "T04canprasu:4425": " yadi bhāvānāṃ saṃskārāṅkurādīnāṃ svabhāvo 'sti,",
    "T04canprasu:4426": " kimidānīṃ vidyamānānāṃ hetupratyayaiḥ prayojanam /",
    "T04canprasu:4427": " yathā vartamānībhūtānāṃ saṃskārāṅkurādīnāṃ bhūyoniṣpattaye avidyābījādīnāmupādānaṃ kriyate evamanyadapi tadutpattaye na kartavyaṃ syāt,",
    "T04canprasu:4428": " tatsvabhāvasya vidyamānatvāditi pratipādayannāha-",
    "T04canprasu:4429": " na saṃbhavaḥ svabhāvasya yuktaḥ pratyayahetubhiḥ /",
    "T04canprasu:4430": " atha syāt- naivotpādātpūrvaṃ kasyacidbhāvasya svabhāvo 'sti yato 'sya vidyamānatvādutpattivaiyarthyaṃ syāt,",
    "T04canprasu:4431": " kiṃ tarhi utpādātpūrvamavidyamānasyaiva svabhāvasya hetupratyayān pratītya paścādutpādo bhavatīti /",
    "T04canprasu:4432": " evamapīḥyamāṇe-",
    "T04canprasu:4433": " hetupratyayasaṃbhūtaḥ svabhāvaḥ kṛtako bhavet // 1 //",
    "T04canprasu:4434": " atha syāt- iṣyata eva hetupratyayasaṃbhūtatvātsvabhāvasya kṛtakatvam,",
    "T04canprasu:4435": " tasmātkṛtakasyaiva svabhāvasyābhyupagamāt kṛtakatvaprasaṅgo nāsmākaṃ bādhaka iti,",
    "T04canprasu:4436": " etadapi na yuktamityāha-",
    "T04canprasu:4437": " svabhāvaḥ kṛtako nāma bhaviṣyati punaḥ katham /",
    "T04canprasu:4438": " kṛtakaśceti svabhāvaśceti parasparaviruddhatvādasaṃgatārthametat /",
    "T04canprasu:4439": " iha hi svo bhāvaḥ svabhāva iti vyutpatteḥ,",
    "T04canprasu:4440": " yaḥ kṛtakaḥ padārthaḥ,",
    "T04canprasu:4441": " sa loke naiva svabhāva iti vyapadiśyate,",
    "T04canprasu:4442": " tadyathā apāmauṣpyaṃ dhātupiśācapratyayaniṣpāditaḥ karkeṭanādīnāṃ padmarāgādibhāvaśca /",
    "T04canprasu:4443": " yastu akṛtakaḥ sa svabhāvaḥ,",
    "T04canprasu:4444": " tadyathā agnerauṣṇyaṃ jātānāṃ padmarāgādīnāṃ padmarāgādisvabhāvaśca /",
    "T04canprasu:4445": " sa hi teṣāṃ padārthāntarasaṃparkājanitatvātsvabhāva ityucyate /",
    "T04canprasu:4446": " tadevamakṛtakaḥ svabhāva iti lokavyavahāre vyavasthite vayamidānīṃ brūmaḥ- yadetadauṣṇyaṃ tadaṣyagneḥ svabhāvo na bhavatīti gṛhyatāṃ kṛtakatvāt,",
    "T04canprasu:4447": " iha maṇīndhanādityasamāgamādaraṇinirdharṣaṇādeśca agnerhetupratyayasāpekṣataiva upalabhyate /",
    "T04canprasu:4448": " na ca agnivyatiriktamauṣṇyaṃ saṃbhavati /",
    "T04canprasu:4449": " tasmādauṣṇyamapi hetupratyayajanitam,",
    "T04canprasu:4450": " tataśca kṛtakam,",
    "T04canprasu:4451": " kṛtakatvāccāpāmauṣṇyavat svabhāvo naiva bhavatīti sphuṭamavasīyate //",
    "T04canprasu:4452": " nanu ca gopālāṅganājanaprasiddhametad agnerauṣṇyaṃ svabhāva iti /",
    "T04canprasu:4453": " kiṃ khalu asmābhiruktaṃ na prasiddhamiti?",
    "T04canprasu:4454": " etattu vayaṃ brūmaḥ- nāyaṃ svabhāvo bhavitumarhati svabhāvalakṣaṇaviyuktatvāt /",
    "T04canprasu:4455": " avidyāviparyāsānugamāttu loko niḥsvabhāvameva bhāvajātaṃ sasvabhāvatvena pratipannaḥ /",
    "T04canprasu:4456": " yathā hi (Pp_115) taimirikāḥ timirapratyayādasantameva keśādisvabhāvaṃ sasvabhāvatvenābhiniviṣṭāḥ,",
    "T04canprasu:4457": " evamavidyātimiropahatamatinayanatayā bālā niḥsvabhāvaṃ bhāvajātaṃ sasvabhāvatvenābhiniviṣṭā yathābhiniveśaṃ lakṣaṇamācakṣate agnerauṣṇyaṃ svalakṣaṇam",
    "T04canprasu:4458": " tato 'nyatrānupalambhādasādhāraṇatvena svameva lakṣaṇamiti kṛtvā /",
    "T04canprasu:4459": " bālajanaprasiddhayaiva ca bhagavatā tadevaiṣāṃ sāṃvṛtaṃ svarūpamabhidharme vyavasthāpitam /",
    "T04canprasu:4460": " sādhāraṇaṃ tvanityatvādikaṃ sāmānyalakṣaṇamiti coktam /",
    "T04canprasu:4461": " yadā tu vigatāvidyātimirāvadātaprajñācakṣuṣāṃ darśanamapekṣyate,",
    "T04canprasu:4462": " tadā vitimiraiḥ taimirikopalabdhakeśādarśanavat bālajanamatiparikalpitānupalabdhasvabhāvairāryaiḥ pura ucyate parahitavyāpāraiḥ,",
    "T04canprasu:4463": " nāyaṃ svabhāvo bhāvānāmiti /",
    "T04canprasu:4464": " yathoktamāryalaṅkāvatārasūtre-",
    "T04canprasu:4465": " keśoṇḍukaṃ yathā mithyā gṛhyate taimirikairjanaiḥ /",
    "T04canprasu:4466": " tathā bhāvavikalpo 'yaṃ mithyā bālairvikalpyate //",
    "T04canprasu:4467": " na svabhāvo na vijñaptirna ca vastu na cālayaḥ /",
    "T04canprasu:4468": " bālairvikalpitā hyete śavabhūtaiḥ kutārkikaiḥ // iti /",
    "T04canprasu:4469": " tathā-",
    "T04canprasu:4470": " svabhāvānutpattiṃ saṃdhāya mahāmate mayā sarvadharmā anutpannā ityuktāḥ //",
    "T04canprasu:4471": " iti vistaraḥ //",
    "T04canprasu:4472": " atrāha- yadi khalu idamagnyāderauṣṇyādikaṃ hetupratyayasaṃbhūtatvena kṛtakatvānniḥsvabhāvamityucyate,",
    "T04canprasu:4473": " kimidānīṃ tatsvabhāvasya lakṣaṇaṃ kaścāsau svabhāva iti vaktavyam / ucyate-",
    "T04canprasu:4474": " akṛtrimaḥ svabhāvo hi nirapekṣaḥ paratra ca // 2 //",
    "T04canprasu:4475": " iha svo bhāvaḥ svabhāva iti yasya padārthasya yadātmīyaṃ rūpaṃ tattasya svabhāva iti vyapadiśyate /",
    "T04canprasu:4476": " kiṃ ca kasyātmīyaṃ yadyasyākṛtrimam,",
    "T04canprasu:4477": " yattu kṛtrimaṃ na tattasyātmīyaṃ tadyathā apāmauṣṇyam /",
    "T04canprasu:4478": " yacca yasyāyattaṃ tadapi tadātmīyaṃ tadyathā sve bhṛtyāḥ,",
    "T04canprasu:4479": " svāni dhanāni /",
    "T04canprasu:4480": " yattu yasya parāyattaṃ na tattasyātmīyaṃ tadyathā tāvatkālikāyācitakamasvatantram /",
    "T04canprasu:4481": " yataścaivaṃ kṛtrimasya parasāpekṣasya ca svabhāvatvaṃ neṣṭam,",
    "T04canprasu:4482": " ata eva auṣṇyamagnerhetupratyayapratibaddhatvātpūrvaṃmabhūtvā paścādutpādena kṛtakatvānna svabhāva iti yujyate /",
    "T04canprasu:4483": " yataścaitadevam,",
    "T04canprasu:4484": " ato yadevāgneḥ kālatraye 'pyavyabhicāri nijaṃ rūpamakṛtrimam,",
    "T04canprasu:4485": " pūrvamabhūtvā paścādyanna bhavati,",
    "T04canprasu:4486": " yacca hetupratyayasāpekṣaṃ na bhavati apāmauṣṇyavat pārāvāravat dīrghahrasvavadvā,",
    "T04canprasu:4487": " tat svabhāva iti vyapadiśyate /",
    "T04canprasu:4488": " kiṃ khalu agneḥ taditthaṃ svarūpamasti?",
    "T04canprasu:4489": " na tadasti, na cāpi nāsti svarūpataḥ /",
    "T04canprasu:4490": " yadyapi evam,",
    "T04canprasu:4491": " tathāpi śrotṛṇāmuttrāsaparivarjanārthaṃ saṃvṛtyā samāropya tadastīti brūmaḥ /",
    "T04canprasu:4492": " yathoktaṃ bhagavatā-",
    "T04canprasu:4493": " anakṣarasya dharmasya śrutiḥ kā deśanā ca kā /",
    "T04canprasu:4494": " śrūyate deśyate cāpi samāropādanakṣaraḥ // iti /",
    "T04canprasu:4495": " ihāpi ca vakṣyati-",
    "T04canprasu:4496": " śūnyamiti na vaktavyamaśūnyamiti vā bhavet /",
    "T04canprasu:4497": " ubhayaṃ nobhayaṃ ceti prajñaptyarthaṃ tu kathyate //",
    "T04canprasu:4498": " yadi khalu tadadhyāropādbhavadbhirastītyucyate,",
    "T04canprasu:4499": " kīdṛśaṃ tat?",
    "T04canprasu:4500": " yā sā dharmāṇāṃ dharmatā nāma,",
    "T04canprasu:4501": " saiva tatsvarūpam /",
    "T04canprasu:4502": " atha keyaṃ dharmāṇāṃ dharmatā?",
    "T04canprasu:4503": " dharmāṇāṃ svabhāvaḥ /",
    "T04canprasu:4504": " ko 'yaṃ svabhāvaḥ? prakṛtiḥ /",
    "T04canprasu:4505": " kā ceyaṃ prakṛtiḥ?",
    "T04canprasu:4506": " yeyaṃ śūnyatā /",
    "T04canprasu:4507": " keyaṃ śūnyatā?",
    "T04canprasu:4508": " naiḥsvābhāvyam /",
    "T04canprasu:4509": " kimidaṃ naiḥsvābhāvyam? tathatā /",
    "T04canprasu:4510": " keyaṃ tathatā?",
    "T04canprasu:4511": " tathābhāvo 'vikāritvaṃ sadaiva sthāyitā /",
    "T04canprasu:4512": " sarvathānutpāda eva hyagnyādīnāṃ paranirapekṣatvādakṛtrimatvātsvabhāva ityucyate //",
    "T04canprasu:4513": " etaduktaṃ bhavati- avidyātimiraprabhāvopalabdhaṃ bhāvajātaṃ yenātmanā vigatāvidyātimirāṇāmāryāṇāmadarśanayogena viṣayatvamupayāti,",
    "T04canprasu:4514": " tadeva svarūpameṣāṃ svabhāva iti vyavasthāpyate /",
    "T04canprasu:4515": " tasya cedaṃ lakṣaṇam-",
    "T04canprasu:4516": " akṛtrimaḥ svabhāvo hi nirapekṣaḥ paratra ca /",
    "T04canprasu:4517": " iti vyavasthāpayāṃbabhūvurācāryā iti vijñeyam /",
    "T04canprasu:4518": " sa caiṣa bhāvānāmanutpādātmakaḥ svabhāva akiṃcittvena abhāvamātratvādasvabhāva eveti kṛtvā nāsti bhāvasvabhāva iti vijñeyam /",
    "T04canprasu:4519": " yathoktaṃ bhagavatā-",
    "T04canprasu:4520": " bhāvānabhāvāniti yaḥ prajānati sa sarvabhāveṣu na jātu sajjate /",
    "T04canprasu:4521": " yaḥ sarvabhāveṣu na jātu sajjate sa ānimittaṃ spṛśate samādhim //",
    "T04canprasu:4522": " iti // 2 //",
    "T04canprasu:4523": " atrāha- yadyapi svabhāvo nāsti bhāvānām,",
    "T04canprasu:4524": " tathāpi parabhāvastāvadasti,",
    "T04canprasu:4525": " tadapratiṣedhāt sati ca parabhāve svabhāvo 'pi bhaviṣyati /",
    "T04canprasu:4526": " svabhāvamantareṇa parabhāvāprasiddheriti / ucyate-",
    "T04canprasu:4527": " kutaḥ svabhāvasyābhāve parabhāvo bhaviṣyati /",
    "T04canprasu:4528": " svabhāvaḥ parabhāvasya parabhāvo hi kathyate // 3 //",
    "T04canprasu:4529": " iha svabhāva eva hi loke kaścitsvabhāvāntarāpekṣayā para iti vyapadiśyate /",
    "T04canprasu:4530": " yadi hi agnerauṣṇyaṃ svabhāvaḥ syāt,",
    "T04canprasu:4531": " dravasvabhāvasalilasāpekṣayā parabhāva iti vyapadiśyeta /",
    "T04canprasu:4532": " yadā tu mumukṣubhirvicāryamāṇasya kasyacitsvabhāva eva nāsti,",
    "T04canprasu:4533": " tadā kutaḥ paratvaṃ syāt?",
    "T04canprasu:4534": " parabhāvācca svabhāvo 'pi nāsti iti siddham // 3 //",
    "T04canprasu:4535": " atrāha- yadyapi svabhāvaparabhāvau na staḥ,",
    "T04canprasu:4536": " tathāpi bhāvastāvadasti,",
    "T04canprasu:4537": " apratiṣedhāt /",
    "T04canprasu:4538": " sa ca bhāvo bhavan svabhāvo vā bhavet,",
    "T04canprasu:4539": " parabhāvo vā /",
    "T04canprasu:4540": " tasmātsvabhāvaparabhāvāvapi bhaviṣyata iti / ucyate-",
    "T04canprasu:4541": " svabhāvaparabhāvābhyāmṛte bhāvaḥ kutaḥ punaḥ /",
    "T04canprasu:4542": " svabhāve parabhāve vā sati bhāvo hi sidhyati // 4 //",
    "T04canprasu:4543": " bhāvo hi parikalpyamānaḥ svabhāvo vā bhavet,",
    "T04canprasu:4544": " parabhāvo vā /",
    "T04canprasu:4545": " tau ca pūrvoktavidhinā na staḥ,",
    "T04canprasu:4546": " iti tayorabhāvādbhāvo 'pi nāstītyavadhāryatām // 4 //",
    "T04canprasu:4547": " atrāha- yadyapi bhavatā bhāvaḥ pratiṣiddhaḥ,",
    "T04canprasu:4548": " tathāpyabhāvo 'sti,",
    "T04canprasu:4549": " pratiṣedhābhāvāt /",
    "T04canprasu:4550": " tataśca bhāvo 'pi bhaviṣyati pratidvandvisadbhāvāt,",
    "T04canprasu:4551": " abhāvavaditi /",
    "T04canprasu:4552": " ucyate /",
    "T04canprasu:4553": " syādbhāvaḥ,",
    "T04canprasu:4554": " yadi abhāva eva syāt /",
    "T04canprasu:4555": " na tvastītyāha-",
    "T04canprasu:4556": " bhāvasya cedaprasiddhirabhāvo naiva sidhyati /",
    "T04canprasu:4557": " bhāvasya hyanyathābhāvamabhāvaṃ vruvate janāḥ // 5 //",
    "T04canprasu:4558": " iha hi yadi bhāvo nāma kaścidabhaviṣyat,",
    "T04canprasu:4559": " syāttasyānyathābhāvādabhāvaḥ /",
    "T04canprasu:4560": " ghaṭādayo hi vartamānāvasthāyāḥ pracyutāḥ santaḥ anyathābhāvamāpannāḥ abhāvadhvanivācyā bhavanti loke /",
    "T04canprasu:4561": " yadā tvamī ghaṭādayo bhāvarūpatvenaivāsiddhāḥ,",
    "T04canprasu:4562": " tadā kuto 'vidyamānasvabhāvānāmanyathātvamiti /",
    "T04canprasu:4563": " ataḥ abhāvo 'pi nāsti // 5 //",
    "T04canprasu:4564": " tadevaṃ sarvathā svabhāvaparabhāvabhāvābhāveṣu anupapadyamāneṣu avidyātimiropahatamatinayanatayā viparītam-",
    "T04canprasu:4565": " svabhāvaṃ parabhāvaṃ ca bhāvaṃ cābhāvameva ca /",
    "T04canprasu:4566": " ye paśyanti na paśyanti te tattvaṃ buddhaśāsane // 6 //",
    "T04canprasu:4567": " ye hi tathāgatapravacanāviparītavyākhyānābhimānitayā pṛthivyāḥ kāṭhinyaṃ svabhāvaḥ,",
    "T04canprasu:4568": " vedanāyā viṣayānubhavaḥ,",
    "T04canprasu:4569": " vijñānasya viṣayaprativijñaptiḥ svabhāvaḥ,",
    "T04canprasu:4570": " ityevaṃ svabhāvaṃ bhāvānāṃ varṇayanti,",
    "T04canprasu:4571": " anyadvijñānam,",
    "T04canprasu:4572": " anyadrūpam,",
    "T04canprasu:4573": " anyaiva ca vedanā,",
    "T04canprasu:4574": " ityevaṃ parabhāvaṃ varṇayanti,",
    "T04canprasu:4575": " vartamānāvasthaṃ ca vijñānādikaṃ bhāvatvena ye varṇayanti,",
    "T04canprasu:4576": " vijñānādikameva ca atītatāmāpannamabhāva iti,",
    "T04canprasu:4577": " na te paramagambhīrasya pratītyasamutpādasya tattvaṃ varṇayanti /",
    "T04canprasu:4578": " yasmādyathoditopapattiviruddhaṃ svabhāvaparabhāvādīnāmastitvam,",
    "T04canprasu:4579": " na copapattiviruddhaṃ padārthasvabhāvamanuvarṇayanti tathāgatāḥ /",
    "T04canprasu:4580": " svayamaviparītāśeṣapadārthatattvasaṃbodhāt /",
    "T04canprasu:4581": " ata eva buddhānāmeva bhagavatāṃ vacanaṃ pramāṇamityupavarṇayanti vicakṣaṇāḥ,",
    "T04canprasu:4582": " sopapattikatvenāvisaṃvādakatvāt /",
    "T04canprasu:4583": " ata eva ca āptebhyaḥ prahīṇāśeṣadoṣebhya āgatatvāt,",
    "T04canprasu:4584": " āgamayatīti samantāt tattvaṃ gamayatīti vā,",
    "T04canprasu:4585": " āmimukhyādgamanādvā tadāśrayeṇa lokasya nirvāṇagamanāt saṃbuddhavacanasyaiva āgamatvaṃ vyavasthāpyate /",
    "T04canprasu:4586": " tadanyamatānāṃ tu upapattiviyuktatvānna prāmāṇyam,",
    "T04canprasu:4587": " āgamābhāsatvaṃ ca vyavasthāpyate // 6 //",
    "T04canprasu:4588": " yasmācca etāni svabhāvaparabhāvabhāvābhāvadarśanāni yuktividhuratvānna tattvāni,",
    "T04canprasu:4589": " ata eva mumukṣūṇāṃ vineyajanānām-",
    "T04canprasu:4590": " kātyāyanāvavāde cāstīti nāstīti cobhayam /",
    "T04canprasu:4591": " pratiṣiddhaṃ bhagavatā bhāvābhāvavibhāvinā // 7 //",
    "T04canprasu:4592": " uktaṃ hi bhagavatā āryakātyāyanāvavādasūtre-",
    "T04canprasu:4593": " yadbhūyasā kātyāyana ayaṃ loko 'stitāṃ vā abhiniviṣṭo nāstitāṃ ca /",
    "T04canprasu:4594": " tena na parimucyate /",
    "T04canprasu:4595": " jātijarāvyādhimaraṇaśokaparidevaduḥkhadaurmanasyopāyāsebhyo na parimucyate /",
    "T04canprasu:4596": " pāñcagatikātsaṃsāracārakāgārabandhanānna parimucyate /",
    "T04canprasu:4597": " mātṛmaraṇasaṃtāpaduḥkhānna parimucyate /",
    "T04canprasu:4598": " pitṛmaraṇasaṃtāpaduḥkhāditi vistaraḥ //",
    "T04canprasu:4599": " idaṃ ca sūtraṃ sarvanikāyeṣu paṭhayate /",
    "T04canprasu:4600": " tadasmādāgamāt yathopavarṇitāyāścopapatternārhati prājñasvabhāvaparabhāvabhāvābhāvadarśanaṃ tathāgatavacanādatyantaviruddhamāsthātum /",
    "T04canprasu:4601": " bhagavatā pratiṣiddhatvāt /",
    "T04canprasu:4602": " kiṃviśiṣṭena bhagavatā?",
    "T04canprasu:4603": " bhāvābhāvavibhāvinā /",
    "T04canprasu:4604": " bhāvābhāvau vibhāvayituṃ śīlamasyeti bhāvābhāvavibhāvī /",
    "T04canprasu:4605": " yathāvasthitabhāvābhāvāviparītasvabhāvaparijñānād bhāvābhāvavibhāvīti bhagavānevocyate /",
    "T04canprasu:4606": " tena bhagavatā bhāvābhāvavibhāvinā yasmādastitvaṃca nāstitvaṃ ca ubhayametat pratiṣiddham,",
    "T04canprasu:4607": " tasmānna yuktaṃ bhāvābhāvadarśanaṃ tattvamityāsthātum //",
    "T04canprasu:4608": " tathā-",
    "T04canprasu:4609": " astīti kāśyapa ayameko 'ntaḥ /",
    "T04canprasu:4610": " nāstīti kāśyapa ayameko 'ntaḥ /",
    "T04canprasu:4611": " yadenayorantayormadhyam,",
    "T04canprasu:4612": " tadarūpyamanidarśanamapratiṣṭhamanābhāsamaniketamavijñaptikam /",
    "T04canprasu:4613": " iyamucyate kāśyapa madhyamāṃ pratipad bhūtapratyavekṣā iti //",
    "T04canprasu:4614": " tathā-",
    "T04canprasu:4615": " astīti nāstīti ubhe 'pi antā śuddhī aśuddhīti ime 'pi antā /",
    "T04canprasu:4616": " tasmādubhe anta vivarjayitvā madhye 'pi sthānaṃ na karoti paṇḍitaḥ //",
    "T04canprasu:4617": " astīti nāstīti vivāda eṣaḥ śuddhī aśuddhīti ayaṃ vivādaḥ /",
    "T04canprasu:4618": " vivādaprāptyā na duḥkhaṃ praśāmyati avivādaprāptyā ca duḥkhaṃ nirudhyate // iti /",
    "T04canprasu:4619": " atrāha- yadi punarevamagnyādīnāṃ svabhāvata evāstitvaṃ syāt,",
    "T04canprasu:4620": " ko doṣaḥ syāt? uktadoṣaḥ-",
    "T04canprasu:4621": " hetupratyayasaṃbhūtaḥ svabhāvaḥ kṛtako bhavet /",
    "T04canprasu:4622": " ityādinā // 7 //",
    "T04canprasu:4623": " api ca / yadi ayameṣāmagnyādīnāṃ svabhāvaḥ syāt,",
    "T04canprasu:4624": " tasya vidyamānasya sato na syāt punaranyathātvamiti pratipādayannāha-",
    "T04canprasu:4625": " yadyastitvaṃ prakṛtyā syānna bhavedasya nāstitā /",
    "T04canprasu:4626": " yadi agnyāderbhāvasya prakṛtyā svabhāvato 'stitvam,",
    "T04canprasu:4627": " tadā asya svabhāvasya prakṛtyā vidyamānasya punaranyathātvaṃ na syāt / yasmāt-",
    "T04canprasu:4628": " prakṛteranyathābhāvo na hi jātūpapadyate // 8 //",
    "T04canprasu:4629": " yadi eṣāmagnyādīnāmiyameva prakṛtiḥ syāt,",
    "T04canprasu:4630": " svabhāvaḥ syāt,",
    "T04canprasu:4631": " tadā prakṛteravikāriṇītvānna kadācitpunaranyathābhāva upapadyeta /",
    "T04canprasu:4632": " na hi ākāśasyānāvaraṇatvaṃ kadācidapyanyathātvaṃ pratipadyate /",
    "T04canprasu:4633": " evamagnyādīnāmapi prakṛtyā vidyamānānāṃ punaranyathātvaṃ na syāt /",
    "T04canprasu:4634": " upalabhate ca bhavāneṣāmanyathātvaprabandhoparamalakṣaṇaṃ vināśam /",
    "T04canprasu:4635": " tasmādvipariṇāmadharmitvādapāmauṣṇyavat nāyameṣāṃ svabhāva iti pratīyatām // 8 //",
    "T04canprasu:4636": " atrāha- yadi prakṛtyā vidyamānasyānyathātvāsaṃbhavādanyathātvasya ca upalabhyamānatvāt prakṛtireṣāṃ bhāvānāṃ nāstītyucyate,",
    "T04canprasu:4637": " nanu ca evamapi-",
    "T04canprasu:4638": " prakṛtau kasya cāsatyāmanyathātvaṃ bhaviṣyati /",
    "T04canprasu:4639": " kasya idānīṃ prakṛtyā svarūpeṇāvidyamānasya khapuṣpasyeva anyathātvaṃ bhaviṣyati?",
    "T04canprasu:4640": " tasmādavidyamānaprakṛtikasya anyathātvānupalambhāt,",
    "T04canprasu:4641": " anyathātvasya ca darśanāt,",
    "T04canprasu:4642": " astyeva svabhāva iti /",
    "T04canprasu:4643": " ucyate /",
    "T04canprasu:4644": " yadi tāvakena matena prakṛtyā svabhāvena asaṃvidyamānasya anyathātvābhāvād anyathātvasya ca darśanātprakṛtirityucyate, evamapi-",
    "T04canprasu:4645": " prakṛtau kasya ca satyāmanyathātvaṃ bhaviṣyati // 9 //",
    "T04canprasu:4646": " kasyedānīṃ prakṛtyā svabhāvena vidyamānasya vartamānasyaiva anyathātvaṃ bhaviṣyati?",
    "T04canprasu:4647": " tasmāt prakṛtyā vidyamānasya anyathātvaṃ nāstīti sarvathā anyathātvāsaṃbhava eva /",
    "T04canprasu:4648": " tataśca nāsti prakṛtirbhāvānāmioti vijñeyam // 9 //",
    "T04canprasu:4649": " yaccāpyuktam- anyathātvasya darśanānnāsti prakṛtiriti,",
    "T04canprasu:4650": " tadapi paraprasiddhayā anyathātvadarśanamadhikṛtyoktam,",
    "T04canprasu:4651": " na tvasmābhiḥ kadācidapi kasyacidanyathātvamabhyupetam /",
    "T04canprasu:4652": " tadevamatyantataḥ prakṛtāvasaṃvidyamānāyāṃ sarvadharmeṣu asaṃvidyamāneṣu asvabhāveṣu tadanyathātve ca asaṃvidyamāne yo hi idānīmastitvaṃ nāstitvaṃ ca bhāvānāṃ parikalpayati,",
    "T04canprasu:4653": " tasya evaṃ parikalpayato niyatameva-",
    "T04canprasu:4654": " astīti śāśvatagrāho nāstītyucchedadarśanam /",
    "T04canprasu:4655": " prasajyata iti vākyaśeṣaḥ /",
    "T04canprasu:4656": " taccaitat śāśvatocchedadarśanaṃ svargāpavargamārgāntarāyakaratvād yasmānmahānarthakaram,",
    "T04canprasu:4657": " tasmādastitvanāstitve nāśrīyeta vicakṣaṇaḥ // 10 //",
    "T04canprasu:4658": " kasmātpunarbhāvābhāvadarśane sati śāśvatocchedadarśanaprasaṅgo bhavatīti? yasmāt-",
    "T04canprasu:4659": " asti yaddhi svabhāvena na tannāstīti śāśvatam /",
    "T04canprasu:4660": " nāstīdānīmabhūtpūrvamityucchedaḥ prasajyate // 11 //",
    "T04canprasu:4661": " yat svabhāvena astītyucyate,",
    "T04canprasu:4662": " svabhāvasyānapāyitvānna tat kadācidapi nāstīti,",
    "T04canprasu:4663": " evaṃ bhāvasyāstitvābhyupagame sati śāśvatadarśanamāpadyate /",
    "T04canprasu:4664": " pūrvaṃ ca vartamānāvasthāyāṃ bhāvasvarūpamabhyupetya idānīṃ tadvinaṣṭatvānnāstiti paścādabhyupagacchataḥ ucchedadarśanaṃ prasajyate /",
    "T04canprasu:4665": " yasya tu bhāvasvabhāva eva nopapadyate,",
    "T04canprasu:4666": " na tasya śāśvatocchedadarśanaprasaṅgaḥ,",
    "T04canprasu:4667": " bhāvasvabhāvānupalambhāt //",
    "T04canprasu:4668": " nanu ca bhāvānāṃ svabhāvo nāstītyabhyupagacchato mā bhūdbhāvadarśanābhāvācchāśvatadarśanam,",
    "T04canprasu:4669": " ucchedadarśanaṃ tu niyataṃ prasajyate iti /",
    "T04canprasu:4670": " naivamabhāvadarśanaṃ bhavati /",
    "T04canprasu:4671": " yo hi pūrvaṃ bhāvasvabhāvamabhyupetya paścāt tannivṛttimālambate,",
    "T04canprasu:4672": " tasya pūrvopalabdhasvabhāvāpavādāt syādabhāvadarśanam /",
    "T04canprasu:4673": " yastu taimirikopalabdhakeśeṣviva vitaimiriko na kiṃcidupalabhate,",
    "T04canprasu:4674": " sa nāstīti bruvan kiṃcinnāstīti brūyāt pratiṣedhyābhāvāt /",
    "T04canprasu:4675": " viparyastānāṃ tu mithyābhiniveśanivṛttyarthamataimirikā iva vayaṃ brūmaḥ- na santi sarvabhāvāḥ iti /",
    "T04canprasu:4676": " na caivaṃ bruvatāmasmākaṃ parahitavyāpāraparāyaṇānāmucchedadarśanaprasaṅgaḥ /",
    "T04canprasu:4677": " yathoktaṃ sūtre-",
    "T04canprasu:4678": " yo hi bhagavan pūrvaṃ rāgadveṣamohabhāvābhyupagamaṃ kṛtvā paścānna santi rāgadveṣamohabhāvā iti bravīti,",
    "T04canprasu:4679": " sa bhagavan vai nāstiko bhavati /",
    "T04canprasu:4680": " iti vistaraḥ //",
    "T04canprasu:4681": " yastu paratantracittacaittavastumātramabhyupetya tasya parikalpitasvabhāvābhāvādastitvadarśanaṃ pariharati,",
    "T04canprasu:4682": " saṃkleśavyavadānanibandhanasya ca paratantravastumātrasadbhāvānnāstitvadarśanaṃ pariharati,",
    "T04canprasu:4683": " tasya parikalpitasyāvidyamānatvāt paratantrasya ca vidyamānatvād astitvanāstitvadarśanadvayasyāpi upanipātāt kuto 'ntadvayaparihāraḥ?",
    "T04canprasu:4684": " hetupratyayajanitasya ca sasvabhāvenāyuktatvapratipādanādayuktamevāsya vyākhyānam /",
    "T04canprasu:4685": " tadevaṃ madhyamakadarśane eva astitvanāstitvadvayadarśanasyāprasaṅgaḥ,",
    "T04canprasu:4686": " na vijñānavādidarśanādiṣviti /",
    "T04canprasu:4687": " vijñeyam /",
    "T04canprasu:4688": " ata evoktamāryaratnāvalyām-",
    "T04canprasu:4689": " sasāṃkhyaullūkyanirgranthapudgalaskandhavādinam /",
    "T04canprasu:4690": " pṛccha lokaṃ yadi vadatyastināstivyatikramam //",
    "T04canprasu:4691": " dharmayautakamityasmādastināstivyatikramam /",
    "T04canprasu:4692": " viddhi gambhīramityukta buddhānāṃ śāsanāmṛtam // iti //",
    "T04canprasu:4693": " tathāvidhavineyajanabodhānurodhāttu paramārthadarśanasya upāyabhūtatvāt neyārthatvena bhagavatā mahākaruṇāparatantratayā vijñānādivādo deśitaḥ",
    "T04canprasu:4694": " na nītārthaḥ iti vijñeyam /",
    "T04canprasu:4695": " yathoktamāryasamādhirājabhaṭṭārake-",
    "T04canprasu:4696": " nītārthasūtrāntaviśeṣa jānati yathopadiṣṭā sugatena śūnyatā /",
    "T04canprasu:4697": " yasmin punaḥ pudgala sattva pūruṣo neyārthato jānati sarvadharmān //",
    "T04canprasu:4698": " etacca āryākṣayamatinirdeśādiṣu vistareṇa boddhavyamiti /",
    "T04canprasu:4699": " bhāvābhāvadarśanadvayaprasaṅgo yāvat tāvatsaṃsāra ityavetya mumukṣubhiretaddarśanadvayanirāsena sadbhirmadhyamā pratipad bhāvanīyā yathāvaditi",
    "T04canprasu:4700": " etaccoktaṃ bhagavatā-",
    "T04canprasu:4701": " bhāva abhāva vibhāvayi jñānaṃ sarvi acintiya sarvi abhūtaṃ /",
    "T04canprasu:4702": " ye puna cittavaśānuga bālāḥ te dukhitā bhavakoṭiśateṣu //",
    "T04canprasu:4703": " bhāvānabhāvāniti yaḥ prajānatī sa sarvabhāveṣu na jātu sajjate /",
    "T04canprasu:4704": " yaḥ sarvabhāveṣu na jātu sajjate sa ānimittaṃ spṛśate samādhim // iti /",
    "T04canprasu:4705": " tathā-",
    "T04canprasu:4706": " smarāmyahaṃ pūrvamatīta adhvani acintiye kalpi narāṇamuttamaḥ /",
    "T04canprasu:4707": " utpannu lokārthakaro maharṣī nāmena so 'bhāvasamudgato 'bhūt //",
    "T04canprasu:4708": " sa jātamātro gagane sthihitvā sarvāṇa dharmāṇabhāva deśayi /",
    "T04canprasu:4709": " tadānurūpaṃ kṛta nāmadheyaṃ śabdena sarvaṃ trisahasra vijñayī //",
    "T04canprasu:4710": " devāpi sarve pramumocu śabdaṃ abhāvanāmeti jino bhaviṣyati /",
    "T04canprasu:4711": " yo jātamātraḥ pada sapta prakraman abhāva dharmāṇa samaṃ prakāśayī //",
    "T04canprasu:4712": " buddho yadā bheṣyati dharmarājaḥ sarvāṇa dharmāṇa prakāśako muniḥ /",
    "T04canprasu:4713": " tṛṇagulmavṛkṣauṣadhiśailaparvate abhāva dharmāṇa ravo bhaviṣyati //",
    "T04canprasu:4714": " yāvanti śabdāstahi lokadhātau sarve hyabhāvā na hi kaści bhāvaḥ /",
    "T04canprasu:4715": " tāvanti kho tasya tathāgatasya ravu niścarī lokavināyakasya // iti /",
    "T04canprasu:4716": " bhavatīti bhāvaḥ sattā /",
    "T04canprasu:4717": " na vidyate sattā svabhāvaḥ sarvabhāvānāmityabhāvāḥ sarvadharmāḥ,",
    "T04canprasu:4718": " śūnyāḥ sarvadharmā niḥsvabhāvayogeneti prajñāpāramitāpāṭhāt bhāvasvabhāvasyānupapatteḥ /",
    "T04canprasu:4719": " abhāva dharmāṇa ravo bhaviṣyati",
    "T04canprasu:4720": " ityādinā sūtrārtho 'vagantavyaḥ //",
    "T04canprasu:4721": " yāvanti śabdāstahi lokadhātau",
    "T04canprasu:4722": " sarve hyabhāvā na hi kaści bhāvaḥ / ityādi /",
    "T04canprasu:4723": " bhūtvā abhāvapratiṣedhavivakṣitatvād bhāvābhāvārtha eva svabhāvābhāvārthaḥ //",
    "T04canprasu:4724": " ityācāryacandrakīrtipādoparacitāyāṃ prasannapadāyāṃ madhyamakavṛttau svabhāvaparīkṣā nāma pañcadaśamaṃ prakaraṇam //",
    "T04canprasu:4725": " bandhamokṣaparīkṣā ṣoḍaśamaṃ prakaraṇam /",
    "T04canprasu:4726": " atrāha- vidyata eva bhāvānāṃ svabhāvaḥ,",
    "T04canprasu:4727": " saṃsārasadbhāvāt /",
    "T04canprasu:4728": " iha saṃsaraṇaṃ saṃsṛtiḥ gatergatyantaragamanaṃ saṃsāra ityucyate /",
    "T04canprasu:4729": " yadi bhāvānāṃ svabhāvo na syāt,",
    "T04canprasu:4730": " kasya gatergatyantaragamanaṃ saṃsāraḥ syāt?",
    "T04canprasu:4731": " na hi avidyamānānāṃ vandhyāsūnusaṃskārāṇāṃ saṃsaraṇaṃ dṛṣṭam /",
    "T04canprasu:4732": " tasmāt saṃsārasadbhāvāt vidyata eva bhāvānāṃ svabhāva iti /",
    "T04canprasu:4733": " ucyate /",
    "T04canprasu:4734": " syādbhāvānāṃ svabhāvaḥ,",
    "T04canprasu:4735": " yadi saṃsāra eva bhavet /",
    "T04canprasu:4736": " na tvasti /",
    "T04canprasu:4737": " iha yadi saṃsāraḥ syāt,",
    "T04canprasu:4738": " sa niyataṃ saṃskārāṇāṃ vā bhavet sattvasya vā?",
    "T04canprasu:4739": " kiṃ cātaḥ?",
    "T04canprasu:4740": " ubhayathā ca doṣa ityāha-",
    "T04canprasu:4741": " saṃskārāḥ saṃsaranti cenna nityāḥ saṃsaranti te /",
    "T04canprasu:4742": " saṃsaranti ca nānityāḥ sattve 'pyeṣa samaḥ kramaḥ // 1 //",
    "T04canprasu:4743": " tatra yadi saṃskārāḥ saṃsarantīti parikalpyate,",
    "T04canprasu:4744": " kiṃ te nityāḥ saṃsaranti uta anityāḥ?",
    "T04canprasu:4745": " tatra na nityāḥ saṃsaranti niṣkriyatvāt,",
    "T04canprasu:4746": " anityānāṃ ca ghaṭādīnāṃ sakriyatvopalambhāt /",
    "T04canprasu:4747": " atha anityāḥ,",
    "T04canprasu:4748": " ye hi akriyāḥ,",
    "T04canprasu:4749": " te utpādasamanantarameva vinaṣṭāḥ /",
    "T04canprasu:4750": " ye ca vinaṣṭāḥ,",
    "T04canprasu:4751": " kutasteṣāmavidyamānatvādvandhyāsūnusaṃskārāṇāmiva kvacid gamanam?",
    "T04canprasu:4752": " ityevamanityānāmapi nāsti saṃsāraḥ //",
    "T04canprasu:4753": " athāpi syāt- anityā eva santo hetuphalasaṃbandhaparaṃparayā avicchinnakramāḥ saṃtānena ca pravartamānāḥ saṃskārāḥ saṃsarantīti /",
    "T04canprasu:4754": " etadapi nopapadyate /",
    "T04canprasu:4755": " kutaḥ? yat tāvadutpadyate kāryam,",
    "T04canprasu:4756": " tasya saṃsāro nāsti,",
    "T04canprasu:4757": " kutaścidanāgamanāt kvaciccāgamanāt /",
    "T04canprasu:4758": " yacca kāraṇaṃ naṣṭam,",
    "T04canprasu:4759": " tasyāpi saṃsāro nāsti,",
    "T04canprasu:4760": " kutaścidanāgamanāt kvaciccāgamanāt /",
    "T04canprasu:4761": " saṃskāramātravyatirekeṇa atītānāgatayorasiddhatvāt,",
    "T04canprasu:4762": " naṣṭājātatvena avidyamānatvāt //",
    "T04canprasu:4763": " uttarasmin kṣaṇe utpanne pūrvaḥ saṃsaratīti cet,",
    "T04canprasu:4764": " yadi pūrvottarayoḥ kṣaṇayorekatvaṃ syāt,",
    "T04canprasu:4765": " syādetadevam /",
    "T04canprasu:4766": " na tu ekatvamasti kāryakāraṇabhāvāt,",
    "T04canprasu:4767": " cakṣūrūpacakṣurvijñānānāṃ nāsti ca /",
    "T04canprasu:4768": " kiṃ ca ekatve sati pūrvottarakṣaṇavācyataiva na syāt /",
    "T04canprasu:4769": " na hi eko devadattaḥ ekadā pūrvaścottaraśceti vyapadiśyate /",
    "T04canprasu:4770": " evamihāpi ekatvāt pūrvottarakṣaṇavyapadeśa eva na syāt /",
    "T04canprasu:4771": " api ca pūrvakṣaṇo naṣṭa iti na syāduttarakṣaṇavadavyatiriktatvāt /",
    "T04canprasu:4772": " uttarakṣaṇa utpanna iti na syāt,",
    "T04canprasu:4773": " pūrvakṣaṇavadavyatiriktatvāt /",
    "T04canprasu:4774": " atha anyatve sati saṃsaraṇaṃ syāt,",
    "T04canprasu:4775": " evaṃ sati arhatāmapi saṃsaraṇaṃ syāt /",
    "T04canprasu:4776": " anyasya pṛthagjanasya saṃsārotpattisadbhāvāt /",
    "T04canprasu:4777": " nirvṛtaśca pradīpaḥ pradīpāntare jvalatīti syāt /",
    "T04canprasu:4778": " kiṃ cānyat /",
    "T04canprasu:4779": " naṣṭādvā pūrvakṣaṇāduttarasya kṣaṇasyodayaḥ syādanaṣṭānnaśyamānādvā?",
    "T04canprasu:4780": " tatra yadi naṣṭādiṣyate,",
    "T04canprasu:4781": " vahnidagdhādapi bījādaṅkurodayaḥ syāt,",
    "T04canprasu:4782": " tataśca nirhetukaḥ syāt /",
    "T04canprasu:4783": " atha anaṣṭāt,",
    "T04canprasu:4784": " evamapi avikṛte 'pi bīje 'ṅkurodayaḥ syāt,",
    "T04canprasu:4785": " kāryakāraṇayośca yaugapadyaṃ syāt,",
    "T04canprasu:4786": " nirhetukaścotpādaḥ syāt /",
    "T04canprasu:4787": " naśyamānāditi cet /",
    "T04canprasu:4788": " naṣṭānaṣṭavyatirekeṇa naśyamānābhāvāt,",
    "T04canprasu:4789": " naṣṭānaṣṭayośca (Pp_124)",
    "T04canprasu:4790": " vihitadoṣatvānnaśyamānādapi nāstyutpattiriti,",
    "T04canprasu:4791": " kutaḥ kāryakāraṇavyavasthā pūrvottarakṣaṇavyavasthā vā bhaviṣyati?",
    "T04canprasu:4792": " yadā ca pūrvottarakṣaṇavyavasthā kāryakāraṇavyavasthā ca nāsti,",
    "T04canprasu:4793": " tadā saṃtāno 'pi nāsti,",
    "T04canprasu:4794": " tadabhāvānnāsti bhavatāṃ saṃsāra iti anityānāmapi saṃskārāṇāṃ nāsti saṃsāra iti //",
    "T04canprasu:4795": " atraike varṇayanti- satyaṃ saṃskārā na saṃsaranti utpattividhuratvāt,",
    "T04canprasu:4796": " kiṃ tarhi sattvaḥ saṃsaratīti /",
    "T04canprasu:4797": " ucyate /",
    "T04canprasu:4798": " sattve 'pyeṣa samaḥ kramaḥ /",
    "T04canprasu:4799": " sattvaḥ saṃsaratītyucyamāne kimasau nityaḥ saṃsarati,",
    "T04canprasu:4800": " uta anityaḥ,",
    "T04canprasu:4801": " iti vicāryamāṇe ya eva saṃskārāṇāṃ saṃsaraṇānupapattikramaḥ,",
    "T04canprasu:4802": " sa samatvātsattve 'pi samo nipatati /",
    "T04canprasu:4803": " tasmātsattvo 'pi na saṃsarati // 1 //",
    "T04canprasu:4804": " atrāha- naiva hi sattvasaṃskārāṇāṃ saṃsārānupapattikramaḥ samo bhavitumarhati,",
    "T04canprasu:4805": " yasmādiha saṃskārāṇāṃ nityānityabhūtānāṃ saṃsaraṇaṃ nāstītyuktam /",
    "T04canprasu:4806": " na caivamātmā nityānityabhūtaḥ /",
    "T04canprasu:4807": " tasya hi skandhebhyastattvānyatvāvaktavyatāvat nityatvenānityatvenāpyavaktavyatā vyavasthāpyate /",
    "T04canprasu:4808": " tasmādātmaiva saṃsaratīti na coktadoṣaprasaṅga iti / ucyate-",
    "T04canprasu:4809": " pudgalaḥ saṃsarati cetskandhāyatanadhātuṣu /",
    "T04canprasu:4810": " pañcadhā mṛgyamāṇo 'sau nāsti kaḥ saṃsariṣyati // 2 //",
    "T04canprasu:4811": " yadi pudgalo nāma kaścit syāt,",
    "T04canprasu:4812": " sa saṃsaret /",
    "T04canprasu:4813": " na tvasti /",
    "T04canprasu:4814": " yasmāt skandhāyatanadhātuṣu pañcadhā mṛgyamāṇo nāsti /",
    "T04canprasu:4815": " kathaṃ kṛtvā?",
    "T04canprasu:4816": " indhanaṃ punaragnirna nāgniranyatra cendhanāt /",
    "T04canprasu:4817": " nāgnirindhanavānnāgnāvindhanāni na teṣu saḥ //",
    "T04canprasu:4818": " agnīndhanābhyāṃ vyākhyāta ātmopādānayoḥ kramaḥ //",
    "T04canprasu:4819": " ityevaṃ skandhāyatanadhātusvabhāva ātmā na bhavati /",
    "T04canprasu:4820": " nāpi tebhyo vyatiriktaḥ /",
    "T04canprasu:4821": " na skandhāyatanadhātumān /",
    "T04canprasu:4822": " na skandhāyatanadhātuṣvātmā /",
    "T04canprasu:4823": " nātmani skandhāyatanadhātavaḥ /",
    "T04canprasu:4824": " ityevaṃ pañcadhā mṛgyamāṇa ātmā na saṃbhavati pūrvoditena nyāyena /",
    "T04canprasu:4825": " yaścedānīṃ skandhāyatanadhātuṣvevaṃ vicāryamāṇaḥ pañcadhā na saṃbhavati,",
    "T04canprasu:4826": " sa kathamavidyamānaḥ san saṃsariṣyatīti?",
    "T04canprasu:4827": " evamātmano 'pi nāsti saṃsāraḥ,",
    "T04canprasu:4828": " vandhyāsutasyeva avidyamānatvāt // 2 //",
    "T04canprasu:4829": " api ca / ayamātmā-",
    "T04canprasu:4830": " upādānādupādānaṃ saṃsaran vibhavo bhavet /",
    "T04canprasu:4831": " vibhavaścānupādānaḥ kaḥ sa kiṃ saṃsariṣyati // 3 //",
    "T04canprasu:4832": " bhavatu kāmamātmanaḥ saṃsāraḥ,",
    "T04canprasu:4833": " yadi anupādānasya sato 'sya saṃsāro yuktaḥ syāt /",
    "T04canprasu:4834": " kathaṃ punarasya anupādānatā prasajyata iti pratipādayannāha-",
    "T04canprasu:4835": " upādānādupādānaṃ saṃsaran vibhavo bhavet iti /",
    "T04canprasu:4836": " iha hi manuṣyopādānāddevopādānaṃ gacchan parityajya vā manuṣyopādānaṃ devopādānaṃ gacchedaparityajya vā?",
    "T04canprasu:4837": " yadi tāvatparityajya gacchatītyucyate,",
    "T04canprasu:4838": " tadā pūrvopādānasya parityāgāduttarasya cānupādānāttadantarāle vibhavaḥ syāt /",
    "T04canprasu:4839": " vigato bhavo vibhavaḥ /",
    "T04canprasu:4840": " bhavaḥ pañcopādānaskandhāḥ,",
    "T04canprasu:4841": " tadrahitaḥ syāt /",
    "T04canprasu:4842": " yaśca vibhavo 'nupādānaḥ,",
    "T04canprasu:4843": " sa skandharahitatvāt prajñaptyupādānakāraṇarahitatvānnirhetukaḥ syāt /",
    "T04canprasu:4844": " yaśca anupādāno nirañjano 'vyakto nirhetukaḥ, kaḥ saḥ?",
    "T04canprasu:4845": " na kaścit saḥ /",
    "T04canprasu:4846": " nāstyeva sa ityarthaḥ /",
    "T04canprasu:4847": " tasmiṃścāsati tadabhāvādeva upādānamapi nirupādātṛkaṃ nāstīti kiṃ saṃsariṣyati?",
    "T04canprasu:4848": " nāstyeva tat,",
    "T04canprasu:4849": " yatsaṃsariṣyatītyarthaḥ /",
    "T04canprasu:4850": " athavā, kimityetat saṃsaraṇakriyāviśeṣaṇam /",
    "T04canprasu:4851": " tataśca avidyamānatvāt naiva saṃsaraṇakriyāṃ kariṣyati /",
    "T04canprasu:4852": " evaṃ tāvatpūrvopādānaparityāgena saṃsaraṇamayuktam /",
    "T04canprasu:4853": " atha aparityāgena,",
    "T04canprasu:4854": " tathāpi nopapadyate /",
    "T04canprasu:4855": " kiṃ kāraṇam?",
    "T04canprasu:4856": " pūrvasyāparityāgāduttarasya ca grahaṇād yasmādekasyātmano dvayātmakatā syāt /",
    "T04canprasu:4857": " na caitadiṣyata iti /",
    "T04canprasu:4858": " tasmādaparityāgenāpi saṃsaraṇaṃ nāsti //",
    "T04canprasu:4859": " atha pūrvottarayorbhavayormadhye āntarābhavikaskandhasaṃbhavāt,",
    "T04canprasu:4860": " taiśca sopādānatvāt sopādānaṃ saṃsarato 'pi na vibhavatāprasaṅga iti /",
    "T04canprasu:4861": " tadapi na yuktam,",
    "T04canprasu:4862": " pūrvabhavaparityāgāparityāgābhyāmāntarāmavikaskandhasaṃsāre 'pi tulyaprasaṅgatvāt //",
    "T04canprasu:4863": " yugapattyāgopādānādadoṣa iti cet, ucyate /",
    "T04canprasu:4864": " kimekadeśena pūrvopādānaṃ tyajate ekadeśenāntarābhavopādānaṃ saṃcarati,",
    "T04canprasu:4865": " atha sarvātmanā?",
    "T04canprasu:4866": " tatra yadi avayaveneti parikalpyate,",
    "T04canprasu:4867": " tadā dvayātmakatāprasaṅgādityuktadoṣaḥ /",
    "T04canprasu:4868": " atha sarvātmanā,",
    "T04canprasu:4869": " evamapi sa eva vibhavatāprasaṅga āpadyate /",
    "T04canprasu:4870": " etāvāṃstu viśeṣaḥ yadantarābhavasaṃcāre 'tisāmīpyāt sūkṣmaṃ kālamanupādānaḥ syāt /",
    "T04canprasu:4871": " na ca sarvātmanā ekasya padārthasya abhinnapadārthasya viṣaye yugapat tyāgopādāne dṛṣṭe /",
    "T04canprasu:4872": " na hi ekasya devadattasya sarvātmanā gṛhādgṛhaṃ saṃcarataḥ ekadā tyāgopādānakriye dve saṃbhavataḥ /",
    "T04canprasu:4873": " atha ekena pādena ekasya parityāgādaparasya copādānād yugapattyāgopādāne parikalpyete,",
    "T04canprasu:4874": " nanu evaṃ sati pādadvayavad dvayātmakatā ātmanaḥ syāt /",
    "T04canprasu:4875": " aṃśena pūrvatrāvasthānādaṃśena cottaratrāvasthānādanekāvayavatā prasajyeta /",
    "T04canprasu:4876": " tasmād yaugapadyenāpi tyāgopādāne na saṃbhavataḥ ityaparihāra evāyam /",
    "T04canprasu:4877": " tasmādantarābhavopādāne 'pi sa eva doṣaprasaṅga iti sarvathā ātmano 'pi nāsti saṃsāraḥ //",
    "T04canprasu:4878": " yadā ca saṃskārāṇāmātmanaśca saṃsāro nāsti,",
    "T04canprasu:4879": " tadā nāstyeva saṃsāra iti sthitam // 3 //",
    "T04canprasu:4880": " atrāha- vidyata eva saṃsāraḥ,",
    "T04canprasu:4881": " pratidvandvisadbhāvāt /",
    "T04canprasu:4882": " iha yo nāsti,",
    "T04canprasu:4883": " na tasya pratidvandvī vidyate,",
    "T04canprasu:4884": " tadyathā vandhyāsūnoriti /",
    "T04canprasu:4885": " asti ca saṃsārasya pratidvandvi nirvāṇam /",
    "T04canprasu:4886": " tasmādasti saṃsāra iti /",
    "T04canprasu:4887": " ucyate /",
    "T04canprasu:4888": " syātsaṃsāraḥ,",
    "T04canprasu:4889": " yadi tatpratidvandvi nirvāṇaṃ syāt /",
    "T04canprasu:4890": " na tvastītyāha-",
    "T04canprasu:4891": " saṃskārāṇāṃ na nirvāṇaṃ kathaṃcidupapadyate /",
    "T04canprasu:4892": " sattvasyāpi na nirvāṇaṃ kathaṃcidupapadyate // 4 //",
    "T04canprasu:4893": " yadi nirvāṇaṃ nāma kiṃcit syāt,",
    "T04canprasu:4894": " tat parikalpyamānaṃ saṃskārāṇāṃ nityānāṃ vā parikalpyeta anityānāṃ vā?",
    "T04canprasu:4895": " tatra nityānāmavikāriṇāṃ kiṃ nirvāṇaṃ kuryāt?",
    "T04canprasu:4896": " anityānāmapi asaṃvidyamānānāṃ kiṃ nirvāṇaṃ kuryāditi sarvaṃ pūrveṇa tulyam /",
    "T04canprasu:4897": " na kathaṃciditi na kenāpi prakāreṇetyarthaḥ //",
    "T04canprasu:4898": " atha sattvasya nirvāṇaṃ parikalpyate,",
    "T04canprasu:4899": " tadapi nityasya vā anityasya vā pūrvavannopapadyate //",
    "T04canprasu:4900": " atha nityānityatvenāvācyasya parikalpyate,",
    "T04canprasu:4901": " nanvevaṃ sati nirvāṇe 'pyātmāstītyabhyupeta bhavati saṃsāra iva /",
    "T04canprasu:4902": " api ca /",
    "T04canprasu:4903": " sopādānasyaivātmanaḥ avācyatā yujyate /",
    "T04canprasu:4904": " na ca nirvāṇe upādānamastīti kuto 'sya avācyatā?",
    "T04canprasu:4905": " bhavatu vā tattvānyatvāvācyatā ātmanaḥ,",
    "T04canprasu:4906": " api tu kimasau nirvāṇe 'sti uta nāsti?",
    "T04canprasu:4907": " yadi asti, tadā mokṣe 'pi tasya sadbhāvānnityatā syāt /",
    "T04canprasu:4908": " atha nāsti, tadā anitya ātmā syāt /",
    "T04canprasu:4909": " tataśca tattvānyatvāvācyatāvannityānityatvenāpi ātmanaḥ avaktavyateti na syāt /",
    "T04canprasu:4910": " atha nirvāṇe 'pi ātmanaḥ astitvanāstitvenāvācyataiva iṣyate,",
    "T04canprasu:4911": " evamapi kimasau vijñeyaḥ, atha na?",
    "T04canprasu:4912": " yadi vijñeyaḥ,",
    "T04canprasu:4913": " na tarhi nirupādāno 'sāvātmā nirvāṇe vijñeyatvāt saṃsāra iva /",
    "T04canprasu:4914": " atha na vijñāyate,",
    "T04canprasu:4915": " tatrāsau avijñeyasvarūpatvāt khapuṣpavannāstyeveti kuto 'sya avācyatā?",
    "T04canprasu:4916": " tadevaṃ nirvāṇamapi nāsti /",
    "T04canprasu:4917": " tadabhāvānnāsti saṃsāra iti /",
    "T04canprasu:4918": " ata evoktaṃ bhagavatyāmaṣṭasāhasrikāyām-",
    "T04canprasu:4919": " nirvāṇamapyāyuṣman subhūte māyopamaṃ svapnopamam /",
    "T04canprasu:4920": " buddhadharmā āyuṣman subhūte māyopamāḥ svapnopamā ityādi /",
    "T04canprasu:4921": " saceta kulaputra nirvāṇādapyadhikataro 'nyo dharmo 'bhaviṣyat,",
    "T04canprasu:4922": " tamapyahaṃ māyopamaṃ svapnopamamiti vadāmi //",
    "T04canprasu:4923": " tathā āryasamādhirājabhaṭṭārake-",
    "T04canprasu:4924": " paramārthasatya supinena samaṃ nirvāṇaṃ svapnasamotaratī /",
    "T04canprasu:4925": " mana evamotarati yena vidu manasaṃvaraḥ kathitu śreṣṭhu ayam //",
    "T04canprasu:4926": " tathā-",
    "T04canprasu:4927": " nirodhasatyaṃ supinaṃ yathaiva svapnasvabhāvāmatha nirvṛtiṃ ca /",
    "T04canprasu:4928": " yeneha vācottari bodhisattvo ayaṃ khu so vuccati vācasaṃvaraḥ //",
    "T04canprasu:4929": " atrāha- yadyapi tvayā saṃsāranirvāṇe pratiṣiddhe,",
    "T04canprasu:4930": " tathāpi bandhamokṣau vidyete /",
    "T04canprasu:4931": " na cāvidyamānasya bhāvasvabhāvasya bandhamokṣau saṃbhavataḥ /",
    "T04canprasu:4932": " tasmād bandhamokṣasadbhāvād vidyata eva bhāvānāṃ svabhāva iti /",
    "T04canprasu:4933": " ucyate /",
    "T04canprasu:4934": " syādbhāvānāṃ svabhāvaḥ,",
    "T04canprasu:4935": " yadi bandhamokṣāveva syātām /",
    "T04canprasu:4936": " na tu staḥ ityāha-",
    "T04canprasu:4937": " na badhyante na mucyante udayavyayadharmiṇaḥ /",
    "T04canprasu:4938": " saṃskārāḥ pūrvavatsattvo badhyate na na mucyate // 5 //",
    "T04canprasu:4939": " iha ya ime rāgādayaḥ kleśāḥ baddhānāmasvatantrīkaraṇe bandhanamiti vyapadiśyate,",
    "T04canprasu:4940": " yaiśca baddhāḥ pṛthagjanāḥ traidhātukaṃ nātikramantīti vyavasthāpyate,",
    "T04canprasu:4941": " tadetadrāgādikaṃ bandhanatvena parikalpyamānamudayavyayadharmiṇāṃ tāvat kṣaṇikānāṃ saṃskārāṇāmutpādānantaradhvaṃsināṃ naṣṭānāmasattvānna saṃbhavati",
    "T04canprasu:4942": " rāgādibandhanavicchedalakṣaṇo 'pi mokṣaḥ anityānāṃ saṃskārāṇāmavidyamānatvānnaiva saṃbhavati /",
    "T04canprasu:4943": " pūrvavat pūrvoktavidhinetyarthaḥ /",
    "T04canprasu:4944": " yathā ca pūrvoktavidhinā saṃskārāṇāṃ bandhamokṣau na saṃbhavataḥ,",
    "T04canprasu:4945": " evaṃ pūrvavadeva sattvo 'pi na badhyate nāpi mucyate,",
    "T04canprasu:4946": " ityevaṃ bandhamokṣāvapi na staḥ // 5 //",
    "T04canprasu:4947": " atrāha- yadyapi saṃskārāṇāṃ sattvasya vā bandho nāsti,",
    "T04canprasu:4948": " tathāpi rāgādikamupādānākhyaṃ bandhanabhūtamasti,",
    "T04canprasu:4949": " tatsadbhāvādbandho 'pi bhaviṣyatīti /",
    "T04canprasu:4950": " ucyate /",
    "T04canprasu:4951": " syādupādānam,",
    "T04canprasu:4952": " bandhanaṃ yadi kaṃcitpadārthaṃ badhnīyāt,",
    "T04canprasu:4953": " na tu badhnāti /",
    "T04canprasu:4954": " yathā ca na badhnāti,",
    "T04canprasu:4955": " tathā pratipādayannāha-",
    "T04canprasu:4956": " bandhanaṃ cedupādānaṃ sopādāno na badhyate /",
    "T04canprasu:4957": " badhyate nānupādānaḥ kimavastho 'tha badhyate // 6 //",
    "T04canprasu:4958": " tatra vidyamānopādānaḥ sopādānaḥ,",
    "T04canprasu:4959": " sa tāvadbhāvo na badhyate /",
    "T04canprasu:4960": " yo hi sopādānaḥ,",
    "T04canprasu:4961": " sa baddha eva /",
    "T04canprasu:4962": " tasya punarapi bandhanayogaḥ kiṃ kuryāt?",
    "T04canprasu:4963": " yaścāpi anupādānaḥ bandhanarahitaḥ,",
    "T04canprasu:4964": " asāvapi bandhanarahitatvāt tathāgatavanna badhyate /",
    "T04canprasu:4965": " anupādānaḥ bandhanarahitaḥ badhyata iti parasparaviruddhatvāccāyuktametat /",
    "T04canprasu:4966": " yaścaivaṃ nirūpyamāṇaḥ sopādāno nirupādāno vā na badhyate,",
    "T04canprasu:4967": " sa idānīṃ kimavastho badhyatām?",
    "T04canprasu:4968": " nāstyevāsau kācidaparā asyāvasthā,",
    "T04canprasu:4969": " yasyāṃ badhyetetyabhiprāyaḥ /",
    "T04canprasu:4970": " yadā caivaṃ nirūpyamāṇaṃ bandhanaṃ na kaṃcidapi badhnāti,",
    "T04canprasu:4971": " tadā kaṃcidapyabadhnata upādānasya rāgādeḥ kuto bandhanatvamiti /",
    "T04canprasu:4972": " tasmād bandhanamapi nāsti // 6 //",
    "T04canprasu:4973": " api ca /",
    "T04canprasu:4974": " badhnīyādbandhanaṃ kāmaṃ bandhyātpūrvaṃ bhavedyadi /",
    "T04canprasu:4975": " na cāsti tat",
    "T04canprasu:4976": " iha bandhyavyatirekeṇa bandhanaṃ nigaḍādikaṃ pūrvasiddhaṃ sat bandhyaṃ devadattaṃ badhnātīti dṛṣṭam /",
    "T04canprasu:4977": " evaṃ yadi bandhyebhyaḥ saṃskārebhyaḥ pudgalādvā bandhyātpūrvaṃ rāgādikaṃ bandhanaṃ siddhaṃ syāt,",
    "T04canprasu:4978": " tena pūrvasiddhena bandhanaṃ syāt saṃskārāṇāṃ pudgalasya vā /",
    "T04canprasu:4979": " taccaitanna saṃbhavati nirāśrayasya rāgādikasya asiddhatvāt /",
    "T04canprasu:4980": " pūrvasiddhasya ca bandhanasya paścād bandhyena saha saṃbandhasya niṣprayojanatvāt /",
    "T04canprasu:4981": " (Pp_128) bandhyasya ca bandhanātpṛthaksiddhasya pūvabandhanāpekṣāniṣprayojanatvācca nāsti bandhyādbandhanasya pūrvasiddhiḥ /",
    "T04canprasu:4982": " tasmānnaiva bandhanaṃ kaṃcidapi badhnāti /",
    "T04canprasu:4983": " na ca kaṃcidapyabadhnato bandhanatvaṃ yuktamiti nāsti bandhanam/",
    "T04canprasu:4984": " bandhanābhāvācca bandhyo 'pi nāstīti siddham /",
    "T04canprasu:4985": " yatpunaratra śeṣaṃ dūṣaṇaṃ tat-",
    "T04canprasu:4986": " śeṣamuktaṃ gamyamānagatāgataiḥ // 7 //",
    "T04canprasu:4987": " iti veditavyam /",
    "T04canprasu:4988": " ślokapāṭhaparivartanena-",
    "T04canprasu:4989": " baddho na badhyate tāvadabaddho naiva badhyate /",
    "T04canprasu:4990": " baddhābaddhavinirmukto badhyamāno na badhyate //",
    "T04canprasu:4991": " ityādinā yojyam // 7 //",
    "T04canprasu:4992": " atrāha- yadyapi bhavatā bandhanaṃ pratiṣiddham,",
    "T04canprasu:4993": " tathāpi saṃsāracārakāgārāvabaddhānāmatrāṇānāṃ sattvānāṃ mahākāruṇikaistathāgataiḥ śīlasamādhiprajñātmakarakandhatrayopadeśo yadarthamuktaḥ,",
    "T04canprasu:4994": " sa tāvanmokṣo 'sti /",
    "T04canprasu:4995": " na ca abaddhasya puṃso mokṣaḥ /",
    "T04canprasu:4996": " tasmād bandho 'pyastīti /",
    "T04canprasu:4997": " ucyate /",
    "T04canprasu:4998": " syādbandhayadi mokṣa eva syāt /",
    "T04canprasu:4999": " ihāyaṃ mokṣaḥ parikalpyamānaḥ baddhasya vā parikalpyeta abaddhasya vā?",
    "T04canprasu:5000": " kicātaḥ?",
    "T04canprasu:5001": " ubhayathā ca na yujyata ityāha-",
    "T04canprasu:5002": " baddho na mucyate tāvadabaddho naiva mucyate /",
    "T04canprasu:5003": " syātāṃ baddhe mucyamāne yugapadbandhamokṣaṇe // 8 //",
    "T04canprasu:5004": " tatra baddhasya mokṣo na saṃbhavati baddhatvāt /",
    "T04canprasu:5005": " atha baddhasya paścādupāyena mokṣa iti kṛtvā baddha eva mucyate iti syāt,",
    "T04canprasu:5006": " na tarhi baddho mucyata iti vaktavyam,",
    "T04canprasu:5007": " kiṃ tarhi mokṣyata iti /",
    "T04canprasu:5008": " vartamānasāmīpyādeva mucyata iti cet,",
    "T04canprasu:5009": " yadi kadācidapi mokṣaḥ saṃbhavet,",
    "T04canprasu:5010": " tadā samīpe syāt yadā tu kasyāṃcidapyavasthāyāṃ mokṣe iṣyamāṇe baddhasya mokṣāsaṃbhavena mokṣābhāvaḥ pratipipādayiṣita tadā kuto vartamānasamīpatā?",
    "T04canprasu:5011": " evaṃ tāvad baddho na mucyate iti sthitam //",
    "T04canprasu:5012": " idānīmabaddho 'pi na mucyate /",
    "T04canprasu:5013": " sa hi mukta eva /",
    "T04canprasu:5014": " tasya punarapi mokṣaḥ kiṃ kuryāt /",
    "T04canprasu:5015": " muktānāṃ cārhatāṃ punarapi mokṣāpekṣatvād baddhataiva syāt,",
    "T04canprasu:5016": " tataścārhato 'pi bandhaḥ syāt //",
    "T04canprasu:5017": " atha syāt- abaddhasya mokṣāsaṃbhavād baddha eva mucyate iti,",
    "T04canprasu:5018": " evaṃ sati baddhe mucyamāne parikalpyamāne baddhatvānmucyamānatvācca yaugapadyena bandhamokṣaṇe syātām /",
    "T04canprasu:5019": " na ca parasparaviruddhatvādālokāndhakāravadekasmin kāle bandhamokṣaṇe upapadyete /",
    "T04canprasu:5020": " yataścaivaṃ baddhābaddhayormokṣāsaṃbhava,",
    "T04canprasu:5021": " tasmānmokṣo 'pi nāsti,",
    "T04canprasu:5022": " tadabhāvācca bandhanamapi nāstīti siddham //",
    "T04canprasu:5023": " atrāha- yadi bhavataiva saṃsāranirvāṇe niṣiddhe,",
    "T04canprasu:5024": " bandhamokṣau ca pratiṣiddhau,",
    "T04canprasu:5025": " ya eṣa saṃsāravinirmumukṣūṇāmavidyāsāndrāndhakāravividhakudarśanakaṭhinātidīrghalatāsaṃchāditasatpathaṃ",
    "T04canprasu:5026": " jātyādivividhā paryantavyasanāniṣṭataravipulavipākaphaladānuśayaviṣavṛkṣasaṃkulaṃ",
    "T04canprasu:5027": " viṃśatiśikharasamunnatatarātipṛthusatkāyadṛṣṭimahāśailapariveṣṭitasarvadiṅmukhaṃ (Pp_129)",
    "T04canprasu:5028": " viṣayasukhāśātipicchilavipulamahātaṭavivaravāhitṛṣṇānadīmahāparikhaṃ saṃsāramahāṭavīkāntāraṃ nistitīrṣūṇāṃ paramāśvāsakaraḥ kuśalo mahādharmacchandaḥ,",
    "T04canprasu:5029": " kadā nu khalvahamanupādāno nirvāsyāmi,",
    "T04canprasu:5030": " kadā nu me nirvāṇaṃ bhaviṣyatīti,",
    "T04canprasu:5031": " nanu sa vyarthaka eva saṃjāyate,",
    "T04canprasu:5032": " yaścāpyevamutpāditakuśalāmalavipuladharmacchandānāṃ kalyāṇamitrasaṃsevādānaśīlaśrutacintābhāvanādikramo nirvāṇaprāptaye,",
    "T04canprasu:5033": " nanu tamyāpi vaiyarthyaṃ syāditi ucyate /",
    "T04canprasu:5034": " yo hyevaṃ niḥsvabhāveṣu sarvabhāveṣu pratibimbamarīcikājalālātacakrasvapnamāyendrajālasadṛśeṣu",
    "T04canprasu:5035": " ātmātmīyasvabhāvarahiteṣu viparyāsamātrānugamāt tāmeva satkāyadṛṣṭim ahaṃ mametyahaṃkāramamakārasamudācāraparigraheṇotpādya manyate-",
    "T04canprasu:5036": " nirvāsyāmyanupādāno nirvāṇaṃ me bhaviṣyati /",
    "T04canprasu:5037": " iti yeṣāṃ grahasteṣāmupādānamahāgrahaḥ // 9 //",
    "T04canprasu:5038": " ahamanupādānaḥ sarvopādānarahito nirvāsyāmi,",
    "T04canprasu:5039": " mama caivaṃ pratipannasya nirvāṇaṃ bhaviṣyatīti,",
    "T04canprasu:5040": " evaṃ yeṣāṃ mumukṣūṇāṃ grāho bhavati,",
    "T04canprasu:5041": " nanu tadeva ahaṃkāramamakārākhyaṃ satkāyadṛṣṭayupādānameṣāṃ mahāgraho bhavati,",
    "T04canprasu:5042": " na caivaṃvidhamahāgrahābhiniviṣṭānāṃ śāntiḥ saṃbhāvyate /",
    "T04canprasu:5043": " niravaśeṣagrahaprahāṇenaiva mokṣāvāptaye yāvadahaṃmameti grāhābhiniveśaḥ,",
    "T04canprasu:5044": " yāvacca nirvāṇaṃ nāma astīti grāhābhiniveśaḥ,",
    "T04canprasu:5045": " yāvacca upādānatyāgābhiniveśaḥ,",
    "T04canprasu:5046": " tāvanniyatameva anupāyena nirvāṇaṃ prārthayatāṃ sarva evārambhā vyarthā bhavanti /",
    "T04canprasu:5047": " tasmānmumukṣuṇā sarvametat parityājyam /",
    "T04canprasu:5048": " yathoktaṃ bhagavatā āryadhyāyitamuṣṭisūtre-",
    "T04canprasu:5049": " atha khalu bhagavān mañjuśriyaṃ kumārabhūtametadavocat- caturṇāmāryasatyānāṃ yathābhūtārthādarśanāccaturbhirviparyāsairviparyastacittāḥ",
    "T04canprasu:5050": " satvāḥ evamimamabhūtaṃ saṃsāraṃ nātikrāmanti /",
    "T04canprasu:5051": " evamukte mañjuśrīḥ kumārabhūto bhagavantametadavocat- deśayatu bhagavān kasyopalambhataḥ sattvāḥ saṃsāraṃ nātikrāmanti /",
    "T04canprasu:5052": " bhagavānāha- ātmātmīyopalambhānmañjuśrīḥ sattvāḥ saṃsāraṃ nātikrāmanti /",
    "T04canprasu:5053": " tat kasya hetoḥ?",
    "T04canprasu:5054": " yo hi mañjuśrīrātmānaṃ paraṃ ca samanupaśyati,",
    "T04canprasu:5055": " tasya karmābhisaṃskārā bhavanti /",
    "T04canprasu:5056": " bālo mañjuśrīraśrutavān pṛthagjanaḥ atyantāparinirvṛtān sarvadharmānaprajānānaḥ ātmānaṃ paraṃ ca upalabhate /",
    "T04canprasu:5057": " upalabhya abhiniviśate /",
    "T04canprasu:5058": " abhiniviṣṭaḥ san rajyate duṣyate muhyate /",
    "T04canprasu:5059": " sa rakto duṣṭo mūḍhaḥ san trividhaṃ karma abhisaṃskaroti kāyena vācā manasā /",
    "T04canprasu:5060": " saḥ asatsamāropeṇa vikalpayati- ahaṃ raktaḥ,",
    "T04canprasu:5061": " ahaṃ dviṣṭaḥ,",
    "T04canprasu:5062": " ahaṃ mūḍhaḥ iti /",
    "T04canprasu:5063": " tasya tathāgataśāsane pravrajitasya evaṃ bhavati- ahaṃ śīlavān,",
    "T04canprasu:5064": " ahaṃ brahmacārīti /",
    "T04canprasu:5065": " ahaṃ saṃsāraṃ samatikramiṣyāmi /",
    "T04canprasu:5066": " ahaṃ nirvāṇamanuprāpsyāmi /",
    "T04canprasu:5067": " ahaṃ duḥkhebhyo mokṣyāmi /",
    "T04canprasu:5068": " sa vikalpayati- ime kuśalā dharmāḥ,",
    "T04canprasu:5069": " ime 'kuśalā dharmāḥ,",
    "T04canprasu:5070": " ime dharmāḥ prahātavyāḥ,",
    "T04canprasu:5071": " ime dharmāḥ sākṣātkartavyāḥ,",
    "T04canprasu:5072": " duḥkhaṃ parijñātavyam,",
    "T04canprasu:5073": " samudayaḥ prahātavyaḥ,",
    "T04canprasu:5074": " nirodhaḥ sākṣātkartavyaḥ,",
    "T04canprasu:5075": " mārgo bhāvayitavyaḥ /",
    "T04canprasu:5076": " sa vikalpayati- anityāḥ sarvasaṃskārāḥ,",
    "T04canprasu:5077": " ādīptāḥ sarvasaṃskārāḥ,",
    "T04canprasu:5078": " yannvahaṃ sarvasaṃskārebhyaḥ palāyeyam /",
    "T04canprasu:5079": " tasya evamavekṣamāṇasya utpadyate nirvitsahagato manasikāraḥ animittapurogataḥ /",
    "T04canprasu:5080": " tasyaivaṃ bhavati- eṣā sā duḥkhaparijñā",
    "T04canprasu:5081": " (Pp_130) yeyameṣāṃ dharmāṇāṃ parijñā /",
    "T04canprasu:5082": " tasyaivaṃ bhavati- yannvahaṃ samudayaṃ prajaheyam /",
    "T04canprasu:5083": " sa ebhyo dharmebhya ārtīyate jehrīyate vitarati vijugupsate uttrasyati saṃtrasyati saṃtrāsamāpadyate /",
    "T04canprasu:5084": " tasyaivaṃ bhavati- iyameṣāṃ dharmāṇāṃ sākṣātkriyā /",
    "T04canprasu:5085": " idaṃ samudayaprahāṇaṃ yadidamebhyo dharmebhyo 'rtīyanā vijugupsanā /",
    "T04canprasu:5086": " tasyaiva bhavati- nirodhaḥ sākṣātkartavyaḥ /",
    "T04canprasu:5087": " samudayaṃ kalpayitvā nirodhe saṃjānāti /",
    "T04canprasu:5088": " tasyaivaṃ bhavati- eṣā sā nirodhasākṣātkriyā /",
    "T04canprasu:5089": " tasyaivaṃ bhavati- yannūnamahaṃ mārgaṃ bhāvayeyam /",
    "T04canprasu:5090": " sa eko rahogataḥ tān dharmān manasi kurvan śamathaṃ pratilabhate /",
    "T04canprasu:5091": " tasya tena nirvitsahagatena manasikāreṇa śamatha utpadyate /",
    "T04canprasu:5092": " tasya sarvadharmeṣu cittaṃ pratilīyate prativahati pratyudāvartate,",
    "T04canprasu:5093": " tebhyaścārtīyate jehrīyate,",
    "T04canprasu:5094": " anabhinandanācittamutpadyate /",
    "T04canprasu:5095": " tasyaivaṃ bhavati- mukto 'smi sarvaduḥkhebhyaḥ /",
    "T04canprasu:5096": " na mama bhūya uttariṃ kiṃcitkaraṇīyam /",
    "T04canprasu:5097": " arhannasmi /",
    "T04canprasu:5098": " ityātmānaṃ saṃjānāti /",
    "T04canprasu:5099": " samaraṇakālasamaye utpattimātmanaḥ samanupaśyati /",
    "T04canprasu:5100": " tasya kāṅkṣā ca vicikitsā ca bhavati buddhabodhau /",
    "T04canprasu:5101": " sa vicikitsāpatitaḥ kālagato mahānirayeṣu prapatati /",
    "T04canprasu:5102": " tatkasya hetoḥ?",
    "T04canprasu:5103": " yathāpīdamanutpannān sarvadharmān vikalpayitvā tathāgate vicikitsāṃ vimatiṃ cotpādayati //",
    "T04canprasu:5104": " atha khalu mañjuśrīḥ kumārabhūto bhagavantametadavocat- kathaṃ punarbhagavaṃścatvāri āryasatyāni draṣṭavyāni?",
    "T04canprasu:5105": " bhagavānāha- yena mañjuśrīranutpannāḥ sarvasaṃskārā dṛṣṭāḥ,",
    "T04canprasu:5106": " tena duḥkhaṃ parijñātam /",
    "T04canprasu:5107": " yena asamutthitāḥ sarvadharmā dṛṣṭāḥ,",
    "T04canprasu:5108": " tasya samudayaḥ prahīṇaḥ /",
    "T04canprasu:5109": " yena atyantaparinirvṛtāḥ sarvadharmā dṛṣṭāḥ,",
    "T04canprasu:5110": " tena nirodhaḥ sākṣātkṛtaḥ /",
    "T04canprasu:5111": " yena atyantaśūnyāḥ sarvadharmā dṛṣṭāḥ,",
    "T04canprasu:5112": " tena mārgo bhāvitaḥ /",
    "T04canprasu:5113": " yena mañjuśrīrevaṃ catvāri āryasatyāni dṛṣṭāni,",
    "T04canprasu:5114": " sa na kalpayati na vikalpayati- ime kuśalā dharmāḥ,",
    "T04canprasu:5115": " ime 'kuśalā dharmāḥ /",
    "T04canprasu:5116": " ime dharmāḥ prahātavyāḥ,",
    "T04canprasu:5117": " ime dharmāḥ sākṣātkartavyāḥ /",
    "T04canprasu:5118": " duḥkhaṃ parijñātavyam /",
    "T04canprasu:5119": " samudayaḥ prahātavyaḥ,",
    "T04canprasu:5120": " nirodhaḥ sākṣātkartavyaḥ,",
    "T04canprasu:5121": " mārgo bhāvayitavya iti /",
    "T04canprasu:5122": " tatkasya heto?",
    "T04canprasu:5123": " tathāhi sa taṃ dharmaṃ na samanupaśyati yaṃ parikalpayet /",
    "T04canprasu:5124": " bālapṛthagjanāstu etān dharmān kalpayanto rajyanti ca dviṣanti ca muhyanti ca /",
    "T04canprasu:5125": " sa na kaṃciddharmamāvyūhati nirvyūhati /",
    "T04canprasu:5126": " tasya evamanāvyūhato 'nirvyūhataḥ traidhātuke citta na sajjati,",
    "T04canprasu:5127": " ajāta sarvatraidhātukaṃ samanupaśyati //",
    "T04canprasu:5128": " iti vistaraḥ // 9 //",
    "T04canprasu:5129": " ata eva asmādāgamāt paramārthasatya ucyate-",
    "T04canprasu:5130": " na nirvāṇasamāropo na saṃsārāpakarṣaṇam /",
    "T04canprasu:5131": " yatra kastatra saṃsāro nirvāṇaṃ kiṃ vikalpyate // 10 //",
    "T04canprasu:5132": " yatra hi nāma paramārthasatye naivaṃ na nirvāṇasamāropaḥ na nirvāṇādhyāropaḥ saṃbhavati,",
    "T04canprasu:5133": " anupalabhyamānatvāt,",
    "T04canprasu:5134": " nāpi saṃsārāpakarṣaṇaṃ saṃsāraparikṣayo na saṃbhavati,",
    "T04canprasu:5135": " kastatra saṃsāraḥ yo vikalpyate kṣayārtham,",
    "T04canprasu:5136": " kiṃ vā tatra nirvāṇaṃ yatprāpyarthaṃ vikalpyate? athavā /",
    "T04canprasu:5137": " yatra nirvāṇe kasyacit sattvasya saṃsārādapakarṣaṇamapanayanaṃ nirvāṇe ca samāropaṇaṃ prayatnavatāpi na śakyate kartuṃ saṃsāranirvāṇayorapyanupalabhyamānatvāt,",
    "T04canprasu:5138": " tatra kiṃ nirvāṇaṃ vikalpyate?",
    "T04canprasu:5139": " naiva hi kiṃcidvikalpayituṃ (Pp_131) yuktam /",
    "T04canprasu:5140": " avikalpayataśca niyataṃ yathoditasaṃsārāṭavīkāntārātikramo nirvāṇapuraprāptiśca bhaviṣyatīti /",
    "T04canprasu:5141": " ata evoktamāryamāradamanasūtre-",
    "T04canprasu:5142": " atha mañjuśrīḥ kumārabhūtaḥ tasyāṃ velāyāṃ tathārūpaṃ samanvāhāraṃ samanvāharati sma,",
    "T04canprasu:5143": " yanmāraḥ pāpīyānindrakīlabandhanabaddho dharaṇītalaprapatitaḥ utkrośati sma- gāḍhabandhanabaddho 'smi /",
    "T04canprasu:5144": " mañjuśrīrāha- asti pāpīyannetasmādbandhanādgāḍhataraṃ bandhanaṃ yena tvaṃ nityabaddho na punarbadhyase?",
    "T04canprasu:5145": " tatpunaḥ katamat?",
    "T04canprasu:5146": " yadidamasmimānaviparyāsabandhanaṃ tṛṣṇādṛṣṭibandhanam,",
    "T04canprasu:5147": " idaṃ pāpīyan bandhanam /",
    "T04canprasu:5148": " ato bandhanād gāḍhataraṃ bandhanaṃ na saṃvidyate /",
    "T04canprasu:5149": " tena tvaṃ nityabaddho na punarbadhyase /",
    "T04canprasu:5150": " peyālam /",
    "T04canprasu:5151": " āha- kiṃ tvaṃ pāpīyannāttamanā bhūyāḥ yadi mucyethāḥ /",
    "T04canprasu:5152": " āha- āttamanā bhaveyam,",
    "T04canprasu:5153": " paramāttamanā bhaveyam //",
    "T04canprasu:5154": " atha khalu suyāmo devaputro mañjuśriyaṃ kumārabhūtametadavocat- utsṛja mañjuśrīrmāraṃ pāpīyāṃsam /",
    "T04canprasu:5155": " gacchatu svabhavanam /",
    "T04canprasu:5156": " atha khalu mañjuśrīḥ kumārabhūto māraṃ pāpīyāṃsametadavocat- kenāsi pāpīyan baddho yadātmānamutsṛjasi?",
    "T04canprasu:5157": " āha- na jāne mañjuśrīḥ- kenāsmi baddhaḥ iti /",
    "T04canprasu:5158": " āha- yathā tvaṃ pāpīyan abaddho baddhasaṃjñī,",
    "T04canprasu:5159": " evameva sarvabālapṛthagjanā anitye nityasaṃjñinaḥ,",
    "T04canprasu:5160": " duḥkhe 'duḥkha saṃjñinaḥ,",
    "T04canprasu:5161": " aśubhe śubhasaṃjñinaḥ,",
    "T04canprasu:5162": " anātmani ātmasaṃjñinaḥ,",
    "T04canprasu:5163": " arūpe rūpasaṃjñinaḥ,",
    "T04canprasu:5164": " avedanāyāṃ vedanāsaṃjñinaḥ,",
    "T04canprasu:5165": " asaṃjñāyāṃ saṃjñāsaṃjñinaḥ,",
    "T04canprasu:5166": " asaṃskāre saṃskārasaṃjñinaḥ,",
    "T04canprasu:5167": " avijñāne vijñānasaṃjñinaḥ /",
    "T04canprasu:5168": " api tu khalu punaḥ pāpīyan,",
    "T04canprasu:5169": " yastvaṃ mokṣyase,",
    "T04canprasu:5170": " kuto mokṣyase?",
    "T04canprasu:5171": " āha- nāhaṃ jāne kutaścinmokṣye /",
    "T04canprasu:5172": " āha- evameva pāpīyan ye 'pi mokṣyante,",
    "T04canprasu:5173": " nate kutaścidvimokṣyante,",
    "T04canprasu:5174": " anyatra yā asau asadbhūtasaṃjñā /",
    "T04canprasu:5175": " tāṃ parijānanti,",
    "T04canprasu:5176": " tāṃ parijñāya vimuktā ityucyante // iti //",
    "T04canprasu:5177": " ata eva āgamād asadviparyāsakalpanāmātralatābandhanavicchedo vimokṣo nirvāṇamityucyate svapnopalabdhadahanajvālānirvāpaṇavat tadanilasalilairiti",
    "T04canprasu:5178": " ityācāryacandrakīrtipādoparacitāyāṃ prasannapadāyāṃ madhyamakavṛttau bandhamokṣaparīkṣā nāma ṣoḍaśamaṃ prakaraṇam //",
    "T04canprasu:5179": " karmaphalaparīkṣā saptadaśamaṃ prakaraṇam /",
    "T04canprasu:5180": " atrāha- vidyata eva saṃsāraḥ,",
    "T04canprasu:5181": " karmaphalasaṃbandhāśrayatvāt /",
    "T04canprasu:5182": " yadi iha saṃtānāvicchedakrameṇa janmamaraṇaparaṃparayā hetuphalabhāvapravṛttyā saṃskārāṇāmātmano vā saṃsaraṇaṃ syāt,",
    "T04canprasu:5183": " syāttadānīṃ karmaphalasaṃbandhaḥ /",
    "T04canprasu:5184": " yathāvarṇite saṃsārābhāve tu utpattyanantaravināśitvāccittasya karmākṣepakāle ca vipākasyāsadbhāvāt karmaphalasaṃbandhābhāva eva syāt /",
    "T04canprasu:5185": " saṃsārasadbhāve tu sati iha kṛtasya karmaṇe janmāntare 'pi vipākaphalasaṃbandhāt karmaṇāṃ phalasaṃbandho na virodhito bhavati /",
    "T04canprasu:5186": " tasmādvidyata eva saṃsāraḥ karmaphalasaṃbandhāśrayatvāditi /",
    "T04canprasu:5187": " kāni punastāni karmāṇi kiṃ vā tatphalamiti tatprabheda vivakṣayedamucyate-",
    "T04canprasu:5188": " ātmasaṃyamakaṃ cetaḥ parānugrāhakaṃ ca yat /",
    "T04canprasu:5189": " maitraṃ sa dharmastadbījaṃ phalasya pretya ceha ca // 1 //",
    "T04canprasu:5190": " tatra āhitaḥ utpāditaḥ ahaṃmāno 'sminnityātmā /",
    "T04canprasu:5191": " skandhānupādāya prajñapyamānaḥ pudgalaātmetyucyate /",
    "T04canprasu:5192": " cinoti upacinoti śubhamaśubhaṃ karma vipākadānasāmarthye niyamayatīti cetaḥ /",
    "T04canprasu:5193": " cittaṃ manaḥ vijñānamiti tasyaiva paryāyāḥ /",
    "T04canprasu:5194": " ātmānaṃ saṃyamayati viṣayeṣvasvatantrayati rāgādikleśavaśena pravṛttiṃ nivārayatītyātmasaṃyamakam /",
    "T04canprasu:5195": " tadetadātmasaṃyamakaṃ kuśalaṃ cetaḥ prāṇātipātādiṣu pravṛttividhārakaṃ durgatigamanāddhārayatīti dharma ityucyate //",
    "T04canprasu:5196": " dharmaśabdo 'yaṃ pravacane tridhā vyavasthāpitaḥ /",
    "T04canprasu:5197": " svalakṣaṇadhāraṇārthena kugatigamanavidhāraṇārthena pāñcagatikasaṃsāravidhāraṇārthena /",
    "T04canprasu:5198": " tatra svalakṣaṇadhāraṇārthena sarve sāsravā anāsravāśca dharmā ityucyante /",
    "T04canprasu:5199": " kugatigamanavidhāraṇārthena daśakuśalādayo dharmā ityucyante /",
    "T04canprasu:5200": " dharmacārī sukhaṃ śete asmiṃlloke paratra ca //",
    "T04canprasu:5201": " pāñcagatikasaṃsāragamanavidhāraṇārthena nirvāṇe dharma ityucyate,",
    "T04canprasu:5202": " dharmaṃ śaraṇaṃ gacchatītyatra/",
    "T04canprasu:5203": " iha tu kugatigamanavidhāraṇārthenaiva dharmaśabdo 'bhipretaḥ //",
    "T04canprasu:5204": " kiṃ punarātmasaṃyamakamevaikaṃ cetaḥ dharma iti? netyāha /",
    "T04canprasu:5205": " kiṃ tarhi parānugrāhakaṃ ca maitraṃ ca yaccetaḥ,",
    "T04canprasu:5206": " asāvapi dharmaḥ /",
    "T04canprasu:5207": " maitramityatra caśabdo luptanirdiṣṭo veditavyaḥ /",
    "T04canprasu:5208": " tatra paramanugṛhṇātīti parānugrāhakaṃ cetaḥ,",
    "T04canprasu:5209": " catuḥsaṃgrahavastupravṛttaṃ bhayaparitrāṇapravṛttaṃ ca yaccetaḥ,",
    "T04canprasu:5210": " asāvapi dharmaḥ /",
    "T04canprasu:5211": " mitre bhavamaviruddhaṃ sattveṣu yaccetaḥ,",
    "T04canprasu:5212": " tanmaitraṃ cetaḥ /",
    "T04canprasu:5213": " maitraṃ yaccetaḥ,",
    "T04canprasu:5214": " tanmaitracetaḥ,",
    "T04canprasu:5215": " maitramevaṃ vā /",
    "T04canprasu:5216": " yaccaitat trividhaṃ ceto nirdiṣṭam,",
    "T04canprasu:5217": " sa dharma ityucyate/",
    "T04canprasu:5218": " viparyayādadharmo yojyaḥ //",
    "T04canprasu:5219": " yaccaitannirdiṣṭaprabhedaṃ cetaḥ,",
    "T04canprasu:5220": " tadbījaṃ phalasya /",
    "T04canprasu:5221": " asādhāraṇaṃ phalābhinirvṛttau yatkāraṇam,",
    "T04canprasu:5222": " tadeva bījamityucyate /",
    "T04canprasu:5223": " tadyathā śālyaṅkurasya śālibījam /",
    "T04canprasu:5224": " yattu sādhāraṇaṃ kṣityādi na tadbījaṃ kāraṇametat /",
    "T04canprasu:5225": " yathaitadevam,",
    "T04canprasu:5226": " ihāpi iṣṭasya vipākasyābhinirvṛttau trividhaṃ ceto bhavati bījam /",
    "T04canprasu:5227": " puruṣakārādayastu kāraṇameva //",
    "T04canprasu:5228": " kasmin punaḥ kāle bījasya phalaniṣpattirityāha- pretya ceha ca /",
    "T04canprasu:5229": " pretyeti adṛṣṭe janmani,",
    "T04canprasu:5230": " iheti dṛṣṭe janmanītyarthaḥ /",
    "T04canprasu:5231": " etacca āgamādvistareṇa boddhavyam // 1 //",
    "T04canprasu:5232": " evaṃ tāvat cittātmakamevaikaṃ dharmaṃ vyavasthāpya punarapi dvividhaṃ bhagavatā-",
    "T04canprasu:5233": " cetanā cetayitvā ca karmoktaṃ paramarṣiṇā /",
    "T04canprasu:5234": " paramārthadarśanādṛṣiḥ /",
    "T04canprasu:5235": " paramaścāsau ṛṣiśceti paramarṣiḥ sarvākāratayā paramārthagamanāt śrāvakapratyekabuddhabhyo 'pi utkṛṣṭatvāt paramarṣiḥ saṃbuddho bhagavān /",
    "T04canprasu:5236": " tena paramarṣiṇā cetanā karma,",
    "T04canprasu:5237": " cetayitvā ca karmetyuktaṃ sūtre //",
    "T04canprasu:5238": " yaccaitad dvividhaṃ karmoktam-",
    "T04canprasu:5239": " tasyānekavidho bhedaḥ karmaṇaḥ parikīrtitaḥ // 2 //",
    "T04canprasu:5240": " kathaṃ kṛtvā?",
    "T04canprasu:5241": " tatra yaccetanetyuktaṃ karma tanmānasaṃ smṛtam /",
    "T04canprasu:5242": " cetayitvā ca yattūktaṃ tattu kāyikavācikam // 3 //",
    "T04canprasu:5243": " manasi bhavaṃ mānasam /",
    "T04canprasu:5244": " manodvāreṇaiva niṣṭhāgamanāt kāyavākpravṛttinirapekṣatvācca manovijñānasaṃprayuktaiva cetanā mānasaṃ karmetyucyate /",
    "T04canprasu:5245": " tatraśabdo nirdhāraṇe /",
    "T04canprasu:5246": " yattu dvitīyaṃ cetayitvā ca karmetyuktam,",
    "T04canprasu:5247": " tatpunaḥ kāyikaṃ vācikaṃ ca veditavyam /",
    "T04canprasu:5248": " evaṃ ca evaṃ ca kāyavāgbhyāṃ pravartiṣye ityevaṃ cetasā saṃcintya yat kriyate,",
    "T04canprasu:5249": " taccetayitvā karmetyucyate /",
    "T04canprasu:5250": " tatpunardvividham,",
    "T04canprasu:5251": " kāyikaṃ vācikaṃ ca /",
    "T04canprasu:5252": " kāyavācorbhavatvāt taddvāreṇa ca niṣṭhāgamanāt /",
    "T04canprasu:5253": " evaṃ ca trividham- kāyikaṃ vācikaṃ mānasaṃ ca // 3 //",
    "T04canprasu:5254": " etadapi trividhaṃ karma punarbhidyamānaṃ saptavidhaṃ saṃjāyate,",
    "T04canprasu:5255": " ityevaṃ tasya karmaṇo bhagavatā bahuprakāro bhedo 'nuvarṇitaḥ /",
    "T04canprasu:5256": " kathaṃ kṛtvā?",
    "T04canprasu:5257": " vāgviṣpando 'viratayo yāścāvijñaptisaṃjñitāḥ /",
    "T04canprasu:5258": " avijñaptaya evānyāḥ smṛtā viratayastathā // 4 //",
    "T04canprasu:5259": " paribhogānvayaṃ puṇyamapuṇyaṃ ca tathāvidham /",
    "T04canprasu:5260": " cetanā ceti saptaite dharmāḥ karmāñjanāḥ smṛtāḥ // 5 //",
    "T04canprasu:5261": " tatra vyaktavarṇoccāraṇaṃ vāk /",
    "T04canprasu:5262": " viṣpandaḥ śarīraṃceṣṭā /",
    "T04canprasu:5263": " tatra kuśalākuśalā vā vāk sarvaiva viratyaviratilakṣaṇā vijñaptisamutthāpikā sāmānyena vāgiti gṛhyate /",
    "T04canprasu:5264": " evaṃ kuśalo 'kuśalo vā viratyaviratilakṣaṇo vijñaptisamutthāpako viṣpandaḥ sāmānyena gṛhyate //",
    "T04canprasu:5265": " yathā caitadvijñapterdvidhā bhedaḥ, (Pp_134)",
    "T04canprasu:5266": " evamavijñapterapi /",
    "T04canprasu:5267": " aviratilakṣaṇā avijñaptayaḥ viratilakṣaṇāśceti kṛtvā /",
    "T04canprasu:5268": " tatra aviratilakṣaṇā avijñaptayaḥ tadyathā adyaprabhṛti mayā prāṇinaṃ hatvā cauryaṃ",
    "T04canprasu:5269": " kṛtvā jīvikā parikalpayitavyeti pāpakarmābhyupagamātprabhṛti tadakāriṇo 'pi akuśalakarmābhyupagamahetukāḥ",
    "T04canprasu:5270": " satatasamitamavijñaptayaḥ samupajāyante /",
    "T04canprasu:5271": " kaivartādīnāṃca jālādiparikarmakālātprabhṛti tadakāriṇāmapi yā avijñaptaya upajāyante,",
    "T04canprasu:5272": " tā etā aviratilakṣaṇā avijñaptaya ityucyante /",
    "T04canprasu:5273": " yathā caitāstathā anyāḥ viratilakṣaṇāḥ kuśalasvabhāvā avijñaptayaḥ /",
    "T04canprasu:5274": " tadyathā- adyaprabhṛti prāṇātipātādibhyaḥ prativiramāmīti kāyavāgvijñaptiparisamāptikālakṣaṇātprabhṛti",
    "T04canprasu:5275": " taduttarakālaṃ pramattādyavasthasyāpi yāḥ kuśalopacayasvabhāvā avijñaptaya upajāyante,",
    "T04canprasu:5276": " tā etā viratilakṣaṇā avijñaptaya ityucyante /",
    "T04canprasu:5277": " etā rūpakriyāsvabhāvā api satyo vijñaptivat parānna vijñāpayantītyavijñaptayaḥ //",
    "T04canprasu:5278": " tathā paribhogānvayaṃ puṇyam,",
    "T04canprasu:5279": " kuśalamityarthaḥ /",
    "T04canprasu:5280": " paribhogena anvayaḥ asyeti paribhogānvayam /",
    "T04canprasu:5281": " paribhogaḥ parityaktasya vastunaḥ saṃghādibhirupabhogaḥ /",
    "T04canprasu:5282": " anvayaḥ anugamaḥ /",
    "T04canprasu:5283": " dāyakasaṃtānajaḥ kuśalopacaya ityarthaḥ //",
    "T04canprasu:5284": " apuṇyaṃ ca tathāvidham,",
    "T04canprasu:5285": " paribhogānvayamityarthaḥ /",
    "T04canprasu:5286": " tadyathā devakulādipratiṣṭhāpanam,",
    "T04canprasu:5287": " yatra sattvā hanyante /",
    "T04canprasu:5288": " yathā yathā hi tatkīrtau prāṇino hanyante,",
    "T04canprasu:5289": " tathā tathā taddevakulādyupabhogāt tatkartṛṇāṃ saṃtāne paribhogānvayamapuṇyamapi jāyate,",
    "T04canprasu:5290": " ityevamapuṇyaṃ ca tathāvidhaṃ bhavati //",
    "T04canprasu:5291": " cittābhisaṃskāramanaskarmalakṣaṇā cetanā ceti //",
    "T04canprasu:5292": " saṃkṣepeṇa etatsaptavidhaṃ karma bhavati- kuśalākuśalā vāk,",
    "T04canprasu:5293": " kuśalākuśalo viṣpandaḥ,",
    "T04canprasu:5294": " kuśalamavijñaptilakṣaṇam,",
    "T04canprasu:5295": " akuśalamavijñaptilakṣaṇam,",
    "T04canprasu:5296": " paribhogānvayaṃ puṇyam,",
    "T04canprasu:5297": " paribhogānvayamapuṇyam,",
    "T04canprasu:5298": " cetanā ceti //",
    "T04canprasu:5299": " ete ca sapta dharmāḥ karmāñjanāḥ karmatvenābhivyaktāḥ karmalakṣaṇāḥ smṛtāḥ // 5 //",
    "T04canprasu:5300": " atraike paricodayanti- yadetat karma bahuvidhamuktam,",
    "T04canprasu:5301": " tat kimā vipākakālādavatiṣṭhate,",
    "T04canprasu:5302": " atha na tiṣṭhati utpattyanantaravināśitvāt? yadi tāvat-",
    "T04canprasu:5303": " tiṣṭhatyā pākakālāccetkarma tannityatāmiyāt /",
    "T04canprasu:5304": " niruddhaṃ cenniruddhaṃ satkiṃ phalaṃ janayiṣyati // 6 //",
    "T04canprasu:5305": " yadi utpannaṃ sat karma āvipākakālaṃ svarūpeṇāvatiṣṭhate iti parikalpyate,",
    "T04canprasu:5306": " tad iyantaṃ kālamasya nityatā āpadyate vināśarahitatvāt /",
    "T04canprasu:5307": " paścādvināśasadbhāvānna nityatvamiti cet,",
    "T04canprasu:5308": " naitadevam,",
    "T04canprasu:5309": " pūrvaṃ vināśarahitasya ākāśādivat paścādapi vināśena saṃbandhābhāvāt /",
    "T04canprasu:5310": " vināśarahitasya ca asaṃskṛtatvaprasaṅgāt,",
    "T04canprasu:5311": " asaṃskṛtānāṃ ca vipākādarśanāt,",
    "T04canprasu:5312": " avipākatvena sadaivāvasthānāt nityatābhyupagama eva karmaṇāmupapadyate /",
    "T04canprasu:5313": " ityevaṃ tāvannityatve doṣaḥ /",
    "T04canprasu:5314": " atha utpādānantaravināśitvameva karmaṇāmabhyupetam,",
    "T04canprasu:5315": " nanu evaṃ sati-",
    "T04canprasu:5316": " niruddhaṃ cenniruddhaṃ sat kiṃ phalaṃ janayiṣyati /",
    "T04canprasu:5317": " abhāvībhūtaṃ sat karma avidyamānasvabhāvatvānnaiva phalaṃ janayiṣyatītyabhiprāyaḥ // 6 //",
    "T04canprasu:5318": " tatraike nikāyāntarīyāḥ parihāraṃ varṇayanti- utpattyanantaravināśitvātsaṃskārāṇām,",
    "T04canprasu:5319": " anityatvadoṣastāvadasmākaṃ nopapadyate /",
    "T04canprasu:5320": " yaccāpyuktam-",
    "T04canprasu:5321": " niruddhaṃ cenniruddhaṃ sat kiṃ phalaṃ janayiṣyati /",
    "T04canprasu:5322": " iti, atrāpi parihāraṃ brūmaḥ-",
    "T04canprasu:5323": " yo 'ṅkuraprabhṛtirbījātsaṃtāno 'bhipravartate /",
    "T04canprasu:5324": " tataḥ phalamṛte bījātsa ca nābhipravartate // 7 //",
    "T04canprasu:5325": " iha bījaṃ kṣaṇikamapi sat svajātīyabhāviphalaviśeṣaniṣpattisāmarthyaviśeṣayuktasyaiva saṃtānasya aṅkurakāṇḍanālapatrādyabhidhānasya hetubhāvamapyupagamya nirudhyate /",
    "T04canprasu:5326": " yaścāyamaṅkuraprabhṛtirbījātsaṃtānaḥ pravartate,",
    "T04canprasu:5327": " tasmāt krameṇa sahakārikāraṇavaikalye sati svalpādapi hetorvipulaphalapracaya upajāyate /",
    "T04canprasu:5328": " ṛte bījāt vinā bījāt sa ca aṅkurādisaṃtānaḥ nābhipravartate /",
    "T04canprasu:5329": " tadevaṃ tadbhāve bhāvitvena tadabhāve ca abhāvitvena bījahetukatvamaṅkurādisaṃtānasya phalasyopadarśitaṃ bhavati // 7 //",
    "T04canprasu:5330": " tadevam-",
    "T04canprasu:5331": " bījācca yasmātsaṃtānaḥ saṃtānācca phalodbhavaḥ /",
    "T04canprasu:5332": " bījapūrvaṃ phalaṃ tasmānnocchinnaṃ nāpi śāśvatam // 8 //",
    "T04canprasu:5333": " yadi iha bījamaprasūya aṅkurādisaṃtānaṃ jvālāṅgārādivirodhipratyayasāṃnidhyānnirudhyeta,",
    "T04canprasu:5334": " tadā tatra kāryasaṃtānapravṛttyadarśanāt syāducchedadarśanam /",
    "T04canprasu:5335": " yadi ca bījaṃ na nirudhyeta,",
    "T04canprasu:5336": " aṅkurādisaṃtānaśca pravarteta,",
    "T04canprasu:5337": " tadā bījasyānirodhābhyupagamācchāśvatadarśanaṃ syāt,",
    "T04canprasu:5338": " na caitadevam,",
    "T04canprasu:5339": " ityato nāsti bījasya śāśvatocchedadarśanaprasaṅgaḥ // 8 //",
    "T04canprasu:5340": " yathā ca bīje ayaṃ kramo 'nuvarṇitaḥ, evam-",
    "T04canprasu:5341": " yastasmāccittasaṃtānaścetaso 'bhipravartate /",
    "T04canprasu:5342": " tataḥ phalamṛte cittātsa ca nābhipravartate // 9 //",
    "T04canprasu:5343": " tasmāt kuśalākuśalacetanāviśeṣasaṃprayuktāccittād yaḥ cittasaṃtānastaddhetukaḥ pravartate,",
    "T04canprasu:5344": " tasmāt kuśalākuśalacetanāparibhāvitāccittasaṃtānāt sahakārikāraṇasaṃnidhānāvaikalye sati iṣṭamaniṣṭaṃ phalamupajāyate sugatidurgatiṣu /",
    "T04canprasu:5345": " ṛte tu taccitāt cittamantareṇa sa ca nābhipravartate // 9 //",
    "T04canprasu:5346": " tadevam-",
    "T04canprasu:5347": " cittācca yasmātsaṃtānaḥ saṃtānācca phalodbhavaḥ /",
    "T04canprasu:5348": " karmapūrvaṃ phalaṃ tasmānnocchinnaṃ nāpi śāśvatam // 10 //",
    "T04canprasu:5349": " yadi arhaccaramacittamiva taddhetuphalapāraṃparyāvicchinnakramavartino bhāvinaścittasaṃtānasya hetubhāvamanupagamya kuśalaṃ cittaṃ nirudhyeta,",
    "T04canprasu:5350": " tadā ucchinnaṃ tatkarma syāt /",
    "T04canprasu:5351": " athāpi anāgatasaṃtānasya hetubhāvamupagamya svarūpādapracyutaṃ syāt,",
    "T04canprasu:5352": " syāttadānīṃ karma śāśvatam /",
    "T04canprasu:5353": " na caitadevamiti /",
    "T04canprasu:5354": " tasmāt kṣaṇikakarmābhyupagame 'pi nāsti ucchedaśāśvatadarśanadvayaprasaṅga iti // 10 //",
    "T04canprasu:5355": " tadatra yathoditakarmaprabhedavyākhyāne daśa kuśalāḥ karmapathā vyākhyātāḥ / te ca-",
    "T04canprasu:5356": " dharmasya sādhanopāyāḥ śuklāḥ karmapathā daśa /",
    "T04canprasu:5357": " phalaṃ kāmaguṇāḥ pañca dharmasya pretya ceha ca // 11 //",
    "T04canprasu:5358": " ta ete daśa kuśalāḥ karmapathā dharmasya sādhanopāyā niṣpattihetubhūtā ityarthaḥ //",
    "T04canprasu:5359": " kaḥ punarasau kuśalakarmapathavyatirikto dharmo nāma,",
    "T04canprasu:5360": " yasyaite sādhanopāyatvena vyavasthāpyante? ucyate /",
    "T04canprasu:5361": " cittaviśeṣa eva kaścit dharmaśabdenoktaḥ //",
    "T04canprasu:5362": " ātmasaṃyamakaṃ cetaḥ parānugrāhakaṃ ca yat /",
    "T04canprasu:5363": " maitraṃ sa dharmaḥ",
    "T04canprasu:5364": " ityanena / athavā /",
    "T04canprasu:5365": " pariniṣṭhitarūpā ete daśa kuśalāḥ karmapathā dharmaśabdavācyā bhavanti,",
    "T04canprasu:5366": " kriyamāṇarūpāstu kuśalakarmapathavācyā bhavanti /",
    "T04canprasu:5367": " tadasya uktalakṣaṇasya ete daśa kuśalāḥ karmapathā niṣpattau hetutvena vyavasthāpyante /",
    "T04canprasu:5368": " kathaṃ punaratra prakrānte karmavibhāge daśa kuśalāḥ karmapathā iti? ucyate-",
    "T04canprasu:5369": " vāgviṣpando 'viratayo yāścāvijñaptisaṃjñitāḥ /",
    "T04canprasu:5370": " ityādinā kāyikāsrayaḥ karmapathāḥ vācikāścatvāro vyākhyātāḥ/",
    "T04canprasu:5371": " cetanā cetyanena abhidhyāvyāpādasamyagdṛṣṭayākhyāsrayo mānasā vyākhyātāḥ /",
    "T04canprasu:5372": " ityevaṃ daśāpi kuśalāḥ karmapathā atra vyākhyātāḥ /",
    "T04canprasu:5373": " te ca yathoditasya dharmasya niṣpattihetavo bhavanti /",
    "T04canprasu:5374": " asya ca dharmasya rūpaśabdagandharasaspraṣṭavyalakṣaṇāḥ pañca kāmaguṇāḥ /",
    "T04canprasu:5375": " pretya ca adṛṣṭe paraloke ityarthaḥ,",
    "T04canprasu:5376": " iha ceti ihaloke ityarthaḥ,",
    "T04canprasu:5377": " phalamupabhujyate iti // 11 //",
    "T04canprasu:5378": " evaṃ tāvadaikanikāyikairākṣepaparihāre varṇite sati,",
    "T04canprasu:5379": " tān prati apare doṣamudbhāvya anyākṣepaparihāraṃ varṇayantaḥ āhuḥ-",
    "T04canprasu:5380": " bahavaśca mahāntaśca doṣāḥ syurapi kalpanā /",
    "T04canprasu:5381": " yadyeṣā tena naivaiṣā kalpanātropapadyate // 12 //",
    "T04canprasu:5382": " yadi bījāṅkurasādharmyeṇa cittasaṃtāne śāśvatocchedadarśanadvayadoṣaprasaṅgaparihāraḥ syāt,",
    "T04canprasu:5383": " tadā bahavaśca doṣāḥ saṃkhyābahutvena mahāntaśca dṛṣṭādṛṣṭavirodhena parapakṣe prāpruvanti /",
    "T04canprasu:5384": " kathaṃ kṛtvā?",
    "T04canprasu:5385": " yadi hi bījasaṃtānadṛṣṭāntena śālibījāt śālyaṅkurādisaṃtāna eva pravartate,",
    "T04canprasu:5386": " na vijātīyaḥ,",
    "T04canprasu:5387": " śālyaṅkurādisaṃtānācca śāliphalameva upajāyate,",
    "T04canprasu:5388": " na bilvaphalam,",
    "T04canprasu:5389": " bhinnajātīyatvāt,",
    "T04canprasu:5390": " evamihāpi kuśalacittāt kuśalacittasaṃtāna eva syāt,",
    "T04canprasu:5391": " samānajātīyatvāt,",
    "T04canprasu:5392": " na akuśalāvyākṛtacittasaṃtānaḥ,",
    "T04canprasu:5393": " vijātīyatvāt /",
    "T04canprasu:5394": " evamakuśalāvyākṛtacittādakuśalāvyākṛtacittasaṃtāna eva syānnānyaḥ,",
    "T04canprasu:5395": " bhinnajātīyatvāt /",
    "T04canprasu:5396": " kāmarūpārūpyāvacarānāsravacittebhyaḥ sadṛśānāmeva cittānāṃ kāmarūpārūpyāvacarānāsravāṇāmutpādaḥ (Pp_137)",
    "T04canprasu:5397": " syāt, na bhinnajātīyānām /",
    "T04canprasu:5398": " manuṣyacittānmanuṣyacittameva syānna devanārakatiryagādyanyacittam /",
    "T04canprasu:5399": " tataśca yo devaḥ sa deva eva syāt,",
    "T04canprasu:5400": " yo manuṣyaḥ sa manuṣya eva syādityādi /",
    "T04canprasu:5401": " tataśca akuśalamapi kurvatāṃ devamanuṣyāṇāṃ gatiyonivarṇabuddhīndriyabalarūpabhogādi vaicitryaṃ na syādapāyapatanaṃ ca /",
    "T04canprasu:5402": " iṣyate caitatsarvamiti /",
    "T04canprasu:5403": " evaṃ bahavaśca mahāntaśca doṣā yasmādbījasaṃtānasādharmyakalpanāyāṃ prasajyante,",
    "T04canprasu:5404": " tasmānnaiṣā kalpanā atropapadyate // 12 //",
    "T04canprasu:5405": " imāṃ punaḥ pravakṣyāmi kalpanāṃ yātra yojyate /",
    "T04canprasu:5406": " buddhaiḥ pratyekabuddhaiśca śrāvakaiścānuvarṇitām // 13 //",
    "T04canprasu:5407": " kā cāsau kalpanetyāha-",
    "T04canprasu:5408": " patraṃ yathāvipraṇāśastatharṇamiva karma ca /",
    "T04canprasu:5409": " caturvidho dhātutaḥ sa prakṛtyāvyākṛtaśca saḥ // 14 //",
    "T04canprasu:5410": " iha kuśalaṃ karma kṛtaṃ sat utpādānantarameva nirudhyate,",
    "T04canprasu:5411": " na ca tasminniruddhe phalābhāvaprasaṅgaḥ /",
    "T04canprasu:5412": " yasmād yadaiva tatkarma utpadyate,",
    "T04canprasu:5413": " tadā etasya karmaṇo 'vipraṇāśo nāma viprayukto dharmaḥ kartuḥ saṃtāne samupajāyate ṛṇapatrasthānīyaḥ /",
    "T04canprasu:5414": " tadevaṃ patraṃ yathā avipraṇāśaḥ tathā veditavyaḥ /",
    "T04canprasu:5415": " yasya ca asau avipraṇāśākhyo dharma utpadyate,",
    "T04canprasu:5416": " ṛṇamiva tatkarma veditavyam /",
    "T04canprasu:5417": " yathā ca ṛṇapatrāvasthānāt prayukte 'pi dhane dhanino na dhananāśo bhavati,",
    "T04canprasu:5418": " saṃbadhyata eva sa kālāntareṇa pañcamena dhanaskandhena,",
    "T04canprasu:5419": " tathā vinaṣṭe 'pi karmaṇi avipraṇāśākhyadharmāntarāvasthānāt tannimittakena phalena abhisaṃbadhyata eva kartā /",
    "T04canprasu:5420": " yathā ca ṛṇapatraṃ dāturdhanābhyāgamaṃ kṛtvā nirmuktaṃ sat punarapi vidyamānaṃ vā avidyamānaṃ vā na dhanābhyāgame samartham,",
    "T04canprasu:5421": " evamavipraṇāśo 'pi dattavipākaḥ san vidyamāno vā avidyamāno vā na śaknoti nirmuktapatravat kartuḥ punarapi vipākasaṃbandhaṃ kartum //",
    "T04canprasu:5422": " yaścāyamavipraṇāśo 'smābhiruktaḥ sūtrāntaroktaḥ,",
    "T04canprasu:5423": " caturvidho dhātutaḥ sa kāmarūpārūpyāvacarānāsravabhedāt,",
    "T04canprasu:5424": " prakṛtyā avyākṛtaśca saḥ /",
    "T04canprasu:5425": " kuśalākuśalatvena avyākaraṇādavyākṛta evāvipraṇāśaḥ /",
    "T04canprasu:5426": " yadi asau akuśalānāṃ karmaṇāmakuśalaḥ syāt,",
    "T04canprasu:5427": " tadā kāmaṃ vītarāgāṇāṃ na syāt /",
    "T04canprasu:5428": " yadi ca kuśalānām,",
    "T04canprasu:5429": " kuśalaḥ syāt,",
    "T04canprasu:5430": " samucchinnakuśalamūlānāṃ sa na syāt /",
    "T04canprasu:5431": " tasmāt prakṛtyavyākṛta evāsau // 14 //",
    "T04canprasu:5432": " kiṃ ca /",
    "T04canprasu:5433": " prahāṇato na praheyo bhāvanāheya eva vā /",
    "T04canprasu:5434": " sa cāyamavipraṇāśaḥ prahāṇato na praheyaḥ /",
    "T04canprasu:5435": " pārthagjanikāni karmāṇi darśanamārgeṇaiva prahīyante mā bhūdāryaḥ pṛthagjanakarmasamanvāgata iti /",
    "T04canprasu:5436": " avipraṇāśastu tatkarmaprahāṇe 'pi darśanamārgeṇa na prahīyate,",
    "T04canprasu:5437": " kiṃ tu bhāvanāmārgeṇa vā tasyā prahāṇaṃ bhavati /",
    "T04canprasu:5438": " dhātusamatikramaṇapraheya eveti vāśabdo vikalpārthaḥ //",
    "T04canprasu:5439": " yataścaivamavipraṇāśaḥ karmavināśe 'pi na naśyati,",
    "T04canprasu:5440": " karmaprahāṇe 'pi na prahīyate,",
    "T04canprasu:5441": " tasmādavipraṇāśena jāyate karmaṇāṃ phalam // 15 //",
    "T04canprasu:5442": " yadi punarapi asya avipraṇāśasya karmaṇaḥ prahāṇena prahāṇātprahāṇataḥ prahāṇaṃ syāt karmaṇaśca saṃkrameṇa karmaṇo vināśena karmāntarasaṃmukhībhāvena vināśaḥ syāt,",
    "T04canprasu:5443": " ko doṣaḥ syāditi? ucyate-",
    "T04canprasu:5444": " prahāṇataḥ praheyaḥ syātkarmaṇaḥ saṃkrameṇa vā /",
    "T04canprasu:5445": " yadi doṣāḥ prasajyeraṃstatra karmavadhādayaḥ // 16 //",
    "T04canprasu:5446": " yadi darśanamārgeṇa pārthagjanikakarmavadavipraṇāśaḥ prahīyeta,",
    "T04canprasu:5447": " tadā karmaṇo vināśa eva syāt /",
    "T04canprasu:5448": " karmavināśācca āryāṇāmiṣṭāniṣṭakarmaphalavipākaḥ pūrvakarmaphalahetuko na syāt /",
    "T04canprasu:5449": " akṛtasyaiva karmaṇaḥ phalodayaḥ syāt /",
    "T04canprasu:5450": " karmaphalābhāvadarśanācca mithyādarśanaṃ syāditi /",
    "T04canprasu:5451": " evaṃ karmavadhādayo doṣāḥ prasajyante prahāṇataḥ praheyatvābhyupagame sati avipraṇāśasya /",
    "T04canprasu:5452": " evaṃ karmaṇaḥ saṃkrame 'pi yojyam // 16 //",
    "T04canprasu:5453": " sarveṣāṃ viṣabhāgānāṃ sabhāgānāṃ ca karmaṇām /",
    "T04canprasu:5454": " pratisaṃdhau sadhātūnāmeka utpadyate tu saḥ // 17 //",
    "T04canprasu:5455": " bhinnajātīyāni karmāṇi viṣabhāgāni /",
    "T04canprasu:5456": " sadṛśāni sabhāgāni /",
    "T04canprasu:5457": " teṣāṃ sarveṣāmeva sabhāgānāṃ ca viṣabhāgānāṃ ca karmaṇāṃ kāmarūpārūpyadhātupratisaṃdhiṣu sarvakarmāpamardanaḥ eka eva avipraṇāśa utpadyate /",
    "T04canprasu:5458": " sa cāpi sadhātūnāṃ samānadhātukānāmeva utpadyate na viṣabhāgadhātukānām // 17 //",
    "T04canprasu:5459": " karmaṇaḥ karmaṇo dṛṣṭe dharma utpadyate tu saḥ /",
    "T04canprasu:5460": " dviprakārasya sarvasya vipakke 'pi ca tiṣṭhati // 18 //",
    "T04canprasu:5461": " sa cāyamavipraṇāśākhyo dharmaḥ sarvasyaiva karmaṇaḥ cetanācetayitvāsvabhāvasya sāsravānāsravabhedena",
    "T04canprasu:5462": " vā dviprakārabhinnasya dṛṣṭe dharme ihaiva janmani karmaṇaḥ karmaṇaḥ ekaiko 'vipraṇāśa utpadyate /",
    "T04canprasu:5463": " sa cāyamavipraṇāśo vipakke 'pi vipāke nāvaśyaṃ nirudhyate,",
    "T04canprasu:5464": " nirbhuktapatravacca vidyamāno 'pi san na śaknoti punarapi vipaktum // 18 //",
    "T04canprasu:5465": " phalavyatikramādvā sa maraṇādvā nirudhyate /",
    "T04canprasu:5466": " anāsravaṃ sāsravaṃ ca vibhāgaṃ tatra lakṣayet // 19 //",
    "T04canprasu:5467": " tatra phalavyatikramānnirudhyate /",
    "T04canprasu:5468": " yathoktam- bhāvanāheya eveti /",
    "T04canprasu:5469": " maraṇānnirudhyate / yathoktam-",
    "T04canprasu:5470": " pratisaṃdhau sadhātūnāmeka utpadyate tu saḥ / iti /",
    "T04canprasu:5471": " sa cāyaṃ sāsravāṇāṃ sāsravaḥ,",
    "T04canprasu:5472": " anāsravāṇāmanāsravaḥ ityevaṃ vibhāgaṃ lakṣayet // 19 //",
    "T04canprasu:5473": " tadevam-",
    "T04canprasu:5474": " śūnyatā ca na cocchedaḥ saṃsāraśca na śāśvatam /",
    "T04canprasu:5475": " karmaṇo 'vipraṇāśaśca dharmo buddhena deśitaḥ // 20 //",
    "T04canprasu:5476": " yasmāt karma kṛtaṃ sat nirudhyate,",
    "T04canprasu:5477": " na svabhāvenāvatiṣṭhate,",
    "T04canprasu:5478": " tasmāt karmaṇaḥ svabhāvenāvasthānāt śūnyatā copapadyate /",
    "T04canprasu:5479": " na caivaṃ karmaṇo 'navasthānāducchedadarśanaprasaṅgaḥ,",
    "T04canprasu:5480": " avipraṇāśaparigraheṇa karmavipākasadbhāvāt /",
    "T04canprasu:5481": " vipākābhāve hi karmaṇaḥ ucchedadarśanaṃ syāt /",
    "T04canprasu:5482": " avipraṇāśadharmasadbhāvāt (Pp_139)",
    "T04canprasu:5483": " bījasaṃtānasādharmyaparikalpanābhāvācca nānāgatijātiyonidhātubhedabhinnaśca pāñcagatikaḥ saṃsāro vicitraḥ siddho bhavati /",
    "T04canprasu:5484": " na ca śāśvatavādaprasaṅgaḥ,",
    "T04canprasu:5485": " karmaṇaḥ svarūpeṇāvasthānānabhyupagamāt /",
    "T04canprasu:5486": " karmaṇāṃ ca avipraṇāśaḥ,",
    "T04canprasu:5487": " avipraṇāśasadbhāvāt, iti /",
    "T04canprasu:5488": " evaṃ niravaśeṣāvidyānidrāpagamādvibuddhena bhagavatā yasmādayaṃ dharmo deśitaḥ,",
    "T04canprasu:5489": " tasmād yatpūrvaṃmuktaṃ pareṇa-",
    "T04canprasu:5490": " tiṣṭhatyā pākakālāccet karma tannityatāmiyāt /",
    "T04canprasu:5491": " niruddhaṃ cenniruddhaṃ sat kiṃ phalaṃ janayiṣyati // iti,",
    "T04canprasu:5492": " tadasmatpakṣe nopapadyate iti /",
    "T04canprasu:5493": " tasmādasmābhirupavarṇitakalpanaiva nyāyyā iti // 20 //",
    "T04canprasu:5494": " atrocyate- kimiha bhavanto gandharvanagaraprākārapatanātiśaṅkitayā atīvodvignāḥ tatparirakṣāpariśramāyāsamāpannāḥ,",
    "T04canprasu:5495": " ye nāma yūyaṃ karmaṇyanupapadyamāne tatphalanimittaṃ vipravadadhvam?",
    "T04canprasu:5496": " yadi hi karmaṇaḥ svarūpeṇaivotpādaḥ syāt,",
    "T04canprasu:5497": " tasya āvipākamavasthānānnityatvaṃ syāt,",
    "T04canprasu:5498": " vināśāducchedaḥ syāt /",
    "T04canprasu:5499": " yadā tu karma naivotpadyate svabhāvaśūnyatvāt,",
    "T04canprasu:5500": " tadā tasya kuto 'vasthānaṃ vināśo vā,",
    "T04canprasu:5501": " yata eṣā cintā syāt? atrāha-",
    "T04canprasu:5502": " karma notpadyate kasmāt",
    "T04canprasu:5503": " ācārya āha-",
    "T04canprasu:5504": " niḥsvabhāvaṃ yatastataḥ /",
    "T04canprasu:5505": " yasmānniḥsvabhāvaṃ karma tasmānnotpadyate /",
    "T04canprasu:5506": " yadi khalvevaṃ niḥsvabhāvatvātkarma notpadyate,",
    "T04canprasu:5507": " tat kathamevamuktaṃ bhagavatā-",
    "T04canprasu:5508": " na praṇaśyanyi karmāṇi kalpakoṭiśatairapi /",
    "T04canprasu:5509": " sāmagrīṃ prāpya kālaṃ ca phalanti khalu dehinām // iti?",
    "T04canprasu:5510": " ucyate-",
    "T04canprasu:5511": " yasmācca tadanutpannaṃ na tasmādvipraṇaśyati // 21 //",
    "T04canprasu:5512": " ityevaṃ bhagavato 'bhiprāya iti /",
    "T04canprasu:5513": " ato nāyamasmākaṃ bādhako vidhiriti /21 //",
    "T04canprasu:5514": " avaśyaṃ caitadevaṃ vijñeyam- niḥsvabhāvaṃ karmeti / anyathā hi-",
    "T04canprasu:5515": " karma svabhāvataścetsyācchāśvataṃ syādasaṃśayam /",
    "T04canprasu:5516": " akṛtaṃ ca bhavetkarma kriyate na hi śāśvatam // 22 //",
    "T04canprasu:5517": " yadi hi karma svabhāvataḥ syāt,",
    "T04canprasu:5518": " muktasaṃśayaṃ tacchāśvataṃ syāt,",
    "T04canprasu:5519": " svabhāvasyānyathābhāvābhāvāt /",
    "T04canprasu:5520": " tataśca akṛtameva karma bhavet /",
    "T04canprasu:5521": " kartuḥ svatantrasya kriyayā yadīpsitatamaṃ tatkarma /",
    "T04canprasu:5522": " etacca na yujyate /",
    "T04canprasu:5523": " kiṃ kāraṇam?",
    "T04canprasu:5524": " yasmāt kriyate na hi śāśvatam /",
    "T04canprasu:5525": " śāśvataṃ hi nāma tad yadvidyamānasattākam /",
    "T04canprasu:5526": " yacca vidyamānaṃ tasya karaṇānupapatteḥ tannaiva kāraṇamapekṣata iti // 22 //",
    "T04canprasu:5527": " śubhāśubhe karmaṇi akṛta eva sakalasya lokasya vipāko yasmāt, tataśca-",
    "T04canprasu:5528": " akṛtābhyāgamabhayaṃ syātkarmākṛtakaṃ yadi /",
    "T04canprasu:5529": " abrahmacaryavāsaśca doṣastatra prasajyate // 23 //",
    "T04canprasu:5530": " yadi hi akṛtaṃ karma bhavet,",
    "T04canprasu:5531": " tadā akṛtābhyāgamabhayaṃ syāt /",
    "T04canprasu:5532": " yenāpi hi prāṇātipātādikaṃ na kṛtam,",
    "T04canprasu:5533": " tasyāpi akṛtamapi sat tat karma astyeveti tenāpyasya saṃbandhādakṛtābhyāgamabhayaṃ syāt /",
    "T04canprasu:5534": " abrahmacaryavāsaśca tatra pakṣe prāpnoti /",
    "T04canprasu:5535": " kiṃ kāraṇam?",
    "T04canprasu:5536": " pariśuddhabrahmacaryavāsānna kasyacinnirvāṇena bhavitavyaṃ syāt // 23 //",
    "T04canprasu:5537": " kiṃ cātaḥ?",
    "T04canprasu:5538": " vyavahārā virudhyante sarva eva na saṃśayaḥ /",
    "T04canprasu:5539": " puṇyapāpakṛtornaiva pravibhāgaśca yujyate // 24 //",
    "T04canprasu:5540": " ye hi ete kṛṣivāṇijyagorakṣādayaḥ kriyārambhāḥ phalārthamārabhyante,",
    "T04canprasu:5541": " teṣāṃ sarveṣāmakṛtānāmeva vidyamānatvāt prārambhavaiyarthyaṃ syāt /",
    "T04canprasu:5542": " ghaṭaṃ kuru,",
    "T04canprasu:5543": " paṭaṃ kuru,",
    "T04canprasu:5544": " ityevamādayaśca sarva eva laukikavyavahārā virudhyante,",
    "T04canprasu:5545": " ghaṭādīnāṃ sarveṣāmeva vidyamānatvāt /",
    "T04canprasu:5546": " puṇyakṛdayam,",
    "T04canprasu:5547": " pāpakṛdayam,",
    "T04canprasu:5548": " iti ca pravibhāgo na prāpnoti,",
    "T04canprasu:5549": " ubhayorapi puṇyapāpakṛtoḥ akṛtayorapi puṇyapāpayoḥ pratyekaṃ vidyamānatvāt // 24 //",
    "T04canprasu:5550": " kiṃ ca-",
    "T04canprasu:5551": " tadvipakvavipākaṃ ca punareva vipakṣyati /",
    "T04canprasu:5552": " karma vyavasthitaṃ yasmāttasmātsvābhāvikaṃ yadi // 25 //",
    "T04canprasu:5553": " vipakvavipākasyāpi karmaṇaḥ punarvipākadānamāpadyate svarūpādapracyutatvāt,",
    "T04canprasu:5554": " avipakvavipākāvasthāyāmiva /",
    "T04canprasu:5555": " tadevaṃ yadi karma svābhāvikamiti manyase,",
    "T04canprasu:5556": " yasmāt tatkarma vyavasthitamasti tasmānniḥsaṃśayaṃ yathopavarṇitā doṣāḥ prāpnuvanti sasvabhāvatve /",
    "T04canprasu:5557": " tasmānniḥsvabhāvaṃ karma,",
    "T04canprasu:5558": " yataśca niḥsvabhāvaṃ karma,",
    "T04canprasu:5559": " tasmācchāśvatocchedadarśanaprasaṅgo naivāsmākamevaṃ vyācakṣamāṇānāmāpadyate iti // 25 //",
    "T04canprasu:5560": " atrāha- vidyata eva svabhāvataḥ karma,",
    "T04canprasu:5561": " tatkāraṇasadbhāvāt /",
    "T04canprasu:5562": " iha yannāsti,",
    "T04canprasu:5563": " na tasya kāraṇamasti [kūrma] romakūpaprāvārasyeva /",
    "T04canprasu:5564": " asti ca karmaṇaḥ kāraṇaṃ kleśāḥ /",
    "T04canprasu:5565": " avidyāpratyayāḥ saṃskārāḥ,",
    "T04canprasu:5566": " ..... upādānapratyayo bhavaḥ,",
    "T04canprasu:5567": " iti vacanāt /",
    "T04canprasu:5568": " tasmādvidyata eva karma svabhāvataḥ iti /",
    "T04canprasu:5569": " ucyate /",
    "T04canprasu:5570": " ayuktameva /",
    "T04canprasu:5571": " kiṃ kāraṇam? yasmāt-",
    "T04canprasu:5572": " karma kleśātmakaṃ cedaṃ te ca kleśā na tattvataḥ /",
    "T04canprasu:5573": " na cette tattvataḥ kleśāḥ karma syāttattvataḥ katham // 26 //",
    "T04canprasu:5574": " ihedaṃ karma kleśātmakaṃ kleśahetukam /",
    "T04canprasu:5575": " te ca kleśāstattvato na santi /",
    "T04canprasu:5576": " vakṣyati hi-",
    "T04canprasu:5577": " śubhāśubhaviparyāsān saṃbhavanti pratītya ye /",
    "T04canprasu:5578": " te svabhāvānna vidyante tasmātkleśā na tattvataḥ // iti /",
    "T04canprasu:5579": " tadevaṃ tāvat na tattvataḥ kleśāḥ,",
    "T04canprasu:5580": " taddhetukaṃ karma tadānīṃ kutastattvato bhaviṣyati?",
    "T04canprasu:5581": " tasmānnāsti karma svabhāvataḥ // 26 //",
    "T04canprasu:5582": " atrāha- vidyanta eva kleśā karmāṇi ca,",
    "T04canprasu:5583": " tatkāryasadbhāvāt /",
    "T04canprasu:5584": " iha hi kleśakarmaṇāṃ dehākhyaṃ kāryamupalabhyate /",
    "T04canprasu:5585": " yasya ca kāryamupalabhyate tadasti,",
    "T04canprasu:5586": " avidyamānasya khapuṣpādeḥ kāryādarśanāt iti /",
    "T04canprasu:5587": " ucyate /",
    "T04canprasu:5588": " syuḥ kleśāḥ karmāṇi ca,",
    "T04canprasu:5589": " yadi tatkāryaṃ dehā vidyeran /",
    "T04canprasu:5590": " na tu vidyante ityāha-",
    "T04canprasu:5591": " karma kleśāśca dehānāṃ pratyayāḥ samudāhṛtāḥ /",
    "T04canprasu:5592": " karma kleśāśca te śūnyā yadi deheṣu kā kathā // 27 //",
    "T04canprasu:5593": " yathā karma kleśāśca śūnyāḥ,",
    "T04canprasu:5594": " tathā pratipāditam /",
    "T04canprasu:5595": " tataśca karma kleśā yadā na santi,",
    "T04canprasu:5596": " tadā tatkāryāṇāṃ dehānāmasattve kā kathā bhaviṣyati?",
    "T04canprasu:5597": " nāstitvaṃ teṣāṃ pūrvameva siddhaṃ yasmāt,",
    "T04canprasu:5598": " tasmānnānna kaścidvaktavyaviśeṣo 'stītyabhiprāyaḥ // 27 //",
    "T04canprasu:5599": " atrāha- vidyata eva svabhāvataḥ karma,",
    "T04canprasu:5600": " tatphalabhoktṛsadbhāvāt /",
    "T04canprasu:5601": " yannāsti, na tasya phalopabhoktāsti,",
    "T04canprasu:5602": " tadyathā gaganacūtaphalasyeti /",
    "T04canprasu:5603": " asti ca karmaṇaḥ phalopabhoktā-",
    "T04canprasu:5604": " avidyānivṛto jantustṛṣṇāsaṃyojanaśca saḥ /",
    "T04canprasu:5605": " sa bhoktā sa ca na karturanyo na ca sa eva saḥ // 28 //",
    "T04canprasu:5606": " tatra avidyā ajñānaṃ tamaḥ saṃmoha iti paryāyāḥ /",
    "T04canprasu:5607": " avidyayā nivṛtaśchāditaḥ /",
    "T04canprasu:5608": " pāñcagatikasaṃsāre punaḥ punarjāyata iti jantuḥ /",
    "T04canprasu:5609": " sattvaḥ pudgalaḥ prāṇīti tasyaiva paryāyāḥ /",
    "T04canprasu:5610": " tṛṣṇā rāgaḥ saktirvisaktiśceti paryāyāḥ /",
    "T04canprasu:5611": " saṃyojanaṃ bandhanam /",
    "T04canprasu:5612": " tṛṣṇā saṃyojanamasyeti tṛṣṇāsaṃyojanaḥ tṛṣṇābandhana ityarthaḥ /",
    "T04canprasu:5613": " yathoktaṃ sūtre- avidyānivṛtāḥ sattvāstṛṣṇāsaṃyojanāḥ iti /",
    "T04canprasu:5614": " atha ca punaridaṃ pāpaṃ karma svayameva kṛtam,",
    "T04canprasu:5615": " asya svayameva vipākaḥ pratyanubhavitavyaḥ iti vacanāt /",
    "T04canprasu:5616": " sa ca bhoktā karmaphalasya /",
    "T04canprasu:5617": " sa ca na karturanyaḥ,",
    "T04canprasu:5618": " na ca sa eva saḥ /",
    "T04canprasu:5619": " tattvānyatvāvācyatvāt /",
    "T04canprasu:5620": " tasmāt phalopabhoktṛsadbhāvādastyeva karmeti // 28 //",
    "T04canprasu:5621": " atrocyate- syātkarmaṇaḥ kartā karmaphalasya copabhoktā yadi karmaiva syāt /",
    "T04canprasu:5622": " na tvasti /",
    "T04canprasu:5623": " kathaṃ kṛtvā?",
    "T04canprasu:5624": " na pratyayasamutpannaṃ nāpratyayasamutthitam /",
    "T04canprasu:5625": " asti yasmādidaṃ karma tasmātkartāpi nāstyataḥ // 29 //",
    "T04canprasu:5626": " karma cennāsti kartā ca kutaḥ syātkarmajaṃ phalam /",
    "T04canprasu:5627": " asatyatha phale bhoktā kuta eva bhaviṣyati // 30 //",
    "T04canprasu:5628": " yadi karma nāma kiṃcitsyāt,",
    "T04canprasu:5629": " tat pratyayasamutpannaṃ vā bhavet,",
    "T04canprasu:5630": " apratyayasamutpannaṃ vā?",
    "T04canprasu:5631": " yadi tāvat pratyayasamutpannamiṣyate,",
    "T04canprasu:5632": " tanna yuktam,",
    "T04canprasu:5633": " pratyayaparīkṣāyāmuktadoṣatvāt /",
    "T04canprasu:5634": " atha apratyayajanitaṃ nirhetukam,",
    "T04canprasu:5635": " tadapi- hetāvasati kāryaṃ ca kāraṇaṃ ca ityādinā karmakārakaparīkṣāyāṃ vistareṇa pratipāditam /",
    "T04canprasu:5636": " yataścaivaṃ pratyayasamutpannaṃ vā apratyayasamutpannaṃ vā karmedaṃ na saṃbhavati,",
    "T04canprasu:5637": " tasmādasya karmaṇaḥ kartāpi na saṃbhavati /",
    "T04canprasu:5638": " yadā caivaṃ karma ca kartā ca nāsti,",
    "T04canprasu:5639": " tadā nirhetukaṃ karmajaṃ phalaṃ kuto bhaviṣyatīti,",
    "T04canprasu:5640": " asati ca phale kuta eva phalabhoktā bhaviṣyatīti,",
    "T04canprasu:5641": " sarvametat svabhāvato 'saṃvidyamānameveti vijñeyam //",
    "T04canprasu:5642": " atrāha- yadi evaṃ naiḥsvābhāvyaṃ bhāvānāṃ vyavasthāpitaṃ bhavati,",
    "T04canprasu:5643": " yattarhi etaduktaṃ bhagavatā- svayaṃ kṛtasya karmaṇaḥ svayameva vipākaḥ pratyanubhavitavyaḥ iti,",
    "T04canprasu:5644": " tadetat sarvamamunā nyāyena apākṛtaṃ bhavati /",
    "T04canprasu:5645": " karmaphalāpavādācca pradhānanāstiko bhavāniti /",
    "T04canprasu:5646": " ucyate /",
    "T04canprasu:5647": " na vayaṃ nāstikāḥ /",
    "T04canprasu:5648": " astitvanāstitvadvayavādanirāsena tu vayaṃ nirvāṇapuragāminamadvayapathaṃ vidyotayāmaḥ /",
    "T04canprasu:5649": " na ca karmakartṛphalādikaṃ nāstīti brūma,",
    "T04canprasu:5650": " kiṃ tarhi niḥsvabhāvametaditi vyavasthāpayāmaḥ /",
    "T04canprasu:5651": " atha manyase- niḥsvabhāvānāṃ bhāvānāṃ vyāpārakaraṇānupapatteḥ tadavastha eva doṣa iti,",
    "T04canprasu:5652": " etadapi nāsti /",
    "T04canprasu:5653": " sasvabhāvānāmeva vyāpārādarśanāt /",
    "T04canprasu:5654": " niḥsvabhāvānāmeva vyāpāradarśanāt /",
    "T04canprasu:5655": " tathāhi niḥsvabhāvā eva santo ghaṭādayaḥ loke svakāryakṛt upalabhyante // 30 //",
    "T04canprasu:5656": " api ca / amuṣmād dṛṣṭāntāt spaṣṭatarādayamartho 'vasīyatām-",
    "T04canprasu:5657": " yathā nirmitakaṃ śāstā nirmimītarddhisaṃpadā /",
    "T04canprasu:5658": " nirmito nirmimītānyaṃ sa ca nirmitakaḥ punaḥ // 31 //",
    "T04canprasu:5659": " tadyathā- ekaṃ nirmitakaṃ śāstā buddho bhagavān ṛddhisaṃpadā ṛddhiprabhāveṇa nirmimīta,",
    "T04canprasu:5660": " sa cāpi nirmitakaḥ punaḥ yo 'yaṃ buddhena bhagavatā nirmitaḥ,",
    "T04canprasu:5661": " sa punarbhūyo 'nyamaparaṃ nirmitakaṃ nirmimīta /",
    "T04canprasu:5662": " tatra ya eṣa nirmitakaḥ aparasya nirmitakasya nirmātā,",
    "T04canprasu:5663": " sa śūnyaḥ niḥsvabhāvaḥ,",
    "T04canprasu:5664": " tathāgatasvabhāvarahita ityarthaḥ /",
    "T04canprasu:5665": " yaścāyamaparo nirmitakaḥ,",
    "T04canprasu:5666": " yonirmitakena nirmitaḥ,",
    "T04canprasu:5667": " asāvapi śūnyo nisvabhāvaḥ,",
    "T04canprasu:5668": " tathāgatasvabhāvarahita ityarthaḥ /",
    "T04canprasu:5669": " yathātra niḥsvabhāvānāṃ nisvabhāvakāryakṛttvaṃ karmakartṛvyapadeśaśca bhavati,",
    "T04canprasu:5670": " tathā nirmitakākāraḥ kartā karma ca tatkṛtam /",
    "T04canprasu:5671": " tadyathā nirmitenānyo nirmito nirmitastathā // 32 //",
    "T04canprasu:5672": " yo hyatra karmaṇaḥ kartā sa nirmitakākāraḥ svabhāvaśūnyaḥ /",
    "T04canprasu:5673": " tena ca svabhāvaśūnyena svatantrakartrā yat kiṃcit karma kriyate,",
    "T04canprasu:5674": " tadapi svabhāvaśūnyam /",
    "T04canprasu:5675": " tadyathā nirmitakena anyo nirmitako nirmitaḥ tathā veditavyam /",
    "T04canprasu:5676": " yathoktamāgame-",
    "T04canprasu:5677": " ekasya bhāṣamāṇasya sarve bhāṣanti nirmitāḥ /",
    "T04canprasu:5678": " ekasya tūṣṇīṃbhūtasya sarve tūṣṇīṃbhavanti hi //",
    "T04canprasu:5679": " tasmādadvayavādināṃ mādhyamikānāṃ kuto mithyādarśanam?",
    "T04canprasu:5680": " uktaṃ ca āryasamādhirāje-",
    "T04canprasu:5681": " yada sugatu kathāṃ katheti nātho vīthigatān manujān kṛpāyamānaḥ /",
    "T04canprasu:5682": " nirmita jinu tatra nirminitva vicarati teṣu praṇītabuddhadharmān //",
    "T04canprasu:5683": " prāṇiśatasahasra taṃ śruṇitvā praṇidadhayiṃsu varāgrabuddhajñāne /",
    "T04canprasu:5684": " kada vaya labhi jñānamevarūpaṃ āśaya jñātva jino 'sya vyākaroti //",
    "T04canprasu:5685": " raśmi śatasahasra aprameyān avasiri pādatalehi dharmarājā /",
    "T04canprasu:5686": " sarvi niraya śītalā bhavanti dukhamapanīya sukhaṃ ca vedayanti //",
    "T04canprasu:5687": " dharma daśabalaprabhāṣite 'tra marumanujāna viśuddha bhoti cakṣuḥ /",
    "T04canprasu:5688": " ityādi /",
    "T04canprasu:5689": " keci spṛha janenti tatra kāle parama acintya tehi labdhalābhā /",
    "T04canprasu:5690": " yehi jinu nimantrito narendro na ca pariyanta teṣu dakṣiṇāyā //",
    "T04canprasu:5691": " ityādi vistaraḥ //",
    "T04canprasu:5692": " tathā āryavimalakīrtinirdeśe-",
    "T04canprasu:5693": " tannirmitabodhisattvena gandhasugandhāyāṃ lokadhātau samantabhadratathāgatopabhuktaśeṣaṃ",
    "T04canprasu:5694": " bhojanamānītaṃ nānāvyañjanakhādyādisaṃprayuktaṃ pṛthakpṛthagvividharasamekabhojanena",
    "T04canprasu:5695": " sarvaṃ tacchrāvakabodhisattvasaṃgharājarājāmātyapurohitāntaḥ puradauvārikasārthavāhādijanapadaṃ",
    "T04canprasu:5696": " saṃtarpya prītyākāraṃ nāma mahāsamādhiṃ lambhayāmāsa / iti //",
    "T04canprasu:5697": " vinaye ca paṭhayate-",
    "T04canprasu:5698": " pāpabhikṣurapratirūpako bhagavatā bhikṣurabhinirmitaḥ /",
    "T04canprasu:5699": " tadvacanena śīlavato 'pi viśuddhipratijñāsaṃvāsaḥ prajñaptaḥ iti // 32 //",
    "T04canprasu:5700": " na ca kevalaṃ nirmāṇadṛṣṭāntena naiḥsvabhāvyadarśanamupapadyamānarūpam,",
    "T04canprasu:5701": " api ca amībhyo dṛṣṭāntebhyaḥ sphuṭaṃ naiḥsvabhāvyaṃ bhāvānāṃ pratīyatāmiti pratipādayannāha-",
    "T04canprasu:5702": " kleśāḥ karmāṇi dehāśca kartāraśca phalāni ca /",
    "T04canprasu:5703": " gandharvanagarākārā marīcisvapnasaṃnibhāḥ // 33 //",
    "T04canprasu:5704": " tatra kleśā rāgādayaḥ,",
    "T04canprasu:5705": " kliśnanti sattvacittasaṃtānānīti kṛtvā /",
    "T04canprasu:5706": " karmāṇi kuśalākuśalāneñjyāni /",
    "T04canprasu:5707": " dehāḥ śarīrāṇi /",
    "T04canprasu:5708": " kartāraḥ ātmānaḥ /",
    "T04canprasu:5709": " phalāni vipākādhipatyaniṣyandādīni /",
    "T04canprasu:5710": " ta ete kleśādayo 'rthāḥ gandharvanagarādivanniḥsvabhāvāḥ veditavyāḥ /",
    "T04canprasu:5711": " tasmānmādhyamikānāmeva bhāvānāṃ svabhāvānabhyupagamācchāśvatocchedadarśanadvayaprasaṅgo nāstīti vijñeyam //",
    "T04canprasu:5712": " atra ca karmaphalasaṃbandhavicāre kucodyaśeṣākṣepaparihāro madhyamakāvatārādvistareṇāvaseyaḥ //",
    "T04canprasu:5713": " yathoktamāryaratnakūṭasūtre-",
    "T04canprasu:5714": " pañca ca bhikṣuśatāni dhyānalābhīni utthāyāsanebhyaḥ prakrāntāni imāṃ gambhīrāṃ dharmadeśanāmanavabudhyamānāni anavataranti anavagāhamānāni anadhimucyamānāni /",
    "T04canprasu:5715": " bhagavānāha- tathā hyete kāśyapa bhikṣavaḥ ābhimānikāḥ imāmanāsravāṃ śīlaviśuddhiṃ nāvataranti nāvagāhante nādhimucyante uttrasyanti saṃtrasyanti saṃtrāsamāpadyante /",
    "T04canprasu:5716": " gambhīraḥ kāśyapa gāthābhinirhāro gambhīrā ca buddhānāṃ bhagavatāṃ bodhiḥ /",
    "T04canprasu:5717": " sā na śakyā anavaropitakuśalamūlaiḥ sattvaiḥ pāpamitraparigṛhītairanadhimuktibahulairadhimoktum /",
    "T04canprasu:5718": " api ca /",
    "T04canprasu:5719": " etāni kāśyapa pañca bhikṣuśatāni kāśyapasya tathāgatasya pravacane 'nyatīrthikaśrāvakā abhūvan /",
    "T04canprasu:5720": " taireva tasya kāśyapasya tathāgatasyāntikādupālambhābhiprāyaireṣā dharmadeśanā śrutā /",
    "T04canprasu:5721": " śrutvā ca ekacittaprasādo labdhaḥ /",
    "T04canprasu:5722": " evaṃtairvāg bhāṣitā- āścaryaṃ yāvat madhurapriyamāṇī kāśyapastathāgato 'rhan samyaksaṃbuddha iti /",
    "T04canprasu:5723": " ta etenaikacittaprasādena pratilabdhena kālagatāḥ trāyastriṃśeṣu deveṣūpapannāḥ /",
    "T04canprasu:5724": " te tataścyutāḥ samānāḥ ihopapannāḥ /",
    "T04canprasu:5725": " tenaiva ca hetunā iha mama śāsane pravrajitāḥ /",
    "T04canprasu:5726": " tānyetāni kāśyapa pañca bhikṣuśatāni dṛṣṭipraskandhāni imāṃ gambhīrāṃ dharmadeśanāṃ",
    "T04canprasu:5727": " nāvataranti nāvagāhante nādhimucyante uttrasyanti saṃtrasyanti saṃtrāsamāpadyante",
    "T04canprasu:5728": " kṛtaṃ punareṣāmanayā dharmadeśanayā parikarma /",
    "T04canprasu:5729": " na bhūyo durgativinipātaṃ gamiṣyanti /",
    "T04canprasu:5730": " ebhireva ca skandhaiḥ parinirvāsyanti //",
    "T04canprasu:5731": " atha khalu bhagavānāyuṣmantaṃ subhūtimāmantrayate sma- gaccha subhūte,",
    "T04canprasu:5732": " etān bhikṣūn saṃjñapatha /",
    "T04canprasu:5733": " subhūtirāha- bhagavata eva tāvadete bhāṣitaṃ vilomayanti,",
    "T04canprasu:5734": " kaḥ punarvādo mama?",
    "T04canprasu:5735": " atha bhagavāṃstasyāṃ velāyāṃ yena mārgeṇaite bhikṣāvo gacchanti sma,",
    "T04canprasu:5736": " tasmin mārge drau bhikṣū nirmimīte sma /",
    "T04canprasu:5737": " atha tāni pañca bhikṣuśatāni yena mārgeṇa tau dvau bhikṣū nirmitakau tenopasaṃkrāmanti sma /",
    "T04canprasu:5738": " upasaṃkramya etadavocan- kutra āyuṣmantau gamiṣyathaḥ?",
    "T04canprasu:5739": " tāvavocatām- gamiṣyāva āvāmaraṇyāyataneṣu /",
    "T04canprasu:5740": " tatra dhyānasukhasaṃsparśavihārairvihariṣyāvaḥ //",
    "T04canprasu:5741": " ..... tānyapi pañca bhikṣuśatānyetadavocan- vayamapyāyuṣmantau bhagavato dharmadeśanāṃ nāvatarāmo nāvagāhāmahe nādhimucyāmahe uttrasyāmaḥ saṃtrasyāmaḥ saṃtrāsamāpadyāmahe /",
    "T04canprasu:5742": " tena vayamaraṇyāyataneṣu dhyānasukhasaṃsparśavihārairvihariṣyāma iti /",
    "T04canprasu:5743": " nirmitakāvavocatām- tena hi āyuṣmantaḥ saṃgāsyāmo na vivadiṣyāmaḥ /",
    "T04canprasu:5744": " avivādaparamo hi śramaṇadharmaḥ /",
    "T04canprasu:5745": " yadidamāyuṣmanta ucyate parinirvāṇamiti,",
    "T04canprasu:5746": " katamaḥ sa dharmo yaḥ parinirvāsyati?",
    "T04canprasu:5747": " kaścitpunaratra kāyaḥ ātmā vā sattvo vā jīvo vā janturvā poṣo vā puruṣo vā pudgalo vā manujo vā mānavo va,",
    "T04canprasu:5748": " yaḥ parinirvāsyati?",
    "T04canprasu:5749": " kasya vā kṣayāt parinirvāṇam?",
    "T04canprasu:5750": " te 'vocan rāgadveṣamohakṣayāt parinirvāṇam /",
    "T04canprasu:5751": " nirmitakāvavocatām- kiṃ punarāyuṣmatāṃ saṃvidyante rāgadveṣamohā yān kṣayiṣyatha?",
    "T04canprasu:5752": " te 'vocan- na te adhyātmaṃ na bahirdhā nobhayamantareṇopalabhyante,",
    "T04canprasu:5753": " nāpi te aparikalpitā utpadyante .... /",
    "T04canprasu:5754": " ityācāryacandrakīrtipādoparacitāyāṃ prasannapadāyāṃ madhyamakavṛttau karmaphalaparīkṣā nāma saptadaśamaṃ prakaraṇam //",
    "T04canprasu:5755": " ātmaparīkṣā aṣṭādaśamaṃ prakaraṇam /",
    "T04canprasu:5756": " atrāha- yadi kleśāḥ karmāṇi ca dehāśca kartāraśca phalāni ca sarvametanna tattvam,",
    "T04canprasu:5757": " kevalaṃtu gandharvanagarādivadattatvameva sat tattvākāreṇa pratibhāsate bālānām,",
    "T04canprasu:5758": " kiṃ punaratra tattvam,",
    "T04canprasu:5759": " kathaṃ vā tattvasyāvatāraḥ iti? ucyate /",
    "T04canprasu:5760": " ādhyātmikabāhyāśeṣavastvanupalambhena adhyātmaṃ bahiśca yaḥ sarvathā ahaṃkāramamakāraparikṣayaḥ,",
    "T04canprasu:5761": " idamatra tattvam /",
    "T04canprasu:5762": " tattvāvatāraḥ punaḥ-",
    "T04canprasu:5763": " satkāyadṛṣṭiprabhavānaśeṣān kleśāṃśca doṣāṃśca dhiyā vipaśyan /",
    "T04canprasu:5764": " ātmānamasyā viṣayaṃ ca buddhā yogī karotyātmaniṣedhameva //",
    "T04canprasu:5765": " ityādinā madhyamakāvatārādvistareṇāvaseyaḥ /",
    "T04canprasu:5766": " kāyadṛṣṭimūlakameva saṃsāramanupaśyan ātmānupalambhācca satkāyadṛṣṭiprahāṇaṃ tatprahāṇācca sarvakleśavyāvṛttiṃ samanupaśyan prathamataramātmānamevopaparīkṣate,",
    "T04canprasu:5767": " ko 'yamātmā nāmeti,",
    "T04canprasu:5768": " yo 'haṃkāraviṣayaḥ /",
    "T04canprasu:5769": " sa cāyamahaṃkārasya viṣayaḥ parikalpyamānaḥ skandhasvabhāvo vā bhavetskandhavyatirikto vā?",
    "T04canprasu:5770": " ādhārādheyatadvatpakṣāṇāmapi ekatvānyatvapakṣe eva antarbhāvāt saṃkṣepeṇaiva ca vivakṣitatvādekatvānyatvapakṣadvayapratiṣedhenaiva ātmaniṣedhamārabdhukāma ācārya āha-",
    "T04canprasu:5771": " ātmā skandhā yadi bhavedudayavyayabhāgbhavet /",
    "T04canprasu:5772": " skandhebhyo 'nyo yadi bhavedbhavedaskandhalakṣaṇaḥ // 1 //",
    "T04canprasu:5773": " kimartha punaranyatra tathāgataparīkṣāyāmagnīndhanaparīkṣāyāṃ ca pañca pañca pakṣā upanyastāḥ,",
    "T04canprasu:5774": " iha tu punaḥ pakṣadvayameveti? ucyate /",
    "T04canprasu:5775": " yenaiva tatra prakaraṇadvaye pañca pañca pakṣā nirdiṣṭāḥ,",
    "T04canprasu:5776": " ata eva anyatra nirdiṣṭatvānna punariha nirdiśyante /",
    "T04canprasu:5777": " saṃkṣepeṇa tu pakṣadvayamupanyasyate iti //",
    "T04canprasu:5778": " tatra yadi skandhā ātmeti parikalpyate,",
    "T04canprasu:5779": " tadā udayavyayabhāg utpādī ca vināśī ca ātmā prāpnoti,",
    "T04canprasu:5780": " skandhānāmudayavyayabhāktvāt /",
    "T04canprasu:5781": " na caivamiṣyate,",
    "T04canprasu:5782": " ātmāneka[tva]doṣaprasaṅgāt vakṣyati hi-",
    "T04canprasu:5783": " nāpyabhūtvā samutpanno doṣo hyatra prasajyate /",
    "T04canprasu:5784": " kṛtako vā bhavedātmā saṃbhūto vāpyahetukaḥ // iti /",
    "T04canprasu:5785": " tathā-",
    "T04canprasu:5786": " na copādānamevātmā vyeti tatsamudeti ca /",
    "T04canprasu:5787": " kathaṃ hi nāmopādānamupādātā bhaviṣyati // iti /",
    "T04canprasu:5788": " kiṃ ca-",
    "T04canprasu:5789": " skandhā ātmā cedatastadbahutvāt ātmānaḥ syuste 'pi bhūyāṃsa eva /",
    "T04canprasu:5790": " dravyaṃ cātmā prāpnuyāttādṛśaśca dravye vṛttau vaiparītye ca na syāt //",
    "T04canprasu:5791": " ātmocchedo nirvṛtau syādavaśyaṃ nāśotpādau nirvṛteḥ prāk kṣaṇeṣu /",
    "T04canprasu:5792": " karturnāśāttatphalābhāva eva bhuñjītānyenārjitaṃ karma cānyaḥ //",
    "T04canprasu:5793": " ityādinā madhyamakāvatāre vistareṇa vihitavicārādapi pakṣo boddhavya iti neha punarvistaraprapañca ārabhyate //",
    "T04canprasu:5794": " evaṃ tāvat skandhā ātmā na bhavati /",
    "T04canprasu:5795": " skandhavyatirikto 'pi na yujyate /",
    "T04canprasu:5796": " yadi hi skandhebhyo 'nya ātmā bhavet,",
    "T04canprasu:5797": " askandhalakṣaṇo bhavet /",
    "T04canprasu:5798": " yathā hi goranyo 'śvaḥ na golakṣaṇe bhavati,",
    "T04canprasu:5799": " evamātmāpi skandhavyatiriktaḥ parikalpyamānaḥ askandhalakṣaṇo bhavet /",
    "T04canprasu:5800": " tatra skandhāḥ saṃskṛtatvād hetupratyayasaṃbhūtā utpādasthitibhaṅgalakṣaṇāḥ /",
    "T04canprasu:5801": " tatra askandhalakṣaṇa ātmā bhavan bhavanmatena utpādasthitibhaṅgalakṣaṇāyuktaḥ syāt /",
    "T04canprasu:5802": " yaścaivaṃ bhavati,",
    "T04canprasu:5803": " saḥ avidyamānatvādasaṃskṛtatvādvā khapuṣpavannirvāṇabadvā naiva ātmavyapadeśaṃ pratilabhate,",
    "T04canprasu:5804": " nāpyahaṃkāraviṣayatvena yujyate,",
    "T04canprasu:5805": " iti skandhavyatirikto 'pyātmā na yujyate //",
    "T04canprasu:5806": " athavā / ayamanyo 'rthaḥ- yadi ātmā skandhavyatiriktaḥ syāt,",
    "T04canprasu:5807": " saḥ askandhalakṣaṇa syāt /",
    "T04canprasu:5808": " rūpaṇānubhavanimittodgahaṇābhisaṃskaraṇaviṣayaprativijñaptilakṣaṇāḥ pañca skandhāḥ /",
    "T04canprasu:5809": " ātmā ca rūpādiva vijñānaṃ skandhebhyo vyatirikta iṣyamāṇaḥ pṛthaglakṣaṇasiddhaḥ syāt,",
    "T04canprasu:5810": " pṛthaglakṣaṇasiddhaśca gṛhyeta rūpādiva cittam/",
    "T04canprasu:5811": " na ca gṛhyate /",
    "T04canprasu:5812": " tasmāt skandhavyatirikto 'pi nāsti //",
    "T04canprasu:5813": " nanu ca tīrthikāḥ skandhebhyo vyatiriktamātmānaṃ pratipannā bhinnalakṣaṇamācakṣate,",
    "T04canprasu:5814": " tasmātteṣāmabādhaka evāyaṃ vidhiriti /",
    "T04canprasu:5815": " yathā ca tīrthikā ātmano bhinnalakṣaṇamācakṣate tathoktaṃ madhyamakāvatāre-",
    "T04canprasu:5816": " ātmā tīrthyaiḥ kalpyate nityarūpo 'kartā bhoktā nirguṇo niṣkriyaśca /",
    "T04canprasu:5817": " kaṃcitkaṃcidvedamāśritya tasya bhedaṃ yātā prakriyā tīrthikānām //",
    "T04canprasu:5818": " ityanena / ucyate /",
    "T04canprasu:5819": " satyaṃ bruvanti tīrthikāḥ skandhavyatiriktasya lakṣaṇam,",
    "T04canprasu:5820": " na punaste svarūpata ātmānamupalabhya tasya lakṣaṇamācakṣate,",
    "T04canprasu:5821": " kiṃ tarhi yathāvadupādāyaprajñaptyanavagamena nāmamātrakamevātmānaṃ trāsādapratipadyamānāḥ",
    "T04canprasu:5822": " saṃvṛtisatyādapi paribhraṣṭā mithyākalpanayaiva kevalamanumānābhāsamātravipralabdhāḥ",
    "T04canprasu:5823": " santaḥ mohāt parikalpayanti ātmānam,",
    "T04canprasu:5824": " tasya ca lakṣaṇamācakṣate /",
    "T04canprasu:5825": " teṣāṃ ca karmakārakaparīkṣādiṣu ātmopādānayoḥ parasparāpekṣikīṃ siddhiṃ bruvatā saṃvṛtyāpi pratiṣedho vihita eva / uktaṃ ca-",
    "T04canprasu:5826": " yathādarśamupādāya svamukhapratibimbakam /",
    "T04canprasu:5827": " dṛśyate nāma taccaiva na kiṃcidapi tattvataḥ //",
    "T04canprasu:5828": " ahaṃkārastathā skandhānupādāyopalabhyate /",
    "T04canprasu:5829": " na ca kaścitsa tattvena svamukhapratibimbavat //",
    "T04canprasu:5830": " yathādarśamanādāya svamukhapratibimbakam /",
    "T04canprasu:5831": " na dṛśyate tathā skandhānanādāyāhamityapi //",
    "T04canprasu:5832": " evaṃvidhārthaśravaṇāddharmacakṣuravāptavān /",
    "T04canprasu:5833": " āryānandaḥ svayaṃ caiva bhikṣubhyo 'bhīkṣṇamuktavān // iti //",
    "T04canprasu:5834": " ato na punastatpratipādanārthaṃ yatna ārabhyate /",
    "T04canprasu:5835": " upādāya prajñapyamāna eva avidyāviparyāsānugatānāmātmābhiniveśāspadabhūto mumukṣubhirvicāryate,",
    "T04canprasu:5836": " yasyedaṃ skandhapañcakamupādānatvena pratibhāsate kimasau skandhalakṣaṇaḥ uta askandhalakṣaṇaḥ iti /",
    "T04canprasu:5837": " sarvathā ca vicārayanto mumukṣavo nainamupalabhante bhāvasvabhāvataḥ / tadā eṣām-",
    "T04canprasu:5838": " ātmanyasati cātmīyaṃ kuta eva bhaviṣyati /",
    "T04canprasu:5839": " ātmānupalambhādātmaprajñaptyupādānaṃ skandhapañcakamātmīyamiti sutarāṃ nopalabhante /",
    "T04canprasu:5840": " yathaiva hi dagdhe rathe tadaṅgānyapi dagdhatvānnopalabhyante,",
    "T04canprasu:5841": " evaṃ yogino yadaiva ātmanairātmyaṃ pratipadyante,",
    "T04canprasu:5842": " tadaiva ātmīyaskandhavastunairātmyamapi niyataṃ pratipadyante /",
    "T04canprasu:5843": " yathoktaṃ ratnāvalyām-",
    "T04canprasu:5844": " ahaṃkārodbhavāḥ skandhāḥ so 'haṃkāro 'nṛto 'rthataḥ /",
    "T04canprasu:5845": " bījaṃ yasyānṛtaṃ tasya prarohaḥ satyataḥ kutaḥ //",
    "T04canprasu:5846": " skandhānasatyān dṛṣṭvaivamahaṃkāraḥ prahīyate /",
    "T04canprasu:5847": " ahaṃkāraprahāṇācca na punaḥ skandhasaṃbhavaḥ // iti //",
    "T04canprasu:5848": " yathaiva hi grīṣme madhyāhnakālāvasānamāsāditasya vidhananabhomadhyadeśamācikraṃsorīṣatparibhramyamānapaṭutarahutabhugvitatasphuliṅgāniva",
    "T04canprasu:5849": " virūkṣataramahīmaṇḍalottāpanaparān pradīptakiraṇasya kiraṇān pratītya virūkṣataramavanideśaṃ",
    "T04canprasu:5850": " cāsādya viparītaṃ ca darśanamapekṣya salilākārā marīcaya upalabhyamānā vidūradeśāvasthitānāṃ",
    "T04canprasu:5851": " janmavatāmatiprasannābhinīlajalākāraṃ pratyayamādadhati (Pp_148)",
    "T04canprasu:5852": " na tu tatsamīpagatānām,",
    "T04canprasu:5853": " evamihāpi yathāvasthitātmātmīyapadārthatattvadarśanavidūradeśāntarasthitānāṃ saṃsārādhvani",
    "T04canprasu:5854": " vartamānānāmavidyāviparyāsānugamānmṛṣārtha eva skandhasamāropaḥ satyataḥ pratibhāsamānaḥ",
    "T04canprasu:5855": " padārthatattvadarśanasamīpasthānāṃ na pratibhāsate /",
    "T04canprasu:5856": " yathoktamācāryapādaiḥ-",
    "T04canprasu:5857": " dūrādālokitaṃ rūpamāsannairdṛśyate sphuṭam /",
    "T04canprasu:5858": " marīciryadi vāri syādāsannaiḥ kiṃ na gṛhyate //",
    "T04canprasu:5859": " dūrībhūtairyathābhūto loko 'yaṃ dṛśyate yathā /",
    "T04canprasu:5860": " na dṛśyate tadāsannairānimitto marīcivat //",
    "T04canprasu:5861": " marīcistoyasadṛśī yathā nāmbhona cārthataḥ /",
    "T04canprasu:5862": " skandhāstathātmasadṛśā nātmāno nāpi te 'rthataḥ // iti //",
    "T04canprasu:5863": " ata eva ca ātmātmīyānupalambhātparamārthadarśanasamīpastho yogī niyataṃ bhavati-",
    "T04canprasu:5864": " nirmamo nirahaṃkāraḥ śamādātmātmanīnayoḥ // 2 //",
    "T04canprasu:5865": " ātmani hitamātmanīnam,",
    "T04canprasu:5866": " skandhapañcakam,",
    "T04canprasu:5867": " ātmīyamityarthaḥ /",
    "T04canprasu:5868": " ātmano 'haṃkāraviṣayasya ātmanīnasya ca skandhādervastunaḥ mamakāraviṣayasya śamādanutpādādanupalambhānnirmamo nirahaṃkāraśca jāyate yogī //",
    "T04canprasu:5869": " nanu ca yo 'sāvevaṃ nirmamo nirahaṃkāraśca yogī bhavati,",
    "T04canprasu:5870": " sa tāvadasti /",
    "T04canprasu:5871": " sati ca tasmin siddha ātmā skandhāśceti naitadevam / yasmāt-",
    "T04canprasu:5872": " nirmamo nirahaṃkāro yaśca so 'pi na vidyate /",
    "T04canprasu:5873": " nirmamaṃ nirahaṃkāraṃ yaḥ paśyati na paśyati // 3 //",
    "T04canprasu:5874": " ātmani skandheṣu ca sarvathānupalabhyamānasvarūpeṣu kutastadvayatirikto 'parapadārtho bhaviṣyati yo 'sau nirmamo nirahaṃkāraśceti /",
    "T04canprasu:5875": " yastu evamasaṃvidyamānasvarūpaṃ nirmamaṃ nirahaṃkāraṃ ca paśyati,",
    "T04canprasu:5876": " sa tattvaṃ na paśyatīti vijñeyam /",
    "T04canprasu:5877": " yathoktaṃ bhagavatā-",
    "T04canprasu:5878": " śūnyamādhyātmikaṃ paśya paśya śūnyaṃ bahirgatam /",
    "T04canprasu:5879": " na vidyate so 'pi kaścidyo bhāvayati śūnyatām //",
    "T04canprasu:5880": " tathā-",
    "T04canprasu:5881": " yo 'pi ca cintayi śūnyaka dharmān so 'pi kumārgapapannaku bālaḥ /",
    "T04canprasu:5882": " akṣara kīrtita śūnyaka dharmāḥ te ca anakṣara akṣara uktāḥ //",
    "T04canprasu:5883": " śānta paśānta ya cintayi dharmān so 'pi ca cittu na jātu na bhūtaḥ /",
    "T04canprasu:5884": " cittavitarkiṇa sarvi papañcāḥ tasya acintiya budhyatha dharmān // iti /",
    "T04canprasu:5885": " tathā-",
    "T04canprasu:5886": " skandha sabhāvatu śūnya vivikta bodhi sabhāvatu śūnya vivikta /",
    "T04canprasu:5887": " yo 'pi caretsa pi śūnyasabhāvo jñānavato na tu bālajanasya //",
    "T04canprasu:5888": " iti // 3 //",
    "T04canprasu:5889": " tadevam-",
    "T04canprasu:5890": " mametyahamiti kṣīṇe bahirdhādhyātmameva ca /",
    "T04canprasu:5891": " nirudhyata upādānaṃ tatkṣayājjanmanaḥ kṣayaḥ // 4 //",
    "T04canprasu:5892": " satkāyadṛṣṭimūlakāḥ satkāyadṛṣṭisamudayāḥ satkāyadṛṣṭihetukāḥ sarvakleśāḥ sūtre uktāḥ /",
    "T04canprasu:5893": " sā ca satkāyadṛṣṭirātmātmīyānupalambhātprahīyate,",
    "T04canprasu:5894": " tatprahāṇācca kāmadṛṣṭiśīlavratātmavādopādānacatuṣṭayaṃ prahīyate,",
    "T04canprasu:5895": " upādānakṣayācca janmanaḥ punarbhavalakṣaṇasya kṣayo bhavati // 4 //",
    "T04canprasu:5896": " yataśca ayaṃ janmanivṛttikramaḥ evaṃ vyavasthāpitaḥ, tasmāt-",
    "T04canprasu:5897": " karmakleśakṣayānmokṣaḥ",
    "T04canprasu:5898": " iti sthitam /",
    "T04canprasu:5899": " upādāne hi kṣīṇe tatpratyayo bhavo na bhavati /",
    "T04canprasu:5900": " bhave niruddhe kuto jātijarāmaraṇādikasya saṃbhava iti /",
    "T04canprasu:5901": " evaṃ karmakleśakṣayānmokṣo bhavatīti sthitam /",
    "T04canprasu:5902": " karmakleśānāṃ tarhi kasya kṣayātparikṣaya iti vaktavyam // ucyate-",
    "T04canprasu:5903": " karmakleśā vikalpataḥ /",
    "T04canprasu:5904": " te prapañcātprapañcastu śūnyatāyāṃ nirudhyate // 5 //",
    "T04canprasu:5905": " ayoniśo hi rūpādikaṃ vikalpayato bālapṛthagjanasya kleśa upajāyate rāgādikaḥ vakṣyati hi-",
    "T04canprasu:5906": " saṃkalpaprabhavo rāgo dveṣo mohaśca kathyate /",
    "T04canprasu:5907": " śubhāśubhaviparyāsān saṃbhavanti pratītya hi //",
    "T04canprasu:5908": " uktaṃ ca sūtre-",
    "T04canprasu:5909": " kāma jānāmi te mūlaṃ saṃkalpātkila jāyase /",
    "T04canprasu:5910": " na tvāṃ saṃkalpayiṣyāmi tato me na bhaviṣyasi // iti //",
    "T04canprasu:5911": " evaṃ tāvat karmakleśā vikalpataḥ pravartante /",
    "T04canprasu:5912": " te ca vikalpāḥ anādimatsaṃsārābhyastād jñānajñeyavācyavācakakartṛkarmakaraṇakriyāghaṭapaṭamukuṭaratharūpavedanāstrīpuruṣalābhālābhasukhaduḥkhayaśo",
    "T04canprasu:5913": " 'yaśonindāpraśaṃsādilakṣaṇādvicitrātprapañcādupajāyate /",
    "T04canprasu:5914": " sa cāyaṃ laukikaḥ prapañco niravaśeṣa śūnyatāyāṃ sarvasvabhāvaśūnyatādarśane sati nirudhyate /",
    "T04canprasu:5915": " kathaṃ kṛtvā?",
    "T04canprasu:5916": " yasmātsati hi vastunaṃ upalambhe syād yathoditaprapañcajālam /",
    "T04canprasu:5917": " na hi anupalabhya vandhyāduhitaraṃ rūpalāvaṇyayauvanavatīṃ tadviṣayaṃ prapañcamavatārayanti rāgiṇaḥ /",
    "T04canprasu:5918": " na ca anavatārya prapañcaṃ tadviṣayamayoniśo vikalpamavatārayanti /",
    "T04canprasu:5919": " na ca anavatārya kalpanājālam ahaṃmametyabhiniveśāt satkāyadṛṣṭimūlakān kleśagaṇānutpādayanti /",
    "T04canprasu:5920": " na ca anutpādya satkāyadṛṣṭayātmakān kleśagaṇān karmāṇi śubhāśubhāniñjyāni kurvanti /",
    "T04canprasu:5921": " na ca akurvāṇāḥ karmāṇi jātijarāmaraṇaśokaparidevaduḥkhadaurmanasya[upāyāsādirūpaṃ] ekajālībhūtaṃ saṃsārakāntāramanubhavanti /",
    "T04canprasu:5922": " evaṃ yogino 'pi śūnyatādarśanāvasthā niravaśeṣaskandhadhātvāyatanāni svarūpato nopalabhante /",
    "T04canprasu:5923": " na ca anupalabhamānā vastusvarūpaṃ tadviṣayaṃ prapañcamavatārayanti /",
    "T04canprasu:5924": " na ca anavatārya tadviṣayaṃ prapañcaṃ vikalpamavatārayanti /",
    "T04canprasu:5925": " na ca anavatārya vikalpam ahaṃmametyabhiniveśāt satkāyadṛṣṭimūlakaṃ kleśagaṇamutpādayanti /",
    "T04canprasu:5926": " na ca anutpādya satkāyadṛṣṭayādikaṃ kleśagaṇaṃ karmāṇi kurvanti /",
    "T04canprasu:5927": " na ca akurvāṇāḥ jātijarāmaraṇākhyaṃ saṃsāramanubhavanti /",
    "T04canprasu:5928": " tadevam aśeṣaprapañcopaśamaśivalakṣaṇāṃ śūnyatāmāgamya yasmādaśeṣakalpanājālaprapañcavigamo bhavati,",
    "T04canprasu:5929": " prapañcavigamācca vikalpanivṛtiḥ,",
    "T04canprasu:5930": " vikalpanivṛttyā ca aśeṣakarmakleśanivṛtti,",
    "T04canprasu:5931": " karmakleśanivṛttyā ca janmanivṛttiḥ,",
    "T04canprasu:5932": " tasmāt śūnyataiva sarvaprapañcanivṛttilakṣaṇatvānnirvāṇamityucyate yathoktaṃ śatake-",
    "T04canprasu:5933": " dharmaṃ samāsato 'hiṃsāṃ varṇayanti tathāgatāḥ /",
    "T04canprasu:5934": " śūnyatāmeva nirvāṇaṃ kevalaṃ tadihobhayam // iti //",
    "T04canprasu:5935": " ācāryabhāvavivekastu śrāvakapratyekabuddhānāṃ yathoditaśūnyatādhigamamapratipadyamānaḥ",
    "T04canprasu:5936": " evaṃ varṇayati- aparotpannapratikṣaṇavinaśvarasaṃskārakalāpamātramanātmānātmīyamavalokayataḥ",
    "T04canprasu:5937": " āryaśrāvakasyāpi ātmātmīyavastvabhāvād dharmamātramidaṃ jāyate mriyate ceti darśanamutpadyate /",
    "T04canprasu:5938": " ahaṃkāraviṣayo hyātmā,",
    "T04canprasu:5939": " [tadabhāvāttasyāpyabhāvaḥ],",
    "T04canprasu:5940": " tadabhāvādeva na kvacidādhyātmikaṃ bāhyaṃ vā vastu astīti mamakārānutpatteḥ nirmamo nirahaṃkāro 'hamiti na svarūpaviniścitirupajāyate,",
    "T04canprasu:5941": " anyatra vyavahārasaṃketāt /",
    "T04canprasu:5942": " prāgeva ajātasarvasaṃskāradarśināṃ nirvikalpaprajñācāravihāriṇāṃ mahābodhisattvānāmiti / ata āha-",
    "T04canprasu:5943": " nirmamo nirahaṃkāro yaśca so 'pi na vidyate // iti //",
    "T04canprasu:5944": " tadayamācāryo yathaivaṃvidhe viṣaye nācāryapādamatānuvartī tathā pratipāditaṃ madhyamakāvatāre-",
    "T04canprasu:5945": " dūraṃgamāyāṃ tu dhiyādhikaḥ",
    "T04canprasu:5946": " ityatreti na punastaddūṣaṇe yatna āsthīyate /",
    "T04canprasu:5947": " ata evoktaṃ bhagavatā āryāṣṭasāhasrikāyāṃ bhagavatyām-",
    "T04canprasu:5948": " śrāvakabodhimabhisaṃboddhukrāmena subhūte asyāmeva prajñāpāramitāyāṃ śikṣitavyam /",
    "T04canprasu:5949": " pratyeka bodhimabhisaṃboddhukāmena subhūte asyāmeva prajñāpāramitāyāṃ śikṣitavyam /",
    "T04canprasu:5950": " anuttarāṃ samyaksaṃbodhimabhisaṃboddhukāmena subhūte bodhisattvena mahāsattvena asyāmeva prajñāpāramitāyāṃ śikṣitavyamityādi //",
    "T04canprasu:5951": " āha ca-",
    "T04canprasu:5952": " yo icchatī sugataśrāvaku haṃ bhaveyaṃ pratyekabuddhu bhavijā tatha dharmarājo /",
    "T04canprasu:5953": " imu kṣānti nāgatya na śakyati pāpuṇotuṃ yatha ārapāragamanīyaṃ atīradarśī //",
    "T04canprasu:5954": " iti // 5 //",
    "T04canprasu:5955": " atrāha- yadyevamādhyātmikabāhyavastvanupalambhādadhyātmaṃ bahiśca ahaṃmametikalpanājālānāmanutpādastattvamiti vyavasthāpitam,",
    "T04canprasu:5956": " yattarhi etaduktaṃ bhagavatā-",
    "T04canprasu:5957": " ātmā hi ātmano nāthaḥ ko nu nāthaḥ paro bhavet /",
    "T04canprasu:5958": " ātmanā hi sudāntena svargaṃ prāpnoti paṇḍitaḥ //",
    "T04canprasu:5959": " ātmā hi ātmano nāthaḥ ko nu nāthaḥ paro bhavet /",
    "T04canprasu:5960": " ātmā hi ātmanaḥ sākṣī kṛtasyāpakṛtasya ca //",
    "T04canprasu:5961": " tathā āryasamādhirāje-",
    "T04canprasu:5962": " kṛṣṇaśubhaṃ ca na naśyati karma ātmana kṛtva ca vedayitavyam /",
    "T04canprasu:5963": " no pi ca saṃkrama karmaphalasya no ca ahetuka pratyanubhoti //",
    "T04canprasu:5964": " iti vistaraḥ /",
    "T04canprasu:5965": " tatkathaṃ na virudhyata iti? ucyate /",
    "T04canprasu:5966": " idamapi kiṃ noktaṃ bhagavatā-",
    "T04canprasu:5967": " nāstīha sattva ātmā vā dharmāstvete sahetukāḥ / iti?",
    "T04canprasu:5968": " tathā hi- rūpaṃ nātmā rūpavānnāpi cātmā rūpe nātmā nātmani rūpaṃ .... /",
    "T04canprasu:5969": " evaṃ yāvat vijñānaṃ nātmā,",
    "T04canprasu:5970": " vijñānavānnātmā vijñāne nātmā nātmani vijñānam iti /",
    "T04canprasu:5971": " tathā- anātmānaḥ sarvadharmā iti /",
    "T04canprasu:5972": " tatkathamidānīmanenāgamena pūrvakasyāgamasya virodho na syāt?",
    "T04canprasu:5973": " tasmāddeśanābhiprāyo bhagavato 'nveṣyaḥ /",
    "T04canprasu:5974": " (Pp_152) sāmānyena tu bhagavadbhirbuddhaiḥ pravacane neyanītārthavistaraprabhede",
    "T04canprasu:5975": " 'śeṣajagadvineyabuddhipadmākaravibodhana parairādityakalpairanastaṃgatairmahākaruṇopāyavijñānagabhastivistaraiḥ-",
    "T04canprasu:5976": " ātmetyapi prajñapitamanātmetyapi deśitam /",
    "T04canprasu:5977": " buddhairnātmā na cānātmā kaścidityapi deśitam // 6 //",
    "T04canprasu:5978": " atra cāyamabhiprāyaḥ- iha ye [ātmābhāvaviparyāsa] kudarśanadhanatimirapaṭalāvacchāditāśeṣabuddhinayanatayā",
    "T04canprasu:5979": " laukikāvadātadarśanaviṣayānatikrāntamapi bhāvajātamapaśyanto vyavahārasatyāvasthitā",
    "T04canprasu:5980": " eva santaḥ kṣitisalilajvalanapavanābhidhānatattvamātrānuvarṇanaparā mūlaudanodakakiṇvādidravyaviśeṣaparipākamātrapratyayotpannamadamurcchādisāmarthyaviśeṣānugatamadyapānopalambhavat",
    "T04canprasu:5981": " kalalādimahābhūtaparipākamātrasaṃbhūtā eva buddhīranuvarṇayantaḥ pūrvāntāparāntāpavādapravṛttāḥ",
    "T04canprasu:5982": " santaḥ paralokamātmānaṃ cāpavadante- nāstyayaṃ lokaḥ,",
    "T04canprasu:5983": " nāsti paralokaḥ,",
    "T04canprasu:5984": " nāsti sukṛtaduṣkṛtānāṃ karmaṇāṃ phalavipākaḥ,",
    "T04canprasu:5985": " nāsti sattva upapādukaḥ, ityādinā /",
    "T04canprasu:5986": " tadapavādācca svargāpavargaviśiṣṭeṣṭaphalaviśeṣākṣepaparāṅmukhāḥ satatasamitamakuśalakarmābhisaṃskaraṇapravṛttā narakādimahāprapātapatanābhimukhāḥ",
    "T04canprasu:5987": " teṣāṃ tadasadṛṣṭinivṛttyartha caturaśīticittacaritasahasrabhedabhinnasya sattvadhātoryathāśayānuvartakairaśeṣasattvadhātūttāraṇākṣiptapratijñāsaṃpādanatatparaiḥ",
    "T04canprasu:5988": " prajñopāyamahākaruṇāsaṃbhārapuraḥ sarairnirupamairekajagadbandhubhirniravaśeṣakleśamahāvyādhicikitsakairmahāvaidyarājabhūtairhīnamadhyotkṛṣṭavineyajanānujidhṛkṣayā",
    "T04canprasu:5989": " hīrnānāṃ vineyānāmakuśalakarmakāriṇāmakuśalādi nivartayituṃ buddhairbhagavadbhiḥ",
    "T04canprasu:5990": " kvacidātmetyapi prajñapitaṃ loke vyavasthāpitam /",
    "T04canprasu:5991": " ahetuvādapratiṣedhopapattiśca karmakārakaparīkṣātaḥ,",
    "T04canprasu:5992": " nāpyahetutaḥ ityataḥ,",
    "T04canprasu:5993": " madhyamakāvatārācca vistareṇa veditavyeti tatpratiṣedhārtha neha punaryatna āsthīyate //",
    "T04canprasu:5994": " ye tu sadbhūtātmadṛṣṭikaṭhinātidīrghaśithilamahāsūtrabaddhā vihaṃgamā iva sudūramapi",
    "T04canprasu:5995": " gatāḥ kuśalakarmakāriṇo 'kuśalakarmapathavyāvṛttā api na śaknuvanti traidhātukabhavopapattimativāhya",
    "T04canprasu:5996": " śivamajaramamaraṇaṃ nirvāṇapuramabhigantum,",
    "T04canprasu:5997": " teṣāṃ madhyānāṃ vineyānāṃ satkāyadarśanābhiniveśaśithilīkaraṇāya nirvāṇābhilāṣasaṃjananārthaṃ buddhairbhagavadbhirvineyajanānugrahacikīrṣubhiranātmetyapi deśitam //",
    "T04canprasu:5998": " ye tu pūrvābhyāsaviśeṣānugatagambhīradharmādhimokṣalabdhabījaparipākāḥ pratyāsannavartini",
    "T04canprasu:5999": " nirvāṇe teṣāmutkṛṣṭānāṃ vineyānāṃ vigatātmasnehānāṃ paramagambhīramaunīndrapravacanārthatattvāvagāhanasamarthānāmadhimuktiviśeṣamavadhārya-",
    "T04canprasu:6000": " buddhairātmā na cānātmā kaścidityapi deśitam //",
    "T04canprasu:6001": " yathaiva hi ātmadarśanamatattvam,",
    "T04canprasu:6002": " evaṃ tatpratipakṣabhūtamapi anātmadarśanaṃ naiva tattvamiti /",
    "T04canprasu:6003": " evaṃ nāstyātmā kaścit,",
    "T04canprasu:6004": " na cāpyanātmā kaścidastīti deśitam /",
    "T04canprasu:6005": " yathoktamāryaratnakūṭe-",
    "T04canprasu:6006": " ātmeti kāśyapa ayameko 'ntaḥ /",
    "T04canprasu:6007": " nairātmyamityayaṃ dvitīyo 'ntaḥ /",
    "T04canprasu:6008": " yadetadanayorantayormadhyaṃ tadarūpyamanidarśanamapratiṣṭhamanābhāsamavijñaptikamaniketam /",
    "T04canprasu:6009": " iyamucyate /",
    "T04canprasu:6010": " kāśyapa madhyamā pratipada dharmāṇāṃ bhūtapratyavekṣā iti //",
    "T04canprasu:6011": " uktaṃ cāryaratnāvalyām-",
    "T04canprasu:6012": " naivamātmā na cānātmā yathābhūtena labhyate /",
    "T04canprasu:6013": " ātmānātmakṛte dṛṣṭī vavārāsmānmahāmuniḥ //",
    "T04canprasu:6014": " dṛṣṭaśrutādyaṃ muninā na satyaṃ na mṛṣoditam /",
    "T04canprasu:6015": " pakṣāddhi pratipakṣaḥ syādubhayaṃ tacca nārthataḥ // iti /",
    "T04canprasu:6016": " yataścaivaṃ hīnamadhyotkṛṣṭavineyajanāśayanānātvena ātmānātmatadubhayapratiṣedhena buddhānāṃ bhagavatāṃ dharmadeśanā pravṛttā,",
    "T04canprasu:6017": " tasmānnāsti āgamabādho mādhyamikānām /",
    "T04canprasu:6018": " ata evoktamāryadevapādaiḥ-",
    "T04canprasu:6019": " vāraṇaṃ prāgapuṇyasya madhye vāraṇamātmanaḥ /",
    "T04canprasu:6020": " sarvasya vāraṇaṃ paścādyo jānīte sa buddhimān // iti //",
    "T04canprasu:6021": " tathā ācāryapādairuktam-",
    "T04canprasu:6022": " yathaiva vaiyākaraṇo mātṛkāmapi pāṭhayet /",
    "T04canprasu:6023": " buddho 'vadattathā dharma vineyānāṃ yathākṣamam //",
    "T04canprasu:6024": " keṣāṃcidavadaddharmaṃ pāpebhyo vinivṛttaye /",
    "T04canprasu:6025": " keṣāṃcitpuṇyasiddhayarthaṃ keṣāṃcid dvayaniścitam //",
    "T04canprasu:6026": " dvayāniśritamekeṣāṃ gambhīraṃ bhīrubhīṣaṇam /",
    "T04canprasu:6027": " śūnyatākaruṇāgarbhaṃ keṣāṃcid bodhisādhanam // iti //",
    "T04canprasu:6028": " athavā- ayamanyo 'rthaḥ- ātmetyapi prajñapitaṃ sāṃkhyādibhiḥ pratikṣaṇavinaśvarāṇāṃ saṃskārāṇāṃ karmaphalasaṃbandhābhāvamutprekṣya /",
    "T04canprasu:6029": " anātmetyapi prajñapitaṃ lokāyatikaiḥ upapattyā ātmānaṃ saṃsartāramapaśyadbhiḥ-",
    "T04canprasu:6030": " etāvāneva puruṣo yāvānindriyagocaraḥ /",
    "T04canprasu:6031": " bhadre vṛkapadaṃ hyetad yadvadanti bahuśrutāḥ //",
    "T04canprasu:6032": " ityādinā / taimirikopalabdhakeśamaśakādiṣviva vitaimirikairiva bālajanaparikalpitātmānātmādivastusvarūpaṃ sarvathaivāpaśyadbhiḥ-",
    "T04canprasu:6033": " buddhairnātmā na cānātmā kaścidityapi deśitam //",
    "T04canprasu:6034": " yathoktamāryatathāgataguhyasūtre-",
    "T04canprasu:6035": " atha khalu śāntamatirbodhisattvo bhagavantametadavocat- upaśama upaśama iti bhagavannucyate,",
    "T04canprasu:6036": " ka eṣa upaśamo nāma?",
    "T04canprasu:6037": " kasya copaśamādupaśama ityucyate?",
    "T04canprasu:6038": " bhagavānāha- upaśama iti kulaputra (Pp_154)",
    "T04canprasu:6039": " ucyate, kleśopaśamasyaitadadhivacanam /",
    "T04canprasu:6040": " kleśopaśama iti saṃkalpavikalpaparikalpopaśamasyaitadadhivacanam /",
    "T04canprasu:6041": " saṃkalpavikalpaparikalpopaśama iti saṃjñāmanasikāropaśamasyaitadadhivacanam /",
    "T04canprasu:6042": " saṃjñāmanasikāropaśama iti viparyāsopaśamasyaitadadhivacanam /",
    "T04canprasu:6043": " viparyāsopaśama iti hetvārambaṇopaśamasyaitadadhivacanam /",
    "T04canprasu:6044": " hetvārambaṇopaśama iti avidyābhavatṛṣṇopaśamasyaitadadhivacanam /",
    "T04canprasu:6045": " avidyābhavatṛṣṇopaśama iti ahaṃkāramamakāropaśamasyaitadadhivacanam /",
    "T04canprasu:6046": " ahaṃkāramamakāropaśama iti ucchedaśāśvatadṛṣṭayupaśamasyaitadadhivacanam /",
    "T04canprasu:6047": " ucchedaśāśvatadṛṣṭayupaśama iti satkāyadṛṣṭayupaśamasyaitadadhivacanam iti śāntamate ye kecidārambaṇahetudṛṣṭisaṃyuktāḥ saṃkleśāḥ pravartante,",
    "T04canprasu:6048": " sarve te satkāyadṛṣṭerutpadyante,",
    "T04canprasu:6049": " satkāyadṛṣṭayupaśamātsarvadṛṣṭayupaśama iti /",
    "T04canprasu:6050": " sarvadṛṣṭayupaśamātsarvapraṇidhānopaśama iti /",
    "T04canprasu:6051": " sarvaprāṇi dhānopaśamātsarvakleśopaśamaḥ /",
    "T04canprasu:6052": " tadyathāpi nāma śāntamate vṛkṣasya mūle chinne sarvaśākhāpatraphalāni śuṣyanti,",
    "T04canprasu:6053": " evameva śāntamate satkāyadṛṣṭayupaśamātsarvakleśā upaśāmyante /",
    "T04canprasu:6054": " satkāyadṛṣṭau śāntamate aparijñātāyāṃ sarvopādānopakleśā utpadyante /",
    "T04canprasu:6055": " satkāyadṛṣṭiparijñāto 'pi sarvopādānopakleśā notpadyante na bādhante //",
    "T04canprasu:6056": " śāntamatirāha- kā punarbhagavan satkāyadṛṣṭiparijñā?",
    "T04canprasu:6057": " bhagavānāha- ātmāsamutthānaṃ śāntamate satkāyadṛṣṭiparijñā sattvāsamutthānaṃ jivāsamutthānaṃ",
    "T04canprasu:6058": " pudgalāsamutthānaṃ dṛṣṭayasamutthānaṃ satkāyadṛṣṭiparijñā na khalu punaḥ śāntamate",
    "T04canprasu:6059": " sā dṛṣṭiradhyātmaṃ pratiṣṭhitā,",
    "T04canprasu:6060": " na bahirdhā pratiṣṭhitā /",
    "T04canprasu:6061": " sā dṛṣṭiḥ sarvato 'pratiṣṭhitā /",
    "T04canprasu:6062": " yattasyā apratiṣṭhitāyā dṛṣṭerapratiṣṭhiteti jñānam,",
    "T04canprasu:6063": " iyaṃ śāntamate satkāyadṛṣṭiparijñā /",
    "T04canprasu:6064": " satkāyadṛṣṭiparijñeti śāntamate śunyatāyā etadadhivacanam /",
    "T04canprasu:6065": " yacchūnyatānulomikyā kṣāntyā tāṃ dṛṣṭi nodgṛhṇāti,",
    "T04canprasu:6066": " iyamapi śāntamate satkāyadṛṣṭiparijñā /",
    "T04canprasu:6067": " satkāya iti śāntamate śūnyatānimittāpraṇihitānabhisaṃskārājātānutpādadṛṣṭayā tāṃ dṛṣṭiṃ nodgṛhṇāti,",
    "T04canprasu:6068": " iyamapi śāntamate satkāyadṛṣṭiparijñā /",
    "T04canprasu:6069": " satkāya iti śāntamate akāya eṣaḥ,",
    "T04canprasu:6070": " na kasati na vikasati na cinoti nopacinoti,",
    "T04canprasu:6071": " ādita eva tadabhūtaṃ parikalpitam /",
    "T04canprasu:6072": " yacca abhūtaṃ parikalpitam,",
    "T04canprasu:6073": " tanna parikalpitaṃ na parikalpyate na vikalpyate,",
    "T04canprasu:6074": " tanna kriyate na viṭhapyate,",
    "T04canprasu:6075": " notthāpyate nādhyavasyate /",
    "T04canprasu:6076": " taducyate upaśama iti //",
    "T04canprasu:6077": " śāntamatirāha- upaśānta upaśānta iti bhagavannucyate,",
    "T04canprasu:6078": " kasyopaśamādupaśānta ityucyate /",
    "T04canprasu:6079": " bhagavānāha- ārambaṇataḥ śāntamate cittaṃ jvalati /",
    "T04canprasu:6080": " yanna bhūya ālambanīkaroti tanna jvalati,",
    "T04canprasu:6081": " ajvalan upaśānta ityucyate /",
    "T04canprasu:6082": " tadyathāpi nāma śāntamate agnirupādānato jvalati,",
    "T04canprasu:6083": " anupādānataḥ śāmyati,",
    "T04canprasu:6084": " evameva ālambanataścittaṃ jvalati anālambanataḥ śāmyati /",
    "T04canprasu:6085": " tatra śāntamate upāyakuśalo 'yaṃ bodhisattvaḥ prajñāpāramitāpariśuddhaḥ ālambanasamatāṃ ca prajānāti,",
    "T04canprasu:6086": " kuśalamūlālambanaṃ ca śamayati / ityādi // 6 //",
    "T04canprasu:6087": " atrāha- yadi buddhairbhagavadbhirnātmeti deśitam,",
    "T04canprasu:6088": " nānātmeti,",
    "T04canprasu:6089": " kiṃ tarhi deśitamiti? ucyate-",
    "T04canprasu:6090": " nivṛttamabhidhātavyaṃ nivṛtte cittagocare /",
    "T04canprasu:6091": " anutpannāniruddhā hi nirvāṇamiva dharmatā // 7 //",
    "T04canprasu:6092": " iha yadi kiṃcidabhidhātavyaṃ vastu syāt,",
    "T04canprasu:6093": " taddeśyeta /",
    "T04canprasu:6094": " yadā tu abhidhātavyaṃ nivṛttam,",
    "T04canprasu:6095": " vācāṃ viṣayo nāsti,",
    "T04canprasu:6096": " tadā kiṃcidapi naiva deśyate buddhaiḥ /",
    "T04canprasu:6097": " kasmātpunarabhidhātavyaṃ nāstītyāha- nivṛtte cittagocare iti /",
    "T04canprasu:6098": " cittasya gocaraḥ cittagocaraḥ /",
    "T04canprasu:6099": " gocaro viṣayaḥ /",
    "T04canprasu:6100": " ārambaṇamityarthaḥ /",
    "T04canprasu:6101": " yadi cittasya kaścid gocaraḥ syāt,",
    "T04canprasu:6102": " tatra kiṃcinnimittamadhyāropya syād vācāṃ pravṛttiḥ /",
    "T04canprasu:6103": " yadā tu cittasya viṣaya evānupapannaḥ,",
    "T04canprasu:6104": " tadā kva nimittādhyāropaḥ,",
    "T04canprasu:6105": " yena vācāṃ pravṛttiḥ syāt?",
    "T04canprasu:6106": " kasmāt punaścittaviṣayo nāstīti pratipādayannāha-",
    "T04canprasu:6107": " anutpannāniruddhā hi nirvāṇamiva dharmatā /",
    "T04canprasu:6108": " yasmādanutpannāniruddhā nirvāṇamiva dharmatā dharmasvabhāvaḥ dharmaprakṛtiḥ vyavasthāpitā,",
    "T04canprasu:6109": " tasmānna tatra cittaṃ pravartate /",
    "T04canprasu:6110": " cittasyāpravṛttau ca kuto nimittādhyāropaḥ?",
    "T04canprasu:6111": " tadabhāvāt kuto vācāṃ pravṛttiḥ?",
    "T04canprasu:6112": " ataśca na kiṃcid buddhairbhagavadbhirdeśitamiti sthitamavikalam /",
    "T04canprasu:6113": " ata eva ca vakṣyati-",
    "T04canprasu:6114": " sarvopalambhopaśamaḥ prapañcopaśamaḥ śivaḥ /",
    "T04canprasu:6115": " na kvacitkasyacitkaściddharmo buddhena deśitaḥ // iti /",
    "T04canprasu:6116": " evaṃ caitat //",
    "T04canprasu:6117": " athavā / ayamanyaḥ pūrvapakṣaḥ- yaduktaṃ prapañcaḥ śūnyatāyāṃ nirudhyate iti,",
    "T04canprasu:6118": " kathaṃ punaḥ prapañcasya śūnyatāyāṃ nirodha iti? ucyate /",
    "T04canprasu:6119": " yasmānnivṛttamabhidhātavyamityādi pūrvavad vyākhyeyam //",
    "T04canprasu:6120": " athavā yadetaduktaṃ prāgādhyātmikabāhyavastvanupalambhena adhyātmaṃ bahiśca yaḥ sarvadā ahaṃkāramamakāraparikṣayaḥ,",
    "T04canprasu:6121": " idamatra tattvamiti /",
    "T04canprasu:6122": " kīdṛśaṃ tat kiṃvat,",
    "T04canprasu:6123": " vaktuṃ vā śakyate, tasmāt",
    "T04canprasu:6124": " nivṛttamabhidhātavyaṃ nivṛtte cittagocare /",
    "T04canprasu:6125": " tatra tattvataḥ iti vākyaśeṣaḥ /",
    "T04canprasu:6126": " kiṃ punaḥ kāraṇaṃ tatra tattve nivṛttamabhidhātavyaṃ nivṛtte cittagocare ityāha-",
    "T04canprasu:6127": " anutpannāniruddhā hi nirvāṇamiva dharmatā //",
    "T04canprasu:6128": " iti pūrvakameva vyākhyānaṃ yojyam //",
    "T04canprasu:6129": " ata evoktamāryatathāgataguhyasūtre-",
    "T04canprasu:6130": " yāṃ ca śāntamate rātriṃ tathāgato 'nuttarāṃ samyaksaṃbodhimabhisaṃbuddhaḥ,",
    "T04canprasu:6131": " yāṃ ca rātrimanupādāya parinirvāsyati,",
    "T04canprasu:6132": " asminnantare tathāgatena ekākṣaramapi nodāhṛtaṃ na pravyāhṛtaṃ na pravyāhariṣyati /",
    "T04canprasu:6133": " kathaṃ tarhi bhagavatā sakalasurāsuranarakiṃnarasiddhavidyādharoragaprabhṛtivineyajanebhyo vividhaprakārebhyo dharmadeśanā deśitā?",
    "T04canprasu:6134": " ekakṣaṇavāgudāhāreṇaiva tattajjanamanastamoharaṇī bahuvidhabuddhinalinīvanavibodhinī jarāmaraṇasaritsāgarocchoṣiṇī kalpakālānalasaptārkaraśmivisarahrepiṇī śaradaruṇamahāprabheti //",
    "T04canprasu:6135": " tadevaṃ sūtre-",
    "T04canprasu:6136": " yathā yantrakṛtaṃ tūryaṃ vādyate pavaneritam /",
    "T04canprasu:6137": " na cātra vādakaḥ kaścinniścarantyatha ca svarāḥ //",
    "T04canprasu:6138": " evaṃ pūrvasuśuddhatvātsarvasattvāśayeritā /",
    "T04canprasu:6139": " vāgniścarati buddhasya na cāsyāstīha kalpanā /",
    "T04canprasu:6140": " pratiśrutkādayaḥ śabdā nādhyātmaṃ na bahiḥ sthitāḥ /",
    "T04canprasu:6141": " vāgapyevaṃ narendrasya nādhyātmaṃ na bahiḥ sthitāḥ // iti /",
    "T04canprasu:6142": " tathā-",
    "T04canprasu:6143": " devata codani dundubhi divya karmavipāka nivṛtta marūṇaṃ /",
    "T04canprasu:6144": " deva pamattavihāriṇa ñātvā dundubhighoṣa pamuñci nabhāto //",
    "T04canprasu:6145": " sarva anitya aśāśvata kāmā itvara adhruva phenasabhāvāḥ /",
    "T04canprasu:6146": " māyamarīcisamā dakacandrāḥ sarvi bhavāḥ supināntasabhāvāḥ /",
    "T04canprasu:6147": " dundubhi vādita śakramarudbhiḥ sārddhaya saṃkrami dharmasabhāyām /",
    "T04canprasu:6148": " dharmakathāṃ pakaroti marūṇāṃ yā katha śānta virāganukūlā //",
    "T04canprasu:6149": " tathā āryasamādhirāje-",
    "T04canprasu:6150": " buddho yadā bheṣyati dharmarājaḥ sarvāṇa dharmāṇa pakāśako muniḥ /",
    "T04canprasu:6151": " tṛṇagulmavṛkṣauṣadhi śaila parvata abhāva dharmāṇa ravo bhaviṣyati //",
    "T04canprasu:6152": " yāvanti śabdāstahi lokadhātau sarve hyabhāvā na hi kaści bhāvaḥ /",
    "T04canprasu:6153": " tāvantu kho tasya tathāgatasya svaru niścarī lokavināyakasya //",
    "T04canprasu:6154": " iti vistaraḥ //",
    "T04canprasu:6155": " tathā-",
    "T04canprasu:6156": " ekasvarā tu tava lokahito nānādhimukti svaru niścarati /",
    "T04canprasu:6157": " ekaikamanvimamabhāṣi jino brūhi smitaṃ prakṛtakasya kṛte // iti //",
    "T04canprasu:6158": " atraike paricodayanti- nāstikāviśiṣṭā mādhyamikāḥ,",
    "T04canprasu:6159": " yasmāt kuśalākuśalaṃ karma kartāraṃ ca phalaṃ ca sarvaṃ ca lokaṃ bhāvasvabhāvaśūnyamiti bruvate /",
    "T04canprasu:6160": " nāstikā api hi etannāstīti bruvate /",
    "T04canprasu:6161": " tasmānnāstikāviśiṣṭā mādhyamikā iti /",
    "T04canprasu:6162": " naivam /",
    "T04canprasu:6163": " kutaḥ? pratītyasamutpādavādino hi mādhyamikāḥ hetupratyayān prāpya pratītya samutpannatvāt sarvameva ihalokaparalokaṃ niḥsvabhāvaṃ varṇayanti",
    "T04canprasu:6164": " yathāsvarūpavādino naiva nāstikāḥ pratītyasamutpannatvād bhāvasvabhāvaśunyatvena na paralokādyabhāvaṃ (Pp_157)",
    "T04canprasu:6165": " pratipannāḥ /",
    "T04canprasu:6166": " kiṃ tarhi aihalaukikaṃ vastujātamupalabhya svabhāvataḥ tasya paralokādihāgamanam,",
    "T04canprasu:6167": " ihalokācca paralokagamanapaśyantuḥ ihalokopalabdhapadārthasadṛśapadārthāntarāpavādaṃ kurvanti /",
    "T04canprasu:6168": " tathāpi vastusvarūpeṇa avidyamānasyaiva te nāstitvaṃ pratipannāḥ ityamunā tāvaddarśanena sāmyamastīti cet, na hi /",
    "T04canprasu:6169": " kutaḥ? saṃvṛtyā mādhyamikairastitvenābhyupagamānna tulyatā /",
    "T04canprasu:6170": " vastutastulyateti cet,",
    "T04canprasu:6171": " yadyapi vastuto 'siddhistulyā,",
    "T04canprasu:6172": " tathāpi pratipatṛbhedādatulyatā /",
    "T04canprasu:6173": " yathā hi kṛtacaurya puruṣamekaḥ samyagaparijñāyaiva tadamitrapreritaḥ taṃ mithyā vyācaṣṭe cauryamanena kṛtamiti,",
    "T04canprasu:6174": " aparastu sākṣād dṛṣṭvā dūṣayati,",
    "T04canprasu:6175": " tatra yadyapi vastuto nāsti bhedaḥ,",
    "T04canprasu:6176": " tathāpi parijñātṛbhedādekastatra mṛṣāvādītyucyate,",
    "T04canprasu:6177": " aparastu satyavādīti,",
    "T04canprasu:6178": " ekaśca ayaśasā ca apuṇyena ca samyak parīkṣyamāṇo yujyate nāparaḥ,",
    "T04canprasu:6179": " evamihāpi yathāvadviditavastusvarūpāṇāṃ mādhyamikānāṃ bruvatāmavagacchatāṃ ca vastusvarūpābhede 'pi yathāvadaviditavastusvarūpairnāstikaiḥ saha jñānābhidhānayornāsti sāmyam /",
    "T04canprasu:6180": " yathaiva hi upekṣāsāmānye 'pi apratisaṃkhyāya pratisaṃkhyāya upekṣakayoriva pṛthagjanārhatoḥ jātyandhacakṣuṣmatośca viṣamaprapātapradeśaviniścitasāmānye 'pi yathāsti mahān viśeṣaḥ,",
    "T04canprasu:6181": " tathā nāstikānāṃ mādhyamikānāṃ ca viśeṣo bhaviṣyatīti pūrvācāryāḥ /",
    "T04canprasu:6182": " ityalaṃ prasaṅgenaḥ prakṛtameva vyākhyāsyāmaḥ // 7 //",
    "T04canprasu:6183": " atrāha- yadyapi evam",
    "T04canprasu:6184": " anutpannāniruddhā hi nirvāṇamiva dharmatā /",
    "T04canprasu:6185": " tasyāṃ ca nāsti vākcittayoḥ pravṛttiḥ,",
    "T04canprasu:6186": " tathāpi naivāsau adeśyamānā śakyā janairvijñātumiti avaśyaṃ tasyāmavatāraṇārthaṃ vineyajanānāṃ saṃvṛtisatyāpekṣayā kadāciddeśanānupūrvyā bhavitavyam,",
    "T04canprasu:6187": " ityataḥ sā kathyatāmiti /",
    "T04canprasu:6188": " ucyate /",
    "T04canprasu:6189": " iyamatra buddhānāṃ bhagavatāṃ tattvāmṛtāvatāradeśanānupūrvī vijñeyā, yaduta-",
    "T04canprasu:6190": " sarvaṃ tathyaṃ na vā tathyaṃ tathyaṃ cātathyameva ca /",
    "T04canprasu:6191": " naivātathyaṃ naiva tathyametadbuddhānuśāsanam // 8 //",
    "T04canprasu:6192": " tatra-",
    "T04canprasu:6193": " yadyadyasya priyaṃ pūrvaṃ tattattasya samācaret /",
    "T04canprasu:6194": " na hi pratihataḥ pātraṃ saddharmasya kathaṃcana // iti /",
    "T04canprasu:6195": " tathā ca bhagavatoktam-",
    "T04canprasu:6196": " loko mayā sārdhaṃ vivadati /",
    "T04canprasu:6197": " nāhaṃ lokena sārdhaṃ vivadāmi /",
    "T04canprasu:6198": " yalloke 'sti saṃmatam,",
    "T04canprasu:6199": " tanmamāpyasti saṃmatam /",
    "T04canprasu:6200": " yalloke nāsti saṃmatam,",
    "T04canprasu:6201": " mamāpi tannāsti saṃmatam /",
    "T04canprasu:6202": " ityāgamācca //",
    "T04canprasu:6203": " nānyayā bhāṣayā mlecchaḥ śakyo grāhayituṃ yathā /",
    "T04canprasu:6204": " na laukikamṛte lokaḥ śakyo grāhayituṃ tathā //",
    "T04canprasu:6205": " ityādita eva tāvadbhagavatā svaprasiddhapadārthamedasvarūpavibhāgaśravaṇasaṃjātābhilāṣasya",
    "T04canprasu:6206": " vineyajanasya yadetat skandhadhātvāyatanādikamavidyātaimirikaiḥ satyataḥ parikalpitamupalabdham,",
    "T04canprasu:6207": " tadeva tāvat satyamityupavarṇitaṃ bhagavatā taddarśanāpekṣayā,",
    "T04canprasu:6208": " ātmani lokasya gauravotpādanārtham /",
    "T04canprasu:6209": " viditaniravaśeṣalokavṛttānto 'yaṃ bhagavān sarvajñaḥ sarvadarśī,",
    "T04canprasu:6210": " yaḥ evaṃ bhavāgraparyantasya vāyumaṇḍalāderākāśadhātuparyavasānasya bhājanalokasya",
    "T04canprasu:6211": " sattvalokasya ca aviparītaṃ sthityutpādapralayādikaṃ sātivicitraprabhedaṃ sahetukaṃ",
    "T04canprasu:6212": " saphalaṃ sāsvādaṃ sādīnavaṃ copadiṣṭavāniti /",
    "T04canprasu:6213": " tadevaṃ bhagavati utpannasarvajñabuddhivineyajanasya uttarakālaṃ tadeva sarvaṃ na vā tathyamityupadeśitam /",
    "T04canprasu:6214": " tatra tathyaṃ nāma yasya anyathātvaṃ nāsti /",
    "T04canprasu:6215": " vidyate ca pratikṣaṇavināśitvāt saṃskārāṇāmanyathābhāvaḥ,",
    "T04canprasu:6216": " tasmādanyathābhāvasadbhāvānna vā tathyam /",
    "T04canprasu:6217": " vāśabdaścakārārtho deśanāsamuccaye draṣṭavyaḥ /",
    "T04canprasu:6218": " sarvaṃ tathyaṃ na ca tathyamiti //",
    "T04canprasu:6219": " keṣāṃcit sarvametat tathyaṃ ca atathyaṃ ceti deśitam /",
    "T04canprasu:6220": " tatra bālajanāpekṣayā sarvametat tathyam /",
    "T04canprasu:6221": " āryajñānāpekṣayā tu sarvametanmṛṣā,",
    "T04canprasu:6222": " tairevamanupalambhāditi //",
    "T04canprasu:6223": " keṣāṃcittu aticirābhyastatattvadarśanānāṃ kiṃcinmātrānutkhātāvaraṇatarūmūlānāṃ naivātathyaṃ naiva tathyaṃtaditi deśitam /",
    "T04canprasu:6224": " tasyāpi kiṃcinmātrasyāvaraṇasya prahāṇārthaṃ vandhyāsutasya avadātaśyāmatāpratiṣedhavadubhayametat pratiṣiddham //",
    "T04canprasu:6225": " etacca buddhānāṃ bhagavatāmanuśāsanam- unmārgādapanīya samyaṅmārgapratiṣṭhāpanaṃ śāsanam /",
    "T04canprasu:6226": " evamānupūrvyā śāsanamanuśāsanam /",
    "T04canprasu:6227": " vineyajananurūpyeṇa vā śāsanamanuśāsanam //",
    "T04canprasu:6228": " sarvāścaitā deśanā buddhānāṃ bhagavatāṃ mahākaruṇopāyajñānavatāṃ tattvāmṛtāvatāropāyatvena vyavasthitāḥ /",
    "T04canprasu:6229": " na hi tathāgatāḥ tattvāmṛtāvatārānupāyabhūtavākyamudāharanti /",
    "T04canprasu:6230": " vyādhyanurūpabhaiṣajyopasaṃhāravat te vineyajanānujighṛkṣayā yathānurūpaṃ dharmaṃ deśayanti /",
    "T04canprasu:6231": " yathoktaṃ śatake-",
    "T04canprasu:6232": " sadasatsadasacceti nobhayaṃ ceti kathyate /",
    "T04canprasu:6233": " nanu vyādhivaśātpathyamauṣadhaṃ nāma jāyate //",
    "T04canprasu:6234": " iti // 8 //",
    "T04canprasu:6235": " kiṃlakṣaṇaṃ punaḥ tat tattvaṃ yasyaitā deśanā avatārārthamupadiśante bhagavantaḥ?",
    "T04canprasu:6236": " uktametadasmābhiḥ-",
    "T04canprasu:6237": " nivṛttamabhidhātavyaṃ nivṛtte cittagocare / iti /",
    "T04canprasu:6238": " yadā caitadevam,",
    "T04canprasu:6239": " tadā kimaparaṃ pṛcchayate?",
    "T04canprasu:6240": " yadyapyevam,",
    "T04canprasu:6241": " tathāpi vyavahārasatyānurodhena laukikatathyādyabhyupagamavat tasyāpi samāropato lakṣaṇamucyatāmiti / taducyate-",
    "T04canprasu:6242": " aparapratyayaṃ śāntaṃ prapañcairaprapañcitam /",
    "T04canprasu:6243": " nirvikalpamanānārthametattattvasya lakṣaṇam // 9 //",
    "T04canprasu:6244": " tatra nāsmin parapratyayo 'stīti aparapratyayam /",
    "T04canprasu:6245": " paropadeśāgamyam /",
    "T04canprasu:6246": " svayamevādhigantavyamityarthaḥ /",
    "T04canprasu:6247": " yathā hi taimirikā vitathaṃ keśamaśakamakṣikādirūpaṃ paśyanto vitimiropadeśenāpi",
    "T04canprasu:6248": " na śaknuvanti keśānāṃ yathāvadavasthitaṃ svarūpamadarśananyāyena adhigantavyamataimirikā ivādhigantum,",
    "T04canprasu:6249": " kiṃ tarhi ataimirikopadeśānmithyaitadityetāvanmātrakameva pratipadyante /",
    "T04canprasu:6250": " yadā tu timiropaghātyaviparītaśūnyatādarśanāñjanāñjitabuddhinayanāḥ santaḥ samutpannatattvajñānā bhavanti,",
    "T04canprasu:6251": " tadā tat tattvamanadhigamanayogena svayamadhigacchantīti /",
    "T04canprasu:6252": " evamaparapratyayaṃ bhāvānāṃ yat svarūpaṃ tat tattvam /",
    "T04canprasu:6253": " etacca śāntasvabhāvamataimirikakeśādarśanavat svabhāvavirahitamityarthaḥ /",
    "T04canprasu:6254": " ata eva tat prapañcairaprapañcitam/",
    "T04canprasu:6255": " prapañco hi vāk,",
    "T04canprasu:6256": " prapañcayati arthāniti kṛtvā /",
    "T04canprasu:6257": " prapañcairaprapañcitaṃ vāgbhiravyāhṛtamityarthaḥ //",
    "T04canprasu:6258": " nirvikalpaṃ ca tat /",
    "T04canprasu:6259": " vikalpaścittapracāraḥ /",
    "T04canprasu:6260": " tadrahitatvāt tat tattvaṃ nirvikalpam /",
    "T04canprasu:6261": " yathoktaṃ sūtre-",
    "T04canprasu:6262": " paramārthasatyaṃ katamat?",
    "T04canprasu:6263": " yatra jñānasyāpyapracāraḥ,",
    "T04canprasu:6264": " kaḥ punarvādo 'kṣarāṇāmiti /",
    "T04canprasu:6265": " evaṃ nirvikalpam //",
    "T04canprasu:6266": " nānārtho 'syeti nānārthaṃ bhinnārtham,",
    "T04canprasu:6267": " na nānārthaḥ anānārtham,",
    "T04canprasu:6268": " abhinnārthamityarthaḥ /",
    "T04canprasu:6269": " yathoktamāryasatyadvayāvatārasūtre-",
    "T04canprasu:6270": " devaputra āha- katamaḥ punarmañjuśrīḥ samyakprayogaḥ?",
    "T04canprasu:6271": " mañjuśrīrāha- yatsamā devaputra paramārthatastathatā dharmadhātuḥ atyantājātiśca,",
    "T04canprasu:6272": " tatsamāni paramārthataḥ pañcānantaryāṇi,",
    "T04canprasu:6273": " yatsamāni pañcānantaryāṇi tatsamāni dṛṣṭikṛtāni,",
    "T04canprasu:6274": " yatsamāni dṛṣṭikṛtāni tatsamāḥ pṛthagjanadharmāḥ,",
    "T04canprasu:6275": " yatsamāḥ pṛthagjanadharmāḥ tatsamāḥ śaikṣadharmāḥ,",
    "T04canprasu:6276": " yatsamāḥ śaikṣadharmāḥ tatsamā aśaikṣadharmāḥ,",
    "T04canprasu:6277": " yatsamā aśaikṣadharmāḥ tatsamāḥ samyaksaṃbuddhadharmāḥ,",
    "T04canprasu:6278": " yatsamāḥ samyaksaṃbuddhadharmāḥ tatsamaṃ nirvāṇam,",
    "T04canprasu:6279": " yatsamaṃ nirvāṇaṃ tatsamaḥ saṃsāraḥ,",
    "T04canprasu:6280": " yatsamaḥ saṃsāraḥ tatsamaḥ paramārthataḥ saṃkleśaḥ,",
    "T04canprasu:6281": " yatsamaḥ paramārthataḥ saṃkleśaḥ tatsamaṃ paramārthato vyavadānam,",
    "T04canprasu:6282": " yatsamaṃ paramārthato vyavadānaṃ tatsamāḥ paramārthataḥ sarvadharmāḥ /",
    "T04canprasu:6283": " evaṃ paramārthataḥ sarvadharmasamatāprayukto devaputra bhikṣuḥ samyakprayukta ityucyate //",
    "T04canprasu:6284": " devaputra āha- katamayā punarmañjuśrīḥ samatayā yāvat paramārthato yatsamaṃ vyavadānaṃ tatsamāḥ sarvadharmāḥ paramārthata iti?",
    "T04canprasu:6285": " mañjuśrīrāha- paramārthataḥ sarvadharmānutpādasamatayā paramārthataḥ sarvadharmātyantājātisamatayā paramārthataḥ samāḥ sarvadharmāḥ /",
    "T04canprasu:6286": " tat kasmāddhetoḥ?",
    "T04canprasu:6287": " paramārthato nirvāṇānānākaraṇā hi devaputra sarvadharmā atyantanirutpādatāmupādāya /",
    "T04canprasu:6288": " tadyathāpi nāma devaputra yacca mṛddhājanasyāmyantaramākāśam,",
    "T04canprasu:6289": " yacca ratnabhājanasyākāśam,",
    "T04canprasu:6290": " ākāśadhātureva eṣaḥ /",
    "T04canprasu:6291": " tat paramārthato na kiṃcinnānākaraṇam /",
    "T04canprasu:6292": " evameva devaputra yaḥ saṃkleśaḥ,",
    "T04canprasu:6293": " sa paramārthato 'tyantānutpādatā /",
    "T04canprasu:6294": " yadapi vyavadānaṃ tadapi paramārthato 'tyantānutpādatā /",
    "T04canprasu:6295": " saṃsāro 'pi paramārthato 'tyantānutpādatā /",
    "T04canprasu:6296": " yāvannirvāṇamapi (Pp_160)",
    "T04canprasu:6297": " paramārthato 'tyantānutpādatā /",
    "T04canprasu:6298": " nātra kiṃcitparamārthato nānākaraṇam /",
    "T04canprasu:6299": " tat kasmāddhetoḥ?",
    "T04canprasu:6300": " paramārthato 'tyantānutpādatvātsarvadharmāṇāmiti //",
    "T04canprasu:6301": " tadevamanānārthatā tattvasya lakṣaṇaṃ veditavyam,",
    "T04canprasu:6302": " śūnyataikarasatvāt /",
    "T04canprasu:6303": " uttarottaravyākhyānaṃ cātra veditavyam // 9 //",
    "T04canprasu:6304": " evaṃ tāvadāryāṇāṃ jātijarāmaraṇasaṃsāraparikṣayāya kṛtakāryāṇāṃ tattvalakṣaṇam /",
    "T04canprasu:6305": " laukikaṃ tu tattvalakṣaṇamadhikṛtyocyate-",
    "T04canprasu:6306": " pratītya yadyadbhavati na hi tāvattadeva tat /",
    "T04canprasu:6307": " na cānyadapi tattasmānnocchinnaṃ nāpi śāśvatam // 10 //",
    "T04canprasu:6308": " yat kāraṇaṃ pratītya yat kāryamutpadyate,",
    "T04canprasu:6309": " tadyathā śālibījaṃ pratītya pṛthivyādisāmagrīṃ ca śālyaṅkura upajāyate,",
    "T04canprasu:6310": " na hi tāvat tadeva taditi śakyate vaktum /",
    "T04canprasu:6311": " naiva yadeva bījaṃ sa eva aṅkuraḥ,",
    "T04canprasu:6312": " janyajanakayorekatvaprasaṅgāt /",
    "T04canprasu:6313": " tataśca pitāputrayorapi ekatvaṃ syāt /",
    "T04canprasu:6314": " ananyatvācca aṅkurāvasthāyāmaṅkuravadbījagrahaṇamapi syāt,",
    "T04canprasu:6315": " bījavacca aṅkurasyāpi grahaṇaṃ syāt /",
    "T04canprasu:6316": " nityatvaṃ caivaṃ bījasya syāt,",
    "T04canprasu:6317": " avināśābhyupagamāt /",
    "T04canprasu:6318": " tataśca śāśvatavādaprasaṅgānmahādoṣarāśiḥ syāt karmaphalādyabhāvaprasaṅgāt /",
    "T04canprasu:6319": " evaṃ tāvad yadeva bījaṃ sa eva aṅkuraḥ iti na yujyate /",
    "T04canprasu:6320": " na ca anyadapi tattasmāt /",
    "T04canprasu:6321": " nāpi bījādaṅkurasyānyatvam,",
    "T04canprasu:6322": " bījamantareṇāpi aṅkurodayaprasaṅgāt /",
    "T04canprasu:6323": " yadyanyadanyadanyasmādanyasmādapyṛte bhavet /",
    "T04canprasu:6324": " iti vacanādaṅkurāvasthāne'pi bījānucchedaprasaṅgāt /",
    "T04canprasu:6325": " tataśca satkāryavādadoṣaḥ syāt /",
    "T04canprasu:6326": " yataścaivaṃ yat kāraṇaṃ pratītya yat kāryamutpadyate,",
    "T04canprasu:6327": " naiva tat kāraṇaṃ kāryaṃ bhavati,",
    "T04canprasu:6328": " na ca tasmātkāraṇāttat kāryamanyat /",
    "T04canprasu:6329": " tasmānna kāraṇamucchinnaṃ nāpi śāśvatamiti śakyate vyavasthāpayitum /",
    "T04canprasu:6330": " yathoktamāryadevapādaiḥ-",
    "T04canprasu:6331": " yasmātpravartate bhāvastenocchedo na jāyate /",
    "T04canprasu:6332": " yasmānnivartate bhāvastena nityo na jāyate // iti /",
    "T04canprasu:6333": " uktaṃ ca āryalalitavistarasūtre-",
    "T04canprasu:6334": " bījasya sato yathāṅkuro na ca yo bīja sa caiva aṅkuro /",
    "T04canprasu:6335": " na ca anyu tato na caiva tadevamanuccheda aśāśvata dharmatā //",
    "T04canprasu:6336": " iti // 10 //",
    "T04canprasu:6337": " tadevaṃ yathopavarṇitena nyāyena-",
    "T04canprasu:6338": " anekārthamanānārthamanucchedamaśāśvatam /",
    "T04canprasu:6339": " etattallokanāthānāṃ buddhānāṃ śāsanāmṛtam // 11 //",
    "T04canprasu:6340": " mahākaruṇopāyamahāmeghapaṭalanirantarāvacchāditākāśadhātuparyantadiṅmaṇḍalānāṃ rāgādikleśagaṇasamudācārātitīkṣṇatarādityamaṇḍalopatāpitajagajjātijarāmaraṇaduḥkhadahanasaṃtāpopaśamatatparāṇāṃ",
    "T04canprasu:6341": " satatāviratayathānurūpacaritapratipakṣasaddharmadeśanāmṛtadhārāpātaiḥ yathānurūpavineyajanakuśalamūlaśasyauṣadhiphalaphullalatotpannātivṛddhayanujidhṛkṣūṇāṃ",
    "T04canprasu:6342": " saddharmāmṛtamahāvarṣavarṣiṇāṃ samyaksaṃbuddhamahānāgānāmatrāṇālaukikatrāṇānāmanāthanāthānāṃ",
    "T04canprasu:6343": " sakalalokanāthānāmetat tatsaddharmāmṛtaṃ sakalatraidhātukabhavaduḥkhakṣayasvabhāvaṃ",
    "T04canprasu:6344": " yathopavarṇitena nyāyena ekatvānyatvarahitaṃ śāśvatocchedavādavigataṃ ca vijñeyam /",
    "T04canprasu:6345": " etaddharmatattvāmṛtapratipannānāṃ śrāvakāṇāṃ śrutacintābhāvanākramāt pravartamānānāṃ",
    "T04canprasu:6346": " śīlasamādhiprajñātmakaskandhatrayāmṛtarasasya upayogānniyatameva jarāmaraṇakṣayasvabhāvanirvāṇādhigamo bhavati /",
    "T04canprasu:6347": " athāpi kathaṃcidiha aparipakvakuśalamūlatayā śrutvāpyetat saddharmāmṛtam,",
    "T04canprasu:6348": " dṛṣṭa eva dharme na mokṣamāsādayanti,",
    "T04canprasu:6349": " tathāpi janmāntare 'pi avaśyameṣāṃ pūrvahetubalādeva niyatā siddhiḥ saṃpadyate /",
    "T04canprasu:6350": " yathoktaṃ śatake-",
    "T04canprasu:6351": " iha yadyapi tattvajño nirvāṇaṃ nādhigacchati /",
    "T04canprasu:6352": " prāpnotyayatnato 'vaśyaṃ punarjanmani karmavat //",
    "T04canprasu:6353": " iti // 11 //",
    "T04canprasu:6354": " athāpi kathaṃcit-",
    "T04canprasu:6355": " saṃbuddhānāmanutpāde śrāvakāṇāṃ punaḥ kṣaye /",
    "T04canprasu:6356": " sati, āryamārgopadeśakakalyāṇamitrapratyayavaikalyāt na syād dharmatattvāmṛtādhigamaḥ,",
    "T04canprasu:6357": " tathāpi pūrvajanmāntaradharmatattvaśravaṇahetubalādeva aihalaukikopadeśanirapekṣāṇāmapi pravivekasevāmātropanatapratyayānāṃ svāyaṃbhuvaṃ-",
    "T04canprasu:6358": " jñānaṃ pratyekabuddhānāmasaṃsargātpravartate // 12 //",
    "T04canprasu:6359": " kāyacetasoḥ praviveko 'saṃsargaḥ,",
    "T04canprasu:6360": " kalyāṇamitrāparyeṣaṇaṃ vā /",
    "T04canprasu:6361": " tasmādasaṃsargāddhetoḥ pratyekabuddhānāmasaṃbuddhake 'pi kāle yasmādbhavatyeva dharmatattvādhigamaḥ,",
    "T04canprasu:6362": " tasmādabandhyā siddhirasya saṃbuddhamahāvaidyarājapraṇītasya saddharmatattvāmṛtabhaiṣajyasyeti vijñeyam /",
    "T04canprasu:6363": " yataśca etadevam,",
    "T04canprasu:6364": " ato 'rhati prājñaḥ prāṇānapi parityajya saddharmatattvaṃ paryeṣitumiti /",
    "T04canprasu:6365": " yathoktaṃ bhagavatā āryāṣṭasāhasrikāyāṃ bhagavatyām-",
    "T04canprasu:6366": " kathaṃ ca bhagavan sadāpraruditena bodhisattvena mahāsattvena iyaṃ prajñāpāramitā paryeṣitā?",
    "T04canprasu:6367": " evamukto bhagavānāyuṣmantaṃ subhūtiṃ sthavirametadavocat- sadāpraruditena bodhisattvena",
    "T04canprasu:6368": " mahāsattvena pūrvaṃ prajñāpāramitāṃ paryeṣamāṇena kāye 'narthikena jīvitanirapekṣeṇa",
    "T04canprasu:6369": " lābhasatkāraślokeṣvaniśritena paryeṣamāṇena paryeṣitā /",
    "T04canprasu:6370": " tena prajñāpāramitāṃ paryeṣamāṇena araṇyagatena antarīkṣānnirghoṣaḥ śruto 'bhūt- gaccha kulaputra pūrvasyāṃ diśi /",
    "T04canprasu:6371": " tatra prajñāpāramitāṃ śroṣyasi /",
    "T04canprasu:6372": " tathā ca gaccha yathā na kāyaklamathamanasikāramutpādayasi,",
    "T04canprasu:6373": " na styānamiddhamanasikāramutpādayasi,",
    "T04canprasu:6374": " na bhojanamanasikāramutpādayasi,",
    "T04canprasu:6375": " yāvat mā kvaciccittaṃ praṇidhā adhyātmaṃ vā bahirdhā vā /",
    "T04canprasu:6376": " mā ca kulaputra vāmenāvalokayan (Pp_162)",
    "T04canprasu:6377": " gāḥ, mā dakṣiṇena,",
    "T04canprasu:6378": " [mā pūrveṇa],",
    "T04canprasu:6379": " mā paścimena,",
    "T04canprasu:6380": " mā uttareṇa,",
    "T04canprasu:6381": " mā urdhvaṃ mā adhaḥ,",
    "T04canprasu:6382": " mā ca anuvidiśamavalokayan gāḥ /",
    "T04canprasu:6383": " tathā ca kulaputra gaccha yathā [nātmato] na satkāyataścalasi na rūpato na vedanāto na saṃjñāto na saṃskārebhyo na vijñānataścalasi /",
    "T04canprasu:6384": " yo hi ataścalati sa vitiṣṭhate /",
    "T04canprasu:6385": " [kuto vitiṣṭhate?",
    "T04canprasu:6386": " ] buddhadharmebhyo vitiṣṭhate /",
    "T04canprasu:6387": " yo buddhadharmebhyo vitiṣṭhate,",
    "T04canprasu:6388": " sa saṃsāre carati /",
    "T04canprasu:6389": " yaḥ saṃsāre carati,",
    "T04canprasu:6390": " sa prajñāpāramitāyāṃ na carati,",
    "T04canprasu:6391": " na ca tāmanuprāpnotīti //",
    "T04canprasu:6392": " yāvanmāreṇa pāpīyasā udake 'ntardhāpite athāsyaitadabhūt- yannvahamātmanaḥ kāyaṃ viddhā ime pṛthivīpradeśaṃ rudhireṇa siñceyam /",
    "T04canprasu:6393": " tatkasya hetoḥ?",
    "T04canprasu:6394": " ayaṃ pṛthivīpradeśa uddhatarajaskaḥ,",
    "T04canprasu:6395": " mā rajodhāturito dharmodgatasya bodhisattvasya mahāsattvasya śarīre nipatet /",
    "T04canprasu:6396": " kimahamātmabhāvena kariṣyāmi avaśyaṃ bhedanadharmiṇā?",
    "T04canprasu:6397": " varaṃ khalu punarmama evaṃrūpayā kriyayā ātmabhāvasya vināśaḥ kṛto bhavet,",
    "T04canprasu:6398": " na tvevaṃ niḥsāmarthyakriyayā /",
    "T04canprasu:6399": " bahūni ca mama ātmabhāvasahasrāṇi kāmahetoḥ kāmanidānaṃ bhinnāni punaḥ punaḥ saṃsāre saṃsarataḥ,",
    "T04canprasu:6400": " na punarevaṃbhūteṣu sthāneṣu ..... /",
    "T04canprasu:6401": " atha khalu sadāprarudito bodhisattvo mahāsattvaḥ tīkṣṇaṃ śastraṃ gṛhītvā samantādātmānaṃ viddhā samantatastaṃ pṛthivīpradeśaṃ svakena rudhireṇāsiñcadityādi",
    "T04canprasu:6402": " atha khalu sadāprarudito bodhisattvo mahāsattvaḥ sahadarśanādeva dharmodgatasya bodhisattvasya",
    "T04canprasu:6403": " mahāsattvasya evaṃrūpaṃ sukhaṃ pratyalabhata- tadyathāpi nāma prathamadhyānasamāpannasya",
    "T04canprasu:6404": " bhikṣorekāgramanasikārasya bhikṣoḥ /",
    "T04canprasu:6405": " tatreyaṃ dharmodgatasya bodhisattvasya mahāsattvasya prajñāpāramitādeśanā yaduta sarvadharmasamatayā prajñāpāramitāsamatā,",
    "T04canprasu:6406": " sarvadharmaviviktatayā prajñāpāramitāviviktatā,",
    "T04canprasu:6407": " sarvadharmācalatayā prajñāpāramitācalatā,",
    "T04canprasu:6408": " sarvadharmāmananatayā prajñāpāramitāmananatā,",
    "T04canprasu:6409": " sarvadharmāstambhitatayā prajñāpāramitāstambhitatā,",
    "T04canprasu:6410": " sarvadharmaikarasatayā prajñāpāramitaikarasatā,",
    "T04canprasu:6411": " sarvadharmāparyantatayā prajñāpāramitāparyantatā,",
    "T04canprasu:6412": " sarvadharmānutpādatayā prajñāpāramitānutpādatā,",
    "T04canprasu:6413": " sarvadharmānirodhatayā prajñāpāramitānirodhatā,",
    "T04canprasu:6414": " gaganāparyantatayā prajñāpāramitāparyantatā,",
    "T04canprasu:6415": " yāvat sarvadharmāsaṃbhedanatayā prajñāpāramitāsaṃbhedanatā,",
    "T04canprasu:6416": " sarvadharmānupalabdhitayā prajñāpāramitānupalabdhitā,",
    "T04canprasu:6417": " sarvadharmābhibhāvanāsamatayā prajñāpāramitābhibhāvanāsamatā,",
    "T04canprasu:6418": " sarvadharmaniśceṣṭatayā prajñāpāramitāniśceṣṭatā,",
    "T04canprasu:6419": " sarvadharmācintyatayā prajñāpāramitācintyatā veditavyeti //",
    "T04canprasu:6420": " ityācāryacandrakīrtipādoparacitāyāṃ prasannapadāyāṃ madhyamakavṛttau ātmaparīkṣā nāma aṣṭādaśamaṃ prakaraṇam //",
    "T04canprasu:6421": " kālaparīkṣā ekonaviṃśatitamaṃ prakaraṇam /",
    "T04canprasu:6422": " atrāha- vidyata eva bhāvānāṃ svabhāvaḥ,",
    "T04canprasu:6423": " kālatrayavijñaptihetutvāt /",
    "T04canprasu:6424": " iha atītānāgatapratyutpannāsrayaḥ kālā bhagavatā upadiṣṭāḥ /",
    "T04canprasu:6425": " te ca bhāvāśrayāḥ /",
    "T04canprasu:6426": " yasmādutpanno niruddho hi bhāvasvabhāvaḥ atīta iti vyapadiśyate,",
    "T04canprasu:6427": " utpanno 'niruddho hi vartamānaḥ,",
    "T04canprasu:6428": " alabdhātmabhāvo 'nāgata iti /",
    "T04canprasu:6429": " evaṃ bhāvasvabhāvanibandhanāsrayaḥ kālā upadiṣṭāḥ /",
    "T04canprasu:6430": " te ca santi /",
    "T04canprasu:6431": " tasmāt tannibandhano 'pi bhāvasvabhāvo 'stīti /",
    "T04canprasu:6432": " ucyate /",
    "T04canprasu:6433": " syāt kālatrayaprajñaptiheturbhāvasvabhāvaḥ,",
    "T04canprasu:6434": " yadi kālatrayameva bhavadabhimataṃ bhavet /",
    "T04canprasu:6435": " na tvasti /",
    "T04canprasu:6436": " yathā ca nāsti,",
    "T04canprasu:6437": " tathā pratipādayannāha-",
    "T04canprasu:6438": " pratyutpanno 'nāgataśca yadyatītamapekṣya hi /",
    "T04canprasu:6439": " pratyutpanno 'nāgataśca kāle 'tīte bhaviṣyataḥ // 1 //",
    "T04canprasu:6440": " iha tāvat yadi vartamānānāgatau syātām,",
    "T04canprasu:6441": " tāvapekṣya atītaṃ kālaṃ bhavetām,",
    "T04canprasu:6442": " anapekṣya vā?",
    "T04canprasu:6443": " tatra yadi atītamapekṣya sidhyete,",
    "T04canprasu:6444": " tathā niyatamatīte kāle bhaviṣyataḥ /",
    "T04canprasu:6445": " yasmāt, yasya hi yatra asattvam,",
    "T04canprasu:6446": " tat tena nāpekṣyate/",
    "T04canprasu:6447": " tadyathā vandhyā srī svatanayena,",
    "T04canprasu:6448": " gaganamālatīlatā svakusumena,",
    "T04canprasu:6449": " sikatā svatailena /",
    "T04canprasu:6450": " avidyamānamapyandhakāraṃ pradīpena,",
    "T04canprasu:6451": " pradīpo 'pi andhakāreṇa pratidvandvitvena apekṣyate iti cet,",
    "T04canprasu:6452": " naitadevam /",
    "T04canprasu:6453": " asyāpi sādhyasamatvāt /",
    "T04canprasu:6454": " tadatra yadi atīte kāle vartamānānāgatau kālau iṣyete,",
    "T04canprasu:6455": " apekṣāsiddhayarthamevaṃ sati atīte kāle vidyamānatvāt atītakālātmavat tayorapyatītatvaṃ syāt /",
    "T04canprasu:6456": " tataśca atīto 'pi na syāt /",
    "T04canprasu:6457": " yasmāt vartamānāvasthātikrānto hi atītaḥ asaṃprāptaḥ anāgata iti syāt /",
    "T04canprasu:6458": " yadā tu vartamānānāgatayorasaṃbhava eva,",
    "T04canprasu:6459": " tadā kutaḥ kasyacidatītatvaṃ syāt?",
    "T04canprasu:6460": " ityataḥ atīto 'pi na syāt // 1 //",
    "T04canprasu:6461": " atha yathoktadoṣaparijihīrṣayā-",
    "T04canprasu:6462": " pratyutpanno 'nāgataśca na stastatra punaryadi /",
    "T04canprasu:6463": " pratyutpanno 'nāgataśca syātāṃ kaśramapekṣya tam // 2 //",
    "T04canprasu:6464": " tatra atīte kāle yadi vartamānānāgatau kālau na staḥ iti parikalpyate,",
    "T04canprasu:6465": " evamapi tatra avidyamānatvāt gaganendīvaravannāstyapekṣā // 2 //",
    "T04canprasu:6466": " athāpi syāt- kālavādināṃ vidyate eva kālaḥ,",
    "T04canprasu:6467": " tatra kimapekṣayā prayojanamiti?",
    "T04canprasu:6468": " ucyate / evamapi-",
    "T04canprasu:6469": " anapekṣya punaḥ siddhirnātītaṃ vidyate tayoḥ /",
    "T04canprasu:6470": " pratyutpanno 'nāgataśca tasmātkālo na vidyate // 3 //",
    "T04canprasu:6471": " pratyutpannānāgatayorasattvam,",
    "T04canprasu:6472": " atītānapekṣatvāt,",
    "T04canprasu:6473": " kharaviṣāṇavat /",
    "T04canprasu:6474": " yataścaivam pratyutpanno 'nāgataśca tasmātkālo na vidyate iti vijñeyam // 3 //",
    "T04canprasu:6475": " yadā caivam atītamapekṣya vā anapekṣya vā pratyutpannānāgatayornāsti siddhiḥ,",
    "T04canprasu:6476": " evaṃ pratyutpannāpekṣayā vā anapekṣayā vā atītānāgatayoḥ anāgatāpekṣayā vā anapekṣayā",
    "T04canprasu:6477": " vā pratyutpannātītayoḥ asiddhau iṣyamāṇāyāṃ tenaiva pratyutpannāgatayoḥ atītāpekṣayā",
    "T04canprasu:6478": " vā anapekṣayā asiddhikrameṇa dūṣaṇasāmyamatidiśannāha-",
    "T04canprasu:6479": " etenaivāvaśiṣṭau dvau krameṇa parivartakau /",
    "T04canprasu:6480": " uttamādhamamadhyādīnekatvādīṃśca lakṣayet // 4 //",
    "T04canprasu:6481": " kathaṃ kṛtvā?",
    "T04canprasu:6482": " yadyatīto 'nāgataśca pratyutpannamapekṣya hi /",
    "T04canprasu:6483": " kālo 'tīto 'nāgataśca pratyutpanne bhaviṣyataḥ //",
    "T04canprasu:6484": " kālo 'tīto 'nāgataśca na stastatra punaryadi /",
    "T04canprasu:6485": " kālo 'tīto 'nāgataśca syātāṃ kathamapekṣya tam //",
    "T04canprasu:6486": " anapekṣya punaḥ siddhirna jātaṃ vidyate tayoḥ /",
    "T04canprasu:6487": " tenātīto 'nāgataśca kālo nāma na vidyate //",
    "T04canprasu:6488": " eṣa tāvadekaḥ kālaparivartaḥ /",
    "T04canprasu:6489": " atīto vartamānaśca yadyajātamapekṣya hi /",
    "T04canprasu:6490": " atīto vartamānaśca kāle 'jāte bhaviṣyataḥ //",
    "T04canprasu:6491": " atīto vartamānaśca na stastatra punaryadi /",
    "T04canprasu:6492": " atīto vartamānaśca syātāṃ kathamapekṣya tam //",
    "T04canprasu:6493": " anapekṣya punaḥ siddhirnājātaṃ vidyate tayoḥ /",
    "T04canprasu:6494": " atīto vartamānaśca tasmātkālo na vidyate //",
    "T04canprasu:6495": " eṣa dvitīyaḥ kālaparivarta iti vyākhyānakārikā iti /",
    "T04canprasu:6496": " evaṃdvau kālaparivartau boddhavyau //",
    "T04canprasu:6497": " yataśca evaṃ vicāraṇe kālatrayaṃ nāsti,",
    "T04canprasu:6498": " tasmāt kālo na vidyate,",
    "T04canprasu:6499": " kālābhāvācca bhāvasadbhāvo 'pi nāsti iti siddham //",
    "T04canprasu:6500": " yathā caitatkālatrayaṃ vicāritam, evam",
    "T04canprasu:6501": " uttamādhamamadhyādīnekatvādīṃśca lakṣayet /",
    "T04canprasu:6502": " uttamādhamamadhyamān iti ādiśabdena kuśalākuśalāvyākṛtāni,",
    "T04canprasu:6503": " utpādasthitibhaṅgāḥ,",
    "T04canprasu:6504": " pūrvāntāparāntamadhyāntāḥ,",
    "T04canprasu:6505": " kāmarūpārūpyadhātavaḥ,",
    "T04canprasu:6506": " śaikṣāśaikṣanaivaśaikṣanaivāśaikṣādayo yāvantaḥ padārthāḥ tripadārthasaṃbandhavyavasthitāḥ,",
    "T04canprasu:6507": " te sarve gṛhyante /",
    "T04canprasu:6508": " ekatvādīṃśca ityanena ādiśabdena dvitvabahutvayo grahaṇāt te eva uttamādayaḥ ekatvādayaśca kālatrayavyākhyānena vyākhyātā veditavyāḥ // 4 //",
    "T04canprasu:6509": " atrāha- vidyata eva kālaḥ parimāṇavattvāt /",
    "T04canprasu:6510": " iha yannāsti,",
    "T04canprasu:6511": " na tasya parimāṇavattvaṃ vidyate tadyathā kharaviṣāṇasya /",
    "T04canprasu:6512": " asti ca kālasya parimāṇavattvaṃ kṣaṇalavamuhūrtadivasarātryahorātrapakṣamāsasaṃvatsarādibhedena /",
    "T04canprasu:6513": " tasmāt, parimāṇavattvād vidyata eva kālaḥ iti /",
    "T04canprasu:6514": " ucyate /",
    "T04canprasu:6515": " yadi kālo nāma kaścit syāt,",
    "T04canprasu:6516": " syāttasya parimāṇavattvam /",
    "T04canprasu:6517": " na tvasti / yasmāt-",
    "T04canprasu:6518": " nāsthito gṛhyate kālaḥ sthitaḥ kālo na vidyate /",
    "T04canprasu:6519": " yo gṛhyetāgṛhītaśca kālaḥ prajñapyate katham // 5 //",
    "T04canprasu:6520": " iha yadi kālo nāma kaścidavasthitaḥ kṣaṇādivyatiriktaḥ syāt,",
    "T04canprasu:6521": " sa kṣaṇādibhiḥ parimāṇavattvād gṛhyeta /",
    "T04canprasu:6522": " na tu avasthitaḥ kūṭasthaḥ kaścit kālo nāma asti,",
    "T04canprasu:6523": " yaḥ kṣaṇādibhirgṛhyeta /",
    "T04canprasu:6524": " tadevaṃ nāsthito gṛhyate kālaḥ,",
    "T04canprasu:6525": " asthitatvānna gṛhyate ityarthaḥ //",
    "T04canprasu:6526": " athāpi syāt- nitya eva avasthitasvabhāvaḥ kālo nāma asti,",
    "T04canprasu:6527": " kṣaṇādibhirabhivyajyate / tathāhi-",
    "T04canprasu:6528": " kālaḥ pacati bhūtāni kālaḥ saṃharate prajāḥ /",
    "T04canprasu:6529": " kālaḥ supteṣu jāgarti kālo hi duratikramaḥ // iti /",
    "T04canprasu:6530": " yaścaivaṃlakṣaṇaḥ so 'vasthitasvabhāvo 'stīti /",
    "T04canprasu:6531": " ucyate /",
    "T04canprasu:6532": " evamapi sthitaḥ kālo na vidyate yaḥ kṣaṇādibhirabhivyajyamāno gṛhyeta /",
    "T04canprasu:6533": " kasmāt punaḥ sthitaḥ kālo nāstīti cet,",
    "T04canprasu:6534": " kṣaṇādivyatirekeṇāgṛhyamāṇatvāt //",
    "T04canprasu:6535": " api ca / ayaṃ kālaḥ saṃskṛtasvabhāvaḥ san astīti,",
    "T04canprasu:6536": " asaṃskṛtasvabhāvo vā?",
    "T04canprasu:6537": " ubhayaṃ ca saṃskṛtaparīkṣāyāṃ pratiṣiddham-",
    "T04canprasu:6538": " utpādasthitibhaṅgānāmasiddhau nāsti saṃskṛtam /",
    "T04canprasu:6539": " saṃskṛtasyāpyasiddhau ca kathaṃ setsyatyasaṃskṛtam //",
    "T04canprasu:6540": " ityanena / tadevaṃ nāsti vyavasthitaḥ kālaḥ, yo gṛhyeta /",
    "T04canprasu:6541": " yaśca idānīṃ kālo na gṛhyate asthitatvādavidyamānasvarūpatvāt,",
    "T04canprasu:6542": " so 'gṛhyamāṇaḥ san kathaṃ kṣaṇādibhiḥ prajñapayituṃ bhāvataḥ pāryata ityāha- agṛhītaśca kālaḥ prajñapyate kathamiti /",
    "T04canprasu:6543": " tasmānnāstyeva kālaḥ // 5 //",
    "T04canprasu:6544": " atrāha- satyaṃ nāsti nityaḥ kālo nāma kaścid rūpādivyatiriktaḥ svabhāvasiddhaḥ,",
    "T04canprasu:6545": " kiṃ tarhi rūpādīneva sa saṃskārānupādāya prajñaptaḥ kālaḥ kṣaṇādivācyo bhavati,",
    "T04canprasu:6546": " tasmādadoṣa iti /",
    "T04canprasu:6547": " ucyate / evamapi-",
    "T04canprasu:6548": " bhāvaṃ pratītya kālaścetkālo bhāvādṛte kutaḥ /",
    "T04canprasu:6549": " yadyevaṃ bhāvaṃ pratītya kālo bhavatīti bhavatā vyavasthāpyate,",
    "T04canprasu:6550": " yadā khalu bhāvo nāsti,",
    "T04canprasu:6551": " tadā niyataṃ taddhetuko 'pi kālo nāstīti pratipādayannāha-",
    "T04canprasu:6552": " na ca kaścana bhāvo 'sti",
    "T04canprasu:6553": " iti pūrvaṃ vistareṇa pratipāditatvādvakṣyamāṇapratiṣedhācca /",
    "T04canprasu:6554": " yadā caivaṃ na kaścidbhāvo 'sti bhāvataḥ, tadā-",
    "T04canprasu:6555": " kutaḥ kālo bhaviṣyati // 6 //",
    "T04canprasu:6556": " kālābhāvācca na santi kṣaṇalavamuhūrtādayaḥ kālabhedāḥ tatpariṇāmabhūtāḥ,",
    "T04canprasu:6557": " ityataḥ kutaḥ pariṇāmavattvena kālasiddhirbhaviṣyati?",
    "T04canprasu:6558": " tasmānnāstyeva bhāvānāṃ svabhāvaḥ iti //",
    "T04canprasu:6559": " uktaṃ hi bhagavatā āryahastikakṣyasūtre-",
    "T04canprasu:6560": " yadi koci dharmāṇa bhavetsvabhāvaḥ tatraiva gaccheya jinaḥ saśrāvako /",
    "T04canprasu:6561": " kūṭasthadharmāṇa siyā na nirvṛtī na niṣprapañco bhavi jātu paṇḍitaḥ // iti /",
    "T04canprasu:6562": " tathā-",
    "T04canprasu:6563": " buddhasahasraśatā ya atītā dharmasahasraśatāni bhaṇitvā /",
    "T04canprasu:6564": " naiva ca dharma na cākṣara kṣīṇā nāsti samudbhavu tena akṣīṇā // iti /",
    "T04canprasu:6565": " tathā-",
    "T04canprasu:6566": " utpādakāle hi tathāgatasya maitreyanāmā tviha yo bhaviṣyati /",
    "T04canprasu:6567": " bhaviṣyatīyaṃ kanakāvṛtā mahī tasyā idānīṃ kuta āgamo 'sau //",
    "T04canprasu:6568": " ullāpanāḥ kāmaguṇā hi pañca vibhrāmaṇā mohana moṣadharmiṇaḥ /",
    "T04canprasu:6569": " madhyāhnakāle hi yathaiva grīṣme jalaṃ marīcyāṃ hi tathaiva kāmāḥ //",
    "T04canprasu:6570": " ekena kalpena bhaveddhi loko ākāśabhūto gaganasvabhāvo /",
    "T04canprasu:6571": " dāhaṃ vināśaṃ ca payānti bhe[bhī?",
    "T04canprasu:6572": " ]ravaḥ kuta āgamaḥ kutra gatiśca teṣām // iti //",
    "T04canprasu:6573": " tadyathā-",
    "T04canprasu:6574": " pañcemāni bhikṣavaḥ saṃjñāmātraṃ pratijñāmātraṃ vyavahāramātraṃ saṃvṛtimātraṃ yaduta atīto 'dhvā anāgato 'dhvā ākāśaṃ nirvāṇaṃ pudgalaśceti",
    "T04canprasu:6575": " // ityācāryacandrakīrtipādoparacitāyāṃ prasannapadāyāṃ madhyamakavṛttau kālaparīkṣā nāma ekonaviṃśaṃ prakaraṇam //",
    "T04canprasu:6576": " sāmagrīparīkṣā viṃśatitamaṃ prakaraṇam /",
    "T04canprasu:6577": " atrāha- vidyate kālaḥ,",
    "T04canprasu:6578": " phalapravṛttau sahakārikāraṇabhāvāt /",
    "T04canprasu:6579": " yo nāsti, nāsau sahakārikāraṇabhāvena pratipadyate,",
    "T04canprasu:6580": " vandhyātanayavat /",
    "T04canprasu:6581": " tasmādasti kālaḥ,",
    "T04canprasu:6582": " sahakārikāraṇabhāvāt /",
    "T04canprasu:6583": " iha bījāvanisalilajvalanapavanagaganābhidhānahetupratyayasāmagrīṃ pratītya ayamaṅkura upajāyamānaḥ satyāmapi bījādipratyayasāmagryām,",
    "T04canprasu:6584": " ṛtuviśeṣāsaṃnidhānānnopajāyate /",
    "T04canprasu:6585": " yathā ca bāhyeṣu,",
    "T04canprasu:6586": " evamādhyātmikeṣvapi /",
    "T04canprasu:6587": " yathoktaṃ bhagavatā-",
    "T04canprasu:6588": " na praṇaśyanti karmāṇi kalpakoṭiśatairapi /",
    "T04canprasu:6589": " sāmagrīṃ prāpya kālaṃ ca phalanti khalu dehinām // iti //",
    "T04canprasu:6590": " yasmācca evamasti kālāpekṣā,",
    "T04canprasu:6591": " tasmādastyasau kālo nāma,",
    "T04canprasu:6592": " yaḥ aṅkurādipravṛttau sahakārikāraṇaṃ bhavatīti /",
    "T04canprasu:6593": " ucyate /",
    "T04canprasu:6594": " syāt sahakārikāraṇatā kālasya,",
    "T04canprasu:6595": " yadi aṅkurādiphalasya pravṛttireva syāt /",
    "T04canprasu:6596": " na tvasti /",
    "T04canprasu:6597": " kathaṃ kṛtvā?",
    "T04canprasu:6598": " iha bījādihetupratyayasāmagrīto 'ṅkurādiphalodaye parikalpyamāne vyavasthitasya vā phalasya sāmagryāṃ satyāṃtata utpādaḥ parikalpyeta avyavasthitasya",
    "T04canprasu:6599": " kiṃ cātaḥ?",
    "T04canprasu:6600": " yadi tāvad vyavasthitasya parikalpyate,",
    "T04canprasu:6601": " tanna yujyate iti pratipādayannāha-",
    "T04canprasu:6602": " hetośca pratyayānāṃ ca sāmagryā jāyate yadi /",
    "T04canprasu:6603": " phalamasti ca sāmagryāṃ sāmagryā jāyate katham // 1 //",
    "T04canprasu:6604": " yadi hetupratyayasāmagryāṃ tvanmatena phalamasti,",
    "T04canprasu:6605": " nanu evaṃ sati yasmāt sāmagryāmasti,",
    "T04canprasu:6606": " kathaṃ tayā tajjanyate?",
    "T04canprasu:6607": " na hi kuṇḍe dadhi vidyamānaṃ kuṇḍena janyate /",
    "T04canprasu:6608": " api ca /",
    "T04canprasu:6609": " yadvidyate tanniṣpannatvāt niṣpannapurovasthitaghaṭavat na punarjanmāpekṣate /",
    "T04canprasu:6610": " abhivyaktiḥ sthaulyaṃ vā sūkṣmātmanā vidyamānasya kriyata iti cet,",
    "T04canprasu:6611": " tasyāpi pakṣasya pūrvameva-",
    "T04canprasu:6612": " āgacchatyanyato nāgnirindhane 'gnirna vidyate /",
    "T04canprasu:6613": " ityatroktamuttaram // 1 //",
    "T04canprasu:6614": " atha nāstyeva sāmagryāṃ phalamiti parikalpyate,",
    "T04canprasu:6615": " etadapi nopapadyate iti pratipādayannāha-",
    "T04canprasu:6616": " hetośca pratyayānāṃ ca sāmagryā jāyate yadi /",
    "T04canprasu:6617": " phalaṃ nāsti ca sāmagryāṃ sāmagryā jāyate katham // 2 //",
    "T04canprasu:6618": " yadi hetośca pratyayānāṃ ca sāmagryāṃ nāsti tatphalam,",
    "T04canprasu:6619": " kathaṃ tarhi hetupratyayasāmagryā phalaṃ janyate?",
    "T04canprasu:6620": " tatra avidyamānatvāt sikatābhiriva tailam /",
    "T04canprasu:6621": " ata eva asaṃbhāvayannāha-",
    "T04canprasu:6622": " phalaṃ nāsti ca sāmagryāṃ sāmagryā jāyate katham /",
    "T04canprasu:6623": " na tatphalaṃ sāmagrīto jāyate ityabhiprāyaḥ // 2 //",
    "T04canprasu:6624": " kiṃ cānyat-",
    "T04canprasu:6625": " hetośca pratyayānāṃ ca sāmagryāmasti cetphalam /",
    "T04canprasu:6626": " gṛhyeta nanu sāmagryāṃ sāmagryāṃ ca na gṛhyate // 3 //",
    "T04canprasu:6627": " yad yatra asti,",
    "T04canprasu:6628": " tat tatra gṛhyate,",
    "T04canprasu:6629": " tadyathā kuṇḍe dadhi /",
    "T04canprasu:6630": " yacca yatra nāsti na tattatra gṛhyate tadyathā sikatāsu tailam,",
    "T04canprasu:6631": " maṇḍūkajaṭāyāṃ śiromaṇiḥ //",
    "T04canprasu:6632": " atha syāt- vidyamānā api padārthāḥ atisaukṣmyāt,",
    "T04canprasu:6633": " atisaṃnikarṣāt,",
    "T04canprasu:6634": " ativiprakarṣāt,",
    "T04canprasu:6635": " indriyopaghātāt,",
    "T04canprasu:6636": " mūrtivaddravyavyavadhānāt,",
    "T04canprasu:6637": " mūrtyantardhānāt,",
    "T04canprasu:6638": " manonavasthānāt,",
    "T04canprasu:6639": " paramāṇuvat akṣasthāñjanaśalākāvat ādityagativat taimirikaikaikakeśavat andhabadhirādirūpaśabdādivat",
    "T04canprasu:6640": " kuḍayādivyavahitaghaṭādivat siddhadevapiśācādiśarīravat viṣayāntaravyāpṛtasya viṣayāntaravanna gṛhyate iti cet,",
    "T04canprasu:6641": " kiṃ khalu eṣāmagṛhyamāṇānāmastitve liṅgam,",
    "T04canprasu:6642": " yena eṣāmastitve sati anupalabdhiriti syāt?",
    "T04canprasu:6643": " anumānopamānāgamairgrahaṇādeṣāmastitvamiti cet,",
    "T04canprasu:6644": " na tarhi teṣāmanupalabdhiriti vaktavyam,",
    "T04canprasu:6645": " anumānādibhirupalabhyamānatvāt /",
    "T04canprasu:6646": " yad rūpīndriyagrāhyaṃ tad ebhiḥ kāraṇairvidyamānamapi sanna gṛhyate,",
    "T04canprasu:6647": " iti cet, ucyate /",
    "T04canprasu:6648": " kimasmābhirevamuktam- rūpīndriyairvidyamānaṃ sad gṛhyeteti?",
    "T04canprasu:6649": " kiṃ tarhi sāmānyenaiva yad brūmaḥ- gṛhyeta nanu sāmagryāmiti //",
    "T04canprasu:6650": " athāpi manyase- yad yatra nāsti,",
    "T04canprasu:6651": " na tat tasmādutpadyate sikatābhyastailavat /",
    "T04canprasu:6652": " utpadyate ca sāmagrītaḥ phalam,",
    "T04canprasu:6653": " tasmādanumānataḥ sāmagryāṃ phalasyāstitvamiti /",
    "T04canprasu:6654": " ucyate /",
    "T04canprasu:6655": " yad yatra asti,",
    "T04canprasu:6656": " na tat tasmādutpadyate,",
    "T04canprasu:6657": " tadyathā kuṇḍād dadhi iti /",
    "T04canprasu:6658": " asmādapyanumānādastitvamasya ayuktamiti kṛtvā nāstyeva sāmagryāṃ phalamiti kiṃ na gṛhyate?",
    "T04canprasu:6659": " athāpi syāt- ubhyorapi pakṣayoranumānavirodhād yathā astitvaṃ na yuktam,",
    "T04canprasu:6660": " evaṃ nāstitvamapīti /",
    "T04canprasu:6661": " ucyate /",
    "T04canprasu:6662": " na vayamasyāsattvaṃ pratipādayāmaḥ,",
    "T04canprasu:6663": " kiṃ tarhi paraparikalpitaṃ sattvamasya nirākurmaḥ /",
    "T04canprasu:6664": " evaṃ na vayamasya sattvaṃ pratipādayāmaḥ,",
    "T04canprasu:6665": " kiṃ tarhi paraparikalpitamasattvamasya apākurmaḥ /",
    "T04canprasu:6666": " antadvayaparihāreṇa madhyamāyāḥ pratipadaḥ pratipādayitumiṣṭatvāditi /",
    "T04canprasu:6667": " uktaṃ ca āryadevapādīye śatake-",
    "T04canprasu:6668": " stambhādīnāmalaṃkāro gṛhasyārthe nirarthakaḥ /",
    "T04canprasu:6669": " satkāryameva yasyeṣṭaṃ yasyāsatkāryameva ca // iti /",
    "T04canprasu:6670": " tadevaṃ na sāmagrītaḥ phalamutpadyate vidyamānasya grahaṇaprasaṅgāt,",
    "T04canprasu:6671": " iti vyavasthitam // 3 //",
    "T04canprasu:6672": " atha manyase- nāstyeva sāmagryāṃ phalamiti, evamapi-",
    "T04canprasu:6673": " hetośca pratyayānāṃ ca sāmagryāṃ nāsti cetphalam /",
    "T04canprasu:6674": " hetavaḥ pratyayāśca syurahetupratyayaiḥ samāḥ // 4 //",
    "T04canprasu:6675": " yathā hi jvālāṅgārādiṣu aṅkuro nāstīti kṛtvā tasya te hetupratyayā na bhavanti,",
    "T04canprasu:6676": " eva vivakṣitānāmapi bījādīnāṃ hetupratyayatā na syāt teṣu aṅkuro nāstīti kṛtvā /",
    "T04canprasu:6677": " na ca ahetu pratyayebhyaḥ phalapravṛttiryukteti nāsti svabhāvataḥ phalapravṛttiḥ //",
    "T04canprasu:6678": " atrāha- naiva hi sāmagryāḥ phalotpādanasāmarthyamasti yataḥ iyaṃ cintā syāt- kiṃ sāmagryāṃ phalamasti utāho nāstīti /",
    "T04canprasu:6679": " kiṃ tarhi hetoḥ phalotpādanasāmarthyam /",
    "T04canprasu:6680": " sāmagrī tu hetoranugrahamātraṃ karoti /",
    "T04canprasu:6681": " sa hetuḥ phalasyotpattyarthaṃ hetuṃ datvā nirudhyate,",
    "T04canprasu:6682": " tena ca hetunā anugṛhyamāṇaṃ phalamutpadyate iti /",
    "T04canprasu:6683": " ucyate /",
    "T04canprasu:6684": " naiva hi ajātasya phalasya hetoranugrahaṇamasti /",
    "T04canprasu:6685": " na cāpyajātasya bandhyātanayasyeva kenacitkiṃcinmātraṃ kartuṃ śakyamityayuktaiṣā kalpanā // 4 //",
    "T04canprasu:6686": " api ca-",
    "T04canprasu:6687": " hetukaṃ phalasya datvā yadi heturnirudhyate /",
    "T04canprasu:6688": " yaddattaṃ yanniruddhaṃ ca hetorātmadvayaṃ bhavet // 5 //",
    "T04canprasu:6689": " yadi hetuḥ phalasyotpattyarthaṃ hetukaṃ kāraṇaṃ datvā nirudhyata iti parikalpyate,",
    "T04canprasu:6690": " evaṃ sati yaddattaṃ yanniruddhaṃ ca tadātmabhāvadvayaṃ hetoḥ syāt /",
    "T04canprasu:6691": " na caitad yuktam,",
    "T04canprasu:6692": " ardhaśāśvataprasaṅgāt nityānityayośca parasparaviruddhayorekatvābhāvāt // 5 //",
    "T04canprasu:6693": " atha hetorātmabhāvadvayaprasaṅgaparihārārthaṃ sarvātmanā nirodha iṣyate phalasyotpattyarthaṃ kiṃcidapyadatvā, evamapi-",
    "T04canprasu:6694": " hetuṃ phalasyādatvā ca yadi heturnirudhyate /",
    "T04canprasu:6695": " hetau niruddhe jātaṃ tatphalamāhetukaṃ bhavet // 6 //",
    "T04canprasu:6696": " yadi phalasya kiṃcidapyadatvā sarvātmanā heturnirudhyate,",
    "T04canprasu:6697": " nanu tasmin hetau niruddhe yatphalamutpadyate tat āhetukaṃ syāt /",
    "T04canprasu:6698": " na ca āhetukamasti /",
    "T04canprasu:6699": " ityayuktaiṣā kalpanā // 6 //",
    "T04canprasu:6700": " atrāha- yadi evaṃ phalasya hetorutpattau doṣaḥ,",
    "T04canprasu:6701": " evaṃ sati sahotpannaiva sāmagrī phalasya janikā astu,",
    "T04canprasu:6702": " tadyathā pradīpaprabhāyā iti /",
    "T04canprasu:6703": " eṣāpi kalpanā nopapadyate iti pratipādayannāha-",
    "T04canprasu:6704": " phalaṃ sahaiva sāmagryā yadi prādurbhavetpunaḥ /",
    "T04canprasu:6705": " ekakālau prasajyete janako yaśca janyate // 7 //",
    "T04canprasu:6706": " na caikakālayoḥ savyetaragoviṣāṇayorjanyajanakatvaṃ dṛṣṭam,",
    "T04canprasu:6707": " vāmadakṣiṇakarayoścaraṇayorvā,",
    "T04canprasu:6708": " ityayuktaiṣā kalpanā ityayuktametat // 7 //",
    "T04canprasu:6709": " atrāhureke- naiva hi abhūtvā bhāvānāmutpattiryuktā ākasmikatvaprasaṅgāt /",
    "T04canprasu:6710": " tasmād hetupratyayasāmagrītaḥ pūrvameva tat phalamanāgatāvasthāyāṃ vyavasthitamanāgatātmanā /",
    "T04canprasu:6711": " tasya hetupratyaya sāmagryā vartamānāvasthā janyate,",
    "T04canprasu:6712": " dravyaṃ tu vyavasthitameveti /",
    "T04canprasu:6713": " tān pratyucyate-",
    "T04canprasu:6714": " pūrvameva ca sāmagryāḥ phalaṃ prādurbhavedyadi /",
    "T04canprasu:6715": " hetupratyayanirmuktaṃ phalamāhetukaṃ bhavet // 8 //",
    "T04canprasu:6716": " yadi bhavatāmabhīpsitaṃ sāmagrītaḥ pūrvameva phalaṃ svarūpataḥ syāditi,",
    "T04canprasu:6717": " tad hetupratyayanirapekṣaṃ syāt,",
    "T04canprasu:6718": " tataśca āhetukaṃ syāt /",
    "T04canprasu:6719": " na ca āhetukānāṃ padārthānāmastitvaṃ yuktam,",
    "T04canprasu:6720": " kharaturagoragaviṣāṇādīnāmapyastitvaprasaṅgāt,",
    "T04canprasu:6721": " pūrvasiddhasya ca punaḥ hetupratyayāpekṣayā niṣprayojanatvādityayuktametat // 8 //",
    "T04canprasu:6722": " anye punarvarṇayanti- hetureva phalaṃ janayati na sāmagrī /",
    "T04canprasu:6723": " na ca uktadoṣaprasaṅgaḥ /",
    "T04canprasu:6724": " yasmāt na hi anyohetuḥ anyat phalam /",
    "T04canprasu:6725": " yataḥ, kiṃ hetuṃ datvā phalasya heturnirudhyate uta adatvaiveti vicāraḥ syāt /",
    "T04canprasu:6726": " api tu hetureva niruddhaḥ phalātmanā vyavasthitaḥ iti /",
    "T04canprasu:6727": " ucyate / evamapi-",
    "T04canprasu:6728": " niruddhe cetphalaṃ hetau hetoḥ saṃkramaṇaṃ bhavet /",
    "T04canprasu:6729": " pūrvajātasya hetośca punarjanma prasajyate // 9 //",
    "T04canprasu:6730": " yadi niruddhe hetau bhavanmatena phalamutpadyate,",
    "T04canprasu:6731": " tacca phalaṃ hetvātmakameva bhavatīti parikalpyate,",
    "T04canprasu:6732": " evaṃ sati hetoḥ saṃkramaṇaṃ bhavet,",
    "T04canprasu:6733": " naṭasya veṣāntaraparityāgena veṣāntarasaṃcāravat hetoḥ saṃkramaṇa mātrameva syāt,",
    "T04canprasu:6734": " na tu apūrvasya phalasyotpādaḥ /",
    "T04canprasu:6735": " tataśca hetornityataiva syāt /",
    "T04canprasu:6736": " na ca nityānāmastitvaṃ kvacidasti /",
    "T04canprasu:6737": " yathoktaṃ śatake-",
    "T04canprasu:6738": " apratītyāstitā nāsti kadācitkasyacitkvacit /",
    "T04canprasu:6739": " na kadācitkvacitkaścidvidyate tena śāśvataḥ // iti //",
    "T04canprasu:6740": " kiṃ ca / etasyāṃ kalpanāyāṃ pūrvajātasya ca hetoḥ punarjanma prāpnoti /",
    "T04canprasu:6741": " na ca jātasya punarapi [janma] yujyate niṣprayojanatvāt,",
    "T04canprasu:6742": " anavasthāprasaṅgācca //",
    "T04canprasu:6743": " atha manyase- yenātmanā vidyamāno na tenaivātmanā jāyate,",
    "T04canprasu:6744": " yena cātmanā avidyamānaḥ tenaiva jāyata iti /",
    "T04canprasu:6745": " etadapi na yuktam /",
    "T04canprasu:6746": " aparityaktahetusvabhāvasya hetusvarūpasya phalamiti saṃjñāmātrabhedādavasthābhedācca dravyābhedasya sādhayitumaśakyatvāt /",
    "T04canprasu:6747": " phalāvasthāyāṃ ca parityaktahetusvabhāvasya phalaśabdavācyatvād hetuḥ phalātmanā tiṣṭhatīti yatkiṃcidetat // 9 //",
    "T04canprasu:6748": " kiṃ cānyat- yadi hetuḥ phalaṃ janayet,",
    "T04canprasu:6749": " niruddho vā janayedaniruddho vā?",
    "T04canprasu:6750": " phalamapi utpannaṃ vā janayedanutpannaṃ vā?",
    "T04canprasu:6751": " ubhayathā ca nopapadyate iti pratipādayannāha-",
    "T04canprasu:6752": " janayetphalamutpannaṃ niruddho 'staṃgataḥ katham /",
    "T04canprasu:6753": " tiṣṭhannapi kathaṃ hetuḥ phalena janayeddhṛtaḥ // 10 //",
    "T04canprasu:6754": " [yadi tāvata niruddhaḥ astaṃgataḥ hetuḥ utpannaṃ sat vidyamānaṃ phalaṃ janayatīti parikalpyate,",
    "T04canprasu:6755": " tannopapadyate /",
    "T04canprasu:6756": " kasmāditi cet,",
    "T04canprasu:6757": " kathaṃ niruddhaḥ asaṃvidyamānaḥ hetuḥ phalaṃ janayet?",
    "T04canprasu:6758": " yadi janayati,",
    "T04canprasu:6759": " vandhyāputro 'pi putraṃ janayiṣyati /",
    "T04canprasu:6760": " phalaṃ ca sad vidyamānamapi janmanirapekṣamapi kathaṃ heturjanayi ṣyati?",
    "T04canprasu:6761": " atha manyase- śaktyabhāvānniruddho na janayati,",
    "T04canprasu:6762": " kiṃ tu tiṣṭhanneva hetuḥ phalaṃ janayiṣyatīti /",
    "T04canprasu:6763": " ucyate /",
    "T04canprasu:6764": " ] tiṣṭhannapi heturavikṛtarūpo vidyamānena phalena vṛtaḥ saṃbaddhaḥ kathaṃ janayet? iha hi-",
    "T04canprasu:6765": " kāraṇaṃ vikṛtiṃ gacchajjāyate 'nyasya kāraṇam /",
    "T04canprasu:6766": " iti kāraṇābhāvaṃ pratipadyamānasya hetoravaśyaṃ vikāreṇa bhavitavyam /",
    "T04canprasu:6767": " yastu na vikriyate,",
    "T04canprasu:6768": " sa hetulakṣaṇayukta eva na bhavatīti /",
    "T04canprasu:6769": " phalena ca saṃbaddhaḥ kathaṃ janayet?",
    "T04canprasu:6770": " phalasya vidyamānatvāt // 10 //",
    "T04canprasu:6771": " atha manyase- vidyamānasya phalasya punarjanayitumaśakyatvāt avṛta eva asaṃbaddha eva hetuḥ phalena phalaṃ janayiṣyatīti,",
    "T04canprasu:6772": " etadapyayuktamityāha-",
    "T04canprasu:6773": " athāvṛtaḥ phalenāsau katamajjanayetphalam /",
    "T04canprasu:6774": " yadi hetuḥ phalena asaṃbaddha eveṣyate,",
    "T04canprasu:6775": " tadā katamadidānīṃ phalaṃ janayet?",
    "T04canprasu:6776": " sarvameva vā phalaṃ janayedasaṃbaddhatvāt,",
    "T04canprasu:6777": " na vā kiṃcijjanayedasaṃbaddhatvādevetyabhiprāyaḥ //",
    "T04canprasu:6778": " kiṃ cānyat / yadi hetuḥ phalaṃ janayet,",
    "T04canprasu:6779": " sa dṛṣṭvā phalaṃ janayedadṛṣṭvā vā?",
    "T04canprasu:6780": " ubhayathā ca na yujyate ityāha-",
    "T04canprasu:6781": " na hyadṛṣṭvā vā dṛṣṭvā vā heturjanayate phalam // 11 //",
    "T04canprasu:6782": " tatra yadi heturdṛṣṭvā janayatīti parikalpyate,",
    "T04canprasu:6783": " tanna yujyate /",
    "T04canprasu:6784": " yasmādvidyamānameva draṣṭuṃ pāryate nāvidyamānam /",
    "T04canprasu:6785": " vidyamānaṃ cet,",
    "T04canprasu:6786": " tanna janyate vidyamānatvāditi /",
    "T04canprasu:6787": " evaṃ tāvad hetuḥ phalaṃ dṛṣṭvā na janayati,",
    "T04canprasu:6788": " adṛṣṭvāpi na janayati,",
    "T04canprasu:6789": " sarvasya phalasya hetorjanakatvaprasaṅgāt //",
    "T04canprasu:6790": " atha kimidaṃ darśanaṃ kiṃ vā adarśanamiti? ucyate /",
    "T04canprasu:6791": " prasiddhametalloke- upalabdhirdarśanamiti //",
    "T04canprasu:6792": " nanu etad bījādiṣu nirindriyeṣu na saṃbhavati /",
    "T04canprasu:6793": " saṃbhavatu mā vā /",
    "T04canprasu:6794": " nāsmākamayaṃ paryanuyogaḥ kiṃ tarhi tasyotpādavādinaḥ /",
    "T04canprasu:6795": " tatra yaḥ utpādavādī brūyāt- dṛṣṭvā janayatīti,",
    "T04canprasu:6796": " sa vaktavyaḥ- na dṛṣṭametalloke yadbījādikaṃ paśyatīti /",
    "T04canprasu:6797": " tasmādayuktā eṣā kalpanā /",
    "T04canprasu:6798": " atha adṛṣṭvā kalpayet,",
    "T04canprasu:6799": " evamapi yatkiṃcidadṛṣṭaṃ saṃbhavati tatsarvamutpādayet,",
    "T04canprasu:6800": " na cotpādayati,",
    "T04canprasu:6801": " tasmāt na adṛṣṭvāpi janayati /",
    "T04canprasu:6802": " aniṣṭāpattyā hi vayaṃ parakalpanāṃ vicārayāmaḥ saṃsārāṭavīkāntāragiridarīprapātaduḥkhamālāsamākulāmā tāmīva /",
    "T04canprasu:6803": " buddhipūrvakartṛkaṃ ca puruṣādikāraṇino jagadabhyupagacchanto nirgranthāścaikendriyaṃ bījādikaṃ pratipannāḥ prasaṅgānna vyativartanta iti /",
    "T04canprasu:6804": " tasmānnāsti doṣaḥ // 11 //",
    "T04canprasu:6805": " kiṃ cānyat- yadi yuṣmadabhimataṃ hetoḥ phalasya ca anyonyaḍhaukanalakṣaṇaṃ saṃgamanaṃ syāt,",
    "T04canprasu:6806": " syāttadānīṃ tayorjanyajanakabhāvaḥ /",
    "T04canprasu:6807": " yasmāt na hi parasparāsaṃgatayorālokāndhakārayoḥ saṃsāranirvāṇa yorjanyajanakabhāvo dṛṣṭa iti /",
    "T04canprasu:6808": " ataḥ avaśyaṃ hetuphalabhāvayorjanyajanakabhāvamicchatā pareṇa saṃgatirabhyupeyā /",
    "T04canprasu:6809": " sā ca kālatraye 'pi vicāryamāṇā na saṃbhavati /",
    "T04canprasu:6810": " ato hetuḥ phalaṃ na janayati /",
    "T04canprasu:6811": " yathā ca saṃgatirnāsti tathā pratipādayannāha-",
    "T04canprasu:6812": " nātītasya hyatītena phalasya saha hetunā /",
    "T04canprasu:6813": " nājātena na jātena saṃgatirjātu vidyate // 12 //",
    "T04canprasu:6814": " atītasya tāvat phalasya atītena hetunā saha jātu kadācidapi saṃgatirnāsti,",
    "T04canprasu:6815": " atītatvenobhayorapyavidyamānatvāt /",
    "T04canprasu:6816": " nāpi ajātena hetunā atītasya phalasya saṃgatirjātu vidyate,",
    "T04canprasu:6817": " naṣṭājātatvena ubhayorapyavidyamānatvāt,",
    "T04canprasu:6818": " bhinnakālatvācca /",
    "T04canprasu:6819": " nāpi jātena vartamānena hetunā saha atītasya phalasya saṃgatiḥ saṃbhavati,",
    "T04canprasu:6820": " bhinnakālatvāt,",
    "T04canprasu:6821": " naṣṭasya ca phalasya avidyamānatvādvandhyāputreṇeva devadattasyetyabhiprāyaḥ // 12 //",
    "T04canprasu:6822": " yathā ca atītasya phalasya atītena anāgatavartamānena hetunā saha na kadācit saṃgatirasti,",
    "T04canprasu:6823": " evaṃ vartamānasyāpi phalasya traikālikena hetunā saha nāsti saṃgatiriti tat pratipādayannāha-",
    "T04canprasu:6824": " na jātasya hyajātena phalasya saha hetunā /",
    "T04canprasu:6825": " nātītena na jātena saṃgatirjātu vidyate // 13 //",
    "T04canprasu:6826": " jātasya phalasya bhinnakālatvādajātena ca atītena ca hetunā saha saṃgamanaṃ nāsti /",
    "T04canprasu:6827": " nāpi vartamānasya vartamānena hetunā saha saṃgatirasti,",
    "T04canprasu:6828": " hetuphalayoryaugapadyābhāvāt,",
    "T04canprasu:6829": " tayośca saṃgatirvaiyarthyāt /",
    "T04canprasu:6830": " kiṃ hi vidyamānayoḥ parasparanirapekṣayoḥ punaḥ saṃgatyā prayojanamiti nāsti saṃgatiḥ // 13 //",
    "T04canprasu:6831": " idānīmanāgatasyāpi phalasya yathā atītānāgatapratyutpannena hetunā saha saṃgamanaṃ nāsti tathā pratipādayannāha-",
    "T04canprasu:6832": " nājātasya hi jātena phalasya saha hetunā /",
    "T04canprasu:6833": " nājātena na naṣṭena saṃgatirjātu vidyate // 14 //",
    "T04canprasu:6834": " ajātaṃ hi phalamasaṃvidyamānam /",
    "T04canprasu:6835": " tasya bhinnakālena vartamānena atītena ca hetunā saha nāsti saṃgamanaṃ bhinnakālatvāt /",
    "T04canprasu:6836": " anāgatenāpi hetunā saha nāsti saṃgamanam,",
    "T04canprasu:6837": " ubhayoravidyamānatvāt // 14 //",
    "T04canprasu:6838": " yadā caivaṃ sarvathā hetuphalayoḥ saṃgatirnāsti, tadā-",
    "T04canprasu:6839": " asatyāṃ saṃgatau hetuḥ kathaṃ janayate phalam /",
    "T04canprasu:6840": " naiva hetuḥ phalaṃ janayati saṃgateravidyamānatvāt vandhyāputramivetyabhiprāyaḥ //",
    "T04canprasu:6841": " athāpi syāt- satyāmeva saṃgatau hetuḥ phalaṃ janayatīti,",
    "T04canprasu:6842": " tadapi na yuktam,",
    "T04canprasu:6843": " kālatraye 'pi saṃgatyanupalabdheḥ /",
    "T04canprasu:6844": " athāpi kathaṃcid hetuphalayoḥ saṃgatiḥ parikalpyate, evamapi-",
    "T04canprasu:6845": " satyāṃ vā saṃgatau hetuḥ kathaṃ janayate phalam // 15 //",
    "T04canprasu:6846": " saṃnihitasya phalasya punarjanmavaiyarthyāt,",
    "T04canprasu:6847": " asaṃhitānāṃ ca saṃgaterayuktatvāt ityabhiprāyaḥ // 15 //",
    "T04canprasu:6848": " kiṃ cānyat-",
    "T04canprasu:6849": " hetuḥ phalena śūnyaścetkathaṃ janayate phalam /",
    "T04canprasu:6850": " hetuḥ phalenāśūnyaścetkathaṃ janayate phalam // 16 //",
    "T04canprasu:6851": " yo 'yaṃ phalasya hetuḥ phalasya janaka iṣyate,",
    "T04canprasu:6852": " sa tena śūnyo vā bhavan phalamutpādayet, aśūnyo vā?",
    "T04canprasu:6853": " tatra hetuḥ śūnyaḥ phalena rahitaḥ phalaṃ na janayati,",
    "T04canprasu:6854": " ahetuvat phalaśūnyatvāt /",
    "T04canprasu:6855": " phalena aśūnyo 'pi hetuḥ phalaṃ na janayati,",
    "T04canprasu:6856": " vidyamānatvāt phalasya,",
    "T04canprasu:6857": " vidyamānaputraṃ devadatta iva /",
    "T04canprasu:6858": " evaṃ tāvat phalaśūnyo vā phalāśūnyo vā hetuḥ phalaṃ na janayati // 16 //",
    "T04canprasu:6859": " yaccāpi phalamutpadyate,",
    "T04canprasu:6860": " taccāpyaśūnyaṃ vā samutpadyate, śūnyaṃ vā?",
    "T04canprasu:6861": " tatra tāvat-",
    "T04canprasu:6862": " phalaṃ notpatsyate 'śūnyamaśūnyaṃ na nirotsyate /",
    "T04canprasu:6863": " aniruddhamanutpannamaśūnyaṃ tadbhaviṣyati // 17 //",
    "T04canprasu:6864": " aśūnyaṃ hi phalamapratītyasamutpannaṃ svabhāvavyavasthitam,",
    "T04canprasu:6865": " tadevaṃvidhaṃ phalaṃ naivotpatsyate svabhāvasyānapāyitvācca na nirotsyate /",
    "T04canprasu:6866": " tataśca aśūnyaṃ tadiṣyamāṇamaniruddhamanutpannaṃ ca syāt /",
    "T04canprasu:6867": " na caitadiṣṭam,",
    "T04canprasu:6868": " ityataḥ aśūnyaṃ tatphalaṃ na bhavati,",
    "T04canprasu:6869": " utpādanirodhābhyupagamāt // 17 //",
    "T04canprasu:6870": " idānīṃ śūnyamapi tatphalaṃ na saṃbhavati,",
    "T04canprasu:6871": " anudayāvyayavattvaprasaṅgāt iti pratipādayannāha-",
    "T04canprasu:6872": " kathamutpatsyate śūnyaṃ kathaṃ śūnyaṃ nirotsyate /",
    "T04canprasu:6873": " śūnyamapyaniruddhaṃ tadanutpannaṃ prasajyate // 18 //",
    "T04canprasu:6874": " tatra śūnyamucyate yatsvabhāvena nāsti /",
    "T04canprasu:6875": " yacca vastu svabhāvena nāsti,",
    "T04canprasu:6876": " tat kathamutpatsyate,",
    "T04canprasu:6877": " kathaṃ vā nirotsyate?",
    "T04canprasu:6878": " na hi svabhāvena avidyamānasya ākāśādeḥ udayavyayau dṛṣṭau /",
    "T04canprasu:6879": " tasmācchūnyamapi tatphalamiṣyamāṇamaniruddhamanutpannaṃ ca prasajyate // 18 //",
    "T04canprasu:6880": " kiṃ cānyat- yadi hetuḥ phalaṃ janayet,",
    "T04canprasu:6881": " sa phalādavyatirikto vā janayet,",
    "T04canprasu:6882": " vyatirikto vā?",
    "T04canprasu:6883": " ubhayathā ca nopapadyate ityāha-",
    "T04canprasu:6884": " hetoḥ phalasya caikatvaṃ na hi jātūpapadyate /",
    "T04canprasu:6885": " hetoḥ phalasya cānyatvaṃ na hi jātūpapadyate // 19 //",
    "T04canprasu:6886": " tadetat pratijñāmātrakamiti pratipādayannāha-",
    "T04canprasu:6887": " ekatve phalahetvoḥ syādaikyaṃ janakajanyayoḥ /",
    "T04canprasu:6888": " pṛthaktve phalahetvoḥ syāttulyo heturahetunā // 20 //",
    "T04canprasu:6889": " yadi hetoḥ phalasya ca ekatvaṃ syāt,",
    "T04canprasu:6890": " tadā janyajanakayorekatvamabhyupetaṃ syāt /",
    "T04canprasu:6891": " na cānayorekatvam,",
    "T04canprasu:6892": " pitāputrayoścakṣuścakṣurvijñānayorbījāṅkurayoścaikyaprasaṅgāt /",
    "T04canprasu:6893": " evaṃ tāvad hetoḥ phalasya ca ekatvaṃ nāsti //",
    "T04canprasu:6894": " idānīmanyatvamapi nāsti /",
    "T04canprasu:6895": " kiṃ kāraṇam?",
    "T04canprasu:6896": " yadi hetoḥ phalasya ca bhavanmatenābhimatamanyatvaṃ syāt,",
    "T04canprasu:6897": " tadā paratra nirapekṣatvād hetunirapekṣameva phalaṃ syāt /",
    "T04canprasu:6898": " na caitadevam,",
    "T04canprasu:6899": " ityataḥ anyatvamapi hetoḥ phalasya ca na saṃbhavati /",
    "T04canprasu:6900": " yayośca evaṃ vicāryamāṇayostattvānyatve na staḥ,",
    "T04canprasu:6901": " tayorna kadācijjanyajanakabhāvaḥ iṣyate /",
    "T04canprasu:6902": " ato naiva hetuḥ phalaṃ janayati // 20 //",
    "T04canprasu:6903": " kiṃ cānyat- yadi hetuḥ phalaṃ janayet,",
    "T04canprasu:6904": " sa tatphalaṃ svabhāvena sadbhūtaṃ vā janayet,",
    "T04canprasu:6905": " asadbhūtaṃ vā?",
    "T04canprasu:6906": " ubhayathā ca na yujyate ityāha-",
    "T04canprasu:6907": " phalaṃ svabhāvasadbhūtaṃ kiṃ heturjanayiṣyati /",
    "T04canprasu:6908": " phalaṃ svabhāvāsadbhūtaṃ kiṃ heturjanayiṣyati // 21 //",
    "T04canprasu:6909": " tatra yat phalaṃ svabhāvena sadbhūtaṃ svabhāvena vidyamānam,",
    "T04canprasu:6910": " tanna punarjanyate vidyamānatvāt,",
    "T04canprasu:6911": " vidyamānaghaṭavat /",
    "T04canprasu:6912": " yadapi svabhāvena asadbhūtaṃ phalam,",
    "T04canprasu:6913": " tadapi heturna janayati,",
    "T04canprasu:6914": " svabhāvena asadbhūtatvāt,",
    "T04canprasu:6915": " kharaviṣāṇavat //",
    "T04canprasu:6916": " pratibimbenānaikāntikateti cet,",
    "T04canprasu:6917": " bhavatu anaikāntikatā,",
    "T04canprasu:6918": " naiḥsvābhāvyaṃ tu siddhaṃ bhāvānām /",
    "T04canprasu:6919": " tataśca sasvabhāvavādatyāgaḥ syāt,",
    "T04canprasu:6920": " asmadvādānuvarṇanameva syāt /",
    "T04canprasu:6921": " sasvabhāvaśca na kaścit padārtho nāma astīti pratidvandvayabhāvāt niḥsvabhāvo 'pi padārtho nāstīti kuto 'naikāntikatā?",
    "T04canprasu:6922": " na hi asmākaṃ pratibimbakaṃ sasvabhāvaṃ nāpi niḥsvabhāvam,",
    "T04canprasu:6923": " dharmiṇamantareṇa taddharmayorapyabhāvāt /",
    "T04canprasu:6924": " na hi āryāḥ pratibimbakaṃ nāma kiṃcit niḥsvabhāvaṃ sasvabhāvaṃ vā upalabhanta iti //",
    "T04canprasu:6925": " tatra pūrvaṃ phalaṃ notpatsyate ityādinā ślokadvayena sākṣādutpattikriyākartṛtvaṃ phalasya niṣiddham /",
    "T04canprasu:6926": " idānīṃ hetoḥ phalotpattikriyāprayojakatvaṃ pratiṣiddhamiti /",
    "T04canprasu:6927": " ayamasya pūrvakādviśeṣa iti vijñeyam // 21 //",
    "T04canprasu:6928": " atrāha- yadyapi hetoḥ phalotpattikriyāprayojakatvaṃ niṣiddham,",
    "T04canprasu:6929": " tathāpi hetustāvat svabhāvato 'sti,",
    "T04canprasu:6930": " na ca asati phale hetorhetutvaṃ sidhyati,",
    "T04canprasu:6931": " tasmāt phalamapi bhaviṣyatīti /",
    "T04canprasu:6932": " ucyate- syāddhetuḥ,",
    "T04canprasu:6933": " yadi ajanayato 'sya hetutvaṃ syāt /",
    "T04canprasu:6934": " na cājanayamānasya hetutvamupapadyate /",
    "T04canprasu:6935": " atha syāt- yadyapi evaṃ hetorhetutvaṃ nāsti,",
    "T04canprasu:6936": " tathāpi phalaṃ tāvadasti /",
    "T04canprasu:6937": " na ca hetumantareṇa phalaṃ yuktamiti phalasadbhāvād heturapi bhaviṣyatīti /",
    "T04canprasu:6938": " ucyate /",
    "T04canprasu:6939": " yadā ajanayamānasya hetorhetutvaṃ nāstītyuktam, tadā-",
    "T04canprasu:6940": " hetutvānupapattau ca phalaṃ kasya bhaviṣyati // 22 //",
    "T04canprasu:6941": " iti / tasmāt phalamapi nāstīti // 22 //",
    "T04canprasu:6942": " atrāha- naiva hi kevalasya hetoḥ phalotpattikriyāyāḥ prayojakatvam,",
    "T04canprasu:6943": " kiṃ tarhi hetupratyayasāmagryā phalaṃ janyate iti /",
    "T04canprasu:6944": " ucyate /",
    "T04canprasu:6945": " uktadoṣatvāt na yuktametat /",
    "T04canprasu:6946": " api ca, iyaṃ hetupratyayasāmagrī yadi phalasya janiketi kalpyate,",
    "T04canprasu:6947": " kiṃ sāsvayameva tāvadātmānaṃ janayati, utāho na?",
    "T04canprasu:6948": " yadi janayatīti kalpyate,",
    "T04canprasu:6949": " tanna yujyate /",
    "T04canprasu:6950": " na hi alabdhātmabhāvasya prayojakatvaṃ dṛṣṭamityataḥ sāmagryā avaśyaṃ labdhātmabhāvayā bhavitavyam /",
    "T04canprasu:6951": " na ca labdhātmabhāvāyāḥ punaḥ svātmotpāde prayojakatvaṃ yuktam,",
    "T04canprasu:6952": " ityataḥ na sāmagrī svātmānamutpādayati /",
    "T04canprasu:6953": " yā ca ātmānaṃ notpādayati,",
    "T04canprasu:6954": " sā kathaṃ phalamutpādayituṃ śaknotīti pratipādayannāha-",
    "T04canprasu:6955": " na ca pratyayahetūnāmiyamātmānamātmanā /",
    "T04canprasu:6956": " yā sāmagrī janayate sā kathaṃ janayetphalam /23 //",
    "T04canprasu:6957": " pratyayānāṃ hetūnāṃ ca yeyaṃ sāmagrī sā tāvadātmanaiva ātmānaṃ notpādayati,",
    "T04canprasu:6958": " svātmani vṛttivirodhāt,",
    "T04canprasu:6959": " satyāḥ punarutpādavaiyarthyācca /",
    "T04canprasu:6960": " yā ca evamātmānameva tāvanna janayati,",
    "T04canprasu:6961": " sā kathaṃ phalaṃ janayiṣyati?",
    "T04canprasu:6962": " na hi bandhyāduhitā ātmānaṃ janayitumaśaktā satī putraṃ janayiṣyatīti yujyate /",
    "T04canprasu:6963": " evaṃ sāmagryapi svātmājanikā phalaṃ janayatīti na yujyate // 23 //",
    "T04canprasu:6964": " tasmāt-",
    "T04canprasu:6965": " na sāmagrīkṛtaṃ phalaṃ",
    "T04canprasu:6966": " athāpi syāt- yadi sāmagrīkṛtaṃ phalaṃ na saṃbhavati,",
    "T04canprasu:6967": " evaṃ tarhi asāmagrīkṛtaṃ bhaviṣyatīti cet, ucyate-",
    "T04canprasu:6968": " nāsāmagrīkṛtaṃ phalam /",
    "T04canprasu:6969": " yadā sāmagrīkṛtaṃ phalaṃ na saṃbhavati,",
    "T04canprasu:6970": " tadā kathamatyantaviruddhamasāmagrīkṛtaṃ bhaviṣyati?",
    "T04canprasu:6971": " asāmagrīkṛtaṃ phalaṃ na saṃbhavati //",
    "T04canprasu:6972": " atha syāt- yadyapi nāsti phalaṃ svabhāvataḥ,",
    "T04canprasu:6973": " tathāpi hetupratyayasāmagrī tāvadasti /",
    "T04canprasu:6974": " na ca phalamantareṇa hetupratyayasāmagrī saṃbhavatīti phalamapi saṃbhaviṣyatīti /",
    "T04canprasu:6975": " ucyate /",
    "T04canprasu:6976": " syāddhetupratyayasāmagrī,",
    "T04canprasu:6977": " yadi phalameva bhavet /",
    "T04canprasu:6978": " yadā tu yathoditena nyāyena phalameva nāsti, tadā-",
    "T04canprasu:6979": " asti pratyayasāmagrī kuta eva phalaṃ vinā // 24 //",
    "T04canprasu:6980": " phalābhāve sati nirhetukā hetupratyayasāmagrī api nāstītyabhiprāyaḥ /",
    "T04canprasu:6981": " uktaṃ hi āryalalitavistarasūtre-",
    "T04canprasu:6982": " kaṇṭhoṣṭha pratītya tālukaṃ jihvaparivarti ravanti akṣarāḥ /",
    "T04canprasu:6983": " na ca kaṇṭhagatā na tāluke akṣaraikaikaśa nopalabhyate //",
    "T04canprasu:6984": " sāmagri pratītyataśca sā vāca manabuddhivaśena niścarī /",
    "T04canprasu:6985": " mana vāca adṛśyarūpiṇī bāhyato 'bhyantari nopalabhyate //",
    "T04canprasu:6986": " utpādavyayaṃ vipaśyato vācarutaghoṣasvarasya paṇḍitaḥ /",
    "T04canprasu:6987": " kṣaṇikāṃ vaśikāṃ tadā dṛśī sarva vāca pratiśrutakopamā //",
    "T04canprasu:6988": " tathā āryopāliparipṛcchāyāmuktaṃ bhagavatā-",
    "T04canprasu:6989": " iha śāsani sūramaṇīye pravrajathā gṛhiliṅga jahitvā /",
    "T04canprasu:6990": " phalavantu bhaviṣyatha śreṣṭhā eṣu nideśitu kāruṇikena /",
    "T04canprasu:6991": " pravrajitva gṛhiliṅga jahitvā sarvaphalasya bhaviṣyati prāptiḥ /",
    "T04canprasu:6992": " puna dharmasabhāva tulitvā sarvaphalāna phalāna ca prāptiḥ //",
    "T04canprasu:6993": " alabhanta phalaṃ tatha prāptiṃ āścariyaṃ puna jāyati teṣām /",
    "T04canprasu:6994": " aho 'tikāruṇiko narasiṃho suṣṭupadeśita yukti jinena // iti /",
    "T04canprasu:6995": " tathā āryaprajñāpāramitāyāmaṣṭasāhasrikāyām-",
    "T04canprasu:6996": " tena hi kauśika bodhisattvena mahāsattvena mahāsaṃnāhasaṃnaddhena na rūpe sthātavyaṃ na vedanāyāṃ na saṃjñāyāṃ na saṃskāreṣu na vijñāne sthātavyam",
    "T04canprasu:6997": " na srotaāpattiphale na sakṛdāgāmiphale na anāgāmiphale na arhattve na pratyekabuddhatve na samyaksaṃbuddhatve sthātavyam // iti //",
    "T04canprasu:6998": " ityācāryacandrakīrtipādoparacitāyāṃ prasannapadāyāṃ madhyamakavṛttau sāmagrīparīkṣā nāma viṃśatitamaṃ prakaraṇam //",
    "T04canprasu:6999": " saṃbhavavibhavaparīkṣā ekaviṃśatitamaṃ prakaraṇam /",
    "T04canprasu:7000": " atrāha- vidyata eva svabhāvataḥ kālaḥ,",
    "T04canprasu:7001": " saṃbhavavibhavanimittatvāt /",
    "T04canprasu:7002": " iha kaṃcit kālaviśeṣamapekṣya aṅkurotpattiḥ bhāvānāmutpādo bhavati,",
    "T04canprasu:7003": " kaṃcitkālaviśeṣamapekṣya vibhavo vināśo bhavati,",
    "T04canprasu:7004": " na sarvadā,",
    "T04canprasu:7005": " vidyamānāyāmapi hetupratyayasāmagryām- ityato vidyata eva kālaḥ,",
    "T04canprasu:7006": " saṃbhavavibhava nimittattvāt /",
    "T04canprasu:7007": " ucyate /",
    "T04canprasu:7008": " syāt saṃbhavavibhavanimittatā kālasya yadi saṃbhavavibhavāveva syātām /",
    "T04canprasu:7009": " na tu staḥ /",
    "T04canprasu:7010": " yathā ca na staḥ,",
    "T04canprasu:7011": " tathā pratipādayannāha-",
    "T04canprasu:7012": " vinā vā saha vā nāsti vibhavaḥ saṃbhavena vai /",
    "T04canprasu:7013": " vinā vā saha vā nāsti saṃbhavo vibhavena vai // 1 //",
    "T04canprasu:7014": " iha yadi saṃbhavavibhavau syātām,",
    "T04canprasu:7015": " tau anyonyaṃ sahabhāvena vā syātām,",
    "T04canprasu:7016": " vinābhāvena vā /",
    "T04canprasu:7017": " ubhayathā ca vicāryamāṇau na saṃbhavataḥ /",
    "T04canprasu:7018": " kathaṃ kṛtvā?",
    "T04canprasu:7019": " tatra tāvad yathā vinā saṃbhavena utpādena vibhavo vināśo nāsti,",
    "T04canprasu:7020": " tathā pratipādayannāha-",
    "T04canprasu:7021": " bhaviṣyati kathaṃ nāma vibhavaḥ saṃbhavaṃ vinā /",
    "T04canprasu:7022": " vinaiva janma maraṇaṃ vibhavo nodbhavaṃ vinā // 2 //",
    "T04canprasu:7023": " saṃbhavaṃ vinā kathaṃ nāma vibhavo vināśo bhaviṣyati?",
    "T04canprasu:7024": " kathaṃ nāmetyanena prasiddhamatyantāsaṃbhavaṃ darśayati /",
    "T04canprasu:7025": " kathaṃ nāma bhaviṣyati,",
    "T04canprasu:7026": " naiva etatsaṃbhavatītyabhiprāyaḥ /",
    "T04canprasu:7027": " yadi punarvinaiva saṃbhavaṃ vibhavaḥ syāt,",
    "T04canprasu:7028": " ko doṣaḥ syāt? ucyate /",
    "T04canprasu:7029": " vinaiva janma maraṇaṃ syāt,",
    "T04canprasu:7030": " ajātasya maraṇaṃ syāt /",
    "T04canprasu:7031": " na ca ajātasya maraṇaṃ dṛṣṭamiti /",
    "T04canprasu:7032": " tasmādvibhavo nodbhavaṃ vinā bhavitumarhati /",
    "T04canprasu:7033": " ādyenātra ślokasyārdhena pratijñā,",
    "T04canprasu:7034": " madhyena pādena prasaṅgāpādanam,",
    "T04canprasu:7035": " antyena nigamanamiti vijñeyam // 2 //",
    "T04canprasu:7036": " evaṃ tāvadvinā saṃbhavena vibhavo na yuktaḥ iti pratipādya idānīṃ saha saṃbhavenāpi vibhavo na saṃbhavati tathā pratipādayannāha-",
    "T04canprasu:7037": " saṃbhavenaiva vibhavaḥ kathaṃ saha bhaviṣyati /",
    "T04canprasu:7038": " na janmamaraṇaṃ caivaṃ tulyakālaṃ hi vidyate // 3 //",
    "T04canprasu:7039": " yadi hi saṃbhavena saha yugapat tulyakālaṃ vibhavaḥ syāt,",
    "T04canprasu:7040": " evaṃ sati janmamaraṇe yugapat syātām /",
    "T04canprasu:7041": " na caivaṃ parasparaviruddhe ālokāndhakāravadekasmin kāle vidyete iti /",
    "T04canprasu:7042": " tasmāt sahāpi saṃbhavena vibhavasya nāsti siddhiriti sthitam // 3 //",
    "T04canprasu:7043": " yadā caivaṃ saṃbhavena vinā vā saha vā vibhavasya nāsti siddhiḥ,",
    "T04canprasu:7044": " evaṃ saṃbhavasyāpi vinā vā saha vā vibhavena nāsti siddhiriti pratipādayannāha-",
    "T04canprasu:7045": " bhaviṣyati kathaṃ nāma saṃbhavo vibhavaṃ vinā",
    "T04canprasu:7046": " anityatā hi bhāveṣu na kadācinna vidyate // 4 //",
    "T04canprasu:7047": " naiva hi saṃbhavo vibhavena vinā yujyate /",
    "T04canprasu:7048": " yasmādanityatā hi bhāveṣu bhavanadharmakeṣu utpāda dharmakeṣu na kadācinna vidyate,",
    "T04canprasu:7049": " kiṃ tarhi sarvadaiva vidyate / uktaṃ hi-",
    "T04canprasu:7050": " jarāmaraṇadharmeṣu sarvabhāveṣu sarvadā /",
    "T04canprasu:7051": " tiṣṭhanti katame bhāvā ye jarāmaraṇaṃ vinā // iti /",
    "T04canprasu:7052": " yadā caivaṃ nityamanityatānugatāḥ sarve bhāvāḥ,",
    "T04canprasu:7053": " tadā kutaḥ sā kācidavasthā yā vināśarahitā syāditi?",
    "T04canprasu:7054": " ato nāsti vibhavena vinā utpāda iti /",
    "T04canprasu:7055": " evaṃ tāvadvinā vibhavena nāsti saṃbhavaḥ /",
    "T04canprasu:7056": " śeṣamatra saṃskṛtaparīkṣāyāṃ vicāritattvānna vicāryate //",
    "T04canprasu:7057": " yastu sahetuko vināśaḥ,",
    "T04canprasu:7058": " saṃskṛtalakṣaṇatvāt,",
    "T04canprasu:7059": " utpādavat,",
    "T04canprasu:7060": " iti sādhanamutkṣipya antyacittacaittakṣaṇairanaikāntikatāmāha,",
    "T04canprasu:7061": " sa na yuktamāha,",
    "T04canprasu:7062": " tadvināśasyāpi jātipratyayatvena sahetukatvāt sādhyasamatvācca anaikāntikatābhāvāt /",
    "T04canprasu:7063": " yadapi nirdiṣṭam- bhāvātmabhāva eva abhūtvā bhāvādutpāda ucyate,",
    "T04canprasu:7064": " tasmād dravyasadutpādasiddhervyavahārato dṛṣṭāntabhāva iti,",
    "T04canprasu:7065": " tadapi na yuktam,",
    "T04canprasu:7066": " adravyasatāṃ pratibimbādīnāṃ sahetukatvābhyupagamāt /",
    "T04canprasu:7067": " yathoktamācāryapādaiḥ-",
    "T04canprasu:7068": " hetutaḥ saṃbhavo yeṣāṃ tadabhāvānna santi ye /",
    "T04canprasu:7069": " kathaṃ nāma na te spaṣṭaṃ pratibimbasamā matāḥ // iti /",
    "T04canprasu:7070": " asmādā[gamāt] kuto vyavahārato dṛṣṭāntāsiddhiḥ?",
    "T04canprasu:7071": " yadi ca bhāvāt,",
    "T04canprasu:7072": " yat tattvānyatvena na śakyate vaktum,",
    "T04canprasu:7073": " tat saṃvṛtyāpi nāstītyucyate /",
    "T04canprasu:7074": " nīlādikamapi nāstītyucyate /",
    "T04canprasu:7075": " yathoktaṃ ratnāvalyām-",
    "T04canprasu:7076": " rūpasyābhāvamātratvādākāśaṃ nāmamātrakam /",
    "T04canprasu:7077": " bhūtairvinā kuto rūpaṃ nāmamātrakamapyataḥ // iti //",
    "T04canprasu:7078": " api ca / kuto mādhyamikānāṃ svabhāvarūpaṃ siddhasattākaṃ yasya avasthāviśeṣa utpādaḥ syāt?",
    "T04canprasu:7079": " ataḥ ayuktameva dṛṣṭāntāsiddhatodbhāvanam /",
    "T04canprasu:7080": " yaccoktam- na sahetuko vināśaḥ,",
    "T04canprasu:7081": " avināśavattvāt,",
    "T04canprasu:7082": " yathā asaṃskṛtamiti,",
    "T04canprasu:7083": " tasyaivaṃ bruvato mahāntaṃ virodhamayaṃ heturābhavati /",
    "T04canprasu:7084": " yathā hi ayaṃ heturvināśasya nirhetukatvaṃ sādhayati,",
    "T04canprasu:7085": " evaṃ saṃskṛtalakṣaṇatvābhāvamapi sādhayati /",
    "T04canprasu:7086": " tathā saṃskāraskandhasaṃgrahapratītyasamutpādāṅgasaṃgrahādikamapi sarvaṃ virodhayatīti na yuktametanmatam /",
    "T04canprasu:7087": " tathā /",
    "T04canprasu:7088": " na vijñānaṃ viṣayasvarūpacchedakam,",
    "T04canprasu:7089": " avijñānavattvāt,",
    "T04canprasu:7090": " asaṃskṛtavat,",
    "T04canprasu:7091": " ityādinā sarvaniṣedhānmahatī aniṣṭāpattirupapadyate 'sya,",
    "T04canprasu:7092": " iti nāstheyametat // 4 //",
    "T04canprasu:7093": " idānīṃ vibhavena saha yathā saṃbhavasya nāsti siddhiḥ,",
    "T04canprasu:7094": " tathā pratipādayannāha-",
    "T04canprasu:7095": " saṃbhavo vibhavenaiva kathaṃ saha bhaviṣyati /",
    "T04canprasu:7096": " na janmamaraṇaṃ caiva tulyakālaṃ hi vidyate // 5 //",
    "T04canprasu:7097": " yadi hi saṃbhavo vibhavenaiva saha syāt,",
    "T04canprasu:7098": " tadā janmamaraṇayostulyakālatā syāt /",
    "T04canprasu:7099": " na ca [sā] saṃbhavati /",
    "T04canprasu:7100": " tasmāt sahabhāvenāpi saṃbhavavibhavayornāsti siddhiḥ // 5 //",
    "T04canprasu:7101": " atha syāt- yadyapi janmamaraṇayorekībhāvena vā nānābhāvena vā nāsti siddhiḥ,",
    "T04canprasu:7102": " tathāpi vidyete eva saṃbhavavibhavau,",
    "T04canprasu:7103": " vācyatvāt,",
    "T04canprasu:7104": " vijñānavat, iti /",
    "T04canprasu:7105": " ucyate /",
    "T04canprasu:7106": " yadi vācyatvena anayoḥ siddhiriṣyate,",
    "T04canprasu:7107": " vandhyāputrasyāpi iṣyatām //",
    "T04canprasu:7108": " api ca-",
    "T04canprasu:7109": " sahānyonyena vā siddhirvinānyonyena vā yayoḥ /",
    "T04canprasu:7110": " na vidyate, tayoḥ siddhiḥ kathaṃ nu khalu vidyate // 6 //",
    "T04canprasu:7111": " sahabhāvāsahabhāvarahitaṃ nāsti pakṣāntaraṃ yataḥ saṃbhavavibhavayoḥ siddhiḥ syāt /",
    "T04canprasu:7112": " avācyatayā siddhirbhaviṣyatīti cet,",
    "T04canprasu:7113": " keyamavācyatā nāma?",
    "T04canprasu:7114": " yadi miśrībhāvaḥ,",
    "T04canprasu:7115": " so 'nupapannaḥ,",
    "T04canprasu:7116": " pṛthakpṛthagasiddhayo miśrībhāvābhāvāt /",
    "T04canprasu:7117": " anirdhāryamāṇau svarūpatvāt bandhyāputraśyāmagauratādivanna staḥ eva saṃbhavavibhavāviti /",
    "T04canprasu:7118": " yadā caivaṃ saṃbhavavibhavau na staḥ,",
    "T04canprasu:7119": " tadā taddheturapi kālo nāstīti siddham // 6 //",
    "T04canprasu:7120": " kiṃ cānyat- ihemau saṃbhavavibhavau parikalpyamānau kṣayadharmiṇo vā bhāvasya parikalpyeyātāmakṣayadharmiṇo vā?",
    "T04canprasu:7121": " ubhayathā ca nopapadyate iti pratipādayannāha-",
    "T04canprasu:7122": " kṣayasya saṃbhavo nāsti nākṣayasyāpi saṃbhavaḥ /",
    "T04canprasu:7123": " kṣayasya vibhavo nāsti vibhavo nākṣayasya ca // 7 //",
    "T04canprasu:7124": " tatra kṣayasya kṣayalakṣaṇasya bhāvasya virodhidharmasadbhāvāt saṃbhavo na yuktaḥ /",
    "T04canprasu:7125": " akṣayasyāpi bhāvalakṣaṇaviyuktatvāt kharaviṣāṇasyeva saṃbhavo na yuktaḥ /",
    "T04canprasu:7126": " evaṃ kṣayasya vibhavo nāsti /",
    "T04canprasu:7127": " kṣayadharmo hi avidyamānaḥ,",
    "T04canprasu:7128": " tasya nirāśrayo vibhavo na yuktaḥ /",
    "T04canprasu:7129": " tathā vibhavo nākṣayasya ca /",
    "T04canprasu:7130": " akṣayadharmo hi bhāvābhāvalakṣaṇavilakṣaṇaḥ /",
    "T04canprasu:7131": " tasya avidyamānasya kuto vibhavo bhaviṣyati?",
    "T04canprasu:7132": " yau ca saṃbhavavibhavau na kṣayadharmiṇo nākṣayadharmiṇo bhāvasya saṃbhavataḥ,",
    "T04canprasu:7133": " tau na saṃbhavataḥ /",
    "T04canprasu:7134": " iti na staḥ saṃbhavavibhavau /7 //",
    "T04canprasu:7135": " atrāha- vidyete eva bhāvānāṃ saṃbhavavibhavau,",
    "T04canprasu:7136": " tadāśrayidharmisadbhāvāt /",
    "T04canprasu:7137": " iha bhāvāśrayau saṃbhavavibhavau,",
    "T04canprasu:7138": " sa ca tāvad bhāvo 'sti,",
    "T04canprasu:7139": " tatsadbhāvāt tadāśritāvapi dharmau bhaviṣyataḥ iti /",
    "T04canprasu:7140": " ucyate /",
    "T04canprasu:7141": " syātāṃ bhāvāśritāvetau dharmau,",
    "T04canprasu:7142": " yadi bhāvaḥ syāt /",
    "T04canprasu:7143": " yadā tu bhāvo nāsti, tadā-",
    "T04canprasu:7144": " saṃbhavo vibhavaścaiva vinā bhāvaṃ na vidyate /",
    "T04canprasu:7145": " kasmātpunarbhāvo nāstīti cet, yasmāt-",
    "T04canprasu:7146": " saṃbhavaṃ vibhavaṃ caiva vinā bhāvo na vidyate // 8 //",
    "T04canprasu:7147": " bhāvasya hi lakṣaṇabhūtau saṃbhavavibhavau,",
    "T04canprasu:7148": " tau ca svarūpato na staḥ iti pratiṣiddhau /",
    "T04canprasu:7149": " yadā ca tau bhāvataḥ pratiṣiddhau,",
    "T04canprasu:7150": " tadā bhāvalakṣaṇaṃ saṃbhavaṃ vibhavaṃ ca vinā kuto bhāvalakṣaṇavilakṣaṇo bhāvo bhaviṣyati?",
    "T04canprasu:7151": " bhāvaṃ ca vinā na staḥ saṃbhavavibhavau //",
    "T04canprasu:7152": " apare tu pūrvārdhaṃ paścimaṃ kṛtvā vyācakṣate /",
    "T04canprasu:7153": " staḥ eva saṃbhavavibhavau,",
    "T04canprasu:7154": " bhāvadharmatvāt /",
    "T04canprasu:7155": " iha yannāsti,",
    "T04canprasu:7156": " na tasyāsti bhāvadharmatvam,",
    "T04canprasu:7157": " tadyathā maṇḍūkajaṭāśiromaṇeḥ /",
    "T04canprasu:7158": " bhāvadharmau ca saṃbhavavibhavau, (Pp_181)",
    "T04canprasu:7159": " tasmāt staḥ eva tau iti /",
    "T04canprasu:7160": " yadi kasyacit paramārthataḥ saṃbhavavibhavau syātām,",
    "T04canprasu:7161": " sa bhāva iti yuktaṃ syādabhidhātum /",
    "T04canprasu:7162": " tau ca na staḥ, iti",
    "T04canprasu:7163": " saṃbhavaṃ vibhavaṃ caiva vinā bhāvo na vidyate /",
    "T04canprasu:7164": " bhāvasya saṃbhavavibhavasattve vidyamānatvāt, iti bhāvaḥ /",
    "T04canprasu:7165": " tadasattve ca hetorasiddhārthatā / tathā-",
    "T04canprasu:7166": " saṃbhavo vibhavaścaiva vinā bhāvaṃ na vidyate //",
    "T04canprasu:7167": " āśrayasyābhāvādāśritasya asiddhiḥ ityabhisaṃdhiriti // 8 //",
    "T04canprasu:7168": " kiṃ cānyat- ihemau saṃbhavavibhavau parikalpamānau śūnyasya vā bhāvasya parikalpyeyātāmaśūnyasya vā?",
    "T04canprasu:7169": " ubhayathā ca nopapadyate iti pratipādayannāha-",
    "T04canprasu:7170": " saṃbhavo vibhavaścaiva na śūnyasyopapadyate /",
    "T04canprasu:7171": " avidyamānāśrayatvādākāśacitravadityabhiprāyaḥ / tathā-",
    "T04canprasu:7172": " saṃbhavo vibhavaścaiva nāśūnyasyopapadyate // 9 //",
    "T04canprasu:7173": " aśūnyasya asattvāt nirāśrayau saṃbhavavibhavau nopapadyataḥ // 9 //",
    "T04canprasu:7174": " kiṃ cānyat- iha yadi saṃbhavavibhavau syātām,",
    "T04canprasu:7175": " tau ekatvena vā syātāmanyatvena vā?",
    "T04canprasu:7176": " ubhayathā ca nopapadyate ityāha-",
    "T04canprasu:7177": " saṃbhavo vibhavaścaiva naika ityupapadyate /",
    "T04canprasu:7178": " parasparaviruddhayorālokāndhakārayorivaikatvānupapatteḥ /",
    "T04canprasu:7179": " saṃbhavo vibhavaścaiva na nānetyupapadyate // 10 //",
    "T04canprasu:7180": " ubhayoḥ parasparamavyabhicāritvāt /",
    "T04canprasu:7181": " na hi saṃbhavarahitasya vināśaḥ,",
    "T04canprasu:7182": " na vibhavarahitasya saṃbhavo dṛṣṭa iti /",
    "T04canprasu:7183": " evamubhayoḥ parasparamavyabhicāritvāt",
    "T04canprasu:7184": " saṃbhavo vibhavaścaiva na nānetyupapadyate //",
    "T04canprasu:7185": " atha syāt- kimanayā sūkṣmekṣikayā?",
    "T04canprasu:7186": " āgopālāṅganādiko hi janaḥ yasmāt saṃbhavaṃ vibhavaṃ ca paśyati,",
    "T04canprasu:7187": " tasmāt staḥ saṃbhavavibhavau /",
    "T04canprasu:7188": " na hi avidyamāno vandhyātanayaḥ śakyo draṣṭumiti / evamapi-",
    "T04canprasu:7189": " dṛśyate saṃbhavaścaiva vibhavaścaiva te bhavet /",
    "T04canprasu:7190": " ucyate / anaikāntikametat /",
    "T04canprasu:7191": " na hi yad yad lokenopalabhyate tasya tasya astitvam /",
    "T04canprasu:7192": " tathā hi āgopālāṅganādiko jano gandharvanagaramāyāsvapnālātacakramarīcikāsalilādikamavidyamānamapi paśyati indriyopaghātāt,",
    "T04canprasu:7193": " evamimāvapi saṃbhavavibhavau asantau mohādeva paśyatītyāha-",
    "T04canprasu:7194": " dṛśyate saṃbhavaścaiva mohādvibhava eva ca // 11 //",
    "T04canprasu:7195": " atha kasmāt punaretadevaṃ niścīyate- avidyamānasvarūpāvimau saṃbhavavibhavau mohādeva vāralokena dṛśyete iti /",
    "T04canprasu:7196": " yuktyā hyetadevaṃ niścīyate /",
    "T04canprasu:7197": " kā punaratra yuktiḥ?",
    "T04canprasu:7198": " iha yadi kaścid bhāvo nāma bhavet,",
    "T04canprasu:7199": " niyataṃ sa bhāvādvā jāyeta abhāvādvā /",
    "T04canprasu:7200": " tathā yadi abhāvo nāma kaścit,",
    "T04canprasu:7201": " so 'pi bhāvādvā jāyeta abhāvādvā /",
    "T04canprasu:7202": " ubhayathā ca ubhayorapyasaṃbhavaḥ ityāha-",
    "T04canprasu:7203": " na bhāvājjāyate bhāvo bhāvo 'bhāvānna jāyate /",
    "T04canprasu:7204": " nābhāvājjāyate 'bhāvo 'bhāvo bhāvānna jāyate // 12 //",
    "T04canprasu:7205": " bhāvāt tāvat saṃbhavākhyād bhāvasya saṃbhavākhyasya utpādo na vidyate,",
    "T04canprasu:7206": " kāryakāraṇayoryaugapadyābhāvāt,",
    "T04canprasu:7207": " utpādasya ca labdhajanmanaḥ punarutpādavaiyarthyāt /",
    "T04canprasu:7208": " abhāvādapi bhāvo na jāyate /",
    "T04canprasu:7209": " kiṃ kāraṇam?",
    "T04canprasu:7210": " abhāvo hi nāma vibhavo vināśaḥ /",
    "T04canprasu:7211": " sa ca bhāvaviruddhaḥ /",
    "T04canprasu:7212": " tasmādbhāvaviruddhāt kathaṃ bhāvaḥ syāt?",
    "T04canprasu:7213": " yadi syāt, tadā vandhyāduhiturapi putraḥ syāt /",
    "T04canprasu:7214": " na caitadevamiti /",
    "T04canprasu:7215": " tasmādabhāvādapi bhāvo na bhavati /",
    "T04canprasu:7216": " idānīmabhāvo 'pyabhāvānna bhavati /",
    "T04canprasu:7217": " bhāvanivṛttirūpo hi abhāvaḥ,",
    "T04canprasu:7218": " tata kuto 'sya kāryakaraṇasāmarthyam?",
    "T04canprasu:7219": " yadi syāt, nirvāṇasyāpi kāryakaraṇasāmarthyaṃ syāt /",
    "T04canprasu:7220": " yadi ca abhāvādabhāvaḥ syāt,",
    "T04canprasu:7221": " tadā vandhyāduhiturapi putraḥ syāt /",
    "T04canprasu:7222": " na caitadevamiti /",
    "T04canprasu:7223": " tasmādabhāvādapyabhāvo na bhavati /",
    "T04canprasu:7224": " idānīṃ bhāvādapyabhāvo na bhavati /",
    "T04canprasu:7225": " bhāvaviruddho hyabhāvaḥ /",
    "T04canprasu:7226": " sa kathaṃ bhāvādbhavet /",
    "T04canprasu:7227": " yadi bhavet,",
    "T04canprasu:7228": " pradīpādandhakāraḥ syāt /",
    "T04canprasu:7229": " yataścaivaṃ vicāryamāṇau saṃbhavavibhavau na staḥ,",
    "T04canprasu:7230": " tasmānmohādeva lokena dṛśyete iti vijñeyam //",
    "T04canprasu:7231": " athavā / ayamanyaḥ pūrvapakṣaḥ- iha hi yadi saṃbhavavibhavau syātām,",
    "T04canprasu:7232": " tau bhāvāśrayau vā syātāmabhāvāśrayau vā /",
    "T04canprasu:7233": " tau ca bhāvābhāvau sarvathā vicāryamāṇau na saṃbhavataḥ /",
    "T04canprasu:7234": " tataśca kuto nirāśrayau saṃbhavavibhavāviti? ataḥ-",
    "T04canprasu:7235": " dṛśyate saṃbhavaścaiva mohādvibhava eva ca /",
    "T04canprasu:7236": " iti vijñeyam /",
    "T04canprasu:7237": " yathā ca bhāvābhāvau na saṃbhavataḥ,",
    "T04canprasu:7238": " tathā pratipādayannāha-",
    "T04canprasu:7239": " na bhāvājjāyate bhāvo bhāvo 'bhāvānna jāyate /",
    "T04canprasu:7240": " nābhāvājjāyate 'bhāvo 'bhāvo bhāvānna jāyate //",
    "T04canprasu:7241": " asyārthaḥ pūrvavat // 12 //",
    "T04canprasu:7242": " api ca / yadi kaścid bhāvo nāma syāt,",
    "T04canprasu:7243": " tasya udayavyayavattvāt saṃbhavavibhavau syātām /",
    "T04canprasu:7244": " na ca kaścid bhāvaḥ svarūpato 'sti kharaviṣāṇavat svabhāvānutpannatvāt /",
    "T04canprasu:7245": " anutpannatvamasiddhamiti cet,",
    "T04canprasu:7246": " tat siddham, yasmāt-",
    "T04canprasu:7247": " na svato jāyate bhāvaḥ parato naiva jāyate /",
    "T04canprasu:7248": " na svataḥ parataścaiva jāyate,",
    "T04canprasu:7249": " jāyate kutaḥ // 13 //",
    "T04canprasu:7250": " etacca ādya eva prakaraṇe vyākhyātattvānna punarvyākhyāyate /",
    "T04canprasu:7251": " yaścaivaṃ yathoktaprakāreṇa jāyate sa idānīṃ kuto jāyate?",
    "T04canprasu:7252": " naiva kutaścijjāyate ityabhiprāyaḥ /",
    "T04canprasu:7253": " avaśyaṃ caitadevamabhyupeyam- sarvathā nāsti bhāvasyotpāda iti // 13 //",
    "T04canprasu:7254": " bhāvasadbhāvatābhyupagame ca bhavataḥ śāśvatocchedadarśanamāpadyate bauddhamatānugasyetyāha-",
    "T04canprasu:7255": " bhāvamabhyupapannasya śāśvatocchedadarśanam /",
    "T04canprasu:7256": " prasajyate",
    "T04canprasu:7257": " yasmāt,",
    "T04canprasu:7258": " sa bhāvo hi nityo 'nityo 'tha vā bhavet // 14 //",
    "T04canprasu:7259": " yo hi yathoditapadārthavyavasthāmatikramya bhāvasadbhāvadarśanamabhyupaiti,",
    "T04canprasu:7260": " tasya avaśyaṃ pravacanātyantaviruddhaṃ śāśvatocchedadarśanadvayamāpadyate /",
    "T04canprasu:7261": " kiṃ kāraṇam?",
    "T04canprasu:7262": " yasmāt sa bhāvaḥ parikalpyamānaḥ nityo vā bhavedanityo vā /",
    "T04canprasu:7263": " yadi nityaḥ,",
    "T04canprasu:7264": " tadā niyataṃ śāśvatavādaḥ /",
    "T04canprasu:7265": " atha anityaḥ,",
    "T04canprasu:7266": " tadā niyatamuccheda iti // 14 //",
    "T04canprasu:7267": " atrāha-",
    "T04canprasu:7268": " bhāvamabhyupapannasya naivocchedo na śāśvatam /",
    "T04canprasu:7269": " kiṃ kāraṇam? yasmāt-",
    "T04canprasu:7270": " udayavyayasaṃtānaḥ phalahetvorbhavaḥ sa hi // 15 //",
    "T04canprasu:7271": " yo hi hetuphalayorudayavyayānuprabandhaḥ,",
    "T04canprasu:7272": " sa hi asmākaṃ bhavaḥ saṃsāraḥ /",
    "T04canprasu:7273": " tatra yadi heturnirudhyeta,",
    "T04canprasu:7274": " taddhetukaṃ phalaṃ notpadyeta,",
    "T04canprasu:7275": " tadā syāducchedavādadoṣaḥ /",
    "T04canprasu:7276": " yadi ca heturna nirudhyeta,",
    "T04canprasu:7277": " svarūpeṇāvatiṣṭhet,",
    "T04canprasu:7278": " tadā syācchāśvatavādadarśanadoṣaḥ /",
    "T04canprasu:7279": " na caitadevamiti /",
    "T04canprasu:7280": " tasmād bhāvābhyupagame 'pi nāsti śāśvatocchedadarśanadoṣadvayaprasaṅgaḥ /",
    "T04canprasu:7281": " sa eva saṃsāraḥ yo 'yaṃ hetuphalāvicchinnakramavartī utpādavyayānuprabandhaḥ saṃskārāṇāmiti /",
    "T04canprasu:7282": " ato nāsti asmākamayaṃ doṣa iti // 15 //",
    "T04canprasu:7283": " ucyate-",
    "T04canprasu:7284": " udayavyayasaṃtānaḥ phalahetvorbhavaḥ sa cet /",
    "T04canprasu:7285": " nanu evamapi-",
    "T04canprasu:7286": " vyayasyāpunarutpatterhetūcchedaḥ prasajyate // 16 //",
    "T04canprasu:7287": " yo hi hetukṣaṇaḥ phalasyotpattau hetubhāvamupetya nirudhyate,",
    "T04canprasu:7288": " nanu tasya vyayavato hetukṣaṇasya punaranutpādāducchedadarśanamāpadyate /",
    "T04canprasu:7289": " tavāyaṃ kathaṃ na doṣa iti cet,",
    "T04canprasu:7290": " bhāvamabhyupapannasya ayaṃ doṣaḥ /",
    "T04canprasu:7291": " na ca mayā bhāvo 'bhyupagataḥ,",
    "T04canprasu:7292": " svabhāvānutpannatvāt sarvadharmāṇām /",
    "T04canprasu:7293": " yatrāpi mayā-",
    "T04canprasu:7294": " pratītya yadyadbhavati na hi tāvattadeva tat /",
    "T04canprasu:7295": " na cānyadapi tattasmānnocchedo nāpi śāśvatam //",
    "T04canprasu:7296": " ityuktam, tatrāpi amunā nyāyena naiḥsvābhāvyameva bhāvānāṃ pratipāditam /",
    "T04canprasu:7297": " anyathā hi sati bhāvasvarūpe bījāṅkurayoḥ kathamanyatvaṃ na syāt?",
    "T04canprasu:7298": " tasmānnāyaṃ prasaṅgo 'smākaṃ bādhaka iti // 16 //",
    "T04canprasu:7299": " evaṃ tāvad bhāvamabhyupapannasya hetoḥ punaranutpādāducchedadarśanaprasaṅgamudbhāvya idānīṃ śāśvatavāde doṣaprasaṅgamudbhāvayannāha-",
    "T04canprasu:7300": " sadbhāvasya svabhāvena nāsadbhāvaśca yujyate /",
    "T04canprasu:7301": " yadi hi hetoḥ sadbhāvaḥ svabhāvataḥ syāt,",
    "T04canprasu:7302": " tasya paścādasadbhāvo na syāt svabhāvasyā napāyitvāt /",
    "T04canprasu:7303": " tataśca śāśvatadarśanaprasaṅgaḥ tadavastha eva //",
    "T04canprasu:7304": " kiṃ cānyat-",
    "T04canprasu:7305": " nirvāṇakāle cocchedaḥ praśamādbhavasaṃtateḥ // 17 //",
    "T04canprasu:7306": " yadyapi hetuphalayorudayavyayasaṃtānapravṛttyā śāśvatocchedadarśanaprasaṅgaḥ parihriyate,",
    "T04canprasu:7307": " tathāpi yatrāsya saṃtānasya punarapyapravṛttiḥ,",
    "T04canprasu:7308": " tatra nirvāṇe niyatamucchedadarśanamāpadyate /",
    "T04canprasu:7309": " ucchedadarśanaṃ ca prahātavyamityuktaṃ bhagavatā /",
    "T04canprasu:7310": " evaṃvidhamucchedadarśanaṃ na bhaviṣyatīti cet,",
    "T04canprasu:7311": " anyadapi kimarthaṃ bhavatā bhaviṣyatīti bhāvavicchedālambanatvāt,",
    "T04canprasu:7312": " nirvāṇakāle bhāvavicchedālambanavadityabhiprāyaḥ //",
    "T04canprasu:7313": " yaccoktam-",
    "T04canprasu:7314": " udayavyayasaṃtānaḥ phalahetvorbhavaḥ sa hi /",
    "T04canprasu:7315": " iti, tadapi nopapadyate /",
    "T04canprasu:7316": " kathaṃ kṛtvā?",
    "T04canprasu:7317": " iha hi caramo bhavo nivṛttilakṣaṇaḥ,",
    "T04canprasu:7318": " prathamo gatipratisaṃdhilakṣaṇaḥ /",
    "T04canprasu:7319": " tatra caramo bhavo nirudhyamāno hetutvenāvatiṣṭhate /",
    "T04canprasu:7320": " upapattilakṣaṇastu prathamo bhavaḥ phalarūpatvena vyavatiṣṭhate /",
    "T04canprasu:7321": " anayośca bhavayoḥ saṃsāra iti saṃjñā kṛtā // 17 //",
    "T04canprasu:7322": " atra ca idaṃ vicāryate- ya eṣa prathamo bhavaḥ phalarūpatvena vyavasthāpyate,",
    "T04canprasu:7323": " sa kiṃ carame bhave niruddhe upajāyate,",
    "T04canprasu:7324": " athāniruddhe,",
    "T04canprasu:7325": " uta nirudhyamāne,",
    "T04canprasu:7326": " yato hetuphalānuprabandhāt saṃsāraḥ syāt?",
    "T04canprasu:7327": " sarvathā ca vicāryamāṇo na saṃbhavatīti pratipādayannāha-",
    "T04canprasu:7328": " carame na niruddhe ca prathamo yujyate bhavaḥ /",
    "T04canprasu:7329": " carame nāniruddhe ca prathamo yujyate bhavaḥ // 18 //",
    "T04canprasu:7330": " tatra yadi carame bhave niruddhe prathamo bhavo jāyate iti parikalpyate,",
    "T04canprasu:7331": " tadā nirhetuka syāt /",
    "T04canprasu:7332": " dahanadagdhabījādapi aṅkurodayaḥ syāt /",
    "T04canprasu:7333": " na caitadiṣṭam /",
    "T04canprasu:7334": " tasmāccarame niruddhe prathamo bhavo na yujyate //",
    "T04canprasu:7335": " idānīmaniruddhe 'pi carame bhave prathamo bhavo na yujyate /",
    "T04canprasu:7336": " yadi syāt, nirhetukaḥ syāt,",
    "T04canprasu:7337": " dvirūpatā ca ekasya sattvasya syāt,",
    "T04canprasu:7338": " apūrvasattvaprādurbhāvaśca,",
    "T04canprasu:7339": " pūrvasya ca nityatā syāt,",
    "T04canprasu:7340": " avinaṣṭe ca bīje aṅkurodayaḥ syāt /",
    "T04canprasu:7341": " na caitadevamiṣṭamiti / ataḥ-",
    "T04canprasu:7342": " carame nāniruddhe ca prathamo yujyate bhavaḥ /",
    "T04canprasu:7343": " iti sthitam // 18 //",
    "T04canprasu:7344": " idānīṃ nirudhyamāne 'pi carame bhave prathamo bhavo yathā nopapadyate tathā pratipādayannāha-",
    "T04canprasu:7345": " nirudhyamāne carame prathamo yadi jāyate /",
    "T04canprasu:7346": " nirudhyamāna ekaḥ syājjāyamāno 'paro bhavet // 19 //",
    "T04canprasu:7347": " tatra nirudhyamāno vartamāno vartamānapratyayāntavācyatvāt,",
    "T04canprasu:7348": " jāyate ityapi vartamāna evocyate vartamānaśabdavācyatvāt /",
    "T04canprasu:7349": " athavā nirudhyamāno nirodhakriyākārakaḥ /",
    "T04canprasu:7350": " yaścāpi jāyate,",
    "T04canprasu:7351": " asāvapi janikriyākārakaḥ,",
    "T04canprasu:7352": " tau ca ekakālāviṣyamāṇau yaugapadyenaiva staḥ /",
    "T04canprasu:7353": " tataśca nirudhyamānaḥ eko bhavaḥ syāt,",
    "T04canprasu:7354": " jāyamānaścāpara iti yaugapadyenaiva dvau bhavau prāpnutaḥ /",
    "T04canprasu:7355": " na caikasya yugapad dvau bhavau saṃbhavataḥ ityuktametat // 19 //",
    "T04canprasu:7356": " tadevaṃ yathoktena vicārakameṇa-",
    "T04canprasu:7357": " na cennirudhyamānaśca jāyamānaśca yujyate /",
    "T04canprasu:7358": " sārdhaṃ ca mriyate yeṣu teṣu skandheṣu jāyate // 20 //",
    "T04canprasu:7359": " caśabdaḥ samuccayārthaḥ /",
    "T04canprasu:7360": " pṛthakpṛthak ceti etatsaṃnidhāpayati /",
    "T04canprasu:7361": " yadā evaṃ yathoditanyāyena niruddhe carame prathamo bhavo na saṃbhavati,",
    "T04canprasu:7362": " aniruddhe 'pi carame prathamo bhavo na saṃbhavati,",
    "T04canprasu:7363": " sārdhaṃ caikasmiśca kāle caramena bhavena saha prathamo bhavo na saṃbhavati,",
    "T04canprasu:7364": " tat kimidānīṃ yeṣu eva skandheṣu mriyate teṣu eva jāyate iti syāt /",
    "T04canprasu:7365": " yeṣu skandheṣu sthito mriyate,",
    "T04canprasu:7366": " teṣveva jāyate iti atyantaviruddhametat /",
    "T04canprasu:7367": " na hi mriyamāṇo jāyate iti dṛṣṭam // 20 // tat-",
    "T04canprasu:7368": " evaṃ triṣvapi kāleṣu na yuktā",
    "T04canprasu:7369": " bhavadabhimatā",
    "T04canprasu:7370": " bhavasaṃtatiḥ /",
    "T04canprasu:7371": " carame bhave niruddhe 'niruddhe nirudhyamāne yasmāt prathamo bhavo na saṃbhavati,",
    "T04canprasu:7372": " tasmāt triṣvapi kāleṣu bhavasaṃtirnāsti /",
    "T04canprasu:7373": " triṣu kāleṣu yā nāsti sā kathaṃ bhavasaṃtatiḥ // 21 //",
    "T04canprasu:7374": " yā ca idānīṃ triṣu kāleṣu nāsti,",
    "T04canprasu:7375": " kutaḥ sā anyenātmanā bhaviṣyatīti sarvathā nāsti bhavanmatā bhavasaṃtatiḥ /",
    "T04canprasu:7376": " tataśca yaduktam-",
    "T04canprasu:7377": " udayavyayasaṃtānaḥ phalahetvorbhavaḥ sa hi /",
    "T04canprasu:7378": " iti, tanna yuktam /",
    "T04canprasu:7379": " tataśca bhāvābhyupagame sati sa eva śāśvatocchedavādaprasaṅgo durnivāro bhavatām,",
    "T04canprasu:7380": " ityato nāstyeva bhāvānāṃ svabhāvata utpattiriti siddham /",
    "T04canprasu:7381": " yathoktamāryasamādhirājabhaṭṭārake-",
    "T04canprasu:7382": " tathā-",
    "T04canprasu:7383": " bījasya sato yathāṅkuro na ca yo bīju sa caiva aṅkuro /",
    "T04canprasu:7384": " na ca anyu tato na caiva tadevamanuccheda aśāśvata dharmatā //",
    "T04canprasu:7385": " mudrātpratimudra dṛśyate mudrasaṃkrānti na copalabhyate /",
    "T04canprasu:7386": " na ca tatra na caiva sānyato evaṃ saṃskāra anucchedaśāśvatāḥ //",
    "T04canprasu:7387": " ata evoktamāryanāgārjunapādaiḥ",
    "T04canprasu:7388": " svādhyāyadīpamudrādarpaṇaghoṣārkakāntabījāmraiḥ /",
    "T04canprasu:7389": " skandhapratisaṃdhirasaṃkramaśca vidvadbhiravadhāryau // iti /",
    "T04canprasu:7390": " tathā bhagavān-",
    "T04canprasu:7391": " jāyate cyavate cāpi na ca jātirna ca cyutiḥ /",
    "T04canprasu:7392": " yasya vijānata eṣa samādhirnāsya durlabhaḥ // iti/",
    "T04canprasu:7393": " tathā-",
    "T04canprasu:7394": " sūsukhitā sada te nara loke yehi acintiya jñātibhi dharmāḥ /",
    "T04canprasu:7395": " na ca dharma adharma vikalpo cittapapañca vibhāvita sarvi //",
    "T04canprasu:7396": " bhāva abhāva vibhāvayi jñānaṃ sarvamacintayi sarvamabhūtam /",
    "T04canprasu:7397": " ye puna cittavaśānuga bālāste dukhitā bhavakoṭiśateṣu //",
    "T04canprasu:7398": " yo 'pi ca cintayi śūnyakadharmān so 'pi kumārgapapannaku bālaḥ /",
    "T04canprasu:7399": " akṣara kīrtita śūnyaka dharmāste ca anakṣara akṣara uktāḥ //",
    "T04canprasu:7400": " śānta paśānta ya cintayi dharmān so 'pi ca cittu na jātu na bhūtaḥ /",
    "T04canprasu:7401": " cittavitarkaṇa sarvi papañcāḥ sūkṣma acintiya budhyatha dharmān //",
    "T04canprasu:7402": " iti // 21 //",
    "T04canprasu:7403": " ityācāryacandrakīrtipādoparacitāyāṃ prasannapadāyāṃ madhyamakavṛttau saṃbhavavibhavaparīkṣā nāma ekaviṃśatitamaṃ prakaraṇam //",
    "T04canprasu:7404": " tathāgataparīkṣā dvāviṃśatitamaṃ prakaraṇam /",
    "T04canprasu:7405": " atrāha- vidyata eva bhavasaṃtatiḥ,",
    "T04canprasu:7406": " tathāgatasadbhāvāt /",
    "T04canprasu:7407": " iha hi bhagavatā mahākaruṇopāyaprajñādvayadhāriṇā sakalatraidhātukāśeṣasattvajātyādiduḥkhavyupaśamaikamanasā",
    "T04canprasu:7408": " tribhiḥ kalpāsaṃkhyeyaiḥ saptabhirvā nairantaryakrameṇodyacchatā taistairniratiśayairativicitraiḥ",
    "T04canprasu:7409": " puṇyakriyāprārambhaiḥ sakalajagaddhitodayaikakriyālakṣaṇaiḥ priyaikaputrādapyadhikataraniravaśeṣajagadanugrahatatpareṇa",
    "T04canprasu:7410": " mahākaruṇāparavaśena tatratatropapattyāyatane kṣitisalilajvalanapavanasādhāraṇabhaiṣajyamahāmahīruhavajjanānāṃ",
    "T04canprasu:7411": " svecchāta upabhogyatāmātmānamupagamayatā mahākālena sārvajñaṃ sarvākāraparicchedi padamadhigatam /",
    "T04canprasu:7412": " sa evamadhigatasarvajñajñāno bhagavān yathā dharmāṇāṃ tattvaṃ vyavasthitaṃ tathaiva aśeṣato gatatvād buddhatvāt tathāgata ityucyate /",
    "T04canprasu:7413": " yadi bhavasaṃtatirna syāt,",
    "T04canprasu:7414": " tadā tathāgato 'pi na syāt /",
    "T04canprasu:7415": " na hi ekena janmanā śakyaṃ tathāgatatvamanuprāptum /",
    "T04canprasu:7416": " tasmādvidyata eva bhavasaṃtatiḥ,",
    "T04canprasu:7417": " tathāgatasadbhāvāditi /",
    "T04canprasu:7418": " ucyate /",
    "T04canprasu:7419": " bhavadīyameva hi idamatimahadajñānaṃ bhavasaṃtānasya avicchedavartitāṃ ca atidīrghakālaṃ ca gamayati,",
    "T04canprasu:7420": " yasya nāma bhavataḥ atimahadajñānadhanāndhakārameva vicitrairupapattiśaraccandrajñānālokairvidhvasyamānamapi",
    "T04canprasu:7421": " aticiratarakālābhyāsavāsanāvistarābhivṛddhamadyāpi na vidhvasyate na nivartate /",
    "T04canprasu:7422": " yadi hi tathāgato nāma kaścit syāt svabhāvataḥ,",
    "T04canprasu:7423": " tadā tasya mahatā kālenābhiniṣpatterbhavasaṃtatiḥ syāt /",
    "T04canprasu:7424": " na ca tathāgato nāma kaścid bhāvasvabhāvata upalabhyate /",
    "T04canprasu:7425": " kevalaṃ tu bhavānavidyātimiropahatamatinayanatayā dvicandrakeśamaśakādivanmithyā tathāgataṃ nāma svabhāvata upalabhate /",
    "T04canprasu:7426": " yathā ca tathāgato nāsti svabhāvataḥ,",
    "T04canprasu:7427": " tathā pratipādayannāha-",
    "T04canprasu:7428": " skandhā na nānyaḥ skandhebhyo nāsmin skandhā na teṣu saḥ /",
    "T04canprasu:7429": " tathāgataḥ skandhavānna katamo 'tra tathāgataḥ // 1 //",
    "T04canprasu:7430": " yadi hi tathāgato nāma kaścit padārtho 'malo niṣprapañcaḥ syāt,",
    "T04canprasu:7431": " sa skandhasvabhāvo vā bhavet,",
    "T04canprasu:7432": " rūpavedanāsaṃjñāsaṃskāravijñānākhyaskandhapañcakasvabhāvo vā bhavet /",
    "T04canprasu:7433": " yadi vā śīlasamādhiprajñāvimuktivimuktijñānadarśanākhyapañcaskandhasvabhāvaḥ,",
    "T04canprasu:7434": " tadvayatirikto vā bhavet /",
    "T04canprasu:7435": " pūrvakā eva pañca skandhāḥ sattvaprajñaptinimittatvādiha vicāre parigṛhyante nottare,",
    "T04canprasu:7436": " avyāpakatvādeṣāṃ pūrvakairantarbhāvita tvāditi //",
    "T04canprasu:7437": " yadi vā pañcaskandhavyatirikto bhavet,",
    "T04canprasu:7438": " tatra tathāgate vā skandhāḥ syuḥ,",
    "T04canprasu:7439": " skandheṣu vā sa bhavet,",
    "T04canprasu:7440": " tathāgato vā skandhavān bhavet dhanavāniva devadattaḥ?",
    "T04canprasu:7441": " sarvathā ca vicāryamāṇo na saṃbhavati /",
    "T04canprasu:7442": " kathaṃ kṛtvā?",
    "T04canprasu:7443": " tatra tāvat skandhā eva na tathāgataḥ /",
    "T04canprasu:7444": " kiṃ kāraṇam? uktaṃ hi-",
    "T04canprasu:7445": " yadindhanaṃ sa cedagnirekatvaṃ kartṛkarmaṇoḥ /",
    "T04canprasu:7446": " bhavediti, tadihāpi yojyam,",
    "T04canprasu:7447": " sa buddho yo hyupādānamekatvaṃ kartṛkarmaṇoḥ /",
    "T04canprasu:7448": " bhavediti / tathā-",
    "T04canprasu:7449": " ātmā skandhā yadi bhavedudayavyayabhāgbhavet /",
    "T04canprasu:7450": " ityuktam, tadihāpi yojyam,",
    "T04canprasu:7451": " buddhaḥ skandhā yadi bhavedudayavyayabhāgbhavet / iti /",
    "T04canprasu:7452": " evaṃ tāvat skandhā na tathāgataḥ //",
    "T04canprasu:7453": " idānīṃ nānyaḥ skandhebhyastathāgata iti /",
    "T04canprasu:7454": " kiṃ kāraṇam? uktaṃ hi-",
    "T04canprasu:7455": " anyaścedindhanādagnirindhanādaṣyṛte bhavet /",
    "T04canprasu:7456": " tathā-",
    "T04canprasu:7457": " paratra nirapekṣatvādapradīpanahetukaḥ /",
    "T04canprasu:7458": " punarārambhavaiyarthyamevaṃ cākarmakaḥ sati // iti,",
    "T04canprasu:7459": " tathā ihāpi yojyam,",
    "T04canprasu:7460": " buddho 'nyaścedupādānādupādānaṃ vinā bhavet /",
    "T04canprasu:7461": " tathā-",
    "T04canprasu:7462": " paratra nirapekṣatvādanupādānahetukaḥ /",
    "T04canprasu:7463": " punarārambhavaiyarthyamevaṃ cākarmakaḥ sati //",
    "T04canprasu:7464": " tathā-",
    "T04canprasu:7465": " skandhebhyo 'nyo yadi bhavedbhavedaskandhalakṣaṇaḥ /iti /",
    "T04canprasu:7466": " anyatvābhāvācca skandhādīnāṃ tathāgatasya ca,",
    "T04canprasu:7467": " tathāgate skandhā nopapadyante //",
    "T04canprasu:7468": " nāpi skandheṣu tathāgata iti upapadyate /",
    "T04canprasu:7469": " uktaṃ caitanmadhyamakāvatāre pakṣadvayavyākhyānam-",
    "T04canprasu:7470": " skandheṣvātmā vidyate naiva cāmī santi skandhā ātmanītīha yasmāt /",
    "T04canprasu:7471": " satyanyatve syādiyaṃ kalpanā vai taccānyatvaṃ nāstyataḥ kalpanaiṣā //",
    "T04canprasu:7472": " skandhavānapi tathāgato yathā na bhavati,",
    "T04canprasu:7473": " tathā tatraivoktam-",
    "T04canprasu:7474": " iṣṭo nātmā rūpavānnāsti yasmādātmā vattvārthopayogo hi nātaḥ /",
    "T04canprasu:7475": " bhede gomān rūpavānaṣyabhede tattvānyatve 'rūpato nātmanaḥ staḥ //",
    "T04canprasu:7476": " tattvānyatvapakṣe eva tu pañcāpi pakṣā antargatā vastutaḥ /",
    "T04canprasu:7477": " satkāyadṛṣṭipravṛttyapekṣayā tu pañca pakṣāḥ samupavarṇyante ācāryeṇeti vijñeyam /",
    "T04canprasu:7478": " yaścaivaṃ skandheṣu pañcadhā vicāryamāṇo nāsti tathāgataḥ,",
    "T04canprasu:7479": " sa kenānyena ātmanā bhaviṣyatīti,",
    "T04canprasu:7480": " sarvathā na saṃbhavatyeva tathāgata iti bhāvasvabhāvādapaśyanta ācāryapādāḥ prāhuḥ- katamo 'tra tathāgata iti /",
    "T04canprasu:7481": " nāstyeva sa kaścit sakalatrailokyavastuvipaścidbhāvasvabhāva ityabhiprāyaḥ /",
    "T04canprasu:7482": " tathāgatābhāvācca bhavasaṃtatirapi dravyasaṃtatirnāstīti siddham // 1 //",
    "T04canprasu:7483": " atraike vadanti- naiva hi skandhāstathāgata iti brūmaḥ,",
    "T04canprasu:7484": " yathoktadoṣaprasaṅgāt /",
    "T04canprasu:7485": " nāpi skandhavyatiriktaḥ /",
    "T04canprasu:7486": " nāpi tathāgate anāsravān skandhān varṇayāmaḥ,",
    "T04canprasu:7487": " himavati parvate iva tarukhaṇḍam /",
    "T04canprasu:7488": " nāpi skandheṣu,",
    "T04canprasu:7489": " tarukhaṇḍe eva siṃham /",
    "T04canprasu:7490": " nāpi skandhavantaṃ varṇayāmaḥ,",
    "T04canprasu:7491": " lakṣaṇavantamiva cakravartinam,",
    "T04canprasu:7492": " ekatvānyatvānabhyupagamādeva /",
    "T04canprasu:7493": " kiṃ tarhi skandhānamalānupādāya tattvānyatvādyavācyaṃ tathāgataṃ vyavasthāpayāmaḥ /",
    "T04canprasu:7494": " tasmānnāyaṃ vidhirasmākaṃ bādhaka iti / atrocyate-",
    "T04canprasu:7495": " buddhaḥ skandhānupādāya yadi nāsti svabhāvataḥ /",
    "T04canprasu:7496": " svabhāvataśca yo nāsti kutaḥ sa parabhāvataḥ // 2 //",
    "T04canprasu:7497": " yadi hi buddho bhagavānamalān skandhānupādāya tattvānyatvenāvaktavyaḥ prajñapyate,",
    "T04canprasu:7498": " na tarhi svabhāvataḥ so 'stīti vyaktamāpadyate,",
    "T04canprasu:7499": " pratibimbavadupādāya prajñapyamānatvāt /",
    "T04canprasu:7500": " yaśca idānīṃ svabhāvato nāsti ātmīyena svarūpeṇa,",
    "T04canprasu:7501": " sa kathamavidyamānaḥ svabhāvataḥ skandhānupādāya parabhāvato bhaviṣyatīti?",
    "T04canprasu:7502": " na hi avidyamāno vandhyātanayaḥ parabhāvamapekṣya bhavatīti yujyate // 2 //",
    "T04canprasu:7503": " atha syāt- yathaiva hi pratibimbakaṃ svabhāvato 'saṃvidyamānamapi parabhāvaṃ mukhādarśādikamapekṣya bhavati,",
    "T04canprasu:7504": " evaṃ ca tathāgato 'pi svabhāvato 'saṃvidyamānaḥ anāsravān pañca skandhānupādāya parabhāvato bhaviṣyatīti, evamapi-",
    "T04canprasu:7505": " pratītya parabhāvaṃ yaḥ so 'nātmetyupapadyate /",
    "T04canprasu:7506": " yaścānātmā sa ca kathaṃ bhaviṣyati tathāgataḥ // 3 //",
    "T04canprasu:7507": " yadi pratibimbavat parabhāvaṃ pratītya tathāgataḥ iṣyate,",
    "T04canprasu:7508": " evaṃ sati pratibimbavadeva sa tathāgato 'nātmetyupapadyate /",
    "T04canprasu:7509": " na tu svabhāvata iti yujyate /",
    "T04canprasu:7510": " ātmaśabdo 'yaṃ svabhāvaśabdaparyāyaḥ /",
    "T04canprasu:7511": " yaśca anātmā niḥsvabhāvaḥ pratibimbavadeva,",
    "T04canprasu:7512": " sa kathaṃ tathāgataḥ svabhāvarūpato bhaviṣyati?",
    "T04canprasu:7513": " aviparītamārgagato na bhaviṣyatītyabhiprāyaḥ // 3 //",
    "T04canprasu:7514": " kiṃ cānyat- iha yadi tathāgatasya kaścit svabhāvaḥ syāt,",
    "T04canprasu:7515": " tadā tatsvabhāvāpekṣayā skandhasvabhāvaḥ parabhāva iti syāt,",
    "T04canprasu:7516": " taṃ ca parabhāvaṃ pratītya tathāgataḥ syāt /",
    "T04canprasu:7517": " yadā tu tathāgatasya svabhāva eva nāsti,",
    "T04canprasu:7518": " tadā kutaḥ skandhānāṃ paratvaṃ syāditi pratipādayannāha-",
    "T04canprasu:7519": " yadi nāsti svabhāvaśca parabhāvaḥ kathaṃ bhavet /",
    "T04canprasu:7520": " yadā caivaṃ svabhāvaparabhāvau na staḥ, tadā",
    "T04canprasu:7521": " svabhāvaparabhāvābhyāmṛte kaḥ sa tathāgataḥ // 4 //",
    "T04canprasu:7522": " padārtho hi bhavan svabhāvo bhavet,",
    "T04canprasu:7523": " parabhāvo vā /",
    "T04canprasu:7524": " tābhyāṃ tu vinā ko 'sau aparaḥ padārtho 'sti,",
    "T04canprasu:7525": " yastathāgata iti vyavasthāpyate?",
    "T04canprasu:7526": " tasmānnāsti svabhāvatastathāgata iti // 4 //",
    "T04canprasu:7527": " kiṃ cānyat-",
    "T04canprasu:7528": " skandhān yadyanupādāya bhavetkaścittathāgataḥ /",
    "T04canprasu:7529": " sa idānīṃmupādadyādupādāya tato bhavet // 5 //",
    "T04canprasu:7530": " yadi manyase- skandhebhyastattvānyatvena avaktavyastathāgataḥ skandhānupādāya prajñapyate iti,",
    "T04canprasu:7531": " tat kadā yujyate?",
    "T04canprasu:7532": " yadi skandhānanupādāya agṛhītvā pūrvaṃ kaścittathāgato nāma bhavet,",
    "T04canprasu:7533": " sa skandhānupādadyāt /",
    "T04canprasu:7534": " vyatirikta eva hi pūrvasiddho dhanād devadatto dhanasyopādānaṃ kurute,",
    "T04canprasu:7535": " tadvadetān skandhānanupādāya yadi kaścit tathāgataḥ syāt,",
    "T04canprasu:7536": " sa idānīṃ skandhānupādadyāt,",
    "T04canprasu:7537": " tataśca tān skandhānupādāya tato bhavet // 5 //",
    "T04canprasu:7538": " vicāryamāṇastu sarvathā-",
    "T04canprasu:7539": " skandhāṃścāpyanupādāya nāsti kaścittathāgataḥ /",
    "T04canprasu:7540": " nirhetukatvaprasaṅgāt /",
    "T04canprasu:7541": " yaśca nāstyanupādāya sa upādāsyate katham // 6 //",
    "T04canprasu:7542": " avidyamānatvādityabhiprāyaḥ /",
    "T04canprasu:7543": " yadā caivaṃ na kiṃcidapyupādatte,",
    "T04canprasu:7544": " tadā skandhānupādāya tathāgato nāma bhaviṣyatīti nopapadyate // 6 //",
    "T04canprasu:7545": " yadā caivaṃ tathāgataḥ upādānātpūrvamavidyamānatvāt na kiṃcidupādatte,",
    "T04canprasu:7546": " tadā tadupādānasyāpi kenacidapi anupādīyamānasya upādānatvaṃ na saṃbhavatyeveti pratipādayannāha-",
    "T04canprasu:7547": " na bhavatyanupādattamupādānaṃ ca kiṃcana /",
    "T04canprasu:7548": " yadā caivamupādānaṃ kenacidapyanupādīyamānatvādupādānaṃ na bhavatīti,",
    "T04canprasu:7549": " tadā upādānābhāvādupādātāpi kaścinnāstīti pratipādayannāha-",
    "T04canprasu:7550": " na cāsti nirupādānaḥ kathaṃcana tathāgataḥ // 7 //",
    "T04canprasu:7551": " iti // 7 //",
    "T04canprasu:7552": " tadevaṃ yathopapāditanyāyena-",
    "T04canprasu:7553": " tattvānyatvena yo nāsti mṛgyamāṇaśca pañcadhā /",
    "T04canprasu:7554": " upādānena sa kathaṃ prajñapyeta tathāgataḥ // 8 //",
    "T04canprasu:7555": " yo hi tathāgato vicāryamāṇo mṛgyamāṇaḥ tattvenaskandhebhya ekatvena nāsti,",
    "T04canprasu:7556": " anyatvena skandhebhyaḥ pṛthaktvena ca yo nāsti,",
    "T04canprasu:7557": " evaṃ tattvānyatvāsatvādādhārādheyatadvatpakṣapañcaprakārairmṛgyamāṇo (Pp_191)",
    "T04canprasu:7558": " yo nāsti, sa kathamatyanto 'saṃvidyamānastathāgataḥ upādānena śakyaḥ prajñapayitum?",
    "T04canprasu:7559": " ityato 'pi nāsti tathāgato nāma svabhāvataḥ // 8 //",
    "T04canprasu:7560": " na kevalamanena vicāreṇa tathāgata eva nāsti,",
    "T04canprasu:7561": " yadapīdamupādānaṃ tatsvabhāvatvānna vidyate /",
    "T04canprasu:7562": " yadapi idamupādānaṃ rūpavedanāsaṃjñāsaṃskāravijñānākhyaṃ skandhapañcakam,",
    "T04canprasu:7563": " tadapi svabhāvena na vidyate,",
    "T04canprasu:7564": " pratītyasamutpannatvāt,",
    "T04canprasu:7565": " skandhaparīkṣāyāṃ ca vistareṇa pratiṣiddhatvāt //",
    "T04canprasu:7566": " athāpi syāt- yadyapi svabhāvataḥ upādānaṃ nāsti,",
    "T04canprasu:7567": " tathāpi hetupratyayātmakāt parabhāvā dbhaviṣyatīti,",
    "T04canprasu:7568": " tadāpi nopapadyate iti pratipādayannāha-",
    "T04canprasu:7569": " svabhāvataśca yannāsti kutastatparabhāvataḥ // 9 //",
    "T04canprasu:7570": " na hi bandhyāsūnuḥ svabhāvato 'saṃvidyamānaḥ śakyaḥ parabhāvena prajñapayitumiti /",
    "T04canprasu:7571": " ataḥ upādānamapi nāsti //",
    "T04canprasu:7572": " athavā-",
    "T04canprasu:7573": " yadapīdamupādānaṃ tatsvabhāvānna vidyate /",
    "T04canprasu:7574": " upādātṛsāpekṣatvādupādātṛnirapekṣasya ca upādānatvābhāvānnāsti svabhāvasiddhamupādānam /",
    "T04canprasu:7575": " atha yadyapi upādātṛnirapekṣamupādānaṃ svabhāvasiddhaṃ na saṃbhavati,",
    "T04canprasu:7576": " evaṃ tadupādātrapekṣameva bhavatviti /",
    "T04canprasu:7577": " ucyate / evamapi-",
    "T04canprasu:7578": " svabhāvataśca yannāsti kutastatparabhāvataḥ //",
    "T04canprasu:7579": " svabhāvato yadupādānaṃ na siddham,",
    "T04canprasu:7580": " tadavidyamānasvabhāvaṃ kathamupādātuḥ parabhāvato bhaviṣyatīti /",
    "T04canprasu:7581": " tasmādupādānamapi nāstīti // 9 //",
    "T04canprasu:7582": " idānīṃ yathāprasādhitamevārthamupadarśayannāha-",
    "T04canprasu:7583": " evaṃ śūnyamupādānamupādātā ca sarvaśaḥ /",
    "T04canprasu:7584": " sarveṇa prakāreṇa vicāryamāṇaṃ śūnyamupādānaṃ niḥsvabhāvam,",
    "T04canprasu:7585": " upādātā ca śūnyaḥ svabhāvarahitaḥ /",
    "T04canprasu:7586": " tenedānīmupādānena-",
    "T04canprasu:7587": " prajñapyate ca śūnyena kathaṃ śūnyastathāgataḥ // 10 //",
    "T04canprasu:7588": " naiva tatsaṃbhavati yadavidyamānena avidyamānasya tathāgatasya prajñaptiḥ syāditi /",
    "T04canprasu:7589": " tasmāt skandhānupādāya tathāgataḥ prajñapyate iti nopapadyate //",
    "T04canprasu:7590": " atrāhuḥ- aho vata hatā pratyāśā asmākam,",
    "T04canprasu:7591": " ye hi nāma vayaṃ svavikalpavikalpitātikaṭhinakudarśanamālutālatājālāvabaddheṣu nirvāṇapuragāmyaviparītamārgagamanaparibhraṣṭeṣu",
    "T04canprasu:7592": " anatikrāntasaṃsārāṭavīkāntāradurgeṣu kaṇabhakṣākṣapādadigambarajaimininaiyāyikaprabhṛtiṣu",
    "T04canprasu:7593": " tīrthakareṣu aviparītasvargāpavargamārgopadeśābhimāniṣu spṛhāṃ parityajya niravaśeṣānyatīrthyamatāndhakāropaghātakaṃ",
    "T04canprasu:7594": " svargāpavargānugāmyaviparītamārgasaṃprakāśakaṃ saddharmadeśanātipaṭutarakiraṇavyāptāśeṣāśāmukhaṃ",
    "T04canprasu:7595": " vividhavineyajanamatikamalakuṅmalavibodhanatatparaṃ (Pp_192)",
    "T04canprasu:7596": " yathāvadavasthitapadārthatattvārthabhājanānāmamalaikacakṣurbhūtaṃ sakalajagaccharaṇyabhūtamadvitīyaṃ",
    "T04canprasu:7597": " daśabalavaiśāradyāveṇikabuddhadharmāmalamaṇḍalaṃ mahāyānamahānayasārathivaraṃ saptabodhyaṅgottuṅgaturaṃgapadātiyojitaṃ",
    "T04canprasu:7598": " sakalatribhuvanajanajātijarāmaraṇasaṃsārakāntārasariducchoṣaṇatatparaṃ caturasamamārārātisamaraśarasaṃpātavijayinaṃ",
    "T04canprasu:7599": " sakalajagadasadgrāharāhugrahavigrahodgrahanirāsinaṃ tathāgatasavitāramajñānadhanagahanāndhakāranirākaraṇāya",
    "T04canprasu:7600": " mokṣārthino 'tuttarasamyaksaṃbodhyarthinaḥ śaraṇaṃ pratipannāḥ,",
    "T04canprasu:7601": " tasya ca tvayā-",
    "T04canprasu:7602": " evaṃ śūnyamupādānamupādātā ca sarvaśaḥ /",
    "T04canprasu:7603": " prajñapyate ca śūnyena kathaṃ śūnyastathāgataḥ //",
    "T04canprasu:7604": " ityādinā svabhāvato 'sattvaṃ vruvatā bhavatā hatā asmākaṃ mokṣapratyāśā anuttarasamyaksaṃbodhyāgamābhilāṣaḥ iti /",
    "T04canprasu:7605": " tadalaṃ bhavatā tathāgatamahādityapracchādakena ākālikadhanadhanāvalīvisaraṇena jagadandhakāropameneti /",
    "T04canprasu:7606": " ucyate /",
    "T04canprasu:7607": " asmākameva hatā pratyāśā bhavadvidheṣvabudhajaneṣu ye hi nāma bhavantaḥ mokṣakāmatayā",
    "T04canprasu:7608": " anyatīrthyamatāni parityajya bhagavantaṃ tathāgatamapi aviparītaṃ paramaśāstāraṃ",
    "T04canprasu:7609": " pratipadya paramagambhīramanuttaraṃ sarvatīrthyavādāsādhāraṇaṃ nairātmyasiṃhanādamasahamānāḥ",
    "T04canprasu:7610": " kuraṅgamā iva svādhimuktidaridratayā vividhakudṛṣṭivyālamālākulaṃ viparyastajanānuyātaṃ",
    "T04canprasu:7611": " tameva mahāghorasaṃsārāṭavīkāntāracārakānugamārgamavagāhante /",
    "T04canprasu:7612": " na hi tathāgatāḥ kadācidapyātmanaḥ skandhānāṃ vā astitvaṃ prajñapayanti /",
    "T04canprasu:7613": " yathoktaṃ bhagavatyām-",
    "T04canprasu:7614": " buddho 'pyāyuṣman subhūte māyopamaḥ svapnopamaḥ /",
    "T04canprasu:7615": " buddhadharmā apyāyuṣman subhūte māyopamāḥ svapnopamāḥ // iti //",
    "T04canprasu:7616": " tathā-",
    "T04canprasu:7617": " dharma svabhāvatu śūnya vivikto bodhi svabhāvatu śūnya viviktā /",
    "T04canprasu:7618": " yo hi caretsa pi śūnyasvabhāvo jñānavato na tu bālajanasya // iti /",
    "T04canprasu:7619": " na ca vayaṃ sarvathaiva niṣprapañcānāṃ tathāgatānāṃ nāstitvaṃ brūmaḥ,",
    "T04canprasu:7620": " yadasmākaṃ tadapavādakṛto doṣaḥ syāt // 10 //",
    "T04canprasu:7621": " api ca / niḥsvabhāvaṃ hi tathāgataṃ vyācakṣāṇena aviparītārthābhidhitsunā yogināṃ satā sarvathā-",
    "T04canprasu:7622": " śūnyamiti na vaktavyamaśūnyamiti vā bhavet /",
    "T04canprasu:7623": " ubhayaṃ nobhayaṃ ceti",
    "T04canprasu:7624": " sarvametanna vaktavyamasmābhiḥ /",
    "T04canprasu:7625": " kiṃ tu anukte yathāvadavasthitaṃ svabhāvaṃ pratipattā pratipattuṃ na samartha ityato vayamapi āropato vyavahārasatye eva sthitvā vyavahārārthaṃ vineyajanānurodhena (Pp_193)",
    "T04canprasu:7626": " śūnyamityapi brūmaḥ,",
    "T04canprasu:7627": " aśūnyamityapi,",
    "T04canprasu:7628": " śūnyāśūnyamityapi,",
    "T04canprasu:7629": " naiva śūnyaṃ nāśūnyamityapi brūmaḥ / ata evāha",
    "T04canprasu:7630": " prajñaptyarthaṃ tu kathyate // 11 //",
    "T04canprasu:7631": " iti / yathoktaṃ bhagavatā-",
    "T04canprasu:7632": " śūnyāḥ sarvadharmā niḥsvabhāvayogena /",
    "T04canprasu:7633": " nirnimittāḥ sarvadharmā nirnimittatāmupādāya /",
    "T04canprasu:7634": " apraṇihitāḥ sarvadharmā apraṇidhānayogena /",
    "T04canprasu:7635": " prakṛtiprabhāsvarāḥ sarvadharmāḥ prajñāpāramitāpariśuddhayā / iti //",
    "T04canprasu:7636": " anyatra aśūnyamuktam-",
    "T04canprasu:7637": " atītaṃ cedbhikṣavo rūpaṃ nābhaviṣyanna śrutavānāryaśrāvako 'tītaṃ rūpamabhyanandiṣyat /",
    "T04canprasu:7638": " yasmāttarhi bhikṣavaḥ asti atītaṃ rūpam,",
    "T04canprasu:7639": " tasmādāryaśrāvakaḥ śrutavānatītaṃ rūpamabhinandatīti /",
    "T04canprasu:7640": " anāgataṃ cedbhikṣavaḥ- ityādi /",
    "T04canprasu:7641": " evaṃ yāvat atītaṃ cedbhikṣavo vijñānaṃ nābhaviṣyat- ityādi pūrvavat //",
    "T04canprasu:7642": " tathā sautrāntikamate atītānāgataṃ śūnyam,",
    "T04canprasu:7643": " anyadaśūnyam /",
    "T04canprasu:7644": " viprayuktā vijñaptiḥ śūnyā /",
    "T04canprasu:7645": " vijñānavāde 'pi kalpitasvabhāvasya śūnyatvam,",
    "T04canprasu:7646": " apratītyasamutpannatvāt,",
    "T04canprasu:7647": " taimirikadvicandrādi darśanavat /",
    "T04canprasu:7648": " na śūnyaṃ nāpi cāśūnyaṃ tasmātsarvaṃ vidhīyate /",
    "T04canprasu:7649": " [tathā] sattvādasattvācca madhyamā pratipacca sā // iti //",
    "T04canprasu:7650": " yena tvabhiprāyeṇa śūnyatvādikamupadiśyate,",
    "T04canprasu:7651": " sa ātmaparīkṣāto boddhavyaḥ /",
    "T04canprasu:7652": " yathoktaṃ sūtre-",
    "T04canprasu:7653": " māyopamaṃ jagadidaṃ bhavatā naṭaraṅgasvapnasadṛśaṃ vihitam /",
    "T04canprasu:7654": " nātmā na sattva na ca jīvagatī dharmā marīcidakacandrasamāḥ //",
    "T04canprasu:7655": " śūnyaṃ ca śāntamanupādamayaṃ avijānadeva jagadudbhramatī /",
    "T04canprasu:7656": " teṣāmupāyanayayuktiśatairavatārayasyapi kṛpālutayā //",
    "T04canprasu:7657": " rāgādibhiśca bahurogaśataiḥ saṃtrāsitaṃ sakalamīkṣi jagat /",
    "T04canprasu:7658": " vaidyopamo vicarase 'pratimo parimocayaṃ sugata sattvaśatān //",
    "T04canprasu:7659": " rathacakravad bhramati sarvajagat tiryakṣu pretanirayeṣu gatāḥ /",
    "T04canprasu:7660": " mūḍhā adeśika anāthagatāḥ teṣāṃ pradarśayasi mārgavaram // iti /",
    "T04canprasu:7661": " sarvāstvetāḥ kalpanā niṣprapañce tathāgate na saṃbhavanti // 11 //",
    "T04canprasu:7662": " na ca kevalaṃ śūnyatvādikameva catuṣṭayaṃ tathāgate na saṃbhavati, api ca-",
    "T04canprasu:7663": " śāśvatāśāśvatādyā kutaḥ śānte catuṣṭayam /",
    "T04canprasu:7664": " antānantādi cāpyatra kuntaḥ śānte catuṣṭayam // 12 //",
    "T04canprasu:7665": " iha caturdaśa avyākṛtavastūni bhagavatā nirdiṣṭāni /",
    "T04canprasu:7666": " tadyathā- śāśvato lokaḥ,",
    "T04canprasu:7667": " aśāśvato lokaḥ,",
    "T04canprasu:7668": " śāśvataśca aśāśvataśca lokaḥ,",
    "T04canprasu:7669": " naiva śāśvato nāśāśvataśca lokaḥ,",
    "T04canprasu:7670": " iti catuṣṭayam /",
    "T04canprasu:7671": " antavān lokaḥ,",
    "T04canprasu:7672": " anantavān lokaḥ,",
    "T04canprasu:7673": " antavāṃśca anantavāṃśca lokaḥ,",
    "T04canprasu:7674": " naiva antavān na anantavāṃśca lokaḥ,",
    "T04canprasu:7675": " iti dvitīyam /",
    "T04canprasu:7676": " bhavati tathāgataḥ paraṃ maraṇāt,",
    "T04canprasu:7677": " na bhavati tathāgataḥ paraṃ maraṇāt,",
    "T04canprasu:7678": " bhavati ca na bhavati ca tathāgataḥ paraṃ maraṇāt,",
    "T04canprasu:7679": " naiva bhavati na na bhavati ca tathāgataḥ paraṃ maraṇāt,",
    "T04canprasu:7680": " iti tṛtīyam /",
    "T04canprasu:7681": " sa jīvastaccharīram,",
    "T04canprasu:7682": " anyo jīvo 'nyaccharīram, iti /",
    "T04canprasu:7683": " tānyetāni caturdaśa vastūni avyākṛtatvādavyākṛtavastūni ityucyante /",
    "T04canprasu:7684": " tatra yathopavarṇitena nyāyena yathā śūnyatvādikaṃ catuṣṭayaṃ prakṛtyā śānte niḥsvabhāve tathāgate na saṃbhavati,",
    "T04canprasu:7685": " evaṃ śāśvatāśāśvatādikamapi catuṣṭayamatra na saṃbhavati /",
    "T04canprasu:7686": " asaṃbhavādeva ca catuṣṭayaṃ vandhyāputrasya śyāmagauratvādivat na vyākṛtaṃ bhagavatā lokasya /",
    "T04canprasu:7687": " yathā ca etaccatuṣṭayaṃ tathāgate na saṃbhavati,",
    "T04canprasu:7688": " evamantānantādikamapi śānte tathāgate na saṃbhavati // 12 //",
    "T04canprasu:7689": " idānīṃ bhavati tathāgataḥ paraṃ maraṇāt ityādikasyāpi kalpanācatuṣṭayasya pravṛttyasaṃbhava mudbhāvayannāha-",
    "T04canprasu:7690": " yena grāho gṛhītastu ghano 'stīti tathāgataḥ /",
    "T04canprasu:7691": " nāstīti sa vikalpayannirvṛtasyāpi kalpayet // 13 //",
    "T04canprasu:7692": " yena hi ghanataro mahatābhiniveśena asti tathāgataḥ iti grāho gṛhītaḥ,",
    "T04canprasu:7693": " parikalpa utpāditaḥ,",
    "T04canprasu:7694": " saḥ niyataṃ parinirvṛte tathāgate,",
    "T04canprasu:7695": " na bhavati tathāgataḥ paraṃ maraṇāt,",
    "T04canprasu:7696": " maraṇāduttarakālaṃ na bhavati,",
    "T04canprasu:7697": " ucchinnastathāgataḥ,",
    "T04canprasu:7698": " na saṃvidyate,",
    "T04canprasu:7699": " iti parikalpayet /",
    "T04canprasu:7700": " tasya evaṃ vikalpayataḥ syād dṛṣṭikṛtam // 13 //",
    "T04canprasu:7701": " yasya tu na kasyāṃcidapyavasthāyāṃ svabhāvaśūnyatvāt tathāgatasya astitvanāstitvam,",
    "T04canprasu:7702": " tasya pakṣe-",
    "T04canprasu:7703": " svabhāvataśca śūnye 'smiṃścintā naivopapadyate /",
    "T04canprasu:7704": " paraṃ nirodhādbhavati buddho na bhavatīti vā // 14 //",
    "T04canprasu:7705": " ākāśe citrarūpakalpanāvadeṣā kalpanā nāstītyabhiprāyaḥ // 14 //",
    "T04canprasu:7706": " tadevaṃ prakṛtiśānte niḥsvabhāve tathāgate sarvaprapañcātīte mandabuddhitayā śāśvatāśāśvatādikayā nityānityāstināstiśūnyāśūnyasarvajñāsarvajñādikayā",
    "T04canprasu:7707": " prapañcayanti ye buddhaṃ prapañcātītamavyayam /",
    "T04canprasu:7708": " te prapañcahatāḥ sarve na paśyanti tathāgatam // 15 //",
    "T04canprasu:7709": " vastunibandhanā hi prapañcāḥ syuḥ,",
    "T04canprasu:7710": " avastukaśca tathāgataḥ /",
    "T04canprasu:7711": " kutaḥ prapañcānāṃ pravṛttisaṃbhava iti?",
    "T04canprasu:7712": " ataḥ prapañcātītastathāgataḥ /",
    "T04canprasu:7713": " anutpādasvabhāvāvācca svabhāvāntarāgamanādavyayaḥ /",
    "T04canprasu:7714": " tamitthaṃvidhaṃ tathāgataṃ svotprekṣitamithyāparikalpamalamalinamānasatayā vividhairabhūtaiḥ parikalpaviśeṣaiḥ ye buddhaṃ bhagavantaṃ prapañcayanti,",
    "T04canprasu:7715": " te svakaireva prapañcairhatāḥ santaḥ tathāgataguṇasamṛddheratyantaparokṣavartino bhavanti /",
    "T04canprasu:7716": " tataśca śavabhūtāḥ etasmin pravacane na paśyanti tathāgataṃ jātyandhā ivādityam /",
    "T04canprasu:7717": " ata evāha bhagavān-",
    "T04canprasu:7718": " ye māṃ rūpeṇa adrākṣurye māṃ ghoṣeṇa anvayuḥ /",
    "T04canprasu:7719": " mithyāprahāṇaprasṛtā na māṃ drakṣyanti te janāḥ //",
    "T04canprasu:7720": " dharmato buddhā draṣṭavyā dharmakāyā hi nāyakāḥ /",
    "T04canprasu:7721": " dharmatā cāpyavijñeyā na sā śakyā vijānitum //",
    "T04canprasu:7722": " iti // 15 //",
    "T04canprasu:7723": " tadatra tathāgataparīkṣāyāṃ sattvalokaḥ sakalaḥ sasurāsuranarādiḥ parīkṣitaḥ /",
    "T04canprasu:7724": " yathā cāyaṃ sattvaloko niḥsvabhāvaḥ,",
    "T04canprasu:7725": " tathā bhājanalokasyāpi vāyumaṇḍalāderakaniṣṭhavitānabhavanaparyantasya naiḥsvābhāvyamudbhāvayannāha-",
    "T04canprasu:7726": " tathāgato yatsvabhāvastatsvabhāvamidaṃ jagat /",
    "T04canprasu:7727": " idaṃ jagaditi ayaṃ bhājanaloka ityarthaḥ /",
    "T04canprasu:7728": " kiṃsvabhāvastathāgataḥ punarityāha-",
    "T04canprasu:7729": " tathāgato niḥsvabhāvo niḥsvabhāvamidaṃ jagat // 16 //",
    "T04canprasu:7730": " iti / yathā ca jagato naiḥsvābhāvyam,",
    "T04canprasu:7731": " tathā pratyayaparīkṣādibhiḥ pratipāditam /",
    "T04canprasu:7732": " ata evoktaṃ sūtre-",
    "T04canprasu:7733": " anupādadharmaḥ satataṃ tathāgataḥ sarve ca dharmāḥ sugatena sādṛśāḥ /",
    "T04canprasu:7734": " nimittagrāheṇa tu bālabuddhayaḥ asatsu dharmeṣu caranti loke //",
    "T04canprasu:7735": " tathāgato hi pratibimbabhūtaḥ kuśalasya dharmasya anāsravasya /",
    "T04canprasu:7736": " naivātra tathatā na tathāgato 'sti bimbaṃ ca saṃdṛśyati sarva loke // iti /",
    "T04canprasu:7737": " uktaṃ ca bhagavatyāṃ prajñāpāramitāyām-",
    "T04canprasu:7738": " atha khalu te devaputrāḥ āyuṣmantaṃ subhūtiṃ sthavirametadavocan- kiṃ punarāryasubhūte māyopamāste sattvāḥ, na te māyā?",
    "T04canprasu:7739": " evamukte āyuṣmān subhūtistān devaputrānetadavocat- māyopamāste devaputrāḥ sattvāḥ,",
    "T04canprasu:7740": " svapnopamāste devaputrāḥ sattvāḥ /",
    "T04canprasu:7741": " iti hi māyā ca sattvāśca advayameta dadvaidhīkāram /",
    "T04canprasu:7742": " iti hi svapnaśca sattvāśca advayametadadvaidhīkāram /",
    "T04canprasu:7743": " sarvadharmā api devaputrā māyopamāḥ svapnopamāḥ /",
    "T04canprasu:7744": " strotaāpanno 'pi māyopamaḥ svapnopamaḥ /",
    "T04canprasu:7745": " strotaāpattiphalamapi māyopamaṃ svapnopamam /",
    "T04canprasu:7746": " evaṃ sakṛdāgāmyapi sakṛdāgāmiphalamapi /",
    "T04canprasu:7747": " anāgāmyapi anāgāmiphalamapi /",
    "T04canprasu:7748": " arhannapi māyopamaḥ svapnopamaḥ /",
    "T04canprasu:7749": " arhattvaphalamapi māyopamaṃ svapnopamam /",
    "T04canprasu:7750": " pratyekabuddho 'pi māyopamaḥ svapnopamaḥ /",
    "T04canprasu:7751": " pratyekabuddhatvamapi māyopamaṃ svapnopamam /",
    "T04canprasu:7752": " samyaksaṃbuddho 'pi māyopamaḥ svapnopamaḥ iti /",
    "T04canprasu:7753": " samyaksaṃbuddhatvamapi māyopamaṃ svapnopamamiti vadāmi //",
    "T04canprasu:7754": " atha khalu devaputrā āyuṣmantaṃ subhūtimetadavocan- samyaksaṃbuddho 'pi māyopamaḥ svapnopama iti,",
    "T04canprasu:7755": " samyaksaṃbuddhatvamapi māyopamaṃ svapnopamamiti āryasubhūte vadasi?",
    "T04canprasu:7756": " subhūtirāha- nirvāṇamapi devaputrā māyopamaṃ svapnopamamiti vadāmi,",
    "T04canprasu:7757": " kiṃ punaranyaṃ dharmam?",
    "T04canprasu:7758": " devaputrā āhuḥ- nirvāṇamapyāryasubhūte māyopamaṃ svapnopamamiti vadasi?",
    "T04canprasu:7759": " subhūtirāha- yadyapi devaputrā nirvāṇādapyanyaḥ kaściddharmo viśiṣṭataraḥ syāt,",
    "T04canprasu:7760": " tamapyahaṃ māyopamaṃ svapnopamamiti vadeyam /",
    "T04canprasu:7761": " iti hi māyā ca nirvāṇaṃ ca advayametadadvaidhīkāramiti //",
    "T04canprasu:7762": " ityācāryacandrakīrtipādoparacitāyāṃ prasannapadāyāṃ madhyamakavṛttau tathāgataparīkṣā nāma dvāviṃśatitamaṃ prakaraṇam //",
    "T04canprasu:7763": " viparyāsaparīkṣā trayoviṃśatitamaṃ prakaraṇam /",
    "T04canprasu:7764": " atrāha- vidyata eva bhavasaṃtatiḥ,",
    "T04canprasu:7765": " tatkāraṇasadbhāvāt /",
    "T04canprasu:7766": " iha hi kleśebhyaḥ karma pravartate /",
    "T04canprasu:7767": " karmakleśahetukā janmamaraṇaparaṃparā upajāyate /",
    "T04canprasu:7768": " sā ca bhavasaṃtatirvyapadiśyate /",
    "T04canprasu:7769": " tasyāśca pradhānaṃ kāraṇaṃ kleśāḥ,",
    "T04canprasu:7770": " prahīṇakleśānāṃ bhavasaṃtaterabhāvāt /",
    "T04canprasu:7771": " te ca rāgādayaḥ kleśāḥ santi /",
    "T04canprasu:7772": " tasmāt kāryabhūtāpi janmamaraṇaparaṃparā avicchedaprabandhena bhavasaṃtatirapi bhaviṣyatīti /",
    "T04canprasu:7773": " ucyate /",
    "T04canprasu:7774": " syād bhavasaṃtatiḥ,",
    "T04canprasu:7775": " yadi taddhetubhūtāḥ kleśāḥ syuḥ /",
    "T04canprasu:7776": " na tu santi /",
    "T04canprasu:7777": " kathaṃ kṛtvā?",
    "T04canprasu:7778": " iha bhagavadbhirbuddhaiḥ sakalatribhuvanajanasaṃkleśaśatruvidhvaṃsibhiścaturmārārātisamaraparājayaiḥ-",
    "T04canprasu:7779": " saṃkalpaprabhavo rāgo dveṣo mohaśca kathyate /",
    "T04canprasu:7780": " śubhāśubhaviparyāsān saṃbhavanti pratītya hi // 1 //",
    "T04canprasu:7781": " saṃkalpo vitarkaḥ /",
    "T04canprasu:7782": " saṃkalpāt prabhavatīti saṃkalpaprabhavaḥ /",
    "T04canprasu:7783": " kāma jānāmi te mūlaṃ saṃkalpātkila jāyase /",
    "T04canprasu:7784": " na tvāṃ saṃkalpayiṣyāmi tato me na bhaviṣyasi //",
    "T04canprasu:7785": " iti gāthābhidhānāt",
    "T04canprasu:7786": " saṃkalpaprabhavo rāgo dveṣo mohaśca kathyate /",
    "T04canprasu:7787": " etanmūlakatvādanyeṣāṃ kleśānāṃ mukhyatvādeṣāmevopādānaṃ trayāṇām /",
    "T04canprasu:7788": " ete ca trayaḥ kleśāḥ-",
    "T04canprasu:7789": " śubhāśubhaviparyāsān saṃbhavanti pratītya hi /",
    "T04canprasu:7790": " tatra hi śubhamākāraṃ pratītya rāga utpadyate,",
    "T04canprasu:7791": " aśubhaṃ pratītya dveṣaḥ,",
    "T04canprasu:7792": " viparyāsān pratītya moha utpadyate /",
    "T04canprasu:7793": " saṃkalpastu eṣāṃ trayāṇāmapi sādhāraṇakāraṇamutpattau /",
    "T04canprasu:7794": " kathaṃ punarmohaḥ saṃkalpaprabhavaḥ? ucyate /",
    "T04canprasu:7795": " uktaṃ hi pratītyasamutpāde bhagavatā-",
    "T04canprasu:7796": " avidyāpi bhikṣavaḥ sahetukā sapratyayā sanidānā /",
    "T04canprasu:7797": " kaśca bhikṣavaḥ avidyāyā hetuḥ?",
    "T04canprasu:7798": " ayoniśo bhikṣavo manaskāro 'vidyāyā hetuḥ /",
    "T04canprasu:7799": " āvilo mohajo manaskāro bhikṣavo 'vidyāyā hetuḥ //",
    "T04canprasu:7800": " ityataḥ avidyā saṃkalpaprabhavā bhavati // 1 //",
    "T04canprasu:7801": " tataśca-",
    "T04canprasu:7802": " śubhāśubhaviparyāsān saṃbhavanti pratītya ye /",
    "T04canprasu:7803": " te svabhāvānna vidyante tasmāt kleśā na tattvataḥ // 2 //",
    "T04canprasu:7804": " iti / yadi rāgādayaḥ svabhāvasiddhāḥ syuḥ,",
    "T04canprasu:7805": " naiva te śubhāśubhaviparyāsān pratītya saṃbhaveyuḥ,",
    "T04canprasu:7806": " svabhāvasya akṛtrimatvāt paranirapekṣatvācca /",
    "T04canprasu:7807": " bhavanti ca śubhāśubhaviparyāsān pratītya,",
    "T04canprasu:7808": " tasmānniḥsvabhāvā eva te /",
    "T04canprasu:7809": " tattvato na vidyante,",
    "T04canprasu:7810": " paramārthataḥ svabhāvato na vidyante ityarthaḥ // 2 //",
    "T04canprasu:7811": " api ca-",
    "T04canprasu:7812": " ātmano 'stitvanāstitvena kathaṃcicca sidhyataḥ /",
    "T04canprasu:7813": " taṃ vināstitvanāstitve kleśānāṃ sidhyataḥ katham // 3 //",
    "T04canprasu:7814": " ātmano yathā astitvanāstitve na staḥ,",
    "T04canprasu:7815": " tathā uktaṃ vistareṇa /",
    "T04canprasu:7816": " tataśca- tadāśritasya dharmasya kuto 'stitvanāstitve bhaviṣyataḥ? // 3 //",
    "T04canprasu:7817": " atha syāt- yadi astitvanāstitve ātmano na staḥ,",
    "T04canprasu:7818": " tadā kimatra kleśānāmāyātam,",
    "T04canprasu:7819": " yatasteṣāmapi astitvanāstitve na staḥ iti? ucyate-",
    "T04canprasu:7820": " kasyaciddhi bhavantīme kleśāḥ sa ca na sidhyati /",
    "T04canprasu:7821": " kaścidāho vinā kaṃcitsanti kleśā na kasyacit // 4 //",
    "T04canprasu:7822": " iha amī rāgādayaḥ kuḍayaṃ citravat phalaṃ pakvatādivacca utpattau āśrayamapekṣante /",
    "T04canprasu:7823": " tataśca kasyacidete bhavanti,",
    "T04canprasu:7824": " na vinā kaṃcidāśrayam /",
    "T04canprasu:7825": " sa ca āśrayaḥ parikalpyamānaḥ ātmā vā cittaṃ vā bhavet /",
    "T04canprasu:7826": " sa caiṣāmāśrayaḥ pūrvameva pratiṣiddhatvānnāsti /",
    "T04canprasu:7827": " taṃ ca kaṃcidāśrayaṃ vinā kasya kleśā bhavantu?",
    "T04canprasu:7828": " naiva kasyacidbhavanti,",
    "T04canprasu:7829": " tasyāvidyamānatvāt,",
    "T04canprasu:7830": " āho vinā kaṃcit santi kleśā na kasyacit // 4 //",
    "T04canprasu:7831": " atrāha- naiva hi kleśānāṃ kaścidāśrayaḥ pūrvaṃ siddho 'bhyupagamyate /",
    "T04canprasu:7832": " na ca ātmā nāma kaścidasti,",
    "T04canprasu:7833": " yaḥ āśrayatvena vyavasthāpyeta,",
    "T04canprasu:7834": " nirhetukatvād vyomacūtataruvat /",
    "T04canprasu:7835": " kiṃ tarhi kliṣṭaṃ cittaṃ pratītya kleśā upajāyante,",
    "T04canprasu:7836": " tacca cittaṃ sahaiva kleśairupajāyata iti /",
    "T04canprasu:7837": " etadapi na yuktamityāha-",
    "T04canprasu:7838": " svakāyadṛṣṭivat kleśāḥ kliṣṭe santi na pañcadhā /",
    "T04canprasu:7839": " svakāyadṛṣṭivat kliṣṭaṃ kleśeṣvapi na pañcadhā // 5 //",
    "T04canprasu:7840": " svakāyo hi nāma rūpādilakṣaṇasaṃhatiḥ /",
    "T04canprasu:7841": " svakāyadṛṣṭiḥ svakāye ātmadṛṣṭiḥ ātmīyākāragrahaṇapravṛttā /",
    "T04canprasu:7842": " yatheyaṃ pañcadhā vicāryamāṇā svakāye na saṃbhavati,",
    "T04canprasu:7843": " skandhā na nānyaḥ skandhebhyo nāsmin skandhā na teṣu saḥ /",
    "T04canprasu:7844": " tathāgataḥ skandhavānna katamo 'tra tathāgataḥ //",
    "T04canprasu:7845": " ityanena / evaṃ kliṣṭe 'pi kleśā vicāryamāṇāḥ pañcadhā na saṃbhavanti /",
    "T04canprasu:7846": " tatra kliśyantīti kleśā kliśyate iti kliṣṭam /",
    "T04canprasu:7847": " tatra yadeva kliṣṭaṃ tadeva kleśā iti na yujyate dagdhṛdāhyayorapyekatvaprasaṅgāt /",
    "T04canprasu:7848": " anyat kliṣṭam,",
    "T04canprasu:7849": " anye kleśā iti na yujyate /",
    "T04canprasu:7850": " paratra nirapekṣatvāt,",
    "T04canprasu:7851": " akliṣṭahetuka kleśaprasaṅgāt /",
    "T04canprasu:7852": " ata eva ca ekatvānyatvābhāvādādhārādheyatadvatpakṣāṇāṃ ca abhāvānna kleśeṣu kliṣṭam,",
    "T04canprasu:7853": " na kliṣṭe kleśāḥ,",
    "T04canprasu:7854": " nāpi kleśavat kliṣṭam /",
    "T04canprasu:7855": " ityevaṃ kliṣṭe pañcadhā vicāryamāṇāḥ kleśā na saṃbhavanti /",
    "T04canprasu:7856": " yathā ca kliṣṭahetukāḥ kleśā na saṃbhavanti,",
    "T04canprasu:7857": " evaṃ kleśahetukamapi kliṣṭaṃ kleśeṣu vicāryamāṇaṃ pañcadhā na saṃbhavati /",
    "T04canprasu:7858": " na hi kleśā eva kliṣṭam,",
    "T04canprasu:7859": " kartṛkarmaṇorekatvaprasaṅgāt,",
    "T04canprasu:7860": " nānye kleśā anyat kliṣṭam,",
    "T04canprasu:7861": " nirapekṣatvaprasaṅgāt,",
    "T04canprasu:7862": " na ca kliṣṭe kleśāḥ na ca kleśeṣu kliṣṭam,",
    "T04canprasu:7863": " na kliṣṭavantaḥ (Pp_199) kleśāḥ /",
    "T04canprasu:7864": " ityevaṃ svakāyadṛṣṭivadeva kliṣṭaṃ kleśeṣvapi pañcadhā nāsti /",
    "T04canprasu:7865": " yataścaivam,",
    "T04canprasu:7866": " ataḥ parasparāpekṣayāpi kleśākliṣṭayornāsti siddhiḥ // 5 //",
    "T04canprasu:7867": " atrāha- yadyapi tvayā kleśāḥ pratiṣiddhāḥ,",
    "T04canprasu:7868": " tathāpi kleśahetavaḥ śubhāśubhaviparyāsāstāvat santi,",
    "T04canprasu:7869": " tatsadbhāvācca kleśāḥ santīti /",
    "T04canprasu:7870": " ucyate /",
    "T04canprasu:7871": " syuḥ kleśāḥ,",
    "T04canprasu:7872": " yadi śubhāśubhaviparyāsā eva syuḥ,",
    "T04canprasu:7873": " yāvatā ete 'pi pratītya sasutpannatvādvakṣyamāṇapratiṣedhācca /",
    "T04canprasu:7874": " yadā ca te na santi svabhāvataḥ, tadā-",
    "T04canprasu:7875": " svabhāvato na vidyante śubhāśubhaviparyayāḥ /",
    "T04canprasu:7876": " pratītyasamutpannatvādvakṣyamāṇapratiṣedhācca /",
    "T04canprasu:7877": " yadā ca te na santi svabhāvataḥ, tadā-",
    "T04canprasu:7878": " pratītya katamān kleśāḥ śubhāśubhaviparyayān // 6 //",
    "T04canprasu:7879": " naiva santi kleśāḥ,",
    "T04canprasu:7880": " taddhetuśubhāśubhaviparyayābhāvādityabhiprāyaḥ // 6 //",
    "T04canprasu:7881": " atrāha- vidyanta eva kleśāḥ,",
    "T04canprasu:7882": " tadālambanasadbhāvāt /",
    "T04canprasu:7883": " iha hi yannāsti,",
    "T04canprasu:7884": " na tasyālambana masti,",
    "T04canprasu:7885": " tadyathā vandhyāsūnoḥ /",
    "T04canprasu:7886": " asti ca rūpaśabdagandharasaspraṣṭavyadharmākhyaṃ ṣaḍvidhamālambanam /",
    "T04canprasu:7887": " tasmādālambanasadbhāvādvidyanta eva kleśā iti /",
    "T04canprasu:7888": " ucyate /",
    "T04canprasu:7889": " astyetat, yad bhavadbhiḥ-",
    "T04canprasu:7890": " rūpaśabdarasasparśā gandhā dharmāśca ṣaḍvidham /",
    "T04canprasu:7891": " vastu rāgasya dveṣasya mohasya ca vikalpyate // 7 //",
    "T04canprasu:7892": " tatra vastu ālambanam,",
    "T04canprasu:7893": " vasatīti vā asmin rāgādikam,",
    "T04canprasu:7894": " tadutpatteḥ iti kṛtvā /",
    "T04canprasu:7895": " tacca tadālambanaṃ ṣoḍhā bhavati,",
    "T04canprasu:7896": " indriyāṇāṃ ṣaṇṇāṃ paricchedakarāṇāmanyonyabhedāt /",
    "T04canprasu:7897": " rūpaṃ śabdā gandhā rasāḥ spraṣṭavyāni dharmāśceti /",
    "T04canprasu:7898": " tatra idamihāmutreti nirūpaṇāt,",
    "T04canprasu:7899": " rūpaṇācca rūpam /",
    "T04canprasu:7900": " tena śabdena śabdyante prakāśyante padārthā iti śabdaḥ /",
    "T04canprasu:7901": " gandhyante hiṃsyante yatra prāptāḥ tato 'nyatrāgamanād gandhāḥ /",
    "T04canprasu:7902": " rasyate āsvādyate iti rasaḥ /",
    "T04canprasu:7903": " spṛśyate iti sparśaḥ /",
    "T04canprasu:7904": " svalakṣaṇāsādhāraṇānnirvāṇāgradharmādhāraṇāddharmāḥ /",
    "T04canprasu:7905": " tadetat ṣaḍvidhaṃ vastu bhavati /",
    "T04canprasu:7906": " kasya? rāgasya dveṣasya mohasya /",
    "T04canprasu:7907": " tatra rañjanaṃ rāgo raktiradhyavasānam /",
    "T04canprasu:7908": " rajyate vā anena cittamiti rāgaḥ /",
    "T04canprasu:7909": " dūṣaṇaṃ doṣaḥ,",
    "T04canprasu:7910": " āghātaḥ sattvaviṣayo 'sattvaviṣayo vā dūṣyate vā anena citamiti doṣaḥ /",
    "T04canprasu:7911": " mohanaṃ mohaḥ saṃmohaḥ padārthasvarūpāparijñānam /",
    "T04canprasu:7912": " muhyate vā anena cittamiti mohaḥ /",
    "T04canprasu:7913": " tadeṣāṃ kleśānāṃ rūpādikaṃ ṣaḍvidhaṃ vastu ālambanaṃ bhavati /",
    "T04canprasu:7914": " tatra śubhākārādhyāropeṇa yathā rūpādibhyo rāga upajāyate,",
    "T04canprasu:7915": " aśubhākārādhyāropeṇa dveṣaḥ,",
    "T04canprasu:7916": " nityātmādyadhyāropeṇa mohaḥ saṃbhavatīti // 7 //",
    "T04canprasu:7917": " satyaṃ vikalpyate etadbālajanaiḥ ṣaḍvidhaṃ vastu /",
    "T04canprasu:7918": " kiṃ tu avidyamānasvabhāvasattākametad rāgādīnāmālambanatvena parikalpyate bhavatā taimirikairiva asatkeśamaśakamakṣikādvicandrādikamiti pratipādayannāha-",
    "T04canprasu:7919": " rūpaśabdarasasparśā gandhā dharmāśca kevalāḥ /",
    "T04canprasu:7920": " kevalā iti parikalpitamātrā niḥsvabhāvā ityarthaḥ /",
    "T04canprasu:7921": " yadi niḥsvabhāvāḥ,",
    "T04canprasu:7922": " kathaṃ tarhi upalabhyante iti? ucyate-",
    "T04canprasu:7923": " gandharvanagarākārā marīcisvapnasaṃnibhāḥ // 8 //",
    "T04canprasu:7924": " iti ete upalabhyante // 8 //",
    "T04canprasu:7925": " yathā gandharvanagarādiprakhyā ete kevalaṃ viparyāsādupalabhyante, tadā-",
    "T04canprasu:7926": " aśubhaṃ vā śubhaṃ vāpi kutasteṣu bhaviṣyati /",
    "T04canprasu:7927": " māyāpuruṣakalpeṣu pratibimbasameṣu ca // 9 //",
    "T04canprasu:7928": " tadanena mithyāśrayasamutpannatvācchubhāśubhayorapi nimittayormṛṣātvameva bhavati / yathoktam-",
    "T04canprasu:7929": " ahaṃkārodbhavāḥ skandhāḥ so 'haṃkāro 'nṛto 'rthataḥ /",
    "T04canprasu:7930": " bījaṃ yasyānṛtaṃ tasya prarohaḥ satyataḥ kutaḥ //",
    "T04canprasu:7931": " skandhānasatyān dṛṣṭvaivamahaṃkāraḥ prahīyate /",
    "T04canprasu:7932": " ahaṃkāraprahāṇācca na punaḥ skandhasaṃbhavaḥ //",
    "T04canprasu:7933": " iti // 9 //",
    "T04canprasu:7934": " na ca kevalamāśrayamithyātve śubhāśubhayornimittayormithyātvam,",
    "T04canprasu:7935": " api ca anayāpyupapattyā anayormithyātvamiti pratipādayannāha-",
    "T04canprasu:7936": " anapekṣya śubhaṃ nāstyaśubhaṃ prajñapayemahi /",
    "T04canprasu:7937": " yatpratītya śubhaṃ tasmācchubhaṃ naivopapadyate // 10 //",
    "T04canprasu:7938": " iha yadi śubhaṃ nāma kiṃcit syāt,",
    "T04canprasu:7939": " niyataṃ tadaśubhamapekṣya bhavet,",
    "T04canprasu:7940": " pārāvāravat,",
    "T04canprasu:7941": " bījāṅkuravat,",
    "T04canprasu:7942": " hrasvadīrghavadvā,",
    "T04canprasu:7943": " śubhasya saṃbandhyantarapadārthasāpekṣatvāt /",
    "T04canprasu:7944": " taccāpyapekṣaṇīyamaśubhaṃ śubhena vinā nāsti /",
    "T04canprasu:7945": " [anapekṣya śubhaṃ nāstyaśubhaṃ] śubhaṃ nirapekṣyāśubhaṃ nāstītyabhiprāyaḥ /",
    "T04canprasu:7946": " yadaśubhaṃ pratītya yadaśubhamapekṣya śubhaṃ prajñapayemahi vyavasthāpayemahi /",
    "T04canprasu:7947": " yacchabdena anantarasyāśubhasya parāmarśaḥ /",
    "T04canprasu:7948": " prajñapayemahītyanena uttarasya śubhasya saṃbandhaḥ /",
    "T04canprasu:7949": " yataśca evaṃ śubhasya prajñaptau saṃbandhyantaramapekṣaṇīyamaśubhākhyaṃ padārthāntaraṃ nāsti,",
    "T04canprasu:7950": " tasmācchubhaṃ naivopapadyate hrasvāsaṃbhavādiva dīrgham,",
    "T04canprasu:7951": " pārāsaṃbhavādiva avāramityabhiprāyaḥ // 10 //",
    "T04canprasu:7952": " idānīmaśubhamapi yathā na saṃbhavati,",
    "T04canprasu:7953": " tathā pratipādayannāha-",
    "T04canprasu:7954": " anapekṣyāśubhaṃ nāsti śubhaṃ prajñapayemahi /",
    "T04canprasu:7955": " yatpratītyāśubhaṃ tasmādaśubhaṃ naiva vidyate // 11 //",
    "T04canprasu:7956": " yadi hi aśubhaṃ nāma kiṃcit syāt,",
    "T04canprasu:7957": " niyatameva tacchubhamapekṣya bhavet,",
    "T04canprasu:7958": " pārāvāravat,",
    "T04canprasu:7959": " hrasvadīrghavadvā,",
    "T04canprasu:7960": " aśubhasya saṃbandhyantarapadārthasāpekṣatvāt /",
    "T04canprasu:7961": " taccāpyapekṣaṇīyaṃ śubhamaśubhena vinā nāsti,",
    "T04canprasu:7962": " anapekṣyāśubhaṃ nāsti śubham /",
    "T04canprasu:7963": " aśubhaṃ nirapekṣya śubhaṃ na saṃbhavatītyabhiprāyaḥ /",
    "T04canprasu:7964": " yacchubhaṃ pratītya yacchubhamapekṣya aśubhaṃ prajñapayemahi,",
    "T04canprasu:7965": " aśubhaṃ vyavasthāpayemahi /",
    "T04canprasu:7966": " atrāpi yacchabdena anantarasya (Pp_201)",
    "T04canprasu:7967": " śubhasya parāmarśaḥ /",
    "T04canprasu:7968": " prajñapayemahītyanena ca uttarasyāśubhasya saṃbandhaḥ /",
    "T04canprasu:7969": " yataścaivamaśubhasya prajñaptau saṃbandhyantaramapekṣaṇīyaṃ śubhākhyaṃ padārthāntaraṃ nāsti,",
    "T04canprasu:7970": " tasmādaśubhaṃ naiva vidyate // 11 //",
    "T04canprasu:7971": " yataścaivaṃ śubhāśubhayorasaṃbhavaḥ, ataḥ-",
    "T04canprasu:7972": " avidyamāne ca śubhe kuto rāgo bhaviṣyati /",
    "T04canprasu:7973": " aśubhe 'vidyamāne ca kuto dveṣo bhaviṣyati // 12 //",
    "T04canprasu:7974": " śubhāśubhanimittakayo rāgadveṣayoḥ śubhāśubhanimittābhāve sati nirhetukatvānnāsti saṃbhava ityabhiprāyaḥ // 12 //",
    "T04canprasu:7975": " tadevaṃ śubhāśubhanimittābhāvena rāgadveṣayorabhāvamupapādya viparyāsasvabhāvābhāvapratipādanena mohasyāpyadhunā svabhāvābhāvaṃ pratipādayannāha-",
    "T04canprasu:7976": " anitye nityamityevaṃ yadi grāho viparyayaḥ /",
    "T04canprasu:7977": " nānityaṃ vidyate śūnye kuto grāho viparyayaḥ // 13 //",
    "T04canprasu:7978": " iha catvāro viparyāsā ucyante /",
    "T04canprasu:7979": " tadyathā- anitye pratikṣaṇavināśini skandhapañcake yo nityamiti grāhaḥ,",
    "T04canprasu:7980": " sa viparyāsaḥ / tathā-",
    "T04canprasu:7981": " anityasya dhruvā pīḍā pīḍā yasya na tatsukham /",
    "T04canprasu:7982": " tasmādanityaṃ yatsarvaṃ duḥkhaṃ taditi jāyate //",
    "T04canprasu:7983": " ityamunā nyāyena yadanityaṃ tadduḥkham,",
    "T04canprasu:7984": " sarvasaṃskārāśca anityāḥ,",
    "T04canprasu:7985": " tasmādduḥkhātmake skandhapañcake yaḥ sukhamiti viparīto grāhaḥ,",
    "T04canprasu:7986": " so 'paro viparyāsaḥ / tathā-",
    "T04canprasu:7987": " śukraśoṇitasaṃparkabījaṃ viṇmūtravardhitam /",
    "T04canprasu:7988": " amedhyarūpamājānan rajyase 'tra kayecchayā //",
    "T04canprasu:7989": " amedhyapuñjapracchanne tatkledārdreṇa carmaṇā /",
    "T04canprasu:7990": " yaḥ śayīta sa nārīṇāṃ śayīta jaghanodare // ityādi /",
    "T04canprasu:7991": " evamidaṃ śarīraṃ sarvātmanā satatamaśucisvabhāvam /",
    "T04canprasu:7992": " tatra yo mohācchucitvena grāho 'bhiniveśaḥ,",
    "T04canprasu:7993": " sa viparyāsaḥ /",
    "T04canprasu:7994": " tathā pañcaskandhakamātmalakṣaṇavilakṣaṇamasthiratvādudayavyayadharmitvācca nirātmakamātmasvabhāvaśūnyam,",
    "T04canprasu:7995": " tasmin ya ātmagrāho 'bhiniveśaḥ anātmani ātmābhiniveśaḥ,",
    "T04canprasu:7996": " sa viparyāsaḥ /",
    "T04canprasu:7997": " ityete catvāro viparyāsāḥ saṃmohasya hetubhūtāḥ //",
    "T04canprasu:7998": " atredānīṃ vicāryate- yadi nityatvaṃ nityadarśanaṃ svabhāvaśūnyeṣu nityagrāho viparyāsa ityevaṃ vyavasthāpyate,",
    "T04canprasu:7999": " nanu ca svabhāvaśūnyeṣu skandheṣu anityatvamapi nāsti, iti",
    "T04canprasu:8000": " nānityaṃ vidyate śūnye kuto grāho viparyayaḥ /",
    "T04canprasu:8001": " anityatvaṃ hi viparītamapekṣya nityatvaṃ viparyāsa iti vyavasthāpyate /",
    "T04canprasu:8002": " na ca anityatvaṃ vidyate śūnye /",
    "T04canprasu:8003": " yadā anityatvasyābhāvaḥ,",
    "T04canprasu:8004": " tadā kutastadvirodhi nityatvaṃ nityadarśanaviparyāso bhaviṣyatīti bhāvaḥ /",
    "T04canprasu:8005": " (Pp_202) tasmānnāsti viparyāsaḥ /",
    "T04canprasu:8006": " yathā ca anityatvaṃ śūnye na saṃbhavati bhāvasvabhāvarahite sasvabhāvena anutpanne,",
    "T04canprasu:8007": " evaṃ duḥkhatvamapi na saṃbhavati,",
    "T04canprasu:8008": " aśucitvamapi nāsti /",
    "T04canprasu:8009": " anātmakatvamapi nāsti /",
    "T04canprasu:8010": " yadā ca svabhāvaśūnyatvādduḥkhatvādikaṃ nāsti,",
    "T04canprasu:8011": " tadā kutastadvipakṣabhūtā nityasukhaśucyātmaviparyāsā bhaviṣyanti?",
    "T04canprasu:8012": " tasmāt santi viparyāsāḥ svarūpataḥ /",
    "T04canprasu:8013": " tadabhāve kuto bhaviṣyatyavidyā?",
    "T04canprasu:8014": " hetvabhāvāt /",
    "T04canprasu:8015": " yathoktaṃ bhagavatā-",
    "T04canprasu:8016": " avidyayā naiva kadāci vidyate avidyata pratyayasaṃbhavaśca /",
    "T04canprasu:8017": " avidyamāneyamavidya loke tasmānmayā ukta avidya eṣā //",
    "T04canprasu:8018": " tathā-",
    "T04canprasu:8019": " kathaṃ bhagavan moho dhāraṇīpadam?",
    "T04canprasu:8020": " bhagavānāha- atyantamukto hi mañjuśrīḥ mohaḥ,",
    "T04canprasu:8021": " tenocyate mohaḥ /",
    "T04canprasu:8022": " ityādinā viparyaya iti vyavasthāpyate // 13 //",
    "T04canprasu:8023": " nanu evaṃ sati svabhāvena avidyamāne padārthe anityamityapi grāho na saṃbhavati iti asāvapi kasmānna viparyāsa iti vyavasthāpyate iti pratipādayannāha-",
    "T04canprasu:8024": " anitye nityamityevaṃ yadi grāho viparyayaḥ /",
    "T04canprasu:8025": " anityamityapi grāhaḥ śūnye kiṃ na viparyayaḥ // 14 //",
    "T04canprasu:8026": " yadā ca ubhayasyāpi vaiparītyaṃ nityasya anityasya ca,",
    "T04canprasu:8027": " tadā tadvayatiriktaṃ tṛtīyamaparaṃ nāsti yanna viparyayaḥ syāt /",
    "T04canprasu:8028": " yadā ca aviparyāso nāsti,",
    "T04canprasu:8029": " tadā kimapekṣo viparyāsaḥ syāditi /",
    "T04canprasu:8030": " tasmādamunāpi nyāyena nāsti viparyayaḥ /",
    "T04canprasu:8031": " tasyābhāvācca nāstyavidyā svarūpataḥ /",
    "T04canprasu:8032": " yathā ca anitye nityamityevaṃ grāho viparyāso na saṃbhavati,",
    "T04canprasu:8033": " evaṃ śeṣaviparyāsāsaṃbhave 'pi yojyam /",
    "T04canprasu:8034": " ata evoktaṃ bhagavatā āryadṛḍhāśayaparipṛcchāyām-",
    "T04canprasu:8035": " bhagavānāha- kimetat kulaputra tasya bhavati yo mārgeṇa niḥsaraṇaṃ paryeṣate?",
    "T04canprasu:8036": " na kulaputra tathāgatena rañjanīyān dharmān parivarjya rāgaprahāṇaṃ prajñaptam,",
    "T04canprasu:8037": " evaṃ na doṣaṇīyān mohanīyāna dharmān parivarjya tathāgatena doṣamohaprahāṇaṃ prajñaptam /",
    "T04canprasu:8038": " tat kasmāddhetoḥ?",
    "T04canprasu:8039": " na kulaputra tathāgatāḥ kasyaciddharmasya utsargāya vā pratilambhāya vā dharmaṃ deśayanti",
    "T04canprasu:8040": " na parijñāyai na prahāṇāya na sākṣātkriyāyai nābhisamayāya na saṃsāracaraṇatāyai",
    "T04canprasu:8041": " na nirvāṇagamanatāyai notkṣepāya na prabhedāya /",
    "T04canprasu:8042": " na hi kulaputra dvayaprabhāvitā tathāgatadharmatā /",
    "T04canprasu:8043": " tatra ye dvaye caranti,",
    "T04canprasu:8044": " na te samyakprayuktāḥ /",
    "T04canprasu:8045": " mithyāprayuktāste vaktavyāḥ /",
    "T04canprasu:8046": " katamacca kulaputra dvayam?",
    "T04canprasu:8047": " ahaṃ rāgaṃ prahāsyāmīti dvayametat /",
    "T04canprasu:8048": " ahaṃ dveṣaṃ prahāsyāmīti dvayametat /",
    "T04canprasu:8049": " ahaṃ mohaṃ prahāsyāmīti dvayametat /",
    "T04canprasu:8050": " ye evaṃprayuktāḥ,",
    "T04canprasu:8051": " na te samyakprayuktā /",
    "T04canprasu:8052": " mithyāprayuktāste veditavyāḥ //",
    "T04canprasu:8053": " tadyathāpi nāma kulaputra kaścideva puruṣo māyākāranāṭake pratyupasthite māyākāranirmitāṃ striyaṃ dṛṣṭvā rāgacittamutpādayet /",
    "T04canprasu:8054": " sa rāgaparītacittaḥ parṣacchāradyabhayena utthāyāsanādapakramet /",
    "T04canprasu:8055": " so 'pakramya tāmeva striyamaśubhato manasi kuryādanityato duḥkhataḥ śūnyato 'nātmato manasi kuryāt /",
    "T04canprasu:8056": " bhagavānāha- evameva kulaputra ihaike bhikṣubhikṣuṇyupāsakopāsikā draṣṭavyāḥ,",
    "T04canprasu:8057": " ye 'nutpannān dharmānajātānaśubhato manasi kurvanti,",
    "T04canprasu:8058": " anityato duḥkhato 'nātmato manasi kurvanti /",
    "T04canprasu:8059": " nāhaṃ teṣāṃ mohapuruṣāṇāṃ mārgabhāvanāṃ vadāmi /",
    "T04canprasu:8060": " mithyāprayuktāste veditavyāḥ //",
    "T04canprasu:8061": " tadyathāpi nāma kulaputra kaścideva puruṣaḥ suptaḥ svapnāntare svagṛhe rājabhāryāṃ paśyet /",
    "T04canprasu:8062": " sa tayā sārdhaṃ śayyāṃ kalpayet /",
    "T04canprasu:8063": " smṛtisaṃmoṣāccaivaṃ kalpayet- viruddho 'smīti /",
    "T04canprasu:8064": " sa bhītasrastaḥ palāyet,",
    "T04canprasu:8065": " mā māṃ rājā vidhyet,",
    "T04canprasu:8066": " sa mā māṃ jīvitād vyavaropayet /",
    "T04canprasu:8067": " tat kiṃ manyase kulaputra api nu sa puruṣo bhītasrastaḥ palāyamānastato rājabhāryānidānabhayātparimucyeta?",
    "T04canprasu:8068": " āha- no bhagavan /",
    "T04canprasu:8069": " tatkasya hetoḥ?",
    "T04canprasu:8070": " tathā hi bhagavaṃstena puruṣeṇa astriyāṃ strīsaṃjñā utpāditā,",
    "T04canprasu:8071": " abhūtaṃ ca parikalpitam /",
    "T04canprasu:8072": " bhagavānāha- evameva kulaputra ihaike bhikṣubhikṣuṇyupāsakopāsikā draṣṭavyāḥ,",
    "T04canprasu:8073": " ye arāge rāgasaṃjñāmutpādya rāgabhayabhītā rāganiḥsaraṇaṃ paryeṣante /",
    "T04canprasu:8074": " evamadoṣe doṣasaṃjñāmutpādya doṣabhayabhītā doṣaniḥsaraṇaṃ paryeṣante /",
    "T04canprasu:8075": " amohe mohasaṃjñāmutpādya mohabhayabhītā mohaniḥsaraṇaṃ paryeṣante /",
    "T04canprasu:8076": " nāhaṃ teṣāṃ mohapuruṣāṇāṃ mārgabhāvanāṃ vadāmi /",
    "T04canprasu:8077": " mithyāprayuktāste veditavyāḥ //",
    "T04canprasu:8078": " tadyathāpi nāma kulaputra sa puruṣaḥ abhaye bhayasaṃjñāmutpādayedasatsamāropeṇa /",
    "T04canprasu:8079": " evameva kulaputra sarvabālapṛthagjanā rāgakoṭiṃ virāgakoṭimaprajānanto rāgakoṭibhayabhītā virāgakoṭiṃ niḥsaraṇaṃ paryeṣante /",
    "T04canprasu:8080": " doṣakoṭimakiṃcanakoṭimaprajānanto doṣakoṭibhayabhītā akiṃcanakoṭiṃ niḥsaraṇaṃ paryeṣante /",
    "T04canprasu:8081": " mohakoṭiṃ śūnyatākoṭimaprajānanto mohakoṭibhayabhītāḥ śūnyatākoṭiṃ niḥsaraṇaṃ paryeṣante /",
    "T04canprasu:8082": " nāhaṃ teṣāṃ kulaputra mohapuruṣāṇāṃ mārgabhāvanāṃ vadāmi /",
    "T04canprasu:8083": " mithyāprayuktāste veditavyāḥ //",
    "T04canprasu:8084": " iti vistaraḥ // 14 //",
    "T04canprasu:8085": " atrāha- yadyapi anitye nityamityevaṃ grāho viparyayo na saṃbhavati,",
    "T04canprasu:8086": " tathāpi eṣa tāvat grāho 'sti /",
    "T04canprasu:8087": " grāhaśca nāma saṃgrahaṇaṃ bhāvarūpaḥ /",
    "T04canprasu:8088": " tasya ca avaśyaṃ sādhanena karaṇena bhavitavyaṃ sādhakatamena nityatvādinā /",
    "T04canprasu:8089": " kartrā ca bhavitavyaṃ svatantreṇa nityātmanā cittena vā /",
    "T04canprasu:8090": " karmaṇā ca karturīpsitatamena viṣayeṇa rūpādinā /",
    "T04canprasu:8091": " satyāṃ ca bhāvakaraṇakartṛkarmaṇāṃ siddhau sarvasiddheriṣṭasiddhiḥ syādasmākamiti /",
    "T04canprasu:8092": " ucyate /",
    "T04canprasu:8093": " alīkeyaṃ pratyāśā /",
    "T04canprasu:8094": " nanu ca yathopavarṇitena nyāyena-",
    "T04canprasu:8095": " yena gṛhṇāti yogrāho grahītā yacca gṛhyate /",
    "T04canprasu:8096": " upaśāntāni sarvāṇi tasmādgrāho na vidyate // 15 //",
    "T04canprasu:8097": " iha hi kaścid grahītā yena viśeṣeṇa nityatvādinā karaṇabhūtena kiṃcit karmabhūtaṃ rūpaśabdādikaṃ vastu gṛhṇāti,",
    "T04canprasu:8098": " tadyathā na saṃbhavati tathā pūrvaṃ pratipāditam /",
    "T04canprasu:8099": " kathaṃ kṛtvā?",
    "T04canprasu:8100": " anitye nityamityevaṃ yadi grāho viparyayaḥ /",
    "T04canprasu:8101": " ityādinā yathā nityatvādikaṃ karaṇaṃ na saṃbhavati,",
    "T04canprasu:8102": " tathā pratipāditam /",
    "T04canprasu:8103": " grahītāpi yathā nāsti, tathā-",
    "T04canprasu:8104": " ātmano 'stitvanāstitve na kathaṃcicca sidhyataḥ /",
    "T04canprasu:8105": " ityanena pratipāditam/",
    "T04canprasu:8106": " yacca gṛhyate tadapi nāsti tathā-",
    "T04canprasu:8107": " rūpaśabdarasasparśā gandhā dharmāśca kevalāḥ /",
    "T04canprasu:8108": " ityanena pratipāditam /",
    "T04canprasu:8109": " yadā caivaṃ kartṛkaraṇakarmāṇi na siddhāni,",
    "T04canprasu:8110": " tadā kuto nirhetuko grāho bhaviṣyati? tataśca-",
    "T04canprasu:8111": " yena gṛhṇāti yo grāho grahītā yacca gṛhyate /",
    "T04canprasu:8112": " upaśāntāni sarvāṇi",
    "T04canprasu:8113": " svabhāvena anutpannatvānirvṛtāni sarvāṇītyarthaḥ /",
    "T04canprasu:8114": " yataśca evamevam-",
    "T04canprasu:8115": " tasmād grāho na vidyate //",
    "T04canprasu:8116": " athavā / pratyayaparīkṣādibhiḥ prakaraṇairyasmāt sarveṣāmeva karaṇakartṛkarmaṇāṃ sarvathānutpādaḥ pratipāditaḥ,",
    "T04canprasu:8117": " tasmāt sarvāṇyetāni bhāvasvarūpavirahādupaśāntāni /",
    "T04canprasu:8118": " ataśca grāho na vidyate // 15 //",
    "T04canprasu:8119": " atrāha- vidyanta eva viparyayāḥ,",
    "T04canprasu:8120": " viparītasadbhāvāt /",
    "T04canprasu:8121": " iha hi viparyāsānugato devadatto nāma vidyate /",
    "T04canprasu:8122": " na ca vinā viparyāsaiḥ sa viparyāsānugataḥ saṃbhavati /",
    "T04canprasu:8123": " tasmāt santi viparyāsāḥ viparyastasadbhāvāditi /",
    "T04canprasu:8124": " ucyate /",
    "T04canprasu:8125": " iha asmābhiḥ karaṇakartṛkarmaṇāmabhāvāt sarvathā grāha eva nāstīti pratipāditam / tataśca-",
    "T04canprasu:8126": " avidyamāne grāhe ca mithyā vā samyageva vā /",
    "T04canprasu:8127": " bhavedviparyayaḥ kasya bhavetkasyāviparyayaḥ // 16 //",
    "T04canprasu:8128": " samyagvā mithyā vā kasyacit kiṃcidapyagṛhṇataḥ kuto viparītatvamaviparītatvaṃ veti /",
    "T04canprasu:8129": " tasmānna santi viparyayāḥ // 16 //",
    "T04canprasu:8130": " api ca / ime viparyayāḥ kasyacidiṣyamāṇāḥ viparītasya parikalpyeran,",
    "T04canprasu:8131": " aviparītasya vā,",
    "T04canprasu:8132": " viparyasyamānasya vā?",
    "T04canprasu:8133": " sarvathā ca nopapadyante iti pratipādayannāha-",
    "T04canprasu:8134": " na cāpi viparītasya saṃbhavanti viparyayāḥ /",
    "T04canprasu:8135": " na cāpyaviparītasya saṃbhavanti viparyayāḥ // 17 //",
    "T04canprasu:8136": " na viparyasyamānasya saṃbhavanti viparyayāḥ /",
    "T04canprasu:8137": " vimṛśasva svayaṃ kasya saṃbhavanti viparyayāḥ // 18 //",
    "T04canprasu:8138": " tatra tāvadviparītasya viparyayā na saṃbhavanti /",
    "T04canprasu:8139": " kiṃ kāraṇam?",
    "T04canprasu:8140": " yasmāt, yo hi viparīta,",
    "T04canprasu:8141": " sa viparīta eva /",
    "T04canprasu:8142": " kiṃ tasya punarapi viparyayasaṃbandhaḥ kuryāt?",
    "T04canprasu:8143": " niṣprayojanatvāt /",
    "T04canprasu:8144": " aviparītasyāpi viparyayā na yujyante,",
    "T04canprasu:8145": " vibuddhabuddhinayanānāmapi ajñānanidrātimiropaśamād buddhānāṃ viparyayaprasaṅgāt //",
    "T04canprasu:8146": " (Pp_205) tathā viparyasyamānasyāpi na santi viparyayāḥ,",
    "T04canprasu:8147": " viparyasyamānasya bhāvasya abhāvāt /",
    "T04canprasu:8148": " ko hi nāma asāvaparaḥ padārthaḥ,",
    "T04canprasu:8149": " yo viparītāviparītavinirmukto viparyasyamāno nāma bhaviṣyati?",
    "T04canprasu:8150": " ardhaviparīto viparyasyamāna iti cet,",
    "T04canprasu:8151": " ardhaviparīto hi nāma yasya kiṃcidviparītaṃ kiṃcidaviparītam /",
    "T04canprasu:8152": " tatra yadasya kiṃcidviparītaṃ tadviparyāso na viparyāsayati,",
    "T04canprasu:8153": " viparyastatvāt /",
    "T04canprasu:8154": " yadapyasya aviparītam,",
    "T04canprasu:8155": " tadapi viparyāso na viparyāsayati,",
    "T04canprasu:8156": " aviparyastatvāt /",
    "T04canprasu:8157": " tasmādviparyasyamānasyāpi kasyacidviparyāsā na saṃbhavanti /",
    "T04canprasu:8158": " yadā caivaṃ viparītāviparītaviparyasyamānā na saṃbhavanti,",
    "T04canprasu:8159": " bhavānidānīṃ vimṛśatu svayaṃ prajñayā madhyasthaḥ san kasya saṃbhavanti viparyāsā iti /",
    "T04canprasu:8160": " tadevamāśrayasyābhāvānna santi viparyayāḥ // 17-18 //",
    "T04canprasu:8161": " kiṃ cānyat-",
    "T04canprasu:8162": " anutpannāḥ kathaṃ nāma bhaviṣyanti viparyayāḥ /",
    "T04canprasu:8163": " viparyayeṣvajāteṣu viparyayagataḥ kutaḥ // 19 //",
    "T04canprasu:8164": " tatra",
    "T04canprasu:8165": " na svato jāyate bhāvaḥ parato naiva jāyate /",
    "T04canprasu:8166": " na svataḥ parataśceti viparyayagataḥ kutaḥ // 20 //",
    "T04canprasu:8167": " kuto viparīta ityarthaḥ /",
    "T04canprasu:8168": " tataśca yaduktam- santi viparyayāḥ viparyayagatasadbhāvāditi,",
    "T04canprasu:8169": " tanna yuktam // 19-20 //",
    "T04canprasu:8170": " yasyāpi kathaṃcidviparyāsacatuṣṭayamastyevetyabhyupagamyate,",
    "T04canprasu:8171": " tathāpi tasya viparītatvamaśakyamāsthātum /",
    "T04canprasu:8172": " kiṃ kāraṇam? yasmāt-",
    "T04canprasu:8173": " ātmā ca śuci nityaṃna sukhaṃ ca yadi vidyate /",
    "T04canprasu:8174": " ātmā ca śuci nityaṃ ca sukhaṃ ca na viparyayaḥ // 21 //",
    "T04canprasu:8175": " yadi etāni ātmaśucinityasukhāni viparyāsā iti vyavasthāpyante,",
    "T04canprasu:8176": " kimetāni santi,",
    "T04canprasu:8177": " atha na santi?",
    "T04canprasu:8178": " yadi vidyante,",
    "T04canprasu:8179": " na tarhi viparyāsāḥ,",
    "T04canprasu:8180": " vidyamānatvādanātmādivat // 21 //",
    "T04canprasu:8181": " atha na vidyante,",
    "T04canprasu:8182": " tadā eṣāmavidyamānatvānna kevalaṃ nāsti viparyāsatvam,",
    "T04canprasu:8183": " viparyāsapratibandhyabhāvādanātmādīnāmapi aviparyāsādīnāṃ nāsti sadbhāva iti pratipādayannāha-",
    "T04canprasu:8184": " nātmā ca śuci nityaṃ ca sukhaṃ ca yadi vidyate /",
    "T04canprasu:8185": " anātmāśucyanityaṃ ca naiva duḥkhaṃ ca vidyate // 22 //",
    "T04canprasu:8186": " yadi ātmā ca śuci nityaṃ ca na vidyate iti manyase,",
    "T04canprasu:8187": " viparyāsāsaṃbhavāt,",
    "T04canprasu:8188": " evaṃ sati ātmādīnāmapyabhāvād yadi etadanātmādikamaviparyāsatvena gṛhītam,",
    "T04canprasu:8189": " tadapi tarhi tyajyatām,",
    "T04canprasu:8190": " pratiṣedhyābhāve pratiṣedhasyābhāvāt /",
    "T04canprasu:8191": " yadā caivamanātmādikaṃ na saṃbhavati,",
    "T04canprasu:8192": " tadā tadapi svarūpato 'vidyamānatvāt ātmādivat kathaṃ na viparyāsaḥ syāt?",
    "T04canprasu:8193": " tasmāt jātijarāmaraṇasaṃsāracārakāgārabandhanānmumukṣubhiraṣṭāvapyete viparyāsāstyājyāḥ // 22 //",
    "T04canprasu:8194": " asya ca yathopavarṇitaviparyāsavicārasya avidyādiprahāṇahetutvena mahārthatāṃ pratipādayannāha-",
    "T04canprasu:8195": " evaṃ nirudhyate 'vidyā viparyayanirodhanāt /",
    "T04canprasu:8196": " avidyāyāṃ niruddhāyāṃ saṃskārādyaṃ nirudhyate // 23 //",
    "T04canprasu:8197": " yadā ayaṃ yogī yathoditena nyāyena viparyāsān nopalabhate,",
    "T04canprasu:8198": " tadā evaṃ viparyāsānupalambhanena taddhetukā avidyā nirudhyate /",
    "T04canprasu:8199": " tannirodhācca saṃskārādayaḥ avidyāhetukā jarāmaraṇaśokaparidevaduḥkhadaurmanasyopāyāsaparyantā dharmā nirudhyante //",
    "T04canprasu:8200": " avidyā hi sakalasyaiva saṃkleśagaṇasya jātyādiduḥkhasya ca hetubhūtā /",
    "T04canprasu:8201": " yathā hi kāyendriyahetukāni sarvāṇi rūpīndriyāṇi kāyendriye nirudhyamāne nirudhyante,",
    "T04canprasu:8202": " evamavidyāhetukāni saṃskārādīni bhavāṅgāni pravartamānāni niyatamavidyāyāṃ niruddhāyāṃ nirudhyante iti pratipādayannāha-",
    "T04canprasu:8203": " avidyāyāṃ niruddhāyāṃ saṃskārādyaṃ nirudhyate /iti //",
    "T04canprasu:8204": " atrāha- yadi viparyāsanirodhādavidyā nirudhyate,",
    "T04canprasu:8205": " asti tarhi avidyā yasyā evaṃ viparyāsanirodhānnirodho bhavati /",
    "T04canprasu:8206": " na tarhi avidyamānāyā gaganacūtalatāyāḥ prahāṇopāyānveṣamasti /",
    "T04canprasu:8207": " tasmādvidyate eva avidyā,",
    "T04canprasu:8208": " tannirodhopāyānveṣaṇasadbhāvāt /",
    "T04canprasu:8209": " tataśca santi taddhetukā rāgādayaḥ kleśāḥ /",
    "T04canprasu:8210": " kleśāsadbhāvācca astyeva saṃsāre bhavasaṃtatiḥ /",
    "T04canprasu:8211": " ucyate /",
    "T04canprasu:8212": " atra hi nāma atimahadanarthapāṇḍityaṃ parasya,",
    "T04canprasu:8213": " yo hi nāma sarvātmanā atyantaduḥkhāyāsakleśāsamañjase saṃsāre nirantaraphullaphalapradasaṃkleśaviṣavṛkṣe",
    "T04canprasu:8214": " parārthodayasaṃbaddhakakṣaiḥ sādhubhiḥ prajñopāyamahānilabalairniḥśeṣaṃ tadunmūlyamānairna",
    "T04canprasu:8215": " kevalaṃ na sāhāyyenāvatiṣṭhante,",
    "T04canprasu:8216": " api khalu tadunmūlakānāmatimahānilabalānāmiva bhāvasadbhāvavādamahāśailāyamāna ivātivirodhitayā",
    "T04canprasu:8217": " avasthito bhavān āhopuruṣikayā tasyaiva kleśaviṣavṛkṣasya jātijarāmaraṇaśokāyāsavisaraduḥkhaikaphalasya",
    "T04canprasu:8218": " sutarāṃ bhāvābhiniveśatoyāsravairāropaṇamādriyate //",
    "T04canprasu:8219": " api ca / yadi avidyādīnāṃ saṃkleśānāṃ prahāṇaṃ saṃbhavet,",
    "T04canprasu:8220": " syāt tatprahāṇopāyānveṣaṇam /",
    "T04canprasu:8221": " na ca teṣāṃ prahāṇaṃ saṃbhavati /",
    "T04canprasu:8222": " yadi syāt, tadā tattvarūpato vidyamānānāṃ vā syāt,",
    "T04canprasu:8223": " avidyamānānāṃ vā?",
    "T04canprasu:8224": " kiṃ cātaḥ?",
    "T04canprasu:8225": " tatra yadi svarūpataḥ sadbhatānāṃ kleśānāṃ prahāṇamiṣyate,",
    "T04canprasu:8226": " tannopapadyate/",
    "T04canprasu:8227": " kiṃ kāraṇam? yasmāt-",
    "T04canprasu:8228": " yadi bhūtāḥ svabhāvena kleśāḥ keciddhi kasyacit /",
    "T04canprasu:8229": " kathaṃ nāma prahīyeran kaḥ svabhāvaṃ prahāsyati // 24 //",
    "T04canprasu:8230": " svabhāvato vidyamānānāṃ bhāvānāṃ na śakyaḥ svabhāvo vinivartayitum /",
    "T04canprasu:8231": " na hi kṣityādīnāṃ kaṭhinatvādisvabhāvo nivartate /",
    "T04canprasu:8232": " evaṃ yadi ime kleśāḥ svabhāvataḥ sadbhūtāḥ syuḥ /",
    "T04canprasu:8233": " kecidityavidyādayaḥ /",
    "T04canprasu:8234": " kasyaciditi pudgalasya /",
    "T04canprasu:8235": " kathaṃ nāma prahīyeran?",
    "T04canprasu:8236": " naiva te kasyacit kathaṃcinnāma prahīyeran /",
    "T04canprasu:8237": " kasmātpunaḥ na te prahīyante ityāha- kaḥ svabhāvaṃ prahāsyatīti /",
    "T04canprasu:8238": " svabhāvasya vinivartayitumaśakyatvāt /",
    "T04canprasu:8239": " ākāśānāvaraṇavinivartanāsaṃbhavavadityabhiprāyaḥ // 24 //",
    "T04canprasu:8240": " atha svabhāvena asadbhūtā iti vikalpyate,",
    "T04canprasu:8241": " evamapi prahāṇāsaṃbhava evetyāha-",
    "T04canprasu:8242": " yadyabhūtāḥ svabhāvena kleśāḥ keciddhi kasyacit /",
    "T04canprasu:8243": " kathaṃ nāma prahīyeran ko 'sadbhāvaṃ prahāsyati // 25 //",
    "T04canprasu:8244": " abhūtā api kleśāḥ svabhāvena avidyamānāḥ aśakyā eva prahātum /",
    "T04canprasu:8245": " na hi agneḥ śaityamasaṃvidyamānaṃ śakyamapākartum /",
    "T04canprasu:8246": " evamime 'pi kleśāḥ kecid yadi kasyacit svabhāvato na vidyante,",
    "T04canprasu:8247": " kastān prahāsyati?",
    "T04canprasu:8248": " naiva kaścit prahāsyati /",
    "T04canprasu:8249": " tadevamubhayapakṣe 'pi prahāṇāsaṃbhavānnāsti prahāṇaṃ kleśānām /",
    "T04canprasu:8250": " prahāṇābhāvācca kutaḥ kleśaprahāṇopāyānveṣaṇamiti /",
    "T04canprasu:8251": " ato yaduktam- vidyanta eva avidyādayaḥ kleśāḥ,",
    "T04canprasu:8252": " tatprahāṇopāyānveṣaṇāditi,",
    "T04canprasu:8253": " tadayuktamiti /",
    "T04canprasu:8254": " yathoktamāryasamādhirāje-",
    "T04canprasu:8255": " yo rajyeta, yatra vā rajyeta,",
    "T04canprasu:8256": " yena vā rajyeta /",
    "T04canprasu:8257": " yo duṣyeta, yatra vā duṣyeta,",
    "T04canprasu:8258": " yena vā duṣyeta /",
    "T04canprasu:8259": " yo muhyeta yatra vā muhyeta,",
    "T04canprasu:8260": " yena vā muhyeta /",
    "T04canprasu:8261": " sa taṃ dharma na samanupaśyati,",
    "T04canprasu:8262": " taṃ dharmaṃ nopalabhate /",
    "T04canprasu:8263": " sa taṃ dharmamasamanupaśyan anupalabhamāno 'rakto 'duṣṭo 'mūḍho 'viparyastacittaḥ samāhita ityucyate /",
    "T04canprasu:8264": " tīrṇaḥ pāraga ityucyate /",
    "T04canprasu:8265": " kṣemaprāpta ityucyate //",
    "T04canprasu:8266": " iti vistaraḥ /",
    "T04canprasu:8267": " tathā-",
    "T04canprasu:8268": " ādarśapṛṣṭhe tatha tailapātre nirīkṣate nārimukhaṃ svalaṃkṛtam /",
    "T04canprasu:8269": " so tatra rāgaṃ janayitva bālo pradhāvito kāmi gaveṣamāṇo //",
    "T04canprasu:8270": " mukhasya saṃkrānti yadā na vidyate bimbe mukhaṃ naiva kadāci labhyate /",
    "T04canprasu:8271": " mūḍho yathā so janayeta rāgaṃ tathopamān jānatha sarvadharmān // ityādi /",
    "T04canprasu:8272": " tathā-",
    "T04canprasu:8273": " rūpeṇa darśitā bodhī bodhaye rūpa darśitam /",
    "T04canprasu:8274": " viṣabhāgena śabdena uttaro dharmu deśitaḥ //",
    "T04canprasu:8275": " śabdena uttaraṃ rūpaṃ gambhīraṃ ca svabhāvataḥ /",
    "T04canprasu:8276": " samaṃ rūpaṃ ca bodhiśca nānātvaṃ na sa labhyate //",
    "T04canprasu:8277": " yathā nirvāṇu gambhīraṃ śabdena saṃprakāśitam /",
    "T04canprasu:8278": " labhyate na ca nirvāṇaṃ sa ca śabdo na labhyate /",
    "T04canprasu:8279": " śabdaścāpi nirvāṇaṃ ca ubhayaṃ tanna labhyate /",
    "T04canprasu:8280": " evaṃ śūnyeṣu dharmeṣu nirvāṇaṃ saṃprakāśitam //",
    "T04canprasu:8281": " nirvāṇaṃ nivṛttireva nirvāṇaṃ ca na labhyate /",
    "T04canprasu:8282": " apravṛttirhi dharmāṇāṃ yathā paścāttathā purā //",
    "T04canprasu:8283": " sarvadharmāḥ svabhāvena nirvāṇasamasādṛśāḥ /",
    "T04canprasu:8284": " jñātā naiṣkramyasārehi ye yuktā buddhabodhaye //",
    "T04canprasu:8285": " tathā-",
    "T04canprasu:8286": " jñānena jānāmyahu skandhaśūnyatāṃ jñātvā ca kleśehi na saṃvasāmi /",
    "T04canprasu:8287": " vyāhāramātreṇa hi vyāharāmi parinirvṛto lokamimaṃ carāmi //",
    "T04canprasu:8288": " tathā-",
    "T04canprasu:8289": " parinirvṛta loki te śūrā yehi svabhāvata jñātibhi dharmāḥ /",
    "T04canprasu:8290": " kāmaguṇairhi caranti asaṅgāḥ saṅgu vivarjiya sattva vinenti //",
    "T04canprasu:8291": " iti // 25 //",
    "T04canprasu:8292": " ityācāryacandrakīrtipādoparacitāyāṃ prasannapadāyāṃ madhyamakavṛttau viparyāsaparīkṣā nāma trayoviṃśatitamaṃ prakaraṇam //",
    "T04canprasu:8293": " āryasatyaparīkṣā caturviṃśatitamaṃ prakaraṇam /",
    "T04canprasu:8294": " atrāha-",
    "T04canprasu:8295": " yadi śūnyamidaṃ sarvamudayo nāsti na vyayaḥ /",
    "T04canprasu:8296": " caturṇāmāryasatyānāmabhāvaste prasajyate // 1 //",
    "T04canprasu:8297": " yadi yuktyā nopapadyate iti kṛtvā sarvamidaṃ bāhyamādhyātmikaṃ bhāvajātaṃ śūnyamiti pratipāditam,",
    "T04canprasu:8298": " nanu ca evaṃ sati bahavaśca mahāntaśca doṣā bhavata āpadyante /",
    "T04canprasu:8299": " kathaṃ kṛtvā?",
    "T04canprasu:8300": " yadi sarvamidaṃ śūnyaṃ syāt,",
    "T04canprasu:8301": " tadā yacchūnyaṃ tannāsti,",
    "T04canprasu:8302": " yacca nāsti,",
    "T04canprasu:8303": " tadavidyamānatvād vandhyāputravannaivotpadyate na cāpi nirudhyate,",
    "T04canprasu:8304": " iti na kasyacitpadārthasya udayo vyayaśca /",
    "T04canprasu:8305": " tadabhāvācca caturṇāmāryasatyānāmabhāvaḥ te śūnyavādinaḥ prasajyate /",
    "T04canprasu:8306": " kathaṃ kṛtvā?",
    "T04canprasu:8307": " iha hi pūrvahetujanitāḥ pratītyasamutpannāḥ pañcopādānaskandhāḥ duḥkhaduḥkhatayā vipariṇāmaduḥkhatayā saṃskāraduḥkhatayā ca pratikūlavartitvācca pīḍātmakatvena duḥkhamityucyate /",
    "T04canprasu:8308": " etacca duḥkhamāryā eva viparyāsaprahāṇe sati duḥkhamiti saṃjānate,",
    "T04canprasu:8309": " na anāryāḥ,",
    "T04canprasu:8310": " viparyāsānugatatvāt,",
    "T04canprasu:8311": " yathādarśanaṃ ca padārthasvabhāvavyavasthānāt /",
    "T04canprasu:8312": " yathā hi viparyastendriyāṇāṃ madhurasvabhāvamapi guḍaśarkarādikaṃ tiktatayā upalabhamānānāṃ jvarādirogāturāṇāṃ tiktataiva satyaṃ tajjñānāpekṣayā,",
    "T04canprasu:8313": " mādhuryam,",
    "T04canprasu:8314": " tenātmanā tasya vastuno 'nupalabhyamānatvāt,",
    "T04canprasu:8315": " evamihāpi yadyapi pañcopādānaskandhā duḥkhasvabhāvā bhavanti,",
    "T04canprasu:8316": " tathāpi ye etān duḥkhātmakān paśyanti,",
    "T04canprasu:8317": " teṣāmeva duḥkhaṃ vyavasthāpyate,",
    "T04canprasu:8318": " na viparyāsānugamādanyathopalabhamānānāmiti /",
    "T04canprasu:8319": " ataḥ āryāṇāmeva duḥkhātmatā satyamiti kṛtvā duḥkhamāryasatyamityucyate /",
    "T04canprasu:8320": " nanu ca anāryairduḥkhā vedanā duḥkhamiti paricchidyate iti,",
    "T04canprasu:8321": " evaṃ tatkathaṃ duḥkhamāryāṇāmeva satyam? satyam /",
    "T04canprasu:8322": " na hi duḥkhaiva vedanā kevalaṃ duḥkhasatyam,",
    "T04canprasu:8323": " kiṃ tarhi pañcāpyupādānaskandhāḥ,",
    "T04canprasu:8324": " ityataḥ āryāṇāmeva tat satyamiti kṛtvā āryasatyamiti vyavasthāpyate / yathoktam-",
    "T04canprasu:8325": " ūrṇāpakṣma yathaiva hi karatalasaṃsthaṃ na vi(ve?)",
    "T04canprasu:8326": " dyate puṃbhiḥ /",
    "T04canprasu:8327": " akṣigataṃ tu tadeva hi janayatyaratiṃ ca pīḍāṃ ca //",
    "T04canprasu:8328": " karatalasadṛśo bālo na vetti saṃskāraduḥkhatāpakṣma /",
    "T04canprasu:8329": " akṣisadṛśastu vidvān tenaivodvejate gāḍham // iti /",
    "T04canprasu:8330": " tasmādāryāṇāmeva tadduḥkhasatyamiti duḥkhamāryasatyamiti vyavasthāpyate //",
    "T04canprasu:8331": " kadā ca tadduḥkhamāryasatyaṃ yujyate?",
    "T04canprasu:8332": " yadā saṃskārāṇāmudayavyayau saṃbhavataḥ /",
    "T04canprasu:8333": " yadā tu śūnyatvānna kiṃcidutpadyate nāpi kiṃcinnirudhyate,",
    "T04canprasu:8334": " tadā nāsti duḥkham //",
    "T04canprasu:8335": " asati ca duḥkhe kutaḥ samudayasatyam?",
    "T04canprasu:8336": " yato hi hetorduḥkham,",
    "T04canprasu:8337": " samudeti samutpadyate sa hetuḥ tṛṣṇākarmakleśalakṣaṇaḥ samudaya ityucyate /",
    "T04canprasu:8338": " yadā tu phalabhūtaṃ duḥkhasatyaṃ nāsti,",
    "T04canprasu:8339": " tadā phalarahitasya hetukatvānupapatteḥ samudayo 'pi nāsti //",
    "T04canprasu:8340": " duḥkhasya ca vigamaḥ apunarutpādaḥ nirodha ityucyate /",
    "T04canprasu:8341": " yadā tu duḥkhameva nāsti,",
    "T04canprasu:8342": " tadā kasya nirodhaḥ syāditi?",
    "T04canprasu:8343": " ato duḥkhanirodho 'pi na saṃbhavati /",
    "T04canprasu:8344": " asati hi duḥkhe nirodhasatyasyāpyabhāvaḥ /",
    "T04canprasu:8345": " asati ca duḥkhanirodhe kuto duḥkhanirodhagāminī āryāṣṭāṅgamārgānugā pratipad bhaviṣyatīti mārgasatyamapi nāstīti /",
    "T04canprasu:8346": " tadevaṃ śūnyatvaṃ bhāvānāṃ bruvataḥ caturṇāmāryasatyānāmabhāvaḥ prasajyate // 1 //",
    "T04canprasu:8347": " tataśca ko doṣa iti? ucyate-",
    "T04canprasu:8348": " parijñā ca prahāṇaṃ ca bhāvanā sākṣikarma ca /",
    "T04canprasu:8349": " caturṇāmāryasatyānāmabhāvānnopapadyate // 2 //",
    "T04canprasu:8350": " caturṇāmāryasatyānāmabhāvaprasaṅge sati yadetadanityādibhirākārairduḥkhasatyaparijñānaṃ",
    "T04canprasu:8351": " duḥkhasamudayasya ca prahāṇaṃ duḥkhanirodhagāminyāśca pratipado bhāvanā duḥkhanirodhasya",
    "T04canprasu:8352": " ca sākṣikarma sākṣātkaraṇam,",
    "T04canprasu:8353": " tannopapadyate // 2 //",
    "T04canprasu:8354": " yadi duḥkhādīnāmāryasatyānāmabhāve sati parijñānādikaṃ nāsti,",
    "T04canprasu:8355": " tadā ko doṣa iti? ucyate-",
    "T04canprasu:8356": " tadabhāvānna vidyante catvāryāryaphalāni ca /",
    "T04canprasu:8357": " phalābhāve phalasthā no na santi pratipannakāḥ // 3 //",
    "T04canprasu:8358": " saṃgho nāsti na cetsanti te 'ṣṭau puruṣapudgalāḥ /",
    "T04canprasu:8359": " abhāvāccāryasatyānāṃ saddharmo 'pi na vidyate // 4 //",
    "T04canprasu:8360": " dharme cāsati saṃghe ca kathaṃ buddho bhaviṣyati /",
    "T04canprasu:8361": " yadā caivaṃ duḥkhaparijñānādikaṃ nāsti,",
    "T04canprasu:8362": " tadā,",
    "T04canprasu:8363": " asminnasati srotaāpattisakṛdāgāmyanāgāmyarhatphalākhyaṃ phalacatuṣṭayaṃ nopapadyate /",
    "T04canprasu:8364": " kathaṃ kṛtvā?",
    "T04canprasu:8365": " iha kleśānāṃ prahāṇaṃ saṃpiṇḍitaṃ phalākhyaṃ pratilabhate /",
    "T04canprasu:8366": " tadyathā- saṃyojanatrayaprahāṇe sati ṣoḍaśe mārge anvayajñānakṣaṇe yat kleśaprahāṇaṃ tat srotaāpattiphalam /",
    "T04canprasu:8367": " kāmāvacarāṇāṃ bhāvanāprahātavyānāṃ kleśānāmadhimātramadhyamṛdūnāṃ prakārāṇāṃ punaradhimātramadhyamṛduprakārabhedena pratyekaṃ bhidyamānānāṃ nava prakārā bhavanti /",
    "T04canprasu:8368": " tatra kāmāvacaraṣaṣṭhakleśaprakāraparikṣaye vimuktimārge yat prahāṇaṃ tat sakṛdāgāmiphalam /",
    "T04canprasu:8369": " teṣāmeva kāmāvacarāṇāṃ navamaprakārakleśaparikṣaye vimuktimārge yat kleśaprahāṇaṃ tadanāgāmiphalam /",
    "T04canprasu:8370": " rūpārūpyāvacarāṇāṃ kleśānāṃ bhāvanāprahātavyānāṃ bhūmau bhūmau navaprakārabhedabhinnānāṃ",
    "T04canprasu:8371": " yāvannaivasaṃjñānāsaṃjñāyatanabhūmikanavamakleśaprakāraparikṣaye vimuktimārge yat",
    "T04canprasu:8372": " prahāṇaṃ tadarhatphalam /",
    "T04canprasu:8373": " ityetāni catvāri phalāni /",
    "T04canprasu:8374": " tānyetāni kathaṃ yujyante?",
    "T04canprasu:8375": " yadi duḥkhasya parijñānaṃ saṃbhavati,",
    "T04canprasu:8376": " samudayasya prahāṇam,",
    "T04canprasu:8377": " nirodhasya sākṣātkaraṇam,",
    "T04canprasu:8378": " āryamārgasya ca bhāvanā bhavati /",
    "T04canprasu:8379": " yadā tu duḥkhādīnāmāryasatyānāmabhāve sati duḥkhaparijñānādikaṃ nāsti,",
    "T04canprasu:8380": " tadā na santi tāni catvāri phalāni /",
    "T04canprasu:8381": " caturṇā ca phalānāmabhāve sati ye teṣu vyavasthitāḥ phalasthāścatvāra āryapudgalāḥ, te na santi /",
    "T04canprasu:8382": " ata eva ca pratipannakā api catvāra āryapudgalā na saṃvidyante //",
    "T04canprasu:8383": " iha hi ṣoḍaśāt mārge 'nvayajñānakṣaṇāt pūrve ye pañcadaśa kṣāntijñānakṣaṇāḥ,",
    "T04canprasu:8384": " tadyathā- traidhātukaduḥkhābhisamaye duḥkhasatyālambanāścatvāraḥ kṣāntijñānakṣaṇāḥ /",
    "T04canprasu:8385": " tatra katame traidhātukaduḥkhābhisamaye catvāraḥ kṣāntijñānakṣaṇāḥ?",
    "T04canprasu:8386": " tadyathā- kāmāvacaraduḥkhadarśanaprahātavyasatkāyāntagrāhamithyādṛṣṭidṛṣṭiparāmarśaśīlavrataparāmarśavicikitsārāgapratighamānāvidyākhyadaśānuśayapratipakṣaḥ",
    "T04canprasu:8387": " anityaduḥkhaśūnyānātmākārotpannaḥ kāmāvacaraduḥkhasatyālambanaḥ ānantaryamārgalakṣaṇaḥ",
    "T04canprasu:8388": " duḥkhe dharmajñānakṣāntikṣaṇaḥ ekaḥ /",
    "T04canprasu:8389": " tadālambanākāra eva ca vimuktimārgalakṣaṇaḥ duḥkhe dharmajñānakṣaṇaḥ dvitīyaḥ /",
    "T04canprasu:8390": " evaṃ rūpārūpyāvacaraduḥkhasatyālambanaḥ pratighavarjitānantaroktāṣṭādaśānuśayapratipakṣaḥ duḥkhādyākārotpannaḥ ānantaryamārgalakṣaṇaḥ duḥkhe anvayajñānakṣāntikṣaṇastṛtīyaḥ /",
    "T04canprasu:8391": " tadālambanākāra eva ca vimuktimārgalakṣaṇaḥ duḥkhe 'nvayajñānakṣaṇaścaturthaḥ //",
    "T04canprasu:8392": " yathā caite traidhātukāvacaraduḥkhasatyābhisamaye kṣāntijñānakṣaṇāścatvāraḥ,",
    "T04canprasu:8393": " evaṃ kāmāvacarasamudayadarśanaprahātavyamithyādṛṣṭidṛṣṭiparāmarśavicikitsārāgapratighamānāvidyākhyasaptānuśayapratipakṣaḥ",
    "T04canprasu:8394": " hetusamudayaprabhavapratyayākārotpannaḥ kāmāvacarasamudayasatyālambanaḥ ānantaryamārgalakṣaṇaḥ",
    "T04canprasu:8395": " samudaye dharmajñānakṣāntikṣaṇaḥ ekaḥ /",
    "T04canprasu:8396": " tadālambanākāra eva ca vimuktimārgalakṣaṇaḥ samudaye dharmajñānakṣayo dvitīyaḥ /",
    "T04canprasu:8397": " evaṃ rūpārūpyāvacarasamudayasatyālambanaḥ pratighavarjitānantaroktadvādaśānuśayapratipakṣaḥ",
    "T04canprasu:8398": " samudayasatyākārotpannaḥ ānantaryamārgalakṣaṇaḥ samudaye 'nvayajñānakṣāntikṣaṇastṛtīyaḥ /",
    "T04canprasu:8399": " tadālambanākāra eva ca vimuktimārgalakṣaṇaḥ samudaye 'nvayajñānakṣaṇaścaturthaḥ /",
    "T04canprasu:8400": " ityete traidhātukāvacaraduḥkhasamudayasatyābhisamaye catvāraḥ kṣaṇāḥ //",
    "T04canprasu:8401": " yathā caite catvāraḥ kṣaṇāḥ traidhātukaduḥkhasamudayasatyābhisamaye,",
    "T04canprasu:8402": " evaṃ kāmāvacaraduḥkhanirodhadarśanaprahātavyasamudayoktasaptānuśayapratipakṣaḥ nirodhaśāntapraṇītaniḥsaraṇākārotpannaḥ",
    "T04canprasu:8403": " kāmāvacaraduḥkha nirodhasatyālambanaḥ ānantaryamārgalakṣaṇaḥ nirodhe dharmajñānakṣāntikṣaṇaḥ ekaḥ /",
    "T04canprasu:8404": " tadālambanākāra eva ca vimuktimārgalakṣaṇaḥ nirodhe dharmajñānakṣaṇaḥ dvitīyaḥ /",
    "T04canprasu:8405": " etaireva ākāraiḥ rūpārūpyāvacaraduḥkhanirodhasatyālambanaḥ pratighavarjitadvādaśānuśayapratipakṣaḥ ānantaryamārgalakṣaṇaḥ nirodhe anvayajñānakṣāntikṣaṇastṛtīyaḥ",
    "T04canprasu:8406": " tadālambanākāra eva ca vimuktimārgalakṣaṇaḥ nirodhe anvayajñānakṣaṇaścaturthaḥ /",
    "T04canprasu:8407": " ityete traidhātukāvacaraduḥkhanirodhasatyābhisamaye catvāraḥ kṣaṇāḥ //",
    "T04canprasu:8408": " evaṃ kāmāvacaraduḥkhanirodhagāmimārgadarśanaprahātavyanirodhoktānuśayeṣu śīlavrataparāmarśamaṣṭamaṃ",
    "T04canprasu:8409": " prakṣipya aṣṭānuśayapratipakṣaḥ mārganyāyapratiopannairyāṇikākārotpannaḥ kāmāvacaraduḥkhanirodhagāmimārgālambanaḥ",
    "T04canprasu:8410": " ānantaryamārgalakṣaṇaḥ mārge dharmajñānakṣāntikṣaṇaḥ ekaḥ /",
    "T04canprasu:8411": " tadālambanākāra eva ca vimuktimārgalakṣaṇaḥ mārge dharmajñānakṣaṇaḥ dvitīyaḥ /",
    "T04canprasu:8412": " etairevākāraiḥ rūpārūpyāvacaraduḥkhanirodhagāmimārgālambanaḥ pratighavarjitacaturdaśānuśayapratipakṣaḥ ānantaryamārgalakṣaṇo mārge 'nvayajñānakṣāntikṣaṇaḥ tṛtīyaḥ /",
    "T04canprasu:8413": " ityete pañcadaśa kṣaṇāḥ darśanamārgābhidhānāḥ //",
    "T04canprasu:8414": " evaṃ vyavasthitaḥ āryaḥ srotaāpattiphalasākṣātkriyāyai pratipannakaḥ ityucyate /",
    "T04canprasu:8415": " ṣoḍaśe tu mārge 'nvayajñānasthitaḥ sa srotaāpanna ityucyate //",
    "T04canprasu:8416": " ta ete aṣṭāśītiranuśayāḥ satyānāṃ darśanamātreṇa bhāvanāmanapekṣyaiva prahīyante iti kṛtvā darśanaprahātavyā ityucyante /",
    "T04canprasu:8417": " yathādṛṣṭasatyākārabhāvanayā tu ye paścātprahīyante te bhāvanāprahātavyāḥ /",
    "T04canprasu:8418": " te ca daśānuśayā bhavanti /",
    "T04canprasu:8419": " kāmāvacarā rāgapratighamānāvidyāḥ /",
    "T04canprasu:8420": " rūpāvacarā eva pratighavarjitāsrayaḥ /",
    "T04canprasu:8421": " ārūpyāvacarāśca trayaḥ ete eveti daśa bhavanti /",
    "T04canprasu:8422": " ete ca yathoktena nyāyena bhūmau bhūmau navadhā bhidyante,",
    "T04canprasu:8423": " kāmadhātau caturṣu dhyāneṣu,",
    "T04canprasu:8424": " caturṣvārūpyeṣu /",
    "T04canprasu:8425": " ekaikasya ca kleśaprakārasya prahāṇārthamānantaryavimuktimārgabhedena dvau dvau jñānakṣaṇau vyavasthāpyete kleśakṣaṇaviparyayeṇa /",
    "T04canprasu:8426": " adhimātrādhimātro hi kleśaprakāraḥ mṛdumṛdubhyāmānantaryavimuktimārgābhyāṃ prahīyate /",
    "T04canprasu:8427": " yāvanmṛdumṛdukleśaprakāro 'dhimātrādhimātrābhyāṃ jñānakṣaṇābhyāṃ prahīyate /",
    "T04canprasu:8428": " sthūlaṃ hi malamalpaprayatnasādhyam,",
    "T04canprasu:8429": " sūkṣmaṃ tu mahāyatnasādhyaṃ rajakavastradhāvanasādharmyeṇeti vijñeyam //",
    "T04canprasu:8430": " tatra darśanamārgādūrdhvaṃ kāmāvacarabhāvanāprahātavyaṣaṣṭhakleśaprakārapratipakṣavimuktimārgākhyajñānakṣaṇādarvāg jñānakṣaṇāvasthitaḥ āryaḥ sakṛdāgāmiphalapratipannaka ityucyate /",
    "T04canprasu:8431": " sakṛdimaṃ lokamāgatya parinirvāṇāt sakṛdāgāmītyucyate,",
    "T04canprasu:8432": " tatphalārthaṃpratipannakaḥ prayogasthaḥ sakṛdāgāmiphalapratipannaka ityucyate /",
    "T04canprasu:8433": " ṣaṣṭhe tu kṣaṇe sakṛdāgāmītyucyate //",
    "T04canprasu:8434": " ṣaṣṭhāt kṣaṇādūrdhva navamakleśaprakāraprahāṇavimuktimārgakṣaṇādarvāgjñānakṣaṇeṣu vartamānaḥ āryaḥ anāgāmiphalapratipannaka ityucyate /",
    "T04canprasu:8435": " anāgatya imaṃ lokaṃ tatraiva parinirvāṇādanāgāmītyucyate /",
    "T04canprasu:8436": " tatphalārthaṃ pratipannakaḥ prayogasthaḥ anāgāmiphalapratipannaka ityucyate /",
    "T04canprasu:8437": " navame tu kṣaṇe anāgāmītyucyate //",
    "T04canprasu:8438": " kāmāvacaranavamavimuktimārgakṣaṇādūrdhvaṃ naivasaṃjñānāsaṃjñātayanabhūmikanavamakleśaprakāraprahāṇavimuktimārgakṣaṇādarvāgjñānakṣaṇeṣu",
    "T04canprasu:8439": " vartamānaḥ āryaḥ arhatphalapratipannakaḥ ityucyate /",
    "T04canprasu:8440": " sadevamānuṣāsurāllokāt pūjārhatvādarhannityucyate /",
    "T04canprasu:8441": " tatphalārthaṃ pratipannakaḥ prayogasthaḥ arhatphalapratipannakaḥ ityucyate /",
    "T04canprasu:8442": " bhavāgrikanavamakleśaprakāraprahāṇāttu navamavimuktimārge vyavasthitaḥ arhan bhavati //",
    "T04canprasu:8443": " ta ete catvāraḥ pratipannakāḥ pudgalāḥ,",
    "T04canprasu:8444": " catvāraśca phalasthāḥ ityete aṣṭau mahāpuruṣapudgalā bhavanti /",
    "T04canprasu:8445": " paramadakṣiṇārhā uktā bhagavatā /",
    "T04canprasu:8446": " yathoktaṃ sūtre-",
    "T04canprasu:8447": " pṛṣṭaḥ sa devarājena śakreṇa vaśavartinā /",
    "T04canprasu:8448": " kṛṣatāṃ yajamānānāṃ prāṇināṃ puṇyakāṅkṣiṇām //",
    "T04canprasu:8449": " kurvatāṃ śraddhaddadhānānāṃ puṇyamaupadhikaṃ sadā /",
    "T04canprasu:8450": " sukṣetraṃ te pravakṣyāmi yatra dattaṃ mahatphalam //",
    "T04canprasu:8451": " pratipannakāścatvāraścatvāraśca phalasthitāḥ /",
    "T04canprasu:8452": " eṣa saṃgho dakṣiṇīyo vidyācaraṇasaṃpadā // iti /",
    "T04canprasu:8453": " yadi catvāri āryasatyāni na santi teṣāṃ ca parijñānāni,",
    "T04canprasu:8454": " tadā satyadarśanabhāvanālabhyānāṃ phalānāmabhāvāt pratipannakaphalasthapudgalānāmabhāva eva /",
    "T04canprasu:8455": " ataśca saṃgho nāsti /",
    "T04canprasu:8456": " tatra (Pp_213) adhigamadharmeṇa pratyakṣadharmatayā sarvamārairapi buddhe bhagavati abhedyatvādavetya prasādalābhena saṃghaḥ, sa na syāt /",
    "T04canprasu:8457": " na cet santi te 'ṣṭau puruṣapudgalāḥ //",
    "T04canprasu:8458": " āryasatyānāṃ ca abhāvāt saddharmo 'pi na saṃbhavati /",
    "T04canprasu:8459": " satāmāryāṇāṃ dharmaḥ saddharmaḥ /",
    "T04canprasu:8460": " tatra nirodhasatyaṃ phaladharmaḥ,",
    "T04canprasu:8461": " mārgasatyaṃ tu phalāvatāradharmaḥ /",
    "T04canprasu:8462": " eṣa tāvadadhigamadharmaḥ /",
    "T04canprasu:8463": " tatsaṃprakāśikā deśanā āgamadharmaḥ /",
    "T04canprasu:8464": " sarva eṣa āryasatyānāmabhāve sati nāstīti-",
    "T04canprasu:8465": " abhāvāccāryasatyānāṃ saddharmo 'pi na vidyate /",
    "T04canprasu:8466": " dharme cāsati saṃghe ca kathaṃ buddhao bhaviṣyati //",
    "T04canprasu:8467": " yadi hi yathokto dharmaḥ syāt,",
    "T04canprasu:8468": " tadā taddharmapratipattyā sarvākārasarvadharmābhisaṃbodhād buddho bhavatīti yuktaṃ syāt /",
    "T04canprasu:8469": " yadi ca saṃghaḥ syāt,",
    "T04canprasu:8470": " tadā tadupadeśairupacīyamānajñānasaṃbhāraḥ taddānamānaśaraṇagamanādibhiśca upacīyamānapuṇyasaṃbhāraḥ kramād buddho bhavet //",
    "T04canprasu:8471": " athavā / asati saṃghe srotaāpattiphalapratipannakādīnāmabhāvaḥ syāt /",
    "T04canprasu:8472": " na ca pratipannakāditvamaprāpya buddhatvamāpyate /",
    "T04canprasu:8473": " avaśyaṃ hi pūrvaṃ bhagavatā kasmiṃścit phale vyavasthātavyam /",
    "T04canprasu:8474": " tatra ca phale vyavasthitaḥ saṃghāntaḥpātyeva bhagavān bhavati /",
    "T04canprasu:8475": " saṃghe cāsati niyataṃ nāsti bhagavān buddhaḥ /",
    "T04canprasu:8476": " atha bhagavānapi aśaikṣāntarbhāvāt saṃghāntargata eva /",
    "T04canprasu:8477": " tathā ca buddhapramukho bhikṣusaṃghaḥ ityabhidhānāt saṃghāntargata eva bhagavān iti kecidvarṇayanti /",
    "T04canprasu:8478": " teṣāṃ matena spaṣṭamevaitat-",
    "T04canprasu:8479": " dharme cāsati saṃghe ca kathaṃ buddho bhaviṣyati /iti /",
    "T04canprasu:8480": " madhyoddeśikāśca mahāvastūpadiṣṭabhūmivyavasthayā prathamabhūmisthitaṃ bodhisattvamutpannadarśanamārgaṃ vyācakṣāṇāḥ saṃghāntaḥpātinaṃ vyācakṣate",
    "T04canprasu:8481": " tadā saṃghe cāsati bodhisattvo 'pi nāstīti kathaṃ buddho bhaviṣyatīti spaṣṭamevaitat / tad-",
    "T04canprasu:8482": " evaṃ trīṇyapi ratnāni bruvāṇaḥ pratibādhase // 5 //",
    "T04canprasu:8483": " śūnyatāmityevaṃ vadan buddhadharmasaṃghākhyāni trīṇyapi durlabhatvāt kadācideva utpattitaḥ alpapuṇyānāṃ ca tadaprāpteḥ mahārghamūlyatvād ratnāni pratibādhase // 5 //",
    "T04canprasu:8484": " kiṃ cānyat-",
    "T04canprasu:8485": " śūnyatāṃ phalasadbhāvamadharmaṃ dharmameva ca /",
    "T04canprasu:8486": " sarvasaṃvyavahārāṃśca laukikān pratibādhase // 6 //",
    "T04canprasu:8487": " śūnyatāṃ bruvāṇa ityanena saṃbandhaḥ /",
    "T04canprasu:8488": " yadi sarvamidaṃ śūnyam,",
    "T04canprasu:8489": " yadā sarvameva nāsti,",
    "T04canprasu:8490": " tadā sarvāntaḥ pātitvāt dharmādharmau saha taddhetukena iṣṭāniṣṭaphalena na saṃbhavataḥ /",
    "T04canprasu:8491": " sarva eva cāmī laukikā vyavahārāḥ- kuru,",
    "T04canprasu:8492": " paca,",
    "T04canprasu:8493": " khāda,",
    "T04canprasu:8494": " tiṣṭha,",
    "T04canprasu:8495": " gaccha,",
    "T04canprasu:8496": " āgaccha ityevamādayo 'pi sarvāntargatatvāt sarvadharmāṇāṃ ca śūnyatvānnaiva yujyante iti /",
    "T04canprasu:8497": " ato nāyaṃ yathopavarṇito nyāyo jyāyāniti // 6 //",
    "T04canprasu:8498": " atra brūmaḥ śūnyatāyāṃ na tvaṃ vetsi prayojanam /",
    "T04canprasu:8499": " śūnyatāṃ śūnyatārthaṃ ca tata evaṃ vihanyase // 7 //",
    "T04canprasu:8500": " sa bhavān svavikalpanayaiva nāstitvaṃ śūnyatārtha ityevaṃ viparītamadhyāropya “yadi",
    "T04canprasu:8501": " sarvamidaṃ śūnyamudayo nāsti na vyayaḥ” ityādinopālambhaṃ bruvāṇo 'smāsu mahāntaṃ",
    "T04canprasu:8502": " khedamāpanno 'tīva vihanyate vividhairbhūtaiḥ parikalpairhanyate ityarthaḥ /",
    "T04canprasu:8503": " na tvayamasmābhiratra śāstre śūnyatārthaṃ upavarṇito yastvayā parigṛhītaḥ,",
    "T04canprasu:8504": " śūnyatārthaṃ cājānānaḥ śūnyatāmapi na jānāsi /",
    "T04canprasu:8505": " na cāpi śūnyatāyā yatprayojanaṃ tadvijānāsi /",
    "T04canprasu:8506": " tataśca yathāvasthitavastusvarūpāparijñānena etat tvayā bahucāyuktamasmadvayākhyānāsaṃbaddhamevopavarṇitam //",
    "T04canprasu:8507": " atha kiṃ punaḥ śūnyatāyāṃ prayojanam?",
    "T04canprasu:8508": " uktameva tadātmaparīkṣāyām-",
    "T04canprasu:8509": " karmakleśakṣayānmokṣaḥ karmakleśā vikalpataḥ /",
    "T04canprasu:8510": " te prapañcātprapañcastu śūnyatāyāṃ nirudhyate // iti //",
    "T04canprasu:8511": " ato niravaśeṣaprapañcopaśamārthaṃ śūnyatopadiśyate,",
    "T04canprasu:8512": " tasmātsarvaprapañcopaśamaḥ śūnyatāyāṃ prayojanam /",
    "T04canprasu:8513": " bhavāṃstu nāstitvaṃ śūnyatārthaṃ parikalpayan prapañcajālameva saṃvardhayamāno na śūnyatāyāṃ prayojanaṃ vetti //",
    "T04canprasu:8514": " atha kā punaḥ śūnyatā?",
    "T04canprasu:8515": " sāpi tatraivoktā /",
    "T04canprasu:8516": " aparapratyayaṃ śāntaṃ prapañcairaprapañcitam //",
    "T04canprasu:8517": " nirvikalpamanānārthametattatvasya lakṣaṇam // iti /",
    "T04canprasu:8518": " ataḥ prapañcanivṛttisvabhāvāyāṃ śūnyatāyāṃ kuto nāstitvamiti śūnyatāmapina jānāti bhavān /",
    "T04canprasu:8519": " yaṃ cārthamupādāya śūnyatāśabdaḥ pravartate,",
    "T04canprasu:8520": " tamapīhaiva pratipādayiṣyāmaḥ-",
    "T04canprasu:8521": " yaḥ pratītyasamutpādaḥ śūnyatāṃ tāṃ pracakṣmahe /",
    "T04canprasu:8522": " sā prajñaptirupādāya pratipatsaiva madhyamā // iti //",
    "T04canprasu:8523": " yaḥ pratyayairjāyati sa hyajāto na tasya utpādu svabhāvato 'sti /",
    "T04canprasu:8524": " yaḥ pratyayādhīnu sa śūnyu ukto yaḥ śūnyatāṃ jānati so 'pramattaḥ //",
    "T04canprasu:8525": " iti bhagavato gāthāvacanāt /",
    "T04canprasu:8526": " evaṃ pratītyasamutpādaśabdasya yo 'rthaḥ,",
    "T04canprasu:8527": " sa eva śūnyatāśabdasyārthaḥ,",
    "T04canprasu:8528": " na punarabhāvaśabdasya yo 'rthaḥ sa śūnyatāśabdasyārthaḥ /",
    "T04canprasu:8529": " abhāvaśabdārthaṃ ca śūnyatārthamityadhyāropya bhavānasmānupālabhate /",
    "T04canprasu:8530": " tasmācchūnyatāśabdārthamapi na jānāti /",
    "T04canprasu:8531": " ajānānaśca tvamevamupālambhaṃ kurvan niyataṃ vihanyase // 7 //",
    "T04canprasu:8532": " kaścāsmākaṃ yathoktamupālambhaṃ karoti?",
    "T04canprasu:8533": " yo bhagavatpravacanopadiṣṭāviparītasatyadvayavibhāgaṃ na jānāti,",
    "T04canprasu:8534": " kevalaṃ granthamātrādhyayanapara eveti /",
    "T04canprasu:8535": " ata ācāryaḥ karuṇayā parasya mithyāpravacanārthāvabodhanirāsārthaṃ bhagavatpravacanopadiṣṭāviparītasatyadvayavyavasthāmeva tāvadadhikṛtyāha-",
    "T04canprasu:8536": " dve satye samupāśritya buddhānāṃ dharmadeśanā /",
    "T04canprasu:8537": " lokasaṃvṛtisatyaṃ ca satyaṃ ca paramārthataḥ // 8 //",
    "T04canprasu:8538": " iha hi bhagavatāṃ buddhānāṃ satyadvayamāśritya dharmadeśanā pravartate /",
    "T04canprasu:8539": " katamatsatyadvayam?",
    "T04canprasu:8540": " lokasaṃvṛtisatyaṃ ca paramārthasatyaṃ ca / tatra",
    "T04canprasu:8541": " skandhātmā loka ākhyātastatra loko hi niśritaḥ /",
    "T04canprasu:8542": " iti vacanātpañca skandhānupādāya prajñapyamānaḥ pudgalo loka ityucyate /",
    "T04canprasu:8543": " samantādvaraṇaṃ saṃvṛtiḥ /",
    "T04canprasu:8544": " ajñānaṃ hi samantātsarvapadārthatattvāvacchādanātsaṃvṛtirityucyate /",
    "T04canprasu:8545": " parasparasaṃbhavanaṃ vā saṃvṛtiranyonyasamāśrayeṇetyarthaḥ /",
    "T04canprasu:8546": " athavā saṃvṛtiḥ saṃketo lokavyavahāra ityarthaḥ /",
    "T04canprasu:8547": " sa cābhidhānābhidheyajñānajñeyādilakṣaṇaḥ /",
    "T04canprasu:8548": " loke saṃvṛtirlokasaṃvṛtiḥ /",
    "T04canprasu:8549": " kiṃ punaralokasaṃvṛtirapyasti yata evaṃ viśiṣyate lokasaṃvṛtiriti?",
    "T04canprasu:8550": " yathāvasthitapadārthānuvāda eṣaḥ,",
    "T04canprasu:8551": " nātraiṣā cintāvatarati /",
    "T04canprasu:8552": " athavā /",
    "T04canprasu:8553": " timirakāmalādyupahatendriyaviparītadarśanāvasthānāste 'lokāḥ,",
    "T04canprasu:8554": " teṣāṃ yā saṃvṛtirasāvalokasaṃvṛtiḥ /",
    "T04canprasu:8555": " ato viśiṣyate lokasaṃvṛtiriti /",
    "T04canprasu:8556": " etacca madhyamakāvatāre vistareṇoktaṃ tato veditavyam /",
    "T04canprasu:8557": " lokasaṃvṛtyā satyaṃ lokasaṃvṛtisatyam /",
    "T04canprasu:8558": " sarva evāyamabhidhānābhidheyajñānajñeyādivyavahāro 'śeṣo lokasaṃvṛtisatyamityucyate /",
    "T04canprasu:8559": " na hi paramārthata ete vyavahārāḥ saṃbhavanti / tatra hi-",
    "T04canprasu:8560": " nivṛttamabhidhātavyaṃ nivṛtte cittagocare /",
    "T04canprasu:8561": " anutpannāniruddhā hi nirvāṇamiva dharmatā //",
    "T04canprasu:8562": " iti kṛtvā kutastatra paramārthe vācāṃ pravṛttiḥ kuto vā jñānasya?",
    "T04canprasu:8563": " sa hi paramārtho 'parapratyayaḥ śāntaḥ pratyātmavedya āryāṇāṃ sarvaprapañcātītaḥ /",
    "T04canprasu:8564": " sa nopadiśyate na cāpi jñāyate /",
    "T04canprasu:8565": " uktaṃ hi pūrvam-",
    "T04canprasu:8566": " aparapratyayaṃ śāntaṃ prapañcairaprapañcitam /",
    "T04canprasu:8567": " nirvikalpamanānārthametattattvasya lakṣaṇam // iti /",
    "T04canprasu:8568": " paramaścāsāvarthaśceti paramārthaḥ /",
    "T04canprasu:8569": " tadeva satyaṃ paramārthasatyam /",
    "T04canprasu:8570": " anayośca satyayorvibhāgo vistareṇa madhyamakāvatārādavaseyaḥ /",
    "T04canprasu:8571": " tadetatsatyadvayamāśritya buddhānāṃ bhagavatāṃ dharmadeśanā pravartate /",
    "T04canprasu:8572": " evaṃ vyavasthite deśanākrame-",
    "T04canprasu:8573": " ye 'nayorna vijānanti vibhāgaṃ satyayordvayoḥ /",
    "T04canprasu:8574": " te tattvaṃ na vijānanti gambhīraṃ buddhaśāsane // 9 //",
    "T04canprasu:8575": " atrāha- yadi tarhi paramārtho niṣprapañcasvabhāvaḥ sa evāstu,",
    "T04canprasu:8576": " tatkimanayā aparayā skandhadhātvāyatanāryasatyapratītyasamutpādādideśanayā prayojanamaparamārthayā?",
    "T04canprasu:8577": " atatvaṃ hi parityājyam /",
    "T04canprasu:8578": " yacca parityājyaṃ kiṃ tenopadiṣṭena? ucyate /",
    "T04canprasu:8579": " satyametadevam /",
    "T04canprasu:8580": " kiṃ tu laukikaṃ vyavahāramanabhyupagamya abhidhānābhidheyajñānajñeyādilakṣaṇam,",
    "T04canprasu:8581": " aśakya eva paramārtho deśayitum,",
    "T04canprasu:8582": " adeśitaśca na śakyo 'dhigantum,",
    "T04canprasu:8583": " anadhigamya ca paramārthaṃ na śakyaṃ nirvāṇamadhigantumiti pratipādayannāha-",
    "T04canprasu:8584": " vyavahāramanāśritya paramārtho na deśyate /",
    "T04canprasu:8585": " paramārthamanāgamya nirvāṇaṃ nādhigamyate // 10 //",
    "T04canprasu:8586": " tasmānnirvāṇādhigamopāyatvādavaśyameva yathāvasthitā saṃvṛtirādāvevābhyupeyā bhājanamiva salilārthineti // 10 //",
    "T04canprasu:8587": " tadevaṃ yaḥ saṃvṛtiparamārthalakṣaṇasatyadvayasya vyavasthāmapākṛtya śūnyatāṃ varṇayati,",
    "T04canprasu:8588": " taṃ tathāvidhaṃ pudgalam-",
    "T04canprasu:8589": " vināśayati durdṛṣṭā śūnyatā mandamedhasam /",
    "T04canprasu:8590": " sarpo yathā durgṛhīto vidyā vā duṣprasādhitā // 19 //",
    "T04canprasu:8591": " saṃvṛtisatyaṃ hi ajñānamātrasamutthāpitaṃ niḥsvabhāvaṃ buddhā tasya paramārthalakṣaṇāṃ śūnyatāṃ pratipadyamāno yogī nāntadvaye patati /",
    "T04canprasu:8592": " kiṃ tadāsīdyadidānīṃ nāstītyevaṃ pūrvaṃ bhāvasvabhāvānupalambhāt paścādapi nāstitāṃ na pratipadyate /",
    "T04canprasu:8593": " pratibimbākārāyāśca lokasaṃvṛterabādhanāt karmakarmaphaladharmādharmādikamapi na bādhate /",
    "T04canprasu:8594": " na cāpi paramārthaṃ bhāvasvabhāvatvena samāropayati /",
    "T04canprasu:8595": " niḥsvabhāvānāmeva padārthānāṃ karmaphalādidarśanāt sasvabhāvanāṃ cādarśanāt //",
    "T04canprasu:8596": " yastu evaṃ satyadvayavibhāgamapaśyan śūnyatāṃ saṃskārāṇāṃ paśyati,",
    "T04canprasu:8597": " sa śūnyatāṃ paśyan mumukṣurnāstitāṃ vā saṃskārāṇāṃ parikalpayed,",
    "T04canprasu:8598": " yadi vā śūnyatāṃ kāṃcidbhāvataḥ satīm,",
    "T04canprasu:8599": " tasyāścāśrayārthaṃ bhāvasvabhāvamapi parikalpayet /",
    "T04canprasu:8600": " ubhayathā cāsya durdṛṣṭā śūnyatā niyataṃ vināśayet /",
    "T04canprasu:8601": " kathaṃ kṛtvā?",
    "T04canprasu:8602": " yadi tāvatsarvamidaṃ śūnyaṃ sarvaṃ nāstīti parikalpayet,",
    "T04canprasu:8603": " tadāsya mithyādṛṣṭirāpadyate / yathoktam-",
    "T04canprasu:8604": " vināśayati durdṛṣṭo dharmo 'yamavipaścitam /",
    "T04canprasu:8605": " nāstitādṛṣṭisamale yasmādasminnimajjati //",
    "T04canprasu:8606": " atha sarvāpavādaṃ kartuṃ necchati,",
    "T04canprasu:8607": " tadā niyatamasya śūnyatāyāḥ pratikṣepa āpadyate- kathaṃ hi nāma amī bhāvāḥ sakalasurāsuranaralokairupalabhyamānā api śūnyā bhaviṣyanti?",
    "T04canprasu:8608": " tasmānna niḥsvabhāvārthaḥ śūnyatārthaḥ,",
    "T04canprasu:8609": " ityevaṃ pratikṣipya saddharmavyasanasaṃvartanīyena pāpakena karmaṇā niyatamapāyānvayāt /",
    "T04canprasu:8610": " yathoktamāryaratnāvalyām-",
    "T04canprasu:8611": " aparo 'pyasya durjñānānmūrkhaḥ paṇḍitamānikaḥ /",
    "T04canprasu:8612": " pratikṣepavinaṣṭātmā yātyavīcimadhomukhaḥ // iti /",
    "T04canprasu:8613": " evaṃ tāvadabhāvena gṛhyamāṇā śūnyatā grahītāraṃ vināśayati /",
    "T04canprasu:8614": " athāyaṃ bhāvena śūnyatāṃ parikalpayet,",
    "T04canprasu:8615": " tadāśrayāṇāṃ ca saṃskārāṇāmastitvam,",
    "T04canprasu:8616": " evamapi nirvāṇagāmini mārge vipratipannatvācchūnyatopadeśavihvalo jāyeta /",
    "T04canprasu:8617": " tadevaṃ bhāvarūpeṇāpi śūnyatā gṛhyamāṇā grahītāraṃ vināśayati //",
    "T04canprasu:8618": " nanu ca yadupakārakaṃ tadanyathā [kriyamāṇamakāloptamiva bījaṃ na phalāya kalpate,",
    "T04canprasu:8619": " kāloptaṃ ca mahate phalalābhāya jāyate,",
    "T04canprasu:8620": " evameva maṇimantrauṣadhādibhi] rgṛhyamāṇaḥ [sarpaḥ] mahāntaṃ dhanaskandhamāvahati śiromaṇigrahaṇāt,",
    "T04canprasu:8621": " tena ca vyālagrāhakāṇāṃ jīvikākalpanāt /",
    "T04canprasu:8622": " yathoddeśatiraskāreṇa (Pp_217)",
    "T04canprasu:8623": " tu gṛhyamāṇo grahītārameva vināśayati /",
    "T04canprasu:8624": " yathā ca yathopadeśaṃ prasādhitā vidyā sādhakamanugṛhṇāti,",
    "T04canprasu:8625": " upadeśaparibhraṣṭā tu sādhyamānā sādhakameva vināśayati,",
    "T04canprasu:8626": " evamihāpi yathopadeśaṃ śūnyatā mahatī vidyā sādhyamānā gṛhyamāṇā bhāvābhāvādigrāhatiraskāreṇa",
    "T04canprasu:8627": " madhyamayā pratipadā grahītāraṃ parameṇa jātijarāmaraṇādiduḥkhahutāśanaśamanaikarasena",
    "T04canprasu:8628": " nirupadhiśeṣanirvāṇajaladharadhārāvarṣamukhena yojayati /",
    "T04canprasu:8629": " yathopadeśaviśeṣavigamena tu gṛhyamāṇā niyataṃ yathoditena nyāyena grahītārameva vināśayati //",
    "T04canprasu:8630": " yataścaivaṃ śūnyatā durgṛhītā grahītāraṃ vināśayati,",
    "T04canprasu:8631": " mandaprajñaiśca aśakyā samyaggrahītum-",
    "T04canprasu:8632": " ataśca pratyudāvṛttaṃ cittaṃ deśayituṃ muneḥ /",
    "T04canprasu:8633": " dharmaṃ matvāsya dharmasya mandairduravagāhatām // 12 //",
    "T04canprasu:8634": " yasmādayaṃ śūnyatālakṣaṇo dharmo mandamedhasamalpaprajñaṃ sattvaṃ viparyāsagrahaṇādvināśayati,",
    "T04canprasu:8635": " ata eva asya dharmasya mandairduravagāhatāṃ matvā anuttarāṃ samyaksaṃbodhimabhisaṃbudhya sarvasattvadhātuṃ cāvalokya dharmasya cātigāmbhīryam,",
    "T04canprasu:8636": " saddharmaṃ deśayituṃ cittaṃ pratinivṛttaṃ munerbuddhasya bhagavato mahopāyajñānaviśeṣaśālinaḥ /",
    "T04canprasu:8637": " yathoktaṃ sūtre-",
    "T04canprasu:8638": " atha bhagavato 'cirābhisaṃbuddhasyaitadabhavat- adhigato mayā dharmo gambhīro gambhīrāvabhāso 'tarko 'tarkāvacaraḥ sūkṣmaḥ paṇḍitavijñavedanīyaḥ",
    "T04canprasu:8639": " sacettamahaṃ pareṣāmārocayeyam,",
    "T04canprasu:8640": " pare ca me na vibhāvayeyuḥ,",
    "T04canprasu:8641": " sa mama vighātaḥ syāt,",
    "T04canprasu:8642": " klamathaḥ syāt,",
    "T04canprasu:8643": " cetaso 'nudayaḥ syāt /",
    "T04canprasu:8644": " yannvahamekākyaraṇye pravivikte dṛṣṭadharmasukhavihāramanuprāpto vihareyam /",
    "T04canprasu:8645": " iti vistaraḥ // 12 //",
    "T04canprasu:8646": " tadevaṃ satyadvayāviparītavyavasthāmavijñāya-",
    "T04canprasu:8647": " śūnyatāyāmadhilayaṃ yaṃ punaḥ kurute bhavān /",
    "T04canprasu:8648": " doṣaprasaṅgo nāsmākaṃ sa śūnye nopapadyate // 13 //",
    "T04canprasu:8649": " yo 'yaṃ bhavatā mahān doṣaprasaṅgo 'smāsu prakṣiptaḥ-",
    "T04canprasu:8650": " yadi śūnyamidaṃ sarvamudayo nāsti na vyayaḥ /",
    "T04canprasu:8651": " ityādinā, sa yasmāt satyadvayavyavasthānabhijñena satā śūnyatāṃ śūnyatārthaṃ śūnyatāprayojanaṃ ca yathāvadabuddhā upakṣiptaḥ,",
    "T04canprasu:8652": " so 'smākaṃ śūnye śūnyatāvāde nopapadyate /",
    "T04canprasu:8653": " yataśca nopapadyate,",
    "T04canprasu:8654": " ato yaṃ bhavān doṣaprasaṅgaṃ śūnyatāyāmudbhāvayan śūnyatāyāmadhilayamadhikṣepaṃ nirākaraṇaṃ pratikṣepaṃ karoti,",
    "T04canprasu:8655": " so 'dhilayo 'smākaṃ nopapadyate /",
    "T04canprasu:8656": " abhāvārthaṃ hi śūnyatārthamadhyāropya prasaṅga udbhāvito bhavatā /",
    "T04canprasu:8657": " na ca vayamabhāvārthaṃ śūnyatārthaṃ vyācakṣmahe,",
    "T04canprasu:8658": " kiṃ tarhi pratītyasamutpādārtham /",
    "T04canprasu:8659": " ityato na yuktametat śūnyatādarśanadūṣaṇam // 13 //",
    "T04canprasu:8660": " na ca kevalaṃ yathoktadoṣaprasaṅgo 'smatpakṣe nāvatarati,",
    "T04canprasu:8661": " api khalu sarvameva satyādi vyavasthānaṃ sutarāmupapadyate iti pratipādayannāha-",
    "T04canprasu:8662": " sarvaṃ ca yujyate tasya śūnyatā yasya yujyate /",
    "T04canprasu:8663": " sarvaṃna yujyate tasya śūnyaṃ yasya na yujyate // 14 //",
    "T04canprasu:8664": " yasya hi sarvabhāvasvabhāvaśūnyateyaṃ yujyate,",
    "T04canprasu:8665": " tasya sarvametad yathopavarṇitaṃ yujyate /",
    "T04canprasu:8666": " kathaṃ kṛtvā?",
    "T04canprasu:8667": " yasmāt pratītyasamutpādaṃ hi vayaṃ śūnyateti vyācakṣmahe-",
    "T04canprasu:8668": " yaḥ pratyayairjāyati sa hyajāto na tasya utpādu svabhāvato 'sti /",
    "T04canprasu:8669": " yaḥ pratyayādhīnu sa śūnya ukto yaḥ śūnyatāṃ jānati so 'pramattaḥ //",
    "T04canprasu:8670": " iti gāthāvacanāt /",
    "T04canprasu:8671": " “śūnyāḥ sarvadharmā niḥsvabhāvayogena” iti prajñāpāramitābhidhānāt //",
    "T04canprasu:8672": " tasmādyasyeyaṃ śūnyatā yujyate rocate kṣamate,",
    "T04canprasu:8673": " tasya pratītyasamutpādo yujyate /",
    "T04canprasu:8674": " yasya pratītyasamutpādo yujyate,",
    "T04canprasu:8675": " tasya catvāryāryasatyāni yujyante /",
    "T04canprasu:8676": " kathaṃ kṛtvā?",
    "T04canprasu:8677": " yasmāt pratītyasamutpannaṃ hi duḥkhaṃ bhavati nāpratītyasamutpannam /",
    "T04canprasu:8678": " tacca niḥsvabhāvatvācchūnyam /",
    "T04canprasu:8679": " sati ca duḥkhe duḥkha samudayo duḥkhanirodho duḥkhanirodhagāminī ca pratipad yujyate /",
    "T04canprasu:8680": " tataśca duḥkhaparijñānaṃ samudayaprahāṇaṃ nirodhasākṣātkaraṇaṃ mārgabhāvanā ca yujyate /",
    "T04canprasu:8681": " sati ca duḥkhādisatyaparijñānādike phalāni yujyante /",
    "T04canprasu:8682": " satsu ca phaleṣu phalasthā yujyante /",
    "T04canprasu:8683": " satsu ca phalastheṣu pratipannakā yujyante /",
    "T04canprasu:8684": " satsu ca pratipannakaphalastheṣu saṃgho yujyate /",
    "T04canprasu:8685": " āryasatyānāṃ ca sadbhāve sati saddharmo 'pi yujyate /",
    "T04canprasu:8686": " sati ca saddharme saṃghe ca buddho 'pi yujyate /",
    "T04canprasu:8687": " tataśca trīṇyapi ratnāni yujyante /",
    "T04canprasu:8688": " laukikalokottarāśca padārthāḥ sarve viśeṣādhigamā yujyante /",
    "T04canprasu:8689": " dharmādharmaṃ tatphalaṃ sugatidurgatiḥ laukikāśca sarvasaṃvyavahārā yujyante / tadevam-",
    "T04canprasu:8690": " sarvaṃ ca yujyate tasya śūnyatā yasya yujyate /",
    "T04canprasu:8691": " yasya sarvabhāvasvabhāvaśūnyatā yujyate,",
    "T04canprasu:8692": " tasya sarvametad yathoditaṃ yujyate,",
    "T04canprasu:8693": " saṃpadyate ityarthaḥ /",
    "T04canprasu:8694": " yasya tu śūnyatā yathoditā na yujyate,",
    "T04canprasu:8695": " tasya pratītyasamutpādābhāvāt sarvaṃ na yujyate /",
    "T04canprasu:8696": " yathā ca na yujyate,",
    "T04canprasu:8697": " tathā vistareṇa pratipādayiṣyati // 14 //",
    "T04canprasu:8698": " tadevamāsmākīne supariśuddhatare sarvavyavasthāsu aviruddhe vyavasthite,",
    "T04canprasu:8699": " atisthūle atyāsanne tadviruddhe ca svakīye pakṣe doṣavati atimogho yathāvadavasthitau guṇadoṣāvapaśyan-",
    "T04canprasu:8700": " sa tvaṃ doṣānātmanīnānasmāsu paripātayan /",
    "T04canprasu:8701": " aśvamevābhiruḍhaḥ sannaśvamevāsi vismṛtaḥ // 15 //",
    "T04canprasu:8702": " yathā hi kaścid yamevāśvamārūḍhaḥ,",
    "T04canprasu:8703": " tameva vismṛtaḥ san,",
    "T04canprasu:8704": " tadapahāradoṣeṇa parānupālabhate,",
    "T04canprasu:8705": " evameva bhavān pratītyasamutpādalakṣaṇaśūnyatādarśanāśvamārūḍha eva atyantavikṣepāttamanupalambhamāno 'smān parivadati // 15 //",
    "T04canprasu:8706": " ke punaste parasya doṣāḥ,",
    "T04canprasu:8707": " yānanupalabhamānaḥ śūnyatāvādinameva upālabhate iti,",
    "T04canprasu:8708": " tān pratipādayannāha-",
    "T04canprasu:8709": " svabhāvādyadi bhāvānāṃ sadbhāvamanupaśyasi /",
    "T04canprasu:8710": " ahetupratyayān bhāvāṃstvamevaṃ sati paśyasi // 16 //",
    "T04canprasu:8711": " yadi tvaṃ svabhāvena vidyamānān bhāvān paśyasi,",
    "T04canprasu:8712": " tadā svabhāvasya hetupratyayanirapekṣatvāt ahetupratyayān avidyamānahetupratyayān padārthān bāhyādhyātmikabhedabhinnān nirhetukān tvamevaṃ sati paśyasi // 16 //",
    "T04canprasu:8713": " sati ca ahetukatvābhyupagame-",
    "T04canprasu:8714": " kāryaṃ ca kāraṇaṃ caiva kartāraṃ karaṇaṃ kriyām /",
    "T04canprasu:8715": " utpādaṃ ca nirodhaṃ ca phalaṃ ca pratibādhase // 17 //",
    "T04canprasu:8716": " kathaṃ kṛtvā?",
    "T04canprasu:8717": " yadīha ghaṭaḥ svabhāvato 'stīti parikalpayasi,",
    "T04canprasu:8718": " tadā asya svabhāvato vidyamānasya kiṃ mṛdādibhirhetupratyayaiḥ prayojanamiti teṣāmabhāvaḥ syāt /",
    "T04canprasu:8719": " nirhetukaṃ ca kāryaṃ ghaṭākhyaṃ nopapadyate /",
    "T04canprasu:8720": " asati cāsmiṃścakrādikasya karaṇasya,",
    "T04canprasu:8721": " kartuḥ kumbhakārasya ghaṭakaraṇakriyāyāścābhāvā dutpādanirodhayorabhāvaḥ /",
    "T04canprasu:8722": " asatoścotpādanirodhayoḥ kutaḥ phalam?",
    "T04canprasu:8723": " iti sasvabhāvābhyupagame sati sarvametat kāryādikaṃ pratibādhase /",
    "T04canprasu:8724": " tadevaṃ bhavataḥ sasvabhāvābhyupagame sati sarvameva na yujyate // 17 //",
    "T04canprasu:8725": " asmākaṃ tu bhāvasvabhāvaśūnyatāvādināṃ sarvametadupapadyate /",
    "T04canprasu:8726": " kiṃ kāraṇam?",
    "T04canprasu:8727": " yasmādvayam-",
    "T04canprasu:8728": " yaḥ pratītyasamutpādaḥ śūnyatāṃ tāṃ pracakṣmahe /",
    "T04canprasu:8729": " sā prajñaptirupādāya pratipatsaiva madhyamā // 18 //",
    "T04canprasu:8730": " yo 'yaṃ pratītyasamutpādo hetupratyayānapekṣya aṅkuravijñānādīnāṃ prādurbhāvaḥ,",
    "T04canprasu:8731": " sa svabhāve nānutpādaḥ /",
    "T04canprasu:8732": " yaśca svabhāvenānutpādo bhāvānāṃ sā śūnyatā /",
    "T04canprasu:8733": " yathā bhagavatoktam-",
    "T04canprasu:8734": " yaḥ pratyatyairjāyati sa hyajāto na tasya utpādu svabhāvato 'sti /",
    "T04canprasu:8735": " yaḥ pratyayādhīnu sa śūnya ukto yaḥ śūnyatāṃ jānati so 'pramattaḥ // iti /",
    "T04canprasu:8736": " tathā āryalaṅkāvatāre- “svabhāvānutpattiṃ saṃdhāya mahāmate sarvadharmāḥ śūnyā iti mayā deśitāḥ” //",
    "T04canprasu:8737": " iti vistareṇoktam //",
    "T04canprasu:8738": " dvayardhaśatikāyām- “śūnyāḥ sarvadharmā niḥsvabhāvayogena” // iti //",
    "T04canprasu:8739": " yā ceyaṃ svabhāvaśūnyatā sā prajñaptirupādāya,",
    "T04canprasu:8740": " saiva śūnyatā upādāya prajñaptiriti vyavasthāpyate /",
    "T04canprasu:8741": " cakrādīnyupādāya rathāṅgāni rathaḥ prajñapyate /",
    "T04canprasu:8742": " tasya yā svāṅgānyupādāya prajñaptiḥ, sā (Pp_220)",
    "T04canprasu:8743": " svabhāvenānutpattiḥ,",
    "T04canprasu:8744": " yā ca svabhāvenānutpattiḥ, sā śūnyatā /",
    "T04canprasu:8745": " saiva svabhāvānutpattilakṣaṇā śūnyatā madhyamā pratipaditi vyavasthāpyate /",
    "T04canprasu:8746": " yasya hi svabhāvenānutpattiḥ,",
    "T04canprasu:8747": " tasya astitvābhāvaḥ,",
    "T04canprasu:8748": " svabhāvena cānutpannasya vigamābhāvānnāstitvābhāva iti /",
    "T04canprasu:8749": " ato bhāvābhāvāntadvayarahitatvāt sarvasvabhāvānutpattilakṣaṇā śūnyatā madhyamā pratipat,",
    "T04canprasu:8750": " madhyamo mārga ityucyate /",
    "T04canprasu:8751": " tadevaṃ pratītyasamutpādasyaivaitā viśeṣa saṃjñāḥ- śūnyatā,",
    "T04canprasu:8752": " upādāya prajñaptiḥ,",
    "T04canprasu:8753": " madhyamā pratipad iti // 18 //",
    "T04canprasu:8754": " vicāryamāṇaśca sarvathā-",
    "T04canprasu:8755": " apratītya samutpanno dharmaḥ kaścinna vidyate /",
    "T04canprasu:8756": " yasmāttasmādaśūnyo hi dharmaḥ kaścinna vidyate // 19 //",
    "T04canprasu:8757": " yo hi apratītyasamutpanno dharmaḥ,",
    "T04canprasu:8758": " sa na saṃvidyate /",
    "T04canprasu:8759": " yathoktaṃ śatake-",
    "T04canprasu:8760": " apratītyāstitā nāsti kadācitkasyacitkvacit /",
    "T04canprasu:8761": " na kadācitkvacitkaścidvidyate tena śāśvataḥ //",
    "T04canprasu:8762": " ākāśādīni kalpyante nityānīti pṛthagjanaiḥ /",
    "T04canprasu:8763": " laukikenāpi teṣvarthānna paśyanti vicakṣaṇāḥ // iti /",
    "T04canprasu:8764": " uktaṃ ca bhagavatā-",
    "T04canprasu:8765": " pratītya dharmānadhigacchate vidū na cāntadṛṣṭīya karoti niśrayam /",
    "T04canprasu:8766": " sahetu sapratyaya dharma jānati ahetu apratyaya nāsti dharmatā //",
    "T04canprasu:8767": " evam-",
    "T04canprasu:8768": " apratītya samutpanno dharmaḥ kaścinna vidyate /",
    "T04canprasu:8769": " apratīsamutpannaśca śūnyaḥ /",
    "T04canprasu:8770": " tasmādaśūnyo dharmo nāsti /",
    "T04canprasu:8771": " yata etadevam,",
    "T04canprasu:8772": " ato 'smākaṃ sarvadharmāścaśūnyāḥ,",
    "T04canprasu:8773": " na ca paroktadoṣaprasaṅgaḥ // 19 //",
    "T04canprasu:8774": " bhavatastu sasvabhāvavādinaḥ-",
    "T04canprasu:8775": " yadyaśūnyamidaṃ sarvamudayo nāsti na vyayaḥ /",
    "T04canprasu:8776": " tadā niyatamudayavyayayorabhāve sati-",
    "T04canprasu:8777": " caturṇāmāryasatyānāmabhāvaste prasajyate // 20 //",
    "T04canprasu:8778": " kiṃ kāraṇam? yasmāt-",
    "T04canprasu:8779": " apratītya samutpannaṃ kuto duḥkhaṃ bhaviṣyati /",
    "T04canprasu:8780": " anityamuktaṃ duḥkhaṃ hi tatsvābhāvye na vidyate // 21 //",
    "T04canprasu:8781": " yaddhi sasvabhāvam,",
    "T04canprasu:8782": " na tatpratītyotpadyate /",
    "T04canprasu:8783": " yacca apratītya samutpannam,",
    "T04canprasu:8784": " na tadanityaṃ bhavati /",
    "T04canprasu:8785": " na hi gaganakusumamavidyamānamanityam /",
    "T04canprasu:8786": " anityaṃ ca duḥkhamuktaṃ bhavagatā- yadanityaṃ tadduḥkhamiti /",
    "T04canprasu:8787": " tathā ca śatakaśāstre-",
    "T04canprasu:8788": " anityasya dhruvā pīḍā pīḍā yasya na tatsukham /",
    "T04canprasu:8789": " tasmādanityaṃ yatsarvaṃ duḥkhaṃ taditi jāyate // iti /",
    "T04canprasu:8790": " yacca anityaṃ svābhāvye sasvabhāvatve 'bhyupagamyamāne bhāvānām,",
    "T04canprasu:8791": " tanna vidyata iti // 21 //",
    "T04canprasu:8792": " evaṃ tāvat sasvabhāvatve sati bhāvānāṃ duḥkhaṃ na yujyate /",
    "T04canprasu:8793": " na ca kevalaṃ duḥkhameva na yujyate,",
    "T04canprasu:8794": " sati sasvabhāvābhyupagame samudayo 'pi na yujyate iti pratipādayannāha-",
    "T04canprasu:8795": " svabhāvato vidyamānaṃ kiṃ punaḥ samudeṣyate /",
    "T04canprasu:8796": " tasmātsamudayo nāsti śūnyatāṃ pratibādhataḥ // 22/",
    "T04canprasu:8797": " iha samudetyasmādduḥkhamiti duḥkhasya hetu [taḥ] samudaya ityucyate /",
    "T04canprasu:8798": " tadasya duḥkhasya śūnyatāṃ pratibādhamānasya sasvabhāvaṃ duḥkhamabhyupagacchataḥ tasya punarutpādavaiyarthyāt taddhetukalpanāvaiyarthyameva,",
    "T04canprasu:8799": " ityevaṃ śūnyatāṃ pratibādhamānasya samudayo 'pi bhavato na yujyate // 22 //",
    "T04canprasu:8800": " svābhāvikameva duḥkhamabhyupagacchato duḥkhanirodho 'pi na yujyate iti pratipādayannāha-",
    "T04canprasu:8801": " na nirodhaḥ svabhāvena sato duḥkhasya vidyate /",
    "T04canprasu:8802": " svabhāvaparyavasthānānnirodhaṃ pratibādhase // 23 //",
    "T04canprasu:8803": " yadi hi svabhāvato duḥkhaṃ syāt,",
    "T04canprasu:8804": " tadā svabhāvasyānapāyitvāt kuto 'sya nirodhatvamiti?",
    "T04canprasu:8805": " evaṃ svabhāvaparyavasthānāt svabhāvaṃ gṛhītvā pratyavatiṣṭhamāno duḥkhanirodhamapi pratibādhase // 23 //",
    "T04canprasu:8806": " idānīmāryamārgo 'pi sasvabhāvavādino yathā nopapadyate tathā pratipādayannāha-",
    "T04canprasu:8807": " svābhāvye sati mārgasya bhāvanā nopapadyate /",
    "T04canprasu:8808": " athāsau bhāvyate mārgaḥ svābhāvyaṃ te na vidyate // 24 //",
    "T04canprasu:8809": " yadi hi sasvabhāvā bhāvā bhaveyuḥ,",
    "T04canprasu:8810": " tadā mārgo 'pi sasvabhāva eveti kṛtvā abhāvita evāsāvasti /",
    "T04canprasu:8811": " tasya kiṃ punarbhāvanayeti? evam-",
    "T04canprasu:8812": " svābhāvye sati mārgasya bhāvanā nopapadyate /",
    "T04canprasu:8813": " atha asya mārgasya bhāvanā abhyupagamyate bhavatā,",
    "T04canprasu:8814": " evaṃ tarhi svabhāvatā āryamārgasya na syāt,",
    "T04canprasu:8815": " kāryatvādityabhiprāyaḥ // 24 //",
    "T04canprasu:8816": " api ca- duḥkhasya nirodhaprāptyarthaṃ samudayasya ca prahāṇārthaṃ bhāvanā mārgasyeṣyate /",
    "T04canprasu:8817": " pūrvoktena tu nyāyena sasvabhāvavādino bhavataḥ-",
    "T04canprasu:8818": " yadā duḥkhaṃ samudayo nirodhaśca na vidyate /",
    "T04canprasu:8819": " mārgo duḥkhanirodhatvāt katamaḥ prāpayiṣyati // 25 //",
    "T04canprasu:8820": " nāstyeva asau duḥkhanirodhaḥ,",
    "T04canprasu:8821": " yannirodhānmārgo bhāvitaḥ san prāpayiṣyati /",
    "T04canprasu:8822": " tasmādāryamārgo 'pyevaṃ nopapadyata iti /",
    "T04canprasu:8823": " evaṃ sasvabhāvavādinaḥ caturṇāmāryasatyānāmabhāvaḥ prāpnoti // 25 //",
    "T04canprasu:8824": " idānīṃ duḥkhādiparijñānādikamapi yathā parasya na saṃbhavati,",
    "T04canprasu:8825": " tathā pratipādayannāha-",
    "T04canprasu:8826": " svabhāvenāparijñānaṃ yadi tasya punaḥ katham /",
    "T04canprasu:8827": " parijñānaṃ nanu kila svabhāvaḥ samavasthitaḥ // 26 //",
    "T04canprasu:8828": " yadi pūrvaṃ duḥkhamaparijñātasvabhāvaṃ tat paścāt parijñāyata iti kalpyate,",
    "T04canprasu:8829": " tadayuktam /",
    "T04canprasu:8830": " kiṃ kāraṇam?",
    "T04canprasu:8831": " yasmānnanu kila svabhāvaḥ samavasthitaḥ /",
    "T04canprasu:8832": " yo hi svabhāvaḥ,",
    "T04canprasu:8833": " sa kila loke samavasthitaḥ,",
    "T04canprasu:8834": " naivānyathātvamāpadyate,",
    "T04canprasu:8835": " vahnerauṣṇyavat /",
    "T04canprasu:8836": " yadā ca svabhāvasyānyathātvaṃ nāsti,",
    "T04canprasu:8837": " tadā pūrvamaparijñātasvabhāvasya duḥkhasya paścādapi parijñānaṃ nopapadyata iti /",
    "T04canprasu:8838": " ato duḥkhaparijñānamapi na saṃbhavati // 26 //",
    "T04canprasu:8839": " yadā caitadduḥkhaparijñānamapi na saṃbhavati, tadā-",
    "T04canprasu:8840": " prahāṇasākṣātkaraṇe bhāvanā caivameva te /",
    "T04canprasu:8841": " parijñāvanna yujyante catvāryapi phalāni ca // 27 //",
    "T04canprasu:8842": " yadetat samudayasya prahāṇaṃ nirodhasya ca sākṣātkaraṇam,",
    "T04canprasu:8843": " te ete dve prahāṇasākṣātkaraṇe yā ca mārgasya bhāvanā, eṣāpi /",
    "T04canprasu:8844": " evameva te duḥkhaparijñānāsaṃbhavānna yujyante /",
    "T04canprasu:8845": " samudayasya svabhāvenāprahīṇasya svabhāvasyānapāyitvāt paścādapi prahāṇaṃ nopapadyate /",
    "T04canprasu:8846": " evaṃ bhāvanāsākṣātkaraṇe 'pi yojyam /",
    "T04canprasu:8847": " na ca kevalaṃ parijñānādikameva na saṃbhavati sasvabhāvavāde, api ca-",
    "T04canprasu:8848": " parijñāvanna yujyante catvāryapi phalāni ca /",
    "T04canprasu:8849": " yathā svabhāvenāparijñātasya duḥkhasya parijñānaṃ na yuktam,",
    "T04canprasu:8850": " evaṃ svabhāvenāvidyamānasya pūrvaṃ srotaāpattiphalasya paścādastitvaṃ na saṃbhavati /",
    "T04canprasu:8851": " yathā srotaāpattiphalasya,",
    "T04canprasu:8852": " evaṃ sakṛdāgāmyanāgāmyarhatphalānāmabhāvo veditavyaḥ // 27 //",
    "T04canprasu:8853": " na ca kevalametāni phalāni parijñāvanna yujyante,",
    "T04canprasu:8854": " kiṃ tarhi adhigamo 'pyeṣāṃ na yujyata iti pratipādayannāha-",
    "T04canprasu:8855": " svabhāvenānadhigataṃ yatphalaṃ tatpunaḥ katham /",
    "T04canprasu:8856": " śakyaṃ samadhigantuṃ syātsvabhāvaṃ parigṛhṇataḥ // 28 //",
    "T04canprasu:8857": " svabhāvasyāvijahanaprakṛtikatvādbhāvasvabhāvavādamabhyupagacchataḥ pūrvamanadhigatasvabhāvānāṃ paścādapyadhigamo nopapadyate // 28 //",
    "T04canprasu:8858": " tataśca-",
    "T04canprasu:8859": " phalābhāve phalasthā no na santi pratipannakāḥ /",
    "T04canprasu:8860": " saṃgho nāsti na cetsanti te 'ṣṭau puruṣapudgalāḥ // 29 //",
    "T04canprasu:8861": " abhāvāccāryasatyānāṃ saddharmo 'pi na vidyate /",
    "T04canprasu:8862": " dharme cāsati saṃghe ca kathaṃ buddho bhaviṣyati // 30 //",
    "T04canprasu:8863": " anayośca ślokayoḥ pūrvavadevārtho veditavyaḥ // 29-30 //",
    "T04canprasu:8864": " api ca- sasvabhāvābhyupagame sati-",
    "T04canprasu:8865": " apratītyāpi bodhiṃ ca tava buddhaḥ prasajyate /",
    "T04canprasu:8866": " apratītyāpi buddhaṃ ca tava bodhiḥ prasajyate // 31 //",
    "T04canprasu:8867": " yadi hi svabhāvato buddho nāma kaścid bhāvaḥ syāt,",
    "T04canprasu:8868": " sa bodhiṃ sarvajñajñānamapratītyāpi anapekṣyāpi syāt /",
    "T04canprasu:8869": " akṛtrimaḥ svabhāvo hi nirapekṣaḥ paratra ca /",
    "T04canprasu:8870": " iti vacanāt /",
    "T04canprasu:8871": " tathā vināpi buddhena bodhiḥ syāt,",
    "T04canprasu:8872": " anapekṣyāpi buddhaṃ nirāśrayā bodhiḥ syāt // 31 //",
    "T04canprasu:8873": " kiṃ cānyat-",
    "T04canprasu:8874": " yaścābuddhaḥ svabhāvena sa bodhāya ghaṭannapi /",
    "T04canprasu:8875": " na bodhisattvacaryāyāṃ bodhiṃ te 'dhigamiṣyati // 32 //",
    "T04canprasu:8876": " iha hi buddhatvātpūrvamabuddhasvabhāvasya sataḥ pudgalasya satyāmapi bodhisattvacaryāyāṃ bodhyarthaṃ ghaṭamānasyāpi naiva bodhiḥ syāt,",
    "T04canprasu:8877": " abuddhasvabhāvasya vyāvartayitumaśakyatvāt // 32 //",
    "T04canprasu:8878": " kiṃ cānyat-",
    "T04canprasu:8879": " na ca dharmamadharmaṃ vā kaścijjātu kariṣyati /",
    "T04canprasu:8880": " kimaśūnyasya kartavyaṃ svabhāvaḥ kriyate na hi // 33 //",
    "T04canprasu:8881": " sati hi svabhāvavādābhyupagame dharmādharmayoḥ karaṇaṃ nopapadyate /",
    "T04canprasu:8882": " kiṃ hi aśūnyasya kartavyam?",
    "T04canprasu:8883": " na hi svabhāvasyāśūnyasya kāraṇamupapadyate vidyamānatvāt // 33 //",
    "T04canprasu:8884": " kiṃ cānyat-",
    "T04canprasu:8885": " vinā dharmamadharmaṃ ca phalaṃ hi tava vidyate /",
    "T04canprasu:8886": " dharmādharmanimittaṃ ca phalaṃ tava na vidyate // 34 //",
    "T04canprasu:8887": " yadetaddharmādharmanimittakamiṣṭāniṣṭaphalam,",
    "T04canprasu:8888": " yadi tat svabhāvato 'sti,",
    "T04canprasu:8889": " tad vināpi dharmādharmābhyāṃ syāt /",
    "T04canprasu:8890": " yadā ca vinā dharmādharmaṃ phalaṃ tavāsti,",
    "T04canprasu:8891": " tadā dharmādharmajaṃ phalaṃ tava na saṃbhavati /",
    "T04canprasu:8892": " dharmādharmopārjanavaiyarthyaṃ syāt,",
    "T04canprasu:8893": " dharmādharmanimittaṃ ca phalaṃ tava na vidyate / iti /",
    "T04canprasu:8894": " atha dharmādharmanimittakaṃ phalaṃ bhavatīti parikalpyate,",
    "T04canprasu:8895": " na tarhi tatphalamaśūnyamiti pratipādayannāha-",
    "T04canprasu:8896": " dharmādharmanimittaṃ vā yadi te vidyate phalam /",
    "T04canprasu:8897": " dharmādharmasamutpannamaśūnyaṃ te kathaṃ phalam // 35 //",
    "T04canprasu:8898": " śūnyamevaitat,",
    "T04canprasu:8899": " pratītyasamutpannatvāt,",
    "T04canprasu:8900": " pratibimbavat,",
    "T04canprasu:8901": " ityabhiprāyaḥ // 35 //",
    "T04canprasu:8902": " api ca / sarva eva hyete 'gaccha,",
    "T04canprasu:8903": " kuru,",
    "T04canprasu:8904": " paca,",
    "T04canprasu:8905": " paṭha,",
    "T04canprasu:8906": " tiṣṭha'; ityevamādayo laukikā vyavahārāḥ pratītyasamutpannāḥ /",
    "T04canprasu:8907": " tān yadi sasvabhāvānicchati bhavān,",
    "T04canprasu:8908": " tadā bhavatā pratītyasamutpādo bādhito bhavati /",
    "T04canprasu:8909": " tadbādhanācca sarva eva laukikā vyavahārā bādhitā bhavantīti pratipādayannāha-",
    "T04canprasu:8910": " sarvasaṃvyavahārāṃśca laukikān pratibādhase /",
    "T04canprasu:8911": " yatpratītyasamutpādaśūnyatāṃ pratibādhase // 36 //",
    "T04canprasu:8912": " yacchabdaḥ kriyāviśeṣaṇam /",
    "T04canprasu:8913": " yadbādhase ityanena saṃbadhyate // 36 //",
    "T04canprasu:8914": " kiṃ cānyat-",
    "T04canprasu:8915": " na kartavyaṃ bhavetkiṃcidanārabdhā bhavetkriyā /",
    "T04canprasu:8916": " kārakaḥ syādakurvāṇaḥ śūnyatāṃ pratibādhataḥ // 37 //",
    "T04canprasu:8917": " yadi hi svarūpaśūnyāḥ padārthā na bhaveyuḥ,",
    "T04canprasu:8918": " sasvabhāvā eva bhaveyuḥ,",
    "T04canprasu:8919": " tadā svabhāvasya vidyamānatvānna kenacit kasyacit kiṃcit kartavyaṃ syāt /",
    "T04canprasu:8920": " na hi nabhaso 'nāvaraṇatvaṃ kenacit kriyate /",
    "T04canprasu:8921": " akriyamāṇā ca kriyā syāt /",
    "T04canprasu:8922": " kriyāṃ cākurvāṇasya kārakatvaṃ syāt /",
    "T04canprasu:8923": " na caitadevamiti /",
    "T04canprasu:8924": " tasmānnāśūnyāḥ padārthāḥ // 37 //",
    "T04canprasu:8925": " kiṃ cānyat-",
    "T04canprasu:8926": " ajātamaniruddhaṃ ca kūṭasthaṃ ca bhaviṣyati /",
    "T04canprasu:8927": " vicitrābhiravasthābhiḥ svabhāve rahitaṃ jagat // 38 //",
    "T04canprasu:8928": " [vicitrābhiravasthāmiḥ svabhāvaracitaṃ svabhāvenaiva racitamapratītyasamutpannaṃ jagat svabhāvaśūnyavādinām /",
    "T04canprasu:8929": " ] svabhāvenaiva yadi bhāvāḥ [sasvabhāvāḥ] syuḥ,",
    "T04canprasu:8930": " tadā svabhāvasyākṛtrimatvādavyāvartanatvācca sarvamidaṃ jagadajātamaniruddhaṃ ca syāt /",
    "T04canprasu:8931": " ajātāniruddhatvājjagat kūṭasthaṃ syāt /",
    "T04canprasu:8932": " hetupratyayānapekṣaṃ vicitrābhiravasthābhī rahitamapratītyasamutpannaṃ jagadaśūnyavādināṃ syāt /",
    "T04canprasu:8933": " yathoktaṃ pitāputrasamāgame-",
    "T04canprasu:8934": " syādyadi kiṃcidaśūnyaṃ na vadejjinu tasya vyākaraṇam /",
    "T04canprasu:8935": " tathāhi sthitaṃ tat svake svake bhāve /",
    "T04canprasu:8936": " kūṭasthamavikāraṃ na tasya vṛddhirna parihāṇiḥ // iti //",
    "T04canprasu:8937": " tathā āryahastikakṣyasūtre-",
    "T04canprasu:8938": " yadi koci dharmāṇa bhavetsvabhāvaḥ tatraiva gaccheya jinaḥ saśrāvakaḥ /",
    "T04canprasu:8939": " kūṭasthadharmāṇa siyā na nirvṛtī na niṣprapañco bhavi jātu paṇḍitaḥ // iti // 38 //",
    "T04canprasu:8940": " na ca kevalaṃ sasvabhāvavādābhyupagame laukikā eva vyavahārā nopapadyante,",
    "T04canprasu:8941": " api ca lokottarā eva [api?",
    "T04canprasu:8942": " ] nopapadyante iti pratipādayannāha-",
    "T04canprasu:8943": " asaṃprāptasya ca prāptirduḥkhaparyantakarma ca /",
    "T04canprasu:8944": " sarvakleśaprahāṇaṃ ca yadyaśūnyaṃ na vidyate // 39 //",
    "T04canprasu:8945": " yadi hi aśūnyaṃ sasvabhāvaṃ sarvametat syāt,",
    "T04canprasu:8946": " tadā yadasaṃprāptaṃ tadasaṃprāptameva,",
    "T04canprasu:8947": " iti asaṃprāptasya ca phalasya prāptirna syāt /",
    "T04canprasu:8948": " tadā duḥkhaparyantakāraṇaṃ ca pūrvaṃ nābhūditi sāṃpratamapi na syāt /",
    "T04canprasu:8949": " sarveṣāṃ ca kleśānāṃ pūrvaṃ prahāṇaṃ nābhūditi paścādapi prahāṇaṃ na syāt // 39 //",
    "T04canprasu:8950": " tadevaṃ yasmāt sasvabhāvavādābhyupagame sati sarvametanna yujyate, ataḥ-",
    "T04canprasu:8951": " yaḥ pratītyasamutpādaṃ paśyatīdaṃ sa paśyati /",
    "T04canprasu:8952": " duḥkhaṃ samudayaṃ caiva nirodhaṃ mārgameva ca // 40 //",
    "T04canprasu:8953": " yo hi sarvadharmapratītyasamutpādalakṣaṇāṃ svabhāvaśūnyatāṃ samyak paśyati,",
    "T04canprasu:8954": " sa catvāri āryasatyāni paśyati yathābhūtāni tattvataḥ /",
    "T04canprasu:8955": " yathoktamāryamañjuśrīparipṛcchāyām-",
    "T04canprasu:8956": " yena mañjuśrīranutpādaḥ sarvadharmāṇāṃ dṛṣṭaḥ,",
    "T04canprasu:8957": " tena duḥkhaṃ parijñātam /",
    "T04canprasu:8958": " yena nāstitā sarvadharmāṇāṃ dṛṣṭā,",
    "T04canprasu:8959": " tasya samudayaḥ prahīṇaḥ /",
    "T04canprasu:8960": " yena atyantaparinirvṛtāḥ sarvadharmā dṛṣṭāḥ,",
    "T04canprasu:8961": " tena nirodhaḥ sākṣātkṛtaḥ /",
    "T04canprasu:8962": " yena mañjuśrīrabhāvaḥ sarvadharmāṇāṃ dṛṣṭaḥ,",
    "T04canprasu:8963": " tena mārgo bhāvitaḥ //",
    "T04canprasu:8964": " iti vistaraḥ //",
    "T04canprasu:8965": " uktaṃ ca āryadhyāyitamuṣṭisūtre-",
    "T04canprasu:8966": " atha khalu bhagavān mañjuśriyaṃ kumārabhūtametadavocat- caturṇā mañjuśrīrāryasatyānāṃ",
    "T04canprasu:8967": " yathābhūtādarśanāccaturbhirviparyāsairviparyastacittāḥ sattvā evabhimamabhūtaṃ saṃsāraṃ nātikrāmanti /",
    "T04canprasu:8968": " evamukte mañjuśrīḥ kumārabhūto bhagavantametadavocat- deśayatu bhagavān kasyopalambhataḥ sattvāḥ saṃsāraṃ nātikrāmanti?",
    "T04canprasu:8969": " bhagavānāha- ātmātmīyopalambhato mañjuśrīḥ sattvāḥ saṃsāraṃ nātikrāmanti /",
    "T04canprasu:8970": " tat kasya hetoḥ?",
    "T04canprasu:8971": " yo hi mañjuśrīrātmānaṃ paraṃ ca samanupaśyati,",
    "T04canprasu:8972": " tasya karmābhisaṃskārā bhavanti /",
    "T04canprasu:8973": " bālo mañjuśrīraśrutavān pṛthagjano 'tyantaparinirvṛtān sarvadharmānaprajānānaḥ ātmānaṃ paraṃ ca upalabhate,",
    "T04canprasu:8974": " upalabhya abhiniviśate,",
    "T04canprasu:8975": " abhiniviṣṭaḥ san rajyate duṣyate muhyate /",
    "T04canprasu:8976": " sa rakto duṣṭo mūḍhaḥ san trividhaṃ karma abhisaṃskaroti kāyena vācā manasā /",
    "T04canprasu:8977": " saḥ asatsamāropeṇa vikalpayati- ahaṃ raktaḥ,",
    "T04canprasu:8978": " ahaṃ duṣṭaḥ,",
    "T04canprasu:8979": " ahaṃ mūḍhaḥ iti /",
    "T04canprasu:8980": " tasya tathāgataśāsane pravrajitasya evaṃ bhavati- ahaṃ śīlavān,",
    "T04canprasu:8981": " ahaṃ brahmacārī,",
    "T04canprasu:8982": " saṃsāraṃ samatikrāmiṣyāmi,",
    "T04canprasu:8983": " ahaṃ nirvāṇamanuprāpsyāmi,",
    "T04canprasu:8984": " ahaṃ duḥkhebhyo mokṣyāmi /",
    "T04canprasu:8985": " sa kalpayati- ime dharmāḥ kuśalāḥ,",
    "T04canprasu:8986": " ime dharmā akuśalā iti,",
    "T04canprasu:8987": " ime dharmāḥ prahātavyāḥ,",
    "T04canprasu:8988": " ime dharmāḥ sākṣātkartavyāḥ,",
    "T04canprasu:8989": " duḥkhaṃ parijñātavyam,",
    "T04canprasu:8990": " samudayaḥ prahātavyaḥ,",
    "T04canprasu:8991": " nirodhaḥ sākṣātkartavyaḥ,",
    "T04canprasu:8992": " mārgo bhāvayitavyaḥ /",
    "T04canprasu:8993": " sa kalpayati anityāḥ sarvasaṃskārāḥ,",
    "T04canprasu:8994": " ādīptāḥ sarvasaṃskārāḥ /",
    "T04canprasu:8995": " yannvahaṃ sarvasaṃskārebhyaḥ palāyeyam /",
    "T04canprasu:8996": " tasyaiva mavekṣamāṇasya utpadyate nirvitsahagato manasikāraḥ animittapurogataḥ /",
    "T04canprasu:8997": " tasyaivaṃ bhavati- eṣā sā duḥkhaparijñā,",
    "T04canprasu:8998": " yeyameṣāṃ dharmāṇāṃ parijñā /",
    "T04canprasu:8999": " tasyaivaṃ bhavati- yannvahaṃ samudayaṃ prajaheyam /",
    "T04canprasu:9000": " sa sarvadharmebhya artīyate jehrīyate vitarati vijugupsate uttrasyati saṃtrasyati saṃtrāsamāpadyate /",
    "T04canprasu:9001": " tasyaivaṃ bhavati- iyameṣāṃ dharmāṇāṃ sākṣātkriyā,",
    "T04canprasu:9002": " idaṃ samudayaprahāṇam,",
    "T04canprasu:9003": " yadidamebhyo dharmebhyo 'rtīyanā /",
    "T04canprasu:9004": " tasyaivaṃ bhavati- nirodhaḥ sākṣātkartavyaḥ /",
    "T04canprasu:9005": " samudayaṃ kalpayitvā nirodhaṃ saṃjānāti /",
    "T04canprasu:9006": " tasyaivaṃ (Pp_226)",
    "T04canprasu:9007": " bhavati- eṣā sā nirodhasākṣātkriyā /",
    "T04canprasu:9008": " tasyaivaṃ bhavati- yannūnamahaṃ mārgaṃ bhāvayeyam /",
    "T04canprasu:9009": " sa eko rahogatastān dharmān manasi kurvan śamathaṃ pratilabhate /",
    "T04canprasu:9010": " tasya tena nirvitsahagatena manasikāreṇa śamatha utpadyate /",
    "T04canprasu:9011": " tasya sarvadharmeṣu cittaṃ na pralīyate prativahati pratyudāvartate /",
    "T04canprasu:9012": " tebhyaścārtīyate jehrīyate,",
    "T04canprasu:9013": " anabhinandanācittaṃ samutpadyate /",
    "T04canprasu:9014": " tasyaivaṃ bhavati- mukto 'smi sarvaduḥkhebhyaḥ,",
    "T04canprasu:9015": " na mama bhūyaḥ uttariṃ kiṃcitkaraṇīyam,",
    "T04canprasu:9016": " arhannasmītyātmānaṃ saṃjānāti /",
    "T04canprasu:9017": " sa maraṇakālasamaye utpattimātmano deveṣu paśyati /",
    "T04canprasu:9018": " tasya kāṅkṣā vicikitsā ca bhavati buddhabodhau /",
    "T04canprasu:9019": " sa vicikitsāmāpatitaḥ kālagato mahānirayeṣu prapatati /",
    "T04canprasu:9020": " tatkasya hetoḥ?",
    "T04canprasu:9021": " yathāpīdamanutpannān sarvadharmān vikalpayitvā tathāgate vicikitsāṃ vimatimutpādayati //",
    "T04canprasu:9022": " atha khalu mañjuśrīḥ kumārabhūto bhagavantametadavocat- kathaṃ punarbhagavan catvāri āryasatyāni draṣṭavyāni?",
    "T04canprasu:9023": " bhagavānāha- yena mañjuśrīranutpannāḥ sarvadharmā dṛṣṭāḥ,",
    "T04canprasu:9024": " tena duḥkhaṃ parijñātam /",
    "T04canprasu:9025": " yena asamutthitāḥ sarvadharmā dṛṣṭāḥ,",
    "T04canprasu:9026": " tasya samudayaḥ prahīṇaḥ /",
    "T04canprasu:9027": " yena atyantaparinirvṛtāḥ sarvadharmā dṛṣṭāḥ,",
    "T04canprasu:9028": " tena nirodhaḥ sākṣātkṛtaḥ /",
    "T04canprasu:9029": " yena atyantaśūnyāḥ sarvadharmā dṛṣṭāḥ,",
    "T04canprasu:9030": " tena mārgo bhāvitaḥ /",
    "T04canprasu:9031": " yena mañjuśrīrevaṃ catvāri āryasatyāni dṛṣṭāni,",
    "T04canprasu:9032": " sa na kalpayati- ime dharmāḥ kuśalāḥ,",
    "T04canprasu:9033": " ime dharmā akuśalāḥ,",
    "T04canprasu:9034": " ime dharmāḥ prahātavyāḥ,",
    "T04canprasu:9035": " ime dharmāḥ sākṣātkartavyāḥ,",
    "T04canprasu:9036": " duḥkhaṃ parijñātavyam,",
    "T04canprasu:9037": " samudayaḥ prahātavyaḥ,",
    "T04canprasu:9038": " nirodhaḥ sākṣātkartavyaḥ,",
    "T04canprasu:9039": " mārgo bhāvayitavyaḥ iti /",
    "T04canprasu:9040": " tat kasya hetoḥ?",
    "T04canprasu:9041": " tathāhi sa taṃ dharmaṃ na samanupaśyati nopalabhate yaṃ parikalpayet /",
    "T04canprasu:9042": " bālapṛthagjanāstvetān dharmān kalpayanto rajyanti ca dviṣyanti ca muhyanti ca /",
    "T04canprasu:9043": " sa na kaṃciddharmamāvyūhati nirvyūhati /",
    "T04canprasu:9044": " tasyaivamanāvyūhato 'nirvyūhatastraidhātuke cittaṃ na sajjati /",
    "T04canprasu:9045": " ajātaṃ sarvatraidhātukaṃ samanupaśyati māyopamaṃ svapnopamaṃ pratiśrutkopamam //",
    "T04canprasu:9046": " evaṃsvabhāvān sarvadharmān paśyan anunayapratidhāpagato bhavati sarvasattveṣu /",
    "T04canprasu:9047": " tat kasya hetoḥ?",
    "T04canprasu:9048": " tathāhi sa tān dharmān nopalabhate yatrānunīyeta vā pratihanyeta vā /",
    "T04canprasu:9049": " sa ākāśasamena cittena buddhamapi na samanupaśyati,",
    "T04canprasu:9050": " dharmamapi na samanupaśyati,",
    "T04canprasu:9051": " saṃdhamapi na samanupaśyati /",
    "T04canprasu:9052": " sarvadharmān śūnyāniti samanupaśyan na kvaciddharme vicikitsāmutpādayati /",
    "T04canprasu:9053": " avicikitsan nirupādāno bhavati /",
    "T04canprasu:9054": " nirupādāno 'nupādāya parinirvātīti vistaraḥ // 40 //",
    "T04canprasu:9055": " ityācāryacandrakīrtipādoparacitāyāṃ prasannapadāyāṃ madhyamakavṛttau āryasatyaparīkṣā nāma caturviṃśatitamaṃ prakaraṇam //",
    "T04canprasu:9056": " nirvāṇaparīkṣā pañcaviṃśatitamaṃ prakaraṇam /",
    "T04canprasu:9057": " atrāha-",
    "T04canprasu:9058": " yadi śūnyamidaṃ sarvamudayo nāsti na vyayaḥ /",
    "T04canprasu:9059": " prahāṇādvā nirodhādvā kasya nirvāṇamiṣyate // 1 //",
    "T04canprasu:9060": " iha hi bhagavatā uṣitabrahmacaryāṇāṃ tathāgataśāsanapratipannānnāṃ dharmānudharmapratipattiyuktānāṃ pudgalānāṃ dvividhaṃ nirvāṇamupavarṇitaṃ sopadhiśeṣaṃ nirupadhiśeṣaṃ ca /",
    "T04canprasu:9061": " tatra niravaśeṣasya avidyārāgādikasya kleśagaṇasya prahāṇāt sopadhiśeṣaṃ nirvāṇamiṣyate /",
    "T04canprasu:9062": " tatra upadhīyate 'sminnātmasnehaḥ iti upadhiḥ /",
    "T04canprasu:9063": " upadhiśabdena ātmaprajñaptinimittāḥ pañcopādānaskandhā ucyante /",
    "T04canprasu:9064": " śiṣyata iti śeṣaḥ,",
    "T04canprasu:9065": " upadhireva śeṣaḥ upadhiśeṣaḥ,",
    "T04canprasu:9066": " saha upadhiśeṣeṇa vartate iti sopadhiśeṣam /",
    "T04canprasu:9067": " kiṃ tat? nirvāṇam /",
    "T04canprasu:9068": " tacca skandhamātrakameva kevalaṃ satkāyadṛṣṭayādikleśataskararahitamavaśiṣyate nihatāśeṣacauragaṇagrāmamātrāvasthānasādharmyeṇa /",
    "T04canprasu:9069": " tat sopadhiśeṣaṃ nirvāṇam /",
    "T04canprasu:9070": " yatra tu nirvāṇe skandhapañcakamapi nāsti,",
    "T04canprasu:9071": " tannirupadhiśeṣaṃ nirvāṇam /",
    "T04canprasu:9072": " nirgataḥ upadhiśeṣo 'sminniti kṛtvā /",
    "T04canprasu:9073": " nihatāśeṣacauragaṇasya grāmamātrasyāpi vināśasādharmyeṇa /",
    "T04canprasu:9074": " tadeva ca adhikṛtya ucyate-",
    "T04canprasu:9075": " abhedi kāyo nirodhi saññā vedanā pi ti dahaṃsu sabbā /",
    "T04canprasu:9076": " vūpasamiṃsu saṃkhārā viññāṇamatthamagamā ti //",
    "T04canprasu:9077": " tathā-",
    "T04canprasu:9078": " asaṃlīnena kāyena vedanāmadhyavāsayat /",
    "T04canprasu:9079": " pradyotasyeva nirvāṇaṃ vimokṣastasya cetasaḥ // iti /",
    "T04canprasu:9080": " tadevaṃ nirupadhiśeṣaṃ nirvāṇaṃ skandhānāṃ nirodhāllabhyate /",
    "T04canprasu:9081": " etacca dvividhaṃ nirvāṇaṃ kathaṃ yujyate yadi kleśānāṃ skandhānāṃ ca nirodho bhavati?",
    "T04canprasu:9082": " yadā tu sarvamidaṃ śūnyam,",
    "T04canprasu:9083": " naiva kiṃcidutpadyate nāpi kiṃcinnirudhyate,",
    "T04canprasu:9084": " tadā kutaḥ kleśāḥ,",
    "T04canprasu:9085": " kuto vā skandhāḥ,",
    "T04canprasu:9086": " yeṣāṃ nirodhe nirvāṇaṃ syāditi?",
    "T04canprasu:9087": " tasmādvidyata eva bhāvānāṃ svabhāva iti // 1 //",
    "T04canprasu:9088": " atrocyate / nanu evamapi sasvabhāvābhyupagame-",
    "T04canprasu:9089": " yadyaśūnyamidaṃ sarvamudayo nāsti na vyayaḥ /",
    "T04canprasu:9090": " prahāṇādvā nirodhādvā kasya nirvāṇamiṣyate // 2 //",
    "T04canprasu:9091": " svabhāvena hi vyavasthitānāṃ kleśānāṃ skandhānāṃ ca svabhāvasyānapāyitvāt kuto nivṛttiḥ,",
    "T04canprasu:9092": " yatastannivṛttyā nirvāṇaṃ syāditi?",
    "T04canprasu:9093": " tasmāt svabhāvavādināṃ naiva nirvāṇamupapadyate /",
    "T04canprasu:9094": " na ca śūnyatāvādinaḥ skandhanivṛttilakṣaṇaṃ kleśanivṛttilakṣaṇaṃ vā nirvāṇamicchanti yatasteṣāmayaṃ doṣaḥ syāditi /",
    "T04canprasu:9095": " ataḥ anupālambha evāyaṃ śūnyavādinām // 2 //",
    "T04canprasu:9096": " yadi khalu śūnyatāvādinaḥ kleśānāṃ skandhānāṃ vā nivṛttilakṣaṇaṃ nirvāṇaṃ necchanti,",
    "T04canprasu:9097": " kiṃlakṣaṇaṃ tarhi icchanti? ucyate-",
    "T04canprasu:9098": " aprahīṇamasaṃprāptamanucchinnamaśāśvatam /",
    "T04canprasu:9099": " aniruddhamanutpannametannirvāṇamucyate // 3 //",
    "T04canprasu:9100": " yaddhi naiva prahīyate rāgādivat,",
    "T04canprasu:9101": " nāpi prāpyate śrāmaṇyaphalavat,",
    "T04canprasu:9102": " nāpyucchidyate skandhādivat,",
    "T04canprasu:9103": " yaccāpi na nityamaśūnyavat,",
    "T04canprasu:9104": " tat svabhāvato 'niruddhamanutpannaṃ ca sarvaprapañcopaśamalakṣaṇaṃ nirvāṇamuktam /",
    "T04canprasu:9105": " tat kutastasminnitthaṃvidhe niṣprapañce kleśakalpanā yeṣāṃ kleśānāṃ prahāṇānnirvāṇaṃ bhavet?",
    "T04canprasu:9106": " kuto vā skandhakalpanā tatra,",
    "T04canprasu:9107": " yeṣāṃ skandhānāṃ nirodhāt tadbhavet?",
    "T04canprasu:9108": " yāvaddhi etāḥ kalpanāḥ pravartante,",
    "T04canprasu:9109": " tāvannāsti nirvāṇādhigamaḥ,",
    "T04canprasu:9110": " sarvaprapañcaparikṣayādeva tadadhigamāt //",
    "T04canprasu:9111": " atha syāt- yadyapi nirvāṇe na santi kleśāḥ,",
    "T04canprasu:9112": " na cāpi skandhāḥ,",
    "T04canprasu:9113": " tathāpi nirvāṇādarvāgvidyante /",
    "T04canprasu:9114": " tatasteṣāṃ parikṣayānnirvāṇaṃ bhaviṣyatīti /",
    "T04canprasu:9115": " ucyate /",
    "T04canprasu:9116": " tyajyatāmayaṃ grāhaḥ,",
    "T04canprasu:9117": " yasmānnirvāṇādarvāk svabhāvato vidyamānānāṃ na punarabhāvaḥ śakyate kartum /",
    "T04canprasu:9118": " tasmānnirvāṇābhilāṣiṇā tyājyaiṣā kalpanā /",
    "T04canprasu:9119": " vakṣyati hi-",
    "T04canprasu:9120": " nivāṇasya ca yā koṭiḥ koṭiḥ saṃsaraṇasya ca /",
    "T04canprasu:9121": " na tayorantaraṃ kiṃcitsusūkṣmamapi vidyate // iti /",
    "T04canprasu:9122": " tadevaṃ nirvāṇe na kasyacit prahāṇaṃ nāpi kasyacinnirodha iti vijñeyam /",
    "T04canprasu:9123": " tataśca niravaśeṣakalpanākṣayarūpameva nirvāṇam /",
    "T04canprasu:9124": " uktaṃ ca bhagavatā-",
    "T04canprasu:9125": " nirvṛtti dharmāṇa ca asti dharmā ye neha astī na te jātu asti /",
    "T04canprasu:9126": " astīti nāstīti ca kalpanāvatāmevaṃ carantāna na duḥkha śāmyati // iti /",
    "T04canprasu:9127": " asyā gāthāyā ayamarthaḥ- nivṛtau nirupadhiśeṣe nirvāṇadhātau dharmāṇāṃ kleśakarmajanmalakṣaṇānāṃ skandhānāṃ vā sarvathā astaṃgamādastitvaṃ nāsti,",
    "T04canprasu:9128": " evaṃ ca sarvavādināmabhimatam /",
    "T04canprasu:9129": " ye tarhi dharmā iha nirvṛtau na santi,",
    "T04canprasu:9130": " pradīpodayādandhakāropalabdharajjusarpabhayādivat,",
    "T04canprasu:9131": " na te jātu asti,",
    "T04canprasu:9132": " na te dharmāḥ kleśakarmajanmādilakṣaṇāḥ kasmiṃścit kāle saṃsārāvasthāyāmapi tattvato (Pp_229) vidyante /",
    "T04canprasu:9133": " na hi rajjuḥ andhakārāvasthāyāṃ svarūpataḥ sarpo 'sti,",
    "T04canprasu:9134": " sadbhūtasarpavat andhakāre 'pi āloke 'pi kāyacakṣurbhyāmagrahaṇāt /",
    "T04canprasu:9135": " kathaṃ tarhi saṃsāraḥ iti cet, ucyate /",
    "T04canprasu:9136": " ātmātmīyāsadgrahagrastānāṃ bālapṛthagjanānāmasatsvarūpā api bhāvāḥ satyataḥ pratibhāsante taimirikāṇāmiva asatkeśamaśakādaya iveti / āha-",
    "T04canprasu:9137": " astīti nāstīti ca kalpanāvatāmevaṃ carantāna na duḥkha śāmyati / iti /",
    "T04canprasu:9138": " astīti bhāvasadbhāvakalpanāvatāṃ jaiminīyakāṇādakāpilādīnāṃ vaibhāṣikaparyantānām/",
    "T04canprasu:9139": " nāstīti ca kalpanāvatāṃ nāstikānāmapāyagatiniṣṭhānām /",
    "T04canprasu:9140": " tadanyeṣāṃ ca atītānāgatasaṃsthānāṃ vijñaptiviprayuktasaṃskārāṇāṃ nāstivādināṃ tadanyadastivādinām,",
    "T04canprasu:9141": " parikalpitasvabhāvasya nāstivādinām,",
    "T04canprasu:9142": " paratantrapariniṣpannasvabhāvayorastivādinām,",
    "T04canprasu:9143": " evamastināstivādināmevaṃ caratāṃ na duḥkhaṃ saṃsāraḥ śāmyatīti / tathā-",
    "T04canprasu:9144": " yatha śaṅkitena viṣasaṃjña abhyupeti no cāpi koṣṭha gantu āviṣṭa papadyate /",
    "T04canprasu:9145": " evameva bālu 'pagato ..... jāyi mriyate sadā abhūto // iti /",
    "T04canprasu:9146": " tadevaṃ na kasyacinnirvāṇe prahāṇaṃ nāpi kasyacinnirodha iti vijñeyam /",
    "T04canprasu:9147": " tataśca sarvakalpanākṣayarūpameva nirvāṇam /",
    "T04canprasu:9148": " yathoktamāryaratnāvalyām-",
    "T04canprasu:9149": " na cābhāvo 'pi nirvāṇaṃ kuta evāsya bhāvanā /",
    "T04canprasu:9150": " bhāvābhāvaparāmarśakṣayo nirvāṇamucyate //",
    "T04canprasu:9151": " iti // 3 //",
    "T04canprasu:9152": " ye tu sarvakalpanopaśamarūpaṃ nirvāṇamapratipadyamānāḥ bhāvābhāvatadubhayānubhayarūpaṃ nirvāṇaṃ parikalpayanti,",
    "T04canprasu:9153": " tān prati ucyate-",
    "T04canprasu:9154": " bhāvastāvanna nirvāṇaṃ jarāmaraṇalakṣaṇam /",
    "T04canprasu:9155": " prasajyetāsti bhāvo hi na jarāmaraṇaṃ vinā // 4 //",
    "T04canprasu:9156": " tatraike bhāvato nirvāṇamabhiniviṣṭā evamācakṣate- iha kleśakarmajanmasaṃtānapravṛttiniyatarodhabhūto jalapravāharodhabhūtasetusthānīyo nirodhātmakaḥ",
    "T04canprasu:9157": " tannirvāṇam /",
    "T04canprasu:9158": " na ca avidyamānasvabhāvo dharmaḥ evaṃ kāryakārī dṛśyate /",
    "T04canprasu:9159": " nanu ca yo 'syā nandīrāgasahagatāyāstṛṣṇāyāḥ kṣayo virāgo nirodho nirvāṇamityuktam,",
    "T04canprasu:9160": " na ca kṣayamātraṃ bhāvo bhavitumarhati / tathā-",
    "T04canprasu:9161": " pradyotasyeva nirvāṇaṃ vimokṣastasya cetasaḥ /",
    "T04canprasu:9162": " ityuktam / na ca pradyotasya nivṛttirbhāva ityupapadyate /",
    "T04canprasu:9163": " ucyate /",
    "T04canprasu:9164": " naitadevaṃ vijñeyaṃ tṛṣṇāyāḥ kṣayaḥ tṛṣṇākṣayaḥ iti /",
    "T04canprasu:9165": " kiṃ tarhi tṛṣṇāyāḥ kṣayo 'sminniti nirvāṇākhye dharme sati bhavati,",
    "T04canprasu:9166": " sa tṛṣṇākṣaya iti vaktavyam /",
    "T04canprasu:9167": " pradīpaśca dṛṣṭāntamātram /",
    "T04canprasu:9168": " tatrāpi yasmin sati cetaso vimokṣo bhavatīti veditavyamiti //",
    "T04canprasu:9169": " evaṃ bhāve nirvāṇa vyavasthāpite ācāryo nirūpayati- bhāvastāvanna nirvāṇam /",
    "T04canprasu:9170": " kiṃ kāraṇam?",
    "T04canprasu:9171": " yasmājjarāmaraṇalakṣaṇaṃ prasajyeta,",
    "T04canprasu:9172": " bhāvasya jarāmaraṇalakṣaṇāvyabhicāritvāt /",
    "T04canprasu:9173": " tataśca nirvāṇameva tanna syāt,",
    "T04canprasu:9174": " jarāmaraṇalakṣaṇatvādvijñānavat,",
    "T04canprasu:9175": " ityabhiprāyaḥ //",
    "T04canprasu:9176": " tāmeva ca jarāmaraṇalakṣaṇavyabhicāritāṃ spaṣṭayannāha- asti bhāvo hi na jarāmaraṇaṃ vineti /",
    "T04canprasu:9177": " yo hi jarāmaraṇarahitaḥ,",
    "T04canprasu:9178": " sa bhāva eva na saṃbhavati,",
    "T04canprasu:9179": " khapuṣpavat,",
    "T04canprasu:9180": " jarāmaraṇarahitatvāt // 4 //",
    "T04canprasu:9181": " kiṃ cānyat-",
    "T04canprasu:9182": " bhāvaśca yadi nirvāṇaṃ nirvāṇaṃ saṃskṛtaṃ bhavet /",
    "T04canprasu:9183": " nāsaṃskṛto hi vidyate bhāvaḥ kvacana kaścana // 5 //",
    "T04canprasu:9184": " yadi nirvāṇaṃ bhāvaḥ syāt,",
    "T04canprasu:9185": " tadā tannirvāṇaṃ saṃskṛtaṃ bhavet,",
    "T04canprasu:9186": " vijñānādivat bhāvatvāt /",
    "T04canprasu:9187": " yastu asaṃskṛtaḥ,",
    "T04canprasu:9188": " nāsau bhāvaḥ,",
    "T04canprasu:9189": " tadyathā kharaviṣāṇavaditi vyatirekamupadarśayannāha-",
    "T04canprasu:9190": " nāsaṃskṛto hi vidyate bhāvaḥ kvacana kaścana /",
    "T04canprasu:9191": " kvacanetyadhikaraṇe deśe kāle siddhānte vā /",
    "T04canprasu:9192": " kaścanetyādheye /",
    "T04canprasu:9193": " ādhyātmiko bāhyātmiko vetyarthaḥ // 5 //",
    "T04canprasu:9194": " kiṃ cānyat-",
    "T04canprasu:9195": " bhāvaśca yadi nirvāṇamanupādāya tatkatham /",
    "T04canprasu:9196": " nirvāṇaṃ nānupādāya kaścid bhāvo hi vidyate // 6 //",
    "T04canprasu:9197": " yadi bhavanmatena nirvāṇaṃ bhāvaḥ syāt,",
    "T04canprasu:9198": " tadupādāya bhavet,",
    "T04canprasu:9199": " svakāraṇasāmagrīmāśritya bhavedityarthaḥ /",
    "T04canprasu:9200": " na caivamupādāya nirvāṇamiṣyate,",
    "T04canprasu:9201": " kiṃ tarhi anupādāya /",
    "T04canprasu:9202": " tadyadi bhāvo nirvāṇamanupādāya,",
    "T04canprasu:9203": " tat kathaṃ nirvāṇaṃ syāt?",
    "T04canprasu:9204": " naiva anupādāya syāt,",
    "T04canprasu:9205": " bhāvatvāt,",
    "T04canprasu:9206": " vijñānādivat /",
    "T04canprasu:9207": " vyatirekakāraṇamāha- nānupādāya kaścidbhāvo hi vidyate iti // 6 //",
    "T04canprasu:9208": " atrāha- yadi bhāvo hi na nirvāṇam,",
    "T04canprasu:9209": " yathoditadoṣaprasaṅgāt,",
    "T04canprasu:9210": " kiṃ tarhi abhāva eva nirvāṇam,",
    "T04canprasu:9211": " kleśajanmanivṛttimātratvāditi? ucyate /",
    "T04canprasu:9212": " etadapyayuktam, yasmāt-",
    "T04canprasu:9213": " yadi bhāvo na nirvāṇamabhāvaḥ kiṃ bhaviṣyati /",
    "T04canprasu:9214": " nirvāṇaṃ yatra bhāvo na nābhāvastatra vidyate // 7 //",
    "T04canprasu:9215": " yadi bhāvo nirvāṇaṃ neṣyate,",
    "T04canprasu:9216": " yadi nirvāṇaṃ bhāva iti neṣyate,",
    "T04canprasu:9217": " tadā kimabhāvo bhaviṣyati nirvāṇam?",
    "T04canprasu:9218": " abhāvo 'pi na bhaviṣyatītyarthaḥ /",
    "T04canprasu:9219": " kleśajanmanorabhāvo nirvāṇamiti cet,",
    "T04canprasu:9220": " evaṃ tarhi (Pp_231)",
    "T04canprasu:9221": " kleśajanmanoranityatā nirvāṇamiti syāt /",
    "T04canprasu:9222": " anityataiva hi kleśajanmanorabhāvo nānyat,",
    "T04canprasu:9223": " ityataḥ anityataiva nirvāṇaṃ syāt /",
    "T04canprasu:9224": " na caitadiṣṭam,",
    "T04canprasu:9225": " ayatnenaiva mokṣaprasaṅgādityuktamevaitat // 7 //",
    "T04canprasu:9226": " kiṃ cānyat-",
    "T04canprasu:9227": " yadyabhāvaśca nirvāṇamanupādāya tatkatham /",
    "T04canprasu:9228": " nirvāṇaṃ na hyabhāvo 'sti yo 'nupādāya vidyate // 8 //",
    "T04canprasu:9229": " tatra abhāvaḥ anityatā vā bhāvamupādāya prajñapyate,",
    "T04canprasu:9230": " kharaviṣāṇādīnāmanityatānupalambhāt /",
    "T04canprasu:9231": " lakṣaṇamāśritya lakṣyaṃ prajñapyate,",
    "T04canprasu:9232": " lakṣyamāśritya ca lakṣaṇam /",
    "T04canprasu:9233": " ataḥ parasparāpekṣikyāṃ lakṣyalakṣaṇapravṛttau kuto lakṣyaṃ bhāvamapekṣya anityatā bhaviṣyati?",
    "T04canprasu:9234": " tasmādabhāvo 'pyupādāya prajñapyate /",
    "T04canprasu:9235": " tato yadi abhāvaśca nirvāṇam,",
    "T04canprasu:9236": " tat kathamanupādāya nirvāṇaṃ bhavet?",
    "T04canprasu:9237": " upādāyaiva tadbhavet,",
    "T04canprasu:9238": " abhāvatvādvināśavat /",
    "T04canprasu:9239": " etadeva spaṣṭayannāha- na hyabhāvo 'sti yo 'nupādāya vidyate iti //",
    "T04canprasu:9240": " yadi tarhi abhāvaḥ anupādāya nāsti,",
    "T04canprasu:9241": " kimidānīmupādāya bandhyāputrādayo 'bhāvā bhaviṣyanti?",
    "T04canprasu:9242": " kenaitaduktaṃ vandhyāputrādayo 'bhāvā iti?",
    "T04canprasu:9243": " uktaṃ hi pūrvam-",
    "T04canprasu:9244": " bhāvasya cedaprasiddhirabhāvo naiva sidhyati /",
    "T04canprasu:9245": " bhāvasya hyanyathābhāvamabhāvaṃ bruvate janāḥ // iti /",
    "T04canprasu:9246": " tasmānna bandhyāputrādīnāmabhāvatvam /",
    "T04canprasu:9247": " yaccāpyucyate-",
    "T04canprasu:9248": " ākāśaṃ śaśaśṛṅgaṃ ca vandhyāyāḥ putra eva ca /",
    "T04canprasu:9249": " asantaścābhilapyante tathā bhāveṣu kalpanā // iti,",
    "T04canprasu:9250": " tatrāpi bhāvakalpanāpratiṣedhamātram,",
    "T04canprasu:9251": " na abhāvakalpanā,",
    "T04canprasu:9252": " bhāvatvāsiddhereveti vijñeyam /",
    "T04canprasu:9253": " vandhyāputra iti śabdamātramevaitat,",
    "T04canprasu:9254": " na asya arthaḥ upalabhyate,",
    "T04canprasu:9255": " yasyārthasya bhāvatvamabhāvatvaṃ vā syāditi /",
    "T04canprasu:9256": " kutaḥ anupalabhyamānasvabhāvasya bhāvābhāvakalpanā yokṣyate?",
    "T04canprasu:9257": " tasmāt na bandhyāputro 'bhāva iti vijñeyam /",
    "T04canprasu:9258": " tataśca sthitameva na hyabhāvo 'sti yo 'nupādāya vidyate iti // 8 //",
    "T04canprasu:9259": " atrāha- yadi bhāvo nirvāṇaṃ na bhavati,",
    "T04canprasu:9260": " abhāvo 'pi,",
    "T04canprasu:9261": " kiṃ tarhi nirvāṇamiti? ucyate /",
    "T04canprasu:9262": " iha hi bhagavadbhistathāgataiḥ-",
    "T04canprasu:9263": " ya ājavaṃjavībhāva upādāya pratītya vā /",
    "T04canprasu:9264": " so 'pratītyānupādāya nirvāṇamupadiśyate // 9 //",
    "T04canprasu:9265": " tatra ājavaṃjavībhāvaḥ āgamanagamanabhāvajanmamaraṇaparaṃparetyarthaḥ /",
    "T04canprasu:9266": " sa cāyamājavaṃjavībhāvaḥ kadāciddhetupratyayasāmagrīmāśritya astīti prajñapyate dīrghahrasvavat /",
    "T04canprasu:9267": " kadācidutpadyata iti prajñapyate pradīpaprabhāvad bījāṅkuravat /",
    "T04canprasu:9268": " sarvathā yadyayamupādāya prajñapyate,",
    "T04canprasu:9269": " yadi vā pratītya jāyata iti vyavasthāpyate,",
    "T04canprasu:9270": " sarvathāsya janmamaraṇaparaṃparāprabandhasya apratītya vā anupādāya vā apravṛttistannirvāṇamiti (Pp_232)",
    "T04canprasu:9271": " vyavasthāpyate /",
    "T04canprasu:9272": " na ca apravṛttimātraṃ bhāvo 'bhāvo veti parikalpitu pāryata iti /",
    "T04canprasu:9273": " evaṃ na bhāvo nābhāvo nirvāṇam //",
    "T04canprasu:9274": " athavā / yeṣāṃ saṃskārāḥ saṃsarantīti pakṣaḥ,",
    "T04canprasu:9275": " teṣāṃ pratītya pratītya ya utpādaśca vināśaśca,",
    "T04canprasu:9276": " so 'pratītyāpravartamāno nirvāṇamiti kathyate /",
    "T04canprasu:9277": " yeṣāṃ tu pudgalaḥ saṃsarati,",
    "T04canprasu:9278": " teṣāṃ tasya nityānityatvenāvācyasya tattadupādānamāśritya ya ājavaṃjavībhāvaḥ sa upādāya pravartate,",
    "T04canprasu:9279": " sa evopādāyopādāya pravartayamānaḥ sannidānīmanupādāyāpravartayamāno nirvāṇamiti vyapadiśyate /",
    "T04canprasu:9280": " na ca saṃskārāṇāṃ pudgalasya vā apravṛttimātrakaṃ bhāvo 'bhāvo veti śakyaṃ parikalpayitum /",
    "T04canprasu:9281": " ityato 'pi na bhāvo nābhāvo nirvāṇamiti yujyate // 9 //",
    "T04canprasu:9282": " kiṃ cānyat-",
    "T04canprasu:9283": " prahāṇaṃ cābravīcchāstā bhavasya vibhavasya ca /",
    "T04canprasu:9284": " tasmānna bhāvo nābhāvo nirvāṇamiti yujyate // 10 //",
    "T04canprasu:9285": " tatra sūtra uktam- ye kecidbhikṣavo bhavena bhavasya niḥsaraṇaṃ paryeṣante vibhavena vā,",
    "T04canprasu:9286": " aparijñānaṃ [taṃ?",
    "T04canprasu:9287": " ] tatteṣāmiti /",
    "T04canprasu:9288": " ubhayaṃ hyetat parityājyaṃ bhave tṛṣṇā vibhave tṛṣṇā ca /",
    "T04canprasu:9289": " na caitannirvāṇaṃ prahātavyamuktaṃ bhagavatā,",
    "T04canprasu:9290": " kiṃ tarhi aprahātavyam /",
    "T04canprasu:9291": " tadyadi nirvāṇaṃ bhāvarūpaṃ syādabhāvarūpaṃ vā,",
    "T04canprasu:9292": " tadapi prahātavyaṃ bhavet /",
    "T04canprasu:9293": " na ca prahātavyam /",
    "T04canprasu:9294": " tasmānna bhāvo nābhāvo nirvāṇamiti yujyate //",
    "T04canprasu:9295": " yeṣāmapi kleśajanmanostatrābhāvādabhāvarūpaṃ nirvāṇaṃ svayaṃ ca bhāvarūpatvādbhāvarūpamityubhayarūpam,",
    "T04canprasu:9296": " teṣāmubhayarūpamiti nirvāṇaṃ nopapadyate,",
    "T04canprasu:9297": " iti pratipādayannāha-",
    "T04canprasu:9298": " bhavedabhāvo bhāvaśca nirvāṇamubhayaṃ yadi /",
    "T04canprasu:9299": " bhavedabhāvo bhāvaśca mokṣastacca na yujyate // 11 //",
    "T04canprasu:9300": " yadi bhāvābhāvobhayarūpaṃ nirvāṇaṃ syāt,",
    "T04canprasu:9301": " tadā bhāvaśca abhāvaśca mokṣa iti syāt /",
    "T04canprasu:9302": " tataśca yaḥ saṃskārāṇāmātmalābhaḥ tasya ca vigamaḥ,",
    "T04canprasu:9303": " sa eva mokṣaḥ syāt /",
    "T04canprasu:9304": " na ca saṃskārā eva mokṣa iti yujyate /",
    "T04canprasu:9305": " ata evāha- tacca na yujyate iti // 11 //",
    "T04canprasu:9306": " kiṃ cānyat-",
    "T04canprasu:9307": " bhavedabhāvo bhāvaśca nirvāṇamubhayaṃ yadi /",
    "T04canprasu:9308": " nānupādāya nirvāṇamupādāyobhayaṃ hi tat // 12 //",
    "T04canprasu:9309": " yadi bhāvābhāvarūpaṃ nirvāṇaṃ syāt,",
    "T04canprasu:9310": " tadā hetupratyayasāmagrīmupādāya āśritya bhavet,",
    "T04canprasu:9311": " na anupādāya /",
    "T04canprasu:9312": " kiṃ kāraṇam?",
    "T04canprasu:9313": " yasmādupādāyobhayaṃ hi tat /",
    "T04canprasu:9314": " bhāvamupādāya abhāvaḥ,",
    "T04canprasu:9315": " abhāvaṃ copādāya bhāvaḥ,",
    "T04canprasu:9316": " iti kṛtvā ubhayametad bhāvaṃ ca abhāvaṃ ca upādāyaiva bhavati,",
    "T04canprasu:9317": " na anupādāya /",
    "T04canprasu:9318": " evaṃ nirvāṇaṃ bhaved bhāvābhāvarūpam /",
    "T04canprasu:9319": " na caitadevam,",
    "T04canprasu:9320": " iti na yuktametat // 12 //",
    "T04canprasu:9321": " kiṃ cānyat-",
    "T04canprasu:9322": " bhavedabhāvo bhāvaśca nirvāṇamubhayaṃ katham /",
    "T04canprasu:9323": " asaṃskṛtaṃ ca nirvāṇaṃ bhāvābhāvau ca saṃskṛtau // 13 //",
    "T04canprasu:9324": " bhāvo hi svahetupratyayasāmagrīsaṃbhūtatvāt saṃskṛtaḥ /",
    "T04canprasu:9325": " abhāvo 'pi [bhāvaṃ] pratītya saṃbhūtatvāt,",
    "T04canprasu:9326": " jātipratyayajarāmaraṇavacanācca saṃskṛtaḥ /",
    "T04canprasu:9327": " tadyadi bhāvābhāvasvabhāvaṃ nirvāṇaṃ syāt,",
    "T04canprasu:9328": " tadā na asaṃskṛtam,",
    "T04canprasu:9329": " [kiṃ tu] saṃskṛtameva /",
    "T04canprasu:9330": " yasmānna ca saṃskṛtamiṣyate,",
    "T04canprasu:9331": " tasmānna bhāvābhāvasvarūpaṃ nirvāṇaṃ yujyate // 13 //",
    "T04canprasu:9332": " athāpi syāt- naiva hi nirvāṇaṃ bhāvābhāvasvarūpam,",
    "T04canprasu:9333": " kiṃ tarhi nirvāṇe bhāvābhāvāviti /",
    "T04canprasu:9334": " evamapi na yuktam /",
    "T04canprasu:9335": " kutaḥ? yasmāt-",
    "T04canprasu:9336": " bhavedabhāvo bhāvaśca nirvāṇe ubhayaṃ katham /",
    "T04canprasu:9337": " [tayorekatra nāstitvamālokatamasoryathā] // 14 //",
    "T04canprasu:9338": " bhāvābhāvayorapi parasparaviruddhayorekatra nirvāṇe nāsti saṃbhava iti, ataḥ,",
    "T04canprasu:9339": " bhavedabhāvo bhāvaśca nirvāṇe ubhayaṃ katham /",
    "T04canprasu:9340": " naiva bhavedityabhiprāyaḥ // 14 //",
    "T04canprasu:9341": " idānīṃ yathā naiva bhāvo naivābhāvo nirvāṇaṃ yujyate,",
    "T04canprasu:9342": " tathā pratipādayannāha-",
    "T04canprasu:9343": " naivābhāvo naiva bhāvo nirvāṇamiti yāñjanā /",
    "T04canprasu:9344": " abhāve caiva bhāve ca sā siddhe sati sidhyati // 15 //",
    "T04canprasu:9345": " yadi hi bhāvo nāma kaścit syāt,",
    "T04canprasu:9346": " tadā tatpratiṣedhena naiva bhāvo nirvāṇamityeṣā kalpanā,",
    "T04canprasu:9347": " yadi kaścidabhāvaḥ syāt,",
    "T04canprasu:9348": " tadā tatpratiṣedhena naivābhāvo nirvāṇaṃ syāt /",
    "T04canprasu:9349": " yadā ca bhāvābhāvāveva na staḥ,",
    "T04canprasu:9350": " tadā tatpratiṣedho 'pi nāstīti /",
    "T04canprasu:9351": " tasmānnaiva bhāvo naivābhāvo nirvāṇamiti yā kalpanā,",
    "T04canprasu:9352": " sāpi nopapadyata eva /",
    "T04canprasu:9353": " iti na yuktametat // 15 //",
    "T04canprasu:9354": " kiṃ cānyat-",
    "T04canprasu:9355": " naivābhāvo naiva bhāvo nirvāṇaṃ yadi vidyate /",
    "T04canprasu:9356": " naivābhāvo naiva bhāva iti kena tadajyate // 16 //",
    "T04canprasu:9357": " yadi etannirvāṇaṃ naivābhāvarūpaṃ naiva bhāvarūpamastīti kalpyate,",
    "T04canprasu:9358": " kena tadānīṃ taditthaṃvidhaṃ nobhayarūpaṃ nirvāṇamastīti ajyate gṛhyate prakāśate vā?",
    "T04canprasu:9359": " kiṃ tatra nirvāṇe kaścidevaṃvidhaḥ pratipattāsti, atha nāsti?",
    "T04canprasu:9360": " yadi asti, evaṃ sati nirvāṇe 'pi tavātmā syāt /",
    "T04canprasu:9361": " na ceṣṭam, nirupādānasyātmano 'stitvābhāvāt /",
    "T04canprasu:9362": " atha nāsti, kenaitaditthaṃvidhaṃ nirvāṇamastīti paricchidyate?",
    "T04canprasu:9363": " saṃsārāvasthitaḥ paricchinattīti cet,",
    "T04canprasu:9364": " yadi saṃsārāvasthitaḥ paricchinatti,",
    "T04canprasu:9365": " sa kiṃ vijñānena paricchinatti,",
    "T04canprasu:9366": " utta jñānena?",
    "T04canprasu:9367": " yadi vijñāneneti parikalpyate,",
    "T04canprasu:9368": " tanna yujyate /",
    "T04canprasu:9369": " kiṃ kāraṇam? (Pp_234)",
    "T04canprasu:9370": " yasmānnimittālambanaṃ vijñānam,",
    "T04canprasu:9371": " na ca nirvāṇe kiṃcinnimittamasti,",
    "T04canprasu:9372": " tasmānna tattāvadvijñānenālambyate /",
    "T04canprasu:9373": " jñānenāpi na jñāyate /",
    "T04canprasu:9374": " kiṃ kāraṇam?",
    "T04canprasu:9375": " yasmād jñānena hi śūnyatālambanena bhavitavyam,",
    "T04canprasu:9376": " tacca anutpādarūpameveti,",
    "T04canprasu:9377": " kathaṃ tenāvidyamānasvarūpeṇa naivābhāvo naiva bhāvo nirvāṇamiti gṛhyate,",
    "T04canprasu:9378": " sarvaprapañcātītarūpatvād jñānasyeti /",
    "T04canprasu:9379": " tasmānna kenacinnirvāṇaṃ naivābhāvo naiva bhāva ityajyate /",
    "T04canprasu:9380": " anajyamānamaprakāśyamānamagṛhyamāṇaṃ tadevamastīti na yujyate // 16 //",
    "T04canprasu:9381": " sarvathā yathā ca nirvāṇe etāścatasraḥ kalpanā na saṃbhavanti,",
    "T04canprasu:9382": " evaṃ nirvāṇādhigantaryapi tathāgate etāḥ kalpanā naiva saṃbhavantīti pratipādayannāha-",
    "T04canprasu:9383": " paraṃ nirodhādbhagavān bhavatītyeva nohyate /",
    "T04canprasu:9384": " na bhavatyubhayaṃ ceti nobhayaṃ ceti nohyate // 17 //",
    "T04canprasu:9385": " uktaṃ hi pūrvam-",
    "T04canprasu:9386": " ghanagrāhagṛhītastu yenāstīti tathāgataḥ /",
    "T04canprasu:9387": " nāstīti vā kalpayan sa nirvṛtasya vikalpayet /",
    "T04canprasu:9388": " evaṃ tāvat paraṃ nirodhādbhavati tathāgato na bhavati ceti nohyate /",
    "T04canprasu:9389": " etaddvayasyābhāvādubhayamityapi nohyate /",
    "T04canprasu:9390": " ubhayasyābhāvādeva nobhayamiti nohyate na gṛhyate // 17/",
    "T04canprasu:9391": " na ca kevalaṃ paraṃ nirodhāccaturbhiḥ prakārairbhagavānnohyate, api ca-",
    "T04canprasu:9392": " tiṣṭhamāno 'pi bhagavān bhavatītyeva nohyate /",
    "T04canprasu:9393": " na bhavatyubhayaṃceti nobhayaṃ ceti nohyate // 18 //",
    "T04canprasu:9394": " yathā nājyaṃ na cohyaṃ tathā tathāgataparīkṣāyāṃ pratipāditam // 18 //",
    "T04canprasu:9395": " ata eva-",
    "T04canprasu:9396": " na saṃsārasya nirvāṇātkiṃcidasti viśeṣaṇam /",
    "T04canprasu:9397": " na nirvāṇasya saṃsārātkiṃcidasti viśeṣaṇam // 19 //",
    "T04canprasu:9398": " yasmāttiṣṭhannapi bhagavān bhavatītyevamādinā nohyate,",
    "T04canprasu:9399": " parinirvṛto 'pi nohyate bhavatītyevamādinā,",
    "T04canprasu:9400": " ata eva saṃsāranirvāṇayoḥ parasparato nāsti kaścidviśeṣaḥ,",
    "T04canprasu:9401": " vicāryamāṇayostulyarūpatvāt /",
    "T04canprasu:9402": " yaccāpīdamuktaṃ bhagavatā- anavarāgro hi bhikṣavo jātijarāmaraṇasaṃsāra iti,",
    "T04canprasu:9403": " tadapi ata evopapannam,",
    "T04canprasu:9404": " saṃsāranirvāṇayorviśeṣasyābhāvāt // 19 //",
    "T04canprasu:9405": " tathāhi-",
    "T04canprasu:9406": " nirvāṇasya ca yā koṭiḥ koṭiḥ saṃsaraṇasya ca /",
    "T04canprasu:9407": " na tayorantaraṃ kiṃcitsusūkṣmamapi vidyate // 20 //",
    "T04canprasu:9408": " na ca kevalaṃ saṃsārasya nirvāṇenāviśiṣṭatvāt pūrvāparakoṭikalpanā na saṃbhavati, yā apyetāḥ-",
    "T04canprasu:9409": " paraṃ nirodhādantādyāḥ śāśvatādyāśca dṛṣṭayaḥ /",
    "T04canprasu:9410": " nirvāṇamaparāntaṃ ca pūrvāntaṃ ca samāśritāḥ // 21 //",
    "T04canprasu:9411": " tā api ata eva nopapadyante,",
    "T04canprasu:9412": " saṃsāranirvāṇayorubhayorapi prakṛtiśāntatvenaikarasatvāt //",
    "T04canprasu:9413": " tatra paraṃ nirodhādityanenopalakṣaṇena catasro dṛṣṭayaḥ parigṛhyante /",
    "T04canprasu:9414": " tadyathā- bhavati tathāgataḥ paraṃ maraṇāt,",
    "T04canprasu:9415": " na bhavati tathāgataḥ paraṃ maraṇāta,",
    "T04canprasu:9416": " bhavati ca na bhavati ca tathāgataḥ paraṃ maraṇāt,",
    "T04canprasu:9417": " naiva bhavati na na bhavati tathāgataḥ paraṃ maraṇāditi /",
    "T04canprasu:9418": " etāścatasro dṛṣṭayo nirvāṇaparāmarśena pravṛttāḥ //",
    "T04canprasu:9419": " antādyā api dṛṣṭayaḥ /",
    "T04canprasu:9420": " tadyathā- antavān lokaḥ,",
    "T04canprasu:9421": " anantavāṃśca,",
    "T04canprasu:9422": " antavāṃścānantavāṃśca,",
    "T04canprasu:9423": " naivāntavān nānantavān lokaḥ iti /",
    "T04canprasu:9424": " etāścatasro dṛṣṭayo 'parāntaṃ samāśritya pravṛttāḥ /",
    "T04canprasu:9425": " tatra ātmano lokasya vā anāgatamutpādamapaśyan antavān loka ityevaṃ kalpayan aparāntamālambya pravartate/",
    "T04canprasu:9426": " evamanāgatamutpādaṃ paśyan anantavān loka ioti pravartate/",
    "T04canprasu:9427": " paśyaṃśca apaśyaṃśca ubhayathā prātipadyate/",
    "T04canprasu:9428": " dvayapratiṣedhena naivāntavān nānantavāniti pratipadyate /",
    "T04canprasu:9429": " śāśvato lokaḥ,",
    "T04canprasu:9430": " aśāśvato lokaḥ,",
    "T04canprasu:9431": " śāśvataścāśāśvataśca,",
    "T04canprasu:9432": " naivaśāśvato naivāśāśvāto lokaḥ,",
    "T04canprasu:9433": " ityetāścatasro dṛṣṭayaḥ pūrvāntaṃ samāśritya pravartante/",
    "T04canprasu:9434": " tatra ātmano lokasya vā atītamutpādaṃ paśyan śāśvato loka iti pratipadyate,",
    "T04canprasu:9435": " apaśyannaśāśvata iti pratipadyate,",
    "T04canprasu:9436": " paśyaṃśca apaśyaṃśca śāśvataścāśāśvataśceti pratipadyate,",
    "T04canprasu:9437": " naiva paśyannaivāpaśyan naivaśāśvato nāśāśvataśceti pratipadyate pūrvāntamāaśritya /",
    "T04canprasu:9438": " tāścaitā dṛṣṭayaḥ kathaṃ yujyante?",
    "T04canprasu:9439": " yadi kasyacitpadārthasya kaścit svabhāvo bhavet,",
    "T04canprasu:9440": " tasya bhāvābhāvakalpanāt syuretā dṛṣṭayaḥ /",
    "T04canprasu:9441": " yadā tu saṃsāranirvāṇayoraviśeṣaḥ pratipāditaḥ, tadā-",
    "T04canprasu:9442": " śūnyeṣu sarvadharmeṣu kimanantaṃ kimantavat /",
    "T04canprasu:9443": " kimanantamantavacca nānantaṃ nāntavacca kim // 22 //",
    "T04canprasu:9444": " kiṃ tadeva kimanyatkiṃ śāśvataṃ kimaśāśvatam /",
    "T04canprasu:9445": " aśāśvataṃ śāśvataṃ ca kiṃ vā nobhayamapyataḥ // 23 //",
    "T04canprasu:9446": " caturdaśāpyetāni avyākṛtavastūni asati bhāvasvarūpe naiva yujyante/",
    "T04canprasu:9447": " yastu bhāvasvarūpamadhyāropya tadvigamāvigamataḥ etā dṛṣṭīrutpādya abhiniviśate,",
    "T04canprasu:9448": " tasyāyamabhiniveśo nirvāṇapuragāminaṃ panthānaṃ niruṇaddhi,",
    "T04canprasu:9449": " sāṃsārikeṣu ca duḥkheṣu niyojayatīti vijñeyam // 23 //",
    "T04canprasu:9450": " atrāha- yadi evaṃ bhavatā nirvāṇamapi pratiṣiddham,",
    "T04canprasu:9451": " nanu ca ya eṣa bhavagatā anantacaritasattvarāśyanuvartakena viditāviparītasakalajagadāśayasvabhāvena",
    "T04canprasu:9452": " mahākarūṇāparatantreṇa priyaikaputra kapremānugatāśeṣatribhuvanajanena caritapratipakṣānurūpo",
    "T04canprasu:9453": " dharmo deśito lokasya nirvāṇādhigamārtham, (Pp_236)",
    "T04canprasu:9454": " sa evaṃ sati vyartha eva jāyate/",
    "T04canprasu:9455": " ucyate- yadi kaściddharmo nāma svabhāvarūpataḥ syāt,",
    "T04canprasu:9456": " kecicca sattvāstasya dharmasya śrotāraḥ syuḥ,",
    "T04canprasu:9457": " kaścidvā deśitā buddho bhagavānnāma bhāvasvabhāvaḥ syāt,",
    "T04canprasu:9458": " syādetadevam / yadā tu-",
    "T04canprasu:9459": " sarvopalambhopaśamaḥ prapañcopaśamaḥ śivaḥ /",
    "T04canprasu:9460": " na kvacitkasyacitkaściddharmo buddhena deśitaḥ // 24 //",
    "T04canprasu:9461": " tadā kuto 'smākaṃ yathoktadoṣaprasaṅgaḥ?",
    "T04canprasu:9462": " iha hi sarveṣāṃ prapañcānāṃ nimittānāṃ ya upaśamo 'pravṛttistannirvāṇam /",
    "T04canprasu:9463": " sa eva copaśamaḥ prakṛtyaivopaśāntatvācchivaḥ /",
    "T04canprasu:9464": " vācāmapravṛttervā prapañcopaśamaścittasyāpravṛtteḥ śivaḥ /",
    "T04canprasu:9465": " kleśānāmapravṛttyā vā janmano 'pravṛttyā śivaḥ /",
    "T04canprasu:9466": " kleśaprahāṇena vā prapañcopaśamo niravaśeṣavāsanāprahāṇe śivaḥ /",
    "T04canprasu:9467": " jñeyānupalabdhyā vā prapañcopaśamo jñānānupalabdhyā śivaḥ /",
    "T04canprasu:9468": " yadā caivaṃ buddhā bhagavantaḥ sarvaprapañcopaśāntarūpe nirvāṇe śive 'sthānayogena",
    "T04canprasu:9469": " nabhasīva haṃsarājāḥ sthitāḥ svapuṇyajñānasaṃbhārapakṣapātavāte vātagagane vā gaganasyākiṃcanatvāt,",
    "T04canprasu:9470": " tadā sarvanimittānupalambhānna kvaciddeveṣu vā manuṣyeṣu vā na kasyaciddevasya vā manuṣyasya vā na kaściddharmaḥ sāṃkleśiko vā vaiyavadāniko vā deśita iti vijñeyam /",
    "T04canprasu:9471": " yathoktamāryatathāgataguhyasūtre- “yāṃ ca rātriṃ śāntamate tathāgato 'nuttarāṃ samyaksaṃbodhimabhisaṃbuddhaḥ,",
    "T04canprasu:9472": " yāṃ ca rātrimanupādāya parinirvāsyati,",
    "T04canprasu:9473": " atrāntare tathāgatenaikamapyakṣaraṃ nodāhṛtaṃ na vyāhṛtaṃ nāpi pravyāharati nāpi pravyāhariṣyati /",
    "T04canprasu:9474": " atha ca yathādhimuktāḥ sarvasattvā nānādhātvāśayāstāṃ tāṃ vividhāṃ tathāgatavācaṃ niścarantīṃ saṃjānanti /",
    "T04canprasu:9475": " teṣāmevaṃ pṛthak pṛthagbhavati- ayaṃ bhagavānasmabhyamimaṃ dharmaṃ deśayati,",
    "T04canprasu:9476": " vayaṃ ca tathāgatasya dharmadeśanāṃ śṛṇumaḥ /",
    "T04canprasu:9477": " tatra tathāgato na kalpayati na vikalpayati /",
    "T04canprasu:9478": " sarvakalpavikalpajālavāsanāprapañcavigato hi śāntamate tathāgataḥ” /",
    "T04canprasu:9479": " iti vistaraḥ //",
    "T04canprasu:9480": " tathā-",
    "T04canprasu:9481": " avāca 'nakṣarāḥ sarvaśūnyāḥ śāntādinirmalāḥ /",
    "T04canprasu:9482": " ya evaṃ jānati dharmān kumāro buddha socyate //",
    "T04canprasu:9483": " yadi tarhyevaṃ na kvacitkasyacitkaściddharmo buddhena deśitaḥ,",
    "T04canprasu:9484": " tatkathamime ete vicitrāḥ pravacanavyavahārāḥ prajñāyante? ucyate /",
    "T04canprasu:9485": " avidyānidrānugatānāṃ dehināṃ svapnāyamānānāmiva svavikalpābhyudaya eṣaḥ- ayaṃ bhagavān sakalatribhuvanasurāsuranaranāthaḥ imaṃ dharmamasmabhyaṃ deśayatīti /",
    "T04canprasu:9486": " yathoktaṃ bhagavatā-",
    "T04canprasu:9487": " tathāgato hi pratibimbabhūtaḥ kuśalasya dharmasya anāsravasya /",
    "T04canprasu:9488": " naivātra tathatā na tathāgato 'sti bimbaṃ ca saṃdṛśyati sarvaloke // iti /",
    "T04canprasu:9489": " etacca tathāgatavāgguhyaparivarte vistareṇa vyākhyātam /",
    "T04canprasu:9490": " tataśca nirvāṇārthaṃ dharmadeśanāyā abhāvāt kuto dharmadeśanāyāḥ sadbhāvena nirvāṇasyāstitvaṃ bhaviṣyati?",
    "T04canprasu:9491": " tasmānnirvāṇamapi nāstīti siddham /",
    "T04canprasu:9492": " uktaṃ ca bhagavatā-",
    "T04canprasu:9493": " anirvāṇaṃ hi nirvāṇaṃ lokanāthena deśitam /",
    "T04canprasu:9494": " ākāśena kṛto granthirākāśenaiva mocitaḥ // iti /",
    "T04canprasu:9495": " tathā- na teṣāṃ bhagavan saṃsārasamatikramo ye nirvāṇaṃ bhāvataḥ paryeṣante /",
    "T04canprasu:9496": " tatkasya hetoḥ?",
    "T04canprasu:9497": " nirvāṇamiti bhagavan yaḥ praśamaḥ sarvanimittānāmuparatiḥ sarveñjitasamiñjitānām /",
    "T04canprasu:9498": " tadime bhagavan mohapuruṣā ye svākhyāte dharmavinaye pravrajya tīrthikadṛṣṭau nipatitā nirvāṇaṃ bhāvataḥ paryeṣante tadyathā tilebhyastailaṃ kṣīrātsarpiḥ /",
    "T04canprasu:9499": " atyantaparinirvṛteṣu bhagavan sarvadharmeṣu ye nirvāṇaṃ mārganti tānahamābhimānikān tīrthikāniti vadāmi /",
    "T04canprasu:9500": " na bhagavan yogācāraḥ samyak pratipannaḥ kasyaciddharmasyotpādaṃ vā nirodhaṃ vā karoti,",
    "T04canprasu:9501": " nāpi kasyaciddharmasya prāptimicchati nābhisamayamiti vistaraḥ //",
    "T04canprasu:9502": " ityācāryacandrakīrtipādoparacitāyāṃ prasannapadāyāṃ madhyamakavṛttau nirvāṇaparīkṣā nāma pañcaviṃśatitamaṃ prakaraṇam //",
    "T04canprasu:9503": " dvādaśāṅgaparīkṣā ṣaḍviṃśatitamaṃ prakaraṇam /",
    "T04canprasu:9504": " atrāha- yaduktam-",
    "T04canprasu:9505": " yaḥ pratītyasamutpādaḥ śūnyatāṃ tāṃ pracakṣmahe /",
    "T04canprasu:9506": " sā prajñaptirupādāya pratipatsaiva madhyamā // iti,",
    "T04canprasu:9507": " kaḥ punarasau pratītyasamutpādaḥ,",
    "T04canprasu:9508": " yaḥ śūnyatetyucyate?",
    "T04canprasu:9509": " athavā / yadetaduktam-",
    "T04canprasu:9510": " yaḥ pratītyasamutpādaṃ paśyatīdaṃ sa paśyati /",
    "T04canprasu:9511": " duḥkhaṃ samudayaṃ caiva nirodhaṃ mārgameva ca // iti,",
    "T04canprasu:9512": " tatkatamo 'sau pratītyasamutpādaḥ iti?",
    "T04canprasu:9513": " atastadaṅgaprabhedavivakṣayedamucyate-",
    "T04canprasu:9514": " punarbhavāya saṃskārānavidyānivṛtastridhā /",
    "T04canprasu:9515": " abhisaṃskurute yāṃstairgatiṃ gacchati karmabhiḥ // 1 //",
    "T04canprasu:9516": " tatra avidyā ajñānaṃ tamo yathābhūtārthapracchādakaṃ stimitatā /",
    "T04canprasu:9517": " avidyayā nivṛtaḥ chāditaḥ pudgalaḥ punarbhavāya punarbhavārthaṃ punarbhavotpattyarthamabhisaṃskaroti utpādayati yān kuśalādicetanāviśeṣāṃste punarbhavābhisaṃskārāt saṃskārāḥ /",
    "T04canprasu:9518": " te ca trividhāḥ- kuśalā akuśalā ānejyāśca,",
    "T04canprasu:9519": " yadi vā- kāyikā vācikā mānasāśceti /",
    "T04canprasu:9520": " tāṃstrividhān karmalakṣaṇān saṃskārānavidyānivṛtaḥ pudgalaḥ karoti /",
    "T04canprasu:9521": " taiśca saṃskārairabhisaṃskṛtaiḥ karmabhiḥ karmasaṃjñitaiḥ taddhetukāṃ gatiṃ gacchati // 1 //",
    "T04canprasu:9522": " tato 'sya-",
    "T04canprasu:9523": " vijñānaṃ saṃniviśate saṃskārapratyayaṃ gatau /",
    "T04canprasu:9524": " kṛtopacitasaṃskārasyāsya pudgalasya saṃskārānurūpāyāṃ gatau devādikāyāṃ saṃskārahetukaṃ vijñānaṃ saṃniviśate praviśati upapadyate saṃsārānarthabījabhūtam",
    "T04canprasu:9525": " tata uttarakālam-",
    "T04canprasu:9526": " saṃniviṣṭe 'tha vijñāne nāmarūpaṃ niṣicyate // 2 //",
    "T04canprasu:9527": " tatra karmakleśāviddhaṃ tasmiṃstasminnupapattyāyatane nāmayatīti nāma,",
    "T04canprasu:9528": " saṃjñāvaśena vā artheṣu nāmayatīti nāma /",
    "T04canprasu:9529": " catvāro 'rūpiṇaḥ skandhā nāmeti vyapadiśyate /",
    "T04canprasu:9530": " rūpyata iti rūpam /",
    "T04canprasu:9531": " bādhyata ityarthaḥ /",
    "T04canprasu:9532": " idaṃ ca rūpaṃ pūrvakaṃ ca nāma,",
    "T04canprasu:9533": " ubhayametadabhisaṃkṣipya nāmarūpamiti vyavasthāpyate /",
    "T04canprasu:9534": " tatra bimbapratibimbanyāyena svādhyāyadīpamudrāpratimudrādinyāyena vā māraṇāntikeṣu",
    "T04canprasu:9535": " skandheṣu nirudhyamāneṣu ekasminneva kṣaṇe tulādaṇḍanāmonnāmanyāyenaiva aupapattyāṃśikāḥ (Pp_239)",
    "T04canprasu:9536": " skandhā yathākarmākṣepata upajāyante /",
    "T04canprasu:9537": " evaṃ ca bimbapratibimbamudrāpratimudrānyāyena pratītyasamutpādaḥ sidhyati /",
    "T04canprasu:9538": " tulādaṇḍanāmonnāmanyāyena tu yadvijñānaṃ saṃniviśate ityuktam,",
    "T04canprasu:9539": " tad bālalokabodhānurodhena,",
    "T04canprasu:9540": " samānakāla eva bhavapratisaṃdhiriti /",
    "T04canprasu:9541": " tathā samānena samānakālaṃ lokasya duḥkhaṃ ca sukhodayaṃ ca /",
    "T04canprasu:9542": " hartuṃ ca kartuṃ ca sadāstu śaktistamaḥ prakāśaṃ ca yathaiva bhānoḥ // iti /",
    "T04canprasu:9543": " na tu punaḥ pratītyasamutpādasvarūpavicakṣaṇānāmevaṃ vaktuṃ yujyate sāhacaryāditvamekakṣaṇe tulādaṇḍanāmonnāmadṛṣṭānteneti /",
    "T04canprasu:9544": " janmonmukhaṃ na sadidaṃ yadi jāyamānaṃnāśonmukhaṃ sadapi nāma nirudhyamānam /",
    "T04canprasu:9545": " iṣṭaṃ tadā kathamidaṃ tulayā samānaṃ kartrā vinā janiriyaṃ na ca yuktarūpā //",
    "T04canprasu:9546": " ityādivacanāt /",
    "T04canprasu:9547": " yathā bimbapratibimbamudrāpratimudrādinyāyena kṣaṇikatvaṃ neṣyate bhavadbhiḥ,",
    "T04canprasu:9548": " tathā anyasyāpi bhāvasya utpādasamanantaradhvaṃsinaḥ kṣaṇikatvaṃ na yuktam /",
    "T04canprasu:9549": " yataḥ jātijarāsthityanityatākhyāni catvāri saṃskṛtalakṣaṇāni utpadyamānasya bhāvasya bāhyasya ādhyātmikasya vā ekasminneva kṣaṇe bhavantītyabhidharmapāṭhaḥ",
    "T04canprasu:9550": " tatra jātijarayoḥ parasparavirodhāt sthityanityatayośca ekasminneva bhāve na yugapatsaṃbhava iṣyate sadbhiḥ /",
    "T04canprasu:9551": " kṣaṇike sarvathābhāvātkutaḥ kācitpurāṇatā /",
    "T04canprasu:9552": " sthairyādakṣaṇike cāpi kutaḥ kācitpurāṇatā //",
    "T04canprasu:9553": " yathānto 'sti kṣaṇasyaivamādimadhyaṃ ca kalpyatām /",
    "T04canprasu:9554": " antakatvātkṣaṇasyaivaṃ na lokasya kṣaṇasthitiḥ //",
    "T04canprasu:9555": " ādimadhyāvasānāni cintyāni kṣaṇavatpunaḥ /",
    "T04canprasu:9556": " ādimadhyāvasānatvaṃ na svataḥ parato 'pi vā //",
    "T04canprasu:9557": " iti madhyamakasiddhāntapāṭhāt kṣaṇikapadārthāsiddherasiddhiravaseyā /",
    "T04canprasu:9558": " na ca jātimaraṇayoḥ parasparabhinnalakṣaṇayoḥ ekasmin kṣaṇe saṃbhavo bhavet,",
    "T04canprasu:9559": " saṃśayaniścayajñānayorālokāndhakārayorjñānājñānayorbījāṅkurayormaraṇabhavopapattibhavayorbhinnalakṣaṇayorityādivat /",
    "T04canprasu:9560": " parasparanirapekṣayoreva svahetupratyayasiddhayoḥ sahabhāvo yujyate savyetaragoviṣāṇayoryuvatistanayornarakarṇayorityādivat,",
    "T04canprasu:9561": " na tu punaḥ kadācidapi parasparaviruddhayorvināśotpādayoḥ /",
    "T04canprasu:9562": " yathoktaṃ rāgaraktaparīkṣāyām-",
    "T04canprasu:9563": " sahaiva punarudbhūtirna yuktā rāgaraktayoḥ /",
    "T04canprasu:9564": " bhavetāṃ rāgaraktau hi nirapekṣau parasparam //",
    "T04canprasu:9565": " naikatve sahabhāvo 'sti na tenaiva hi tatsaha /",
    "T04canprasu:9566": " pṛthaktve sahabhāvo 'tha kuta eva bhaviṣyati //",
    "T04canprasu:9567": " evaṃ raktena rāgasya siddhirna saha nāsaha /",
    "T04canprasu:9568": " rāgavatsarvadharmāṇāṃ siddhirna saha nāsaha //",
    "T04canprasu:9569": " iti pratiṣedhāt kutaḥ samānakālatā bhāvānāṃ maraṇabhavopapattibhavayoriti?",
    "T04canprasu:9570": " ataḥ sahabhāvo vineyajanabodhānurodhapravṛtta eveti lakṣyate /",
    "T04canprasu:9571": " tena naikasminneva kṣaṇe nāmonnāmau tulāyāḥ saṃbhavataḥ nāmonnāmayoḥ kālabhedāt /",
    "T04canprasu:9572": " balavatpuruṣācchaṭāmātreṇa pañcaṣaṣṭiḥ kṣaṇā atikrāmantīti pāṭhāt,",
    "T04canprasu:9573": " utpalapatraśatasahasravedhavat sūcyagreṇeti /",
    "T04canprasu:9574": " tathāpi atra utpalapatraśatasahasravedhaḥ sūcyagreṇa kramaśo vedho 'vaseyaḥ kṣaṇānāmatisūkṣmatvāt /",
    "T04canprasu:9575": " ekakṣaṇena ślokākṣarapadodāharaṇavat //",
    "T04canprasu:9576": " kiṃ ca-",
    "T04canprasu:9577": " anirodhamanutpādamanucchedamaśāśvatam /",
    "T04canprasu:9578": " anekārthamanānārthamanāgamamanirgamam //",
    "T04canprasu:9579": " yaḥ pratītyasamutpādaṃ prapañcopaśamaṃ śivam /",
    "T04canprasu:9580": " iti pāṭhādutpādanirodhayorasaṃbhava eva pratipāditaḥ śāstre madhyamake /",
    "T04canprasu:9581": " āgamasūtreṣu-",
    "T04canprasu:9582": " avināśamanutpannaṃ dharmadhātusamaṃ jagat /",
    "T04canprasu:9583": " sattvadhātuṃ ca deśeti eṣā lokānuvartanā //",
    "T04canprasu:9584": " trīṣu adhvasu sattvānāṃ prakṛtiṃ nopalambhati /",
    "T04canprasu:9585": " sattvadhātuṃ ca deśeti eṣā lokānuvartanā // ityādi /",
    "T04canprasu:9586": " tathā-",
    "T04canprasu:9587": " phenapiṇḍopamaṃ rūpaṃ vedanā budbudopamā /",
    "T04canprasu:9588": " marīcisadṛśī saṃjñā saṃskārāḥ kadalīnibhāḥ /",
    "T04canprasu:9589": " māyopamaṃ ca vijñānamuktamādityabandhunā //",
    "T04canprasu:9590": " evaṃ dharmān vīkṣamāṇo bhikṣurārabdhavīryavān /",
    "T04canprasu:9591": " divā vā yadi vā rātrau saṃprajānan pratismṛtaḥ /",
    "T04canprasu:9592": " pratividhyetpadaṃ śāntaṃ saṃskāropaśamaṃ śivam // iti /",
    "T04canprasu:9593": " etāśca gāthāḥ sarvanikāyaśāstrasūtreṣu paṭhayante /",
    "T04canprasu:9594": " ataḥ phenapiṇḍādīnāṃ hetupratyayasāmagrīṃ prāpya pratītya samutpannānāṃ sāravastuvigatānāṃ kutaḥ kṣaṇikākṣaṇikacinteti?",
    "T04canprasu:9595": " mahāyānasūtreṣu ca-",
    "T04canprasu:9596": " supinopamā bhavagatī sakalā na hi kaści jāyati na co mriyate /",
    "T04canprasu:9597": " na ca karma naśyati kadāci kṛtaṃ phalu deti kṛṣṇaśubha saṃsarato //",
    "T04canprasu:9598": " na ca śāśvataṃ na ca uccheda puno na ca karmasaṃcayu na cāpi sthitiḥ /",
    "T04canprasu:9599": " na ca so 'pi kṛtva punarāspṛśatī na ca anyu kṛtva puna vedayate //",
    "T04canprasu:9600": " yathā kumārī supināntarasmiṃ svaputra jātaṃ ca mṛtaṃca paśyati /",
    "T04canprasu:9601": " jāte 'tituṣṭā mṛti daurmanasyitā tathopamān jānatha sarvadharmān //",
    "T04canprasu:9602": " yathaiva grāmāntari lekhadarśanāt kriyāḥ pravartanti pṛthak śubhāśubhāḥ /",
    "T04canprasu:9603": " na lekhasaṃkrānti girāya vidyate tathopamān jānatha sarvadharmān //",
    "T04canprasu:9604": " mudrātpratimudra dṛśyate mudrasaṃkrānti na copalabhyate /",
    "T04canprasu:9605": " na ca tatra na caiva sānyato evaṃ saṃskāra 'nucchedaśāśvatāḥ //",
    "T04canprasu:9606": " bījasya sato yathāṅkuro na ca yo bīju sa caiva aṅkuro /",
    "T04canprasu:9607": " na ca anyu tato na caiva tat evamanuccheda aśāśvata dharmatā //",
    "T04canprasu:9608": " yatha muñja pratītya balbajaṃ rajju vyāyāmabalena vartitā /",
    "T04canprasu:9609": " ghaṭiyantra sacakra vartate teṣu ekaikasu nāsti vartanā //",
    "T04canprasu:9610": " tatha sarvabhavāṅgavartinī anyamanyopacayena niśritā /",
    "T04canprasu:9611": " ekaikeṣu teṣu vartanī pūrvamaparāntatu nopalabhyate //",
    "T04canprasu:9612": " ata evoktamācāryanāgārjunapādaiḥ-",
    "T04canprasu:9613": " svādhyāyadīpamudrādarpaṇaghoṣārkakāntabījāmlaiḥ /",
    "T04canprasu:9614": " skandhapratisaṃdhirasaṃkramaśca vidvadbhirupadhāryau // iti /",
    "T04canprasu:9615": " śatakaśāstre ca āryadevapādairmahābodhicaryāsthiraprasthānasthitaiḥ-",
    "T04canprasu:9616": " alātacakranirmāṇasvapnamāyāmbucandrakaiḥ /",
    "T04canprasu:9617": " dhūmikāntaḥ pratiśrutkāmarīcyabhraiḥ samo bhavaḥ // iti //",
    "T04canprasu:9618": " tadevaṃ bimbapratibimbādinyāyena mātuḥ kukṣau vijñāne saṃmūrcchite vijñānapratyayaṃ nāmarūpaṃ niṣicyate,",
    "T04canprasu:9619": " kṣarati prādurbhavatītyarthaḥ /",
    "T04canprasu:9620": " yadi iha gatau vijñānaṃ na saṃmūrchitaṃ syāt,",
    "T04canprasu:9621": " tadā nāmarūpaprādurbhāvo na syāt /",
    "T04canprasu:9622": " sacedānanda vijñānaṃ mātuḥ kukṣiṃ nāvakrāmeta,",
    "T04canprasu:9623": " na tat kalalaṃ kalalatvāya saṃvarteta /",
    "T04canprasu:9624": " iti vacanāt // 2 //",
    "T04canprasu:9625": " tadevam-",
    "T04canprasu:9626": " niṣikte nāmarūpe tu ṣaḍāyatanasaṃbhavaḥ /",
    "T04canprasu:9627": " duḥkhotpattyā āyadvārabhāvena darśanaśravaṇaghrāṇarasasparśamanaākhyaṃ ṣaḍāyatanaṃ nāmarūpahetukamupajāyate /",
    "T04canprasu:9628": " sa cakṣuṣā rūpāṇi dṛṣṭvā saumanasyasthānīyānyabhiniviśate,",
    "T04canprasu:9629": " abhiniviṣṭaḥ san rāgajaṃ dvevajaṃ mohajaṃ karma karotītyādinā duḥkhotpattāvāyadvāratvaṃ ṣaṇṇāmāyatanānām /",
    "T04canprasu:9630": " tadevaṃ saṃbhūte ṣaḍāyatane uttarakālam-",
    "T04canprasu:9631": " ṣaḍāyatanamāgamya saṃsparśaḥ saṃpravartate // 3 //",
    "T04canprasu:9632": " kaḥ punarayaṃ saṃsparśaḥ,",
    "T04canprasu:9633": " kathaṃ vā saṃpravartate iti pratipādayannāha-",
    "T04canprasu:9634": " cakṣuḥ pratītya rūpaṃ ca samanvāhārameva ca /",
    "T04canprasu:9635": " nāmarūpaṃ pratītyaivaṃ vijñānaṃ saṃpravartate // 4 //",
    "T04canprasu:9636": " saṃnipātasrayāṇāṃ yo rūpavijñānacakṣuṣām /",
    "T04canprasu:9637": " sparśaḥ saḥ",
    "T04canprasu:9638": " cakṣurindriyaṃ pratītya rūpāṇi ca samanvāhāraṃ ca pratītya manaskāraṃ viṣayādivilakṣaṇaṃ samanantarapratyayaṃ vijñānabījabhūtaṃ cakṣurvijñānamutpadyate",
    "T04canprasu:9639": " tatra cakṣuśca rūpāyatanaṃ ca rūpam /",
    "T04canprasu:9640": " samanvāhāraścatuḥskandhalakṣaṇaṃ nāma /",
    "T04canprasu:9641": " tadetattrayaṃ pratītyotpadyamānaṃ cakṣurvijñānaṃ nāmarūpaṃ pratītyotpadyate /",
    "T04canprasu:9642": " tadevameṣāmindriyaviṣayavijñānānāṃ trayāṇāṃ yaḥ saṃnipātaḥ sahotpādaḥ anyonyopakāreṇa tulyaṃ yā pravṛttiḥ,",
    "T04canprasu:9643": " sa spṛṣṭilakṣaṇaḥ sparśaḥ /",
    "T04canprasu:9644": " tata uttarakālam-",
    "T04canprasu:9645": " tasmātsparśācca vedanā saṃpravartate // 5 //",
    "T04canprasu:9646": " iṣṭāniṣṭobhayaviparītaviṣayānubhūtirviṣayānubhavo vedanaṃ vittirvedanetyucyate /",
    "T04canprasu:9647": " duḥkhā sukhā aduḥkhāsukhā ca trividhā /",
    "T04canprasu:9648": " yathā caiṣāṃ rūpavijñānacakṣuṣāṃ trayāṇāṃ saṃnipātalakṣaṇaṃ sparśamāgamya (Pp_243)",
    "T04canprasu:9649": " vedanā uktā,",
    "T04canprasu:9650": " evaṃ śeṣendriyaviṣayavijñānatrayasaṃnipātalakṣaṇasparśahetukā vedanā vyākhyeyā // 5 //",
    "T04canprasu:9651": " tata uttarakālam-",
    "T04canprasu:9652": " vedanāpratyayā tṛṣṇā",
    "T04canprasu:9653": " saṃpravartate iti vartate /",
    "T04canprasu:9654": " vedanā pratyayo yasyāstṛṣṇāyāḥ sā vedanāpratyayā /",
    "T04canprasu:9655": " kiṃviṣayā punaḥ sā tṛṣṇā?",
    "T04canprasu:9656": " vedanāviṣayaiva /",
    "T04canprasu:9657": " kiṃ kāraṇam?",
    "T04canprasu:9658": " yasmādasau tṛṣṇāluḥ",
    "T04canprasu:9659": " vedanārthaṃ hi tṛṣyate /",
    "T04canprasu:9660": " vedanānimittameva abhilāṣaṃ karotītyarthaḥ /",
    "T04canprasu:9661": " kathaṃ kṛtvā?",
    "T04canprasu:9662": " yadi tāvat sukhā vedanā asyopajāyate,",
    "T04canprasu:9663": " sa tasyāḥ punaḥ punaḥ saṃyogārthaṃ paritṛṣyate /",
    "T04canprasu:9664": " atha duḥkhā,",
    "T04canprasu:9665": " tadā tasyā visaṃyogārthaṃ paritṛṣyate /",
    "T04canprasu:9666": " atha aduḥkhāsukhā,",
    "T04canprasu:9667": " tasyā api nityamaparibhraṃśārthaṃ paritṛṣyate / sa evam-",
    "T04canprasu:9668": " tṛṣyamāṇa upādānamupādatte caturvidham // 6 //",
    "T04canprasu:9669": " sa evaṃ vedanāsvabhiniviṣṭaḥ saktaḥ tṛṣṇāpratyayaṃ kāmadṛṣṭiśīlavratātmavādopādānākhyaṃ caturvidhaṃ karmākṣepakāraṇaṃ parigṛhṇāti /",
    "T04canprasu:9670": " tadevamasya tṛṣṇāpratyayamupādānaṃ bhavati // 6 //",
    "T04canprasu:9671": " tata uttarakālam-",
    "T04canprasu:9672": " upādāne sati bhava upādātuḥ pravartate /",
    "T04canprasu:9673": " syāddhi yadyanupādāno mucyeta na bhavedbhavaḥ // 7 //",
    "T04canprasu:9674": " pañca skandhāḥ sa ca bhavaḥ",
    "T04canprasu:9675": " caturvidhasya yathoktasya upādānasya upādātā grahītā utpādayitā /",
    "T04canprasu:9676": " tasya upādātuḥ upādānapratyayo bhavaḥ upajāyate /",
    "T04canprasu:9677": " kiṃ kāraṇam?",
    "T04canprasu:9678": " yasmāt, yo hi anutpāditavedanātṛṣṇaḥ pratisaṃkhyānabalena tṛṣṇāmasvīkurvan,",
    "T04canprasu:9679": " caturvidhamupādānaṃ pravihāya upādātā amalādvayajñānasaṃmukhībhāvāt syāddhi yadyanupādāno mucyeta saḥ /",
    "T04canprasu:9680": " tadānīṃ tasya na bhavedbhavaḥ //",
    "T04canprasu:9681": " kaḥ punarayaṃ bhavaḥ?",
    "T04canprasu:9682": " pañca skandhāḥ sa ca bhavaḥ /",
    "T04canprasu:9683": " yaḥ upādānāt pravartate,",
    "T04canprasu:9684": " sa pañcaskandha svabhāvo veditavyaḥ /",
    "T04canprasu:9685": " trividhamapi kāyikaṃ vācikaṃ mānasikaṃ ca karma bhavatyasmādanāgataṃ skandha pañcakaṃ bhavaḥ iti vyapadiśyate /",
    "T04canprasu:9686": " tatra kāyikaṃ vācikaṃ karma rūpaskandhasvabhāvaṃ karmavijñaptitvāt /",
    "T04canprasu:9687": " mānasaṃ tu catuḥskandhasvabhāvamiti /",
    "T04canprasu:9688": " evaṃ sa bhavaḥ pañca skandhā iti vijñeyam / tasmāt-",
    "T04canprasu:9689": " bhavājjātiḥ pravartate /",
    "T04canprasu:9690": " anāgataskandhotpādo jātiḥ /",
    "T04canprasu:9691": " sā ca bhavāt pravartate /",
    "T04canprasu:9692": " tata uttarakālam-",
    "T04canprasu:9693": " jarāmaraṇaduḥkhādi śokāḥ saparidevanāḥ // 8 //",
    "T04canprasu:9694": " daurmanasyamupāyāsā jāteretatpravartate /",
    "T04canprasu:9695": " jātihetukā ete jarāmaraṇādayaḥ pravartante /",
    "T04canprasu:9696": " eṣāṃ ca yathāsūtrameva vyākhyānaṃ veditavyam /",
    "T04canprasu:9697": " tatra skandhaparipāko jarā /",
    "T04canprasu:9698": " jīrṇasya skandhabhedo maraṇam /",
    "T04canprasu:9699": " mriyamāṇasya vigacchataḥ saṃmūḍhasya sāmiṣaṅgo hṛdayasaṃtāpaḥ śokaḥ /",
    "T04canprasu:9700": " śokasamutthito vākpralāpaḥ paridevaḥ /",
    "T04canprasu:9701": " pañcendriyāsātanipāto (Pp_244) duḥkham /",
    "T04canprasu:9702": " manoniṣṭanipāto daurmanasyam /",
    "T04canprasu:9703": " duḥkhadaurmanasyabahutvasaṃbhūtā upāyāsāḥ /",
    "T04canprasu:9704": " iti /",
    "T04canprasu:9705": " tadevaṃ yathopavarṇitena nyāyena",
    "T04canprasu:9706": " kevalasyaivametasya duḥkhaskandhasya saṃbhavaḥ // 9 //",
    "T04canprasu:9707": " kevalasyeti ātmātmīyasvabhāvavigatasya bālapṛthagjanaparikalpitamātrasya /",
    "T04canprasu:9708": " duḥkhātmakasya sukhāvyāmiśrasyaivetyarthaḥ /",
    "T04canprasu:9709": " evamiti hetupratyayamātrabalenaivetyarthaḥ /",
    "T04canprasu:9710": " duḥkhaskandhasyeti duḥkhasamudāyasya duḥkhasamūhasya duḥkharāśerityarthaḥ // 9 //",
    "T04canprasu:9711": " yataścaivaṃ yathopavarṇitādavidyādikādeva bhavāṅgānāṃ pravṛttiḥ, ataḥ-",
    "T04canprasu:9712": " saṃsāramūlānsaṃskārānavidvān saṃskarotyataḥ /",
    "T04canprasu:9713": " avidvān kārakastasmānna vidvāṃstattvadarśanāt // 10 //",
    "T04canprasu:9714": " tatra saṃsārasya vijñānādipravṛttilakṣaṇasya mūlaṃ pradhānaṃ kāraṇaṃ saṃskārāḥ /",
    "T04canprasu:9715": " tataśca saṃsāramūlān saṃskārānavidvān saṃskaroti //",
    "T04canprasu:9716": " avidyānugato yaḥ pudgalo bhikṣavaḥ puṇyānapi saṃskārānabhisaṃskaroti,",
    "T04canprasu:9717": " apuṇyānapi saṃskārānabhisaṃskaroti,",
    "T04canprasu:9718": " āneñjyānapi saṃskārānabhisaṃskaroti //",
    "T04canprasu:9719": " iti bhagavadvacanāt /",
    "T04canprasu:9720": " yataścaivamavidvān kārakaḥ,",
    "T04canprasu:9721": " tasmādavidvāneva pudgalaḥ kārako bhavati saṃskārāṇām,",
    "T04canprasu:9722": " na vidvāṃstattvadarśī prahīṇāvidyaḥ /",
    "T04canprasu:9723": " kiṃ kāraṇam?",
    "T04canprasu:9724": " tattvadarśanāt tattvadarśane hi sarvapadārthanāmevānupalambhāt nāsti kiṃcid yadālambya karma kuryāditi // 10 //",
    "T04canprasu:9725": " yataścaivamavidyāyāmeva satyāṃ saṃskārāḥ pravartante,",
    "T04canprasu:9726": " asatyāṃ na pravartante, ataḥ-",
    "T04canprasu:9727": " avidyāyāṃ niruddhāyāṃ saṃskārāṇāmasaṃbhavaḥ /",
    "T04canprasu:9728": " hetuvaiyarthyāt /",
    "T04canprasu:9729": " tasyāḥ punaravidyāyāḥ kuto nirodhaḥ ityāha-",
    "T04canprasu:9730": " avidyāyā nirodhastu jñānenāsyaiva bhāvanāt // 11 //",
    "T04canprasu:9731": " asyaiva pratītyasamutpādasya yathāvadaviparītabhāvanātaḥ avidyā prahīyate /",
    "T04canprasu:9732": " yo hi pratītyasamutpādaṃ samyak paśyati,",
    "T04canprasu:9733": " sa sūkṣmasyāpi bhāvasya na svarūpamupalabhate /",
    "T04canprasu:9734": " pratibimbasvaprālātacakramudgādivattu svabhāvaśūnyatāṃ sarveṣāṃ bhāvānāmavatarati /",
    "T04canprasu:9735": " sa eva svabhāvaśūnyatāṃ sarveṣāṃ bhāvānāmavatīrṇo na kiṃcidvastu upalabhate bāhyamādhyātmikaṃ vā /",
    "T04canprasu:9736": " so 'nupalabhamāno na kvaciddharme muhyati,",
    "T04canprasu:9737": " amūḍhaśca karma na karotīti /",
    "T04canprasu:9738": " evaṃ pratītyasamutpādabhāvanayā tattvamavatarati /",
    "T04canprasu:9739": " tattvadarśinoyogino niyatameva avidyā prahīyate /",
    "T04canprasu:9740": " prahīṇāvidyasya saṃskārā nirudhyante // 11 //",
    "T04canprasu:9741": " yathā caivamavidyānirodhāt saṃskārā nirudhyante, evam-",
    "T04canprasu:9742": " tasya tasya nirodhena tattannābhipravartate /",
    "T04canprasu:9743": " duḥkhaskandhaḥ kevalo 'yamevaṃ samyaṅ nirudhyate // 12 //",
    "T04canprasu:9744": " pūrvasya pūrvasya aṅgasya nirodhena utarasyottarasya aṅgasya nirodho bhavatīti vijñeyam /",
    "T04canprasu:9745": " anayā cānupūrvyā ayaṃ yogī ātmātmīyādyadarśanāyāsanirastaḥ kārakavedakavirahitaṃ bhāvasvabhāvaśūnyaṃ duḥkharāśiṃ punaranutpattyā samyaṅnirodhayati",
    "T04canprasu:9746": " yathoktamāryaśālistambasūtre-",
    "T04canprasu:9747": " evamādhyātmiko 'pi pratītyasamutpādo dvābhyāmeva kāraṇābhyāmutpadyate /",
    "T04canprasu:9748": " katamābhyāṃ dvābhyām?",
    "T04canprasu:9749": " hetūpanibandhataḥ pratyayopanibandhataśca /",
    "T04canprasu:9750": " tatrādhyātmikasya pratītyasamutpādasya hetūpanibandhaḥ katamaḥ?",
    "T04canprasu:9751": " yadidamavidyāpratyayāḥ saṃskārāḥ,",
    "T04canprasu:9752": " saṃskārapratyayaṃ vijñānam,",
    "T04canprasu:9753": " vijñānapratyayaṃ nāmarūpam,",
    "T04canprasu:9754": " nāmarūpapratyayaṃ ṣaḍāyatanam,",
    "T04canprasu:9755": " ṣaḍāyatanapratyayaḥ sparśaḥ,",
    "T04canprasu:9756": " sparśapratyayā vedanā,",
    "T04canprasu:9757": " vedanāpratyayā tṛṣṇā,",
    "T04canprasu:9758": " tṛṣṇāpratyayamupādānam,",
    "T04canprasu:9759": " upādānapratyayo bhavaḥ,",
    "T04canprasu:9760": " bhavapratyayā jātiḥ,",
    "T04canprasu:9761": " jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti /",
    "T04canprasu:9762": " evamasya kevalasya mahato duḥkhaskandhasya samudayo bhavati /",
    "T04canprasu:9763": " avidyā cennābhaviṣyannaiva saṃskārāḥ prajñāsyante /",
    "T04canprasu:9764": " evaṃ yāvajjātiścennābhaviṣyajjarāmaraṇaṃ na prajñāsyate /",
    "T04canprasu:9765": " athavā, satyāmavidyāyāṃ saṃskārāṇāmabhinirvṛttirbhavati /",
    "T04canprasu:9766": " evaṃ yāvajjātyāṃ satyāṃ jarāmaraṇasyābhinirvṛttirbhavati /",
    "T04canprasu:9767": " atrāvidyāyā naivaṃ bhavati ahaṃ saṃskārānabhinirvartayāmīti /",
    "T04canprasu:9768": " saṃskārāṇāmapi naivaṃ bhavati vayamavidyayābhinirvartitā iti /",
    "T04canprasu:9769": " evaṃ yāvajjāterapi naivaṃ bhavati ahaṃ jarāmaraṇamabhinirvartayāmīti /",
    "T04canprasu:9770": " jarāmaraṇasyāpi naivaṃ bhavatyahaṃ jātyābhinirvartitamiti /",
    "T04canprasu:9771": " atha ca satyāmavidyāyāṃ saṃskārāṇābhinirvṛtti rbhavati prādurbhāvaḥ /",
    "T04canprasu:9772": " evaṃ yāvajjātyāṃ satyāṃ jarāmaraṇasyābhinirvṛttirbhavati prādurbhāvaḥ /",
    "T04canprasu:9773": " evamādhyātmikasya pratītyasamutpādasya hetūpanibandho draṣṭavyaḥ //",
    "T04canprasu:9774": " kathamādhyātmikasya pratītyasamutpādasya pratyayopanibandho draṣṭavya iti?",
    "T04canprasu:9775": " ṣaṇṇāṃ dhātūnāṃ samavāyāt /",
    "T04canprasu:9776": " katameṣāṃ ṣaṇṇāṃ dhātūnāṃ samavāyāt?",
    "T04canprasu:9777": " yadidaṃ pṛthivyaptejovāyvākāśavijñānadhātūnāṃ samavāyādādhyātmikasya pratītyasamutpādasya pratyayopanibandho draṣṭavyaḥ /",
    "T04canprasu:9778": " tatrādhyātmikasya pratītyasamutpādasya pṛthivīdhātuḥ katamaḥ?",
    "T04canprasu:9779": " yaḥ kāyasya saṃśleṣātkaṭhinabhāvamabhinirvartayati,",
    "T04canprasu:9780": " ayamucyate pṛthivīdhātuḥ /",
    "T04canprasu:9781": " yaḥ kāyasyānuparigrahakṛtyaṃ karoti,",
    "T04canprasu:9782": " ayamucyate 'bdhātuḥ /",
    "T04canprasu:9783": " yaḥ kāyasyāśitabhakṣitaṃ paripācayati,",
    "T04canprasu:9784": " ayamucyate tejodhātuḥ /",
    "T04canprasu:9785": " yaḥ kāyasya āśvāsapraśvāsakṛtyaṃ karoti,",
    "T04canprasu:9786": " ayamucyate vāyudhātuḥ /",
    "T04canprasu:9787": " yaḥ kāyasyāntaḥ śauṣīryamabhinirvartayati,",
    "T04canprasu:9788": " ayamucyate ākāśadhātuḥ /",
    "T04canprasu:9789": " yo nāmarūpamabhinirvartayati naḍakalāpayogena pañcavijñānakāyasaṃyuktaṃ sāsravaṃ ca manovijñānam,",
    "T04canprasu:9790": " ayamucyate bhikṣavo vijñānadhātuḥ /",
    "T04canprasu:9791": " tatra asatāmeṣāṃ pratyayānāṃ kāyasyotpattirna bhavati /",
    "T04canprasu:9792": " yadā tvādhyātmikaḥ pṛthivīdhāturavikalo bhavati,",
    "T04canprasu:9793": " evamaptejovāyvākāśavijñānadhātavaścāvikalā bhavanti,",
    "T04canprasu:9794": " tataḥ sarveṣāṃ samavāyātkāyasyotpattirbhavati /",
    "T04canprasu:9795": " tatra pṛthivīdhātornaivaṃ bhavati- ahaṃ kāyasya kaṭhinabhāvamabhinirvartayāmīti /",
    "T04canprasu:9796": " abdhātornaivaṃ bhavati- ahaṃ kāyasyānuparigrahakṛtyaṃ karomīti /",
    "T04canprasu:9797": " tejodhātornaivaṃ bhavati- ahaṃ kāyasyāśitapītakhāditaṃ paripācayāmīti /",
    "T04canprasu:9798": " vāyudhātornaivaṃ bhavati- ahaṃ kāyasyāśvāsapraśvāsakṛtyaṃ karomīti /",
    "T04canprasu:9799": " ākāśadhātornaivaṃ bhavati- ahaṃ kāyasyāntaḥśauṣīryamabhinirvartayāmīti /",
    "T04canprasu:9800": " vijñānadhātornaivaṃ bhavati- ahaṃ kāyasya nāmarūpamabhinirvartayāmīti /",
    "T04canprasu:9801": " kāyasyāpi naivaṃ bhavati ahamemiḥ pratyayairjanita iti /",
    "T04canprasu:9802": " atha ca punaḥ satāmeṣāṃ pratyayānāṃ samavāyātkāyasyotpatti rbhavati /",
    "T04canprasu:9803": " tatra pṛthivīdhāturnātmā na sattvo na jīvo na janturna manujo na mānavo na strī na pumān na napuṃsakaṃ na cāhaṃ na mama na cānyasya kasyacit",
    "T04canprasu:9804": " evamabdhātustejodhāturvāyudhāturākāśadhāturvijñānadhāturnātmā (Pp_246)",
    "T04canprasu:9805": " na sattvo na jīvo na janturna manujo na mānavo na strī na pumān na napuṃsakaṃ na cāhaṃ na mama na cānyasya kasyacit //",
    "T04canprasu:9806": " tatra avidyā katamā?",
    "T04canprasu:9807": " yā eṣāmevaṃ ṣaṇṇāṃ dhātūnāyamaiksaṃjñā piṇḍasaṃjñā nityasaṃjñā dhruvasaṃjñā śāśvatasaṃjñā",
    "T04canprasu:9808": " sukhasaṃjñā ātmasaṃjñā sattvasaṃjñā jīvapudgalamanujamānavasaṃjñā ahaṃkārasaṃjñā",
    "T04canprasu:9809": " mamakārasaṃjñā evamādi vividhamajñānam /",
    "T04canprasu:9810": " iyamucyate 'vidyeti /",
    "T04canprasu:9811": " evamavidyāyāṃ satyāṃ viṣayeṣu rāgadveṣamohāḥ pravartante /",
    "T04canprasu:9812": " tatra ye rāgadveṣamohā viṣayeṣu,",
    "T04canprasu:9813": " amī saṃskārā ityucyante /",
    "T04canprasu:9814": " vastuprativijñaptirvijñānam /",
    "T04canprasu:9815": " vijñānasahabhuvaścatvāraḥ skandhā arūpiṇaḥ upādānākhyāḥ,",
    "T04canprasu:9816": " tannāmarūpaṃ catvāri mahābhūtāni,",
    "T04canprasu:9817": " tāni copādāya rūpam /",
    "T04canprasu:9818": " tacca nāma rūpam /",
    "T04canprasu:9819": " aikadhyamabhisaṃkṣipya tannāmarūpam /",
    "T04canprasu:9820": " nāmarūpasaṃniśritānīndriyāṇi ṣaḍāyatanam /",
    "T04canprasu:9821": " trayāṇāṃ dharmāṇāṃ saṃnipātaḥ sparśaḥ /",
    "T04canprasu:9822": " sparśānubhavo vedanā /",
    "T04canprasu:9823": " vedanādhyavasānaṃ tṛṣṇā /",
    "T04canprasu:9824": " tṛṣṇāvaipulyamuipādānam /",
    "T04canprasu:9825": " upādānanirjātaṃ punarbhavajanakaṃ karma bhavaḥ /",
    "T04canprasu:9826": " bhavahetukaḥ skandhaprādurbhāvo jātiḥ /",
    "T04canprasu:9827": " jātasya skandhasya paripāko jarā /",
    "T04canprasu:9828": " jīrṇasya skandhasya vināśo maraṇam /",
    "T04canprasu:9829": " mriyamāṇasya saṃmūḍhasya sābhiṣvaṅgasyāntardāhaḥ śokaḥ /",
    "T04canprasu:9830": " śokotthamālapanaṃ paridevaḥ /",
    "T04canprasu:9831": " pañcavijñānakāyasaṃyuktamasātamanubhavanaṃ duḥkham /",
    "T04canprasu:9832": " manasā saṃyuktaṃ mānasaṃ duḥkhaṃ dārmanasyam /",
    "T04canprasu:9833": " ye cāpyanye evamādaya upakleśāste upāyāsā iti //",
    "T04canprasu:9834": " tatra mohāndhakārārthenāvidyā /",
    "T04canprasu:9835": " abhisaṃskārārthena saṃskārāḥ /",
    "T04canprasu:9836": " vijñāpanārthena vijñānam /",
    "T04canprasu:9837": " anyonyopastambhanārthena nāmarūpam /",
    "T04canprasu:9838": " āyadvārārthena ṣaḍāyatanam /",
    "T04canprasu:9839": " sparśanārthena sparśaḥ /",
    "T04canprasu:9840": " anubhavanārthena vedanā /",
    "T04canprasu:9841": " paritarṣaṇārthena tṛṣṇā /",
    "T04canprasu:9842": " upādānārthenopādānam /",
    "T04canprasu:9843": " punarbhavārthena bhavaḥ /",
    "T04canprasu:9844": " janmārthena jātiḥ /",
    "T04canprasu:9845": " paripākārthena jarā /",
    "T04canprasu:9846": " vināśārthena maraṇam /",
    "T04canprasu:9847": " śocanārthena śokaḥ /",
    "T04canprasu:9848": " paridevanārthena paridevaḥ kāyaparipīḍanārthena duḥkham /",
    "T04canprasu:9849": " cittasaṃpīḍanārthena daurmanasyam /",
    "T04canprasu:9850": " upakleśārthenopāyāsāḥ //",
    "T04canprasu:9851": " athavā tattve 'pratipattirmithyāpratipattirajñānamavidyā /",
    "T04canprasu:9852": " evamavidyāyāṃ satyāṃ trividhāḥ saṃskārā abhinirvartante puṇyopagā apuṇyopagā āneñjyopagāḥ /",
    "T04canprasu:9853": " tatra puṇyopagānāṃ saṃskārāṇāṃ puṇyopagameva vijñānaṃ bhavati /",
    "T04canprasu:9854": " apuṇyopagānāṃ saṃskārāṇāmapuṇyopagameva vijñānaṃ bhavati /",
    "T04canprasu:9855": " āneñjyopagānāṃ saṃskārāṇāmāneñjyopagameva vijñānaṃ bhavati /",
    "T04canprasu:9856": " idamucyate vijñānam /",
    "T04canprasu:9857": " vijñānapratyayaṃ nāmarūpamiti vedanādayo 'rūpiṇaścatvāraḥ skandhāstatra tatra bhave nāmayantīti nāma /",
    "T04canprasu:9858": " saharūpaskandhena ca nāma rūpaṃ ceti nāmarūpamucyate /",
    "T04canprasu:9859": " nāmarūpavivṛddhayā ṣaḍbhirāyatanadvāraiḥ kṛtyakriyāḥ pravartante prajñāyante,",
    "T04canprasu:9860": " tannāmarūpapratyayaṃ ṣaḍāyatanamityucyate /",
    "T04canprasu:9861": " ṣaḍbhyaścāyataṃebhyaḥ ṣaṭ sparśakāyāḥ pravartante,",
    "T04canprasu:9862": " ayaṃ ṣaḍāyatanapratyayaḥ sparśa ityucyate /",
    "T04canprasu:9863": " yajjātīyaḥ sparśo bhavati tajjātīyā vedanā pravartate /",
    "T04canprasu:9864": " iyamucyate bhikṣavaḥ sparśapratyayā vedaneti /",
    "T04canprasu:9865": " yastāṃ vedanāṃ viśeṣeṇāsvādayati abhinandati adhyavasyati adhyavasāya tiṣṭhati,",
    "T04canprasu:9866": " sā vedanāpratyayā tṛṣṇetyucyate /",
    "T04canprasu:9867": " āsvādanābhinandanādhyavasānasthānādātmapriyarūpasātarūpairviyogo mā bhūnnityamaparityāgo bhavediti yaivaṃ prārthanā idamucyate bhikṣavastṛṣṇāpratyayamupādānam",
    "T04canprasu:9868": " yatra vastuni satṛṣṇastasya vastuno 'rjanāya viṭhapanāyopādānamupādatte,",
    "T04canprasu:9869": " tatra tatra prārthayate,",
    "T04canprasu:9870": " evaṃ prārthayamānaḥ punarbhavajanakaṃ karma samutthāpayati kāyena vācā manasā ca,",
    "T04canprasu:9871": " sa upādānapratyayo bhava ityucyate /",
    "T04canprasu:9872": " (Pp_247) tatkarmanirjātānāṃ skandhānāmabhinirvṛtiryā sā bhavapratyayā jātirityucyate /",
    "T04canprasu:9873": " jātyābhinirvṛttānāṃ skandhānāmupacayanaparipākādvināśo bhavati /",
    "T04canprasu:9874": " tadidaṃ jātipratyayaṃ jarāmaraṇamityucyate //",
    "T04canprasu:9875": " evamayaṃ dvādaśāṅgaḥ pratītyasamutpādo 'nyonyahetuko 'nyonyapratyayo naivānityo naiva",
    "T04canprasu:9876": " nityo na saṃskṛto nāsaṃskṛto nāhetuko nāpratyayo na vedayitā nāvedayitā na pratītyasamutpanno",
    "T04canprasu:9877": " nāpratītyasamutpanno na kṣayadharmo nākṣayadharmo na vināśadharmo nāvināśadharmo",
    "T04canprasu:9878": " na nirodhadharmo nānirodhadharmo 'nādikālapravṛtto 'nucchinno 'nupravartate nadīsrotavat //",
    "T04canprasu:9879": " yadyapyayaṃ dvādaśāṅgaḥ pratītyasamutpādo 'nucchinno 'nupravartate nadīsrotavat,",
    "T04canprasu:9880": " atha cemānyasya dvādaśāṅgasya pratītyasamutpādasya catvāryaṅgāni saṃghātakriyāyai hetutvena pravartante /",
    "T04canprasu:9881": " katamāni catvāri?",
    "T04canprasu:9882": " yaduta avidyā tṛṣṇā karma vijñānaṃ ca /",
    "T04canprasu:9883": " tatra vijñānaṃ bījasvabhāvatvena hetuḥ /",
    "T04canprasu:9884": " karma kṣetrasvabhāvatvena hetuḥ /",
    "T04canprasu:9885": " avidyā tṛṣṇā ca kleśasvabhāvatvena hetuḥ /",
    "T04canprasu:9886": " karmakleśā vijñānabījaṃ janayanti /",
    "T04canprasu:9887": " tatra karma vijñānabījasya kṣetrakāryaṃ karoti /",
    "T04canprasu:9888": " tṛṣṇā vijñānabījaṃ snehayati /",
    "T04canprasu:9889": " avidyā vijñānabījamavakirati /",
    "T04canprasu:9890": " asatāṃ teṣāṃ pratyayānāṃ vijñānabījasyabhinirvṛttirna bhavati /",
    "T04canprasu:9891": " tatra karmaṇo naivaṃ bhavati- ahaṃ vijñānabījasya kṣetrakāryaṃ karomīti /",
    "T04canprasu:9892": " tṛṣṇāyā api naivaṃ bhavati- ahaṃ vijñānasya snehakāryaṃ karomiti /",
    "T04canprasu:9893": " avidyāyā api naivaṃ bhavati- ahaṃ vijñānabījamavakirāmīti /",
    "T04canprasu:9894": " vijñānabījasyāpi naivaṃ bhavati- ahamebhiḥ pratyayairjanitamiti //",
    "T04canprasu:9895": " atha ca vijñānabījaṃ karmakṣetrapratiṣṭhitaṃ tṛṣṇāsnehābhiṣyanditamavidyayā svavakīrṇaṃ vibhajyamānaṃ virohati /",
    "T04canprasu:9896": " tatratatropapattyāṃyatanapratisaṃdhau mātuḥ kukṣau nāmarūpāṅkuramabhinirvartayati /",
    "T04canprasu:9897": " sa ca nāmarūpāṅkuro na svayaṃ kṛtoa na parakṛto nobhayakṛto neśvarakṛto na kālapariṇāmito na prakṛtisaṃbhūto na caikakāraṇādhīno nāpyahetusamutpannaḥ",
    "T04canprasu:9898": " atha ca mātāpitṛsaṃyogād,",
    "T04canprasu:9899": " ṛtusamavāyād,",
    "T04canprasu:9900": " anyeṣāṃ pratyayānāṃ samavāyād āsvādānuviddhaṃ vijñānabījaṃ mātuḥ kukṣau nāmarūpāṅkuramabhinirvartayati",
    "T04canprasu:9901": " asvāmikeṣu dharmeṣvaparigraheṣvamameṣvākāśasameṣu māyālakṣaṇasvabhāveṣu hetupratyayānāmavaikalyāt //",
    "T04canprasu:9902": " tadyathā pañcabhiḥ kāraṇaiścakṣurvijñānamutpadyate /",
    "T04canprasu:9903": " katamaiḥ pañcabhiḥ?",
    "T04canprasu:9904": " yaduta cakṣuḥ pratītya rūpaṃ cālokaṃ cākāśaṃ ca tajjamanasikāraṃ ca pratītyotpadyate cakṣurvijñānam /",
    "T04canprasu:9905": " tatra cakṣurvijñānasya cakṣurāśrayakṛtyaṃ karoti /",
    "T04canprasu:9906": " rūpamālambanakṛtyaṃ karoti /",
    "T04canprasu:9907": " āloko 'vabhāsakṛtyaṃ karoti /",
    "T04canprasu:9908": " ākāśamanāvaraṇakṛtyaṃ karoti /",
    "T04canprasu:9909": " tajjamanasikāraḥ samanvāharaṇakṛtyaṃ karoti /",
    "T04canprasu:9910": " asatāmeṣāṃ pratyayānāṃ cakṣurvijñānaṃ notpadyate /",
    "T04canprasu:9911": " yadā tu cakṣurādhyātmikamāyatanamavikalaṃ bhavati,",
    "T04canprasu:9912": " evaṃ rūpālokākāśatajjamanasikārāścāvikalā bhavanti,",
    "T04canprasu:9913": " tataḥ sarveṣāṃ samavāyāccakṣurvijñānamutpadyate /",
    "T04canprasu:9914": " tatra cakṣuṣo naivaṃ bhavati- ahaṃ cakṣurvijñānasyāśrayakṛtyaṃ karomīti /",
    "T04canprasu:9915": " ālokasyāpi naivaṃ bhavati- ahaṃ cakṣurvijñānasyāvabhāsakṛtyaṃ karomīti /",
    "T04canprasu:9916": " ākāśasyāpi naivaṃ bhavati- ahaṃ cakṣurvijñānasyānāvaraṇakṛtyaṃ karomiti /",
    "T04canprasu:9917": " tajjamanasikārasyāpi naivaṃ bhavati- ahaṃ cakṣurvijñānasya samanvāharaṇakṛtyaṃ karomīti /",
    "T04canprasu:9918": " cakṣurvijñānasyāpi naivaṃ bhavati- ahamebhiḥ pratyayairjanitamiti /",
    "T04canprasu:9919": " atha ca satāmeṣāṃ pratyayānāṃ samavāyāccakṣurvijñānasyotpattirbhavati /",
    "T04canprasu:9920": " evaṃ śeṣāṇāmindriyāṇāṃ yathāyogaṃ karaṇīyam //",
    "T04canprasu:9921": " tatra na kaściddharmo 'smāllokātparalokaṃ saṃkrāmati /",
    "T04canprasu:9922": " asti ca karmaphalaprativijñaptirhetupratyayānāmavaikalyāt /",
    "T04canprasu:9923": " tadyathā bhikṣavaḥ supariśuddhe ādarśamaṇḍale mukhapratibimbakaṃ dṛśyate,",
    "T04canprasu:9924": " na ca tatrādarśamaṇḍale mukhaṃ saṃkrāmati,",
    "T04canprasu:9925": " asti ca mukhaprativijñaptirhetupratyayānāmavaikalyāt,",
    "T04canprasu:9926": " evamasmāllokānna kaściccyuto nāpyanyatropapannaḥ,",
    "T04canprasu:9927": " asti ca karmaphalaprativijñaptirhetupratyayānāmavaikalyāt /",
    "T04canprasu:9928": " tadyathā bhikṣavaścandramaṇḍalaṃ catvāriṃśadyojanaśatamūrdhvaṃ vrajati,",
    "T04canprasu:9929": " atha ca punaḥ parītte 'pyudakabhājane candrasya pratibimbaṃ dṛśyate,",
    "T04canprasu:9930": " na ca tasmātsthānādūrdhvaṃ nabhasaścyutaṃ parītte udakasya bhājane saṃkrāntaṃ bhavati asti ca candramaṇḍalaprativijñaptirhetupratyayānāmavaikalyāt",
    "T04canprasu:9931": " evamasmāllokānna kaściccyuto nānyatropapannaḥ,",
    "T04canprasu:9932": " asti ca karmaphalaprativijñaptirhetupratyayānāmavaikalyāt //",
    "T04canprasu:9933": " tadyathā- agnirupādānapratyaye sati jvalati,",
    "T04canprasu:9934": " upādānavaikalyānna jvalati,",
    "T04canprasu:9935": " evameva bhikṣavaḥ karmakleśajanitaṃ vijñānabījaṃ tatratatropapattyāyatanapratisaṃdhau",
    "T04canprasu:9936": " mātuḥ kukṣau nāmarūpāṅkuramabhinirvartayati asvāmikeṣu dharmeṣvaparigraheṣu māyālakṣaṇasvabhāveṣu",
    "T04canprasu:9937": " amameṣu kṛtrimeṣu hetupratyayānāmavaikalyāt //",
    "T04canprasu:9938": " tatrādhyātmikaḥ pratītyasamutpādaḥ pañcabhiḥ kāraṇairdraṣṭavyaḥ /",
    "T04canprasu:9939": " katamaiḥ pañcabhiḥ?",
    "T04canprasu:9940": " na śāśvatato nocchedato na saṃkrāntitaḥ parīttahetuvipulaphalābhinirvṛttitastatsadṛśānuprabandhataśceti /",
    "T04canprasu:9941": " kathaṃ na śāśvatataḥ?",
    "T04canprasu:9942": " yasmādanye māraṇāntikāḥ skandhāḥ,",
    "T04canprasu:9943": " anye aupapattyaṃśikāḥ skandhāḥ /",
    "T04canprasu:9944": " na tu ya eva māraṇāntikāḥ skandhāsta evaupapattyaṃśikāḥ /",
    "T04canprasu:9945": " api tu māraṇāntikāḥ skandhā nirudhyante,",
    "T04canprasu:9946": " tasminneva ca samaye aupapattyaṃśikāḥ skandhāḥ prādurbhavanti /",
    "T04canprasu:9947": " ato na śāśvatataḥ /",
    "T04canprasu:9948": " kathaṃ nocchedataḥ?",
    "T04canprasu:9949": " na ca pūrvaniruddheṣu māraṇāntikeṣu skandheṣu aupapattyaṃśikāḥ skandhāḥ prādurbhavanti nāpyaniruddheṣu /",
    "T04canprasu:9950": " api tu māraṇāntikāḥ skandhā nirudhyante,",
    "T04canprasu:9951": " tasminneva ca samaye aupapattyaṃśikāḥ skandhāḥ prādurbhavanti tulādaṇḍonnābhāvanāmavat candrabimbapratibimbavat /",
    "T04canprasu:9952": " ato nocchedataḥ /",
    "T04canprasu:9953": " kathaṃ na saṃkrāntitaḥ?",
    "T04canprasu:9954": " visadṛśāḥ sattvanikāyāḥ sabhāgāyāṃ jātyāṃ jātimabhinirvartayanti /",
    "T04canprasu:9955": " ato na saṃkrāntitaḥ /",
    "T04canprasu:9956": " kathaṃ parīttahetuto vipulaphalābhinirvṛttitaḥ /",
    "T04canprasu:9957": " parīttaṃ karma kriyate,",
    "T04canprasu:9958": " vipulaḥ phalavipāko 'nubhūyate /",
    "T04canprasu:9959": " ataḥ parīttahetuto vipulaphalābhinirvṛttitaḥ /",
    "T04canprasu:9960": " kathaṃ tatsadṛśānuprabandhataḥ?",
    "T04canprasu:9961": " yathāvedanīyaṃ karma kriyate,",
    "T04canprasu:9962": " tathāvedanīyo vipāko 'nubhūyate /",
    "T04canprasu:9963": " atastatsadṛśānuprabandhataśca /",
    "T04canprasu:9964": " iti vistaraḥ //",
    "T04canprasu:9965": " ityācāryacandrakīrtipādoparacitāyāṃ prasannapadāyāṃ madhyamakavṛttau dvādaśāṅgaparīkṣā nāma ṣaḍviṃśatitamaṃ prakaraṇam //",
    "T04canprasu:9966": " dṛṣṭiparīkṣā saptaviṃśatitamaṃ prakaraṇam /",
    "T04canprasu:9967": " yaścaivaṃ pratītyasamutpādaṃ yathābhūtaṃ samyak paśyati,",
    "T04canprasu:9968": " sa na pūrvāntaṃ pratisarati,",
    "T04canprasu:9969": " nāparāntaṃ pratisarati,",
    "T04canprasu:9970": " - ityādi sūtre paṭhayate,",
    "T04canprasu:9971": " tatra katamaḥ pūrvāntaḥ,",
    "T04canprasu:9972": " katamo 'parāntaḥ,",
    "T04canprasu:9973": " kathaṃ na pratisaratīti?",
    "T04canprasu:9974": " tadvayutpatyarthamidamārabhyate /",
    "T04canprasu:9975": " tatra vartamānamātmabhāvamapekṣya atītā ātmabhāvāḥ pūrvānta ityucyate /",
    "T04canprasu:9976": " pūrvo hi janmaparaṃparāṃśaḥ pūrvāntaḥ /",
    "T04canprasu:9977": " taṃ na pratisarati,",
    "T04canprasu:9978": " dṛṣṭiprakārairnālambate /",
    "T04canprasu:9979": " pratītyasamutpādasya yathāvadavasthitatattvadarśanāt nānyathāvasthitaṃ vastu anyathā abhiniviśate /",
    "T04canprasu:9980": " tatra aṣṭau dṛṣṭayaḥ pūrvāntamālambya anyathā pravṛttāḥ / tadyathā-",
    "T04canprasu:9981": " abhūmatītamadhvānaṃ nābhūmiti ca dṛṣṭayaḥ /",
    "T04canprasu:9982": " yāstāḥ śāśvatalokādyāḥ pūrvāntaṃ samupāśritāḥ // 1 //",
    "T04canprasu:9983": " tatra itiśabdaḥ ādyarthaḥ /",
    "T04canprasu:9984": " athavā dṛṣṭidvayopādānamupalakṣaṇārtham /",
    "T04canprasu:9985": " catastrastvetā dṛṣṭayaḥ /",
    "T04canprasu:9986": " tadyathā- kiṃ nvahamabhūvamatītamadhvānam,",
    "T04canprasu:9987": " nābhūvamatītamadhvānam,",
    "T04canprasu:9988": " abhūvaṃ ca nābhūvaṃ ca,",
    "T04canprasu:9989": " naivābhūvaṃ na nābhūvam, iti /",
    "T04canprasu:9990": " etāścatasro dṛṣṭayaḥ pūrvāntaṃ samāśritāḥ /",
    "T04canprasu:9991": " aparā api catasra ityāha-",
    "T04canprasu:9992": " yāstāḥ śāśvatalokādyāḥ",
    "T04canprasu:9993": " pūrvaṃ prasaṅgena upavarṇitāḥ, tā api",
    "T04canprasu:9994": " pūrvāntaṃ samupāśritāḥ //",
    "T04canprasu:9995": " tatra yadyapi pūrvāntād dṛṣṭicatuṣṭayāduttaraṃ dṛṣṭicatuṣṭayaṃ nātibhidyate,",
    "T04canprasu:9996": " tathāpi tāvanmātraviśeṣamāśritya pṛthagupādīyate /",
    "T04canprasu:9997": " tacca uttaratra vyākhyāsyāmaḥ /",
    "T04canprasu:9998": " tatra śāśvato lokaḥ ityetat,",
    "T04canprasu:9999": " abhūvamatītamadhvānam,",
    "T04canprasu:10000": " ityetasmānnātibhidyate /",
    "T04canprasu:10001": " athavā ayaṃ viśeṣaḥ- yacchāśvato lokaḥ ityeṣāṃ dṛṣṭiḥ sāmānyena pūrvāntamāśritā /",
    "T04canprasu:10002": " abhūvamatītamadhvānam,",
    "T04canprasu:10003": " ityeṣā tu ātmana eva pūrvāntaparāmarśena pravṛttā,",
    "T04canprasu:10004": " na sāmānyeneti /",
    "T04canprasu:10005": " evamanyāsvapi dṛṣṭiṣu viśeṣo vaktavyaḥ /",
    "T04canprasu:10006": " ityevaṃ tāvat aṣṭāvetā dṛṣṭayaḥ pūrvāntaṃ samupāśritāḥ // 1 //",
    "T04canprasu:10007": " uktaḥ pūrvāntastadālambikābhirdṛṣṭibhiḥ sārdham /",
    "T04canprasu:10008": " idānīmaparānta ucyate /",
    "T04canprasu:10009": " tatra vartamānamātmabhāvamapekṣya bhāvinaḥ ātmabhāvāḥ aparānta ityucyate /",
    "T04canprasu:10010": " aparo hi janmaparaṃparāṃśo 'parāntaḥ,",
    "T04canprasu:10011": " taṃ na pratisarati,",
    "T04canprasu:10012": " dṛṣṭiprakārairnālambate /",
    "T04canprasu:10013": " pratītyasamutpādasya yathāvadavasthitatattvadarśanāt,",
    "T04canprasu:10014": " nānyathāvasthitaṃ vastu anyathābhiniviśate /",
    "T04canprasu:10015": " tatra aṣṭau dṛṣṭayaḥ aparāntamālambya anyathā pravṛttāḥ / tadyathā-",
    "T04canprasu:10016": " dṛṣṭayo na bhaviṣyāmi kimanyo 'nāgate 'dhvani /",
    "T04canprasu:10017": " bhaviṣyāmīti cāntādyā aparāntaṃ samāśritāḥ // 2 //",
    "T04canprasu:10018": " ihāpi dṛṣṭidvayopādānamupalakṣaṇārtham /",
    "T04canprasu:10019": " catastrastvetā dṛṣṭayaḥ /",
    "T04canprasu:10020": " tadyathā- kiṃ nu bhaviṣyāmyanāgatamadhvānam,",
    "T04canprasu:10021": " na bhaviṣyāmi,",
    "T04canprasu:10022": " bhaviṣyāmi ca na bhaviṣyāmi ca, naiva (Pp_250)",
    "T04canprasu:10023": " bhaviṣyāmi na ca na bhaviṣyāmyanāgatamadhvānam,",
    "T04canprasu:10024": " ityetāścatasro dṛṣṭayaḥ aparāntaṃ samāśritāḥ /",
    "T04canprasu:10025": " kimetā eva catasro dṛṣṭayaḥ aparāntaṃ samāśritāḥ? netyāha /",
    "T04canprasu:10026": " kiṃ tarhi aparā api catasro vidyante antādyā aparāntaṃ samāśritāḥ /",
    "T04canprasu:10027": " tatra antādyāścatasro dṛṣṭayaḥ sāmānyena aparāntamāaśritya pravṛttāḥ,",
    "T04canprasu:10028": " kiṃ tu bhaviṣyāmyanāgatamadhvānamityetāstu ātmana evāparāntamāśritya pravṛttāḥ,",
    "T04canprasu:10029": " ityevaṃ dṛṣṭicatuṣṭayasya viśeṣa iti boddhavyam // 2 //",
    "T04canprasu:10030": " tatra ādyasya tāvat pūrvāntālambikasya dṛṣṭicatuṣṭayasya yathā na saṃbhavaḥ,",
    "T04canprasu:10031": " tathā pratipādayannāha-",
    "T04canprasu:10032": " abhūmatītamadhvānamityetannopapadyate /",
    "T04canprasu:10033": " yo hi janmasu pūrveṣu sa eva na bhavatyayam // 3 //",
    "T04canprasu:10034": " tatra ya eva atīteṣu janmasu babhūva,",
    "T04canprasu:10035": " yadi sa evāyamadhunā syāt,",
    "T04canprasu:10036": " tadā yuktamasya grahītum- abhūvamahamatītamadhvānamiti /",
    "T04canprasu:10037": " na caitadevaṃ saṃbhavati nityatvaprasaṅgāt,",
    "T04canprasu:10038": " nityasya ca saṃsaraṇānupapatteḥ,",
    "T04canprasu:10039": " ekagatisthasyāpi nānāgatisaṃgṛhītatvaprasaṅgāt /",
    "T04canprasu:10040": " iha hi pūrvaṃ yadi narakādigatiko bhūtvā idānīṃ karmavaicitryāt manuṣyeṣu upapannaḥ evaṃkalpayet- ahamevāsau nāraka āsam iti,",
    "T04canprasu:10041": " tadasya na yuktam /",
    "T04canprasu:10042": " kathaṃ hi nāma manuṣyaḥ san nārakādikaḥ syāt?",
    "T04canprasu:10043": " yattarhi idaṃ paṭhayate sūtre- ahameva sa tena kālena tena samayena māndhātā nāma rājā cakravartī abhūvam iti,",
    "T04canprasu:10044": " tat kathaṃ veditavyamiti?",
    "T04canprasu:10045": " anyatvapratiṣedhaparaṃ tadvacanaṃ naikatvapratipādakamiti vijñeyam /",
    "T04canprasu:10046": " ata eva hi nānyaḥ sa tena kālena tena samayeneti paṭhayate /",
    "T04canprasu:10047": " yadi punaḥ sa evāyamiti pūrvakasya cādhunātanasya ca ekatvaṃ syāt,",
    "T04canprasu:10048": " ko doṣaḥ syāt?",
    "T04canprasu:10049": " uktastāvadatra doṣaḥ- nityatvaṃ syāditi // 3 //",
    "T04canprasu:10050": " tathāpi bhūya ucyate-",
    "T04canprasu:10051": " sa evātmeti tu bhavedupādānaṃ viśiṣyate /",
    "T04canprasu:10052": " yadi sa eva pūrvaka ātmāyamidānīṃ syāt,",
    "T04canprasu:10053": " tadā upādānasya pañcaskandhalakṣaṇasya viśeṣo na syāt upādāturaviśeṣātpūrvāvasthāyāmiva /",
    "T04canprasu:10054": " na caivamupādānāviśeṣo 'syātmanaḥ,",
    "T04canprasu:10055": " kiṃ tarhi viśiṣyata eva upādānamupādātuḥ karmabhedāt kārakabhedācca /",
    "T04canprasu:10056": " tataśca upādānaviśeṣāt sa evāyamātmeti na yujyate //",
    "T04canprasu:10057": " atha manyase- viśiṣyatāmupādānam,",
    "T04canprasu:10058": " ātmā tu eka eveti /",
    "T04canprasu:10059": " ataḥ ātmano 'viśiṣṭatvādabhūmatītamadhvānamityetad bhaviṣyatyeva / ucyate-",
    "T04canprasu:10060": " upādānavinirmukta ātmā te katamaḥ punaḥ // 4 //",
    "T04canprasu:10061": " yadi hi anyadupādānam,",
    "T04canprasu:10062": " anyaścātmā syāt,",
    "T04canprasu:10063": " tadā upādānaviśeṣe 'pi ātmano 'viśeṣāt syādetadevam /",
    "T04canprasu:10064": " na caitad bhedena darśayituṃ śakyam- ayamasāvātmā,",
    "T04canprasu:10065": " idamasyopādānamiti, (Pp_251)",
    "T04canprasu:10066": " upādānaviśiṣṭasvabhāvatvādātmano 'hetukatvaprasaṅgāt,",
    "T04canprasu:10067": " pṛthaggrahaṇaprasaṅgācca /",
    "T04canprasu:10068": " yadā caivamupādānavinirmukta ātmā darśayituṃ na śakyate,",
    "T04canprasu:10069": " tadā upādānaviśeṣe 'pi ātmāviśeṣa iti na śakyate kalpayitum // 4 //",
    "T04canprasu:10070": " athāpi kaścit parikalpayet- satyam,",
    "T04canprasu:10071": " upādānavinirmukta iti evaṃ na saṃbhavati,",
    "T04canprasu:10072": " kimupādānameva ātmatvena parikalpyate iti?",
    "T04canprasu:10073": " etadapi na yuktamiti pratipādayannāha-",
    "T04canprasu:10074": " upādānavinirmukto nāstyātmeti kṛte sati /",
    "T04canprasu:10075": " syādupādānamevātmā nāsti cātmeti vaḥ punaḥ // 5 //",
    "T04canprasu:10076": " yathā tāvadupādānamevātmā na saṃbhavati tathā pratipādayannāha-",
    "T04canprasu:10077": " na copādānamevātmā vyeti tatsamudeti ca /",
    "T04canprasu:10078": " kathaṃ hi nāmopādānamupādātā bhaviṣyati // 6 //",
    "T04canprasu:10079": " tatra yadetat pañcopādānaskandhākhyamupādānam,",
    "T04canprasu:10080": " tat pratikṣaṇamutpadyate ca vinaśyati ca /",
    "T04canprasu:10081": " na caivamātmā pratikṣaṇamutpadyate ca vinaśyati ca /",
    "T04canprasu:10082": " ātmā skandhebhyastattvānyatvādinā ca nityānityatvenāpyaśakya eva vaktum,",
    "T04canprasu:10083": " anekadoṣaprasaṅgāt /",
    "T04canprasu:10084": " nityatve hi ātmanaḥ śāśvatavādaḥ syāt,",
    "T04canprasu:10085": " anityatve ca ucchedavādaprasaṅgaḥ /",
    "T04canprasu:10086": " tataśca tadubhayaṃ śāśvatocchedākhyaṃ mahānarthakaramiti nopagantavyam /",
    "T04canprasu:10087": " ataḥ upādānamevātmeti tāvanna yujyate //",
    "T04canprasu:10088": " api ca-",
    "T04canprasu:10089": " kathaṃ hi nāmopādānamupādātā bhaviṣyati /",
    "T04canprasu:10090": " iha upādīyate ityupādānaṃ karma /",
    "T04canprasu:10091": " tasya ca avaśyamupādātrā upārjakena bhavitavyam /",
    "T04canprasu:10092": " tasya copādānasya yadi ātmatvamiṣyate,",
    "T04canprasu:10093": " tatra upādānameva upādātā ityapi vidyate /",
    "T04canprasu:10094": " tataśca kartṛkarmaṇoraikye sati chetṛcchettavyaghaṭakumbhakārāgnīndhanādīnāmapi aikyaṃ syāt /",
    "T04canprasu:10095": " na caitad dṛṣṭaṃ yuktaṃ vā iti pratipādayannāha-",
    "T04canprasu:10096": " kathaṃ hi nāmopādānamupādātā bhaviṣyati / iti /",
    "T04canprasu:10097": " api tu atyantāsaṃbhava evāsya pakṣasyetyabhiprāyaḥ // 6 //",
    "T04canprasu:10098": " atrāha- satyamupādānamātramātmā na yujyate,",
    "T04canprasu:10099": " kiṃ tarhi upādānavyatirikta eva ātmā bhaviṣyati /",
    "T04canprasu:10100": " etadapi na yuktam /",
    "T04canprasu:10101": " kiṃ kāraṇam? yasmāt-",
    "T04canprasu:10102": " anyaḥ punarupādānādātmā naivopapadyate /",
    "T04canprasu:10103": " gṛhyate hyanupādāno yadyanyo na ca gṛhyate // 7 //",
    "T04canprasu:10104": " yadi upādānādātmā vyatiriktaḥ syāt,",
    "T04canprasu:10105": " gṛhyeta sa upādānavyatiriktaḥ,",
    "T04canprasu:10106": " ghaṭādiva paṭaḥ /",
    "T04canprasu:10107": " na caivaṃ gṛhyate /",
    "T04canprasu:10108": " tasmādupādānavyatirikto 'pi nāsti /",
    "T04canprasu:10109": " anupādānaḥ upādānavyatirekeṇa agṛhyamāṇatvāt khapuṣpavat,",
    "T04canprasu:10110": " ityabhiprāyaḥ // 7 //",
    "T04canprasu:10111": " idānīṃ yathopapāditamarthaṃ nigamayannāha-",
    "T04canprasu:10112": " evaṃ nānya upādānānna copādānameva saḥ /",
    "T04canprasu:10113": " ātmā nāstyanupādānaḥ",
    "T04canprasu:10114": " atha syāt- yadi ātmā upādānasvarūpo na bhavati,",
    "T04canprasu:10115": " upādānopādātrorekatvaprasaṅgāt /",
    "T04canprasu:10116": " udayavyayaprasaṅgācca /",
    "T04canprasu:10117": " sa hi anyo 'pi na bhavati upādānamanapekṣya bhedena grahaṇaprasaṅgāt /",
    "T04canprasu:10118": " na cāpyanupādānaḥ,",
    "T04canprasu:10119": " upādānanirapekṣasya grahaṇaprasaṅgāt /",
    "T04canprasu:10120": " evaṃ tarhi nāsti ātmetyastu / ucyate-",
    "T04canprasu:10121": " nāpi nāstyeṣa niścayaḥ // 8 //",
    "T04canprasu:10122": " yo hi nāma skandhānupādāya prajñapyate,",
    "T04canprasu:10123": " sa kathaṃ nāstīti syāt?",
    "T04canprasu:10124": " na hi avidyamāno vandhyātanayaḥ skandhānupādāya prajñapyate /",
    "T04canprasu:10125": " kathaṃ sati upādāne upādātā nāstīti yujyate /",
    "T04canprasu:10126": " tasmānnāstitvamapyasya na yujyate /",
    "T04canprasu:10127": " tasmānnāsti ātmeti niścayo 'pyeṣa nopapadyate /",
    "T04canprasu:10128": " asya tvātmano vyavasthānaṃ vistareṇa madhyamakāvatārādavaseyam /",
    "T04canprasu:10129": " ihāpi ca pūrvameva sthānasthāneṣu kṛtā vyavastheti na punariha tadvayavasthāne yatna āsthīyate // 8 //",
    "T04canprasu:10130": " evaṃ tāvadabhūvamatītamadhvānamityeṣā kalpanā nopapadyate /",
    "T04canprasu:10131": " idānīṃ nābhūvamatītamadhvānamityedapi yathā nopapadyate tathā pratipādayannāha-",
    "T04canprasu:10132": " nābhūmatītamadhvānamityetannopapadyate /",
    "T04canprasu:10133": " yo hi janmasu pūrveṣu tato 'nyo na bhavatyayam // 9 //",
    "T04canprasu:10134": " yadi pūrvakādātmanaḥ asya adhunātanasya ātmano 'nyatvaṃ syāt,",
    "T04canprasu:10135": " tadānīṃ nābhūmatītamadhvānamiti syāt /",
    "T04canprasu:10136": " na caitadevaṃ saṃbhavati /",
    "T04canprasu:10137": " tasmānnābhūvamatītamadhvānamityetannopapadyate // 9 //",
    "T04canprasu:10138": " yadi punaḥ pūrvakādātmanaḥ asya anyatvaṃ syāt,",
    "T04canprasu:10139": " ko doṣa iti? ucyate-",
    "T04canprasu:10140": " yadi hyayaṃ bhavedanyaḥ pratyākhyāyāpi taṃ bhavet /",
    "T04canprasu:10141": " tathaiva ca sa saṃtiṣṭhettatra jāyeta vāmṛtaḥ // 10 //",
    "T04canprasu:10142": " yadi hi ayamadhunātana ātmā pūrvakādātmanaḥ anyaḥ syāt,",
    "T04canprasu:10143": " tadā taṃ pūrvakamātmānaṃ pratyākhyāya parityajya tannirapekṣaḥ ataddhetuka eva syāt /",
    "T04canprasu:10144": " kiṃ cānyat /",
    "T04canprasu:10145": " tathaiva ca sa saṃtiṣṭhettatra yadi pūrvakādātmanaḥ asya anyatvaṃ syāt,",
    "T04canprasu:10146": " tadā anyatvād ghaṭotpāde paṭāvināśavat pūrvasyātmanā uttarasminnapi ātmani samutpadyamāne 'pi anirodhaḥ syāt /",
    "T04canprasu:10147": " aniruddhatvācca yatra pūrvaṃ devamanuṣyādijanmasu upapannaḥ,",
    "T04canprasu:10148": " yena varṇasaṃsthānādinā pūrvamupalabhyamānaḥ,",
    "T04canprasu:10149": " tenaiva prakāreṇa tathaiva sa tatrāvatiṣṭheta tathaivāvatiṣṭheteti /",
    "T04canprasu:10150": " tasmānnābhūvamatītamadhvānamityetannopapadyate //",
    "T04canprasu:10151": " atrāha- tatra yaduktam-",
    "T04canprasu:10152": " yadi hyayaṃ bhavedanyaḥ pratyākhyāyāpi taṃ bhavet / iti,",
    "T04canprasu:10153": " yadi puna pūrvakamātmānaṃ pratyākhyāya [ayamiha bhavet,",
    "T04canprasu:10154": " ko doṣaḥ syāt?",
    "T04canprasu:10155": " tatra doṣā bahavaḥ syuḥ /",
    "T04canprasu:10156": " kathamiti cet,",
    "T04canprasu:10157": " yasmādevaṃ sati-",
    "T04canprasu:10158": " ucchedaḥ karmaṇāṃ nāśastathānyakṛtakarmaṇām /",
    "T04canprasu:10159": " anyena paribhogaḥ syādevamādi prasajyate // 11 //",
    "T04canprasu:10160": " yadi pūrvakamātmānaṃ pratyākhyāya ayamātmā bhavet,",
    "T04canprasu:10161": " tadā] pūrvakasya ātmanaḥ tatra naṣṭatvād,",
    "T04canprasu:10162": " iha ca anyasyaiva cotpādanātpūrvakasyātmana ucchedaḥ syāt /",
    "T04canprasu:10163": " tasmiṃśca ātmani ucchinne karmaṇāmadattaphalānāmevāśrayavicchedena vicchedāt,",
    "T04canprasu:10164": " bhoktaścābhāvānnāśa eva syāt /",
    "T04canprasu:10165": " atha pūrvakenātmanā kṛtasya karmaṇaḥ uttareṇātmanā phalaparibhogaḥ parikalpyate,",
    "T04canprasu:10166": " tathāpi anyena kṛtasya karmaṇaḥ phalasya anyenopabhogaḥ syāt / tataśca-",
    "T04canprasu:10167": " akṛtābhyāgamabhayaṃ syātkarmākṛtakaṃ yadi /",
    "T04canprasu:10168": " ityevamādi aniṣṭamāpadyate // 11 //",
    "T04canprasu:10169": " api ca / yadi ayamātmā pūrvakādātmanaḥ anya eva atropapannaḥ syāt,",
    "T04canprasu:10170": " tadā pūrvamabhūtvā paścādutpanna iti syāt /",
    "T04canprasu:10171": " na caitadyuktamiti pratipādayannāha-",
    "T04canprasu:10172": " nāpyabhūtvā samudbhūto doṣo hyatra prasajyate /",
    "T04canprasu:10173": " kṛtako vā bhavedātmā saṃbhūto vāpyahetukaḥ // 12 //",
    "T04canprasu:10174": " iti / yadi hi ātmā pūrvamabhūtvā paścādutpannaḥ syāt,",
    "T04canprasu:10175": " tadā kṛtaka eva ātmā syāt /",
    "T04canprasu:10176": " na ca kṛtaka ātmeṣyate,",
    "T04canprasu:10177": " anityatvaprasaṅgāt /",
    "T04canprasu:10178": " vyatiriktasya ca tanniṣpādakasya karturabhāvāt kutaḥ kṛtakatvamātmano yojyeta?",
    "T04canprasu:10179": " kṛtake cātmani parikalpyamāne ādimān saṃsāraḥ syādeva,",
    "T04canprasu:10180": " apūrvasattvasya prādurbhāvaśca /",
    "T04canprasu:10181": " na caitadevam /",
    "T04canprasu:10182": " tasmānna kṛtaka ātmā /",
    "T04canprasu:10183": " api ca /",
    "T04canprasu:10184": " saṃbhūto vāpyahetukaḥ /",
    "T04canprasu:10185": " abhūtvā prāgātmā samutpadyamāno nirhetuka evopapadyate /",
    "T04canprasu:10186": " pūrvaṃ hi ātmā nāstīti akṛtako nirhetukaḥ syāt /",
    "T04canprasu:10187": " vāśabdo vikalpe /",
    "T04canprasu:10188": " kṛtako vā bhavedātmā yadi vā nābhūvamatītamadhvānamityetannābhyupeyam /",
    "T04canprasu:10189": " saṃbhūto vāpyahetukaḥ, yadi vā-",
    "T04canprasu:10190": " nābhūmatītamadhvānamityetannopapadyate /",
    "T04canprasu:10191": " ityabhyupagamyatām // 12 //",
    "T04canprasu:10192": " idānīṃ yathopavarṇitamevārthaṃ nigamayannāha-",
    "T04canprasu:10193": " evaṃ dṛṣṭiratīte yā nābhūmahamabhūmaham /",
    "T04canprasu:10194": " ubhayaṃ nobhayaṃ ceti naiṣā samupapadyate // 13 //",
    "T04canprasu:10195": " evaṃ yathopavarṇitena nyāyena abhūmatītamadhvānamiti yā dṛṣṭiḥ,",
    "T04canprasu:10196": " eṣāpi naivopapadyate /",
    "T04canprasu:10197": " etaddvayasyābhāvācca ubhayamapi nopapadyate /",
    "T04canprasu:10198": " kiṃ kāraṇam?",
    "T04canprasu:10199": " yasmād dvayaṃ hyetatsamāhatamubhayamiti kalpyate /",
    "T04canprasu:10200": " ekaikasya ca pṛthakpṛthagabhāvāt kutastatsamāhāra iti ubhayamapi na saṃbhavati /",
    "T04canprasu:10201": " (Pp_254) ubhayasyābhāvāt kutastatpratiṣedhena nobhayaṃ bhaviṣyatīti?",
    "T04canprasu:10202": " tasmānnaivābhūvaṃ na nābhūvamityetadapi nopapadyate // 13 //",
    "T04canprasu:10203": " tadevaṃ pūrvāntaṃ samāśritasya dṛṣṭicatuṣṭayasya asaṃbhavamudbhāvya idānīmaparāntasamāśritasya pratiṣedhamāha-",
    "T04canprasu:10204": " adhvanyanāgate kiṃ nu bhaviṣyāmīti darśanam /",
    "T04canprasu:10205": " na bhaviṣyāmi cetyetadatītenādhvanā samam // 14 //",
    "T04canprasu:10206": " yathaiva hi atīte 'dhvani dṛṣṭicatuṣṭayaṃ niṣiddham,",
    "T04canprasu:10207": " evamanāgate 'pyadhvani dṛṣṭicatuṣṭayaṃ niṣedhanīyamuktapāṭhaparivartanena / tadyathā-",
    "T04canprasu:10208": " adhvanyanāgate kiṃ nu bhaviṣyāmītyasaṃgatam /",
    "T04canprasu:10209": " aiṣyajanmani yo bhāvo sa eva na bhavatyayam //",
    "T04canprasu:10210": " ityevamādinā sarvaṃ samaṃ yojyamekatvapratiṣedhe /",
    "T04canprasu:10211": " evamanyatvapratiṣedhe 'pi samaṃ yojyam-",
    "T04canprasu:10212": " na syāmanāgate kāle ityetannopapadyate",
    "T04canprasu:10213": " aiṣya janmani yo bhāvo tato 'nyo na bhavatyayam //",
    "T04canprasu:10214": " ityevamādinā pūrvaślokapāṭhaparivartanena // 14 //",
    "T04canprasu:10215": " idānīṃ pūrvāntaṃ samāśritasya śāśvatādidṛṣṭicatuṣṭayasya pratiṣedhārthamāha-",
    "T04canprasu:10216": " sa devaḥ sa manuṣyaścedevaṃ bhavati śāśvatam /",
    "T04canprasu:10217": " anutpannaśca devaḥ syājjāyate na hi śāśvatam // 15 //",
    "T04canprasu:10218": " iha hi kaścinmanuṣyagatisthaḥ kuśalaṃ karma kṛtvā devagatiṃ gacchati /",
    "T04canprasu:10219": " tatra yadi sa eva devaḥ sa eva manuṣya iti evamubhayoraikyaṃ syāt,",
    "T04canprasu:10220": " tadā śāśvataṃ syāt /",
    "T04canprasu:10221": " na caitadevaṃ yadeva eva manuṣyo bhavediti /",
    "T04canprasu:10222": " ato nāsti kiṃcicchāśvatam /",
    "T04canprasu:10223": " api ca /",
    "T04canprasu:10224": " śāśvatavāde sati asamutpannaśca devaḥ syāt /",
    "T04canprasu:10225": " kiṃ kāraṇam?",
    "T04canprasu:10226": " yasmājjāyate na hi śāśvatam /",
    "T04canprasu:10227": " yaddhi vastu śāśvatam,",
    "T04canprasu:10228": " tadvidyamānatvānnaiva jāyate /",
    "T04canprasu:10229": " tataśca anutpanno devaḥ syāt,",
    "T04canprasu:10230": " anutpanno devo na yujyate iti //",
    "T04canprasu:10231": " evaṃ tāvacchāśvataṃ na yujyate // 15 //",
    "T04canprasu:10232": " idānīmaśāśvatamapi yathā na saṃbhavati tathā pratipādayannāha-",
    "T04canprasu:10233": " devādanyo manuṣyaścedaśāśvatamato bhavet /",
    "T04canprasu:10234": " devādanyo manuṣyaścetsaṃtatirnopapadyate // 16 //",
    "T04canprasu:10235": " yadi hi anyo devo 'nyaśca manuṣyaḥ syāt,",
    "T04canprasu:10236": " tadā pūrvakasya manuṣyātmanastatra naṣṭatvādiha ca anyasyaivotpādāt sa pūrvako manuṣyātmā tatra vinaṣṭa ityaśāśvataṃ syāt /",
    "T04canprasu:10237": " tatsaṃtānānuvṛttyā nāśāśvatamiti cet, ucyate-",
    "T04canprasu:10238": " devādanyo manuṣyaścetsaṃtatirnopapadyate /",
    "T04canprasu:10239": " yadi devādanyo manuṣyo bhavet,",
    "T04canprasu:10240": " tadā yathā nimbasya na āmratarusaṃtāno bhavati,",
    "T04canprasu:10241": " evaṃ manuṣyasya devaḥ ekasaṃtānapatito na syāt /",
    "T04canprasu:10242": " tataśca pūrvakasya vināśādaśāśvatameva bhavet /",
    "T04canprasu:10243": " athavā /",
    "T04canprasu:10244": " (Pp_255) yadi devādanyo manuṣyo bhavet,",
    "T04canprasu:10245": " tadā saṃtānānuvṛttirna syāt /",
    "T04canprasu:10246": " asti ceyaṃ saṃtānānuvṛttiḥ devasya manuṣyaḥ ekasaṃtānapatita iti /",
    "T04canprasu:10247": " tasmāt saṃtānābhāvaprasaṅgāt devādanyo manuṣyo na bhavati /",
    "T04canprasu:10248": " yataścaivam,",
    "T04canprasu:10249": " ato 'śāśvatamapi nāsti // 16 //",
    "T04canprasu:10250": " idānīṃ śāśvatāśāśvatapratiṣedhārthamāha-",
    "T04canprasu:10251": " divyo yadyekadeśaḥ syādekadeśaśca mānuṣaḥ",
    "T04canprasu:10252": " aśāśvataṃ śāśvataṃ ca bhavettacca na yujyate // 17 //",
    "T04canprasu:10253": " yadi ayaṃ manuṣyaḥ aṃśena manuṣyatāṃ vijahyāt,",
    "T04canprasu:10254": " aṃśena vihāya manuṣyatāṃ devātmabhāvamupādadyāt,",
    "T04canprasu:10255": " tadā ekadeśasya nāśādaśāśvataṃ syāt,",
    "T04canprasu:10256": " ekadeśasya ca avasthānācchāśvataṃ syāt /",
    "T04canprasu:10257": " etacca ayuktaṃ yadekasya divyagatisaṃgṛhītaḥ ekadeśaḥ syāt,",
    "T04canprasu:10258": " ekadeśaśca manuṣyaḥ syāt /",
    "T04canprasu:10259": " tasmācchāśvataṃ ca aśāśvataṃ ca etadubhayaṃ nopapadyate // 17 //",
    "T04canprasu:10260": " idānīṃ naśāśvatanaivāśāśvatadṛṣṭipratiṣedhārthamāha-",
    "T04canprasu:10261": " aśāśvataṃ śāśvataṃ ca prasiddhamubhayaṃ yadi /",
    "T04canprasu:10262": " siddhe na śāśvataṃ kāmaṃ naivāśāśvatamityapi // 18 //",
    "T04canprasu:10263": " yadi śāśvataṃ kiṃcidvastu syāt,",
    "T04canprasu:10264": " tadā paścādaśāśvatadarśanānnaiva śāśvatamiti syāt /",
    "T04canprasu:10265": " evaṃ yadi kiṃcidaśāśvataṃ syāt,",
    "T04canprasu:10266": " tadā tasya paścācchāśvatopapattito nāśāśvatamiti syāt /",
    "T04canprasu:10267": " yadā tu śāśvatāśāśvatamevāprasiddham,",
    "T04canprasu:10268": " tadā kutastatpratiṣedhena naivaśāśvataṃ nāśāśvatam syāditi?",
    "T04canprasu:10269": " tasmādetadapyayuktam // 18 //",
    "T04canprasu:10270": " atha syāt- anādijanmamaraṇaparaṃparāpravṛttamavicchinnakamaṃ saṃsāraprabandhamupalabhya śāśvata mātmānaṃ parikalpayāmaḥ /",
    "T04canprasu:10271": " astyasau śāśvataḥ kaścit padārthaḥ,",
    "T04canprasu:10272": " yo hi nāma evamanādimati saṃsāre paribhramannadyāpyupalabhyate iti /",
    "T04canprasu:10273": " ucyate /",
    "T04canprasu:10274": " etadapi nopapadyate /",
    "T04canprasu:10275": " kiṃ kāraṇam? yo hi nāma-",
    "T04canprasu:10276": " kutaścidāgataḥ kaścitkiṃcidgacchetpunaḥ kvacit /",
    "T04canprasu:10277": " yadi tasmādanādistu saṃsāraḥ syānna cāsti saḥ // 19 //",
    "T04canprasu:10278": " yadi hi saṃskārāṇāmātmano va kutaścidgatyantarād gamanaṃ gatyantaramāgamanaṃ syāt,",
    "T04canprasu:10279": " tataśca gantyantarāt punaḥ kvacid gamanaṃ syāt,",
    "T04canprasu:10280": " tadānīmanādiḥ saṃsāraḥ syāt /",
    "T04canprasu:10281": " na ca kutaścit kasyacidāgamanaṃ saṃbhavati,",
    "T04canprasu:10282": " nityasya vā anityasya vā āgamanānupapatteḥ /",
    "T04canprasu:10283": " na cāpi itaḥ punaḥ kasyacit kvacid gamanaṃ saṃbhavati,",
    "T04canprasu:10284": " nityasya vā anityasya gamanānupapatteḥ /",
    "T04canprasu:10285": " yadā caivaṃ na saṃbhavati,",
    "T04canprasu:10286": " tadā kuto janmamaraṇaparaṃparāyā atidīrghatvena ādyanupalambhādanādimān saṃsāraḥ syāt?",
    "T04canprasu:10287": " saṃsarturabhāvāt kutaḥ anādimattvamādimatvaṃ vā saṃsārasya saṃbhavet?",
    "T04canprasu:10288": " yadā ca na saṃbhavati,",
    "T04canprasu:10289": " tadā yaduktam- astyasau śāśvataḥ kaścitpadārthaḥ,",
    "T04canprasu:10290": " yo hi nāma evamanādimati saṃsāre paribhramannadyāpyupalabhyate iti,",
    "T04canprasu:10291": " tanna yuktam //",
    "T04canprasu:10292": " ataśca, evaṃ yathoditanyāyena-",
    "T04canprasu:10293": " nāsti cecchāśvataḥ kaścit ko bhaviṣyatyaśāśvataḥ /",
    "T04canprasu:10294": " śāśvato 'śāśvataścāpi dvābhyāmābhyāṃ tiraskṛtaḥ // 20 //",
    "T04canprasu:10295": " yadā caivaṃ śāśvata eva padārtho na saṃbhavati,",
    "T04canprasu:10296": " tadā kasya vigamanādaśāśvataḥ syāt /",
    "T04canprasu:10297": " śāśvatāśāśvatānupalambhācca kutaḥ ubhayaṃ kuto nobhayamiti?",
    "T04canprasu:10298": " tasmādevaṃ śāśvatādidṛṣṭicatuṣṭayaṃ pūrvānte saṃsārasya na saṃbhavati // 20 //",
    "T04canprasu:10299": " idānīmantānantādicatuṣṭayamaparānte yathā na saṃbhavati,",
    "T04canprasu:10300": " tathā pratipādayannāha-",
    "T04canprasu:10301": " antavān yadi lokaḥ syātparalokaḥ kathaṃ bhavet /",
    "T04canprasu:10302": " athāpyanantavāṃllokaḥ paralokaḥ kathaṃ bhavet // 21 //",
    "T04canprasu:10303": " yadi hi antavān,",
    "T04canprasu:10304": " vināśādūrdhvaṃ pūrvaloko na syāt,",
    "T04canprasu:10305": " tadā paraloko na syāt asti ca paraloka iti antavāṃlloka iti nopapadyate /",
    "T04canprasu:10306": " athāpi anantavāṃllokaḥ syāt,",
    "T04canprasu:10307": " tadānīmapi paralokaḥ kathaṃ bhavet?",
    "T04canprasu:10308": " naiva paralokaḥ syādityabhiprāyaḥ /",
    "T04canprasu:10309": " na ca paraloko nāsti /",
    "T04canprasu:10310": " ataḥ paralokasadbhāvādantavānapi loko na bhavati // 21 //",
    "T04canprasu:10311": " idānīmantavattvamanantavatvaṃ ca ubhayametallokasya yathā na saṃbhavati,",
    "T04canprasu:10312": " tathā pratipādayannāha-",
    "T04canprasu:10313": " skandhānāmeṣa saṃtāno yasmāddīpārciṣāmiva /",
    "T04canprasu:10314": " pravartate tasmānnāntānantavattvaṃ ca yujyate // 22 //",
    "T04canprasu:10315": " pūrvottarahetuphalabhāvasaṃbandhanairantaryāvicchinnakamavartī yasmādayaṃ pradīpavat pratikṣaṇavināśī skandhasaṃtānaḥ pravartate,",
    "T04canprasu:10316": " tasmāddhetuphalapravṛttidarśanānnāntavattvaṃ nānantavattvaṃ ca yujyate // 22 //",
    "T04canprasu:10317": " kathaṃ kṛtvā?",
    "T04canprasu:10318": " pūrve yadi ca bhajyerannutpadyeranna cāpyamī /",
    "T04canprasu:10319": " skandhāḥ skandhān pratītyemānatha loko 'ntavān bhavet // 23 //",
    "T04canprasu:10320": " yadi pūrve manuṣyaskandhā naśyeyuḥ,",
    "T04canprasu:10321": " tāṃśca pratītya uttare devagatyupapattisaṃgṛhītā nopapadyeran,",
    "T04canprasu:10322": " tadā antavān loko bhavet tailavartikṣayaniruddhapradīpavat /",
    "T04canprasu:10323": " uttarātmabhāvotpādānnāsti antavattvam // 23 //",
    "T04canprasu:10324": " pūrve yadi na bhajyerannutpadyeranna cāpyamī /",
    "T04canprasu:10325": " skandhāḥ skandhān pratītyemāṃlloko 'nanto bhavedatha // 24 //",
    "T04canprasu:10326": " atha yadi pūrvakāḥ skandhā na naśyeṣuḥ,",
    "T04canprasu:10327": " tān pratītya uttare phalabhūtāḥ skandhā notpadyeran tadā ananto 'vināśī lokaḥ syāt svarūpādapracyutatvāt /",
    "T04canprasu:10328": " yadā tu pūrvakāḥ skandhā nirudhyante taddhetukāścāpare skandhā uttarakālaṃ jāyante,",
    "T04canprasu:10329": " tadā pūrvakānāmanavasthānāt kuto 'nantavattvaṃ saṃsārasya syāt? // 24 //",
    "T04canprasu:10330": " idānīṃ tṛtīyamubhayapakṣabhāvaṃ pratipādayannāha-",
    "T04canprasu:10331": " antavānekadeśaścedekadeśastvanantavān /",
    "T04canprasu:10332": " syādantavānanantaśca lokastacca na yujyate // 25 //",
    "T04canprasu:10333": " yadi hi kasyacidekadeśasya vināśaḥ syāt,",
    "T04canprasu:10334": " ekadeśasya ca gatyantaragamanaṃ syāt,",
    "T04canprasu:10335": " yāttadānīmantavāṃśca loko 'nantavāṃśca /",
    "T04canprasu:10336": " na caitadevaṃ saṃbhavati yadekadeśo naśyati,",
    "T04canprasu:10337": " ekadeśo na naśyatīti /",
    "T04canprasu:10338": " ataḥ antavāṃśca anantavāṃśca loka iti na yujyate // 25 //",
    "T04canprasu:10339": " kasmāt punarekadeśasya vināśaḥ ekadeśasya cāvasthānaṃ na yujyate iti pratipādayannāha-",
    "T04canprasu:10340": " kathaṃ tāvadupādāturekadeśo vinaṅkṣyate/",
    "T04canprasu:10341": " na naṅkṣyate caikadeśa evaṃ caitanna yujyate // 26 //",
    "T04canprasu:10342": " iha ekadeśasya vināśe ekadeśasya cāvasthāne parikalpyamāne yadi vā upādāturekadeśasya vināśaḥ avasthānaṃ vā parikalpyeta,",
    "T04canprasu:10343": " yadi vā upādānasya?",
    "T04canprasu:10344": " tatra yadi tāvadupādāturekadeśasya vināśaḥ ekadeśasya cāvasthānaṃ parikalpyate,",
    "T04canprasu:10345": " tanna yujyate /",
    "T04canprasu:10346": " kiṃ kāraṇam? yasmāt-",
    "T04canprasu:10347": " kathaṃ tāvadupādāturekadeśo vinaṅkṣyate /",
    "T04canprasu:10348": " na naṅkṣyate caikadeśaḥ",
    "T04canprasu:10349": " naiva hi atra kācidupapattirasti yayā ekadeśasya vināśamekadeśasya cāvināśaṃ parikalpayiṣyāmaḥ /",
    "T04canprasu:10350": " ata eva upapattimapaśyannācārya āha-",
    "T04canprasu:10351": " evaṃ caitanna yujyate // iti /",
    "T04canprasu:10352": " athavā / upādātā hi nāma ātmā /",
    "T04canprasu:10353": " sa ca skandheṣu pañcadhā mṛgyamāṇo na saṃbhavati /",
    "T04canprasu:10354": " yaśca na saṃbhavati,",
    "T04canprasu:10355": " tasya kathamekadeśo vinaṅkṣyate,",
    "T04canprasu:10356": " ekadeśaśca na naṅkṣyate?",
    "T04canprasu:10357": " ata evāha- evaṃ caitanna yujyate iti /",
    "T04canprasu:10358": " athavā yadi upādāturekadeśo naśyedekadeśaśca na naśyet,",
    "T04canprasu:10359": " tadā ekasyaiva upādāturdevatvamaṃśenānyena manuṣyatvaṃ syāt /",
    "T04canprasu:10360": " na caitadiṣyate ityāha- evaṃ caitanna yujyate iti /",
    "T04canprasu:10361": " evaṃ tāvadupādāturantavattvamanantavattvaṃ ca na yuktamiti // 26 //",
    "T04canprasu:10362": " idānīmupādānasyāpi yathā na saṃbhavati tathā pratipādayannāha-",
    "T04canprasu:10363": " upādānaikadeśaśca kathaṃ nāma vinaṅkṣyate /",
    "T04canprasu:10364": " na naṅkṣyate caikadeśo naitadapyupapadyate // 27 //",
    "T04canprasu:10365": " upādātṛvadetadapi vyākhyeyam // 27 //",
    "T04canprasu:10366": " tadevamubhayadarśanāsaṃbhavaṃ pratipādya idānīṃ yathā nobhayamapi na saṃbhavati tathā pratipādayannāha-",
    "T04canprasu:10367": " antavaccāpyanantaṃ ca prasiddhamubhayaṃ yadi /",
    "T04canprasu:10368": " siddhe naivāntavatkāmaṃ naivānantavadityapi // 28 //",
    "T04canprasu:10369": " pratiṣedhyasya vastuno 'saṃbhavāt pratiṣedhasyāpyasaṃbhava iti /",
    "T04canprasu:10370": " ataḥ antavattve ca anantavattve ca ubhayasminnapratīte kasya pratiṣedhena naivāntavān nānantavān lokaḥ iti dṛṣṭisaṃbhavaḥ syāditi // 28 //",
    "T04canprasu:10371": " evaṃ tāvat sāṃvṛtaṃ pratibimbākāramupādātāramupādānaṃ cābhyupetyāpi śāśvatādidṛṣṭayasaṃbhavaṃ",
    "T04canprasu:10372": " pratipādya idānīṃ sarvathā bhāvasvabhāvānupalambhena bandhyāputraśyāmagauratādivat",
    "T04canprasu:10373": " śāśvatādidṛṣṭīnāmasaṃbhavaṃ pratipipādayiṣurāha-",
    "T04canprasu:10374": " athavā sarvabhāvānāṃ śūnyatvācchāśvatādayaḥ /",
    "T04canprasu:10375": " kva kasya katamāḥ kasmātsaṃbhaviṣyanti dṛṣṭayaḥ // 29 //",
    "T04canprasu:10376": " iha sarvabhāvānāṃ pratītyasamutpannatvāt śūnyatvaṃ sakalena śāstreṇa pratipāditam /",
    "T04canprasu:10377": " tataśca sarvabhāvānāṃ śūnyatvāt katamāstāḥ sarvabhāvabāhyāḥ śāśvatādyā dṛṣṭayo bhaviṣyanti,",
    "T04canprasu:10378": " yāḥ kaścid grahīṣyati yatastannirākaraṇamārapsyāmahe?",
    "T04canprasu:10379": " tathā kiṃ vā ālambanaṃ yat sarvabhāvānantargataṃ yatraitā dṛṣṭaya utpatsyante yatraitā dṛṣṭīrnivārayiṣyāmaḥ?",
    "T04canprasu:10380": " katamaścāsau bhāvaḥ pudgalo vā sarvabhāvabāhyāḥ yasyaitā dṛṣṭayaḥ utpatsyante yaṃ dṛṣṭibhyo nivārayiṣyāmaḥ?",
    "T04canprasu:10381": " kiṃ vā dṛṣṭīnāmutpattikāraṇamālambananimittaṃ sarvabhāvabāhyaṃ yasmānnimittādutpadyamānāḥ śāśvatādikāḥ dṛṣṭīḥ vārayiṣyāmaḥ?",
    "T04canprasu:10382": " sarveṣāmeva hi padārthānāṃ sarvabhāvāntargatatvāt śūnyatvam,",
    "T04canprasu:10383": " śūnyatvācca sarve eva hi te padārthā nopalabhyanta iti,",
    "T04canprasu:10384": " kva kasya katamāḥ kasmātsaṃbhaviṣyanti dṛṣṭayaḥ /",
    "T04canprasu:10385": " naiva kāścit,",
    "T04canprasu:10386": " naiva kvacit,",
    "T04canprasu:10387": " naiva kasyacit,",
    "T04canprasu:10388": " nāpi kenacidākāreṇa saṃbhaviṣyantītyabhiprāyaḥ /",
    "T04canprasu:10389": " asaṃbhave ca sati āsāṃ parikalpanaiva notpadyate ityayuktā evaitā dṛṣṭayaḥ // 29 //",
    "T04canprasu:10390": " tadevam-",
    "T04canprasu:10391": " sarvadṛṣṭiprahāṇāya yaḥ saddharmamadeśayat /",
    "T04canprasu:10392": " anukampāmupādāya taṃ namasyāmi gautamam // 30 //",
    "T04canprasu:10393": " tatra saṃsāranirvāṇaprahāṇādhigamopalambhaprapātapatanasaṃdhāraṇāt dharmaḥ /",
    "T04canprasu:10394": " satāmāryāṇāṃ kṛtakāryāṇāṃ dharmaḥ saddharmaḥ /",
    "T04canprasu:10395": " yadi vā śobhano dharmaḥ saddharmaḥ,",
    "T04canprasu:10396": " sakalasaṃsāraduḥkhakṣayakaratvena praśaṃsanīyatvāt //",
    "T04canprasu:10397": " yaḥ saddharmam-",
    "T04canprasu:10398": " anirodhamanutpādamanucchedamaśāśvatam /",
    "T04canprasu:10399": " anekārthamanānārthamanāgamamanirgamam //",
    "T04canprasu:10400": " prapañcopaśamaṃ śivaṃ pratītyasamutpādasaṃjñayā hi deśitavān sarvadṛṣṭiprahāṇārthaṃ",
    "T04canprasu:10401": " jagatāmanukampāmupādāya mahākaruṇāmevāśritya priyaikaputrādhikatarapremapātrasakalatribhuvanajanaḥ",
    "T04canprasu:10402": " na lābhasatkārapratyupakārādilipsayā,",
    "T04canprasu:10403": " taṃ namasyāmi niruttaramadvitīyaṃ śāstāram /",
    "T04canprasu:10404": " kiṃnāmadheyam? gautamam /",
    "T04canprasu:10405": " paramarṣigotrasaṃbhūtamityarthaḥ //",
    "T04canprasu:10406": " yathoktamāryaśālistambasūtre āryamaitreyeṇa mahābodhisattvena-",
    "T04canprasu:10407": " ya imaṃ pratītyasamutpādamevaṃ yathābhūtaṃ samyakprajñayā satatasamitamajīvaṃ nirjīvaṃ",
    "T04canprasu:10408": " yathāvadaviparītamajātamabhūtamakṛtamasaṃskṛtamapratighamanāvaraṇaṃ śivamabhayamanāhāryamavyayamavyupaśamasvabhāvaṃ",
    "T04canprasu:10409": " paśyati asatastucchataḥ riktato 'sārato rogato gaṇḍataḥ śalyato 'ghato 'nityato duḥkhataḥ śūnyato 'nātmataḥ,",
    "T04canprasu:10410": " na sa pūrvāntaṃ pratisarati /",
    "T04canprasu:10411": " kiṃ nvahamabhūvamatīte 'dhvani,",
    "T04canprasu:10412": " āhosvinnābhūvamatīte 'dhvani,",
    "T04canprasu:10413": " ko nvahamabhūvamatīte 'dhvani,",
    "T04canprasu:10414": " kathaṃ nvahamabhūvamatīte 'dhvani /",
    "T04canprasu:10415": " aparāntaṃ vā punarna pratisarati kiṃ nvahaṃ bhaviṣyāmyanāgate 'dhvani, (Pp_259)",
    "T04canprasu:10416": " āhosvinna bhaviṣyāmyanāgate 'dhvani,",
    "T04canprasu:10417": " ko nu bhaviṣyāmyanāgate 'dhvani,",
    "T04canprasu:10418": " kathaṃ nu bhaviṣyāmyanāgate 'dhvani /",
    "T04canprasu:10419": " pratyutpannaṃ vā punarna pratisarati kiṃ nvidaṃ kathaṃ nvidaṃ ke santaḥ ke bhaviṣyāmaḥ ayaṃ sattvaḥ kutaṃ āgataḥ,",
    "T04canprasu:10420": " sa itaścyutaḥ kutra gamiṣyatīti yānyekeṣāṃ śramaṇabrāhmaṇānāṃ pṛthagloke dṛṣṭigatāni",
    "T04canprasu:10421": " bhaviṣyanti tadyathā- ātmavādapratisaṃyuktāni jīvavādapratisaṃyuktāni kautukamaṅgalapratisaṃyuktāni,",
    "T04canprasu:10422": " tānyasya tasmin samaye prahīṇāni bhavanti parijñātāni samucchinnamūlāni tālamastakavadanābhāsagatāni āyatyāmanutpādānirodhadharmāṇi //",
    "T04canprasu:10423": " atha khalvāyuṣmān śāriputro maitreyasya bodhisattvasya mahāsattvasya bhāṣitamabhinandya anupramodya utthāyāsanāt prakrāntaḥ,",
    "T04canprasu:10424": " prakrāntāste ca bhikṣava iti //",
    "T04canprasu:10425": " ityācāryacandrakīrtipādoparacitāyāṃ prasannapadāyāṃ madhyamakavṛttau dṛṣṭiparīkṣā nāma saptaviṃśatitamaṃ prakaraṇaṃ samāptam //",
    "T04canprasu:10426": " // samāptaṃ cedaṃ madhyamakaśāstraṃ sakalalaukikalokottarapravacananītaneyārthavyākhyānanaipuṇya viśāradaṃ śrāvakapratyekabuddhānuttarasamyaksaṃbuddhabodhimaṇḍāsanadāyakamiti"
}