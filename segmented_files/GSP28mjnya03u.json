{
  "GSP28mjnya03u:0": "atha tṛtīyādhyāyasya prathamaḥ pādaḥ /",
  "GSP28mjnya03u:1": "____________________________________________________",
  "GSP28mjnya03u:2": "START MJaiNy 3,1.1",
  "GSP28mjnya03u:3": "dvitīye karmaṇāṃ bhede siddhebhinnakriyāsvayam /",
  "GSP28mjnya03u:4": "bubhutsitaḥ śeṣaśeṣibhāvo 'to 'trābhidhīyate // MJaiNy_3,1.1 //",
  "GSP28mjnya03u:5": "------------------",
  "GSP28mjnya03u:6": "anena dvitīyatṛtīyayoradhyāyayoḥ paurvāparye nirūpitam // MJaiNyC_3,1.1 //",
  "GSP28mjnya03u:7": "(prathame pratijñādhikaraṇe sūtram -)",
  "GSP28mjnya03u:8": "athātaḥ śeṣalakṣaṇam / Jaim_3,1.1 /",
  "GSP28mjnya03u:9": "____________________________________________________",
  "GSP28mjnya03u:10": "START MJaiNy 3,1.2-3",
  "GSP28mjnya03u:11": "tṛtīyādhyāyasya prathamapāde prathamādhikaraṇamāracayati--",
  "GSP28mjnya03u:12": "aśābdī śeṣatā śābdī vā na śābdyapratītitaḥ /",
  "GSP28mjnya03u:13": "kriyākārakasaṃsargamātre vyutpattisaṃbhavāt // MJaiNy_3,1.2 //",
  "GSP28mjnya03u:14": "guṇapradhānabhāvena saṃsarge 'ntarbhavatyasau /",
  "GSP28mjnya03u:15": "vyutpattisaṃbhavāttatra śābdatā syātkriyādivat // MJaiNy_3,1.3 //",
  "GSP28mjnya03u:16": "------------------",
  "GSP28mjnya03u:17": "yadidamasmiṃstṛtīyādhyāye pratipādyaṃ śeṣatvam,",
  "GSP28mjnya03u:18": "na tacchābdam /",
  "GSP28mjnya03u:19": "kutaḥ /",
  "GSP28mjnya03u:20": "kenāpi śabdena śeṣatvasyāpratīyamānatvāt /",
  "GSP28mjnya03u:21": "vyutpanno hi śabdaḥ pratyāyakaḥ /",
  "GSP28mjnya03u:22": "vyutpatiśca na śeṣaśeṣibhāve kvaciddṛṣṭā /",
  "GSP28mjnya03u:23": "loke sarvatra kriyākārakānvayasyaiva vyutpattiprayojakatvadarśanāt /",
  "GSP28mjnya03u:24": "ataḥ śeṣatāyā aśabdatvānnāyamadhyāya ārambhaṇīya iti cet /",
  "GSP28mjnya03u:25": "maivam /",
  "GSP28mjnya03u:26": "anvaye śeṣaśeṣibhāvasyāntarbhāvāt /",
  "GSP28mjnya03u:27": "na hi guṇapradhānabhāvamantareṇānvayaḥ saṃbhavati /",
  "GSP28mjnya03u:28": "dvayorguṇayoḥ parasparākāṅkṣārahitatvenānvayayogyatvābhāvāt /",
  "GSP28mjnya03u:29": "evaṃ dvayoḥ pradhānayorapi /",
  "GSP28mjnya03u:30": "ato vyutpattisaṃbhavātkriyākārakatadanvayā yathā śābdāḥ,",
  "GSP28mjnya03u:31": "tathā tadanvayāntargataḥ śeṣaśeṣibhāvo 'pi śābdaḥ /",
  "GSP28mjnya03u:32": "tasmādayamadhyāya ārambhaṇīyaḥ // MJaiNyC_3,1.2-3 //",
  "GSP28mjnya03u:33": "( dvitīye śeṣalakṣaṇādhikaraṇe sūtram -)",
  "GSP28mjnya03u:34": "śeṣaḥ parārthatvāt / Jaim_3,1.2 /",
  "GSP28mjnya03u:35": "____________________________________________________",
  "GSP28mjnya03u:36": "START MJaiNy 3,1.4",
  "GSP28mjnya03u:37": "dvitīyādhikaraṇamāracayati-",
  "GSP28mjnya03u:38": "svarūpahetū na sto 'tra sto vā naivānirūpaṇāt /",
  "GSP28mjnya03u:39": "pārārthye śeṣatāhetū rūpaṃ tenopalakṣitam // MJaiNy_3,1.4 //",
  "GSP28mjnya03u:40": "------------------",
  "GSP28mjnya03u:41": "na tāvadatra śeṣatvasya svarūpaṃ nirūpayituṃ śakyate /",
  "GSP28mjnya03u:42": "tathā hi-śeṣatvaṃ nāma kim-avinābhūtatvam,",
  "GSP28mjnya03u:43": "prayojyatvaṃ vā,",
  "GSP28mjnya03u:44": "vidhyantavihitatvaṃ vā /",
  "GSP28mjnya03u:45": "nā'dyaḥ /",
  "GSP28mjnya03u:46": "ṣaḍadyāgānāmavinābhūtānāṃ parasparaśeṣatvaprasaṅgāt /",
  "GSP28mjnya03u:47": "na dvitīyaḥ /",
  "GSP28mjnya03u:48": "'puroḍāśakapālena tuṣānupavapati' ityatra tuṣopavāpaṃ prati śeṣasyāpi kapālasya tatprayojyatvābhāvāt /",
  "GSP28mjnya03u:49": "na tṛtīyaḥ /",
  "GSP28mjnya03u:50": "bidhyādivihitasya palāśaśākhācchedasya satyapi śeṣatve vidhyantavihitatvābhāvāt /",
  "GSP28mjnya03u:51": "tasmānnāsti śeṣatāyāḥ svarūpam /",
  "GSP28mjnya03u:52": "nāpi heturasti /",
  "GSP28mjnya03u:53": "'vimataḥ śeṣaḥ,",
  "GSP28mjnya03u:54": "evaṃtvāt,",
  "GSP28mjnya03u:55": "iti kasyaciddhetoranirūpaṇāt-iti prāpte,-",
  "GSP28mjnya03u:56": "brūmaḥ- 'vimataḥ prayājādiḥ śeṣaḥ,",
  "GSP28mjnya03u:57": "parārthatvāt,",
  "GSP28mjnya03u:58": "bhṛtyādivat' iti hetuḥ sunirūpaḥ /",
  "GSP28mjnya03u:59": "avinābhūtatvādīnāṃ lakṣaṇānāṃ duṣṭatve 'pi 'parārthaḥ śeṣaḥ' iti lakṣaṇasyāduṣṭatvāt /",
  "GSP28mjnya03u:60": "tena lakṣita ākāraḥ svarūpam /",
  "GSP28mjnya03u:61": "na ca pārārthyasyaiva hetutve lakṣaṇatve ca sāṃkaryam /",
  "GSP28mjnya03u:62": "ākārabhedena tadbhedāt /",
  "GSP28mjnya03u:63": "dṛṣṭānte gṛhītavyāptiṃ sahāyīkṛtya bodhaka ākāro hetuḥ /",
  "GSP28mjnya03u:64": "itakhyāvṛttyā bodhaka ākāro lakṣaṇam /",
  "GSP28mjnya03u:65": "tasmāccheṣatāyā hetusvarūpe vidyete // MJaiNyC_3,1.4 //",
  "GSP28mjnya03u:66": "(tṛtīye śeṣalakṣyādhikaraṇe sūtrāṇi 3-6)",
  "GSP28mjnya03u:67": "dravyaguṇasaṃskāreṣu bādariḥ / Jaim_3,1.3 /",
  "GSP28mjnya03u:68": "karmāṇyapi jaiminiḥ phalārthatvāt / Jaim_3,1.4 /",
  "GSP28mjnya03u:69": "phalaṃ ca puruṣārthatvāt / Jaim_3,1.5 /",
  "GSP28mjnya03u:70": "puruṣaś ca karmārthatvāt / Jaim_3,1.6 /",
  "GSP28mjnya03u:71": "____________________________________________________",
  "GSP28mjnya03u:72": "START MJaiNy 3,1.5-6",
  "GSP28mjnya03u:73": "tṛtīyādhikaraṇamāracayati-",
  "GSP28mjnya03u:74": "kiṃ dravyaguṇasaṃskāramātraṃ śeṣo 'thavā phalam /",
  "GSP28mjnya03u:75": "pumānkarma ca pakṣo dvāvādeyau matabhedataḥ // MJaiNy_3,1.5 //",
  "GSP28mjnya03u:76": "śeṣatvamupakāritvaṃ dravyādāvāha bādariḥ /",
  "GSP28mjnya03u:77": "pārārthye śeṣatā tacca sarveṣvastīti jaiminiḥ // MJaiNy_3,1.6 //",
  "GSP28mjnya03u:78": "sphyakapālādikaṃ dravyam,",
  "GSP28mjnya03u:79": "arūṇimādiko guṇaḥ,",
  "GSP28mjnya03u:80": "avaghātaprokṣaṇādikaḥ saṃskāraḥ /",
  "GSP28mjnya03u:81": "eteṣu triṣveva śeṣatvam /",
  "GSP28mjnya03u:82": "svargaḥ phalam,",
  "GSP28mjnya03u:83": "tatkāmī puruṣaḥ,",
  "GSP28mjnya03u:84": "darśapūrṇamāsau karma /",
  "GSP28mjnya03u:85": "na hi phalādīnāṃ trayāṇāṃ śeṣatvamasti /",
  "GSP28mjnya03u:86": "upakāritvasya śeṣatvalakṣaṇasya phalādiṣvabhāvāt - iti bādarermatam /",
  "GSP28mjnya03u:87": "pārārthye lakṣaṇamabhipretya 'phalādayo 'pi śeṣāḥ' iti jaiminermatam /",
  "GSP28mjnya03u:88": "tathā ca trīṇi sūtrāṇi paṭhyante- 'karmāṇyapi jaiminiḥ phalārthatvāt' 'phalaṃ ca puruṣārthatvāt' 'puruṣaśca karmārthatvāt' iti /",
  "GSP28mjnya03u:89": "tatropakāritvamativyāptam /",
  "GSP28mjnya03u:90": "pradhānabhūte 'pi svāmini garbhadāsopakāritvadarśanāt /",
  "GSP28mjnya03u:91": "tasmājjaiminimatameva mukhyaḥ siddhāntaḥ // MJaiNyC_3,1.5-6 //",
  "GSP28mjnya03u:92": "(caturthe nirvapaṇādīnāṃ vyavasthitaviṣayatādhikaraṇe sūtrāṇi 7 - 10)",
  "GSP28mjnya03u:93": "teṣām arthena saṃbandhaḥ / Jaim_3,1.7 /",
  "GSP28mjnya03u:94": "vihitas tu sarvadharmaḥ syāt saṃyogato 'viśeṣāt prakaraṇāviśeṣāc ca / Jaim_3,1.8 /",
  "GSP28mjnya03u:95": "arthalopād akarme syāt / Jaim_3,1.9 /",
  "GSP28mjnya03u:96": "phalaṃ tu saha ceṣṭayā śabdārtho 'bhāvād viprayoge syāt / Jaim_3,1.10 /",
  "GSP28mjnya03u:97": "caturthādhikaraṇamāracayati-",
  "GSP28mjnya03u:98": "____________________________________________________",
  "GSP28mjnya03u:99": "START MJaiNy 3,1.7-8",
  "GSP28mjnya03u:100": "śrutā vrīhyājyasāṃnāyyadharmāḥ sāṃkaryagāminaḥ /",
  "GSP28mjnya03u:101": "vyavasthitā vā sāṃkarye phalāpūrveṇa saṃgateḥ // MJaiNy_3,1.7 //",
  "GSP28mjnya03u:102": "avāntarāpūrvasattvātsākṣāttenaiva saṃgatau /",
  "GSP28mjnya03u:103": "śrutyā vyavasthāpitāste sā hi prakaraṇottamā // MJaiNy_3,1.8 //",
  "GSP28mjnya03u:104": "vrīhidharmā avaghātaprokṣaṇādayaḥ,",
  "GSP28mjnya03u:105": "ājyadharmā utpavanāvekṣaṇādayaḥ,",
  "GSP28mjnya03u:106": "sāṃnāyyadharmā dohanātañcanādayaḥ /",
  "GSP28mjnya03u:107": "te sarve phalahetutayā darśapūrṇamāsāpūrveṇa saṃgacchante /",
  "GSP28mjnya03u:108": "avāntarāpūrvasya kasyacidabhāvāt /",
  "GSP28mjnya03u:109": "ekenaivāpūrveṇa phalasiddhāvapūrvāntarasya kalpakābhāvāt /",
  "GSP28mjnya03u:110": "phalāpūrvaprayuktyā cānuṣṭhīyamānā dharmā yasminkasminnapi dravye 'nuṣṭhitāḥ phalāpūrve janayantyeva- iti sāṃkarye prāpte, -",
  "GSP28mjnya03u:111": "brūmaḥ- āgneyādayaḥ ṣaḍyāgā bhinnakṣaṇavartino vinaśvarāḥ saṃbhūya phalāpūrve janayituṃ na śaknavanti /",
  "GSP28mjnya03u:112": "tatastajjananasamarthānyāgneyādijanyāni ṣaḍavāntarāpūrvāṇi kalpyāni /",
  "GSP28mjnya03u:113": "teṣu puroḍāśadravyakayāgajanyāpūrve vrīhidharmāṇāṃ prayojakaṃ,",
  "GSP28mjnya03u:114": "pratyāsannatvāt /",
  "GSP28mjnya03u:115": "phalāpūrve tu tena vyavahitam /",
  "GSP28mjnya03u:116": "evam-ājyadharmāṇāṃ sāṃnāyyadharmāṇāṃ ca tattaddravyakayāgajanyāvāntarāpūrveṇaiva sākṣātsaṃgatiḥ /",
  "GSP28mjnya03u:117": "tathāsati tattadapūrvaprayuktāḥ saṃskārāstattadapūrvasādhanaprakṛtidravyeṣveva vyavatiṣṭhante /",
  "GSP28mjnya03u:118": "nanu darśapūrṇamāsaprakaraṇamatra saṃskārāṇāṃ viniyojakam /",
  "GSP28mjnya03u:119": "tacca sarvaprakṛtidravyasādhāraṇamiti tadavasthameva sāṃkaryam /",
  "GSP28mjnya03u:120": "athocyeta-'tuṣavimokasya vrīhiṣveva saṃbhavātteṣvavāvavātaḥ,",
  "GSP28mjnya03u:121": "na tvājyasāṃnāyyayoḥ /",
  "GSP28mjnya03u:122": "evaṃ vilāpanamājya eva /",
  "GSP28mjnya03u:123": "dohanādikaṃ sāṃnāyya eva' - iti /",
  "GSP28mjnya03u:124": "bāḍham /",
  "GSP28mjnya03u:125": "dṛṣṭārthānāṃ dharmāṇāṃ vyavasthitatve 'pyadṛṣṭārthāḥ prokṣaṇādayaḥ saṃkīryerana-iti cet /",
  "GSP28mjnya03u:126": "maivam /",
  "GSP28mjnya03u:127": "'vrīhīnprokṣati' 'ājyamavekṣate' ityādidvitīyāśrutyā vyavasthāpitatvāt /",
  "GSP28mjnya03u:128": "śrutiśca prakaraṇādbalīyasī /",
  "GSP28mjnya03u:129": "tasmādvyavasthitā dharmāḥ // MJaiNyC_3,1.7-8 //",
  "GSP28mjnya03u:130": "(pañcame sphyādīnāṃ saṃyogānusāreṇa vyavasthitatvādhikaraṇe sūtram)",
  "GSP28mjnya03u:131": "dravyaṃ cotpattisaṃyogāt tad artham eva codyeta / Jaim_3,1.11 /",
  "GSP28mjnya03u:132": "____________________________________________________",
  "GSP28mjnya03u:133": "START MJaiNy 3,1.9-10",
  "GSP28mjnya03u:134": "pañcamādhikaraṇamāracayati-",
  "GSP28mjnya03u:135": "dravyasya sphyakapālādeḥ sāṃkarye vā vyavasthitiḥ /",
  "GSP28mjnya03u:136": "yajñāyudhatvaṃ sarveṣāṃ samaṃ tenātra saṃkaraḥ // MJaiNy_3,1.9 //",
  "GSP28mjnya03u:137": "vākyasyoddhananādeḥ syādvaiyarthye saṃkare sati /",
  "GSP28mjnya03u:138": "anuvādo hyāyudhoktirvyavasthā tena pūrvavat // MJaiNy_3,1.10 //",
  "GSP28mjnya03u:139": "------------------",
  "GSP28mjnya03u:140": "darśapūrṇamāsayoḥ śrūyate - 'sphyaśca kapālāni cāgnihotrahavaṇī ca śūrpe ca kṛṣṇājinaṃ ca śamyā colkhalaṃ ca musalaṃ ca dṛṣaccoṣalā caitāni vai daśa yajñāyudhāni' iti /",
  "GSP28mjnya03u:141": "sphyaśabdena khaḍgākāraṃ kāṣṭhamucyate /",
  "GSP28mjnya03u:142": "tatra-vrīhyādidravyeṣvavaghātādisaṃskārāṇāṃ sāṃkarye nirākṛte 'pi sphyakapālādidravyāṇā muddhananapuroḍāśaśravaṇādyaṅgakriyāsu sāṃkarye nirākartumaśakyam /",
  "GSP28mjnya03u:143": "yena kenāpi dravyeṇa yasyāṃ kasyāṃcitkriyāyāṃ kṛtāyāmapi śrūyamāṇasya yajñāyudhatvasyāvirodhāt /",
  "GSP28mjnya03u:144": "nahyavyavasthāmātreṇa yajñasādhanatvamapaiti - iti prāpte, --",
  "GSP28mjnya03u:145": "brūmaḥ- 'sphyenoddhanti' 'kapāleṣu śrapayati' 'agnihotrahavaṇyā havīṃṣi nirvapati' 'śūrpeṃṇa vivinakti' 'kṛṣṇājinamadhastādulūkhalasyāvastṛṇāti' 'śamyayā /",
  "GSP28mjnya03u:146": "dṛṣadamupadadhāti' 'ulūkhalamusalābhyāmavahanti' 'dṛṣadupalābhyāṃ pinaṣṭi' ityeteṣāṃ viśeṣasaṃyogabodhakānāṃ vākyānāṃ vaiyarthye sāṃkaryapakṣe prasajyeta /",
  "GSP28mjnya03u:147": "vyavasthāpakṣe 'pi saṃbandhasāmānyabodhakaṃ yajñāyudhavākyamanarthakam - iti cet /",
  "GSP28mjnya03u:148": "na /",
  "GSP28mjnya03u:149": "uddhananādivākyasiddhārthānuvādatvāt /",
  "GSP28mjnya03u:150": "na ca vaiparītyenoddhananādivākyānāmevānuvādatvamiti vācyam /",
  "GSP28mjnya03u:151": "bahuvaiyarthyasya jaghanyatvāt /",
  "GSP28mjnya03u:152": "na cātyantaṃ yajñāyudhānuvādasya vaiyarthyam /",
  "GSP28mjnya03u:153": "'yajñāyudhāni saṃbharanti' ityāsādanabidhānāyopayuktatvāt /",
  "GSP28mjnya03u:154": "tasmāt - avaghātādisaṃskāra iva sphyakapālādidravyāṇi vyavasthitāni // MJaiNyC_3,1.9-10 //",
  "GSP28mjnya03u:155": "(ṣaṣṭhe, āruṇyādiguṇānāmasaṃkīrṇatādhikaraṇe sūtram -)",
  "GSP28mjnya03u:156": "arthaikatve dravyaguṇayor aikakarmyān niyamaḥ syāt / Jaim_3,1.12 /",
  "GSP28mjnya03u:157": "____________________________________________________",
  "GSP28mjnya03u:158": "START MJaiNy 3,1.11-12",
  "GSP28mjnya03u:159": "ṣaṣṭhādhikaraṇamāracayati-",
  "GSP28mjnya03u:160": "krīṇātyaruṇayetyetatsaṃkīrṇe vā krayaikabhāk /",
  "GSP28mjnya03u:161": "krameṇānanvayātkīrṇaḥ sarvadravyeṣu raktimā // MJaiNy_3,1.11 //",
  "GSP28mjnya03u:162": "dravyadvārā kraye yogāttadbhāge cānvayaḥ punaḥ /",
  "GSP28mjnya03u:163": "sākṣātkraye guṇasyārthāddravyaṃ saṃnihite tvasau // MJaiNy_3,1.12 //",
  "GSP28mjnya03u:164": "------------------",
  "GSP28mjnya03u:165": "jyotiṣṭome śrūyate - 'aruṇayā piṅgākṣyaikahāyanyā somaṃ krīṇāti' iti /",
  "GSP28mjnya03u:166": "tatra - aruṇāśabdo 'ruṇimānaṃ guṇamācaṣṭe /",
  "GSP28mjnya03u:167": "guṇiviṣayatayā prayujyamānasyāpi 'nāgṛhītaviśeṣaṇa viśiṣṭer buddhaḥ' iti nyāyena guṇabodhakatvāt /",
  "GSP28mjnya03u:168": "anvayavyatirekābhyāṃ guṇamātre tadvyutpatteśca /",
  "GSP28mjnya03u:169": "tasya cāruṇimaguṇasya tṛtīyāśrutyā somakrayasādhanatvaṃ pratīyate taccānupapannam /",
  "GSP28mjnya03u:170": "amūrtasya guṇasya vāsohiṇyājivatkrayasādhanatvāsaṃbhavāt /",
  "GSP28mjnya03u:171": "tatastṛtīyāśruterviniyojakatvābhāvena prakaraṇasyātra viniyojakatvaṃ vaktavyam /",
  "GSP28mjnya03u:172": "prakaraṇaṃ ca grahacamasādyakhiladravyeṣvaruṇimānaṃ niveśayati /",
  "GSP28mjnya03u:173": "na cānena nyāyena piṅgākṣyekahāyanīśabdārthayorapi sarvadravyagāmitvaṃ śaṅkanīyam /",
  "GSP28mjnya03u:174": "tayoḥ śabdayordravyavācitvāt /",
  "GSP28mjnya03u:175": "piṅgalavarṇe akṣiṇī yasyāḥ sā gauḥ piṅgākṣī /",
  "GSP28mjnya03u:176": "evamekahāyanī /",
  "GSP28mjnya03u:177": "yadyapyekagovācinau śabdau,",
  "GSP28mjnya03u:178": "tathāpi viśeṣaṇabhūtadharmabhedācchabdadvayam /",
  "GSP28mjnya03u:179": "tacca yugapatpravṛttaṃ saddharmadvayaviśiṣṭaṃ godravyaṃ krayasādhanatvena vidadhāti /",
  "GSP28mjnya03u:180": "na cetaraddravyamitaradravye niveśayituṃ śakyam /",
  "GSP28mjnya03u:181": "aruṇimaguṇastu dravyeṣu viśeṣaṇatvenānvetuṃ yogyatvātteṣu niveśyate /",
  "GSP28mjnya03u:182": "tatraiṣākṣarayojanā - 'aruṇayā' ityetatpṛthagvākyam /",
  "GSP28mjnya03u:183": "tatra tṛtīyāśrutyā prākaraṇikāni sādhanadravyāṇi sarvāṇyanūdya prātipadikena guṇo vidhīyate-'yāni jyotiṣṭom sādhanadravyāṇi,",
  "GSP28mjnya03u:184": "tāni sarvāṇyaruṇāni kartavyāni' iti /",
  "GSP28mjnya03u:185": "tasmāt - guṇaḥ saṃkīrṇaḥ- iti prāpte, -",
  "GSP28mjnya03u:186": "brūmaḥ- yadyapyamūrte guṇaḥ,",
  "GSP28mjnya03u:187": "tathāpi hāyanavadakṣivacca godravyamavacchinatti /",
  "GSP28mjnya03u:188": "tacca dravyaṃ sādhanamiti taddvārā guṇasya krayeṇānvayo bhavati /",
  "GSP28mjnya03u:189": "evaṃ sati vākyabhedo na bhaviṣyati /",
  "GSP28mjnya03u:190": "nanu vākyabhedābhāve 'pi lakṣaṇā durvārā /",
  "GSP28mjnya03u:191": "guṇavācinaḥ śabdasya guṇidravyaparatvāṅgīkārāt /",
  "GSP28mjnya03u:192": "maivam /",
  "GSP28mjnya03u:193": "gusyaivātra tṛtīyāśrutyā sādhanatvamucyate /",
  "GSP28mjnya03u:194": "tacca dravyadvāramantareṇa na saṃbhavatītyarthāpattyā dravyāvacchedakatvaṃ kalpyate /",
  "GSP28mjnya03u:195": "tarhi grahacamasādidravyamapyavacchidyatām - iti cet /",
  "GSP28mjnya03u:196": "na /",
  "GSP28mjnya03u:197": "tasya dravyasya krayasādhanatvābhāvena tadavacchede guṇasya śrūyamāṇakrayasādhanatvāsiddheḥ /",
  "GSP28mjnya03u:198": "tarhi - 'vāsasā krīṇāti' 'ajayā krīṇāti' iti vastrādīnāṃ krayasādhanatvāttadavacchedo 'stu - iti cet /",
  "GSP28mjnya03u:199": "na /",
  "GSP28mjnya03u:200": "teṣāṃ krayāntarasādhanatvāt /",
  "GSP28mjnya03u:201": "na hi tatrāgnihotre payodadhyādivikalpavatkrayānuvādena vastrādidravyavikalpo vidhīyate /",
  "GSP28mjnya03u:202": "anuvādyasya krayamātrasyāgnihotravadanyatrāvidhānāt /",
  "GSP28mjnya03u:203": "tato vastrādidravyaviśiṣṭāḥ krayāntaravidhayaḥ /",
  "GSP28mjnya03u:204": "nahi svavākyagatamekahāyanīdravyamupekṣya vastrādyavacchedo yuktaḥ /",
  "GSP28mjnya03u:205": "tasmātkrayeṇa sākṣādanvitayordravyaguṇayoḥ paścādarthāpattyā parasparavacchedakatvenānvayaḥ /",
  "GSP28mjnya03u:206": "tathā sati 'āruṇyaviśiṣṭaikahāyanyā krīṇāti' ityarthaḥ paryavasyati /",
  "GSP28mjnya03u:207": "tasmāt - āruṇyaguṇaḥ krayahetumekahāyanīmeva bhajate // MJaiNyC_3,1.11-12 //",
  "GSP28mjnya03u:208": "(saptame grahasaṃmārjanādhikaraṇe (grahaikatvanyāye) sūtrāṇi 13 - 15)",
  "GSP28mjnya03u:209": "ekatvayuktam ekasya śrutisaṃyogāt / Jaim_3,1.13 /",
  "GSP28mjnya03u:210": "sarveṣāṃ vā lakṣaṇatvād aviśiṣṭaṃ hi lakṣaṇam / Jaim_3,1.14 /",
  "GSP28mjnya03u:211": "codite tu parārthatvād yathāśruti pratīyetā / Jaim_3,1.15 /",
  "GSP28mjnya03u:212": "____________________________________________________",
  "GSP28mjnya03u:213": "START MJaiNy 3,1.13-14",
  "GSP28mjnya03u:214": "saptamādhikaraṇamāracayati -",
  "GSP28mjnya03u:215": "saṃmārṣṭi grahamityeko grahaḥ śodhya utākhilaḥ /",
  "GSP28mjnya03u:216": "eka uddeśyasaṃkhyāyā upādeyavadādarāt // MJaiNy_3,1.13 //",
  "GSP28mjnya03u:217": "prādhānyāttadguṇāvṛtterekatvamanapekṣitam /",
  "GSP28mjnya03u:218": "tadvidhau vākyabhedo 'to dravyoktyā sarvaśodhanam // MJaiNy_3,1.14 //",
  "GSP28mjnya03u:219": "------------------",
  "GSP28mjnya03u:220": "some śrūyate- 'daśāpavitreṇa grahaṃ saṃmārṣṭi' iti /",
  "GSP28mjnya03u:221": "daśāpatritraṃ vāsaḥkhaṇḍaḥ /",
  "GSP28mjnya03u:222": "tatra - yathā 'paśunā yajeta' ityaścopādeyapaśugatamekatvaṃ vivakṣitam,",
  "GSP28mjnya03u:223": "tadvadddeśyagrahagatamapyekatvaṃ vivakṣitavyam /",
  "GSP28mjnya03u:224": "kiṃca grahaśabdasya jātivācitvena jāteḥ saṃskāyatve sati tadāśrayabhūte yasminkasminnapi dravye 'nuṣṭhitena saṃskāreṇa jātiḥ saṃskṛtā bhavati /",
  "GSP28mjnya03u:225": "tasmāt - eka eva grahaḥ śodhanīyaḥ-iti prāpte, -",
  "GSP28mjnya03u:226": "brūmaḥ- 'graham' iti dvitīyayā grahasyoddeśyatayā prayojanavattayā ca prādhānyaṃ gamyate /",
  "GSP28mjnya03u:227": "grahaṃ prati guṇaḥ saṃmārgaḥ /",
  "GSP28mjnya03u:228": "'pratipradhānaṃ ca guṇa āvartanīyaḥ' iti nyāyena yāvanto grahāḥ santi,",
  "GSP28mjnya03u:229": "te saṃmārjanīyāḥ /",
  "GSP28mjnya03u:230": "evaṃ niścaye sati saṃmārjayitavyagraheyattāyā avubhutsitatvāduddeśyagatamekatvaṃ śrūyamāṇamapyavivakṣitam /",
  "GSP28mjnya03u:231": "athocyeta - nedamuddeśyagatam,",
  "GSP28mjnya03u:232": "kiṃtu dvayaṃ vidheyam-iti /",
  "GSP28mjnya03u:233": "tanna /",
  "GSP28mjnya03u:234": "vākyabhedāpatteḥ /",
  "GSP28mjnya03u:235": "'grahaṃ saṃsṛjyāt,",
  "GSP28mjnya03u:236": "taṃ caikam' ityevaṃ vidheyārthabhedādvākyabhedaḥ /",
  "GSP28mjnya03u:237": "' paśunā yajeta' ityatra tu yāgaṃ prati guṇabhūtaḥ paśuḥ /",
  "GSP28mjnya03u:238": "na hi 'pratiguṇaṃ pradhānasyā'vṛttiḥ' iti kaścinyāyo 'sti /",
  "GSP28mjnya03u:239": "tata iyattāyā bubhutsitatvācchrūyamāṇamekatvaṃ vivakṣyata iti vaiṣamyam /",
  "GSP28mjnya03u:240": "na ca jātiḥ saṃskāryā /",
  "GSP28mjnya03u:241": "tasyā abhūrtatvāt /",
  "GSP28mjnya03u:242": "tato jātidvārā dravyalakṣako guṇaśabdaḥ /",
  "GSP28mjnya03u:243": "tatra cā'vṛttiruktā /",
  "GSP28mjnya03u:244": "tasmāt- sarve grahāḥ saṃmārjanīyāḥ // MJaiNyC_3,1.13-14 //",
  "GSP28mjnya03u:245": "(aṣṭame camasādau saṃmārgādyaprayogādhikaraṇe sūtre 16 - 17)",
  "GSP28mjnya03u:246": "saṃskārād vā guṇānām avyavasthā syāt / Jaim_3,1.16 /",
  "GSP28mjnya03u:247": "vyavasthā vārthasya śrutisaṃyogāt tasya śabdapramāṇatvāt / Jaim_3,1.17 /",
  "GSP28mjnya03u:248": "____________________________________________________",
  "GSP28mjnya03u:249": "START MJaiNy 3,1.15-16",
  "GSP28mjnya03u:250": "aṣṭamādhikaraṇamāracayati -",
  "GSP28mjnya03u:251": "camasādi ca saṃsṛjyānno vā tasyāsti mārjanam /",
  "GSP28mjnya03u:252": "ekatvavadgrahatvasyāpyanādaraṇasaṃbhavāt // MJaiNy_3,1.15 //",
  "GSP28mjnya03u:253": "abādho 'trā'dare heturvākyabhedastu naiva hi /",
  "GSP28mjnya03u:254": "camasādau na saṃmārgaḥ śrutyā tadviṣayārpaṇāt // MJaiNy_3,1.16 //",
  "GSP28mjnya03u:255": "'graham' ityatra pratyayārthabhūtamekatvaṃ yathā na vivakṣitam,",
  "GSP28mjnya03u:256": "tathā prātidikārthasya grahatvasyāpyavivakṣā saṃbhāvyate /",
  "GSP28mjnya03u:257": "tato grahaśabdasya somapātropalakṣakatvādgrahāṇāmiva camasānāmapi saṃmārgeṇa somāvasekanirharaṇaprayojanasaṃbhavācyamasādayo 'pi mārjanīyāḥ- iti prāpte, -",
  "GSP28mjnya03u:258": "brūmaḥ- ekatvaṃ vākyabhedena duṣṭatvādavivakṣitam /",
  "GSP28mjnya03u:259": "aduṣṭaṃ tu grahatvaṃ kuto na vivakṣyeta /",
  "GSP28mjnya03u:260": "tataḥ satyapi prayojane pramāṇābhāvāccamasādau nāsti saṃmārgaḥ /",
  "GSP28mjnya03u:261": "na ca vipayāpekṣayā tatkalpanam /",
  "GSP28mjnya03u:262": "grahaśrutyaiva tadviṣayasamarpaṇāt /",
  "GSP28mjnya03u:263": "tasmānnāsti saṃmārgaḥ // MJaiNyC_3,1.15-16 //",
  "GSP28mjnya03u:264": "(navame saptadaśāratnitāyāḥ paśudharmatādhikaraṇe sūtram)",
  "GSP28mjnya03u:265": "ānarthakyāttadaṅgeṣu / Jaim_3,1.18 /",
  "GSP28mjnya03u:266": "____________________________________________________",
  "GSP28mjnya03u:267": "START MJaiNy 3,1.17-19",
  "GSP28mjnya03u:268": "navamādhikaraṇamāracayati -",
  "GSP28mjnya03u:269": "bhavetsaptadaśāratnirvājapeyasya yūpakaḥ /",
  "GSP28mjnya03u:270": "unmānaṃ dravyagaṃ vājapeyasyāṅgaṃ paśoruta // MJaiNy_3,1.17 //",
  "GSP28mjnya03u:271": "ānantaryātprakaraṇātkarmāṅgaṃ ṣoḍaśinyadaḥ /",
  "GSP28mjnya03u:272": "ūrdhvapātre khādire 'gne saṃyujyānveti karmaṇā // MJaiNy_3,1.18 //",
  "GSP28mjnya03u:273": "yūpadvārā paśoraṅgaṃ paśudvārā ca karmaṇaḥ /",
  "GSP28mjnya03u:274": "saumikatvādvājapeye yūpo nāsti paśuṃ vinā // MJaiNy_3,1.19 //",
  "GSP28mjnya03u:275": "------------------",
  "GSP28mjnya03u:276": "vājapeyaprakaraṇe śrūyate - ' saptadaśāratnirvājapeyasya yūpo bhavati' iti /",
  "GSP28mjnya03u:277": "tatra - yūpadravyagataṃ saptadaśāratniśabdoditaṃ yadūrdhvamānaṃ tadvājapeyakarmaṇo 'ṅgam /",
  "GSP28mjnya03u:278": "saptadaśāratniśabdavājapeyaśabdayorānantaryāt /",
  "GSP28mjnya03u:279": "prakaraṇaṃ caivamanugṛhyate /",
  "GSP28mjnya03u:280": "yadi karmaṇaḥ sākṣādūrdhvamānaṃ na saṃbhavet,",
  "GSP28mjnya03u:281": "tarhi vājapeyagataṃ khādiramūrdhve yatṣoḍaśipātraṃ tasminnada unmānaṃ prathamaṃ saṃbadhya taddvārā karmaṇānveti - iti prāpte, -",
  "GSP28mjnya03u:282": "brūmaḥ- 'saptadaśāratniryūpaḥ' iti sāmānādhikaraṇyādyūpena sākṣātsaṃbadhyate /",
  "GSP28mjnya03u:283": "tasya yūpasya paśvaṅgatvādunmānaṃ yūpadvārā paśoraṅgaṃ bhavati /",
  "GSP28mjnya03u:284": "tasyāpi paśorvājapeyāṅgatvātpaśudvārā karmaṇo 'ṅgam /",
  "GSP28mjnya03u:285": "yadyapi vājapeyayūpaśabdayorānantaryamasti,",
  "GSP28mjnya03u:286": "tathāpi vājapeyasya somayāgatayā sākṣādyūpasaṃbandhābhāvā-",
  "GSP28mjnya03u:287": "tpaśuvyavadhānamabhyupeyam /",
  "GSP28mjnya03u:288": "'vājapeyasya' iti ṣaṣṭhyāḥ saṃbandhamātravācitvena vyavahitasaṃbandhamapyasāvabhidhatte /",
  "GSP28mjnya03u:289": "'devadattasya naptā' iti prayogāt /",
  "GSP28mjnya03u:290": "yattu-saptadaśāratnivājapeyaśabdayorānantaryam,",
  "GSP28mjnya03u:291": "pañca prakaraṇam' tadubhayamapyaviruddham /",
  "GSP28mjnya03u:292": "paśvaṅgatve 'pyantato vājapeyāṅgatvāṅgīkārāt /",
  "GSP28mjnya03u:293": "kiṃca- pūrvapakṣe yūpaśabdena ṣoḍāśipātraṃ lakṣaṇīyam /",
  "GSP28mjnya03u:294": "siddhānte tu nāsau deṣaḥ // MJaiNyC_3,1.17-19 //",
  "GSP28mjnya03u:295": "(daśame, abhikramaṇādīnāṃ prayājamātrāṅgatādhikaraṇe sūtre 19 - 20)",
  "GSP28mjnya03u:296": "kartṛguṇe tu karmāsamavāyād vākyabhedaḥ syāt / Jaim_3,1.19 /",
  "GSP28mjnya03u:297": "sākāṅkṣaṃ tv ekavākyaṃ syād asamāptaṃ hi pūrveṇa / Jaim_3,1.20 /",
  "GSP28mjnya03u:298": "____________________________________________________",
  "GSP28mjnya03u:299": "START MJaiNy 3,1.20-22",
  "GSP28mjnya03u:300": "daśamādhikaraṇamāracayati -",
  "GSP28mjnya03u:301": "abhikrāmaṃ juhotīti yuktaṃ kartrākhilasya tat /",
  "GSP28mjnya03u:302": "kiṃvā prayājamātrasya kṛtsnakartṛyutaṃ bhavet // MJaiNy_3,1.20 //",
  "GSP28mjnya03u:303": "prayājābhikramaṇayoḥ kriyātvādubhayorapi /",
  "GSP28mjnya03u:304": "mithaḥ saṃbandharāhityānmaivaṃ te 'pi samatvataḥ // MJaiNy_3,1.21 //",
  "GSP28mjnya03u:305": "kartṛyogādadoṣaścotsamāneyaṃ samāhitiḥ /",
  "GSP28mjnya03u:306": "tataḥ prayājasāṃnidhyāttatkartraivāsya saṃyutiḥ // MJaiNy_3,1.22 //",
  "GSP28mjnya03u:307": "------------------",
  "GSP28mjnya03u:308": "darśapūrṇamāsayoḥ prayājasamīpe śrūyate- 'abhikrāmaṃ juhoti' iti /",
  "GSP28mjnya03u:309": "tatra homakāle yadetadāhavanīyamabhitaḥ saṃcaraṇaṃ,",
  "GSP28mjnya03u:310": "tatkṛtsnadarśapūrṇamāsakartrā saṃbadhyate,",
  "GSP28mjnya03u:311": "na tu prayājamātrakartrā /",
  "GSP28mjnya03u:312": "kutaḥ /",
  "GSP28mjnya03u:313": "abhikramaṇasya kriyārūpasya kārakatvābhāvena prayāñakriyayā saṃbandhāsaṃbhavāt - iti cet /",
  "GSP28mjnya03u:314": "maivam /",
  "GSP28mjnya03u:315": "kriyārūpatvādeva darśapūrṇamāsakriyayāpi saṃbandhāsaṃbhavāt /",
  "GSP28mjnya03u:316": "athocyeta-abhikramaṇaṃ kartṛkārakeṇa sākṣātsaṃbadhyate,",
  "GSP28mjnya03u:317": "taddvārā kṛtsnadarśapūrṇamāsakarmaṇā saṃbadhyate- iti /",
  "GSP28mjnya03u:318": "tadetatsamādhānaṃ prayājasaṃbandhe 'pi samānam /",
  "GSP28mjnya03u:319": "ataḥ saṃnidhibalātprayājakartrā saṃbadhyate // MJaiNyC_3,1.20-22 //",
  "GSP28mjnya03u:320": "____________________________________________________",
  "GSP28mjnya03u:321": "START MJaiNy 3,1.23-24",
  "GSP28mjnya03u:322": "etadevādhikaraṇaṃ vārtikakāramatenā'carayati -",
  "GSP28mjnya03u:323": "yadvā balitvaṃ sāṃnidhyādasti prakaraṇe tataḥ /",
  "GSP28mjnya03u:324": "darśādiprakriyādhīte kramaṇe syāttadaṅgatā // MJaiNy_3,1.23 //",
  "GSP28mjnya03u:325": "avāntaraprakaraṇaṃ samidho yajatītyataḥ /",
  "GSP28mjnya03u:326": "tanmadhyapāṃṭhāttasyāṅgaṃ taddvārā darśaśeṣatā // MJaiNy_3,1.24 //",
  "GSP28mjnya03u:327": "------------------",
  "GSP28mjnya03u:328": "asminnapi mate tāveva viṣayasaṃśayau /",
  "GSP28mjnya03u:329": "pūrvottarapakṣahetumātramanyat /",
  "GSP28mjnya03u:330": "prayājasaṃnidhito 'pi darśapūrṇamāsaprakaraṇasya prabalatvātprākaraṇikeṣu kṛtsneṣvapyabhikramaṇaṃ niviśate - iti pūrvaḥpakṣaḥ /",
  "GSP28mjnya03u:331": "“samidho yajati“ityāraṃbhyā'mnātamavāntaraprayājaprakaraṇam /",
  "GSP28mjnya03u:332": "tanmadhye 'bhikramaṇamāmnātam /",
  "GSP28mjnya03u:333": "tasya cābhikramaṇavidherubhayataḥ prayājaviṣayairvākyaiḥ saṃdṛṣṭatvādabhikramaṇaṃ prayājamātre niviśate - iti rāddhāntaḥ /",
  "GSP28mjnya03u:334": "asminnapi pakṣe mahāprakaraṇaṃ na virudhyate /",
  "GSP28mjnya03u:335": "prayājadvārā darśapūrṇamāsayorniveśāt // MJaiNyC_3,1.23-24 //",
  "GSP28mjnya03u:336": "(ekādaśe, upavītasya prākaraṇikāṅgatādhikaraṇe sūtram)",
  "GSP28mjnya03u:337": "saṃdigdhe tu vyavāyād vākyabhedaḥ syāt / Jaim_3,1.21 /",
  "GSP28mjnya03u:338": "____________________________________________________",
  "GSP28mjnya03u:339": "START MJaiNy 3,1.25-26",
  "GSP28mjnya03u:340": "ekādaśādhikaraṇamāracayati-",
  "GSP28mjnya03u:341": "upavyayata ityasya sāmidhenyaṅgatāthavā /",
  "GSP28mjnya03u:342": "darśāṅgatā prakriyaiṣāvāntarāto 'stvihāgrimaḥ // MJaiNy_3,1.25 //",
  "GSP28mjnya03u:343": "liṅgādagneraṅgabhūtairnivitsaṃjñakamantrakaiḥ /",
  "GSP28mjnya03u:344": "vicchede sati darśāṅgaṃ mahāprakaraṇoktitaḥ // MJaiNy_3,1.26 //",
  "GSP28mjnya03u:345": "------------------",
  "GSP28mjnya03u:346": "darśapūrṇamāsaprakaraṇe 'viśvarūpo vai tvāṣṭraḥ“- ityasminprapāṭhake saptamāṣṭamayoranuvākayoḥ- sāmidhenībrāhmaṇamāmnātam /",
  "GSP28mjnya03u:347": "navame - nivitsaṃjñakānām“agne mahāṃ asi brāhmaṇabhārata' - ityādīnāṃ mantrāṇāṃ brāhmaṇam /",
  "GSP28mjnya03u:348": "daśame - kāmyāḥ sāmidhenīpakṣāḥ /",
  "GSP28mjnya03u:349": "ekādaśe tu - upavītamevaṃ vihitam - 'nivītaṃ manuṣyāṇām,",
  "GSP28mjnya03u:350": "prācīnāvītaṃ pitṝṇām,",
  "GSP28mjnya03u:351": "upavītaṃ devānām,",
  "GSP28mjnya03u:352": "upavyayate devalakṣmameva tatkurute“iti /",
  "GSP28mjnya03u:353": "tatra - pūrvanyāyena sāmidhenīprakaraṇasyāvāntarasyāṅgīkārātsāmidhenyaṅgamupavītam - iti cet /",
  "GSP28mjnya03u:354": "na /",
  "GSP28mjnya03u:355": "nividbrāhmaṇena sāmidhenīprakaraṇasya viccheditatvāt /",
  "GSP28mjnya03u:356": "na ca - nividāmapi sāmidhenyaṅgatayā tatprakaraṇapāṭhādavicchedakatvam - iti vācyam /",
  "GSP28mjnya03u:357": "liṅgena nividāmagnyaṅgatvāvagamāt /",
  "GSP28mjnya03u:358": "āhutyadhikaraṇabhūtamagniṃ saṃbodhya“mahānasi“-ityādibhirnividvākyairagnerutsāhajananāya tadguṇā āvedyante /",
  "GSP28mjnya03u:359": "ata eva nirvacanamevaṃ śrūyate -“nividbharnyavedayet,",
  "GSP28mjnya03u:360": "tannividāṃ nivittvam“iti /",
  "GSP28mjnya03u:361": "nanu - 'samyagidhyate 'gniryābhiṛgbhistāḥ sāmidhenyaḥ' iti vyutpattyā tā apyatra jvalanadvāreṇāgnyarthā eva - iti cet /",
  "GSP28mjnya03u:362": "santu nāma /",
  "GSP28mjnya03u:363": "naitāvatā parasparamaṅgāṅgibhāvaḥ /",
  "GSP28mjnya03u:364": "nanu vicchidyatāṃ sāmidhenīprakaraṇam,",
  "GSP28mjnya03u:365": "nivitprakaraṇenopavītasya nibidaṅgatvaṃ syāt - iti cet /",
  "GSP28mjnya03u:366": "na /",
  "GSP28mjnya03u:367": "pūrvottarānuvākayornividāmaśravaṇena prakaraṇābhāvāt /",
  "GSP28mjnya03u:368": "saṃnidhinā tadaṅgatvam - iti cet /",
  "GSP28mjnya03u:369": "na /",
  "GSP28mjnya03u:370": "kāmyasāmidhenībhirvyavadhānāt /",
  "GSP28mjnya03u:371": "na ca kāmyasāmidhenyaṅgatā śaṅkanīyā /",
  "GSP28mjnya03u:372": "saṃnidhitaḥ prakaraṇasya prabalatvāt /",
  "GSP28mjnya03u:373": "tasmāt - iha prayājanyāyābhāvānmahāprakaraṇena darśapūrṇamāsāṅgamupavītam // MJaiNyC_3,1.25-26 //",
  "GSP28mjnya03u:374": "(dvādaśe guṇānāṃ mitho 'saṃbandhādhikaraṇe sūtram) /",
  "GSP28mjnya03u:375": "guṇānāṃ ca parārthattvād asambandhaḥ samatvāt syāt / Jaim_3,1.22 /",
  "GSP28mjnya03u:376": "____________________________________________________",
  "GSP28mjnya03u:377": "START MJaiNy 3,1.27-28",
  "GSP28mjnya03u:378": "dvādaśādhikaraṇamāracayati -",
  "GSP28mjnya03u:379": "vaikaṅkatādikaṃ pātraṃ pavamānahaviḥṣvatha /",
  "GSP28mjnya03u:380": "yajñe 'khile prakaraṇādādhāne 'nvitamatra tat // MJaiNy_3,1.27 //",
  "GSP28mjnya03u:381": "anarthakaṃ tadaṅgeṣu haviḥṣvevāvatiṣṭhate /",
  "GSP28mjnya03u:382": "nā'dhānahaviṣāṃ sāmyādvākyādyajñe 'khile bhavet // MJaiNy_3,1.28 //",
  "GSP28mjnya03u:383": "------------------",
  "GSP28mjnya03u:384": "ādhānaprakaraṇe dārupātraṃ homārthe yajñārthe ca śrūyate -“tasmādvāraṇo yajñāvacaraḥ syānnatvetena juhuyāt,",
  "GSP28mjnya03u:385": "vaikaṅkato yajñāvacaraḥ syājjuhuyādevaitena“iti /",
  "GSP28mjnya03u:386": "yajñāvacaro yajñapracārahetuḥ /",
  "GSP28mjnya03u:387": "tatra - vāraṇavaikaṅkatādipātraṃ prakaraṇabalādādhāne prathamamanveti /",
  "GSP28mjnya03u:388": "etena pātreṇā'dhāne prayojanābhāvādādhānāṅgeṣu pavamānahaviḥṣveva tatpātraṃ niviśate /",
  "GSP28mjnya03u:389": "asti hi pavamānahaviṣāmādhānāṅgatvam /",
  "GSP28mjnya03u:390": "tatprakaraṇe pāṭhāt /",
  "GSP28mjnya03u:391": "'kṛttikāsvagnimādadhīta' ityasminprakaraṇe 'prajāpatirvācaḥ satyamapaśyat' ityasminnanuvāke 'trīṇi havīṃṣi nirvapati' ityādinā tāni vihitāni /",
  "GSP28mjnya03u:392": "tato yathā saptadaśāratnitvaṃ vājapeye sākṣādasaṃbhavattadaṅgapaśoraṅge niviśate,",
  "GSP28mjnya03u:393": "tadvadidamapi -- iti prāpate,",
  "GSP28mjnya03u:394": "brūmaḥ- agnimuddiśyā'dhānaṃ yathā vihitaṃ,",
  "GSP28mjnya03u:395": "tathā pavamānahavīṃṣyapi /",
  "GSP28mjnya03u:396": "'yadāhavanīye juhvati tena so 'svābhīṣṭaḥ prītaḥ' ityāhavanīyoddeśena pavamānahavirhomavidhānāt /",
  "GSP28mjnya03u:397": "tasmādagnisaṃskāratvena samāmnātānāprādhānahaviṣāṃ nāsti parasparamaṅgāṅgibhāvaḥ /",
  "GSP28mjnya03u:398": "tathā sati prakaraṇasya pātraṃ prati viniyojakatvābhāvāt /",
  "GSP28mjnya03u:399": "'vaikaṅkato yajñāvacaraḥ' iti vākyena darśapūrṇamāsādisarvayajñeṣu tadviniyujyate // MJaiNyC_3,1.27-28 //",
  "GSP28mjnya03u:400": "(trayodaśe vārtraghnyadhikaraṇe sūtram -)",
  "GSP28mjnya03u:401": "mithaś cānarthasaṃbandhāt / Jaim_3,1.23 /",
  "GSP28mjnya03u:402": "____________________________________________________",
  "GSP28mjnya03u:403": "START MJaiNy 3,1.29-31",
  "GSP28mjnya03u:404": "trayodaśādhikaraṇamāracayati --",
  "GSP28mjnya03u:405": "vārtraghnyau pūrṇamāse sto vṛdhanvatyau tu darśage /",
  "GSP28mjnya03u:406": "iti pradhānaśeṣatvamuktaṃ kiṃvā vyavasthitiḥ // MJaiNy_3,1.29 //",
  "GSP28mjnya03u:407": "krameṇa prāpitā mantrāścatvāro 'pyājyabhāgayoḥ /",
  "GSP28mjnya03u:408": "kramādvākyaṃ balīyo 'ta eṣāṃ darśādiśeṣatā // MJaiNy_3,1.30 //",
  "GSP28mjnya03u:409": "na mukhye soma eko 'sti nā'dhāratvādikālayoḥ /",
  "GSP28mjnya03u:410": "darśāderavyavasthityāprāptau vākyādvyavasthitiḥ // MJaiNy_3,1.31 //",
  "GSP28mjnya03u:411": "------------------",
  "GSP28mjnya03u:412": "darśapūrṇamāsaprakaraṇe śrūyate - 'vārtraghnī' pūrṇamāse 'nūcyete,",
  "GSP28mjnya03u:413": "vṛdhanvatī amāvāyāyām' iti /",
  "GSP28mjnya03u:414": "tatra - idaṃ vārtraghnīyugalaṃ vṛdhanvatīyugalaṃ ca hautrakāṇḍa ājyabhāgayoḥ krame 'agnirvṛtrāṇi jaṅghanam -' ityanuvākenā'mnātam /",
  "GSP28mjnya03u:415": "udāhṛtena tu brāhmaṇavākyena darśapūrṇamāsayāgayostadvidhiravagamyate /",
  "GSP28mjnya03u:416": "tatra vākyasya prabalatvādeṣāṃ mantrāṇāṃ darśapūrṇamāsayāgāṅgatvam,",
  "GSP28mjnya03u:417": "na tvājyabhāgāṅgatvam - iti prāpte, -",
  "GSP28mjnya03u:418": "brūmaḥ- 'agnirvṛtrāṇi jaṅganat' ityāgneyī prathamā vārtraghnī,",
  "GSP28mjnya03u:419": "'tvaṃ somāsi satpatiḥ' iti saumyā dvitīyā vārtraghnī /",
  "GSP28mjnya03u:420": "'agniḥ pratnena janmanā' - ityāgneyī prathamā bṛdhanvatī,",
  "GSP28mjnya03u:421": "'soma gīrbhiṣṭvā vayam' iti saumyā dvitīyā vṛdhanvatī /",
  "GSP28mjnya03u:422": "tatra mukhyayordarśapūrṇamāsayāgayorāgneyapuroḍāśasadbhāvādāgneyīdvayasya vikalpena puronuvākyātvaṃ kathaṃcidbhavatu /",
  "GSP28mjnya03u:423": "saumyayostu tanna saṃbhavati /",
  "GSP28mjnya03u:424": "somadevatāyā abhāvāt /",
  "GSP28mjnya03u:425": "nahyagnīṣomīye 'pi kevalaḥ somo vidyate /",
  "GSP28mjnya03u:426": "kiṃca 'pūrṇamāse,",
  "GSP28mjnya03u:427": "amāvāsyāyām' iti saptamībhyāmādhāratvaṃ gamyate /",
  "GSP28mjnya03u:428": "tacca yāgavācitve yāgasya mukhyatvānna saṃbhavati /",
  "GSP28mjnya03u:429": "kālasya tūpasarjanatvāttadvācitvaṃ yuktam /",
  "GSP28mjnya03u:430": "kiṃca - prayājamantrānuvādakasyānantaramevāyamanuvākaḥ paṭhitaḥ /",
  "GSP28mjnya03u:431": "sa cā'jyabhāgayoraṅgayoḥ kramaḥ /",
  "GSP28mjnya03u:432": "na tu mukhyayodarśa pūrṇamāsayoḥ /",
  "GSP28mjnya03u:433": "tasmānna mantracatuṣṭayasya mukhyayāgāṅgatvama,",
  "GSP28mjnya03u:434": "kiṃ tvājyabhāgāṅgatvam /",
  "GSP28mjnya03u:435": "nanu - etatkrameṇaiva labdham /",
  "GSP28mjnya03u:436": "tatrāpi 'āgneye prathamājyabhāge mantro 'pyāgneyaḥ /",
  "GSP28mjnya03u:437": "saumye dvitīye saumyaḥ' ityeṣā vyavasthā liṅgenaiva labhyate /",
  "GSP28mjnya03u:438": "bāḍham /",
  "GSP28mjnya03u:439": "tathāpi 'vārtraghnīyugalaṃ paurṇamāsīkāle,",
  "GSP28mjnya03u:440": "vṛdhanvatīyugalamamāvāsyāyām' ityeṣā vyavasthā pūrvanaprāptā brāhmaṇavākyenābhidhīyate - iti na vaiyarthyam // MJaiNyC_3,1.29-31 //",
  "GSP28mjnya03u:441": "(caturdaśe hastāvanejanādīnāṃ kṛtsnaprākaraṇikāṅgatādhikaraṇe sūtre 24 - 25 )",
  "GSP28mjnya03u:442": "ānantaryam acodanā / Jaim_3,1.24 /",
  "GSP28mjnya03u:443": "vākyānāṃ ca samāptatvāt / Jaim_3,1.25 /",
  "GSP28mjnya03u:444": "____________________________________________________",
  "GSP28mjnya03u:445": "START MJaiNy 3,1.32-33",
  "GSP28mjnya03u:446": "caturgaśādhikaraṇamāracayati -",
  "GSP28mjnya03u:447": "hastau dvāvavanenikte stṛṇātyulaparājikām /",
  "GSP28mjnya03u:448": "darbhāstaraṇa evāṅgaṃ hastarśuddharutākhile // MJaiNy_3,1.32 //",
  "GSP28mjnya03u:449": "tanmātrāṅgatvamatra syādānantaryātmakātkramāt /",
  "GSP28mjnya03u:450": "liṅgaprakaraṇābhyāṃ tu sarvānuṣṭhānaśeṣatā // MJaiNy_3,1.33 //",
  "GSP28mjnya03u:451": "------------------",
  "GSP28mjnya03u:452": "darśapūrṇamāsaprakaraṇe śrūyate - 'hastāvavanenikte,",
  "GSP28mjnya03u:453": "' 'ulaparājiṃ stṛṇāti' iti /",
  "GSP28mjnya03u:454": "vedyāmāstarituṃ saṃpāditastṛṇastamba ulaparājiḥ /",
  "GSP28mjnya03u:455": "tatra - hastarśuddhadarbhāstaraṇavākyayornairantaryeṇa paṭhitatvātkramapramāṇena hastarśuddharāstaraṇamātrasyāṅgam - iti cet /",
  "GSP28mjnya03u:456": "maivam /",
  "GSP28mjnya03u:457": "avanejanaṃ hastasaṃskāraḥ /",
  "GSP28mjnya03u:458": "'saṃskṛtau ca hastau sarvānuṣṭhānayogyau' ityetādṛśaṃ sāmarthyo liṅgam /",
  "GSP28mjnya03u:459": "prakaraṇaṃ ca darśapūrṇamāsayoḥ sphuṭam /",
  "GSP28mjnya03u:460": "ataḥ prabalābhyāṃ liṅgaprakaraṇābhyāṃ kramabādhātsarvaśeṣo hastarśuddhaḥ /",
  "GSP28mjnya03u:461": "ayaṃ nyāyo vāgyame 'pi draṣṭavyaḥ /",
  "GSP28mjnya03u:462": "sa ca vāgyamo jyotiṣṭomaprakaraṇe śrutaḥ- 'muṣṭī karoti' 'vācaṃ yacchati' iti /",
  "GSP28mjnya03u:463": "tadanantaramevedaṃ śrutam - 'dīkṣitamāvedayati' iti /",
  "GSP28mjnya03u:464": "āvedanaprakāraścaivaṃ śrutaḥ- 'adīkṣiṣṭāyaṃ brāhmaṇa iti trirupāṃśvāha devebhya evainaṃ prāha,",
  "GSP28mjnya03u:465": "triruccairubhayebhya evainaṃ devamanuṣyebhyaḥ prāha' iti /",
  "GSP28mjnya03u:466": "atra muṣṭīkaraṇavāṅniyamābhyāṃ hastajihvāgatacāpale nivārite sati manasa ekāgrasya sarvakarmastu yogyatvaṃ liṅgam /",
  "GSP28mjnya03u:467": "tena kramo bādhyate // MJaiNyC_3,1.32-33 //",
  "GSP28mjnya03u:468": "(pañcadaśe caturdhākaraṇādīnāmāgneyamātrāṅgatādhikaraṇe sūtre 26-27) /",
  "GSP28mjnya03u:469": "śeṣas tu guṇasaṃyuktaḥ sādhāraṇaḥ pratīyeta mithas teṣām asaṃbandhāt / Jaim_3,1.26 /",
  "GSP28mjnya03u:470": "vyavasthā vārthasaṃyogāl liṅgasyārthena saṃbandhāl lakṣaṇārthā guṇaśrutiḥ / Jaim_3,1.27 /",
  "GSP28mjnya03u:471": "____________________________________________________",
  "GSP28mjnya03u:472": "START MJaiNy 3,1.34-36",
  "GSP28mjnya03u:473": "pañcadaśādhikaraṇamāracayati -",
  "GSP28mjnya03u:474": "caturdhā kārya āgneyaḥ puroḍāśa itīritam /",
  "GSP28mjnya03u:475": "caturdhākaraṇaṃ sarvaśeṣo vā'gneyamātragam // MJaiNy_3,1.34 //",
  "GSP28mjnya03u:476": "upalakṣaṇatā'gneye yuktātaḥ sarvaśeṣatā /",
  "GSP28mjnya03u:477": "agnīṣomīya aindrāgne yato 'stvāgneyatā tataḥ // MJaiNy_3,1.35 //",
  "GSP28mjnya03u:478": "nā'gneyatvaṃ tayormukhyaṃ kevalāgnyanupāśrayāt /",
  "GSP28mjnya03u:479": "tenaikasminpuroḍāśe caturdhākaraṇasthitiḥ // MJaiNy_3,1.36 //",
  "GSP28mjnya03u:480": "------------------",
  "GSP28mjnya03u:481": "darśapūrṇamāsayoḥ śrūyate - 'āgneyaṃ caturdhā karoti' iti /",
  "GSP28mjnya03u:482": "tatra -āgneyavadaindrāgnāgnīṣomīyayorapi puroḍāśayoragnisaṃbandhādāgneyaśabdena puroḍāśatrayayupalakṣyate /",
  "GSP28mjnya03u:483": "tatastrayāṇāṃ śeṣaḥ- iti cet /",
  "GSP28mjnya03u:484": "maivam /",
  "GSP28mjnya03u:485": "nahi 'āgneyaḥ' ityayarṃ taddhataḥ saṃbandhamātre vihitaḥ,",
  "GSP28mjnya03u:486": "kiṃtu ddevatāsaṃbandhe /",
  "GSP28mjnya03u:487": "āgniśca kevalo dvidaivatyayoḥ puroḍāśayorna devatā /",
  "GSP28mjnya03u:488": "tato ddevataikadeśena kṛtsnadevatopalakṣaṇatvādāgneyatvaṃ tayorna mukhyamiti mukhya evā'gneye caturdhākaraṇaṃ vyavatiṣṭhate // MJaiNyC_3,1.34-36 //",
  "GSP28mjnya03u:489": "iti śrīmādhavīye jaiminīyanyāyamālāvistare tṛtīyādhyāyasya prathamaḥ pādaḥ",
  "GSP28mjnya03u:490": "_________________________________________________________________________",
  "GSP28mjnya03u:491": "atha tṛtīyādhyāyasya dvitīyaḥ pādaḥ /",
  "GSP28mjnya03u:492": "arthābhidhānasāmarthyān mantreṣu śeṣabhāvaḥ syāt tasmād utpattisambandho 'rthena nityasaṃyogāt / Jaim_3,2.1 /",
  "GSP28mjnya03u:493": "saṃskārakatvād acoditena syāt / Jaim_3,2.2 /",
  "GSP28mjnya03u:494": "____________________________________________________",
  "GSP28mjnya03u:495": "START MJaiNy 3,2.1-2",
  "GSP28mjnya03u:496": "dvitīyapāde prathamādhikaraṇamāracayati -",
  "GSP28mjnya03u:497": "devopasadanaṃ barhirdāmigīrmukhyagauṇayoḥ /",
  "GSP28mjnya03u:498": "talliṅgamarthayormantraṃ niyuṅkte mukhya eva vā // MJaiNy_3,2.1 //",
  "GSP28mjnya03u:499": "śabdārthatvāddvayostatra yujyate viniyojanam /",
  "GSP28mjnya03u:500": "prathamāvagatatvena mukhye tadviniyamyate // MJaiNy_3,2.2 //",
  "GSP28mjnya03u:501": "------------------",
  "GSP28mjnya03u:502": "“barhirdevasadanaṃ dāmi' iti lavanaprakāśako mantra āmnātaḥ /",
  "GSP28mjnya03u:503": "tatra - lavanaprakāśanasāmarthyalakṣaṇena liṅgenāyaṃ mantro lavanakriyāyāṃ viniyujyate /",
  "GSP28mjnya03u:504": "lavitavyaṃ ca barhirdvividham - mukhyaṃ gauṇaṃ ca /",
  "GSP28mjnya03u:505": "mukhyaṃ - kuśakāśādidaśavidhadarbharūpam /",
  "GSP28mjnya03u:506": "gauṇaṃ tu -tatsadṛśaṃ tṛṇāntaram /",
  "GSP28mjnya03u:507": "tasminbarhiḥśabdasya māṇavake 'gniśabdavadguṇayogena pravṛttatvāt /",
  "GSP28mjnya03u:508": "tathā sati mukhyavadgauṇasyāpi śabdārthatvena darbhasya tṛṇāntarasya ca lavane mantraviniyogaḥ- iti - prāpte -",
  "GSP28mjnya03u:509": "brūmaḥ- mukhyasya śīghrapratītatvena mukhye mantraṃ viniyujya caritārtha liṅgaṃ vilambapratītatayā gauṇapratīkṣāṃ na karoti /",
  "GSP28mjnya03u:510": "tasmāt - mukhyasyaiva lavane mantro niyamyate // MJaiNyC_3,2.1-2 //",
  "GSP28mjnya03u:511": "(dvitīye (aindrīnyāye)",
  "GSP28mjnya03u:512": "aindryā gārhapatye viniyogādhikaraṇe sūtre 3-4) /",
  "GSP28mjnya03u:513": "vacanāt tv ayathārtham aindrī syāt / Jaim_3,2.3 /",
  "GSP28mjnya03u:514": "guṇād vāpy abhidhānaṃ syāt sambandhasyāśāstrahetutvāt / Jaim_3,2.4 /",
  "GSP28mjnya03u:515": "dvatīyādhikaraṇamāracayati -",
  "GSP28mjnya03u:516": "____________________________________________________",
  "GSP28mjnya03u:517": "START MJaiNy 3,2.3-4",
  "GSP28mjnya03u:518": "aindryā niveśanetyagniṃ gārhapatyaṃ bhajediti /",
  "GSP28mjnya03u:519": "prakāśye mukhya indre vā gauṇe mukhye 'stu pūrvavat // MJaiNy_3,2.3 //",
  "GSP28mjnya03u:520": "ekasya gauṇatādhnauvye mantrasyaivānuvādataḥ /",
  "GSP28mjnya03u:521": "gauṇatāto 'gnyupasthāne mantraḥ śrutyā niyujyate // MJaiNy_3,2.4 //",
  "GSP28mjnya03u:522": "------------------",
  "GSP28mjnya03u:523": "agnicayane - 'niveśanaḥ saṃgamanaḥ'- ityādikā kācidaindrī samāmnātā /",
  "GSP28mjnya03u:524": "tasyā uttarārdhe 'indro na tasthau' iti paṭhyamānatvāt /",
  "GSP28mjnya03u:525": "tanmantraviṣayaṃ brāhmaṇaṃ caivamāmnāyate - 'niveśanaḥ saṃgamano vasūnāmityaindyā gārhapatyamupatiṣṭhate' iti /",
  "GSP28mjnya03u:526": "etena brāhmaṇena gārhapatyopasthāne viniyujyamāno mantror'the prakāśayanmukhyamindraṃ prakāśayati /",
  "GSP28mjnya03u:527": "mukhyaścendraḥ svargādhipatiḥ sahastrākṣaḥ /",
  "GSP28mjnya03u:528": "tatrendraśabdasya rūḍhatvāt /",
  "GSP28mjnya03u:529": "gauṇastvindro gārhapatyaḥ /",
  "GSP28mjnya03u:530": "tasyaiśvarye guṇayogana yajñasādhanatvena vā mukhyendrasadṛśatvāt /",
  "GSP28mjnya03u:531_0": "tatra pūrvānyāyena śīghrapratītyā mukhyendra mantreṇa prakāśite sati mantrabrāhmaṇayorvisaṃvādaṃ",
  "GSP28mjnya03u:531_1": "vārayituṃ gārhapatyaśabdena mukhyendro gārhapatyasamīpadeśo vā lakṣaṇīyaḥ- iti prāpte,",
  "GSP28mjnya03u:532_0": "brūmaḥ- indragāharpatyaśabdayoranyatasya gauṇatve 'vaśyaṃbhāvini sati brāhmaṇavākyasya",
  "GSP28mjnya03u:532_1": "vidhāyakatvādaprāptārthatvena vidhau lakṣaṇāyā anyāyyatvātprāptārthatvenānuvādako",
  "GSP28mjnya03u:532_2": "mantra evendraśabdena vahniṃ lakṣayiṣyati /",
  "GSP28mjnya03u:533": "tato gārhapatyaprakāśane samarthameva mantram 'aindryā' iti tṛtīyāśrutirgārhapatyopasthāne viniyuṅkte // MJaiNyC_3,2.3-4 //",
  "GSP28mjnya03u:534": "(tṛtīye, āhvānaviniyogādhikaraṇe sūtrāṇi 4-9) /",
  "GSP28mjnya03u:535": "tathāhavānam apīti cet / Jaim_3,2.5 /",
  "GSP28mjnya03u:536": "nakālavidhiś coditatvāt / Jaim_3,2.6 /",
  "GSP28mjnya03u:537": "guṇābhāvāt / Jaim_3,2.7 /",
  "GSP28mjnya03u:538": "liṅgāc ca / Jaim_3,2.8 /",
  "GSP28mjnya03u:539": "vidhikopaś copadeśe syāt / Jaim_3,2.9 /",
  "GSP28mjnya03u:540": "____________________________________________________",
  "GSP28mjnya03u:541": "START MJaiNy 3,2.5-8",
  "GSP28mjnya03u:542": "tṛtīyādhikaraṇamāracayati -",
  "GSP28mjnya03u:543": "haviṣkṛdehītyāmantrya triravaghnansamāhvayet /",
  "GSP28mjnya03u:544": "viniyogo 'vaghāte syādāhvāne vāvaghātake // MJaiNy_3,2.5 //",
  "GSP28mjnya03u:545": "aindrīvanmāntramāhvānaṃ gauṇaṃ hantirvṛthānyathā /",
  "GSP28mjnya03u:546": "pāṭhena prāpitaṃ tritvaṃ hvayaterupacāragīḥ // MJaiNy_3,2.6 //",
  "GSP28mjnya03u:547": "trirabhyāso vidhātavyo nityaprāpterabhāvataḥ /",
  "GSP28mjnya03u:548": "hantinā lakṣyate kālaḥ prāpto 'sau hvayatistathā // MJaiNy_3,2.7 //",
  "GSP28mjnya03u:549": "viniyoge vākyabhedo liṅgādāhvānaśeṣatā /",
  "GSP28mjnya03u:550": "naindrīnyāyaḥ śrutyabhāvādbarhirnyāyena mukhyagaḥ // MJaiNy_3,2.8 //",
  "GSP28mjnya03u:551": "------------------",
  "GSP28mjnya03u:552": "darśapūrṇamāsayoḥ śrūyate - 'haviṣkṛdehīti triravaghnannāhvayati' iti /",
  "GSP28mjnya03u:553": "devānāmarthe yā haviḥ saṃpādayati sā haviṣkṛt /",
  "GSP28mjnya03u:554": "tāmenāṃ saṃbodhyādhvaryuḥ 'ehi' iti brūte /",
  "GSP28mjnya03u:555": "tathā cāyaṃ mantro brāhmaṇena vyākhyāyate - 'haviṣkṛdehītyāha yā eva devānāṃ haviṣkṛtastānāhvayati ' iti /",
  "GSP28mjnya03u:556": "tamimaṃ mantramuccāryādhvaryustrivāramavaghātaṃ kurvannāhvayatītyarthaḥ /",
  "GSP28mjnya03u:557": "anena vākyena mantro 'vaghāte viniyujyate /",
  "GSP28mjnya03u:558": "nanu -āhvāne samarthaḥ,",
  "GSP28mjnya03u:559": "na tvavaghāte - iti cet /",
  "GSP28mjnya03u:560": "na /",
  "GSP28mjnya03u:561": "tasyāvaghātalakṣakatvāt /",
  "GSP28mjnya03u:562": "yathā pūrvodāṣṭtāyā maicyāmucīndvaśabdo gauṇaḥ,",
  "GSP28mjnya03u:563": "tadvat 'ehi' iti padaṃ mantragatatvenāvaghāte gauṇaṃ bhavivyati /",
  "GSP28mjnya03u:564": "anyathā mantrabrāhmaṇayorāhvānaparatvācchrūyamāṇam 'avaghnan' iti padamanarthakaṃ syāt /",
  "GSP28mjnya03u:565": "prāptamavaghātamuddiśya mantrasya tritvasya ca vidhau vākyabhedaḥ- iti cet /",
  "GSP28mjnya03u:566": "na /",
  "GSP28mjnya03u:567": "tritvasya prāptatvenānuvādakatvāt /",
  "GSP28mjnya03u:568": "kasyāṃcicchākhāyāmayaṃ mantro mantrakāṇḍe trivāramabhyasyā'mnātaḥ /",
  "GSP28mjnya03u:569": "āhvayatipadaṃ tu 'ehi' itivadavaghātaparatayopacaraṇīyam-iti prāpte -",
  "GSP28mjnya03u:570": "brūmaḥ- trirabhyāsasya nityavatprāptiḥ pāṭhamātreṇa na sidhyati /",
  "GSP28mjnya03u:571": "kasyāṃcicchālāyāṃ dviḥpāṭhāt /",
  "GSP28mjnya03u:572": "kasyāṃcitsakṛtpāṭhāt /",
  "GSP28mjnya03u:573": "ato 'sau nityavadvidhīyate /",
  "GSP28mjnya03u:574": "na ca 'avatran' ityasya vaiyarthyam /",
  "GSP28mjnya03u:575": "tasya kālalakṣakatvāt /",
  "GSP28mjnya03u:576": "kālasyāpi vidhau vākyabhedaḥ- iti cet /",
  "GSP28mjnya03u:577": "na /",
  "GSP28mjnya03u:578": "prāptatvāt /",
  "GSP28mjnya03u:579": "na hyavaghāte sahāyahvānamanyasminkāle bhavati /",
  "GSP28mjnya03u:580": "tator'thaprāptaḥ kālaḥ /",
  "GSP28mjnya03u:581": "āhvānamapi mantrasāmarthyādeva prāptatvānna vidheyam /",
  "GSP28mjnya03u:582": "na hi 'ehi' iti mantrapāṭha āhvānamantareṇopapadyate /",
  "GSP28mjnya03u:583": "mantravyākhyānaṃ codahṛtam /",
  "GSP28mjnya03u:584": "tatrāyaṃ vākyārthaḥ saṃpannaḥ- 'avaghātakāle yadāhvānaṃ tasya trirabhyāsaḥ kartavyaḥ' iti /",
  "GSP28mjnya03u:585": "ata eva śākhāntare vispaṣṭamāhvānānuvādenābhyāso vidhīyate /",
  "GSP28mjnya03u:586": "'trirāhvayati triḥsatyā hi devāḥ' iti /",
  "GSP28mjnya03u:587": "evaṃsati mantrasyāpi viniyoge vākyabhedaḥ syāt /",
  "GSP28mjnya03u:588": "liṅgena tvāhvāne viniyujyate, nāvaghāte /",
  "GSP28mjnya03u:589": "na caindrīnyāyo 'tra prasarati /",
  "GSP28mjnya03u:590": "tṛtīyāśrutyabhāvāt /",
  "GSP28mjnya03u:591": "'barhiddevasadanaṃ dāmi' ityatroktena tu nyāyena mukhya evā'hvāne liṅgena mantraviniyogaḥ,",
  "GSP28mjnya03u:592": "na tvavavātarūpe gauṇāhvāne /",
  "GSP28mjnya03u:593": "tasmāt - āhvānaśeṣo 'yaṃ mantraḥ // MJaiNyC_3,2.5-8 //",
  "GSP28mjnya03u:594": "(caturthe - agniviharaṇādiprakāśakamantraviniyogādhikaraṇe sūtram) /",
  "GSP28mjnya03u:595": "tathotthānavisarjane / Jaim_3,2.10 /",
  "GSP28mjnya03u:596": "____________________________________________________",
  "GSP28mjnya03u:597": "START MJaiNy 3,2.9-11",
  "GSP28mjnya03u:598": "caturthādhikaraṇamāracayati -",
  "GSP28mjnya03u:599": "uttiṣṭhanpravadedagnadignīnityādikaṃ tathā /",
  "GSP28mjnya03u:600": "kṛṇuta vratamityevaṃ paṭhanvācaṃ vimuñcati // MJaiNy_3,2.9 //",
  "GSP28mjnya03u:601": "mantrau vidheyau kālo vā mantrāvutthānamokayoḥ /",
  "GSP28mjnya03u:602": "viniyojyau na kālasya lakṣaṇā yujyate vidhau // MJaiNy_3,2.10 //",
  "GSP28mjnya03u:603": "mantrārthānanvayāttatra tadvidhirnaiva śakyate /",
  "GSP28mjnya03u:604": "agatyā lakṣaṇāpyastu tena kālo vidhīyate // MJaiNy_3,2.11 //",
  "GSP28mjnya03u:605": "------------------",
  "GSP28mjnya03u:606": "jyotiṣṭome samāmananti - 'uttiṣṭhannanvāhāgnīdagnīnvihara' iti /",
  "GSP28mjnya03u:607": "tathā - 'vrataṃ kṛṇuteti vācaṃ visṛjati' iti /",
  "GSP28mjnya03u:608": "tatra - āgnīdhraṃ saṃbodhyāgniviharaṇādipraiṣarūpo mantro 'nena vākyenotthānaśeṣatayā viniyujyate /",
  "GSP28mjnya03u:609": "tathā- muṣṭiṃ kṛtvā niyamitavāco dīkṣitasya vāgvimoke 'vrataṃ kṛṇuta' iti mantro viniyujyate /",
  "GSP28mjnya03u:610": "na cātra pūrvoktāvaghātaśabdavadutthānavimokaśabdau kālalakṣakau /",
  "GSP28mjnya03u:611": "tatkālayoravaghātakālavadarthaprāptyabhāvena vidheyatve sati lakṣaṇāyā anyāyyatvāt - iti prāpte,",
  "GSP28mjnya03u:612": "brūmaḥ- agniviharaṇapraiṣe payaḥpānarūpavratasaṃpādanapraiṣe cānvitāvetau mantrau,",
  "GSP28mjnya03u:613": "na tūtthāne vāgvimoke ca /",
  "GSP28mjnya03u:614": "ato 'samarthayorviniyogāsaṃbhavādagatyā lakṣaṇāmapyaṅgīkṛtya kālo vidhīyate // MJaiNyC_3,2.9-11 //",
  "GSP28mjnya03u:615": "(pañcame - sūktavākasya prastarapraharaṇāṅgatādhikaraṇaṃ (prastarapraharaṇanyāye) sūtrāṇi-- 11-14) /",
  "GSP28mjnya03u:616": "sūktavāke ca kālavidhiḥ parārthatvāt / Jaim_3,2.11 /",
  "GSP28mjnya03u:617": "upadeśo vā yājyāśabdo hi nākasmāt / Jaim_3,2.12 /",
  "GSP28mjnya03u:618": "sadevatārthas tatsaṃyogāt / Jaim_3,2.13 /",
  "GSP28mjnya03u:619": "pratipattir iti cet sviṣṭakṛdvadubhayasaṃskāraḥ syāt / Jaim_3,2.14 /",
  "GSP28mjnya03u:620": "____________________________________________________",
  "GSP28mjnya03u:621": "START MJaiNy 3,2.12-13",
  "GSP28mjnya03u:622": "pañcamādhikaraṇamāracayati --",
  "GSP28mjnya03u:623": "prastaraṃ sūktavākena praharediti kāladhīḥ /",
  "GSP28mjnya03u:624": "aṅgāṅgitā vā syātkālo 'jupatetyādyananvayāt // MJaiNy_3,2.12 //",
  "GSP28mjnya03u:625": "prahṛteriṣṭadevārthasaṃskāratvāttadanvayaḥ /",
  "GSP28mjnya03u:626": "saṃpādyo devatādvārā tṛtīyāśrutito 'ṅgatā // MJaiNy_3,2.13 //",
  "GSP28mjnya03u:627": "------------------",
  "GSP28mjnya03u:628": "darśapūrṇamāsayorāmnāyate - 'sūktavākena prastaraṃ praharati' iti /",
  "GSP28mjnya03u:629": "'idaṃ dyāvāpṛthivī bhadramabhūt' ityādiko mantraḥ sūktavākaḥ /",
  "GSP28mjnya03u:630": "tasminmantre 'gniṃ saṃbodhya 'tvaṃ sūktavāgasi' ityāmnānāt /",
  "GSP28mjnya03u:631": "prastaro darbhamuṣṭiḥ,",
  "GSP28mjnya03u:632": "tasya praharaṇamagnau prakṣepaḥ /",
  "GSP28mjnya03u:633": "tatra - 'sūktavākena' ityetatpadaṃ kālaṃ lakṣayati /",
  "GSP28mjnya03u:634": "hotrā mantre 'sminpaṭhyamāne tatpāṭhakāle 'dhvaryuḥ prastaraṃ praherat /",
  "GSP28mjnya03u:635": "na tvatra praharaṇe mantro 'yaṃ viniyoktuṃ śakyaḥ /",
  "GSP28mjnya03u:636": "pūrvoktapraiṣamantravadatrānvayābhāvāt /",
  "GSP28mjnya03u:637": "'agniridaṃ havirajuṣatāvīvṛdhata maho jyāyo 'kṛta'- ityādikaṃ mantre paṭhyate /",
  "GSP28mjnya03u:638": "'puroḍāśasevayā vṛddho'gnistasminyajapāne tejobāhulyaṃ kṛtavān' iti tasyārthaḥ /",
  "GSP28mjnya03u:639": "na cāsau prastarapraharaṇe 'nvetuṃ śakyaḥ - iti prāpte, -",
  "GSP28mjnya03u:640": "brūmaḥ- 'sūktavākena' iti tṛtīyāśrutyā praharaṇe mantro viniyujyate /",
  "GSP28mjnya03u:641": "na cātyantamanvayābhāvaḥ /",
  "GSP28mjnya03u:642": "mantro hyayaṃ pūrvamiṣṭānagnyādidevānanusmārayati /",
  "GSP28mjnya03u:643": "prastapapraharaṇaṃ ceṣṭadevatāsaṃskāraḥ /",
  "GSP28mjnya03u:644": "ato devatādvārā mantrapraharaṇayoranvayānmantro viniyujyate /",
  "GSP28mjnya03u:645": "nanu- praharaṇaṃ nāma prakṣepamātram,",
  "GSP28mjnya03u:646": "na tu devatoddeśena prakṣepaḥ /",
  "GSP28mjnya03u:647": "yajidhātoraśravaṇāt /",
  "GSP28mjnya03u:648": "tathā sati devatānāmātrābhāvāttadvārāpi nānvayaḥ- iti cet /",
  "GSP28mjnya03u:649": "maivam /",
  "GSP28mjnya03u:650": "devatānāṃ sadbhāvāt /",
  "GSP28mjnya03u:651": "agnyādidevatāprakāśakasya sūktavākasya tṛtīyāśrutyā praharaṇāṅgatvaṃ bodhyate /",
  "GSP28mjnya03u:652": "yadi prakaraṇe 'gnyādayo devatā bhaveyuḥ,",
  "GSP28mjnya03u:653": "tadā tatprakāśanena dṛṣṭor'tho mantrasya labhyeta /",
  "GSP28mjnya03u:654": "tato devatākalpanena taduddeśapūrvakasya prakṣepasya yāgatvaṃ sidhyati /",
  "GSP28mjnya03u:655": "tasmāt -- devatādvārāstyevānvayaḥ // MJaiNyC_3,2.12-13 //",
  "GSP28mjnya03u:656": "ṣaṣṭhe -dgasūktavākānāmarthānusāreṇa vini-dghasūtrāṇi -- 15-18) /",
  "GSP28mjnya03u:657": "yogādhikaraṇe (sūktavākanyāye)",
  "GSP28mjnya03u:658": "kṛtsnopadeśād ubhayatra sarvavacanam / Jaim_3,2.15 /",
  "GSP28mjnya03u:659": "yathārthaṃ vā śeṣabhūtasaṃskārāt / Jaim_3,2.16 /",
  "GSP28mjnya03u:660": "vacanād iti cet / Jaim_3,2.17 /",
  "GSP28mjnya03u:661": "prakaraṇāvibhāgād ubhe prati kṛtsnaśabdaḥ / Jaim_3,2.18 /",
  "GSP28mjnya03u:662": "____________________________________________________",
  "GSP28mjnya03u:663": "START MJaiNy 3,2.14-15",
  "GSP28mjnya03u:664": "ṣaṣṭhādhikaraṇamāracayati -",
  "GSP28mjnya03u:665": "prahṛterakhilaḥ sūktavāko 'ṅgaṃ syādvibhajya vā /",
  "GSP28mjnya03u:666": "samākhyā kṛtsnagā tena vibhaktasyāṅgatā nahi // MJaiNy_3,2.14 //",
  "GSP28mjnya03u:667": "darśapūrṇimayordevānanusṛtya vibhajyatām /",
  "GSP28mjnya03u:668": "ākhyāṃ liṅgena bādhitvā bhāge nāma nirucyate // MJaiNy_3,2.15 //",
  "GSP28mjnya03u:669": "------------------",
  "GSP28mjnya03u:670": "pūrvodāhṛte mantre sūktavākasamākhyā kṛtsnamantraviṣayā /",
  "GSP28mjnya03u:671": "yājñikaḥ kṛtsne tacchabdaprayogāt /",
  "GSP28mjnya03u:672": "tataḥ sarvo 'pi praharaṇāṅgam - iti cet /",
  "GSP28mjnya03u:673": "na /",
  "GSP28mjnya03u:674": "liṅgena samākhyāyā bādhitatvāt /",
  "GSP28mjnya03u:675": "tasminmatre pūrṇamāsadevatāmnānaṃ kasmiṃścidbhāge dṛśyate- 'agnīṣomāvidaṃ havirajuṣetām' iti /",
  "GSP28mjnya03u:676": "bhāgāntare tu darśadevatāmnānam- 'indrāgnī idaṃ havirajuṣetām' iti,",
  "GSP28mjnya03u:677": "'indra idaṃ havirajuvata' iti,",
  "GSP28mjnya03u:678": "'mahendra idaṃ havirajuṣata' iti ca /",
  "GSP28mjnya03u:679": "imdrāgnīndramahendrāḥ puruṣabhedena darśe vyavasthitāḥ /",
  "GSP28mjnya03u:680": "tathā sati mantraliṅgena tattadbhāgavattattatkāle vyavatiṣṭhate /",
  "GSP28mjnya03u:681": "sūktavākaśabdaśca bhāge yaugikaḥ /",
  "GSP28mjnya03u:682": "'sūktaṃ vakti' iti tadvyutpatteḥ /",
  "GSP28mjnya03u:683": "yāgakāle tattanmantreṇa samyaguktaṃ devaṃ vaktītyarthaḥ /",
  "GSP28mjnya03u:684": "ata eva brāhmaṇena vyākhyātam- 'agniridaṃ havirajuvatetyāha,",
  "GSP28mjnya03u:685": "yo āyākṣma devatāstā arīradhāmeti bāvaitadāha' iti /",
  "GSP28mjnya03u:686": "arīradhāmā'rādhitāṃstuṣṭānakurmetyarthaḥ /",
  "GSP28mjnya03u:687": "tasmādayaṃ vibhajya viniyujyate // MJaiNyC_3,2.14-15 //",
  "GSP28mjnya03u:688": "(saptapte kāmyayājyānuvākyānāṃ kāmyamātrāṅgatādhikaraṇe sūtram-) /",
  "GSP28mjnya03u:689": "liṅgakramasamākhyānāt kāmyayuktaṃ samāmnātam / Jaim_3,2.19 /",
  "GSP28mjnya03u:690": "____________________________________________________",
  "GSP28mjnya03u:691": "START MJaiNy 3,2.16-18",
  "GSP28mjnya03u:692": "saptamādhikaraṇamāracayati-",
  "GSP28mjnya03u:693": "aindrāgnādīṣṭayaḥ kāmyā yājyā apyuditāḥ kramāt /",
  "GSP28mjnya03u:694": "kāṇḍayostā yathāliṅgaṃ saṃcāryā niyamo 'thavā // MJaiNy_3,2.16 //",
  "GSP28mjnya03u:695": "liṅgaṃ kramasamākhyābhyāṃ prabalaṃ tadvaśādamūḥ /",
  "GSP28mjnya03u:696": "akāmyāsvapi saṃcāryā yājyāḥ sarvatra kā kṣatiḥ // MJaiNy_3,2.17 //",
  "GSP28mjnya03u:697": "samākhyānātkāṇḍayogaḥ kramādiṣṭiṣu yojanam /",
  "GSP28mjnya03u:698": "apekṣate devamātraṃ śaktiḥ kāmyaikagāstataḥ // MJaiNy_3,2.18 //",
  "GSP28mjnya03u:699": "------------------",
  "GSP28mjnya03u:700": "kāmyeṣṭayastatkāṇḍe krameṇā'mnātāḥ- 'aindrāgnamekādaśakapālaṃ nirvapet,",
  "GSP28mjnya03u:701": "yasya sajātā vīyuḥ' ityādinā /",
  "GSP28mjnya03u:702": "sajātā jñātayaḥ /",
  "GSP28mjnya03u:703": "vīyurvigatā vipratipannā ityarthaḥ /",
  "GSP28mjnya03u:704": "'idrāgnī rocana' - ityādike mantrakāṇḍe yājyānuvākyāḥ krameṇā'mnātāḥ /",
  "GSP28mjnya03u:705": "tatra 'idaṃ kāmyayājyānuvākyākāṇḍam' iti yājñikānāṃ samākhyayo 'vagamyate /",
  "GSP28mjnya03u:706": "tayoriṣṭikāṇḍamantrakāṇḍayoḥ prathamāyāmiṣṭau prathamapaṭhite yājyānuvākye ityādivyavasthā krameṇa kriyate /",
  "GSP28mjnya03u:707": "mantragataṃ tvaindrāgnaliṅgaṃ kāmyāyāṃ nityāyāṃ caindrāgneṣṭau te yājyānuvākye viniyuṅkte /",
  "GSP28mjnya03u:708": "liṅgaṃ ca prabalamiti sarvatra tayorviniyogaḥ- iti prāpte, -",
  "GSP28mjnya03u:709": "brūmaḥ- nātra liṅgena kramasamākhye bādhituṃ śakyete /",
  "GSP28mjnya03u:710": "upajīvyatvāta /",
  "GSP28mjnya03u:711": "indrāgnidevatārūpamātraprakāśanaṃ liṅgam /",
  "GSP28mjnya03u:712": "na ca tāvanmātreṇa mantrakarmaṇoraṅgāṅgibhāvaḥ /",
  "GSP28mjnya03u:713": "tataḥ samākhyābalānmantrakāṇḍakarmakāṇḍayoḥ saṃbandhāvagatau sāmānyena mantrakarmaṇoḥ saṃbandho 'vagamyate /",
  "GSP28mjnya03u:714": "viśeṣatastu 'asminprathame karmaṇyayaṃ mantraḥ prathamaḥ' iti kramādavagamyate /",
  "GSP28mjnya03u:715": "nanu - 'aindrāgneṣṭāvaindrāgnamantraḥ,",
  "GSP28mjnya03u:716": "vaiśvānareṣṭau vaiśvānaramantraḥ' ityetādṛśī viśeṣo liṅgenaivāvagamyate- iti cet /",
  "GSP28mjnya03u:717": "na /",
  "GSP28mjnya03u:718": "liṅgasādhāraṇye kramāpekṣaṇāt /",
  "GSP28mjnya03u:719": "“aindrāgnamekādaśakapālaṃ nirvapedbhrātṛvyavān“iti dvitīyeṣṭirapi /",
  "GSP28mjnya03u:720": "tatraindrāgnī paṭhitau /",
  "GSP28mjnya03u:721": "mantrakāṇḍe 'pi“indrāgnī navatim“ityādikamaparamaindrāgnaṃ yājyānuvākyāyugalamāmnātam /",
  "GSP28mjnya03u:722": "na hi tatra kramamantareṇa nirṇetuṃ śakyam /",
  "GSP28mjnya03u:723": "na ca krameṇaiva tatsiddherliṅgamaprayojakamiti vācyam /",
  "GSP28mjnya03u:724": "kvacilliṅgasyaiva vyavasthāpakatvāt /",
  "GSP28mjnya03u:725": "aindrābārhaspatyeṣṭirakaivā'mnātā- 'yaṃ kāmayeta rājanyamanayoddho jāyeta vṛtrānghnaṃścaret-iti tasmā enamaindrābārhaspatyaṃ caruṃ nirvapet' iti /",
  "GSP28mjnya03u:726": "yaṃ rājaputraṃ jāyamānaṃ prati rājñaḥ purohitasya ca kāma evaṃ bhavati- 'ayaṃ mātṛgarbhe devakṛtavighnena kenāpyapratibaddho jāyatām /",
  "GSP28mjnya03u:727": "jātaśca śatrūnmārayansaṃcaret' iti /",
  "GSP28mjnya03u:728": "tadrājaputrārtheyamiṣṭiḥ /",
  "GSP28mjnya03u:729": "mantrakāṇḍe tadiṣṭikrame yājyāpuronuvākye indrābṛhaspatidevatāke dvividhe āmnāte /",
  "GSP28mjnya03u:730": "'idaṃ vāmāsye haviḥ- ' - ityekaṃ yugalam /",
  "GSP28mjnya03u:731": "'asme indrābṛhaspatī' - ityādikamaparam /",
  "GSP28mjnya03u:732": "tayoḥ prathamayugalasya krameṇa viniyoge 'pi dvitīyayugalaṃ liṅgenaiva viniyoktavyam /",
  "GSP28mjnya03u:733": "tasmāt- kramasamākhyāsahakṛtena kāmyeṣṭiṣvevaitā yājyāniyamyante // MJaiNyC_3,2.16-18 //",
  "GSP28mjnya03u:734": "(aṣṭame, āgnīdhnopasthāne prākṛtānāṃ mantrāṇāṃ viniyogādhikaraṇe sūtrāṇi 20-23) /",
  "GSP28mjnya03u:735": "adhikāre ca mantravidhir atadākhyeṣu śiṣṭatvāt / Jaim_3,2.20 /",
  "GSP28mjnya03u:736": "tadākhyo vā prakaraṇopapattibhyām / Jaim_3,2.21 /",
  "GSP28mjnya03u:737": "anarthakaś copadeśaḥ syād asambandhāt phalavatā / Jaim_3,2.22 /",
  "GSP28mjnya03u:738": "sarveṣāṃ copadiṣṭatvāt / Jaim_3,2.23 /",
  "GSP28mjnya03u:739": "____________________________________________________",
  "GSP28mjnya03u:740": "START MJaiNy 3,2.19-20",
  "GSP28mjnya03u:741": "aṣṭamādhikaraṇamāracayati -",
  "GSP28mjnya03u:742": "āgneyyā'gnīdhramityagnidevatākā ṛco 'khilāḥ /",
  "GSP28mjnya03u:743": "upasthāne prayoktavyāḥ prakṛtā eva tā uta // MJaiNy_3,2.19 //",
  "GSP28mjnya03u:744": "sādhāraṇyena śabdokteḥ sarvābhistadupasthitiḥ /",
  "GSP28mjnya03u:745": "viśeṣe vidhisaṃkrāntyā prakṛtābhiritīṣyatām // MJaiNy_3,2.20 //",
  "GSP28mjnya03u:746": "------------------",
  "GSP28mjnya03u:747": "jyotiṣṭome śrūyate - 'āgneyyā'gnīdhramupatiṣṭhate' iti /",
  "GSP28mjnya03u:748": "tatra- āgnīdhanāmakasya maṇḍapasya yadupasthānaṃ tat,",
  "GSP28mjnya03u:749": "yayā ca kayācidṛcā dāśatayīgatayāgnisaṃbandhinyā kartavyam /",
  "GSP28mjnya03u:750": "'agnirdevatā yasyā ṛcaḥ sā'gneyī' iti sādhāraṇoktāvṛgviśeṣasyāpratīteḥ- iti cet /",
  "GSP28mjnya03u:751": "maivam /",
  "GSP28mjnya03u:752": "kratuprakaraṇapaṭhitānāmāgneyīnāmṛcāṃ kratuprayuktavyāpārasādhanatvaṃ prakaraṇādevāvagatam /",
  "GSP28mjnya03u:753": "'ko 'sau vyāpāraḥ' iti viśeṣabubhutsāyām 'āgnīdhropasyānarūpo 'yam,",
  "GSP28mjnya03u:754": "iti bodhayannayaṃ vidhirviśeṣamātre saṃkrāmatīti lāghavam /",
  "GSP28mjnya03u:755": "aprakṛtānāṃ kratūpayuktavyāpārasādhanatvaṃ tadvyāpāraviśeṣaṣcetyubhayamanena bodhyata iti gauravam /",
  "GSP28mjnya03u:756": "tasmātprakṛtābhirāgnepībhistadupasthānam /",
  "GSP28mjnya03u:757": "evam 'aindyā sado vaiṣṇavyā havirdhānam' ityatra sadohavirdhānanāmakayormaṇḍapayorupasthāne prakṛtānāmevaindrīṇāṃ vaṣṇaivīnāṃ ca prayoga iti draṣṭavyam // MJaiNyC_3,2.19-20 //",
  "GSP28mjnya03u:758": "(navame bhakṣamantrāṇāṃ yathāliṅgaṃ grahaṇādau viniyogādhikaraṇe sūtre 24-25) /",
  "GSP28mjnya03u:759": "liṅgasamākhyānābhyāṃ bhakṣārthatānuvākasya / Jaim_3,2.24 /",
  "GSP28mjnya03u:760": "tasya rūpopadeśābhyām apakarṣo 'rthasya coditatvāt / Jaim_3,2.25 /",
  "GSP28mjnya03u:761": "navamādhikaraṇamāracayati -",
  "GSP28mjnya03u:762": "bhakṣehītyanuvāko 'yaṃ sarvo bhakṣaṇagāmyuta /",
  "GSP28mjnya03u:763": "grahaṇādau yathāyogaṃ vibhajya vyavatiṣṭhate // MJaiNy_3,2.21 //",
  "GSP28mjnya03u:764": "avidhergrahaṇādīnāṃ bhakṣaṇe nikhilo 'stu saḥ /",
  "GSP28mjnya03u:765": "arthākṣipteṣu teṣveva yathāliṅgaṃ vibhajyate // MJaiNy_3,2.22 //",
  "GSP28mjnya03u:766": "jyotiṣṭome hutasya somasya śeṣabhakṣaṇaṃ vihitam /",
  "GSP28mjnya03u:767": "ata evā'mnātam - 'abhiṣutyā'havanīye hutvā pratyañcaḥ paretya sadasi somaṃ bhakṣayanti' iti /",
  "GSP28mjnya03u:768": "tasminmakṣaṇe grahaṇāvekṣaṇanigaraṇasamyagjaraṇarūpāścatvāro vyāpārāḥ santi /",
  "GSP28mjnya03u:769": "mantracca 'bhakṣehi'- ityādyanuvāke samāmnātaḥ /",
  "GSP28mjnya03u:770": "tatra bhakṣaṇaṃ yathā sākṣāccoditaṃ,",
  "GSP28mjnya03u:771": "na tathā grahaṇāvekṣaṇanigaraṇasamyagjaraṇāni coditāni /",
  "GSP28mjnya03u:772": "na cāvihiteṣu mantro viniyogamarhati /",
  "GSP28mjnya03u:773": "samākhyā tu 'bhakṣānuvākaḥ' ityevaṃrūpā bhakṣaṇamātraviṣayā /",
  "GSP28mjnya03u:774": "tasmātkṛtsnasyāpyanuvākasya bhakṣaṇa eva viniyogaḥ- iti prāpte, -",
  "GSP28mjnya03u:775": "brūmaḥ- avihitānyapi grahaṇādīnyarthākṣiptāni /",
  "GSP28mjnya03u:776": "tadvyatirekeṇa bhakṣaṇāsaṃbhavāt /",
  "GSP28mjnya03u:777": "atasteṣvanuvāko yathāliṅgaṃ vibhajya viniyoktavyaḥ /",
  "GSP28mjnya03u:778": "tatra 'bhakṣehi'- ityārabhya 'aśvinostvā bāhubhyāṃ sādhyāsam' /",
  "GSP28mjnya03u:779": "ityanto grahaṇaṃ prakāśayati /",
  "GSP28mjnya03u:780": "'ehi' ityāhvānasya bāhubhyāṃ svīkaravāṇi' ityetasya ca darśanāt /",
  "GSP28mjnya03u:781": "'nṛcakṣasaṃtvā deva soma sucakṣā avakhyeṣam' ityayaṃ bhāgo 'vekṣaṇaṃ prakāśayati /",
  "GSP28mjnya03u:782": "'śobhanacakṣurahaṃ manuṣyeṣu makhyātaṃ tvāmavekṣiṣīya' ityabhidhānāt /",
  "GSP28mjnya03u:783": "'hinva me gātrā'- ityādiḥ 'mā me 'vāṅnābhimatigāḥ'aityantaḥ samyagjaraṇaṃ prakāśayati /",
  "GSP28mjnya03u:784": "gātraprīṇanenādhobhāge nāmyatikramaṇaniṣedhena ca tadavagamāt /",
  "GSP28mjnya03u:785": "jaraṇaṃ nārthākṣiptam,",
  "GSP28mjnya03u:786": "tena vināpi bhakṣasiddheḥ- iti set /",
  "GSP28mjnya03u:787": "na /",
  "GSP28mjnya03u:788": "jaraṇaparyantasyaiva sārthakabhakṣaṇatvāt /",
  "GSP28mjnya03u:789": "na ca - jaraṇe puruṣavyāpārābhāvaḥ /",
  "GSP28mjnya03u:790": "samyagupaveśanāderjaraṇārthatvāt /",
  "GSP28mjnya03u:791": "'mandrābhibhūtiḥ' - ityādiḥ 'bhakṣayāmi' ityanto bhakṣaṇaṃ prakāśayati /",
  "GSP28mjnya03u:792": "tasmāt- liṅgena samākhyāṃ bādhitvā viniyogaḥ kartavyaḥ // MJaiNyC_3,2.21-22 //",
  "GSP28mjnya03u:793": "(daśame mandrābhibhūtirityāderekamantratādhikaraṇe sūtram - )",
  "GSP28mjnya03u:794": "guṇābhidhānān mandrādir ekamantraḥ syāt tayor ekārthasaṃyogāt / Jaim_3,2.26 /",
  "GSP28mjnya03u:795": "____________________________________________________",
  "GSP28mjnya03u:796": "START MJaiNy 3,2.23-24",
  "GSP28mjnya03u:797": "daśamādhikaraṇamāracayati-",
  "GSP28mjnya03u:798": "mandreti vasumadveti dvayaṃ tarpaṇabhakṣayoḥ /",
  "GSP28mjnya03u:799": "vibhaktavyamutāśeṣaṃ tṛptisaṃyuktabhakṣaṇe // MJaiNy_3,2.23 //",
  "GSP28mjnya03u:800": "liṅgādvibhāgo maivaṃ no tṛptirbhakṣaṇato 'nyataḥ /",
  "GSP28mjnya03u:801": "liṅgasyāsaṃbhave vākyaśeṣātsarve 'stu bhakṣaṇe // MJaiNy_3,2.24 //",
  "GSP28mjnya03u:802": "------------------",
  "GSP28mjnya03u:803": "'mandrābhibhūtiḥ' - ityādiḥ 'juṣāṇā somasya tṛpyatu' ityanto bhāgo hṛṣṭāyā arucimabhibhavantyāḥ somaṃ sevamānāyā jihvāyāstṛptiṃ prakāśayati /",
  "GSP28mjnya03u:804": "'vasumadgaṇasya'- ityādiḥ 'bhakṣayāmi' ityanto bhāgo bhakṣaṇaprakāśakaḥ /",
  "GSP28mjnya03u:805": "tatra pūrvaballiṅgena vibhajya viniyogaḥ- iti cet /",
  "GSP28mjnya03u:806": "maivam /",
  "GSP28mjnya03u:807": "na khalu tṛptirbhakṣaṇādanyena vyāpāreṇa jāyate /",
  "GSP28mjnya03u:808": "kiṃ tarhi-bhakṣaṇāmuniṣpādinī hi sā /",
  "GSP28mjnya03u:809": "tathā sati kasminvyāpāre tṛptiprakāśako bhāgo viniyujyeta /",
  "GSP28mjnya03u:810": "tato liṅgena viniyogāsaṃbhavādbhakṣaṇavākyasya śeṣastṛptiprakāśakabhāgo bhaviṣyati /",
  "GSP28mjnya03u:811": "upayuktaśca tatrāyaṃ bhāgaḥ /",
  "GSP28mjnya03u:812": "tṛptisahitabhakṣaṇaprakāśanena puruṣotsāhajananāt /",
  "GSP28mjnya03u:813": "tasmānmandrādiḥ sarvo bhakṣaṇe viniyujyate // MJaiNyC_3,2.23-24 //",
  "GSP28mjnya03u:814": "(ekādaśe, indrapītasyetyādimantrāṇāṃ viniyogādhikaraṇe sūtre 27 -28) /",
  "GSP28mjnya03u:815": "liṅgaviśeṣanirdeśāt samānavidhāneṣv anaindrāṇām amantratvam / Jaim_3,2.27 /",
  "GSP28mjnya03u:816": "yathādevataṃ vā tatprakṛtitvaṃ hi darśayati / Jaim_3,2.28 /",
  "GSP28mjnya03u:817": "____________________________________________________",
  "GSP28mjnya03u:818": "START MJaiNy 3,2.25-27",
  "GSP28mjnya03u:819": "ekādaśādhikaraṇamāracayati -",
  "GSP28mjnya03u:820": "indrapītasyeti makṣamantrāṃśaḥ kimihaindrake /",
  "GSP28mjnya03u:821": "kevale 'nyatra vohācca sarvatrota yarthāśrutam // MJaiNy_3,2.25 //",
  "GSP28mjnya03u:822": "aindra eva samarthatvāttūṣṇīmevānyabhakṣaṇam /",
  "GSP28mjnya03u:823": "ūho vānyeṣu karmaikye 'pyastyūho bhakṣabhedataḥ // MJaiNy_3,2.26 //",
  "GSP28mjnya03u:824": "indreṇa yasminsavane somaḥ pīta itīraṇāt /",
  "GSP28mjnya03u:825": "savanastheṣu sarveṣu mantro 'nūhena paṭhyatām // MJaiNy_3,2.27 //",
  "GSP28mjnya03u:826": "------------------",
  "GSP28mjnya03u:827": "bhakṣamantre kaścidaṃśaḥ 'indrapītasya' ityevaṃvidhaḥ śrūyate /",
  "GSP28mjnya03u:828": "tatra- 'indreṇa pūtasya somasya śeṣaṃ bhakṣayāmi' ityartho bhavati /",
  "GSP28mjnya03u:829": "tathā satyasya mantrasyendrapradānaśeṣabhakṣaṇa eva samarthatvāttatraivāyaṃ mantro viniyujyate,",
  "GSP28mjnya03u:830": "na tu maitrāvaruṇādiśeṣabhakṣaṇe /",
  "GSP28mjnya03u:831": "tasmādamantrakameva tadbhakṣaṇam,",
  "GSP28mjnya03u:832": "ityekaḥ pūrvapakṣaḥ /",
  "GSP28mjnya03u:833": "'indrapītasya' iti padasyāsamarthatve 'pi 'mitrāvaruṇapītasya' ityeṣamūhe sati sāmarthye bhaviṣyati /",
  "GSP28mjnya03u:834": "nanu-āgneyayāgasya prakṛtitvāttadvatasya 'agnaye juṣṭam' /",
  "GSP28mjnya03u:835": "iti mantrasya vikṛtau saurye carau 'sūryāya juṣṭam' ityevamūhaḥ kriyate /",
  "GSP28mjnya03u:836": "iha tu karmaikyānnohaḥ- iti cet /",
  "GSP28mjnya03u:837": "na /",
  "GSP28mjnya03u:838": "karmabheda iva bhakṣabhede 'pyūhituṃ śakyatvāt /",
  "GSP28mjnya03u:839": "iti dvitīyaḥ pūrvapakṣaḥ /",
  "GSP28mjnya03u:840": "'indrapītasya' ityatra bahuvrīhirdraṣṭavyaḥ /",
  "GSP28mjnya03u:841": "tatpurūṣatve 'samāsasya' (pā.sū. 6.1.123)",
  "GSP28mjnya03u:842": "iti sūtreṇāntodāttatvaprasaṅgāt /",
  "GSP28mjnya03u:843": "ādyudāttaṃ hyetatpadamāmnātam /",
  "GSP28mjnya03u:844": "indrapratipādikaṃ tu svata ādyudāttam /",
  "GSP28mjnya03u:845": "tathā sati 'bahuvrīhau prakṛtyā pūrvapadam'[pā.sū. 6.2.1] iti sūtreṇa pūrvapadaprakṛtisvaravidhānātsamastapadamapyādyudāttameva saṃpadyate /",
  "GSP28mjnya03u:846_0": "'indreṇa pītaḥ somo yasminsavane' iti vigrahātsavanaparatve sati 'aindrabhakṣaṇa",
  "GSP28mjnya03u:846_1": "eva' iti niyantumasamarthatvātsarvabhakṣaṇeṣvanūhenaivāyaṃ mantraḥ prayoktavya iti",
  "GSP28mjnya03u:846_2": "rāddhāntaḥ // MJaiNyC_3,2.25-27 //",
  "GSP28mjnya03u:847": "(dvādaśe, abhyunnītasomabhakṣaṇādhikaraṇe sūtrāṇi 29-31) /",
  "GSP28mjnya03u:848": "punarabhyunnīteṣu sarveṣām upalakṣaṇaṃ dviśeṣatvāt / Jaim_3,2.29 /",
  "GSP28mjnya03u:849": "apanayād vā pūrvasyānupalakṣaṇam / Jaim_3,2.30 /",
  "GSP28mjnya03u:850": "grahaṇād vāpanayaḥ syāt / Jaim_3,2.31 /",
  "GSP28mjnya03u:851": "____________________________________________________",
  "GSP28mjnya03u:852": "START MJaiNy 3,2.28-30",
  "GSP28mjnya03u:853": "dvādaśādhikaraṇamāracayati-",
  "GSP28mjnya03u:854": "ūhapakṣe yadūhyaṃ taccintyate nyāyapañcake /",
  "GSP28mjnya03u:855": "indre hute 'tha taccheṣe hotrakaiścamasasthite // MJaiNy_3,2.28 //",
  "GSP28mjnya03u:856": "somo 'bhyunnīya devebhyo hutvā saṃbhakṣyate tadā /",
  "GSP28mjnya03u:857": "indro na lakṣyo lakṣyo vā na śeṣe 'nyārthatā yataḥ // MJaiNy_3,2.29 //",
  "GSP28mjnya03u:858": "unnīta eva saṃbaddho na pūrvo devatāntaraiḥ /",
  "GSP28mjnya03u:859": "ata indrasya siddhyarthe lakṣyo 'sāvitaraiḥ saha // MJaiNy_3,2.30 //",
  "GSP28mjnya03u:860": "------------------",
  "GSP28mjnya03u:861": "pūrvādhikaraṇe yo 'yamūharūpo dvitīyaḥ pūrvapakṣaḥ,",
  "GSP28mjnya03u:862": "tatprasaṃṅgātkṛtvācintārūpeṇa nyāyapañcakenohaviṣayaścintyate /",
  "GSP28mjnya03u:863": "maitrāvaruṇabrāhmaṇācchaṃsipotrādaya ṛtvijo hotrakāḥ /",
  "GSP28mjnya03u:864": "teṣāṃ ca santi camasāḥ /",
  "GSP28mjnya03u:865": "pātraviśeṣasthitāḥ somarasāścamasāḥ /",
  "GSP28mjnya03u:866": "tairvaṣaṭkārānuvaṣaṭkārayorhotavyam /",
  "GSP28mjnya03u:867": "camasānāmaindratvāddhoturvaṣaṭkāre prathamamindro hutaḥ /",
  "GSP28mjnya03u:868": "anantaraṃ camasasthite hutaśeṣe punaḥ somāntaramabhyunnīya devatāntarebhyo hotrakā anuvaṣaṭkāre juhvati /",
  "GSP28mjnya03u:869": "tatra maitrāvaruṇaḥ 'mitraṃ vayaṃ havāmahe' - iti mantreṇa mitrāvaruṇau yajati /",
  "GSP28mjnya03u:870": "brāhmaṇācchaṃsī 'indra tvā vṛṣabhaṃ vayam' - iti mantreṇendraṃ yajati /",
  "GSP28mjnya03u:871": "potā 'maruto yasya hi kṣaye'- iti mantreṇa maruto yajati /",
  "GSP28mjnya03u:872": "evaṃ hutvā paścātsomo bhakṣyate /",
  "GSP28mjnya03u:873": "tasminbhakṣaṇe 'mitrāvaruṇapītasya' iti mantra ūhanīyaḥ /",
  "GSP28mjnya03u:874": "tadānīm 'indramitrāvaruṇapītasya' ityevaṃ mitrāvaruṇābhyāṃ saha nendra upalakṣaṇīyaḥ /",
  "GSP28mjnya03u:875": "kutaḥ /",
  "GSP28mjnya03u:876": "indraśeṣe punarabhyunnītasya tena saha mitrāvaruṇādyarthatve sati tasya śeṣasyendrasaṃbandharāhityāt /",
  "GSP28mjnya03u:877": "punarunnītasyaivānyārthatvam,",
  "GSP28mjnya03u:878": "na pūrvasya- iti cet /",
  "GSP28mjnya03u:879": "na /",
  "GSP28mjnya03u:880": "unnayanakāle 'mitrāvaruṇādyartho 'yam' iti saṃkalpābhāvāt /",
  "GSP28mjnya03u:881": "pradānakāle tu pūrvaśeṣeṇa sahaiva mitrāvaruṇādibhyaḥ pradīyate /",
  "GSP28mjnya03u:882": "tasmāt- indrasaṃbandharāhityānnendro lakṣaṇīyaḥ- iti prāpte -",
  "GSP28mjnya03u:883": "brūmaḥ- mā bhūtsaṃkalpaḥ,",
  "GSP28mjnya03u:884": "tathāpyunnayanaṃ kariṣyamāṇaṃ maitrāvaruṇādiyāgārthameva /",
  "GSP28mjnya03u:885": "na tu tasya pūrvānuṣṭhitendrayāgārścatvaṃ saṃbhavati /",
  "GSP28mjnya03u:886": "tasmādunnīto mitrāvaruṇādisaṃbaddhaśeṣa indrasaṃbaddha evetyubhayabhakṣaṇe mitrāvaruṇādibhiḥ sahendro 'pyupalakṣaṇīyaḥ // MJaiNyC_3,2.28-30 //",
  "GSP28mjnya03u:887": "(trayodaśe pātnīvatamakṣaṇa indrādīnāmanupalakṣaṇādhikaraṇe sūtre 32-33) /",
  "GSP28mjnya03u:888": "pātnīvate tu pūrvavat / Jaim_3,2.32 /",
  "GSP28mjnya03u:889": "grahaṇād vāpanītaṃ syāt / Jaim_3,2.33 /",
  "GSP28mjnya03u:890": "____________________________________________________",
  "GSP28mjnya03u:891": "START MJaiNy 3,2.31-33",
  "GSP28mjnya03u:892": "trayodaśādhikaraṇamāracayati -",
  "GSP28mjnya03u:893": "dvidevaśeṣa ādityasthālyā āgrayaṇābhidhām /",
  "GSP28mjnya03u:894": "sthālīṃ prāptastataḥ pātnīvatasya grahaṇe sati // MJaiNy_3,2.31 //",
  "GSP28mjnya03u:895": "tadbhakṣaṇe dvidevāḥ kiṃ sārdhe pātnīvatena te /",
  "GSP28mjnya03u:896": "upalakṣyā na vā pūrvanyāyenāstūpalakṣaṇam // MJaiNy_3,2.32 //",
  "GSP28mjnya03u:897": "anya āgrayaṇātpātnīvato naitasya vidyate /",
  "GSP28mjnya03u:898": "ākāṅkṣā pūrvadeveṣu patnīvāneva lakṣyate // MJaiNy_3,2.33 //",
  "GSP28mjnya03u:899": "------------------",
  "GSP28mjnya03u:900": "aindravāyavādayo dvidevatyāḥ /",
  "GSP28mjnya03u:901": "teṣāṃ śeṣa ādityasthālīmāgacchati,",
  "GSP28mjnya03u:902": "punarapi tasyāḥ sthālyā āgrayaṇasthālīmāgacchati /",
  "GSP28mjnya03u:903": "tasyā āgrayaṇasthālyāḥ pātnīvato gṛhyate /",
  "GSP28mjnya03u:904": "tasya pātnīvatasya bhakṣaṇa indravāyvādaya upalakṣaṇīyāḥ /",
  "GSP28mjnya03u:905": "pūrvādhikaraṇe yathā mitrāvaruṇādibhiḥ sahendra upalakṣitaḥ,",
  "GSP28mjnya03u:906": "tadvat - iti prāpte, -",
  "GSP28mjnya03u:907_0": "brūmaḥ- 'yadupāṃśu pātreṇa pātnīvatamāgrayaṇādgṛhṇāti' ityāgrayaṇapātrasyāpādānatvaśravaṇāttato",
  "GSP28mjnya03u:907_1": "niḥsṛtasomarasasya tatsaṃbandhe 'pete sati paścātpatnīvaddevatāyai grahaṇaṃ bhavati /",
  "GSP28mjnya03u:908": "tathā satyatyantabhinnasya pātnīvatasya pūrvadeveṣvākāṅkṣā nāsti /",
  "GSP28mjnya03u:909": "punarabhyannītastu soma aindraśeṣeṇa saṃsṛṣṭaḥ /",
  "GSP28mjnya03u:910": "tasya saṃsṛṣṭasya bhakṣaṇe maitrāvaruṇādīnāmivendrasyāpi saṃbandho nāpaitīti vaiṣamyam /",
  "GSP28mjnya03u:911": "tasmātpātnīvatabhakṣaṇa indravādhvādayo nopalakṣaṇīyāḥ // MJaiNyC_3,2.31-33 //",
  "GSP28mjnya03u:912": "(caturdaśe pātnīvataśeṣabhakṣe tvaṣṭuranupalakṣaṇīyatādhikaraṇe sūtre 34-35) /",
  "GSP28mjnya03u:913": "tvaṣṭāraṃ tūpalakṣayet / Jaim_3,2.34 /",
  "GSP28mjnya03u:914": "atulyatvāt tu naivaṃ syāt / Jaim_3,2.35 /",
  "GSP28mjnya03u:915": "____________________________________________________",
  "GSP28mjnya03u:916": "START MJaiNy 3,2.34-35",
  "GSP28mjnya03u:917": "catudarśādhikaraṇamāracayati-",
  "GSP28mjnya03u:918": "saha patnīvatā tvaṣṭā tadgrahe lakṣyate na vā /",
  "GSP28mjnya03u:919": "saha tvaṣṭrā pibetyukterdevatvātso 'pi lakṣyate // MJaiNy_3,2.34 //",
  "GSP28mjnya03u:920": "sahatvamātraṃ tvaṣṭuḥ syānna pātṛtvamaśabdanāt /",
  "GSP28mjnya03u:921": "codanāyā abhāvācca na devo 'to na lakṣyate // MJaiNy_3,2.35 //",
  "GSP28mjnya03u:922": "------------------",
  "GSP28mjnya03u:923": "tasminneva pātnīvatagrahe śeṣabhakṣaṇamantre patnīvatā saha tvaṣṭāpyupalakṣaṇīyaḥ /",
  "GSP28mjnya03u:924": "kutaḥ /",
  "GSP28mjnya03u:925": "tvaṣṭurapi taddevatvāt /",
  "GSP28mjnya03u:926": "tacca homamantrādavagatam /",
  "GSP28mjnya03u:927_0": "'agnī 3 i patnībantsajūrdevena tvaṣṭrā somaṃ piba svāhā' ityasminmantre patnīvantamagniṃ",
  "GSP28mjnya03u:927_1": "plutāntena saṃbodhya'tvaṣṭrā devena saha piba' ityabhidhānātpātṛtvena patnīvata iva",
  "GSP28mjnya03u:927_2": "tvaṣṭustaddevatvam /",
  "GSP28mjnya03u:928": "tataḥ- 'patnīvattvaṣṭṛpītasya' ityupalakṣaṇam-iti prāpte -",
  "GSP28mjnya03u:929": "brūmaḥ- pānakāle sahāvasthānamātraṃ tvaṣṭuḥ 'sajūḥ' ityanena padena pratīyate,",
  "GSP28mjnya03u:930": "na tu pātṛtvam /",
  "GSP28mjnya03u:931": "asaṃbodhitasya tvaṣṭuḥ 'piba' ityanena śabdena sāmānādhikaraṇyābhāvāt /",
  "GSP28mjnya03u:932": "na ca pātṛsahabhāvamātreṇa pātṛtvam -",
  "GSP28mjnya03u:933": "“sahaiva daśabhiḥ putrairbhāraṃ vahati gardagrī” /",
  "GSP28mjnya03u:934": "ityatra putrāṇāṃ voḍhṛtvādarśanāt /",
  "GSP28mjnya03u:935": "āstāṃ mantraḥ /",
  "GSP28mjnya03u:936": "vidhibalātvaṣṭurdevatvam - iti cet /",
  "GSP28mjnya03u:937": "na /",
  "GSP28mjnya03u:938": "'pātnīvatamāgrayaṇādgṛhṇāti“ityatra tvaṣṭurapratīteḥ /",
  "GSP28mjnya03u:939": "tasmāt - adevatvāttvaṣṭā nopalakṣaṇīyaḥ // MJaiNyC_3,2.34-35 //",
  "GSP28mjnya03u:940": "(pañcadaśe pātnīvataśeṣabhakṣe triṃśatāmanupalakṣaṇādhikaraṇe sūtram) /",
  "GSP28mjnya03u:941": "triṃśac ca parārthatvāt / Jaim_3,2.36 /",
  "GSP28mjnya03u:942": "____________________________________________________",
  "GSP28mjnya03u:943": "START MJaiNy 3,2.36-37",
  "GSP28mjnya03u:944": "pañcadaśādhikaraṇamāracayati -",
  "GSP28mjnya03u:945": "patnīvantastrayastriṃśaddevāstānmādayetyamī /",
  "GSP28mjnya03u:946": "lakṣyā na vā yājyayākterdevatvādupalakṣaṇam // MJaiNy_3,2.36 //",
  "GSP28mjnya03u:947": "eko 'gniryajamānena mādito 'nye tu vahninā /",
  "GSP28mjnya03u:948": "ato 'gnereva devatvānnānyeṣāmupalakṣaṇam // MJaiNy_3,2.37 //",
  "GSP28mjnya03u:949": "------------------",
  "GSP28mjnya03u:950_0": "tasyaiva pātnīvatagrahasya yājyāyāmagniṃ saṃbodhya 'patnīvannāmadhāriṇastrayastriṃśaddevānmādaya'",
  "GSP28mjnya03u:950_1": "ityabhidhīyate - 'patnīvatastriṃśataṃ trīṃśca devānanuṣvadhamāvaha mādayasva' iti /",
  "GSP28mjnya03u:951": "anuṣvadhamanupradānam /",
  "GSP28mjnya03u:952": "atra hūyamānena somarasena mādanīyatvātrayastriṃśatāṃ taddevatvam /",
  "GSP28mjnya03u:953": "attaste 'pi bhakṣaṇe lakṣaṇīyāḥ- iti cet /",
  "GSP28mjnya03u:954": "na /",
  "GSP28mjnya03u:955": "yajamānena mādanīyasyāgnereva taddevatvāt /",
  "GSP28mjnya03u:956": "trayastriṃśaddevāstu vahninā mādyanta iti na teṣāmatra devatvam /",
  "GSP28mjnya03u:957": "tasmānnopalakṣaṇam // MJaiNyC_3,2.36-37 //",
  "GSP28mjnya03u:958": "(ṣoḍaśe bhakṣaṇe 'nuvaṣaṭkāradevatāyā anupalakṣaṇādhikaraṇe sūtram) /",
  "GSP28mjnya03u:959": "vaṣaṭkāraś ca pūrvavat / Jaim_3,2.37 /",
  "GSP28mjnya03u:960": "____________________________________________________",
  "GSP28mjnya03u:961": "START MJaiNy 3,2.38-39",
  "GSP28mjnya03u:962": "ṣoḍaśādhikaraṇamāracayati-",
  "GSP28mjnya03u:963": "somasyāgna iti proktānuvaṣaṭkāradevatā /",
  "GSP28mjnya03u:964": "lakṣyā na vā devatātvāllakṣyā triṃśadvilakṣaṇā // MJaiNy_3,2.38 //",
  "GSP28mjnya03u:965": "prakṛtau vidyamāno 'gniranuddeśadilakṣitaḥ /",
  "GSP28mjnya03u:966": "uddeśyendro lakṣito 'tto vikṛtāvapi tattathā // MJaiNy_3,2.39 //",
  "GSP28mjnya03u:967": "------------------",
  "GSP28mjnya03u:968": "“somasyāgne vīhī /",
  "GSP28mjnya03u:969": "tyanuyajati“iti śrūyate /",
  "GSP28mjnya03u:970": "tatra-anuvaṣaṭkārasya māntravarṇiko 'gnirdevatā /",
  "GSP28mjnya03u:971": "na ca trayastriṃśatāmiva vahneradevatātvam /",
  "GSP28mjnya03u:972": "mantre vahniṃ saṃbodhya somapātṛtvāmidhānāt /",
  "GSP28mjnya03u:973": "tasmāt-agnirlakṣaṇīyaḥ- iti cet /",
  "GSP28mjnya03u:974": "na /",
  "GSP28mjnya03u:975": "prakṛtāvalakṣitatvāt /",
  "GSP28mjnya03u:976": "aindraśvamasaḥ prakṛtiḥ /",
  "GSP28mjnya03u:977": "itare vikṛtirūpāḥ /",
  "GSP28mjnya03u:978": "tathā hi-aindraśca somo gṛhyate mīyate ca /",
  "GSP28mjnya03u:979": "tenaindroṣveva somaḥ,",
  "GSP28mjnya03u:980": "anaindreṣu soma eva nāstīti sarve somadharmā aindreṣveva /",
  "GSP28mjnya03u:981": "anaindrā adharmakāḥ /",
  "GSP28mjnya03u:982": "dharmatākāṅkṣāścodakena sadharmakā iti vikṛtitvam /",
  "GSP28mjnya03u:983": "gṛhyamāṇasya mīyamānasya ca somasyaindratvam 'indrāya tvā vasumate' ityādigrahaṇamantrādavagamyate /",
  "GSP28mjnya03u:984": "tasya prakṛtibhūtasyendracamasasya bhakṣaṇe 'gniranuvaṣaṭkāradevo nopalakṣitaḥ /",
  "GSP28mjnya03u:985": "kutaḥ /",
  "GSP28mjnya03u:986": "grahaṇe taduddeśābhāvāt /",
  "GSP28mjnya03u:987": "indrastūddeśyatvādupalakṣitaḥ /",
  "GSP28mjnya03u:988": "evaṃ vikṛtāvapyuddeśyadevānāmevolakṣaṇaṃ nyāyyam /",
  "GSP28mjnya03u:989": "tasmāt- agnirnopalakṣyaḥ // MJaiNyC_3,2.38-39 //",
  "GSP28mjnya03u:990": "(saptadaśe(kṛtvācintārūpe)",
  "GSP28mjnya03u:991": "anaindrāṇāmamantrakabhakṣaṇādhi karaṇe sūtram) /",
  "GSP28mjnya03u:992": "chandaḥ pratiṣedhas tu sarvagāmitvāt / Jaim_3,2.38 /",
  "GSP28mjnya03u:993": "____________________________________________________",
  "GSP28mjnya03u:994": "START MJaiNy 3,2.40-41",
  "GSP28mjnya03u:995": "saptadaśādhikaraṇamāracayati -",
  "GSP28mjnya03u:996": "amantrapakṣamāśritya kṛtvācintāntaratrayam /",
  "GSP28mjnya03u:997": "ūho 'sti no vā so 'styatra vikṛtau tasya saṃbhavāt // MJaiNy_3,2.40 //",
  "GSP28mjnya03u:998": "someneti vidheḥ sarvapradāneṣu samatvataḥ /",
  "GSP28mjnya03u:999": "avikāre 'pyanūho 'to naindro nirmantrabhakṣaṇam // MJaiNy_3,2.41 //",
  "GSP28mjnya03u:1000": "uktābhyaḥ pañcamyaḥ kṛtvācintābhyaḥ pūrvasminnevādhikaraṇe yo 'yam 'anaindreṣvamantrakaṃ bhakṣaṇam' ityevaṃrūpaḥ prathamaḥ pūrvapakṣaḥ,",
  "GSP28mjnya03u:1001": "tameva manasi nidhāya punaḥ kṛtvācintānāṃ trayamabhidhīyate - anaindrapūktarītyā vikṛtitvenohasaṃbhavādaratyūhaḥ- iti cet /",
  "GSP28mjnya03u:1002": "na /",
  "GSP28mjnya03u:1003": "anaindraṇāṃ vikṛtitvāsaṃbhavāt /",
  "GSP28mjnya03u:1004": "'somena yajeta' ityutpattiśrutaḥ somaḥ karmaṇo 'ṅgam,",
  "GSP28mjnya03u:1005": "na tu pradānaviśeṣasya kasyacidaṅgam /",
  "GSP28mjnya03u:1006": "sa eva somaḥ sarvapradāneṣvabhyasyata iti sarvāṇi samapradhānāni /",
  "GSP28mjnya03u:1007": "ata aindrāṇāmanaindraṇāṃ ca prakṛtivikṛtibhāvāsaṃbhavānnāstyatrohaḥ /",
  "GSP28mjnya03u:1008": "'indrāya tvā vasumate' ityādimantro liṅgādaindraviṣayo 'stu /",
  "GSP28mjnya03u:1009": "naitāvatā prakṛtivikṛtibhāvaḥ sidhyati /",
  "GSP28mjnya03u:1010": "tasmāduktamantrasya liṅgādaindraviṣayatvādanaindreṣvamantrakaṃ bhakṣaṇam // MJaiNyC_3,2.40-41 //",
  "GSP28mjnya03u:1011": "(aṣṭādaśe, aindrāgnabhakṣasyāmantrakatādhikaraṇe sūtre - 39 -40)",
  "GSP28mjnya03u:1012": "aindrāgne tu liṅgabhāvāt syāt / Jaim_3,2.39 /",
  "GSP28mjnya03u:1013": "ekasmin vā devatāntarād vibhāgavat / Jaim_3,2.40 /",
  "GSP28mjnya03u:1014": "____________________________________________________",
  "GSP28mjnya03u:1015": "START MJaiNy 3,2.42-43",
  "GSP28mjnya03u:1016": "aṣṭādaśādhikaraṇamāracayati -",
  "GSP28mjnya03u:1017": "samantrakamamantraṃ vā syādaindrāgnādibhakṣaṇam /",
  "GSP28mjnya03u:1018": "aindrāgne 'tīndrapītatvasaṃbhavāttatsamantrakam // MJaiNy_3,2.42 //",
  "GSP28mjnya03u:1019": "na pānamaśarīrasya yuktaṃ dānaṃ tu miśragam /",
  "GSP28mjnya03u:1020": "mantro 'yaṃ tu na miśrārhastasmādetadamantrakam // MJaiNy_3,2.43 //",
  "GSP28mjnya03u:1021": "------------------",
  "GSP28mjnya03u:1022": "yadetat 'aindrāgnaṃ gṛhṇāti' iti vihitaṃ śeṣabhakṣaṇam,",
  "GSP28mjnya03u:1023": "tatra- indrāgnibhyāṃ pītaḥ soma indreṇāpi pīto bhavati' iti leṅgenaiva viniyogātsamantrakaṃ bhakṣaṇam - iti cet /",
  "GSP28mjnya03u:1024": "maivam /",
  "GSP28mjnya03u:1025": "navamādhyāye vakṣyamāṇadevatādhikaraṇanyāyenāśarīrasyendrasya pānāsaṃbhavāt /",
  "GSP28mjnya03u:1026": "atha- patiśabdena dānaṃ vivakṣyeta,",
  "GSP28mjnya03u:1027": "tadānīm 'indrāya dattaḥ somaḥ' iti mantrārtho bhavati /",
  "GSP28mjnya03u:1028": "na cātra yajamāna indramuddiśya dadau,",
  "GSP28mjnya03u:1029": "kiṃtvindrāgnī uddīśya /",
  "GSP28mjnya03u:1030": "tasmāt 'dānaṃ miśraviṣayam /",
  "GSP28mjnya03u:1031": "mantrastu na miśraviṣayaḥ' ityamantrakaṃ bhakṣaṇam // MJaiNyC_3,2.42-43 //",
  "GSP28mjnya03u:1032": "(ekonaviṃśe 'gāyatracchandasaḥ' ityādimantraviniyogādhikaraṇe sūtrāṇi 41-43) /",
  "GSP28mjnya03u:1033": "chandaś ca devatāvat / Jaim_3,2.41 /",
  "GSP28mjnya03u:1034": "sarveṣu vābhāvād ekacchandasaḥ / Jaim_3,2.42 /",
  "GSP28mjnya03u:1035": "sarveṣāṃ vaikamantryam aitiśāyanasya bhaktipāvanatvāt savanādhikāro hi / Jaim_3,2.43 /",
  "GSP28mjnya03u:1036": "____________________________________________________",
  "GSP28mjnya03u:1037": "START MJaiNy 3,2.44-46",
  "GSP28mjnya03u:1038": "ekonaviṃśādhikaraṇamāracayati -",
  "GSP28mjnya03u:1039": "aindradāne 'pi gāyatramātrayukte 'thavetaraiḥ /",
  "GSP28mjnya03u:1040": "chandobhirapi yukte syādādyo mantre tathoktitaḥ // MJaiNy_3,2.44 //",
  "GSP28mjnya03u:1041": "dvayoḥ samo bahuvrīhirekacchandāstu na kvacit /",
  "GSP28mjnya03u:1042": "nānācchandasyaindra eva kṛtvācinteyamīritā // MJaiNy_3,2.45 //",
  "GSP28mjnya03u:1043": "savanārthendrapītoktirityudghaṭanamīritam /",
  "GSP28mjnya03u:1044": "tena sarvapradāneṣu mantrapāṭho yathā sthitaḥ // MJaiNy_3,2.46 //",
  "GSP28mjnya03u:1045": "------------------",
  "GSP28mjnya03u:1046": "tasminneva bhakṣamantre 'gāyatracchandasa indrapītasya' iti śrūyate /",
  "GSP28mjnya03u:1047": "'gāyatrameva chando yasya' iti mantrapade samāsābhidhānādekacchandoyukta aindre some bhakṣamantraḥ- iti cet /",
  "GSP28mjnya03u:1048": "maivam /",
  "GSP28mjnya03u:1049": "bahucchandoyukte 'pi bahuvrīheḥ samānatvāt /",
  "GSP28mjnya03u:1050": "evakāraṃ parityajya 'gāyatraṃ chando yasya' iti vigrahasaṃbhavāt /",
  "GSP28mjnya03u:1051": "ekacchandaskastu somo na kvāpyasti /",
  "GSP28mjnya03u:1052": "tasmānnānāchandaske soma aindrapradāna eva mantraḥ, nānyatra /",
  "GSP28mjnya03u:1053": "tadevaṃ kṛtvācintātrayaṃ samāptam /",
  "GSP28mjnya03u:1054": "dvividhakṛtvācintodghāṭanā tu prāgeva siddhāntinā darśitā // MJaiNyC_3,2.44-46 //",
  "GSP28mjnya03u:1055": "iti śrīmādhavīye jaiminīyanyāyamālāvistare tṛtīyādhyāyasya dvitīyaḥ pādaḥ",
  "GSP28mjnya03u:1056": "_________________________________________________________________________",
  "GSP28mjnya03u:1057": "atha tṛtīyādhyāyasya tṛtīyaḥ pādaḥ /",
  "GSP28mjnya03u:1058": "(prathame - uccaistvādīnāṃ vedadharmatādhikaraṇe sūtrāṇi 1-8) /",
  "GSP28mjnya03u:1059": "śruter jātādhikāraḥ syāt / Jaim_3,3.1 /",
  "GSP28mjnya03u:1060": "vedo vā prāyadarśanāt / Jaim_3,3.2 /",
  "GSP28mjnya03u:1061": "liṅgāc ca / Jaim_3,3.3 /",
  "GSP28mjnya03u:1062": "dharmopadeśāc ca na hi dravyeṇa saṃbandhaḥ / Jaim_3,3.4 /",
  "GSP28mjnya03u:1063": "trayīvidyākhyā ca tadvid dhi / Jaim_3,3.5 /",
  "GSP28mjnya03u:1064": "vyaktikrame yathāśrutīti cet / Jaim_3,3.6 /",
  "GSP28mjnya03u:1065": "na sarvasmin niveśāt / Jaim_3,3.7 /",
  "GSP28mjnya03u:1066": "vedasaṃyogān na prakaraṇena bādhyate / Jaim_3,3.8 /",
  "GSP28mjnya03u:1067": "____________________________________________________",
  "GSP28mjnya03u:1068": "START MJaiNy 3,3.1-3",
  "GSP28mjnya03u:1069": "tṛtīyapāde prathamādhikaraṇamāracayati-",
  "GSP28mjnya03u:1070": "kartavyamuccaiḥ sāmagarbhyāmupāṃśu yajuṣetyamī /",
  "GSP28mjnya03u:1071": "mantrāṇāṃ vātha vedānāṃ dharmā mantragatā yataḥ // MJaiNy_3,3.1 //",
  "GSP28mjnya03u:1072": "vidhyuddeśe mantravāciśabdāḥ proktā ṛgādayaḥ /",
  "GSP28mjnya03u:1073": "ṛgvedo 'gneḥ samutpanna ityupakramavedagīḥ // MJaiNy_3,3.2 //",
  "GSP28mjnya03u:1074": "asaṃjātavirodhātastadvaśādupasaṃhṛteḥ /",
  "GSP28mjnya03u:1075": "nayane sati vākyena dharmāṇāṃ vedagāmitā // MJaiNy_3,3.3 //",
  "GSP28mjnya03u:1076": "------------------",
  "GSP28mjnya03u:1077": "jyotiṣṭome śrūyate- 'uccaiṛcā kriyate /",
  "GSP28mjnya03u:1078": "upāṃśu yajuṣā /",
  "GSP28mjnya03u:1079": "uccaiḥ sāmnā' iti /",
  "GSP28mjnya03u:1080": "tatra vidhivākye mantravācināmṛgādiśabdānāṃ prayogānmantradharmā uccaistvādayaḥ /",
  "GSP28mjnya03u:1081": "tathā sati yajurvedotpannā adhvaryuṇā prayujyamānā apyṛca uccaireva paṭhitavyāḥ- iti cet /",
  "GSP28mjnya03u:1082": "maivam /",
  "GSP28mjnya03u:1083": "asaṃjātavirodhitvena prabalamupakramamanusṛtya tadvaśenopasaṃhārasya naitavyatvāt /",
  "GSP28mjnya03u:1084": "upakrame hi vedaśabdaḥ śrutaḥ- 'trayo vedā asṛjyanta /",
  "GSP28mjnya03u:1085": "agneṛgvedaḥ /",
  "GSP28mjnya03u:1086": "vāyoryajurvedaḥ /",
  "GSP28mjnya03u:1087": "ādityātsāmavedaḥ' iti /",
  "GSP28mjnya03u:1088": "ata upakramagatavedānusāreṇa vidhyuddeśagatānāmapyṛgādiśabdānāṃ vedaparatve satyṛco 'pi yajurvedotpannā upāṃśu paṭhanīyāḥ /",
  "GSP28mjnya03u:1089": "nanu- upakramo 'trārthavādatvāddurbalaḥ /",
  "GSP28mjnya03u:1090": "upasaṃhāro vidhyuddeśatvātprabalaḥ- iti cet /",
  "GSP28mjnya03u:1091": "bāḍham /",
  "GSP28mjnya03u:1092": "labdhātmano hi vidhyuddeśasya prābalyam /",
  "GSP28mjnya03u:1093": "iha tu prathamato buddhyīṃtpādaka upakramaḥ /",
  "GSP28mjnya03u:1094": "tadānīmalabdhātmatvānna tasya bādhakatvam /",
  "GSP28mjnya03u:1095": "paścāttu vākyaikatvāya tadavirodhenaivā'tmānaṃ lapsyate /",
  "GSP28mjnya03u:1096": "tadevamupakramopasaṃhāraikavākyatābalena nirṇayādvākyaviniyogo 'yam // MJaiNyC_3,1.1-3 //",
  "GSP28mjnya03u:1097": "(dvitīye-ādhāne gānasyopāṃśutādhikaraṇe sūtram) /",
  "GSP28mjnya03u:1098": "guṇamukhyavyatikrame tadarthatvān mukhyena vedasaṃyogaḥ / Jaim_3,3.9 /",
  "GSP28mjnya03u:1099": "____________________________________________________",
  "GSP28mjnya03u:1100": "START MJaiNy 3,3.4-6",
  "GSP28mjnya03u:1101": "dvitīyādhikaraṇamāracayati-",
  "GSP28mjnya03u:1102": "yajurvedasthamādhānaṃ tadaṅgaṃ sāma tatra kim /",
  "GSP28mjnya03u:1103": "uccairupāṃśu vā gānamuccaiḥ śīghrapratītitaḥ // MJaiNy_3,3.4 //",
  "GSP28mjnya03u:1104": "utpatterviniyogo 'tra prabalo 'nusṛtiryataḥ /",
  "GSP28mjnya03u:1105": "mukhyasyāṅgena kartavyā tasmādgāna upāṃśutā // MJaiNy_3,3.5 //",
  "GSP28mjnya03u:1106": "ādhānasyātra mukhyatvaṃ gānasya guṇatāthavā /",
  "GSP28mjnya03u:1107": "viniyogasya mukhyatvamutpatterguṇatāstviha // MJaiNy_3,3.6 //",
  "GSP28mjnya03u:1108": "------------------",
  "GSP28mjnya03u:1109": "ādhāne vāmadevyādisāmānyaṅgatvena vihitāni /",
  "GSP28mjnya03u:1110": "tatra- yadyapyetāni yajurvedagatasyā'dhānasyāṅgāni,",
  "GSP28mjnya03u:1111": "tathāpi sāmavede teṣāmutpannatvāt,",
  "GSP28mjnya03u:1112": "utpatteśca śīghrabuddhihetutvātsāmavedadharmeṇa geyāni - iti cet /",
  "GSP28mjnya03u:1113": "na /",
  "GSP28mjnya03u:1114": "viniyogasya prabalatvāt /",
  "GSP28mjnya03u:1115": "sa ca yajurvede śrutaḥ- 'ya evaṃ vidvānvāmadevyaṃ gāyati' iti /",
  "GSP28mjnya03u:1116": "guṇena hi mukhyasyānusaraṇaṃ nyāyyam /",
  "GSP28mjnya03u:1117": "ko guṇaḥ, kiṃ mukhyam- iti cet /",
  "GSP28mjnya03u:1118": "atrāṅgitvādādhānaṃ mukhyam,",
  "GSP28mjnya03u:1119": "sāmagānamaṅgatvena guṇaḥ /",
  "GSP28mjnya03u:1120": "tathā sāti 'dharmaḥ śiraḥ' - ityādaya ādhānāṅgabhūtā mantrā yathopāṃśu paṭhyante,",
  "GSP28mjnya03u:1121": "tathā sāmānyapyādhānānusāreṇopāṃśu geyāni /",
  "GSP28mjnya03u:1122": "athavā viniyogo 'nuṣṭhāpakavidhitvānmukhyaḥ /",
  "GSP28mjnya03u:1123": "utpattividhiratathāvidhatvādguṇaḥ /",
  "GSP28mjnya03u:1124": "tasmāt- atra viniyogavedānusāreṇopāṃśugeyāni // MJaiNyC_3,1.4-6 //",
  "GSP28mjnya03u:1125": "(tṛtīye jyotiṣṭomasya yājurvedikatādhikaraṇe sūtram -) /",
  "GSP28mjnya03u:1126": "bhūyastvenobhayaśruti / Jaim_3,3.10 /",
  "GSP28mjnya03u:1127": "____________________________________________________",
  "GSP28mjnya03u:1128": "START MJaiNy 3,3.7-8",
  "GSP28mjnya03u:1129": "tṛtīyādhikaraṇamāracayati-",
  "GSP28mjnya03u:1130": "jyotiṣṭomo yajuḥsāmavedayorasti tatra kim /",
  "GSP28mjnya03u:1131": "uccaistvamuta nīcaistvaṃ hetvabhāvādanirṇayaḥ // MJaiNy_3,3.7 //",
  "GSP28mjnya03u:1132": "yajuṣyadhigate dravyadevate tatra tadvidhiḥ /",
  "GSP28mjnya03u:1133": "tadvaśātsvaranirṇīterupāṃśu syādanuṣṭhitiḥ // MJaiNy_3,3.8 //",
  "GSP28mjnya03u:1134": "------------------",
  "GSP28mjnya03u:1135": "'jyotiṣṭomena svargakāmo yajeta' ityetadvākyaṃ vedadvaye samāmnātam /",
  "GSP28mjnya03u:1136": "tatra-'ko vidhiḥ,",
  "GSP28mjnya03u:1137": "kaśca guṇavidhānāyānuvādaḥ,",
  "GSP28mjnya03u:1138": "iti jijñāsāyāṃ niyāmakahetorapratimānāt 'etasya vedasya dharmo 'nuṣṭheyaḥ' ityanirṇayaḥ- iti cet /",
  "GSP28mjnya03u:1139": "na /",
  "GSP28mjnya03u:1140": "somadravyasya,",
  "GSP28mjnya03u:1141": "indravāyvādidevatāyāśca yajurvede 'dhigatatvādaṅgabāhulyaśravaṇācca tatraiva vidhiḥ,",
  "GSP28mjnya03u:1142": "iti - upāṃśuprayogaḥ // MJaiNyC_3,1.7-8 //",
  "GSP28mjnya03u:1143": "(caturthe prakaraṇasya viniyojakatādhikaraṇe sūtram - )",
  "GSP28mjnya03u:1144": "asaṃyuktaṃ prakaraṇād iti kartavyatārthitvāt / Jaim_3,3.11 /",
  "GSP28mjnya03u:1145": "____________________________________________________",
  "GSP28mjnya03u:1146": "START MJaiNy 3,3.9-10",
  "GSP28mjnya03u:1147": "caturthādhikaraṇamāracayati -",
  "GSP28mjnya03u:1148": "na kratvaṅgaṃ prayājādi kratvaṅgaṃ vā na cāṅgatā /",
  "GSP28mjnya03u:1149": "prakriyāyā amānatvānnairākāṅkṣyeṇa vākyayoḥ // MJaiNy_3,3.9 //",
  "GSP28mjnya03u:1150": "prayājādeḥ phale 'pekṣā kathaṃbhāve 'pi ca kratoḥ /",
  "GSP28mjnya03u:1151": "tena prakaraṇāmnānaṃ tasmādaṅgāṅgitā tayoḥ // MJaiNy_3,3.10 //",
  "GSP28mjnya03u:1152": "------------------",
  "GSP28mjnya03u:1153": "sārdhapādadvaye viniyojakatvenoktāni yāni śrutiliṅgavākyāni,",
  "GSP28mjnya03u:1154": "tebhyo 'tiriktaṃ prakaraṇanāmakaṃ kiṃcitpramāṇaṃ na vede paśyāmaḥ /",
  "GSP28mjnya03u:1155": "nahi padatatsāmarthyānvayairasaṃtṛṣṭaḥ kaścidvedabhāgaḥ kenacidāmnāyate /",
  "GSP28mjnya03u:1156": "ekavākyatāmāpanno vākyasamūhaḥ prakaraṇama-iti cet /",
  "GSP28mjnya03u:1157": "na /",
  "GSP28mjnya03u:1158": "vākyayoḥ satoḥ paścādekatākyatāyā abhāvāt /",
  "GSP28mjnya03u:1159": "na hi 'darśapūrṇamāsābhyāṃ svargakāmo yajeta' 'samidho yajati' ityanayorvākyayoḥ parasparākāṅkṣāsti,",
  "GSP28mjnya03u:1160": "yena vākyaikavākyatā kalpyeta /",
  "GSP28mjnya03u:1161": "tasmāt - na prayājādīnāṃ darśapūrṇamāsāṅgatvam- iti prāpte, -",
  "GSP28mjnya03u:1162": "brūmaḥ- prayojādayaḥ phalahetavaḥ,",
  "GSP28mjnya03u:1163": "puruṣapravṛttirūpatvāt, sevādivat /",
  "GSP28mjnya03u:1164": "darśapūrṇamāsāvupakaraṇairupakāryau,",
  "GSP28mjnya03u:1165": "karaṇatvāt,",
  "GSP28mjnya03u:1166": "pradīpopakṛtacakṣurvat /",
  "GSP28mjnya03u:1167": "tathā sati 'kiṃ prayājādeḥ phalam,",
  "GSP28mjnya03u:1168": "kiṃvā darśapūrṇamāsayorupakaraṇam' ityākāṅkṣāyāṃ saṃpannavākyaikavākyatārūpaṃ prakaraṇam /",
  "GSP28mjnya03u:1169": "tena ca prayājādīnāmaṅgatvaṃ pratīyate // MJaiNyC_3,1.9-10 //",
  "GSP28mjnya03u:1170": "(pañcame kramasya viniyojakatvādhikaraṇe sūtram - ) /",
  "GSP28mjnya03u:1171": "kramaś ca deśasāmānyāt / Jaim_3,3.12 /",
  "GSP28mjnya03u:1172": "____________________________________________________",
  "GSP28mjnya03u:1173": "START MJaiNy 3,3.11-14",
  "GSP28mjnya03u:1174": "pañcamādhikaraṇamāracayati-",
  "GSP28mjnya03u:1175": "dabdhirnāmeti mantro 'ṅgamupāṃśuyajaterna vā /",
  "GSP28mjnya03u:1176": "sādhāraṇatvālliṅgādermānābhāvādanaṅgatā // MJaiNy_3,3.11 //",
  "GSP28mjnya03u:1177": "mantrāṇāṃ karmaṇāṃ cātra krameṇā'mnānamīkṣyate /",
  "GSP28mjnya03u:1178": "prakriyāvatkramo mānaṃ yathāsaṃkhyaṃ tato 'ṅgatā // MJaiNy_3,3.12 //",
  "GSP28mjnya03u:1179": "kramaḥ samānadeśatvaṃ pāṭhādarthācca pāṭhataḥ /",
  "GSP28mjnya03u:1180": "yathāsaṃkhyaṃ saṃnidhiśca yathāsaṃkhyamudāhṛtam // MJaiNy_3,3.13 //",
  "GSP28mjnya03u:1181": "śundhatvamiti sāṃnāyyapātrāṅgaṃ saṃnidhermatam /",
  "GSP28mjnya03u:1182": "paśudharmor'thasādeśyādagnīṣomīyato bhavet // MJaiNy_3,3.14 //",
  "GSP28mjnya03u:1183": "------------------",
  "GSP28mjnya03u:1184": "darśapūrṇamāsayoryājamāne - mantrakāṇḍe kaścinmantra āmnāyate-'dabdhirasyadabdho bhūyāsam,",
  "GSP28mjnya03u:1185": "amuṃ dabheyam' iti /",
  "GSP28mjnya03u:1186": "asya mantrasyopāṃśuyājāṅgatāyāṃ śrutivākye na vidyete /",
  "GSP28mjnya03u:1187": "brāhmaṇe viniyogamanāmnāyārthavivaraṇasyaivā'bhnānāt /",
  "GSP28mjnya03u:1188": "'etayā vai dabdhyā devā asurānadabhnuvan /",
  "GSP28mjnya03u:1189": "tayaiva bhrātṛvyaṃ dabhnoti' iti brāhmaṇam /",
  "GSP28mjnya03u:1190": "dabdhirdhātukamāyudham /",
  "GSP28mjnya03u:1191": "āgneyāgnīṣomīyayorapyaniṣṭanivārakatvālliṅgaṃ sādhāraṇam /",
  "GSP28mjnya03u:1192": "prakaraṇaṃ ca trayāṇāmekameva /",
  "GSP28mjnya03u:1193": "tato mānābhāvādayaṃ mantro nopāṃśuyājāṅgam - iti prāpte, -",
  "GSP28mjnya03u:1194": "brūmaḥ- ādhvaryave kāṇḍa āgneyopāṃśuyājāgnīṣomīyakarmāṇi krameṇā'mnātāni /",
  "GSP28mjnya03u:1195": "yājamāne ca kāṇḍe tadviṣayā mantrāḥ krameṇā'mnātāḥ- 'agnerahaṃ devayajyayānnādo bhūyāsam',",
  "GSP28mjnya03u:1196": "'dabdhirasyadabdho bhūyāsamamuṃ dabheyam',",
  "GSP28mjnya03u:1197": "'agniṣomayārehaṃ devayajyayā vṛtrahā bhūyāsam' iti /",
  "GSP28mjnya03u:1198": "tatra yathā vākyadvayānusaṃdhāna saṃpannaṃ prakaraṇaṃ pṛthakpramāṇam,",
  "GSP28mjnya03u:1199": "tathā prakaraṇadvayānusaṃdhānasaṃpannaḥ kramaḥ kuto na mānaṃ syāt /",
  "GSP28mjnya03u:1200": "na cāsya prakaraṇe 'ntarbhāvaḥ /",
  "GSP28mjnya03u:1201": "dvayorvākyayoriva prakaraṇayorekavākyatvābhāvāt /",
  "GSP28mjnya03u:1202": "tasmātkramapramāṇena madhyavartina upāṃśuyājasya madhyavartī mantro 'ṅgam /",
  "GSP28mjnya03u:1203": "'samānadeśatvaṃ kramaḥ' iti kramasya svarūpam /",
  "GSP28mjnya03u:1204": "tacca dvividham- pāṭhakṛtamarthakṛtaṃ ca /",
  "GSP28mjnya03u:1205": "tatra pāṭhakṛtamapi dvividham- yathāsaṃkhyaṃ saṃnidhiśceti /",
  "GSP28mjnya03u:1206": "tayorādyasya dabdhimantra udāharaṇam /",
  "GSP28mjnya03u:1207": "“śundhadhvaṃ daivyāya karmaṇe“-ityayaṃ mantraḥ śodhanīyeṣu vastuṣu sādhāraṇobhāsate /",
  "GSP28mjnya03u:1208": "tatra sāṃnāyyapātrāṇi kumbhīśākhāpavitrādīnyanantareṣu 'mātariśvanaḥ'- ityādimantreṣvavabhāsanta iti saṃnidhinā tatpātraprokṣaṇe 'śundhadhvam' iti mantro viniyujyate /",
  "GSP28mjnya03u:1209": "anuṣṭhānasādeśyānpaśudharmāṇāmagnīṣo mīyāṅgatvam /",
  "GSP28mjnya03u:1210": "tadevaṃ kramasya traividhyaṃ draṣṭavyam // MJaiNyC_3,1.11-14 //",
  "GSP28mjnya03u:1211": "(ṣaṣṭhe samākhyāyā viniyojakatādhikaraṇe sūtram / )",
  "GSP28mjnya03u:1212": "ākhyā caivaṃ tadarthatvāt / Jaim_3,3.13 /",
  "GSP28mjnya03u:1213": "____________________________________________________",
  "GSP28mjnya03u:1214": "START MJaiNy 3,3.15-16",
  "GSP28mjnya03u:1215": "ṣaṣṭhādhikaraṇamāracayati-",
  "GSP28mjnya03u:1216": "vedatrayoktadharmāṇāmṛtvigbhiḥ saṃgatistribhiḥ /",
  "GSP28mjnya03u:1217": "aniyatyā niyatyā vā niyatirnānirūpaṇāt // MJaiNy_3,3.15 //",
  "GSP28mjnya03u:1218": "hautratvādisamākhyānaṃ niyatergamakaṃ svataḥ /",
  "GSP28mjnya03u:1219": "nirbādhaṃ cānyavattacca tenātra viniyojakam // MJaiNy_3,3.16 //",
  "GSP28mjnya03u:1220": "------------------",
  "GSP28mjnya03u:1221": "yājyāpuronuvākyaṃpāṭhādayo dharmā ṛgvede proktāḥ /",
  "GSP28mjnya03u:1222": "dohananirvāpādayo yajurvede /",
  "GSP28mjnya03u:1223": "ājyastotrapṛṣṭhastotrādayaḥ sāmavede /",
  "GSP28mjnya03u:1224": "tatra 'asyaivaite dharmāḥ' iti niyāmakasya durnirūpatvādyena kenāpyṛtvijā yaḥ ko 'pi dharmaicchayāsaṃgacchate- iti cet /",
  "GSP28mjnya03u:1225": "maivam /",
  "GSP28mjnya03u:1226": "'hautram, ādhvaryavam,",
  "GSP28mjnya03u:1227": "audrātram' iti samākhyānena niyatirbodhyate /",
  "GSP28mjnya03u:1228": "na ca samākhyānasya bādhakaṃ kiṃcitpaśyāmaḥ /",
  "GSP28mjnya03u:1229": "tasmādabodhakatvabādhitatvayoraprāmāṇyakāraṇayorabhāvācchruti liṅgādipañcakavatpramāṇena samākhyānena dharmā vyavasthāpyante // MJaiNyC_3,1.15-16 //",
  "GSP28mjnya03u:1230": "(śrutyādīnāṃ pūrvapūrvabalīyastvādhikaraṇeṣu [7-12] sūtram) /",
  "GSP28mjnya03u:1231": "śruti-liṅga-vākya-prakaraṇa-sthāna-samākhyānāṃ samavāye pāradaurbalyam arthaviprakarṣāt / Jaim_3,3.14 /",
  "GSP28mjnya03u:1232": "____________________________________________________",
  "GSP28mjnya03u:1233": "START MJaiNy 3,3.17-19",
  "GSP28mjnya03u:1234": "saptamā(śrutiprābalyā)",
  "GSP28mjnya03u:1235": "dhikaraṇamāracayati-",
  "GSP28mjnya03u:1236": "aindryopasthīyatāṃ vahniritīndrāgnyorvikalpanam /",
  "GSP28mjnya03u:1237": "samuccayo vote śakra evāgniḥ kevalo 'thavā // MJaiNy_3,3.17 //",
  "GSP28mjnya03u:1238": "vikalpaḥ śrutiliṅgābhyāṃ guṇāvṛttyā samuccayaḥ /",
  "GSP28mjnya03u:1239": "śratiḥ śaktyanusāreti śakra eko 'tra liṅgataḥ // MJaiNy_3,3.18 //",
  "GSP28mjnya03u:1240": "śaktiruktā śrutiḥ śīghrā liṅgaṃ kṣutyanumāpakam /",
  "GSP28mjnya03u:1241": "nairākāṅkṣyātmake bodhe śrutyāgnau kevale sthitiḥ // MJaiNy_3,3.19 //",
  "GSP28mjnya03u:1242": "------------------",
  "GSP28mjnya03u:1243": "'aindyā gārhapatyamupatiṣṭhate' iti śrūyate /",
  "GSP28mjnya03u:1244": "'kadācana starīrasi nendra saścasi dāśuṣe' ityasāvṛgaindrī /",
  "GSP28mjnya03u:1245": "tatrendrasya prakāśanāt /",
  "GSP28mjnya03u:1246": "'bho indra, kadācidapi ghātako na bhavasi /",
  "GSP28mjnya03u:1247": "kiṃtvāhutiṃ dattavate yajamānāya prīyase' ityarthaḥ /",
  "GSP28mjnya03u:1248": "tatra-indraprakāśanasāmarthyarūpālliṅgānmantrasyendraviṣayakriyā sādhanatvaṃ gamyate /",
  "GSP28mjnya03u:1249": "yadyasau mantra indrapradhānakakriyāyāḥ sādhako na bhavet,",
  "GSP28mjnya03u:1250": "tadānīmanena mantreṇendraprakāśanaṃ vyarthe syāt /",
  "GSP28mjnya03u:1251": "tasmāt 'etanmantrakaraṇakakriyāṃ pratīndraḥ pradhānam' ityetādṛśabuddhyīṃ- tpādanaṃ liṅgaviniyogaḥ /",
  "GSP28mjnya03u:1252": "'kāsau kriyā' iti viśeṣajijñāsāyām 'aindyopatiṣṭhate' ityanenāviruddhapada- dvayarūpeṇa vākyenopasthānakriyāyāṃ paryavasānaṃ kriyate /",
  "GSP28mjnya03u:1253": "tathāsati 'aindramantreṇendramupatiṣṭheta' ityayamarthaḥ paryavasyati /",
  "GSP28mjnya03u:1254": "tathā 'gārhapatyam' iti dvitīyāntapadarūpayā śrutyā gārhapatyasya prādhānyaṃ gamyate /",
  "GSP28mjnya03u:1255": "tacca guṇabhūtāṃ yatkiṃcitkaraṇakakriyāmantareṇa na saṃbhavati /",
  "GSP28mjnya03u:1256": "tataḥ 'tādṛśīṃ kāṃcitkriyāṃ prati gārhyatyaḥ pradhānam' ityetādṛśabuddhyīṃtpādanaṃ śrutiviniyogaḥ /",
  "GSP28mjnya03u:1257": "'aindyā, upatiṣṭhate' iti padadvayena mantraviśeṣakriyāviśeṣayoḥ paryavasānaṃ bhavati /",
  "GSP28mjnya03u:1258": "tathā sati 'aindreṇa mantreṇa gārhapatyamupatiṣṭhate' ityartho bhavati /",
  "GSP28mjnya03u:1259": "tadevaṃ śrutiliṅgayorvirodhe sati pramāṇatvāviśeṣādbrīhiyavavadvikalpaḥ- ityekaḥ pūrvapakṣaḥ /",
  "GSP28mjnya03u:1260": "indragārhapatyayoḥ pradhānatvāviśeṣadupasthānasya ca guṇatvāt 'pratipradhānaṃ guṇaḥ' iti nyāyenopasthānāvṛtyā śrutiliṅgayoḥ samuccayaḥ- iti dvitīyaḥ pūrvapakṣaḥ /",
  "GSP28mjnya03u:1261": "śrutirviniyuñjānā vastusāmathyamanukṛtyaiva viniyuṅkte /",
  "GSP28mjnya03u:1262": "anyathā 'vahninā siñcet' 'vāriṇā dahet' ityapi viniyujyeta /",
  "GSP28mjnya03u:1263": "tata upajīvyatvena liṅgasya prabalatvādindra eva mantreṇopastheyaḥ- iti tṛtīyaḥ pūrvapakṣaḥ /",
  "GSP28mjnya03u:1264": "aindramantrasya gārhapatye mukhyavṛttyā śaktyabhāve 'pi gauṇavṛttyā śaktirastīti 'niveśanaḥ'- ityasminnudāharaṇe pūrvameva darśitam /",
  "GSP28mjnya03u:1265": "tathā sati sāmarthyābhāvakṛtapratibandhābhāvānnirvighnā śrutiḥ śīghraṃ viniyuṅkte,",
  "GSP28mjnya03u:1266": "liṅgaṃ tu vilambate /",
  "GSP28mjnya03u:1267": "mantrapadānyādau svābhidheyamarthe pratipādayanti /",
  "GSP28mjnya03u:1268": "tata ūrdhva mantrasya sāmarthye nirūpyate /",
  "GSP28mjnya03u:1269": "paścātsāmarthyavaśātsādhanatvavācinī prādhānyavācinī ca śrutiḥ kalpate /",
  "GSP28mjnya03u:1270": "sā ca śrutiḥ 'mantreṇendramupatiṣṭheta' iti viniyuṅkte /",
  "GSP28mjnya03u:1271": "tathā sati pratyakṣaśrutau svābhidheyapratipādanaviniyogayo rmadhyavartinau sāmarthyanirūpaṇa- śrutikalpanavyāpārau na sta iti prābalyāttayā liṅgaṃ bādhyate /",
  "GSP28mjnya03u:1272": "na ca - pratyakṣaśrutiviniyogavelāyāmalabdhātmakatvenāprāptaṃ liṅgaṃ kathaṃ bādhyeta- iti śaṅkanīyam /",
  "GSP28mjnya03u:1273": "bhaviṣyatpraptimatibandhasyaivātra bādhatvāt /",
  "GSP28mjnya03u:1274": "śrutyā viniyuktasya mantrasya punarviniyogākāṅkṣāyā anudayātkathaṃ viniyojakaṃ liṅgaṃ prāpsyati /",
  "GSP28mjnya03u:1275": "tasmāt - gārhapatyopasthāne mantraḥ pratyakṣaśrutyā viniyujyate // MJaiNyC_3,1.18-19 //",
  "GSP28mjnya03u:1276": "____________________________________________________",
  "GSP28mjnya03u:1277": "START MJaiNy 3,3.20-22",
  "GSP28mjnya03u:1278": "aṣṭamā (vākyādyapekṣayā liṅgasya prābalyā)",
  "GSP28mjnya03u:1279": "dhikaraṇamāracayati-",
  "GSP28mjnya03u:1280": "syonaṃ ta iti pūrvārdha tasminsīdeti cottaram /",
  "GSP28mjnya03u:1281": "sadane sādane cāyaṃ sarvai vār'dhe vyavasthite // MJaiNy_3,3.20 //",
  "GSP28mjnya03u:1282": "tacchabdādekavākyatve bhavedādyaḥ śrutiṃ prati /",
  "GSP28mjnya03u:1283": "liṅgasya saṃnikṛṣṭatvādvākyabādhe vyavasthitiḥ // MJaiNy_3,3.21 //",
  "GSP28mjnya03u:1284": "udāhṛtiriyaṃ vākyabādhe na tvaindriyetyasau /",
  "GSP28mjnya03u:1285": "bādhādūrdhva nirarthatvādaprāmāṇyaprasaṅgataḥ // MJaiNy_3,3.22 //",
  "GSP28mjnya03u:1286": "------------------",
  "GSP28mjnya03u:1287": "darśapūrṇamāsayoḥ śrūyate- 'syonaṃ te sadanaṃ kṛṇomi ghṛtasya dhārayā supevaṃ kalpayāmi /",
  "GSP28mjnya03u:1288": "tasminsīdāmṛte pratitiṣṭha vrīhīṇāṃ megha sumanasyamānaḥ' iti /",
  "GSP28mjnya03u:1289": "'bhoḥ puroḍāśa,",
  "GSP28mjnya03u:1290": "tava samīcīnaṃ sthānaṃ karomi /",
  "GSP28mjnya03u:1291": "tacca sthānaṃ ghṛtasya dhārayā suṣṭhu sevituṃ yogyaṃ kalpayāmi /",
  "GSP28mjnya03u:1292": "bho vrīhisārabhūta,",
  "GSP28mjnya03u:1293": "tvaṃ samāhitamanaskastasminsamīcīne sthāna upaviśa /",
  "GSP28mjnya03u:1294": "tatra sthiro bhava' ityarthaḥ /",
  "GSP28mjnya03u:1295": "tatra-'tasmin' ityanena tacchabdena prakṛtavācinā pūrvottarārdhayorekavākyatve sati mantradvayābhāvātsarvo 'pyayaṃ mantraḥ sthānakaraṇe 'ṅgaṃ syāt /",
  "GSP28mjnya03u:1296": "mantraviniyojikā śrutirevaṃ kalpanīyā- 'sarveṇānena mantreṇa sthānaṃ kartavyam' iti /",
  "GSP28mjnya03u:1297": "tathā 'sarveṇa mantreṇa puroḍāśaḥ sthāpanīyaḥ,",
  "GSP28mjnya03u:1298": "ityapi kalpanīyā /",
  "GSP28mjnya03u:1299": "sadanāṅgatvavatpratiṣṭhāpanāṅgatvasyāpi tadvākyabodhitatvāt /",
  "GSP28mjnya03u:1300": "tathā sati sadanasthāpanayorasya mantrasya vikalpaḥ samuccayo vā nijecchayā bhaviṣyati- iti prāpte,-",
  "GSP28mjnya03u:1301": "brūmaḥ- yadetatpūrvottarārdhayoḥ parasparānvayena saṃpannamekaṃ vākyam,",
  "GSP28mjnya03u:1302": "tadetaduttarādhasya sadanakaraṇe śaktimakalpayitvā kṛtsnaṃ mantraṃ sadane viniyoktuṃ nārhati /",
  "GSP28mjnya03u:1303": "tathā pūrvārdhasya sthāpane śaktimakalpayitvā na tatra prabhavati /",
  "GSP28mjnya03u:1304": "ato liṅgakalpanavyavadhānena vākyaṃ śrutiṃ prati viprakṛṣyate /",
  "GSP28mjnya03u:1305": "pratyakṣaṃ tu liṅgadvayaṃ saṃnikṛṣyate /",
  "GSP28mjnya03u:1306": "tathā sati liṅgena vākyabādhādarthadvayamubhayorvyavasthitam /",
  "GSP28mjnya03u:1307": "nanu-'aindyā gārhapatyam /",
  "GSP28mjnya03u:1308": "ityatrāpi padadvayānvayarūpasya vākyasya viniyojakatvapratīterliṅgavākyavirodhāya tadevodāhniyatām- iti cet /",
  "GSP28mjnya03u:1309": "na /",
  "GSP28mjnya03u:1310": "tatra liṅgena vākye bādhite satyekaikapadasyārthapratyāyakatvābhāvena śrutikṛtaviniyogasyāpyasiddheraprāmāṇyamevodāhṛtasya prasajyeta /",
  "GSP28mjnya03u:1311": "iha tu mahāvākye bādhite 'pyavāntaravākyayorarthapratītau liṅgaviniyogaḥ sidhyatītyetadevodāharaṇam // MJaiNyC_3,1.20-22 //",
  "GSP28mjnya03u:1312": "____________________________________________________",
  "GSP28mjnya03u:1313": "START MJaiNy 3,3.23-24",
  "GSP28mjnya03u:1314": "navamā(vākyasya prakaraṇādyapekṣayā prābalyā)",
  "GSP28mjnya03u:1315": "dhikaraṇamāracayati-",
  "GSP28mjnya03u:1316": "agnīṣomāvidaṃ havyamajuṣetāmitīritāt /",
  "GSP28mjnya03u:1317": "apacchidyedamityādiḥ sarvaśeṣo bhavenna vā // MJaiNy_3,3.23 //",
  "GSP28mjnya03u:1318": "prakriyāto mavenmaivaṃ prakriyāntaritā tribhiḥ /",
  "GSP28mjnya03u:1319": "vākyaṃ dvayantaritaṃ tena bhavetprakaraṇādbali // MJaiNy_3,3.24 //",
  "GSP28mjnya03u:1320": "sūktavāke śrūyate- 'agniṣomāvidaṃ havirajuṣetām,",
  "GSP28mjnya03u:1321": "avīvṛdhetām,",
  "GSP28mjnya03u:1322": "mahojyāyo 'krātām /",
  "GSP28mjnya03u:1323": "indrāgnī idaṃ havirajuṣetām,",
  "GSP28mjnya03u:1324": "avīvṛghetām,",
  "GSP28mjnya03u:1325": "'maho jyāyo 'krātām' iti /",
  "GSP28mjnya03u:1326": "tatra-devatāvācakamagnīṣomādipadaṃ paurṇamāsyādikāle yathādevataṃ vibhajya prayoktavyam- iti pūrvapāde nirṇītam /",
  "GSP28mjnya03u:1327": "yattu 'idaṃ haviḥ'- ityādikamavaśiṣṭaṃ padajātaṃ,",
  "GSP28mjnya03u:1328": "tadagnīṣomamantragatamapyamāvāsyāyāmagnīṣomapadaparityāgena paṭhanīyam /",
  "GSP28mjnya03u:1329": "evam- indrāgnimantragatamapi paurṇamāsyāmindrāgnipadaparityāgena paṭhanīyam /",
  "GSP28mjnya03u:1330": "tathā satyeṣāṃ mantrabhāgāṇāṃ sarvaśeṣatvabodhako darśapūrṇamāsaprakaraṇapāṭho 'nugṛhyate- iti prāpte,",
  "GSP28mjnya03u:1331": "brūmaḥ- agnīṣomamantraśeṣasyendrāgnipadānvayāśravaṇāt /",
  "GSP28mjnya03u:1332": "prakaraṇena prathame tadanvayarūpaṃ vākyaṃ kalpanīyam /",
  "GSP28mjnya03u:1333": "tena ca vākyenendrādiprakāśanasāmarthyarūpaṃ liṅgaṃ kalpyate /",
  "GSP28mjnya03u:1334": "tacca liṅgam 'anena mantrabhāgeṇendrāgniviṣayakriyānuṣṭheyā' iti viniyojikāṃ tṛtīyāśrutiṃ kalpayati /",
  "GSP28mjnya03u:1335": "tataḥ prakaraṇaviniyogayormadhye tribhirvyavadhānaṃ bhavati /",
  "GSP28mjnya03u:1336": "agnīṣomapadānvayarūpaṃ tu vākyaṃ śrūyamāṇatvālliṅgaśrutibhyāmeva vyavadhīyate /",
  "GSP28mjnya03u:1337": "tasmādvākyena prakaraṇasya bādhitatvāttaccheṣastatraiva vyavatiṣṭhate // MJaiNyC_3,1.23-24 //",
  "GSP28mjnya03u:1338": "____________________________________________________",
  "GSP28mjnya03u:1339": "START MJaiNy 3,3.25-26",
  "GSP28mjnya03u:1340": "daśamā(prakaraṇasya kramādyapekṣayā prābalyā)",
  "GSP28mjnya03u:1341": "dhikaraṇamāracayati-",
  "GSP28mjnya03u:1342": "rājasūye 'bhiṣecyākhyayāge ye devanādayaḥ /",
  "GSP28mjnya03u:1343": "taccheṣāste 'khilārthā vā taccheṣāstasya saṃnidheḥ // MJaiNy_3,3.25 //",
  "GSP28mjnya03u:1344": "rājasūyakathaṃbhāvānuvṛtteḥ sarvaśeṣatā /",
  "GSP28mjnya03u:1345": "kalpyākāṅkṣābhiṣecyasya prakriyā prabalā tataḥ // MJaiNy_3,3.26 //",
  "GSP28mjnya03u:1346": "------------------",
  "GSP28mjnya03u:1347": "rājasūye paśviṣṭhisomayāgā bahavaḥ pradhānabhūtāḥ /",
  "GSP28mjnya03u:1348": "tatrābhiṣecanīyākhyaḥ kaścitsomayāgaḥ /",
  "GSP28mjnya03u:1349": "tasya saṃnidhau devanādayaḥ śrūyante-'akṣairdīvyati /",
  "GSP28mjnya03u:1350": "rājanyaṃ jināti /",
  "GSP28mjnya03u:1351": "śaunaḥśepamākhyāpayati' iti /",
  "GSP28mjnya03u:1352": "jināti jayati /",
  "GSP28mjnya03u:1353": "bahvṛcabrāhmaṇe samāmnātaṃ śunaḥ śepaviṣayamupākhyānaṃ śaunaḥśepam /",
  "GSP28mjnya03u:1354": "tatra saṃnidhibalāddevanādayo 'bhiṣecanīyāṅgam- iti cet /",
  "GSP28mjnya03u:1355": "maivam /",
  "GSP28mjnya03u:1356": "rājasūyasya kathaṃbhāvākāṅkṣāyāmanuvṛttāyāṃ vihitā devanādayaḥ prakaraṇena rājasūyaśeṣāḥ /",
  "GSP28mjnya03u:1357": "rājasūyaśca bahuyāgātmaka iti tatratyasarvayāgaśeṣatvam /",
  "GSP28mjnya03u:1358": "na cābhiṣecanīyasya kācidākāṅkṣā devanādiṣvasti /",
  "GSP28mjnya03u:1359": "jyotiṣṭomavikṛtitvenātidiṣṭaiḥ prākṛtāṅgaireva tadākāṅkṣānivṛtteḥ /",
  "GSP28mjnya03u:1360": "saṃnihitavidhibalādākāṅkṣotthāpyate- iti cet /",
  "GSP28mjnya03u:1361": "ata evā'kāṅkṣārūpamavāntaraprakaraṇamādau parikalpya taddvārā vākyaliṅgaśrutīkalpanayā saṃnidhirviprakṛṣyate /",
  "GSP28mjnya03u:1362": "rājasūyākāṅkṣārūpaṃ tu mahāprakaraṇaṃ kḷptatvādekaryā kakṣayā saṃnikṛṣyate /",
  "GSP28mjnya03u:1363": "tasmāt-prakaraṇena saṃnidhibādhātsarvaśeṣā devanādayaḥ // MJaiNyC_3,1.25-26 //",
  "GSP28mjnya03u:1364": "____________________________________________________",
  "GSP28mjnya03u:1365": "START MJaiNy 3,3.27-28",
  "GSP28mjnya03u:1366": "ekādaśā(kramasya samākhyāpekṣayā prābalyā)",
  "GSP28mjnya03u:1367": "dhikaraṇamāracayati-",
  "GSP28mjnya03u:1368": "śundhadhvamiti mantro 'ṅgaṃ pauroḍāśikaśodhane /",
  "GSP28mjnya03u:1369": "sāṃnāyyapātraśuddhau vā prathamo 'stu samākhyayā // MJaiNy_3,3.27 //",
  "GSP28mjnya03u:1370": "pauroḍāśikamityatra prakṛtyā taddhitena vā /",
  "GSP28mjnya03u:1371": "saṃnidhyanuktitaḥ kalpyaḥ kḷptatvāccaramaḥ kramāt // MJaiNy_3,3.28 //",
  "GSP28mjnya03u:1372": "------------------",
  "GSP28mjnya03u:1373": "'śudhadhvaṃ daivyāya karmaṇe' ityayaṃ mantraḥ 'pauroḍāśikam' iti yājñikaiḥsamākhyāte kāṇḍe paṭhitatvātsamākhyayā puroḍāśakāṇḍoktānāmulūkhalajuhvādīnāmapi śodhane 'ṅgam- iti cet /",
  "GSP28mjnya03u:1374": "maivam /",
  "GSP28mjnya03u:1375": "'pauroḍāśikam' iti samākhyāyāṃ prakṛtiḥ puroḍāśamātramabhidhatte /",
  "GSP28mjnya03u:1376": "taddhitapratyayaśca kāṇḍam /",
  "GSP28mjnya03u:1377": "na caitāvatā kṛtsnapuroḍāśapātrāṇāṃ mantrasaṃnidhiḥ pratyakṣo bhavati,",
  "GSP28mjnya03u:1378": "kiṃtvarthāpattyā kalpyate /",
  "GSP28mjnya03u:1379": "yadyuktasaṃnidhirna syāt,",
  "GSP28mjnya03u:1380": "tadā mantrapratipādakagranthasya pauroḍāśikasamākhyā na syāt /",
  "GSP28mjnya03u:1381": "na hyagnyasaṃnihitānām 'iṣe tvā-' dimantrāṇāmāgneyakāṇḍasamākhyā bhavati /",
  "GSP28mjnya03u:1382": "saṃnihitānāṃ tu 'yuñjānaḥ prathamaṃ manaḥ'- ityādimantrāṇāṃ bhavatyeṣā samākhyā /",
  "GSP28mjnya03u:1383_0": "tasmāt- kāṇḍasamākhyayā saṃnidhiṃ parikalpya tatsaṃnidhyanyathānupapattyā parasparākāṅkṣārūpaṃ",
  "GSP28mjnya03u:1383_1": "kṛtsnaṃ pātraprakaraṇaṃ kalpayitvā taddvārā vākyaliṅgaśrutīḥ kalpayitvā tayā śrutyā",
  "GSP28mjnya03u:1383_2": "viniyoga iti samākhyāyā viprakarṣaḥ /",
  "GSP28mjnya03u:1384": "sāṃnāyyapātrāṇāṃ śodhane mantrasaṃnidhistu pratyakṣaḥ /",
  "GSP28mjnya03u:1385": "idhmābarhiḥ saṃpādanasya muṣṭinirvāpasya cāntarālaṃ sāṃnāyyapātrāṇāṃ deśa uktaḥ /",
  "GSP28mjnya03u:1386": "mantraśvedhmābarhirnirvāpaviṣayayormantrānuvākayomadhyoma'nuvāke paṭhyate /",
  "GSP28mjnya03u:1387": "tena ca pratyakṣasaṃnidhinā prakaraṇādīnāṃ caturṇāmeva kalpanātsaṃnidhiḥ saṃnikṛṣyate /",
  "GSP28mjnya03u:1388": "tasmāt- krameṇa samākhyāṃ bādhitvā 'sāṃnāyyapātraśodhanaśeṣo mantraḥ' ityayaṃ caramaḥ pakṣo 'bhyupeyaḥ // MJaiNyC_3,1.27-28 //",
  "GSP28mjnya03u:1389": "____________________________________________________",
  "GSP28mjnya03u:1390": "START MJaiNy 3,3.29-30",
  "GSP28mjnya03u:1391": "dvādaśā(bādhayogyatā)",
  "GSP28mjnya03u:1392": "dhikaraṇamāracayati-",
  "GSP28mjnya03u:1393": "bādho na yukto yukto vā prāptyaprāptyorna yujyate /",
  "GSP28mjnya03u:1394": "apravṛttaṃ prasaktaṃ yaddhiyā tasyāstu bādhyatā // MJaiNy_3,3.29 //",
  "GSP28mjnya03u:1395": "pramāṇataḥ prasaktasya bādho dāśamiko 'tra tu /",
  "GSP28mjnya03u:1396": "vibhrameṇa prasaktasya tasmādapraptabādhanam // MJaiNy_3,3.30 //",
  "GSP28mjnya03u:1397": "------------------",
  "GSP28mjnya03u:1398": "prāptasya pravṛttirastīti na tannivāraṇaṃ śakyam /",
  "GSP28mjnya03u:1399": "aprāptasya bādhaviṣayatvenāvasthānameva nāsti /",
  "GSP28mjnya03u:1400": "tasmāt-na yukto bādhaḥ- iti cet /",
  "GSP28mjnya03u:1401": "maivam /",
  "GSP28mjnya03u:1402": "buddhyāviṣayīkṛtasya vārayituṃ śakyatvāt /",
  "GSP28mjnya03u:1403": "na caitadatyantaṃ pravṛttam /",
  "GSP28mjnya03u:1404": "anuṣṭhānarūpaphalaparyavasānābhāvāt /",
  "GSP28mjnya03u:1405": "nāpyatyantamapravṛttam /",
  "GSP28mjnya03u:1406": "tadbuddherutpannatvāt /",
  "GSP28mjnya03u:1407": "ato noktadoṣadvayam /",
  "GSP28mjnya03u:1408": "daśame codakapramāṇenāvabuddhor'tho bādhyata iti prāptabādhaḥ /",
  "GSP28mjnya03u:1409": "iha tu pūrvapūrvapramāṇaviruddhairuttarottaraiḥ pramāṇābhāsairavabuddhasyetyaprāptabādhaḥ // MJaiNyC_3,1.29-30 //",
  "GSP28mjnya03u:1410": "(trayodaśe dvādaśopasattāyā ahīnāṅgatādhikaraṇe(ahīnanyāye) sūtre-15-16) /",
  "GSP28mjnya03u:1411": "ahīno vā prakaraṇād gauṇaḥ / Jaim_3,3.15 /",
  "GSP28mjnya03u:1412": "asaṃyogāt tu mukhyasya tasmād apakṛṣyeta / Jaim_3,3.16 /",
  "GSP28mjnya03u:1413": "____________________________________________________",
  "GSP28mjnya03u:1414": "START MJaiNy 3,3.31-33",
  "GSP28mjnya03u:1415": "trayodaśādhikaraṇamāracayati-",
  "GSP28mjnya03u:1416": "tistra eva hi sāhne syurahīne dvādaśetyataḥ /",
  "GSP28mjnya03u:1417": "jyotiṣṭome dvādaśatvamathavāhagaṇe bhavet // MJaiNy_3,3.31 //",
  "GSP28mjnya03u:1418": "astu prakaraṇādādyo nāhīmatvaṃ virudhyate /",
  "GSP28mjnya03u:1419": "prakṛtitvānna kenāpi hīno 'to 'tra vikalpyatām // MJaiNy_3,3.32 //",
  "GSP28mjnya03u:1420": "sāhlādbhinnāhīnasaṃjñā rūḍhaipāhargaṇe bhavet /",
  "GSP28mjnya03u:1421": "ṣaṣṭhīśrutyā dvādaśatvaṃ prakriyāto 'pakṛṣyatām // MJaiNy_3,3.33 //",
  "GSP28mjnya03u:1422": "------------------",
  "GSP28mjnya03u:1423": "jyotiṣṭomaprakaraṇe śrūyate-'tistra eva sāhnasyopasado dvādaśāhīnasya' iti /",
  "GSP28mjnya03u:1424": "ekenāhnā niṣpādyatvātsāhno jyotiṣṭomaḥ /",
  "GSP28mjnya03u:1425": "dīkṣādivasādūrdhve somābhiṣavadivasātpūrva kartavyā homā upasadaḥ /",
  "GSP28mjnya03u:1426": "tāsāṃ dvādaśatvaṃ prakaraṇabalājjyotiṣṭome niviśate /",
  "GSP28mjnya03u:1427": "ahīnaśabdaśca tasminneva kalpate /",
  "GSP28mjnya03u:1428": "jyotiṣṭomasya nikhilasomayāgaprakṛtitvena sarveṣāmaṅgānāṃ tatropadeśe sati tadupadeśavikalavikṛtīnāmiva hīnatvābhāvāt /",
  "GSP28mjnya03u:1429": "ato dvādaśatvatritvayorvikalpaḥ- iti prāpte, -",
  "GSP28mjnya03u:1430": "brūmaḥ- āvṛttasomayāgarūpo dvirātratrirātrādirahargaṇaḥ /",
  "GSP28mjnya03u:1431": "tasminnahīnaśabdo rūḍhaḥ /",
  "GSP28mjnya03u:1432": "yaugikatve tu 'na hīnaḥ' iti vigṛhya samāse kṛte satyayajñādiśabdabadādyudāttaḥ syāt /",
  "GSP28mjnya03u:1433": "madhyodāttastvāmnāyate /",
  "GSP28mjnya03u:1434": "rūḍhiśca vigrahanirapekṣatvācchīprabuddhihetuḥ /",
  "GSP28mjnya03u:1435": "ato jyotiṣṭomavācinaḥ sāhnaśabdādbhinneyamahīnasaṃjñā jyotiṣṭomādbhinnamahargaṇamabhidhatte /",
  "GSP28mjnya03u:1436": "tasminnahargaṇe ṣaṣṭhīśrutyā taduktaṃ dvādaśatvaṃ niveśyate /",
  "GSP28mjnya03u:1437": "tatsiddhaye prakaraṇādidamapanetavyam // MJaiNyC_3,1.31-33 //",
  "GSP28mjnya03u:1438": "(caturdaśe kulāyādau pratipadaurutkarṣādhikaraṇe sūtrāṇi 17-19) /",
  "GSP28mjnya03u:1439": "dvitvabahutvayuktaṃ vā codanāt tasya / Jaim_3,3.17 /",
  "GSP28mjnya03u:1440": "pakṣeṇārthakṛtasyeti cet / Jaim_3,3.18 /",
  "GSP28mjnya03u:1441": "na prakṛter ekasaṃyogāt / Jaim_3,3.19 /",
  "GSP28mjnya03u:1442": "____________________________________________________",
  "GSP28mjnya03u:1443": "START MJaiNy 3,3.34-36",
  "GSP28mjnya03u:1444": "caturdaśādhikaraṇamāracayati-",
  "GSP28mjnya03u:1445": "yuvaṃ hīti dvayoḥ kartrorbahūnāṃ caita ityamūm /",
  "GSP28mjnya03u:1446": "kuryātpratipadaṃ jyotiṣṭome sāhargaṇe 'thavā // MJaiNy_3,3.34 //",
  "GSP28mjnya03u:1447": "ekasya śaktirāhitye dvābhyāṃ bahubhireva vā /",
  "GSP28mjnya03u:1448": "jyotiṣṭomasya kāryatvātprakṛte 'traiva sā bhavet // MJaiNy_3,3.35 //",
  "GSP28mjnya03u:1449": "yajamānasya nānātvaṃ sākṣādvikṛtiṣu śrutam /",
  "GSP28mjnya03u:1450": "utkṛṣya pratipattena kulāyādiṣu nīyatām // MJaiNy_3,3.36 //",
  "GSP28mjnya03u:1451": "------------------",
  "GSP28mjnya03u:1452": "jyotiṣṭome śrūyate- 'yuvaṃ hi sthaḥ svarpatī'- iti dvayoryajamānayoḥ pratipadaṃ kuryāt /",
  "GSP28mjnya03u:1453": "ete asṛgramindavaḥ'- iti bahubhyo yajamānebhyaḥ' iti /",
  "GSP28mjnya03u:1454": "stotrasyopakrame paṭhanīyāmṛcaṃ pratipacchabdo 'bhidhatte /",
  "GSP28mjnya03u:1455": "sā codāhṛtā pratipatprakaraṇājjyotiṣṭome niviśate /",
  "GSP28mjnya03u:1456": "na ca tatra yajamāsadvitvabahutvayorasaṃbhavaḥ /",
  "GSP28mjnya03u:1457": "ekasya yajamānasya dravyalābhādinā tadaśaktau nityakarmaṇaḥ parityāgāsaṃbhavena dvābhyāṃ bahubhirvā tasyāvaśyakartavyatvāt- iti prāpte, -",
  "GSP28mjnya03u:1458": "brūmaḥ- yajamānadvitvaṃ kulāyanāmake yajñe sākṣādāmnātam-'etena rājapurohitau sāyujyakāmau yajeyātām' iti /",
  "GSP28mjnya03u:1459": "yajamānabahutvaṃ satreṣvāmnātam- 'caturviṃśatiparamāḥ sattramāsīran' iti /",
  "GSP28mjnya03u:1460": "tato dviśabdabahuśabdarūpābhyāṃ śrutibhyāṃ prakaraṇaṃ bādhitvā kulāyādiṣu yathoktapratipadorutkarṣaḥ kartavyaḥ /",
  "GSP28mjnya03u:1461": "na cāśaktāvapi yajamānadvitvabahutve saṃbhavataḥ /",
  "GSP28mjnya03u:1462": "aśaktena svīkṛtasya puruṣāntarasya pratividhitve yajamānatvābhāvāt /",
  "GSP28mjnya03u:1463": "'yajamānasya pratinidhirnāsti' iti vakṣyate /",
  "GSP28mjnya03u:1464": "yadyanyaḥ puruṣaḥ svayameva pravartate tadānīṃ svakīyameva prayogaṃ kuryāt,",
  "GSP28mjnya03u:1465": "natvaśaktasya sāhāyyamācaret /",
  "GSP28mjnya03u:1466": "tasmāt- śrūyamāṇasya yajamānaikatvasya kālādivadanupādeyāṅgatvena tyaktumaśakyatvānna jyotiṣṭome yajamānasya dvitvabahutve saṃbhavataḥ // MJaiNyC_3,1.34-36 //",
  "GSP28mjnya03u:1467": "(pañcadaśe jāghanyā anutkaṣārdhikaraṇe sūtrāṇi 20-23) /",
  "GSP28mjnya03u:1468": "jāghanī caikadeśatvāt / Jaim_3,3.20 /",
  "GSP28mjnya03u:1469": "codanā vāpūrvatvāt / Jaim_3,3.21 /",
  "GSP28mjnya03u:1470": "ekadeśa iti cet / Jaim_3,3.22 /",
  "GSP28mjnya03u:1471": "na prakṛter aśāstraniṣpatteḥ / Jaim_3,3.23 /",
  "GSP28mjnya03u:1472": "____________________________________________________",
  "GSP28mjnya03u:1473": "START MJaiNy 3,3.37-38",
  "GSP28mjnya03u:1474": "pañcadaśādhikaraṇamāracayati-",
  "GSP28mjnya03u:1475": "saṃyājayanti jāghanyā patnīretatpaśāvuta /",
  "GSP28mjnya03u:1476": "darśādau tatpaśau yuktaṃ jāghanyāḥ samavāyataḥ // MJaiNy_3,3.37 //",
  "GSP28mjnya03u:1477": "jāghanī nāma bhāgo 'sau darśādau samavaiti hi /",
  "GSP28mjnya03u:1478": "notkraṣṭavyaṃ na saṃskāryā sādhanatvāttṛtīyayā // MJaiNy_3,3.38 //",
  "GSP28mjnya03u:1479": "darśapūrṇamāsaprakaraṇe śrūyate-'jāghanyā patnīḥ saṃyājayanti' iti /",
  "GSP28mjnya03u:1480": "jāghanī paśoḥ puccham /",
  "GSP28mjnya03u:1481": "patnīśabdo 'trā'huticatuṣṭayātmakasya karmaṇo nāmadheyaikadeśaḥ /",
  "GSP28mjnya03u:1482": "ata eva śrūyate-'pañca prayājā ijyante,",
  "GSP28mjnya03u:1483": "catvāraḥ patnīsaṃyājāḥ' iti /",
  "GSP28mjnya03u:1484": "tatra tṛtīyāhutau devapatnīnāṃ devatātvāttaddvārā karmanāmnaḥ patnīsaṃyājaśabdasya pravṛttiḥ /",
  "GSP28mjnya03u:1485": "tatra jāghanīmuddiśya patnīsaṃyājasaṃskāro vidhīyate /",
  "GSP28mjnya03u:1486": "jāghanī ca paśau samavetā na tu darśapūrṇamāsayoḥ /",
  "GSP28mjnya03u:1487": "ataḥ prakaraṇādutkṛṣya paśau niveśanam- iti prāpte, -",
  "GSP28mjnya03u:1488": "brūmaḥ- jāghanīśabdena paśorbhāmo 'bhidhīyate /",
  "GSP28mjnya03u:1489": "sa ca darśapūrṇamāsayoḥ paśuyāgatvābhāve 'pi krayādinā saṃpādayituṃ śakyate /",
  "GSP28mjnya03u:1490": "na cātra paśau vidyamānāyāṃ jāghanyāṃ patnīsaṃyājaiḥ saṃskāryatvam /",
  "GSP28mjnya03u:1491": "tṛtīyayā sādhanatvāvagamāt /",
  "GSP28mjnya03u:1492": "tasmāt-na prakaraṇādutkarṣaḥ // MJaiNyC_3,1.37-38 //",
  "GSP28mjnya03u:1493": "(ṣoḍaśe saṃtardanasya saṃsthāniveśādhikaraṇe sūtrāṇi 24-31) /",
  "GSP28mjnya03u:1494": "saṃtardanaṃ prakṛtau krayaṇavadanarthalopāt syāt / Jaim_3,3.24 /",
  "GSP28mjnya03u:1495": "utkarṣo vā grahaṇād viśeṣasya / Jaim_3,3.25 /",
  "GSP28mjnya03u:1496": "kartṛto vā viśeṣasya tannimittatvāt / Jaim_3,3.26 /",
  "GSP28mjnya03u:1497": "kratuto vārthavādān upapatteḥ syāt / Jaim_3,3.27 /",
  "GSP28mjnya03u:1498": "saṃsthāś ca kartṛvad dhāraṇārthāviśeṣāt / Jaim_3,3.28 /",
  "GSP28mjnya03u:1499": "ukthyādiṣu vārthasya vidyamānatvāt / Jaim_3,3.29 /",
  "GSP28mjnya03u:1500": "aviśeṣāt stutir vyartheti cet / Jaim_3,3.30 /",
  "GSP28mjnya03u:1501": "syād anityatvāt / Jaim_3,3.31 /",
  "GSP28mjnya03u:1502": "____________________________________________________",
  "GSP28mjnya03u:1503": "START MJaiNy 3,3.39-40",
  "GSP28mjnya03u:1504": "ṣoḍaśādhikaraṇamāracayati-",
  "GSP28mjnya03u:1505": "saṃtṛdyeddīrghasome tatprakṛtau vikṛtābuta /",
  "GSP28mjnya03u:1506": "dīrghasya soma ityukte prakṛtāvastu tardanam // MJaiNy_3,3.39 //",
  "GSP28mjnya03u:1507": "sāmānādhikaraṇyasya ṣaṣṭhīto balavattvataḥ /",
  "GSP28mjnya03u:1508": "dairdhyayuktaukthyasaṃsthādāvutkarṣo 'nyatra bādhanāt // MJaiNy_3,3.40 //",
  "GSP28mjnya03u:1509": "------------------",
  "GSP28mjnya03u:1510": "jyotiṣṭome śrūyate- 'dīrghasome saṃtṛdyeddhṛtyai' iti /",
  "GSP28mjnya03u:1511": "somayāgaviśeṣo dīrghasomaḥ /",
  "GSP28mjnya03u:1512": "tasminsomābhiṣavādhārayoradhiṣavaṇaphalakayoḥ saṃtardanaṃ kāryam /",
  "GSP28mjnya03u:1513": "anyonyaviyogena śaithilyaṃ mā bhūditi dṛḍhasaṃśleṣaḥ saṃtardanam /",
  "GSP28mjnya03u:1514": "tadetatprakaraṇabalātprakṛtau niviśate /",
  "GSP28mjnya03u:1515": "na ca tatra dīrghasomatvānupapattiḥ /",
  "GSP28mjnya03u:1516": "'dīrghasya somaḥ' ityevaṃ dīrghaśabdasya yajamānaviśeṣaṇatvenāpyupapatteḥ- iti prāpte-",
  "GSP28mjnya03u:1517": "brūmaḥ- 'ṣaṣṭhīsamāsātkarmadhārayo balīyān' iti (niṣādasthapatyadhikaraṇe) vakṣyate /",
  "GSP28mjnya03u:1518": "tathā sati dīrghatvaṃ somasya dharmaḥ,",
  "GSP28mjnya03u:1519": "na tu yajamānasya /",
  "GSP28mjnya03u:1520": "nanvevamapi prakṛtibhūtasya somasyeṣṭipaśvapekṣayā dīrghatvamastyeva - iti cet /",
  "GSP28mjnya03u:1521": "na /",
  "GSP28mjnya03u:1522": "somaśabdenaiva tadavagatau dīrghaśabdasya vaiyarthyāt /",
  "GSP28mjnya03u:1523": "na hīṣṭipaśvapekṣayā hrasvaḥ kaścitsomo 'sti,",
  "GSP28mjnya03u:1524": "yasya vyāvṛttaye dīrghaśabdaḥ prayujyeta /",
  "GSP28mjnya03u:1525": "tasmātprakṛtirūpaṃ hrasvaṃ soyaṃ vyāvartayitumayaṃ dīrghaśabdaḥ /",
  "GSP28mjnya03u:1526": "vikṛtiṣūkthyādiṣu grahādhikyāddīrghatvam /",
  "GSP28mjnya03u:1527": "dvirātrādiṣu cā'vṛttyā dīrghatvam /",
  "GSP28mjnya03u:1528": "tasmādvākyena prakaraṇaṃ bādhitvā vikṛtiṣu tanniveśaḥ /",
  "GSP28mjnya03u:1529": "prakṛtau tu dīrghaśabdasya bādhaḥ pūrvamuktaḥ /",
  "GSP28mjnya03u:1530": "saṃtardanabādhaśca sākṣācchrūyate- 'hanū vā ete yajñasya yadadhiṣavaṇe na saṃtṛṇatti,",
  "GSP28mjnya03u:1531": "asaṃtṛṣṇe hi han' iti /",
  "GSP28mjnya03u:1532": "tasmāt- na prakṛtau niveśaḥ // MJaiNyC_3,1.39-40 //",
  "GSP28mjnya03u:1533": "(saptadaśe pravargyaniṣedhādhikaraṇe sūtre 32-33) /",
  "GSP28mjnya03u:1534": "saṃkhyāyuktaṃ kratoḥ prakaraṇāt syāt / Jaim_3,3.32 /",
  "GSP28mjnya03u:1535": "naimittikaṃ vā kartṛsaṃyogāl liṅgasya tannimittatvāt / Jaim_3,3.33 /",
  "GSP28mjnya03u:1536": "____________________________________________________",
  "GSP28mjnya03u:1537": "START MJaiNy 3,3.41-41",
  "GSP28mjnya03u:1538": "saptadaśādhikaraṇamāracayati-",
  "GSP28mjnya03u:1539": "na pravṛñjyādādyayajñe kratau so 'nuṣṭhitāvuta /",
  "GSP28mjnya03u:1540": "pratiṣedhaḥ kratau yukta uktā hyasyā'dyayajñatā // MJaiNy_3,3.41 //",
  "GSP28mjnya03u:1541": "pravṛṇaktyupasadbhyaḥ prāgiti vākyātkratau vidheḥ /",
  "GSP28mjnya03u:1542": "ādyaprayoge prāthamyānniṣedhaḥ kvacideva saḥ // MJaiNy_3,3.42 //",
  "GSP28mjnya03u:1543": "------------------",
  "GSP28mjnya03u:1544": "jyotiṣṭome pravargyākhyaṃ karma prakṛtya śrūyate- 'na prathamayajñe pravṛñjyāt' iti /",
  "GSP28mjnya03u:1545": "so 'yaṃ pratiṣedho jyotiṣṭomakratau draṣṭavyaḥ' na tu tadīyaprathamaprayoge /",
  "GSP28mjnya03u:1546": "kutaḥ /",
  "GSP28mjnya03u:1547": "'evavāva prathamo' yajño yajñānāṃ yajjyotiṣṭomaḥ' iti tasya prathamayajñatvāmidhānāt- iti cet maivam /",
  "GSP28mjnya03u:1548": "'purastādupasadāṃ pravargye pravṛṇakti' iti vākyena ktatau pravargyasya vihitatvāt /",
  "GSP28mjnya03u:1549": "na ca vidhiniṣedhavākyayoḥ samānabalatvādanirṇayaḥ /",
  "GSP28mjnya03u:1550": "niṣedhavākye prathamaśabdena niṣedhasya prayogaparatvanirṇayāt /",
  "GSP28mjnya03u:1551": "prathamadvitīyādiśabdāḥ kriyāyā āvṛttau mukhyāḥ,",
  "GSP28mjnya03u:1552": "tatsaṃbandhādvastuṣūpacaryante /",
  "GSP28mjnya03u:1553": "prathamamadhyetavyatvātprathamaṃ kāṇḍam,",
  "GSP28mjnya03u:1554": "tadanantaramadhyetavyatvāddvitīyaṃ kāṇḍam /",
  "GSP28mjnya03u:1555": "evam- ādāvutpannatvātprathamaḥ putraḥ,",
  "GSP28mjnya03u:1556": "tadanantaramutpannatvāddvitīyaḥ /",
  "GSP28mjnya03u:1557": "tathā sati prayogakriyāyā āvṛttiviśeṣe prathamaśabdo mukhyaḥ /",
  "GSP28mjnya03u:1558": "tadāvṛttiviṣayatayā yajñe lākṣaṇikaḥ /",
  "GSP28mjnya03u:1559": "tvatpakṣe 'pi kratau mukhyo yajñaśabdaḥ,",
  "GSP28mjnya03u:1560": "prayoge lākṣaṇikaḥ syāt- iti cet /",
  "GSP28mjnya03u:1561": "bāḍham /",
  "GSP28mjnya03u:1562": "tathāpyasaṃjātavirodhinilākṣaṇikatvakalpanādvaramuttara pade tatkalpanam /",
  "GSP28mjnya03u:1563": "tasmājjyotiṣṭomasya prathamaprayoge pravargyaniṣedhaḥ /",
  "GSP28mjnya03u:1564": "nanu-saptasaṃsthāyuktasya jyotiṣṭomasya prathamasaṃsthārūpo 'gniṣṭomaḥ,",
  "GSP28mjnya03u:1565": "tatrāyaṃ niṣedhaḥ paryavasyati /",
  "GSP28mjnya03u:1566": "vidhiśca tatra śrūyate- agniṣṭome pravṛṇakti' iti /",
  "GSP28mjnya03u:1567": "evaṃ tarhyadhikāribhedena vidhiniṣedhayorvyavasthāstu /",
  "GSP28mjnya03u:1568": "tathā hi śrūyate- 'kāmaṃ tu yo 'nūcānaḥ syāt,",
  "GSP28mjnya03u:1569": "tasya pravañjyāt' iti /",
  "GSP28mjnya03u:1570": "tasmāt- anūcānavyatiriktakartṛke 'gniṣṭomaprathamaprayoga evāyaṃ niṣedhaḥ // MJaiNyC_3,1.41-42 //",
  "GSP28mjnya03u:1571": "(aṣṭādaśe pauṣṇapeṣaṇasya vikṛtau viniyogādhikaraṇe sūtram-) /",
  "GSP28mjnya03u:1572": "pauṣṇaṃ peṣaṇaṃ vikṛtau pratīyetācodanāt prakṛtau / Jaim_3,3.34 /",
  "GSP28mjnya03u:1573": "____________________________________________________",
  "GSP28mjnya03u:1574": "START MJaiNy 3,3.43-44",
  "GSP28mjnya03u:1575": "aṣṭādaśādhikaraṇamāracayati-",
  "GSP28mjnya03u:1576": "prapiṣṭabhāgaḥ pūṣeti prakṛtau vikṛtāvuta /",
  "GSP28mjnya03u:1577": "iṣṭiprakaraṇādeva prakṛtāviti yujyate // MJaiNy_3,3.43 //",
  "GSP28mjnya03u:1578": "saṃtardanādivadvākyādvikṛtau pūṣasaṃbhavāt /",
  "GSP28mjnya03u:1579": "siddhasya punarapyuktiradhikasya vivakṣayā // MJaiNy_3,3.44 //",
  "GSP28mjnya03u:1580": "------------------",
  "GSP28mjnya03u:1581": "darśapūrṇamāsaprakaraṇe śrūyat- 'tasmātpūṣā prapiṣṭabhāgo 'dantako hi' iti /",
  "GSP28mjnya03u:1582": "tatra- dantarahitasya pūṣṇaḥ piṣṭabhāgatvaṃ saṃtardanapratipadādivatsiddham /",
  "GSP28mjnya03u:1583": "tathāpyuttarā /",
  "GSP28mjnya03u:1584": "dhikaraṇe tasminneva viṣaye viśeṣaṃ vaktumiha prastūyate // MJaiNyC_3,1.43-44 //",
  "GSP28mjnya03u:1585": "(ekonaviṃśe pauṣṇapeṣaṇasya carāveva niveśādhikaraṇe-sūtrāṇi 35-38) /",
  "GSP28mjnya03u:1586": "tatsarvārtham aviśeṣāt / Jaim_3,3.35 /",
  "GSP28mjnya03u:1587": "carau vārthoktaṃ puroḍāśe 'rthavipratiṣedhāt paśau na syāt / Jaim_3,3.36 /",
  "GSP28mjnya03u:1588": "carāv apīti cet / Jaim_3,3.37 /",
  "GSP28mjnya03u:1589": "na paktināmatvāt / Jaim_3,3.38 /",
  "GSP28mjnya03u:1590": "____________________________________________________",
  "GSP28mjnya03u:1591": "START MJaiNy 3,3.45-46",
  "GSP28mjnya03u:1592": "ekonaviṃśādhikaraṇamāracayati-",
  "GSP28mjnya03u:1593": "carau paśau puroḍāśe carāvevota peṣaṇam /",
  "GSP28mjnya03u:1594": "viśeṣādarśanādetatsarveṣvapi vidhīyate // MJaiNy_3,3.45 //",
  "GSP28mjnya03u:1595": "prāptatvānna puroḍāśe hṛdādyākāranāśanāt /",
  "GSP28mjnya03u:1596": "na paśau pāriśeṣyeṇa carāveva hi peṣaṇam // MJaiNy_3,3.46 //",
  "GSP28mjnya03u:1597": "------------------",
  "GSP28mjnya03u:1598": "'pauṣṇaṃ carumanunirvapet' iti carurvihitaḥ /",
  "GSP28mjnya03u:1599": "'pauṣṇaṃ śyāmamālametānnakāmaḥ' iti paśuvidhiḥ /",
  "GSP28mjnya03u:1600": "'paśumālabhya puroḍāśaṃ nirvapati' ityetaccodakena pauṣṇapaśau prāptam /",
  "GSP28mjnya03u:1601": "tatra- 'yaddevatyaḥ paśustaddevatyaḥ puroḍāśaḥ' iti nyāyena puroḍāśasya pūṣā devatā /",
  "GSP28mjnya03u:1602": "tatra pūrvoktaṃ peṣaṇaṃ viṣayīkṛtyocyamānāḥ saṃśayapūrvottarapakṣā vispaṣṭāḥ // MJaiNyC_3,1.45-46 //",
  "GSP28mjnya03u:1603": "(viṃśe pauṣṇapeṣaṇasyaikadevatye niveśādhikaraṇe sūtrāṇi 39-46) /",
  "GSP28mjnya03u:1604": "ekasminn ekasaṃyogāt / Jaim_3,3.39 /",
  "GSP28mjnya03u:1605": "dharmavipratiṣedhāc ca / Jaim_3,3.40 /",
  "GSP28mjnya03u:1606": "api vā sadvitīye syād devatānimittatvāt / Jaim_3,3.41 /",
  "GSP28mjnya03u:1607": "liṅgadarśanāc ca / Jaim_3,3.42 /",
  "GSP28mjnya03u:1608": "vacanāt sarvapeṣaṇaṃ taṃ prati śāstravatvād arthābhāvād vicarāv apeṣaṇaṃ bhavati / Jaim_3,3.43 /",
  "GSP28mjnya03u:1609": "ekasmin vārthadharmatvād aindrāgnav adubhayor na syād acoditatvāt / Jaim_3,3.44 /",
  "GSP28mjnya03u:1610": "hetumātram adantatvam / Jaim_3,3.45 /",
  "GSP28mjnya03u:1611": "vacanaṃ param / Jaim_3,3.46 /",
  "GSP28mjnya03u:1612": "____________________________________________________",
  "GSP28mjnya03u:1613": "START MJaiNy 3,3.47-48",
  "GSP28mjnya03u:1614": "viṃśādhikaraṇamāracayati-",
  "GSP28mjnya03u:1615": "dvidevake 'pi kiṃ piṃṣyāduta pūṣaikadaivake /",
  "GSP28mjnya03u:1616": "dvidevake 'pi tatpūṣṇaḥ sattvātpeṣaṇabhāginaḥ // MJaiNy_3,3.47 //",
  "GSP28mjnya03u:1617": "devatā viphalatvena peṣaṇaṃ na prayojayet /",
  "GSP28mjnya03u:1618": "yāgasya tattve bhāgokterna yāgāntaragāmi tat // MJaiNy_3,3.48 //",
  "GSP28mjnya03u:1619": "------------------",
  "GSP28mjnya03u:1620": "rājasūye śrūyate- 'saumāpauṣṇaṃ caruṃ nirvapati,",
  "GSP28mjnya03u:1621": "aindrāpauṣṇaṃ carum' iti /",
  "GSP28mjnya03u:1622": "tatra dvidevake 'pi carau piṣṭabhājaḥ pūṣṇaḥ sattvāttatpeṣaṇaṃ pūṣārthe kartavyam- iti cet /",
  "GSP28mjnya03u:1623": "tatra vaktavyam- kiṃ peṣaṇasya devatā prayojikā,",
  "GSP28mjnya03u:1624": "kiṃvā yāgaḥ /",
  "GSP28mjnya03u:1625": "nā'dyaḥ /",
  "GSP28mjnya03u:1626": "yāgamantareṇa kevaladevatā phalajanakatvābhāvena peṣaṇaṃ prayoktuṃ na prabhavati /",
  "GSP28mjnya03u:1627": "pauṣṇasya yāgasya peṣaṇaprayojakatve tu tatpeṣaṇaṃ dvidevake yāgāntare gantuṃ nārhati /",
  "GSP28mjnya03u:1628": "- 'pūṣā prapiṣṭabhāgaḥ' ityatra yāgau na śrutaḥ- iti cet /",
  "GSP28mjnya03u:1629": "maivam /",
  "GSP28mjnya03u:1630": "bhāgaśabdānyathānupapattyā yāgasya kalpyatvāt /",
  "GSP28mjnya03u:1631": "nahi devatātvamantareṇa piṣṭadravyabhāktvaṃ sidhyati /",
  "GSP28mjnya03u:1632": "sati ca devatātve dravyadevatayorlābhādyāgaḥ kalpyate /",
  "GSP28mjnya03u:1633": "tasmāt- ekadevakrayāgasya peṣaṇaprayojakatvāt,",
  "GSP28mjnya03u:1634": "na dvidevakayāge peṣaṇamasti // MJaiNyC_3,1.47-48 //",
  "GSP28mjnya03u:1635": "iti śrīmādhavīye jaiminīyanyāyamālāvistare tṛtīyādhyāyasya tṛtīyaḥ pādaḥ",
  "GSP28mjnya03u:1636": "_________________________________________________________________________",
  "GSP28mjnya03u:1637": "atha tṛtīyādhyāyasya caturthaḥ pādaḥ /",
  "GSP28mjnya03u:1638": "(prathame nivītasyārthavādatvādhikaraṇe sūtrāṇi 1-9)",
  "GSP28mjnya03u:1639": "nivītām iti manuṣyadharmaḥ śabdasya tatpradhānatvāt / Jaim_3,4.1 /",
  "GSP28mjnya03u:1640": "apadeśo vārthasya vidyamānatattvāt / Jaim_3,4.2 /",
  "GSP28mjnya03u:1641": "vidhis tv apūrvatvāt syāt / Jaim_3,4.3 /",
  "GSP28mjnya03u:1642": "sa prāyāt karmadharmaḥ syāt / Jaim_3,4.4 /",
  "GSP28mjnya03u:1643": "vākyaśeṣatvāt / Jaim_3,4.5 /",
  "GSP28mjnya03u:1644": "tatprakaraṇe yat tat saṃyuktam avipratiṣedhāt / Jaim_3,4.6 /",
  "GSP28mjnya03u:1645": "tatpradhāne vā tulyavat prasaṃkhyānād itarasya tadarthatvāt / Jaim_3,4.7 /",
  "GSP28mjnya03u:1646": "arthavādo vā prakaraṇāt / Jaim_3,4.8 /",
  "GSP28mjnya03u:1647": "vidhinā caikavākyatvāt / Jaim_3,4.9 /",
  "GSP28mjnya03u:1648": "____________________________________________________",
  "GSP28mjnya03u:1649": "START MJaiNy 3,4.1-2",
  "GSP28mjnya03u:1650": "caturthapādasya prathamādhikaraṇamāracayati -",
  "GSP28mjnya03u:1651": "nivītaṃ tu manuṣyāṇāṃ vidhirvaiṣor'thavādakaḥ /",
  "GSP28mjnya03u:1652": "apūrvatvātprakaraṇānnuḥ kratorvā vidhīyate // MJaiNy_3,4.1 //",
  "GSP28mjnya03u:1653": "prāptaṃ nivītaṃ martyeṣu prāyeṇaitasya darśanāt /",
  "GSP28mjnya03u:1654": "upavītavidhāvekavākyatvādarthavādatā // MJaiNy_3,4.2 //",
  "GSP28mjnya03u:1655": "------------------",
  "GSP28mjnya03u:1656": "darśapūrṇamāsaprakaraṇe śrūyate-'nivītaṃ manuṣyāṇām /",
  "GSP28mjnya03u:1657": "prācīnāpītaṃ pitṝṇām /",
  "GSP28mjnya03u:1658": "upavītaṃ devānām /",
  "GSP28mjnya03u:1659": "upavyayate devalakṣmameva tatkurute' iti /",
  "GSP28mjnya03u:1660": "tatra- nivītasya pūrve mānāntareṇāprāhatvā- dvidheyatvamabhyupetavyam /",
  "GSP28mjnya03u:1661": "tacca nivītaṃ 'manuṣyāṇām' iti ṣaṣṭhyā puruṣārthatvena vidhīyate- ityekaḥ pūrvapakṣaḥ /",
  "GSP28mjnya03u:1662": "asminpakṣe manuṣyasaṃbandho dvividhaḥ- suvarṇadhāraṇavatsarvapuruṣasyabandhaḥ,",
  "GSP28mjnya03u:1663": "ityekaḥ prakāraḥ /",
  "GSP28mjnya03u:1664": "'upavītaprācīnāvītayoḥ kratupraveśarahitayoḥ svatantradaivikapaitṛkakarmaṇorapi darśanāttatsāhacaryeṇa svatantra ācāryātithyādimanuṣyaviṣaye karmaṇi nivītam' ityaparaḥ prakāraḥ /",
  "GSP28mjnya03u:1665": "prakaraṇabalātprayājādivadyāgadharṣaḥ- iti dvitīyaḥ pūrvapakṣaḥ /",
  "GSP28mjnya03u:1666": "asminpakṣe manuṣyagrahaṇaṃ kartṛsaṃbandhānuvādaḥ /",
  "GSP28mjnya03u:1667": "'ṣaṣṭhīśrutiprakaraṇayoravirodhādubhayāvalambanena kratusaṃbandhimanuṣyadharmaḥ' iti pakṣāntaramudeti /",
  "GSP28mjnya03u:1668": "tacca dvividham-'lohitoṣṇīpādivadṛtvigdharmaḥ,",
  "GSP28mjnya03u:1669": "ityekaḥ prakāraḥ /",
  "GSP28mjnya03u:1670": "'kratāveva yanmanuṣyapradhānaṃ karmānvāhāryadānādi,",
  "GSP28mjnya03u:1671": "taddharmatve satyupavītasāhacaryamapyanugṛhyate' ityaparaḥ /",
  "GSP28mjnya03u:1672": "sarvathāpi nivītaṃ nārthavādaḥ- iti prāpte, -",
  "GSP28mjnya03u:1673": "brūmaḥ- atra pratīyamānaṃ nivītādikaṃ vāsoviṣayam,",
  "GSP28mjnya03u:1674": "na tu trivṛtsūtraviṣayam /",
  "GSP28mjnya03u:1675": "'ajinaṃ vāso vā dakṣiṇata upavīya' ityanena sadṛśatvāt /",
  "GSP28mjnya03u:1676": "vastrasya ca nivītaṃ saukaryāya prāptam /",
  "GSP28mjnya03u:1677": "cīnāvītopavītayoravaśyamekamekasminpārśve vastramadhaḥ patet /",
  "GSP28mjnya03u:1678": "ataḥ prāpter'the 'manuṣyāṇām' iti ṣaṣṭhīśrutirna vidhāyikā /",
  "GSP28mjnya03u:1679": "na ca prakaraṇātkratvaṅgatvena vidhiḥ /",
  "GSP28mjnya03u:1680": "vākyabhedaprasaṅgāt /",
  "GSP28mjnya03u:1681": "upavītaṃ tāvadvidhīyate /",
  "GSP28mjnya03u:1682": "anyathā 'devalakṣmameva tatkurute' iti praśaṃsābaiyarthyāpatteḥ /",
  "GSP28mjnya03u:1683": "tasmiṃścopavīta vidhāvarthavādatvena nivītaprācīnāvītayorekavākyatvasaṃbhave pṛthagvidhānamayuktam /",
  "GSP28mjnya03u:1684": "navīta prācīnāvīte manuṣyapitṛviṣayavattvāddaivike karmaṇyayogye,",
  "GSP28mjnya03u:1685": "upavītaṃ tu yogyam- iti vyatireka- mukheṇa stāvakaṃ nivītam /",
  "GSP28mjnya03u:1686": "tasmāt-arthavādaḥ // MJaiNyC_3,1.1-2 //",
  "GSP28mjnya03u:1687": "(dvitīye, upavītasya darśapūrṇamāsāṅgatādhikaraṇe sūtre 10-11)",
  "GSP28mjnya03u:1688": "upavītaṃ liṅgadarśanāt sarvadharmaḥ syāt / Jaim_3,4.10 /",
  "GSP28mjnya03u:1689": "na vā prakaraṇāt tasya darśanam / Jaim_3,4.11 /",
  "GSP28mjnya03u:1690": "____________________________________________________",
  "GSP28mjnya03u:1691": "START MJaiNy 3,4.3-4",
  "GSP28mjnya03u:1692": "dvitīyādhikaraṇamāracayati-",
  "GSP28mjnya03u:1693": "sarvārthamuta darśārthamupavyayata ityadaḥ /",
  "GSP28mjnya03u:1694": "sarvārthamagnihotre syādupavītīti liṅgataḥ // MJaiNy_3,4.3 //",
  "GSP28mjnya03u:1695": "darśādyarthe prakaraṇālliṅge syātsiddhiranyathā /",
  "GSP28mjnya03u:1696": "dohaṃ mṛtāgnihotrasya stotumetadanūditam // MJaiNy_3,4.4 //",
  "GSP28mjnya03u:1697": "------------------",
  "GSP28mjnya03u:1698": "'yajñopavītī hi devebhyo dohayati' ityevamagnihotre yajñopavītasya siddhavadanuvādena liṅgena sarvakarmārthamupavītam- iti cet /",
  "GSP28mjnya03u:1699": "na /",
  "GSP28mjnya03u:1700": "liṅgasyānyathopapatteḥ /",
  "GSP28mjnya03u:1701": "mṛtāgnihotraṃ tasmindine 'nyena hūyate /",
  "GSP28mjnya03u:1702": "tatra 'prācīnāvītī dohayet' iti vidhāya tasya stutaye 'yajñepavītī'- ityādyanūditam /",
  "GSP28mjnya03u:1703": "ato liṅgābhāsena bādhāsaṃbhavātprakaraṇāddarśapūrṇamākṣāṅgamupavītram // MJaiNyC_3,1.3-4 //",
  "GSP28mjnya03u:1704": "(tṛtīye, upavītasya vidhitvādhikaraṇe sūtram)",
  "GSP28mjnya03u:1705": "vidhir vā syād apūrvatvāt / Jaim_3,4.12 /",
  "GSP28mjnya03u:1706": "____________________________________________________",
  "GSP28mjnya03u:1707": "START MJaiNy 3,4.5",
  "GSP28mjnya03u:1708": "tṛtīyādhikaraṇamāracayati-",
  "GSP28mjnya03u:1709": "upavyāne 'nuvādo vā vidhirvā'dyo yataḥ smṛtau /",
  "GSP28mjnya03u:1710": "prāptaṃ maivamapūrvatvātkratau leṭā vidhīyate // MJaiNy_3,4.5 //",
  "GSP28mjnya03u:1711": "------------------",
  "GSP28mjnya03u:1712": "'nityodakī nityayajñopavītī' iti smṛtyā prāptasya 'upadhyayate' ityavamanuvādaḥ- iti cat /",
  "GSP28mjnya03u:1713": "maivam /",
  "GSP28mjnya03u:1714": "puruṣārthasya prāptāvapi kratvarthasya prāptyabhāvātpañcamalakāreṇa darśapūrṇamāsāṅgatayā vidhīyate // MJaiNyC_3,1.5 //",
  "GSP28mjnya03u:1715": "(caturthe-upavītodagagratvayoranuvādatādhikaraṇe sūtre 13-14)",
  "GSP28mjnya03u:1716": "udaktvaṃ cāpūrvatvāt / Jaim_3,4.13 /",
  "GSP28mjnya03u:1717": "sato vā liṅgadarśanam / Jaim_3,4.14 /",
  "GSP28mjnya03u:1718": "____________________________________________________",
  "GSP28mjnya03u:1719": "START MJaiNy 3,4.6-7",
  "GSP28mjnya03u:1720": "caturthādhikaraṇamāracayati -",
  "GSP28mjnya03u:1721": "upavītī hi devebhyaḥ purodañco dvayaṃ vidhiḥ /",
  "GSP28mjnya03u:1722": "vādo vāsyānyato 'prāpterapūrvārtho vidhīyate // MJaiNy_3,4.6 //",
  "GSP28mjnya03u:1723": "hiyacchabdadvayādvādaḥ smṛtyupavyānato dvayam /",
  "GSP28mjnya03u:1724": "saṃprāptaṃ dakṣiṇāgratvaprācīnāvītayoḥ stutiḥ // MJaiNy_3,4.7 //",
  "GSP28mjnya03u:1725": "------------------",
  "GSP28mjnya03u:1726": "pretāgnihotre śrūyate- 'prācīnāvītī dohayedyajñopavītī hi devebhyo dohayati' iti /",
  "GSP28mjnya03u:1727": "'ye purodañco darbhāḥ,",
  "GSP28mjnya03u:1728": "tāndakṣiṇāgrānstṛṇīyāt' iti /",
  "GSP28mjnya03u:1729": "tatra- mṛtasyāgnihotre dohane prācīnāvītam,",
  "GSP28mjnya03u:1730": "darbhāstaraṇe dakṣiṇāgratvaṃ ca yathā vidhīyate,",
  "GSP28mjnya03u:1731": "tathā maraṇātpūrve jīvato 'gnihotre dohanāṅgamupavītam,",
  "GSP28mjnya03u:1732": "darbhāstaraṇāṅgamuttarāgratvaṃ vidhātavyam /",
  "GSP28mjnya03u:1733": "'deṣebhyo yajñopavītī dohayet' 'maraṇātpurā ye darbhāsta udañcaḥ kāryāḥ' iti vacanavyaktiḥ /",
  "GSP28mjnya03u:1734": "nahyetadubhayamanyataḥ prāptam /",
  "GSP28mjnya03u:1735": "tasmāt- apūrvārtho vidhīyatām- iti cet /",
  "GSP28mjnya03u:1736": "maivam /",
  "GSP28mjnya03u:1737": "hiśabdena yacchabdena cobhayatrānuvādatvapratīteḥ /",
  "GSP28mjnya03u:1738": "asti ca tayoḥ prāptiḥ /",
  "GSP28mjnya03u:1739": "'agravantyudagagrāṇi'- iti smṛtyā sarvasmindaivike karmaṇi prāptamuttarāgratvamanūdya vidheyaṃ dakṣiṇāgratvaṃ stūyate /",
  "GSP28mjnya03u:1740": "tathā- darśapūrṇamāsayoḥ 'upavyayate' ityanena vidhinā prāptaṃ daivikamupavītamanūdya vidheyaṃ prācīnāvītaṃ stūyate /",
  "GSP28mjnya03u:1741": "tasmād- anuvādaḥ // MJaiNyC_3,1.67 //",
  "GSP28mjnya03u:1742": "(pañcame samiddhāraṇasya vidhitādhikaraṇe sūtram)",
  "GSP28mjnya03u:1743": "vidhis tu dhāraṇe 'pūrvatvāt / Jaim_3,4.15 /",
  "GSP28mjnya03u:1744": "____________________________________________________",
  "GSP28mjnya03u:1745": "START MJaiNy 3,4.8-9",
  "GSP28mjnya03u:1746": "pañcamādhikaraṇamāracayati-",
  "GSP28mjnya03u:1747": "dhārayatyupariṣṭāddhi devebhya iti saṃstavaḥ /",
  "GSP28mjnya03u:1748": "vidhirvā'dyo dhṛteḥ pitrye proktāyāḥ pūrvavatstutiḥ // MJaiNy_3,4.8 //",
  "GSP28mjnya03u:1749": "ūrdhva vidhāraṇaṃ prāptaṃ samidho nānyamānataḥ /",
  "GSP28mjnya03u:1750": "ato hi śabdasaṃtyāgādapūrvārtho vidhīyate // MJaiNy_3,4.9 //",
  "GSP28mjnya03u:1751": "------------------",
  "GSP28mjnya03u:1752": "pretāgnihotra evaṃ śrūyate-'adhastātsamidhaṃ dhārayannanudravet,",
  "GSP28mjnya03u:1753": "upari hi devebhyo dhārayati' iti /",
  "GSP28mjnya03u:1754": "atra- 'pitryaṃ havirhotuṃ haste dhārayanyadā mantraṃ paṭhati,",
  "GSP28mjnya03u:1755": "tadānīṃ strugdaṇḍasyādhastātsamidhaṃ dhārayet- iti yadvidhīyate,",
  "GSP28mjnya03u:1756": "tadetaddaivikenoparidhāraṇena stūyate /",
  "GSP28mjnya03u:1757": "hiśabdena pūrvādhikaraṇa ivānuvādatvapratīteḥ- iti cet /",
  "GSP28mjnya03u:1758": "maivam /",
  "GSP28mjnya03u:1759": "daivike haviṣi strugdaṇḍasyopari samiddhāraṇasyāpūrvārthatvena vidhātavyatvāt /",
  "GSP28mjnya03u:1760": "anuvādatvagamako hiśabda'saṃbhavādupekṣaṇīyaḥ // MJaiNyC_3,1.8-9 //",
  "GSP28mjnya03u:1761": "(ṣaṣṭhe digvibhāgasyārthavādatādhikaraṇe sūtram-)",
  "GSP28mjnya03u:1762": "digvibhāgaś ca tadvat saṃbandhasyārthahetutvāt / Jaim_3,4.16 /",
  "GSP28mjnya03u:1763": "____________________________________________________",
  "GSP28mjnya03u:1764": "START MJaiNy 3,4.10-11",
  "GSP28mjnya03u:1765": "ṣaṣṭhādhikaraṇamāracayati-",
  "GSP28mjnya03u:1766": "diśaṃ pratīcīṃ manujā vyabhajantetyasau vidhiḥ /",
  "GSP28mjnya03u:1767": "vādo vātra purākalpastutyartho vidhimarhati // MJaiNy_3,4.10 //",
  "GSP28mjnya03u:1768": "prācīnavaṃśavākyoktervidhāvasyaikavākyataḥ /",
  "GSP28mjnya03u:1769": "digvibhāgor'thavādo 'yamupavīte nivītavat // MJaiNy_3,4.11 //",
  "GSP28mjnya03u:1770": "------------------",
  "GSP28mjnya03u:1771": "jyotiṣṭome śrūyate-'prācīnavaṃśaṃ karoti /",
  "GSP28mjnya03u:1772": "devamanuṣyā diśo vyabhajantaprācīṃ devāḥ,",
  "GSP28mjnya03u:1773": "dakṣiṇāṃ pitaraḥ,",
  "GSP28mjnya03u:1774": "pratīcīṃ manuṣyāḥ,",
  "GSP28mjnya03u:1775": "udīcīṃ rudrāḥ,",
  "GSP28mjnya03u:1776": "yatprācīnavaṃśaṃ karoti devalokameva tadyajamāna upāvartate' iti /",
  "GSP28mjnya03u:1777": "tatra- devādīnāṃ karmānadhikārānna tatra vidhiśaṅkā /",
  "GSP28mjnya03u:1778": "'manuṣyāḥ pratīcīṃ vibhajoyuḥ' ityevaṃ vidhiḥ syāt /",
  "GSP28mjnya03u:1779": "kutaḥ /",
  "GSP28mjnya03u:1780": "purākalparūpeṇārthavādena stūyamānatvāt /",
  "GSP28mjnya03u:1781": "pūrvapuruṣācaritatvābhidhānaṃ purākalpaḥ /",
  "GSP28mjnya03u:1782": "'vyabhajanta' ityanena bhūtārthavācinā tadabhidhīyate /",
  "GSP28mjnya03u:1783": "tasmāt- vidhiḥ- iti pūrvapakṣaḥ /",
  "GSP28mjnya03u:1784": "yasya maṇḍapaviśeṣasyoparivaṃśāḥ prāgagrā bhavanti sa prācīnavaṃśaḥ /",
  "GSP28mjnya03u:1785": "tadvidhyekavākyatvāvagamādarthavādaḥ /",
  "GSP28mjnya03u:1786": "sāyaṃkālīnāptyāṃdau pratīcī prāptā // MJaiNyC_3,4.10-11 //",
  "GSP28mjnya03u:1787": "(saptame paruṣi ditādīnāmanuvādatādhikaraṇe sūtram-)",
  "GSP28mjnya03u:1788": "paruṣi ditapūrṇaghṛtavidagdhaṃ ca tadvat / Jaim_3,4.17 /",
  "GSP28mjnya03u:1789": "____________________________________________________",
  "GSP28mjnya03u:1790": "START MJaiNy 3,4.12-13",
  "GSP28mjnya03u:1791": "saptamādhikaraṇamāracayati-",
  "GSP28mjnya03u:1792": "paruṣi cchinnamityuktyā barhiṣastu samūlatām /",
  "GSP28mjnya03u:1793": "ghṛtaṃ daivaṃ mastu pitryamityuktyā navanītakam // MJaiNy_3,4.12 //",
  "GSP28mjnya03u:1794": "yo vidagdhaḥ sa ityuktyā puroḍāśasya pakvatām /",
  "GSP28mjnya03u:1795": "stauti pūrvottarau pakṣau yojanīyau nivītavat // MJaiNy_3,4.13 //",
  "GSP28mjnya03u:1796": "------------------",
  "GSP28mjnya03u:1797": "darśapūrṇamāsayoḥ piṇḍapitṛyajñe śrūyate- 'yatparuṣi ditaṃ taddevānām,",
  "GSP28mjnya03u:1798": "yadantarā tanmanuṣyāṇām,",
  "GSP28mjnya03u:1799": "yatsamūlaṃ tatpitṝṇām,",
  "GSP28mjnya03u:1800": "samūlaṃ barhirbhavati vyāvṛtyai' iti /",
  "GSP28mjnya03u:1801": "paruḥ parva /",
  "GSP28mjnya03u:1802": "ditaṃ khaṇḍitam /",
  "GSP28mjnya03u:1803": "tathā jyotiṣṭome dīkṣārthābhyaṅge śrūyate- 'ghṛtaṃ devānāṃ,",
  "GSP28mjnya03u:1804": "mastu pitṝṇām,",
  "GSP28mjnya03u:1805": "niṣpakvaṃ manuṣyāṇām,",
  "GSP28mjnya03u:1806": "tadvā etatsarvadevatyaṃ yannavanītam,",
  "GSP28mjnya03u:1807": "yannavanītanābhyaṅkte sarvā eva devatāḥ prīṇāti' iti /",
  "GSP28mjnya03u:1808": "mastu dadhibhavaṃ maṇḍam /",
  "GSP28mjnya03u:1809": "niṣpakvaṃ śirasiprakṣeptumīṣadvilīnaṃ navanītaṃ takraṃ vā /",
  "GSP28mjnya03u:1810": "darśapūrṇamāsayoḥ puroḍāśaśrapaṇe śrūyate-“yo vidagdhaḥ sa naiṛtaḥ,",
  "GSP28mjnya03u:1811": "yo 'śṛtaḥ sa raudraḥ,",
  "GSP28mjnya03u:1812": "yaḥ śataḥ sa daivaḥ,",
  "GSP28mjnya03u:1813": "tasmādavidahatā śrapayitavyaḥ sa daivatvāya'' iti /",
  "GSP28mjnya03u:1814": "vidagdho 'tyantapakvaḥ /",
  "GSP28mjnya03u:1815": "aśṛto 'pakvaḥ /",
  "GSP28mjnya03u:1816": "tatra - varhiṣi samūlacchedasya,",
  "GSP28mjnya03u:1817": "abhyaṅge navanītasya puroḍāśe yathocitapākasya ca vidheyatayā sarvamavaśiṣṭaṃ stāvakam /",
  "GSP28mjnya03u:1818": "nivītavicārasyaivāyaṃ prapañcaḥ /",
  "GSP28mjnya03u:1819": "evam 'yatpūrṇe tanmanuṣyāṇām' ityatrāpi draṣṭavyam /",
  "GSP28mjnya03u:1820_0": "tacca cāturmāsyeṣu mahāpitṛyajñe 'pitṛbhyo 'gniṣvāttebhyo 'bhivānyā gordugdhe mantham'ityatra",
  "GSP28mjnya03u:1820_1": "vatsarahitāyā abhidānīśabdābhidheyāyā dhenvā dugdhe piṣṭaṃ prakṣipya kriyamāṇe manthane",
  "GSP28mjnya03u:1820_2": "śrūyate- 'yatpūrṇe tanmanuṣyāṇāmupari,",
  "GSP28mjnya03u:1821": "ardho devānām ,",
  "GSP28mjnya03u:1822": "ardhaḥ pitṛṇāma,",
  "GSP28mjnya03u:1823": "ardha upamanthati,",
  "GSP28mjnya03u:1824": "artho hi pitṝṇām' iti /",
  "GSP28mjnya03u:1825": "tatra pātrasyādhobhāgarūpeṇār dhena parimite dugdhe manthanasya kartavyatvātsor'dho vidhīyate /",
  "GSP28mjnya03u:1826": "sa ca pūrṇādivākyena stūyate // MJaiNyC_3,4.12 // 13 //",
  "GSP28mjnya03u:1827": "(aṣṭame-anṛtavadananiṣedhasya kratudharmatādhikaraṇe sūtre-)",
  "GSP28mjnya03u:1828": "akarma kratusaṃyuktaṃ saṃyogān nityānuvādaḥ syāt / Jaim_3,4.18 /",
  "GSP28mjnya03u:1829": "vidhir vā saṃyogāntarāt / Jaim_3,4.19 /",
  "GSP28mjnya03u:1830": "____________________________________________________",
  "GSP28mjnya03u:1831": "START MJaiNy 3,4.14-16",
  "GSP28mjnya03u:1832": "aṣṭamādhikaraṇamāracayati-",
  "GSP28mjnya03u:1833": "anṛtaṃ na vadedvaidhaḥ puṃdharmo vānuvaidagīḥ /",
  "GSP28mjnya03u:1834": "sakratau puṃsi śuddhevā kratau yadvā vidhiḥ kratau // MJaiNy_3,4.14 //",
  "GSP28mjnya03u:1835": "anṛtoktaiḥ pumarthatvāttanniṣedhastathābidhaḥ /",
  "GSP28mjnya03u:1836": "smārtānubādaḥ puṃskratvoḥaśrutiprakriyayovaṃśāt // MJaiNy_3,4.15 //",
  "GSP28mjnya03u:1837": "nā'khyāte puruṣānuktiḥ kratāveva prayājavat /",
  "GSP28mjnya03u:1838": "satyoktiniyamādanyaḥ saṃyogo 'taḥ kratau vidhiḥ // MJaiNy_3,4.16 //",
  "GSP28mjnya03u:1839": "------------------",
  "GSP28mjnya03u:1840": "darśapūrṇamāsaprakaraṇe śrūyate- 'nānṛtaṃ vadet' iti /",
  "GSP28mjnya03u:1841": "tatra-puruṣadharmatvenāyaṃ pratiṣedho vidhīyate /",
  "GSP28mjnya03u:1842": "kutaḥ /",
  "GSP28mjnya03u:1843": "pratiyogino 'nṛtavadanasya puruṣadharmatayā tanniṣedhasyāpi puruṣadharmatvenaiva vidhātavyatvāt /",
  "GSP28mjnya03u:1844": "'vadet' ityākhyātaṃ tāvatkartṛvācakam /",
  "GSP28mjnya03u:1845": "tenā'khyātena kartṛḥ pratīyamānatvāt /",
  "GSP28mjnya03u:1846": "puruṣasyā'khyātapratyayavācyatve sati prakṛtyarthasya vadanasya puruṣadharmatvaṃ yuktam /",
  "GSP28mjnya03u:1847": "'prakṛtipratyayau pratyayārthe saha brūtaḥ,",
  "GSP28mjnya03u:1848": "tayostu pratyayaḥ prādhānyena' iti śābdikairuddhoṣaṇāt /",
  "GSP28mjnya03u:1849": "vadanasya puruṣadharmatve tanniṣedhasyāpi puruṣadharmatvaṃ yuktam /",
  "GSP28mjnya03u:1850": "anyathā bhinnaviṣayatve bādhakatvaṃ na syāt /",
  "GSP28mjnya03u:1851": "tasmātpurūṣavācakākhyātaśrutyā prakaraṇaṃ bādhitvā puruṣārtho 'yaṃ pratiṣedho vidhīyate /",
  "GSP28mjnya03u:1852": "astyeva smārtaḥ pratiṣedhaḥ- iti cet /",
  "GSP28mjnya03u:1853": "tarhi tasyaitacchrutivākyaṃ mūlamastu /",
  "GSP28mjnya03u:1854": "tasmāt- puruṣārthaḥ- ityekaḥ pūrvapakṣaḥ /",
  "GSP28mjnya03u:1855": "ākhyātaśruteḥ prakaraṇasya cāvirodhāya kratuyuktapuruṣadharmo 'stu /",
  "GSP28mjnya03u:1856": "nahyetadvākyaṃ smṛtermūlam /",
  "GSP28mjnya03u:1857": "bhinnaviṣayatvāt /",
  "GSP28mjnya03u:1858": "smṛtiścopanayanamārabhyā'maraṇaṃ puruṣasyānṛtaṃ pratiṣedhati /",
  "GSP28mjnya03u:1859": "tanmadhyapatitatvātkratāvapi smārto niṣedhaḥ prāpta eva /",
  "GSP28mjnya03u:1860": "tata ubhayārtho 'pyayaṃ pratiṣedho na vidhīyate,",
  "GSP28mjnya03u:1861": "kiṃtvanūdyate- iti dvitīyaḥ pūrvapakṣaḥ /",
  "GSP28mjnya03u:1862": "ākhyātena bhāvanābhidhīyate /",
  "GSP28mjnya03u:1863": "kartā tu tadavinābhūtor'thātpratīyate /",
  "GSP28mjnya03u:1864": "ataḥ śrutyabhāvātkevalena prakaraṇena prayājādivadārādupakārakaḥ kratāveva niviśate /",
  "GSP28mjnya03u:1865": "na ca tatrāpi vidhīyate,",
  "GSP28mjnya03u:1866": "kiṃtu sārvatrikasya niṣedhasya kratāvapi prāptatvādanūdyate- iti tṛtīyaḥ pūrvapakṣaḥ /",
  "GSP28mjnya03u:1867": "'satyameva vadet,",
  "GSP28mjnya03u:1868": "natvanṛtam' iti yo 'yaṃ smārtāniyamarūpaḥ puruṣārthaḥ saṃyogaḥ,",
  "GSP28mjnya03u:1869": "tasmādayamanyaḥ kratvarthaḥ saṃyogaḥ /",
  "GSP28mjnya03u:1870": "ato 'prāptatvādvidhīyate /",
  "GSP28mjnya03u:1871": "etadvyatikrame kratoreva vaiguṇyam,",
  "GSP28mjnya03u:1872": "na tu puruṣasya pratyavāyaḥ /",
  "GSP28mjnya03u:1873": "ato 'tra kratugāmi prāyaścittam /",
  "GSP28mjnya03u:1874": "puruṣārthaniyamātikrame tu puruṣasyaiva pratyavāyo na kratorvaiguṇyam /",
  "GSP28mjnya03u:1875": "tatra smārte prāyaścitam- iti viśeṣaḥ // MJaiNyC_3,4.14-16 //",
  "GSP28mjnya03u:1876": "(navame jañjabhyamānadharmāṇāṃ prakaraṇe niveśādhikaraṇe sūtrāṇi 20-22)",
  "GSP28mjnya03u:1877": "ahīnavat puruṣas tadarthatvāt / Jaim_3,4.20 /",
  "GSP28mjnya03u:1878": "prakaraṇaviśeṣād vā tadyuktasya saṃskāro dravyavat / Jaim_3,4.21 /",
  "GSP28mjnya03u:1879": "vyapadeśād apakṛṣyeta / Jaim_3,4.22 /",
  "GSP28mjnya03u:1880": "____________________________________________________",
  "GSP28mjnya03u:1881": "START MJaiNy 3,4.17",
  "GSP28mjnya03u:1882": "navamādhikaraṇamāracayati-",
  "GSP28mjnya03u:1883": "jañjabhyamānamantroktiḥ puṃso dharmaḥ kratoruta /",
  "GSP28mjnya03u:1884": "vākyādādyaḥ prakriyayā dvitīyo 'stvaviruddhayā // MJaiNy_3,4.17 //",
  "GSP28mjnya03u:1885": "------------------",
  "GSP28mjnya03u:1886": "darśapūrṇamāsaprakaraṇe śrūyate-'prāṇo vai dakṣaḥ /",
  "GSP28mjnya03u:1887": "apānaḥ kratuḥ /",
  "GSP28mjnya03u:1888": "tasmājjañjanyamāno brūyāt- mayi dakṣakratū-iti,",
  "GSP28mjnya03u:1889": "prāṇāpānāvevā'smanyadhatta' iti /",
  "GSP28mjnya03u:1890": "gātravināmena vidāritamukhaḥ puruṣo jañjabhyamānaḥ /",
  "GSP28mjnya03u:1891": "tasya vākyānmantroktiḥ pratīyate /",
  "GSP28mjnya03u:1892": "vākyaṃ ca prakaraṇādbalīyaḥ /",
  "GSP28mjnya03u:1893": "tasmāt- kevalaṃ puṃdharmaḥ- iti cet /",
  "GSP28mjnya03u:1894": "maivam /",
  "GSP28mjnya03u:1895": "kratāvapi jañjabhyamānapuruṣasaṃbhavena vākyaprakaraṇayorvirodhābhāve satyubhābhyāṃ kratuyuktapuruṣasaṃskāratvāvagamāt // MJaiNyC_3,4.17 //",
  "GSP28mjnya03u:1896": "(daśame-avagoraṇādīnāṃ pumarthatādhikaraṇe sūtram-)",
  "GSP28mjnya03u:1897": "śaṃyau ca sarvaparidānāt / Jaim_3,4.23 /",
  "GSP28mjnya03u:1898": "____________________________________________________",
  "GSP28mjnya03u:1899": "START MJaiNy 3,4.18-19",
  "GSP28mjnya03u:1900": "daśamādhikaraṇamāracayati-",
  "GSP28mjnya03u:1901": "viprāyāvagurenneti kratvartho vā pumarthatā /",
  "GSP28mjnya03u:1902": "phalavatkratusāṃnidhyātkratvarthaḥ pūrvamantravat // MJaiNy_3,4.18 //",
  "GSP28mjnya03u:1903": "yātanāparihārasya niṣedhaphalatocitā /",
  "GSP28mjnya03u:1904": "niṣedho 'yaṃ pumarthatvātprakriyāto 'pakṛṣyatām // MJaiNy_3,4.19 //",
  "GSP28mjnya03u:1905": "------------------",
  "GSP28mjnya03u:1906": "darśapūrṇamāsaprakaraṇe śrūyate- 'yo brāhmaṇāyāvagurettaṃ śatena yātayet /",
  "GSP28mjnya03u:1907": "tasmādbrāhmaṇāya nāvagureta' iti /",
  "GSP28mjnya03u:1908": "tatra- yathā pūrvādhikaraṇe mantrapāṭhasya phalarahitasya phalavati kratāvaṅgatvaṃ prakaraṇenāvagamyate,",
  "GSP28mjnya03u:1909": "evamatrāpi brāhmaṇāvajñāniṣedhasya kratvaṅgatvam- iti cet /",
  "GSP28mjnya03u:1910": "na /",
  "GSP28mjnya03u:1911": "vaiṣamyāt /",
  "GSP28mjnya03u:1912": "pūrvatra hi - ātmani māṇāpānadhāraṇaṃ mantroccāraṇaphalaṃ na saṃbhavati /",
  "GSP28mjnya03u:1913": "tasya prāgeva siddhatvāt /",
  "GSP28mjnya03u:1914": "iha tu- avagoraṇe śatasaṃvatsarayātanāmupanyasyāvagoraṇaniṣedhā- dyātanāparihārasya niṣedhaphalatvamucitam /",
  "GSP28mjnya03u:1915": "tasmāt- niṣedhasya kevalapuruṣārthatayā prakaraṇā dutkarṣo yuktaḥ // MJaiNyC_3,4.18-19 //",
  "GSP28mjnya03u:1916": "(ekādaśe malavadvāsaḥ saṃvādaniṣedhādhikaraṇe sūtre 24-25)",
  "GSP28mjnya03u:1917": "prāgaparodhān malavad vāsasaḥ / Jaim_3,4.24 /",
  "GSP28mjnya03u:1918": "annapratiṣedhāc ca / Jaim_3,4.25 /",
  "GSP28mjnya03u:1919": "____________________________________________________",
  "GSP28mjnya03u:1920": "START MJaiNy 3,4.20",
  "GSP28mjnya03u:1921": "ekādaśādhikaraṇamāracayati-",
  "GSP28mjnya03u:1922": "na saṃvadeta malavadvāsasetyapi pūrvavat /",
  "GSP28mjnya03u:1923": "pumarthaḥ syātkratau kvāpi saṃvādasyāprasaktitaḥ // MJaiNy_3,4.20 //",
  "GSP28mjnya03u:1924": "------------------",
  "GSP28mjnya03u:1925": "darśapūrṇamāsaprakaraṇe śrūyate- 'malavadvāsattā na saṃvedata' iti /",
  "GSP28mjnya03u:1926": "-asya niṣedhasya prakaraṇā tkratvaṅgatvam- iti cet /",
  "GSP28mjnya03u:1927": "maivam /",
  "GSP28mjnya03u:1928": "aprasaktapratiṣedhaprasaṅgāt /",
  "GSP28mjnya03u:1929": "yasya vratye 'hani patnvanālambhukā bhavati,",
  "GSP28mjnya03u:1930": "tāmaparudhya yajeta' iti rajasvalāyā niḥsāraṇena kratau tatsaṃvādasyāprasaktiḥ /",
  "GSP28mjnya03u:1931": "tasmāt- kevalapuruṣārthasyāsya prakaraṇādutkarṣaḥ // MJaiNyC_3,4.20 //",
  "GSP28mjnya03u:1932": "(dvādaśe suvarṇadhāraṇādīnāṃ puruṣadharmatādhikaraṇe sūtrāṇi 26-30)",
  "GSP28mjnya03u:1933": "aprakaraṇe tu taddharmas tato viśeṣāt / Jaim_3,4.26 /",
  "GSP28mjnya03u:1934": "adravyatvāt tu śeṣaḥ syāt / Jaim_3,4.27 /",
  "GSP28mjnya03u:1935": "vedasaṃyogāt / Jaim_3,4.28 /",
  "GSP28mjnya03u:1936": "dravyasaṃyogāc ca / Jaim_3,4.29 /",
  "GSP28mjnya03u:1937": "syād vāsya saṃyogavat phalena saṃbandhas tasmāt karmaitiśāyanaḥ / Jaim_3,4.30 /",
  "GSP28mjnya03u:1938": "____________________________________________________",
  "GSP28mjnya03u:1939": "START MJaiNy 3,4.21-23",
  "GSP28mjnya03u:1940": "dvādaśādhikaraṇamāracayati-",
  "GSP28mjnya03u:1941": "hiraṇyaṃ varṇavadbhārye kratvaṅgaṃ bharaṇaṃ bhavet /",
  "GSP28mjnya03u:1942": "hiraṇyasaṃskṛtirvātra varṇo vota pumarthatā // MJaiNy_3,4.21 //",
  "GSP28mjnya03u:1943": "vaidikatvātkratusmṛtyā tadaṅgaṃ karmakārake /",
  "GSP28mjnya03u:1944": "prādhānyātsaṃskṛtivarṇo guṇo 'stu vidhilāghavāt // MJaiNy_3,4.22 //",
  "GSP28mjnya03u:1945": "anārabhya śrutatvena niyatā na kratusmṛtiḥ /",
  "GSP28mjnya03u:1946": "ataḥ pumarthatā svargaḥ kalpyo 'nyadvāstu rātrivat // MJaiNy_3,4.23 //",
  "GSP28mjnya03u:1947": "------------------",
  "GSP28mjnya03u:1948": "anārabhya śrūyate- 'tasmātsuvarṇe hiraṇyaṃ bhāryam /",
  "GSP28mjnya03u:1949": "suvarṇa eva bhavati /",
  "GSP28mjnya03u:1950": "duvarṇo 'sya bhrātṛvyo bhavati' iti /",
  "GSP28mjnya03u:1951": "tatra-yadetacchobhanavarṇopetahiraṇyadhāraṇaṃ tasya vaidikakriyārūpatvena kratusmārakatvātkratvaṅgaṃ dhāraṇam- ityekaḥ pakṣaḥ /",
  "GSP28mjnya03u:1952": "kratvaṅgatve 'pi nā'rādupakārakam,",
  "GSP28mjnya03u:1953": "kiṃtu kratṛgataṃ hiraṇyaṃ dhāraṇena saṃskriyate /",
  "GSP28mjnya03u:1954": "'bhāryam' ityatra ṇyatpratyayasya karmaṇi vihitatvena karmakārakasya hiraṇyasya prādhānyāvagamāt - iti dvitīyaḥ pakṣaḥ /",
  "GSP28mjnya03u:1955": "varṇaviśiṣṭadhāraṇavidhāne gauravāddhāraṇasahitaṃ hiraṇyamanūdya śobhanavarṇamātraṃ vidheyam- iti tṛtīyaḥ pakṣaḥ /",
  "GSP28mjnya03u:1956": "tredhāpi- kratvartho vidhiḥ,",
  "GSP28mjnya03u:1957": "na tu puruṣārthaḥ- iti prāpte-",
  "GSP28mjnya03u:1958": "brūmaḥ- yaddhikratuprakaraṇe śrutam,",
  "GSP28mjnya03u:1959": "tasyāsti niyamena kratusmārakatvam /",
  "GSP28mjnya03u:1960": "idaṃ tvanārabhyādhītam /",
  "GSP28mjnya03u:1961": "na cātra hiraṇyaṃ juhvādivatkratāvavyabhicaritam,",
  "GSP28mjnya03u:1962": "yena kratusmṛtirniyamyeta /",
  "GSP28mjnya03u:1963": "nanu saṃskāryatvānyathānupapattyā kratupraveśaḥ syāt /",
  "GSP28mjnya03u:1964": "nahi dhāraṇena saṃskṛtasya hiraṇyasya laukikaḥ kaścidupayogo 'sti- iti cet /",
  "GSP28mjnya03u:1965": "na /",
  "GSP28mjnya03u:1966": "kratāvapyupayogābhāvāt /",
  "GSP28mjnya03u:1967": "- kratūpayogo 'pi kalpyate- iti cet /",
  "GSP28mjnya03u:1968": "na /",
  "GSP28mjnya03u:1969": "'kratūpayogitvena saṃskāryatvam,",
  "GSP28mjnya03u:1970": "tena ca kratūpayogaḥ' ityanyonyāśrayatvāt /",
  "GSP28mjnya03u:1971": "ataḥ kratau niyantumaśakyatvātpuruṣārthamidaṃ dhāraṇam /",
  "GSP28mjnya03u:1972": "na cātra phalābhāvaḥ /",
  "GSP28mjnya03u:1973": "viśvajinnyāyena svargasya kalpyatvāt /",
  "GSP28mjnya03u:1974": "athavā rātrisanne yathā vākyaśeṣeṇārthavādena śrutā pratiṣṭhā kalatvena kalpitā tathātrāpi 'suvarṇa eva bhavati,",
  "GSP28mjnya03u:1975": "durrvaṇo 'sya bhrātṛvyaḥ' ityarthavādagataṃ phalamastu /",
  "GSP28mjnya03u:1976": "tasmāt- puruṣārtho dhāraṇavidhiḥ // MJaiNyC_3,4.21-23 //",
  "GSP28mjnya03u:1977": "(trayodaśe jayādīnāṃ vaidikakarmāṅgatādhikaraṇe sūtrāṇi 31-33)",
  "GSP28mjnya03u:1978": "śeṣāḥ prakaraṇe 'viśeṣāt sarvakarmaṇām / Jaim_3,4.31 /",
  "GSP28mjnya03u:1979": "homās tu vyavatiṣṭher annāhavanīyasaṃyogāt / Jaim_3,4.32 /",
  "GSP28mjnya03u:1980": "śeṣaś ca samākhyānāt / Jaim_3,4.33 /",
  "GSP28mjnya03u:1981": "____________________________________________________",
  "GSP28mjnya03u:1982": "START MJaiNy 3,4.24-25",
  "GSP28mjnya03u:1983": "trayodaśādhikaraṇamāracayati-",
  "GSP28mjnya03u:1984": "yenertsetkarmaṇā tatra jayāhome 'khilārthatā /",
  "GSP28mjnya03u:1985": "vaidikeṣveva vā sarvaśeṣo 'saṃkocakatvataḥ // MJaiNy_3,4.24 //",
  "GSP28mjnya03u:1986": "homa āhavanīye syātkṛṣyādiṣu na so 'sti hi /",
  "GSP28mjnya03u:1987": "tenānārabhyapāṭhe 'pi vaidikeṣveva te jayāḥ // MJaiNy_3,4.25 //",
  "GSP28mjnya03u:1988": "------------------",
  "GSP28mjnya03u:1989": "anārabhya śrūyate- 'yena karmaṇertset /",
  "GSP28mjnya03u:1990": "tatra jayāṃ juhuyāt /",
  "GSP28mjnya03u:1991": "rāṣṭrabhṛto juhoti /",
  "GSP28mjnya03u:1992": "abhyātānāñjuhoti' iti /",
  "GSP28mjnya03u:1993": "īrtsedṛddhimicchet /",
  "GSP28mjnya03u:1994": "'cittaṃ ca svāhā' ityādayo jayāḥ 'ṛtāṣāḍ' ityādayo rāṣṭrabhṛtaḥ /",
  "GSP28mjnya03u:1995": "'agnirbhūtānām'- ityādayo 'bhyātānāḥ /",
  "GSP28mjnya03u:1996": "tatra- vaidikakarmaṇeva laukikakṛṣyādikarmaṇāpyṛddheriṣyamāṇatvāt,",
  "GSP28mjnya03u:1997": "saṃkoce kāraṇāmāvājjayādihomaḥ sarvaśeṣaḥ- iti cet /",
  "GSP28mjnya03u:1998": "maivam /",
  "GSP28mjnya03u:1999": "'yadāhavanīye juhvati tena so 'syābhīṣṭaḥ prītaḥ' iti vākyena homamuddiśyā' havanīyavidhānāt /",
  "GSP28mjnya03u:2000": "kṛṣyādau tadabhāvādvaidikeṣveva jayādihomaḥ // MJaiNyC_3,4.24-25 //",
  "GSP28mjnya03u:2001": "(caturdaśe vaidikāśvapratigraha iṣṭikartavyatādhikaraṇe sūtre 34-35)",
  "GSP28mjnya03u:2002": "doṣāt tv iṣṭir laukike syāc chāstrād dhi vaidika na doṣaḥ syāt / Jaim_3,4.34 /",
  "GSP28mjnya03u:2003": "arthavādo vānupapātat tasmād yajñe pratīyeta / Jaim_3,4.35 /",
  "GSP28mjnya03u:2004": "____________________________________________________",
  "GSP28mjnya03u:2005": "START MJaiNy 3,4.26-28",
  "GSP28mjnya03u:2006": "caturdaśādhikaraṇamāracayati-",
  "GSP28mjnya03u:2007": "aśvapratigraheṣṭistu dāturityabhidhāsyate /",
  "GSP28mjnya03u:2008": "dānadvaye laukike vā vaidike vā bhavediyam // MJaiNy_3,4.26 //",
  "GSP28mjnya03u:2009": "aviśeṣāddvayoryadvā na deyaḥ kesarītyataḥ /",
  "GSP28mjnya03u:2010": "niṣedhāllaukikāttatra prāyaścittiriyaṃ bhavet // MJaiNy_3,4.27 //",
  "GSP28mjnya03u:2011": "na jalodarahetutvaṃ pramitaṃ laukike kvacit /",
  "GSP28mjnya03u:2012": "vaidike tu śrutaṃ tasmāttatprāyaścittaye 'tra sā // MJaiNy_3,4.28 //",
  "GSP28mjnya03u:2013": "------------------",
  "GSP28mjnya03u:2014": "idamāmnāyate-'yāvato 'śvānpratigṛhṇīyāttāvato vāruṇāścatuṣkapālānnirvapet' iti /",
  "GSP28mjnya03u:2015": "tatra 'pratigrahaśabdo dānaparaḥ' ityanantarameva vakṣyate /",
  "GSP28mjnya03u:2016": "tatra-viśeṣāśravaṇāllaukikavaidikadānayorubhayo rapyasāviṣṭiḥ- ityekaḥ pakṣaḥ /",
  "GSP28mjnya03u:2017": "'na ketariṇo dadāti' iti smṛtyā mitradāyādādibhyaḥ prītyā kriyamāṇaṃ lokikamaśvadānaṃ niṣiddham /",
  "GSP28mjnya03u:2018": "tadanuṣṭhāne prāyaścittarūpeyāmiṣṭiḥ- iti dvitīyaḥ pakṣaḥ /",
  "GSP28mjnya03u:2019": "'varuṇo vā etaṃ gṛhṇāti yo 'śvaṃ pratigṛhṇāti' ityaśvadāne jalodakhyādhirūpo dṛṣṭadoṣo varuṇagrahavākyenocyate /",
  "GSP28mjnya03u:2020": "na ca laukikasyāśvadānasya taddhetutvaṃ pramitam /",
  "GSP28mjnya03u:2021": "vaidikasya tu janmāntaraviṣayaṃ doṣaśravaṇam /",
  "GSP28mjnya03u:2022": "ato vaidikadāne seṣṭiḥ prāyaścittam /",
  "GSP28mjnya03u:2023": "asti hi vaidikamaśvadānam /",
  "GSP28mjnya03u:2024": "'vaḍavā dakṣiṇā' ityādiśravaṇāt // MJaiNyC_3,4.26-28 //",
  "GSP28mjnya03u:2025": "(pañcādaśe dāturvāruṇīṣṭyadhikaraṇe sūtre 36-37)",
  "GSP28mjnya03u:2026": "acoditaṃ ca karmabhedāt / Jaim_3,4.36 /",
  "GSP28mjnya03u:2027": "sā liṅgād ārtvije syāt / Jaim_3,4.37 /",
  "GSP28mjnya03u:2028": "____________________________________________________",
  "GSP28mjnya03u:2029": "START MJaiNy 3,4.29-30",
  "GSP28mjnya03u:2030": "pañcadaśādhikaraṇamāracayati-",
  "GSP28mjnya03u:2031": "yāvataḥ pratigṛhṇīyādaśvāṃstāvatya iṣṭayaḥ /",
  "GSP28mjnya03u:2032": "pratigrahīturdāturvā syādādyo 'stu yathāvidhi // MJaiNy_3,4.29 //",
  "GSP28mjnya03u:2033": "asaṃjātavirodhyarthavādāddātuḥ prajāpateḥ /",
  "GSP28mjnya03u:2034": "iṣṭiḥ śrutā tato dāturṇijarthe 'pi vidhiṃ nayet // MJaiNy_3,4.30 //",
  "GSP28mjnya03u:2035": "------------------",
  "GSP28mjnya03u:2036": "pūrvodāhṛte vākye 'pratigṛhṇīyāt' iti vidhipadaśravaṇātpratigrahīturiṣṭiḥ- iti cet /",
  "GSP28mjnya03u:2037": "na /",
  "GSP28mjnya03u:2038": "upakramarūpeṇārthavādena dātustadiṣṭipratīteḥ /",
  "GSP28mjnya03u:2039": "upakramaścaivaṃ śrūyate- 'prajāpativaruṇāyāśvamanayat,",
  "GSP28mjnya03u:2040": "sa svāṃ devatāmārchat /",
  "GSP28mjnya03u:2041": "sa paryadīryata,",
  "GSP28mjnya03u:2042": "sa etaṃ vāruṇaṃ catuṣkapālamapaśyat,",
  "GSP28mjnya03u:2043": "taṃ niravapat,",
  "GSP28mjnya03u:2044": "tato vai sa varuṇapāśādamucyata' iti /",
  "GSP28mjnya03u:2045": "anayadvattavān /",
  "GSP28mjnya03u:2046": "sa ca dātā prajāpatiḥ svakīyāṃ varuṇadevatāṃ jalodararogapradāṃ prāptavāna /",
  "GSP28mjnya03u:2047": "tena ca rogeṇa grastaḥ sa prajāpatirvidīrṇo bhūtvā rogaparihārāyeṣṭiṃ kṛtvā rogādamucyata,",
  "GSP28mjnya03u:2048": "ityatra- dāturiṣṭiḥ- ityavagamyate /",
  "GSP28mjnya03u:2049": "asaṃjātavirodhyupakramānusāreṇa vidhāvakapadamapi 'pratigrāhayet' ityevamantarbhāvitaṇijarthaparatayā vyākhyaiyam // MJaiNyC_3,4.29-30 //",
  "GSP28mjnya03u:2050": "(ṣoḍaśe vaidikapānavyāpadadhikaraṇe sūtre 38-39)",
  "GSP28mjnya03u:2051": "pānavyāpac ca tadvat / Jaim_3,4.38 /",
  "GSP28mjnya03u:2052": "doṣāt tu vaidike syād arthād dhi laukike na doṣaḥ syāt / Jaim_3,4.39 /",
  "GSP28mjnya03u:2053": "____________________________________________________",
  "GSP28mjnya03u:2054": "START MJaiNy 3,4.31-32",
  "GSP28mjnya03u:2055": "ṣoḍaśādhikaraṇamāracayati-",
  "GSP28mjnya03u:2056": "somavāmicarurloke vede vendriyasaṃkṣayaḥ /",
  "GSP28mjnya03u:2057": "dṛṣṭadoṣo lokike 'to vamane vihitaścaruḥ // MJaiNy_3,4.31 //",
  "GSP28mjnya03u:2058": "adoṣo vamanāyaiva loke pānaṃ śrutau punaḥ /",
  "GSP28mjnya03u:2059": "jaraṇāya tato vāntidoṣaśāntyai bhaveccaruḥ // MJaiNy_3,4.32 //",
  "GSP28mjnya03u:2060": "------------------",
  "GSP28mjnya03u:2061": "idamāmnāyate- 'saumendraṃ caruṃ nirvapecchyāmākaṃ somavāminaḥ'' iti /",
  "GSP28mjnya03u:2062": "tatra-laukike somavamane vihito 'yaṃ caruḥ /",
  "GSP28mjnya03u:2063": "kutaḥ /",
  "GSP28mjnya03u:2064": "'vi vā eṣa indriyeṇa vīryeṇa vyṛdhyave yaḥ somaṃ vamati' iti dṛṣṭadoṣamupanyasya tacchāntaye caruvidhānāt - iti cet /",
  "GSP28mjnya03u:2065": "maivam /",
  "GSP28mjnya03u:2066": "loke dhātusāmyārthino vamanāyaiva somasya pāne sati vamanasya doṣahetusvābhāvāt /",
  "GSP28mjnya03u:2067": "vede tu 'hinva me gātrā harivaḥ' ityanena mantreṇa jarayituṃ somaḥ pīyate /",
  "GSP28mjnya03u:2068": "tatra vamanaprāyaścittārtho 'yaṃ caruḥ // MJaiNyC_3,4.31-32 //",
  "GSP28mjnya03u:2069": "(saptadaśe saumendracaroryajamānapānavyāpadviṣayatādhikaraṇe sūtrāṇi 40-42)",
  "GSP28mjnya03u:2070": "tatsarvatrāviśeṣāt / Jaim_3,4.40 /",
  "GSP28mjnya03u:2071": "svāmino vā tadarthatvāt / Jaim_3,4.41 /",
  "GSP28mjnya03u:2072": "liṅgadarśanāc ca / Jaim_3,4.42 /",
  "GSP28mjnya03u:2073": "____________________________________________________",
  "GSP28mjnya03u:2074": "START MJaiNy 3,4.33",
  "GSP28mjnya03u:2075": "saptaśādhikaraṇamāracayati-",
  "GSP28mjnya03u:2076": "ṛtvijāṃ vamane 'pyeṣa karturevota varjanāt /",
  "GSP28mjnya03u:2077": "viśeṣasyāgrimo maivaṃ kartureva niruptitaḥ // MJaiNy_3,4.33 //",
  "GSP28mjnya03u:2078": "------------------",
  "GSP28mjnya03u:2079": "'īdṛśasya somasya vamane caruḥ' iti viśeṣasyābhāvādṛtvijāṃ yajamānasya ca vamane sarvatrāsau caruḥ- iti cet /",
  "GSP28mjnya03u:2080": "maivam /",
  "GSP28mjnya03u:2081": "'yo vamati sa nirvapati' iti nirvapturvamanaṃ carunimittam /",
  "GSP28mjnya03u:2082": "nirvaptā ca yajamānaḥ /",
  "GSP28mjnya03u:2083": "ṛtviyo nirvaptṛtve 'dhikāryantaratvaprasaṅgāt /",
  "GSP28mjnya03u:2084": "tasmāt- yajamānasyaiva vamane caruvidhiḥ // MJaiNyC_3,4.33 //",
  "GSP28mjnya03u:2085": "(aṣṭādaśe - āgneyāṣṭākapālacarordvyavadānamā-",
  "GSP28mjnya03u:2086": "trasya hotavyatādhikaraṇe sūtrāṇi 43-47)",
  "GSP28mjnya03u:2087": "sarvapradānaṃ haviṣas tadarthatvāt / Jaim_3,4.43 /",
  "GSP28mjnya03u:2088": "niravadānāt tu śeṣaḥ syāt / Jaim_3,4.44 /",
  "GSP28mjnya03u:2089": "upāyo vā tadarthatvāt / Jaim_3,4.45 /",
  "GSP28mjnya03u:2090": "kṛtatvāt tu karmaṇaḥ sakṛt syād dravyasya guṇabhūtatvāt / Jaim_3,4.46 /",
  "GSP28mjnya03u:2091": "śeṣadarśanāc ca / Jaim_3,4.47 /",
  "GSP28mjnya03u:2092": "____________________________________________________",
  "GSP28mjnya03u:2093": "START MJaiNy 3,4.34",
  "GSP28mjnya03u:2094": "aṣṭādaśādhikaraṇamāracayati-",
  "GSP28mjnya03u:2095": "yāge havistyajetkṛtsnaṃ ko 'pyaṃśaḥ śiṣyate 'pi vā /",
  "GSP28mjnya03u:2096": "devārthatvādyajetsarve śiṣyate dviravattataḥ // MJaiNy_3,4.34 //",
  "GSP28mjnya03u:2097": "------------------",
  "GSP28mjnya03u:2098": "'āgneyo 'ṣṭākapālaḥ' ityatra kṛtsno 'pi puroḍāśo 'gnaye tyaktavyaḥ /",
  "GSP28mjnya03u:2099": "taddhitena kṛtsnasyāgnidevatāsaṃbandhāvagateḥ /",
  "GSP28mjnya03u:2100": "tyāgamantareṇaitadanupapattiḥ- iti cet /",
  "GSP28mjnya03u:2101": "maivam /",
  "GSP28mjnya03u:2102": "'dvirhaviṣo 'vadyati' ityavadānadvayaṃ śrūyate /",
  "GSP28mjnya03u:2103": "avadeyaṃ cāṅguṣṭhaparvamāvam /",
  "GSP28mjnya03u:2104": "tathā ca kalpasūtrakāraḥ- 'āgneyasya puroḍāśasya madhyādaṅguṣṭhaparvamātramavadānaṃ tiraścīnamavadyati' iti /",
  "GSP28mjnya03u:2105": "tato haviṣaḥ sakāśādaṅguṣṭhaparvadvayamātraṃ khaṇḍayitvā tyaktavyam /",
  "GSP28mjnya03u:2106": "itaraccheṣaṇīyam /",
  "GSP28mjnya03u:2107": "devatāsaṃbandhaścāṃśadvāreṇāpyupayujyate // MJaiNyC_3,4.34 //",
  "GSP28mjnya03u:2108": "aprayojakatvād ekasmāt kriyerañ śeṣasya guṇabhūtatvāt / Jaim_3,4.48 /",
  "GSP28mjnya03u:2109": "saṃskṛtatvāc ca / Jaim_3,4.49 /",
  "GSP28mjnya03u:2110": "sarvebhyo vā kāraṇāviśeṣāt saṃskārasya tadarthatvāt / Jaim_3,4.50 /",
  "GSP28mjnya03u:2111": "liṅgadarśanāc ca / Jaim_3,4.51 /",
  "GSP28mjnya03u:2112": "____________________________________________________",
  "GSP28mjnya03u:2113": "START MJaiNy 3,4.35",
  "GSP28mjnya03u:2114": "ekonaviṃśādhikaraṇamāracayati-",
  "GSP28mjnya03u:2115": "śeṣātsviṣṭakṛdekasmātsarvebhyo vaikataḥ kṛte /",
  "GSP28mjnya03u:2116": "śāstrārthasiddhiḥsarvebhyaḥ kāryaḥ saṃskārasāmyataḥ // MJaiNy_3,4.35 //",
  "GSP28mjnya03u:2117": "------------------",
  "GSP28mjnya03u:2118": "darśapūrṇamāsayoḥ śrūyate- 'śeṣātsviṣṭakṛte samavadyati' iti /",
  "GSP28mjnya03u:2119": "tatra-āgneyādīnāṃ trayāṇāṃ haviṣāṃ madhye yasya kasyacidekasya haviṣaḥ śeṣādavadātavyam /",
  "GSP28mjnya03u:2120": "tāvataiva śāstrārthānuṣṭhānasiddhaḥ- iti cet /",
  "GSP28mjnya03u:2121": "maivam /",
  "GSP28mjnya03u:2122": "upayuktaṃ haviḥ saṃskartumidamavadīyate /",
  "GSP28mjnya03u:2123": "saṃskāraśca sarveṣvapi haviḥṣu samānaḥ /",
  "GSP28mjnya03u:2124": "tasmāt- sarvebhyo haviḥśeṣebhyaḥ sviṣṭakṛdanuṣṭheyaḥ // MJaiNyC_3,4.35 //",
  "GSP28mjnya03u:2125": "(viṃśe prāthamikaśeṣātsviṣṭakṛdanuṣṭhānādhikaraṇe sūtre 52-53)",
  "GSP28mjnya03u:2126": "ekasmāc ced yathākāmyam aviśeṣāt / Jaim_3,4.52 /",
  "GSP28mjnya03u:2127": "mukhyād vā pūrvakālatvāt / Jaim_3,4.53 /",
  "GSP28mjnya03u:2128": "____________________________________________________",
  "GSP28mjnya03u:2129": "START MJaiNy 3,4.36",
  "GSP28mjnya03u:2130": "viṃśādhikaraṇamāracayati-",
  "GSP28mjnya03u:2131": "yadaikasmāttadā mukhyaniyātirnota vidyate /",
  "GSP28mjnya03u:2132": "nāśruterasti mukhyātikramaṇe hetvabhāvataḥ // MJaiNy_3,4.36 //",
  "GSP28mjnya03u:2133": "------------------",
  "GSP28mjnya03u:2134": "'ekasmādeva haviḥśeṣātsviṣṭakṛt' iti yaḥ pūrvādhikaraṇe pūrvapakṣaḥ,",
  "GSP28mjnya03u:2135": "tasminpakṣe niyāmakasyāśrutatvāt-",
  "GSP28mjnya03u:2136": "yasmātkasmācciddhaviḥśeṣāt- iti prāpte, -",
  "GSP28mjnya03u:2137": "brūmaḥ- prathamātikrame mānābhāvātprathamahaviḥśeṣeṇaiva saṃskārāsiddhāvitaratra prāptyabhāvādasti niyatiḥ // MJaiNyC_3,4.36 //",
  "GSP28mjnya03u:2138": "(ekaviṃśe puroḍāśavibhāgasya bhakṣārthatādhikaraṇe sūtrāṇi 54-57)",
  "GSP28mjnya03u:2139": "bhakṣāśravaṇād dānaśabdaḥ parikraye / Jaim_3,4.54 /",
  "GSP28mjnya03u:2140": "tatsaṃstavāc ca / Jaim_3,4.55 /",
  "GSP28mjnya03u:2141": "bhakṣārtho vā dravye samatvāt / Jaim_3,4.56 /",
  "GSP28mjnya03u:2142": "vyādeśād dānasaṃstutiḥ / Jaim_3,4.57 /",
  "GSP28mjnya03u:2143": "____________________________________________________",
  "GSP28mjnya03u:2144": "START MJaiNy 3,4.37-38",
  "GSP28mjnya03u:2145": "ekaviṃśādhikaraṇamāracayati-",
  "GSP28mjnya03u:2146": "idaṃ brahmaṇa ityaktiḥ krayārthā bhakṣaṇāya vā /",
  "GSP28mjnya03u:2147": "bhakṣāśruteḥ krayārthāto yatheṣṭaṃ tairniyujyatām // MJaiNy_3,4.37 //",
  "GSP28mjnya03u:2148": "devatāya samastasya kḷptatvātsvāmitā na hi /",
  "GSP28mjnya03u:2149": "śeṣasya pratipattyarthe bhakṣaṇaṃ tatra yujyate // MJaiNy_3,4.38 //",
  "GSP28mjnya03u:2150": "------------------",
  "GSP28mjnya03u:2151": "caturdhākṛtapuroḍāśasya bhāgānyajamāna evaṃ nirdiśet- 'idaṃ brahmaṇaḥ,",
  "GSP28mjnya03u:2152": "idaṃ hotuḥ,",
  "GSP28mjnya03u:2153": "idamadhvaryoḥ,",
  "GSP28mjnya03u:2154": "idamagnīdhaḥ, iti /",
  "GSP28mjnya03u:2155": "so 'yaṃ nirdeśa na bhakṣaṇārthaḥ /",
  "GSP28mjnya03u:2156": "bhakṣaṇasyāśrutatvāt /",
  "GSP28mjnya03u:2157": "tato bhṛtidānena tānṛtvijaḥ parikretumayaṃ nirdeśaḥ kṛtaḥ /",
  "GSP28mjnya03u:2158": "krayaśca tadaṅgīkārānusāreṇa svalpenāpyupapadyate /",
  "GSP28mjnya03u:2159": "tasmātsvakīyā bhāgāstairicchayopayoktuṃ śakyāḥ- iti prāpte, -",
  "GSP28mjnya03u:2160": "brūmaḥ- 'agneya juṣṭaṃ nirvapāmi' iti kṛtsnasya haviṣo devatārthe saṃkalpitatvena tatra yajamānasya svāmitvābhāvānna yuktaḥ parikrayaḥ /",
  "GSP28mjnya03u:2161": "bhakṣaṇaṃ tu pratipattyarthatvādyuktam /",
  "GSP28mjnya03u:2162": "avaśiṣṭasya yaḥ ko 'pyupayogaḥ pratipattiḥ /",
  "GSP28mjnya03u:2163": "puroḍāśasya bhakṣaṇāhatvādbhakṣaṇena karmakarāṇāmṛtsāhajananācca bhakṣaṇārtho 'yaṃ nirdeśo yujyate // MJaiNyC_3,4.37-38 //",
  "GSP28mjnya03u:2164": "iti śrīmādhavīye jaiminīyanyāyamālāvistare tṛtīyādhyāyasya caturthaḥ pādaḥ",
  "GSP28mjnya03u:2165": "_________________________________________________________________________",
  "GSP28mjnya03u:2166": "atha tṛtīyādhyāyasya pañcamaḥ pādaḥ /",
  "GSP28mjnya03u:2167": "(prathame pravājyādibhiḥ sviṣṭakṛdādiśeṣānanuṣṭhānādhikaraṇe sūtrāṇi 1-12 )",
  "GSP28mjnya03u:2168": "ājyāc ca sarvasaṃyogāt / Jaim_3,5.1 /",
  "GSP28mjnya03u:2169": "kāraṇāc ca / Jaim_3,5.2 /",
  "GSP28mjnya03u:2170": "ekasmin samavattaśabdāt / Jaim_3,5.3 /",
  "GSP28mjnya03u:2171": "ājye ca darśanāt sviṣṭakṛdarthavadasya / Jaim_3,5.4 /",
  "GSP28mjnya03u:2172": "aśeṣatvāt tu naivaṃ syāt sarvādānād aśeṣatā / Jaim_3,5.5 /",
  "GSP28mjnya03u:2173": "sādhāraṇyān na dhruvāyāṃ syāt / Jaim_3,5.6 /",
  "GSP28mjnya03u:2174": "aktatvāc ca juhvāṃ tasya ca homasaṃyogāt / Jaim_3,5.7 /",
  "GSP28mjnya03u:2175": "camasavad iti cet / Jaim_3,5.8 /",
  "GSP28mjnya03u:2176": "na codanāvirodhād dhaviḥ prakalpanāc ca / Jaim_3,5.9 /",
  "GSP28mjnya03u:2177": "utpannādhikārāt sati sarvavacanam / Jaim_3,5.10 /",
  "GSP28mjnya03u:2178": "jātiviśeṣāt param / Jaim_3,5.11 /",
  "GSP28mjnya03u:2179": "antyam arekārthe / Jaim_3,5.12 /",
  "GSP28mjnya03u:2180": "____________________________________________________",
  "GSP28mjnya03u:2181": "START MJaiNy 3,5.1-2",
  "GSP28mjnya03u:2182": "pañcamapādasya prathamādhikaraṇamāracayati",
  "GSP28mjnya03u:2183": "upāṃśuyājadravyeṇa śeṣakārye bhavenna vā /",
  "GSP28mjnya03u:2184": "bhaveddhavirbhyaḥ sarvebhya ityuktyā prāpitatvataḥ // MJaiNy_3,5.1 //",
  "GSP28mjnya03u:2185": "uktājyadravyaśeṣastu bhāvyupastaraṇādikṛt /",
  "GSP28mjnya03u:2186": "ato na pratipattyarhaḥ śeṣakārye tataḥ katham // MJaiNy_3,5.2 //",
  "GSP28mjnya03u:2187": "------------------",
  "GSP28mjnya03u:2188": "dhrauvādājyājupāṃśuyājārthamavadāne kṛte taccheṣeṇa dhrauveṇa dravyeṇa sviṣṭakṛdādikaṃ śeṣakārya kartavyam /",
  "GSP28mjnya03u:2189": "kutaḥ /",
  "GSP28mjnya03u:2190": "'tadyatsarvebhyo havirbhyaḥ samavadyati' iti vākyena prāpitatvāt- iti cet /",
  "GSP28mjnya03u:2191": "maivam /",
  "GSP28mjnya03u:2192": "kṛtārthadravyaśeṣo hyupayogāpekṣaḥ pratipattimarhati /",
  "GSP28mjnya03u:2193": "dhrauvaṃ tvājyaṃ na kṛtārtham /",
  "GSP28mjnya03u:2194": "tena kartavyānāmupastaraṇādīnāṃ sadbhāvāt /",
  "GSP28mjnya03u:2195": "tasmāt - na tena śeṣakārye bhavati // MJaiNyC_3,5.1-2 //",
  "GSP28mjnya03u:2196": "(dvitīye sākaṃprasthāyye śeṣakarmānanuṣṭhānādhikaraṇe sūtram -)",
  "GSP28mjnya03u:2197": "sākaṃprasthāyye sviṣṭakṛd iḍaṃ ca tadvat / Jaim_3,5.13 /",
  "GSP28mjnya03u:2198": "____________________________________________________",
  "GSP28mjnya03u:2199": "START MJaiNy 3,5.3-4",
  "GSP28mjnya03u:2200": "dvitīyādhikaraṇamāracayati-",
  "GSP28mjnya03u:2201": "ākrāmansaha kumbhībhirasti śeṣakriyā na vā /",
  "GSP28mjnya03u:2202": "juhvāvadānātprakṛtāviva śeṣakriyocitā // MJaiNy_3,5.3 //",
  "GSP28mjnya03u:2203": "kumbhīṣu śeṣāsaṃsiddhaḥsākaṃprasthāyyakarmaṇi /",
  "GSP28mjnya03u:2204": "na sviṣṭakṛdiḍaṃ kāryamagnīdhaḥ strukpradānataḥ // MJaiNy_3,5.4 //",
  "GSP28mjnya03u:2205": "------------------",
  "GSP28mjnya03u:2206": "'sākaṃprasthāyīyena yajeta paśukāmaḥ' iti vihite karmaṇi śrūyate- 'saha kumbhībhirabhikrāmannāha' iti /",
  "GSP28mjnya03u:2207": "tatra catasṛbhirdadhipayaḥkumbhībhiḥ sahā'havanīyadeśe 'bhikramaṇa mātraṃ śrutam /",
  "GSP28mjnya03u:2208": "na tu tatra kumbhībhirhomaḥ śrutaḥ /",
  "GSP28mjnya03u:2209": "tathā satyasya karmaṇaḥ sāṃnāyyavikṛttitvājjuhvā kumbhībhyo 'vadāya hotavyam /",
  "GSP28mjnya03u:2210": "hutaśeṣeṇa ca sviṣṭakṛdādikaṃ sāṃnāyyaśeṣeṇaiva kartavyam- iti prāpte, -",
  "GSP28mjnya03u:2211": "brūmaḥ- nātra kumbhīṣu hutaśeṣaḥ sidhyati /",
  "GSP28mjnya03u:2212": "sāṃnāyyavajjuhvā tadavadānābhāvāt /",
  "GSP28mjnya03u:2213": "'agnīdhe strucau pradāya saha kumbhībhirabhikrāman' ityuktyā juhūpabhṛtoḥ prattatvādabhikramaṇasya homārthatvācca kumbhībhireva dadhipayasorhome sati kumbhīmātrāmavaśiṣyate,",
  "GSP28mjnya03u:2214": "na tu haviḥśeṣaḥ /",
  "GSP28mjnya03u:2215": "tatra kutaḥ śeṣakāryam // MJaiNyC_3,5.3-4 //",
  "GSP28mjnya03u:2216": "(tṛtīye sautrāmaṇyāṃ śeṣakarmānanuṣṭhānādhikaraṇe sūtre 14-15)",
  "GSP28mjnya03u:2217": "sautrāmaṇyāṃ ca graheṣu / Jaim_3,5.14 /",
  "GSP28mjnya03u:2218": "tadvac ca śeṣavacanam / Jaim_3,5.15 /",
  "GSP28mjnya03u:2219": "____________________________________________________",
  "GSP28mjnya03u:2220": "START MJaiNy 3,5.5",
  "GSP28mjnya03u:2221": "tṛtīyādhikaraṇamāracayati-",
  "GSP28mjnya03u:2222": "sautrāmaṇyāṃ grahe sviṣṭakṛdādyasti na vāsti tat /",
  "GSP28mjnya03u:2223": "śeṣaṇānna surākṣīrayoranyatropayogataḥ // MJaiNy_3,5.5 //",
  "GSP28mjnya03u:2224": "------------------",
  "GSP28mjnya03u:2225": "sautrāmaṇināmake yāge śrūyate - 'payograhāḥ surāgrahāśca gṛhyante' iti /",
  "GSP28mjnya03u:2226": "tatra prakṛtigata somadyaheṣviva śeṣakārye sviṣṭakṛdādikamasti /",
  "GSP28mjnya03u:2227": "na cātra pūrvavaccheṣābhāvaḥ /",
  "GSP28mjnya03u:2228": "'ucchinaṣṭi,",
  "GSP28mjnya03u:2229": "na sarve juhoti' ityavaśeṣayitavyatvaśravaṇāt- iti cet /",
  "GSP28mjnya03u:2230": "maivam /",
  "GSP28mjnya03u:2231": "avaśiṣṭasyānyatropayogaśravaṇāt /",
  "GSP28mjnya03u:2232": "'brāhmaṇaṃ parikrīṇīyāduccheṣaṇasya pātāram' iti śrūyate /",
  "GSP28mjnya03u:2233": "'yadi brāhmaṇaṃ na vindeta,",
  "GSP28mjnya03u:2234": "valmīkavapāyāmavanayet' iti ca /",
  "GSP28mjnya03u:2235": "'śatātṛṇāyāmavaneyat' iti ca /",
  "GSP28mjnya03u:2236": "śatacchidrā kumbhī śatātṛṇā /",
  "GSP28mjnya03u:2237": "tasmāt- nāsti sviṣṭakṛdādikam // MJaiNyC_3,5.5 //",
  "GSP28mjnya03u:2238": "(caturthe sarvapṛṣṭheṣṭau sviṣṭakṛdiḍādīnāṃ sakṛdanuṣṭhānādhikaraṇe sūtre 16-17)",
  "GSP28mjnya03u:2239": "dravyaikatve karmabhedāt pratikarma kriyeran / Jaim_3,5.16 /",
  "GSP28mjnya03u:2240": "avibhāgāc ca śeṣasya sarvān pratyaviśiṣṭatvāt / Jaim_3,5.17 /",
  "GSP28mjnya03u:2241": "____________________________________________________",
  "GSP28mjnya03u:2242": "START MJaiNy 3,5.6-7",
  "GSP28mjnya03u:2243": "caturthādhikaraṇamāracayati-",
  "GSP28mjnya03u:2244": "rathaṃtarādibhirminnā indrāsteṣāṃ na bhidyate /",
  "GSP28mjnya03u:2245": "puroḍāśastatra śeṣakārye kiṃ bhidyate na vā // MJaiNy_3,5.6 //",
  "GSP28mjnya03u:2246": "bhidyate karmaṇāṃ bhedāccauddakaiḥ pṛthaguktitaḥ /",
  "GSP28mjnya03u:2247": "śeṣasya sarvatulyatvāttatkārye sakṛdiṣyatām // MJaiNy_3,5.7 //",
  "GSP28mjnya03u:2248": "------------------",
  "GSP28mjnya03u:2249": "'ya indriyakāmo vīryakāmaḥ syāt,",
  "GSP28mjnya03u:2250": "tametayā sarvapṛṣṭhayā yājayet' iti vihitāyāmiṣṭau ṣaḍindrā evaṃ śrūyante- 'indrāya rāthaṃtarāya,",
  "GSP28mjnya03u:2251": "indrāya bārhatāya,",
  "GSP28mjnya03u:2252": "indrāya vairājāya,",
  "GSP28mjnya03u:2253": "indrāyaśākvarāya,",
  "GSP28mjnya03u:2254": "indrāya raivatāya' iti /",
  "GSP28mjnya03u:2255": "tatra svarūpeṇaiko 'pīndraḥ pṛṣṭhastotreṣu ṣaṭsu vihitānāṃ ṣaṇṇāṃ rathaṃtarādi sāmnāṃ saṃbandhena viśeṣyamāṇaḥ ṣoṭhā bhidyate /",
  "GSP28mjnya03u:2256": "tāsāṃ sarvāsāmindradevatānāmeka eva puroḍāśo vidhīyate- 'dvādaśakapālaḥ puroḍāśo bhavati /",
  "GSP28mjnya03u:2257": "vaiśvadevatvāya' iti /",
  "GSP28mjnya03u:2258": "tasmiṃśca puroḍāśe proktadevatābhyaḥ pṛthakpṛthakpradānāya bahubhyaḥ pradeśebhyo 'vadānaṃ śrūyate- 'samantaṃ paryavadyati' iti /",
  "GSP28mjnya03u:2259": "tatra devatābhedena pradānabhedena ca karmaṇāṃ bhede sati pṛthagatideśātsviṣṭakṛdiḍādi śeṣakārye ṣaṭkṛtvaḥ pṛthakkartavyam - iti cet /",
  "GSP28mjnya03u:2260": "maivam /",
  "GSP28mjnya03u:2261": "śeṣasyaikatvena tatpratipatteḥ pṛthaktvāsaṃbhavāt /",
  "GSP28mjnya03u:2262": "tasmāt- sakṛdeva kāryam // MJaiNyC_3,5.6-7 //",
  "GSP28mjnya03u:2263": "(pañcame - aindravāyavagrahe dviḥśeṣamakṣaṇādhikaraṇe sūtram)",
  "GSP28mjnya03u:2264": "aindravāyave tu vacanāt pratikarma bhakṣaḥ syāt / Jaim_3,5.18 /",
  "GSP28mjnya03u:2265": "____________________________________________________",
  "GSP28mjnya03u:2266": "START MJaiNy 3,5.8",
  "GSP28mjnya03u:2267": "pañcamādhikaraṇamāracayati-",
  "GSP28mjnya03u:2268": "aindravāyavaśeṣasya sakṛdbhakṣa utāsakṛt /",
  "GSP28mjnya03u:2269": "pūrvanyāyātsakṛtprāptau dvirbhakṣo vacanādbhavet // MJaiNy_3,5.8 //",
  "GSP28mjnya03u:2270": "------------------",
  "GSP28mjnya03u:2271": "jyotiṣṭome yo 'yamaindravāyavagrahaḥ' tatra saṃskāryasya somasyaikatvātsakṛdeva śeṣakāryam- iti cet /",
  "GSP28mjnya03u:2272": "maivam /",
  "GSP28mjnya03u:2273": "'dviraindravāyavasya bhakṣayati,",
  "GSP28mjnya03u:2274": "dvirhyetasya vaṣaṭkaroti' iti vacanādvirbhakṣaṇam // MJaiNyC_3,5.8 //",
  "GSP28mjnya03u:2275": "(ṣaṣṭhe some śeṣabhakṣaṇādhikaraṇe sūtrāṇi 19-21)",
  "GSP28mjnya03u:2276": "some 'vacanād bhakṣo na vidyate / Jaim_3,5.19 /",
  "GSP28mjnya03u:2277": "syād vānyārthadarśanāt / Jaim_3,5.20 /",
  "GSP28mjnya03u:2278": "vacanāni tv apūrvatvāt tasmād yathopadeśaṃ syuḥ / Jaim_3,5.21 /",
  "GSP28mjnya03u:2279": "____________________________________________________",
  "GSP28mjnya03u:2280": "START MJaiNy 3,5.9",
  "GSP28mjnya03u:2281": "ṣaṣṭhādhikaraṇamāracayati -",
  "GSP28mjnya03u:2282": "someṣvabhakṣo bhakṣo vā na bhakṣo grahahomataḥ /",
  "GSP28mjnya03u:2283": "alpokterasti śeṣo 'sya bhakṣo 'pūrvavacobalāt // MJaiNy_3,5.9 //",
  "GSP28mjnya03u:2284": "------------------",
  "GSP28mjnya03u:2285": "somayāgeṣu śeṣabhakṣo nāsti,",
  "GSP28mjnya03u:2286": "'yadgrahāñjuhoti' iti kṛtsnagraheṇā'huti śravaṇātkumbhīṣviva śeṣābhāvāt- iti cet /",
  "GSP28mjnya03u:2287": "maivam /",
  "GSP28mjnya03u:2288": "'alpaṃ juhoti' iti viśeṣavacanāccheṣaḥ sidhyati /",
  "GSP28mjnya03u:2289": "tadbhakṣaṇaṃ tvapūrvārtha pratipādakavacanebhyo 'vagamyate /",
  "GSP28mjnya03u:2290": "'āśvinaṃ bhakṣayanti' dviraindravāyavasya bhakṣayanti' 'sadasi bhakṣayanti' ityādīni vacanānyapūrvārtha pratipādayanti /",
  "GSP28mjnya03u:2291": "tato bhakṣavidhānādasti someṣu bhakṣaḥ // MJaiNyC_3,5.9 //",
  "GSP28mjnya03u:2292": "(saptame camasināṃ śeṣabhakṣādhikaraṇe sūtram-)",
  "GSP28mjnya03u:2293": "camaseṣu samākhyānāt saṃyogasya tannimittattvāt / Jaim_3,5.22 /",
  "GSP28mjnya03u:2294": "____________________________________________________",
  "GSP28mjnya03u:2295": "START MJaiNy 3,5.10",
  "GSP28mjnya03u:2296": "saptamādhikaraṇamāracayati-",
  "GSP28mjnya03u:2297": "kiṃ praitu hotuśrcamasa ityabhakṣo 'tha bhakṣaṇam /",
  "GSP28mjnya03u:2298": "abhakṣo 'nuktito hotuśrvamasetyākhyayāstu tat // MJaiNy_3,5.10 //",
  "GSP28mjnya03u:2299": "------------------",
  "GSP28mjnya03u:2300": "jyotiṣṭome śrūyate- 'praitu hotuśrvamasaḥ,",
  "GSP28mjnya03u:2301": "pra brahmaṇaḥ,",
  "GSP28mjnya03u:2302": "prodvātṝṇāṃ,",
  "GSP28mjnya03u:2303": "pra yajamānasya,",
  "GSP28mjnya03u:2304": "prayantu sadasyānām' iti /",
  "GSP28mjnya03u:2305": "tatra- vacanāmāvādabhakṣaḥ- iti cet /",
  "GSP28mjnya03u:2306": "maivam /",
  "GSP28mjnya03u:2307": "samākhyāgate camasaśabde bhakṣaṇasya pratīyamānatvāt /",
  "GSP28mjnya03u:2308": "'camvate bhakṣyate somo 'sminpātraviśeṣe' iti hi tadvyutpattiḥ /",
  "GSP28mjnya03u:2309": "tasmāt-ḥasti tadbhakṣaṇam // MJaiNyC_3,5.10 //",
  "GSP28mjnya03u:2310": "(aṣṭame- udvātṝṇāṃ saha subrahmaṇyena bhakṣādhikaraṇe sūtrāṇi - 23-26)",
  "GSP28mjnya03u:2311": "udgātṛcamasamekaḥ śrutisaṃyogāt / Jaim_3,5.23 /",
  "GSP28mjnya03u:2312": "sarve vā sarvasaṃyogāt / Jaim_3,5.24 /",
  "GSP28mjnya03u:2313": "stotrakāriṇāṃ vā tatsaṃyogād bahuśruteḥ / Jaim_3,5.25 /",
  "GSP28mjnya03u:2314": "sarve tu vedasaṃyogāt kāraṇād ekadeśe syāt / Jaim_3,5.26 /",
  "GSP28mjnya03u:2315": "____________________________________________________",
  "GSP28mjnya03u:2316": "START MJaiNy 3,5.11-13",
  "GSP28mjnya03u:2317": "aṣṭamādhikaraṇamāracayati -",
  "GSP28mjnya03u:2318": "prodvātṝṇāmiti hyeka udgātā bhakṣayeduta /",
  "GSP28mjnya03u:2319": "sarve 'pi kiṃvā subrahmaṇyenoktāḥ sāmagāyinaḥ // MJaiNy_3,5.11 //",
  "GSP28mjnya03u:2320": "sahitāstena te vā'dya udgātṛśrutito 'khilāḥ /",
  "GSP28mjnya03u:2321": "bahutvādgānayogena tṛtīyo rūḍhibādhite // MJaiNy_3,5.12 //",
  "GSP28mjnya03u:2322": "yoge samākhyayā daṇḍinyāyādantyo 'tra bhāṣyagaḥ /",
  "GSP28mjnya03u:2323": "sadasi sthityabhāvena tṛtīyo vātiṃkoditaḥ // MJaiNy_3,5.13 //",
  "GSP28mjnya03u:2324": "------------------",
  "GSP28mjnya03u:2325": "pūrvodāhṛtavākye 'prodvātṝṇām' ityatraikasyaiva bhakṣaḥ /",
  "GSP28mjnya03u:2326": "udvīthaśabdābhidheyāyāḥ sāmabhakteru- dgātaryudgātṛprātipadikasya rūḍhatvāt - ityekaḥ pūrvapakṣaḥ /",
  "GSP28mjnya03u:2327": "'udgātṝṇām' ityasya bahutvasyaikasmi nnasaṃbhavādudgātropalakṣitāḥ ṣoḍaśartvijaḥ sarve 'pi bhakṣayeyuḥ- iti dvitīyaḥ /",
  "GSP28mjnya03u:2328": "udgīthaprastāvaprati hārāntāmabhāgānudvātṛprastotṛpratihartāraḥ prayogakāle gāyanti /",
  "GSP28mjnya03u:2329": "'udutkarṣeṇa gāyanti' iti yogenodvātārastrayo bhakṣayeyuḥ- iti tṛtīyaḥ pakṣaḥ /",
  "GSP28mjnya03u:2330": "'rūḍhiryogamapaharati' iti nyāyādeka evodgātā /",
  "GSP28mjnya03u:2331": "tena ca bahuvacanopapattaye pratyāsannā upalakṣyante /",
  "GSP28mjnya03u:2332": "pratyāsattiśca prastotṛpratihartroriva subrahmaṇyasyāpyasti /",
  "GSP28mjnya03u:2333": "sāmavedādhyāyitvena subrahmaṇyāhvānarūpe tadīyakarmaṇyapyaudgātrasamākhyāyāḥ sattvāt /",
  "GSP28mjnya03u:2334": "tasmāt- 'subrahmaṇyena sahitāścatvāraḥ sāmagā bhakṣayeyuḥ'- ityayamantyaḥ pakṣo bhāṣyakārasyābhimataḥ /",
  "GSP28mjnya03u:2335": "vārtikakārastu - sadaso bhakṣaṇasthānatvātsubrahmaṇyasya sadasyapraveśāttena virahitā avaśiṣṭāḥ sāmagā bhakṣayanti- iti tṛtīyaṃ pakṣamaṅgīcakāra // MJaiNyC_3,5.11-13 //",
  "GSP28mjnya03u:2336": "(navame prāvastuto 'pi somabhakṣaṇādhikaraṇe sūtrāṇi 27-30)",
  "GSP28mjnya03u:2337": "grāvastuto bhakṣo na vidyate 'nāmnānāt / Jaim_3,5.27 /",
  "GSP28mjnya03u:2338": "hāriyojane vā sarvasaṃyogāt / Jaim_3,5.28 /",
  "GSP28mjnya03u:2339": "camasināṃ vā saṃnidhānāt / Jaim_3,5.29 /",
  "GSP28mjnya03u:2340": "sarveṣāṃ tu vidhitvāt tadarthā camasiśrutiḥ / Jaim_3,5.30 /",
  "GSP28mjnya03u:2341": "____________________________________________________",
  "GSP28mjnya03u:2342": "START MJaiNy 3,5.14-15",
  "GSP28mjnya03u:2343": "navamādhikaraṇamāracayati-",
  "GSP28mjnya03u:2344": "kiṃ syāccamasināmeva hāriyojanabhakṣaṇam /",
  "GSP28mjnya03u:2345": "sarveṣāṃ vāgrimasteṣāṃ pūrvavākyeṇa saṃnidheḥ // MJaiNy_3,5.14 //",
  "GSP28mjnya03u:2346": "lipsante sarva eveti hāriyojanavākyataḥ /",
  "GSP28mjnya03u:2347": "prāvastuto 'pyasti bhakṣaścamasitvamakāraṇam // MJaiNy_3,5.15 //",
  "GSP28mjnya03u:2348": "------------------",
  "GSP28mjnya03u:2349": "'harirasi hāriyojanaḥ' ityanena mantreṇa gṛhyamāṇo graho hāriyojanaḥ /",
  "GSP28mjnya03u:2350": "hotṛbrahmādaya ścamasimaḥ /",
  "GSP28mjnya03u:2351": "yastu caturṇo hotṝṇāṃ madhye caturtho grāvastunnāmake 'sti,",
  "GSP28mjnya03u:2352": "nāsau camasī /",
  "GSP28mjnya03u:2353": "tatra camasināmeva hāriyojanabhakṣaṇam /",
  "GSP28mjnya03u:2354": "kutaḥ-“yathācamasamanyāṃścamasāṃścamasino bhakṣayanti,",
  "GSP28mjnya03u:2355": "athaitasya hāriyojanasya sarva eva lipsante' ityatra pūrvavākye camasināṃ saṃnihitvenottaravākye sarvaśabdena teṣāmevābhidhātavyatvāt /",
  "GSP28mjnya03u:2356": "ato nāsti grāvastutastatra bhakṣaḥ- iti prāpte-",
  "GSP28mjnya03u:2357": "brūmaḥ- athaśabdenaivakāreṇa ca camasimātraśaṅkāmapodya vākyena vihitasya sarvamakṣaṇasya saṃnidhimātreṇa saṃkocāyogādasti grāvastuto 'pi bhakṣaḥ /",
  "GSP28mjnya03u:2358": "tasmāt- camasitvaṃ na bhakṣaṇe kāraṇam // MJaiNyC_3,5.14-15 //",
  "GSP28mjnya03u:2359": "(daśame vaṣaṭkaraṇasyabhakṣanimittatādhikaraṇe sūtram -)",
  "GSP28mjnya03u:2360": "vaṣaṭkārāc ca bhakṣayet / Jaim_3,5.31 /",
  "GSP28mjnya03u:2361": "____________________________________________________",
  "GSP28mjnya03u:2362": "START MJaiNy 3,5.16-17",
  "GSP28mjnya03u:2363": "daśamādhikaraṇamāracayati-",
  "GSP28mjnya03u:2364": "ādyamakṣo vaṣaṭkarturvidhiḥ prāthamya eva kim /",
  "GSP28mjnya03u:2365": "kiṃvā tadyuktabhakṣe syādvaṣaṭkāranimittake // MJaiNy_3,5.16 //",
  "GSP28mjnya03u:2366": "aprāpteragrimo maivaṃ samāsasthityasaṃbhavāt /",
  "GSP28mjnya03u:2367": "viśiṣṭasya vidhistasmādvaṣaṭkāro 'pi kāraṇam // MJaiNy_3,5.17 //",
  "GSP28mjnya03u:2368": "------------------",
  "GSP28mjnya03u:2369": "'vaṣaṭkartuḥ prathamabhakṣaḥ' ityevaṃ śrūyate /",
  "GSP28mjnya03u:2370": "vaṣaṭkartā hotā /",
  "GSP28mjnya03u:2371": "tasya bhakṣaṇaṃ samākhyāyā prāptam /",
  "GSP28mjnya03u:2372": "prāthamyaṃ tvaprāptamiti tadevātra vidhiyate - iti cet /",
  "GSP28mjnya03u:2373": "maivam /",
  "GSP28mjnya03u:2374": "'prathamabhakṣaḥ' ityasya samastapadatvena 'yo bhakṣaḥ,",
  "GSP28mjnya03u:2375": "sa prathamaḥ' ityeyaṃ vicchidyānve tumayogyatvātprāthampaviśiṣṭabhakṣaṇamatra vidhīyate /",
  "GSP28mjnya03u:2376": "tasminbhakṣaṇe vaṣaṭkāraḥ kāraṇam // MJaiNyC_3,5.16-17 //",
  "GSP28mjnya03u:2377": "(ekādaśe homābhiṣavayorapi bhakṣanimittatādhikaraṇe sūtram-)",
  "GSP28mjnya03u:2378": "homābhiṣavābhyāṃ ca / Jaim_3,5.32 /",
  "GSP28mjnya03u:2379": "____________________________________________________",
  "GSP28mjnya03u:2380": "START MJaiNy 3,5.18-19",
  "GSP28mjnya03u:2381": "ekādaśādhikaraṇamāracayati-",
  "GSP28mjnya03u:2382": "ākhyāvacovaṣaṭkārā eva kiṃ bhakṣahetavaḥ /",
  "GSP28mjnya03u:2383": "kiṃvābhiṣavahomau ca tatrā'dyo 'stūktayā diśā // MJaiNy_3,5.18 //",
  "GSP28mjnya03u:2384": "havirdhāne 'bhiṣutyātha hutvā sadasi bhakṣayet /",
  "GSP28mjnya03u:2385": "iti śrutatvatastau ca bhakṣahetū yathettare // MJaiNy_3,5.19 //",
  "GSP28mjnya03u:2386": "------------------",
  "GSP28mjnya03u:2387": "'praitu hotuścamasaḥ' ityatra samākhyā bhakṣahetuḥ /",
  "GSP28mjnya03u:2388": "hāriyojane vākyam /",
  "GSP28mjnya03u:2389": "'vaṣaṭkartuḥ prathamabhakṣaḥ' ityatra vaṣaṭkāraḥ /",
  "GSP28mjnya03u:2390": "ityevamuktatvātraya eva bhakṣahetavaḥ- iti cet /",
  "GSP28mjnya03u:2391": "maivam /",
  "GSP28mjnya03u:2392": "'havirdhāne grāvabhirabhiṣutyā'havanīye hutvā pratyañcaḥ paretya sadasi bhakṣānbhakṣayanti' iti śrūyate /",
  "GSP28mjnya03u:2393": "uttaravedyāḥ pratīcīne sadasaḥ prācīne maṇḍale 'miṣavaḥ /",
  "GSP28mjnya03u:2394": "uttaravedyāṃ homaḥ /",
  "GSP28mjnya03u:2395": "sadasi bhakṣaṇam /",
  "GSP28mjnya03u:2396": "tatra- abhiṣavahomayorvacanāntaraprāptayoravidheyatayā tau nimittatvenānūdya bhakṣaṇaṃ vidhīyate /",
  "GSP28mjnya03u:2397": "tasmāt- samākhyādivadetayorapi bhakṣaṇahetutvamasti // MJaiNyC_3,5.18-19 //",
  "GSP28mjnya03u:2398": "(dvādaśe vaṣaṭkartrādīnāṃ camase somabhakṣādhikaraṇe sūtrāṇi 33-35)",
  "GSP28mjnya03u:2399": "pratyakṣopadeśāc camasānām avyaktaḥ śeṣe / Jaim_3,5.33 /",
  "GSP28mjnya03u:2400": "syād vā kāraṇabhāvād anirdeśaś camasānāṃ kartus tadvacanatvāt / Jaim_3,5.34 /",
  "GSP28mjnya03u:2401": "camase cānyadarśanāt / Jaim_3,5.35 /",
  "GSP28mjnya03u:2402": "____________________________________________________",
  "GSP28mjnya03u:2403": "START MJaiNy 3,5.20-21",
  "GSP28mjnya03u:2404": "dvādaśādhikaraṇamāracayati-",
  "GSP28mjnya03u:2405": "hetusaṃghe vikalpaḥ kiṃ bādho vātha samuccayaḥ /",
  "GSP28mjnya03u:2406": "sāmyādvikalpo bādhyantāṃ sāvakāśāḥ samākhyayā // MJaiNy_3,5.20 //",
  "GSP28mjnya03u:2407": "naiva vācanikaṃ bādhyaṃ bhakṣaṇe 'tra vibhāgaśaḥ /",
  "GSP28mjnya03u:2408": "siddhevikalpo no yuktaḥ svīkāryo 'taḥ samuccayaḥ // MJaiNy_3,5.21 //",
  "GSP28mjnya03u:2409": "------------------",
  "GSP28mjnya03u:2410": "'praitu hotuścamasaḥ,",
  "GSP28mjnya03u:2411": "pra brahmaṇaḥ'- ityatra cimasiṣu samākhyā bhakṣaṇe hetuḥ /",
  "GSP28mjnya03u:2412": "'vaṣaṭkartuḥ prathamabhakṣaḥ' ityatra vaṣaṭkāro hoturbhakṣahetuḥ /",
  "GSP28mjnya03u:2413": "'havirdhāne grāvamirabhaṣutyā'havanīye hutvā sadasi bhakṣayanti' ityatrābhiṣavasahito homo 'dhvaryorbhakṣahetuḥ /",
  "GSP28mjnya03u:2414": "tatra camasavaṣaṭkārayoḥ saṃgho hotari prāptaḥ /",
  "GSP28mjnya03u:2415": "camasābhiṣavasaṃgho 'dhvaryau prāptaḥ /",
  "GSP28mjnya03u:2416": "tatra hetudvayasya samānabalatvādvikalpe satyanyatara nimittakṛtamevaṃ bhakṣaṇam- ityādyaḥ pakṣaḥ /",
  "GSP28mjnya03u:2417": "vaṣaṭkārādihetoścamasetaragrahe sāvakāśatvānniravakāśayā camasisamākhyayā tadbādhe sati camasiṣu pākṣikamapi vaṣaṭkārādi hetukaṃ bhakṣaṇaṃ nāsti- iti dvitīyaḥ pakṣaḥ /",
  "GSP28mjnya03u:2418": "'vaṣaṭkartuḥ' ityādivākyasya prabalatvātsamākhyayā bādho na yuktaḥ /",
  "GSP28mjnya03u:2419": "miravakāśatayā sāpi prabalā- iti cet /",
  "GSP28mjnya03u:2420": "tarhi pramāṇadvayena pṛthagbhakṣaṇe vihite samuccayo 'bhyupeyaḥ,",
  "GSP28mjnya03u:2421": "na ca vrīhiyavavadvikalpaḥ /",
  "GSP28mjnya03u:2422": "tatra puroḍāśāniṣpādanasya dṛṣṭaprayojanasyaikatvāt /",
  "GSP28mjnya03u:2423": "iha tu niyamādṛṣṭārthe bhakṣaṇam /",
  "GSP28mjnya03u:2424": "taccādṛṣṭaṃ yathāvacanaṃ dvividham /",
  "GSP28mjnya03u:2425": "tasmātsamuccayaḥ // MJaiNyC_3,5.20-21 //",
  "GSP28mjnya03u:2426": "(trayodaśe hotuḥ prathamabhakṣādhikaraṇe sūtrāṇi 36-39)",
  "GSP28mjnya03u:2427": "ekapātre kramād adhvaryuḥ pūrvo bhakṣayet / Jaim_3,5.36 /",
  "GSP28mjnya03u:2428": "hotā vā mantravarṇāt / Jaim_3,5.37 /",
  "GSP28mjnya03u:2429": "vacanāc ca / Jaim_3,5.38 /",
  "GSP28mjnya03u:2430": "kāraṇānupūrvyāc ca / Jaim_3,5.39 /",
  "GSP28mjnya03u:2431": "____________________________________________________",
  "GSP28mjnya03u:2432": "START MJaiNy 3,5.22-23",
  "GSP28mjnya03u:2433": "trayodaśādhikaraṇamāracayati-",
  "GSP28mjnya03u:2434": "ekapātre kimadhvaryuradyātpūrvaprutetaraḥ /",
  "GSP28mjnya03u:2435": "taddhaste pātrasaṃsthānāttasya prathamabhakṣaṇam // MJaiNy_3,5.22 //",
  "GSP28mjnya03u:2436": "pāhi hoteva naḥ pūrvamiti mantreṇa pūrvatā /",
  "GSP28mjnya03u:2437": "vaṣaṭkartustadukteśca nyāyabādhyaṃ vaco nahi // MJaiNy_3,5.23 //",
  "GSP28mjnya03u:2438": "------------------",
  "GSP28mjnya03u:2439": "ekasminpātre vahanāṃ kvacidvihitaṃ bhakṣaṇam- tatra- adhvaryuḥ prathamaṃ bhakṣayetpātrasaṃnidhānāt - iti cet /",
  "GSP28mjnya03u:2440": "maivam /",
  "GSP28mjnya03u:2441": "liṅgavākyābhyāṃ hotuḥ prathamamakṣāvagamāt /",
  "GSP28mjnya03u:2442": "'hoteva naḥ prathamaḥ pāhi' iti ṛtvijo 'dhvaryu saṃbodhyaivaṃ prārthayante- 'yathā hotāsmattaḥ pūrve bhakṣayitvā śeṣapradānenāsmānpālitavān,",
  "GSP28mjnya03u:2443": "tathā tvamapi vāhi' iti /",
  "GSP28mjnya03u:2444": "tadetaddhotuḥ prathamabhakṣe liṅgam /",
  "GSP28mjnya03u:2445": "vākyaṃ caivamāmnātam- 'vaṣaṭkartuḥ prathamabhakṣaḥ' iti /",
  "GSP28mjnya03u:2446": "tatra viśiṣṭavidhānātprāthamyamipa sidhyati /",
  "GSP28mjnya03u:2447": "na caitadvacanaṃ pātrasaṃnidhirūpeṇa nyāyamātreṇa bādhituṃ śakyam /",
  "GSP28mjnya03u:2448": "tasmāt - hotā prathamaṃ bhakṣayet // MJaiNyC_3,5.22-23 //",
  "GSP28mjnya03u:2449": "(caturdaśe bhakṣasyānujñāpūrvakatvādhikaraṇe sūtram -)",
  "GSP28mjnya03u:2450": "vacanād anujñātabhakṣaṇam / Jaim_3,5.40 /",
  "GSP28mjnya03u:2451": "____________________________________________________",
  "GSP28mjnya03u:2452": "START MJaiNy 3,5.24",
  "GSP28mjnya03u:2453": "caturdaśādhikaraṇamāracayati-",
  "GSP28mjnya03u:2454": "nānujñāpūrvako bhakṣastatpūrvo vātra lāghavāt /",
  "GSP28mjnya03u:2455": "ādyo nānupahūtena peya ityuktito 'ntimaḥ // MJaiNy_3,5.24 //",
  "GSP28mjnya03u:2456": "------------------",
  "GSP28mjnya03u:2457": "anujñābhakṣayordvayoranuṣṭhitau gauravādbhakṣamātram - iti cet /",
  "GSP28mjnya03u:2458": "maivam /",
  "GSP28mjnya03u:2459": "'tasmātsomāṃ nānupahūtena peyaḥ' iti vacanenānujñāyā āvaśyakatvāt // MJaiNyC_3,5.24 //",
  "GSP28mjnya03u:2460": "(pañcadaśe vaidikavacanenānujñāpanādhikaraṇe sūtram)",
  "GSP28mjnya03u:2461": "tadupahūta upahvayasvety anenānujñāpayel liṅgāt / Jaim_3,5.41 /",
  "GSP28mjnya03u:2462": "____________________________________________________",
  "GSP28mjnya03u:2463": "START MJaiNy 3,5.25",
  "GSP28mjnya03u:2464": "pañcadaśādhikaraṇamāracayati-",
  "GSP28mjnya03u:2465": "kimanujñā laukikoktyā vedoktyā vā yathā tathā /",
  "GSP28mjnya03u:2466": "aviśeṣādupahvānamantraliṅgāttu vaidikī // MJaiNy_3,5.25 //",
  "GSP28mjnya03u:2467": "------------------",
  "GSP28mjnya03u:2468": "'upahūta upahvayasya'- ityayaṃ mantro liṅgena mantramanujñāyāṃ viniyuṅkte /",
  "GSP28mjnya03u:2469": "tasmāt- vaidikoktyā tadanujñānam // MJaiNyC_3,5.25 //",
  "GSP28mjnya03u:2470": "(ṣoḍaśe vaidikavākyena prativacanādhikaraṇe sūtram-)",
  "GSP28mjnya03u:2471": "tatrārthāt prativacanam / Jaim_3,5.42 /",
  "GSP28mjnya03u:2472": "____________________________________________________",
  "GSP28mjnya03u:2473": "START MJaiNy 3,5.26-27",
  "GSP28mjnya03u:2474": "ṣoṣṭhaśādhikaraṇamāracayati -",
  "GSP28mjnya03u:2475": "upahvayasvopahūta ityaśeṣo dvayorbhavet /",
  "GSP28mjnya03u:2476": "anujñānujñāpanayorathavāsau vibhajyate // MJaiNy_3,5.26 //",
  "GSP28mjnya03u:2477": "vibhāgakaraṇābhāvādaśeṣaśrcenna liṅgataḥ /",
  "GSP28mjnya03u:2478": "upahvayetvanujñaptāvanujñāne tathetaraḥ // MJaiNy_3,5.27 //",
  "GSP28mjnya03u:2479": "------------------",
  "GSP28mjnya03u:2480": "'upahūta upahūvayasva' ityasminmantre madhyamapuruṣekavacanānto bhāgaḥ paścātpaṭhito 'pi praścasamatvātprathamabhāvinyanujñāpane samarthaḥ /",
  "GSP28mjnya03u:2481": "prathamaikavacanāntastu prathamapaṭhito 'pyuttarasamānatvā tpaścādbhāvinyāmanujñāyāṃ samarthaḥ /",
  "GSP28mjnya03u:2482": "tasmāt- liṅgena vibhajya viniyujyate // MJaiNyC_3,5.26-27 //",
  "GSP28mjnya03u:2483": "(saptadaśe- ekapātrāṇāmanujñāpanādhikaraṇe sūtram - )",
  "GSP28mjnya03u:2484": "tadekapātrāṇāṃ samavāyāt / Jaim_3,5.43 /",
  "GSP28mjnya03u:2485": "____________________________________________________",
  "GSP28mjnya03u:2486": "START MJaiNy 3,5.28",
  "GSP28mjnya03u:2487": "saptadaśādhikaraṇamāracayati-",
  "GSP28mjnya03u:2488": "upahvānamaśeṣāṇāmuta syādekapātriṇām /",
  "GSP28mjnya03u:2489": "adṛṣṭahetorādyaḥ syāddṛṣṭādhikyādito 'ntimaḥ // MJaiNy_3,5.28 //",
  "GSP28mjnya03u:2490": "------------------",
  "GSP28mjnya03u:2491": "anujñāpanasyādṛṣṭaṃ prayojanam /",
  "GSP28mjnya03u:2492": "tacca vibhinnapātreṣvapi samānam- iti cet /",
  "GSP28mjnya03u:2493": "na /",
  "GSP28mjnya03u:2494": "dṛṣṭaprayojanasya sadbhāvāt /",
  "GSP28mjnya03u:2495": "sādhāraṇe vastuni kathaṃcidbhāgādhikye 'parādho bhavati /",
  "GSP28mjnya03u:2496": "ato nyūnādhikatvaparihāranimittamanujñāpanamekapātriṇāmeva // MJaiNyC_3,5.28 //",
  "GSP28mjnya03u:2497": "(aṣṭādaśe svayaṃyaṣṭurbhakṣāstitvādhikaraṇe sūtrāṇi 44-45)",
  "GSP28mjnya03u:2498": "yājyāpanayenāpanīto bhakṣaḥ pravaravat / Jaim_3,5.44 /",
  "GSP28mjnya03u:2499": "yaṣṭur vā kāraṇāgamāt / Jaim_3,5.45 /",
  "GSP28mjnya03u:2500": "pravṛttatvāt pravarasyānapāyaḥ / Jaim_3,5.46 /",
  "GSP28mjnya03u:2501": "____________________________________________________",
  "GSP28mjnya03u:2502": "START MJaiNy 3,5.29-30",
  "GSP28mjnya03u:2503": "aṣṭādaśādhikaraṇamāracayati-",
  "GSP28mjnya03u:2504": "hoturyājyāpanītau kiṃ na vaṣaṭkārabhakṣayoḥ /",
  "GSP28mjnya03u:2505": "apanītirutāpāyo nāpanītirvibhedataḥ // MJaiNy_3,5.29 //",
  "GSP28mjnya03u:2506": "yajamānena yaṣṭavyaṃ na vineṣṭirvaṣaṭkṛtim /",
  "GSP28mjnya03u:2507": "vaṣaṭkāro yājyayātaḥ sahāpaityadanaṃ tathā // MJaiNy_3,5.30 //",
  "GSP28mjnya03u:2508": "------------------",
  "GSP28mjnya03u:2509": "jyotiṣṭoma ṛtuyājanāmakeṣu yāgeṣvāmnāyate-“yajamānasya yājyā so 'bhipreṣyati- hotaretadyaja- iti,",
  "GSP28mjnya03u:2510": "svayaṃ vāṃ niṣadya yajati“iti /",
  "GSP28mjnya03u:2511": "hautre kāṇḍe samāmnātā yājyāḥ samākhyayā hotuḥ prāptāḥ /",
  "GSP28mjnya03u:2512": "tāsu kācidyājyā hoturapanīya yajamānasya vidhīyate /",
  "GSP28mjnya03u:2513": "tato yajamānaḥ svecchayā hotāraṃ vā preṣyati,",
  "GSP28mjnya03u:2514": "svayaṃ vā yājyāṃ paṭhati /",
  "GSP28mjnya03u:2515": "tatra tvapāṭhapakṣe yājyā hoturapanīyate,",
  "GSP28mjnya03u:2516": "na tu vaṣaṭkārabhakṣāvapanīyete /",
  "GSP28mjnya03u:2517": "tayoryājyāyāmanantarbhāvāt /",
  "GSP28mjnya03u:2518": "ato hotā vaṣaṭkaroti bhakṣayati ca iti prāpte, -",
  "GSP28mjnya03u:2519": "brūmaḥ- 'svayaṃ vā niṣadya yajati' iti pakṣasvīkārādyajamānena svayaṃ yāgaḥ kartavyaḥ /",
  "GSP28mjnya03u:2520": "sa ca yāgo vaṣaṭkāramantareṇa na saṃbhavati /",
  "GSP28mjnya03u:2521": "'yājyāyā adhi vaṣaṭkaroti' iti tadvidhānāt /",
  "GSP28mjnya03u:2522": "nanu- yajamāno yājyāṃ paṭhatu,",
  "GSP28mjnya03u:2523": "hotā vaṣaṭkarotu- iti cet /",
  "GSP28mjnya03u:2524": "maivam /",
  "GSP28mjnya03u:2525": "'anavānaṃ yajati' iti yājyāvaṣaṭkārayormadhye śvāsaniṣedhenaikakartṛkatvāvagamāt /",
  "GSP28mjnya03u:2526": "ato yājyayā saha vaṣaṭkāro hoturapaiti /",
  "GSP28mjnya03u:2527": "tadapāye vaṣaṭkāranimitto bhakṣaśca hoturapetya yajamāne niviśate // MJaiNyC_3,5.29-30 //",
  "GSP28mjnya03u:2528": "(ekonaviṃśe phalacamasasyejyāvikāratādhikaraṇe sūtrāṇi 47-51)",
  "GSP28mjnya03u:2529": "phalacamaso naimittiko bhakṣavikāraḥ śrutisaṃyogāt / Jaim_3,5.47 /",
  "GSP28mjnya03u:2530": "ijyāvikāro vā saṃskārasya tadarthatvāt / Jaim_3,5.48 /",
  "GSP28mjnya03u:2531": "homāt / Jaim_3,5.49 /",
  "GSP28mjnya03u:2532": "camasaiś ca tulyakālatvāt / Jaim_3,5.50 /",
  "GSP28mjnya03u:2533": "liṅgadarśanāc ca / Jaim_3,5.51 /",
  "GSP28mjnya03u:2534": "____________________________________________________",
  "GSP28mjnya03u:2535": "START MJaiNy 3,5.31-33",
  "GSP28mjnya03u:2536": "ekonaviṃśādhikaraṇamāracayati-",
  "GSP28mjnya03u:2537": "nyaprodhapiṣṭaṃ somasya sthāne kṣatriyavaiśyayoḥ /",
  "GSP28mjnya03u:2538": "bhakṣamātre vikuryāttatsomayāge 'pi vā tathā // MJaiNy_3,5.31 //",
  "GSP28mjnya03u:2539": "bibhakṣayiṣayā vākyamupakramyopasaṃhṛtam /",
  "GSP28mjnya03u:2540": "bhakṣaṃ yacchediti tato vikāro bhakṣamātragaḥ // MJaiNy_3,5.32 //",
  "GSP28mjnya03u:2541": "phalākhyacamasenāsau yajeteti śrutatvataḥ /",
  "GSP28mjnya03u:2542": "ijyāyāṃ ca vikāro 'sti yāgārthā bhakṣasaṃskṛtiḥ // MJaiNy_3,5.33 //",
  "GSP28mjnya03u:2543": "------------------",
  "GSP28mjnya03u:2544": "jyotiṣṭome śrūyate- 'yadi rājanyaṃ vaiśyaṃ vā yājayet,",
  "GSP28mjnya03u:2545": "sa yadi somaṃ bibhakṣayipet,",
  "GSP28mjnya03u:2546": "nyagrodhastibhinīrāhṛtya tāḥ saṃpiṣya dadhanyunmṛjya tamasyai bhakṣaṃ prayacchet,",
  "GSP28mjnya03u:2547": "na somam' iti /",
  "GSP28mjnya03u:2548": "stibhinyo mukulāni /",
  "GSP28mjnya03u:2549": "tatra- upakramopasaṃhārayorbhakṣaviṣayatvādbhakṣamātre somaḥ piṣṭena vikriyate - iti cet /",
  "GSP28mjnya03u:2550": "maivam /",
  "GSP28mjnya03u:2551": "'yadānyāścamasāñjuhvati,",
  "GSP28mjnya03u:2552": "athaitasya darbhataruṇakenoṣahatya juhoti' iti śrutam /",
  "GSP28mjnya03u:2553": "tatra phalacamasarūpeṇa yathoktapiṣṭena yāgamaṅgīkṛtya taruṇakaguṇo vidhīyate /",
  "GSP28mjnya03u:2554": "kiṃca - iṣṭadravya saṃskāro hi bhakṣaḥ /",
  "GSP28mjnya03u:2555": "sa ca yāgamantareṇānupapannaḥ /",
  "GSP28mjnya03u:2556": "tasmāt- yāge 'pi vikāraḥ // MJaiNyC_3,5.31-33 //",
  "GSP28mjnya03u:2557": "(viṃśe brāhmaṇānāmeva rājanyacamasānuprasarpaṇādhikaraṇe sūtre 52-53)",
  "GSP28mjnya03u:2558": "anuprasarpiṣu sāmānyāt / Jaim_3,5.52 /",
  "GSP28mjnya03u:2559": "brahmaṇā vā tulyaśabdatvāt / Jaim_3,5.53 /",
  "GSP28mjnya03u:2560": "____________________________________________________",
  "GSP28mjnya03u:2561": "START MJaiNy 3,5.34-35",
  "GSP28mjnya03u:2562": "viṃśādhikaraṇamāracayati-",
  "GSP28mjnya03u:2563": "rājasūye kvacitkartuścamaso daśabhirjanaiḥ /",
  "GSP28mjnya03u:2564": "makṣyaḥ kiṃ tatra rājanyā bhakṣakā brāhmaṇā uta // MJaiNy_3,5.34 //",
  "GSP28mjnya03u:2565": "ādyo bhānātsaṃkhyayaikajaiterviprāḥ śataṃ daśa /",
  "GSP28mjnya03u:2566": "camasānadyurityuktyā rājapātraṃ ca vipragam // MJaiNy_3,5.35 //",
  "GSP28mjnya03u:2567": "------------------",
  "GSP28mjnya03u:2568": "rājasūye daśapeyanāmake yāge śrūyate- 'daśa daśaikaikaṃ camasamanuprasarpanti' iti /",
  "GSP28mjnya03u:2569": "tatra yajamānasya rājanyasya yaścamasaḥ,",
  "GSP28mjnya03u:2570": "so 'yaṃ rājanyaireva daśabhirbhakṣaṇīyaḥ /",
  "GSP28mjnya03u:2571": "kutaḥ /",
  "GSP28mjnya03u:2572": "'daśa' iti saṃkhyāyā jātyekatvapratibhānāt /",
  "GSP28mjnya03u:2573": "tathā hi - daśapoyasya jyotiṣṭomavikṛtvātprākṛtaṃ dharmajātaṃ codakena prāptam /",
  "GSP28mjnya03u:2574": "prakṛtau ca - yajamānacamasasya bhinnajātibhirbhakṣaṇaṃ nāsti,",
  "GSP28mjnya03u:2575": "ityatrāpi tathaiva praptam /",
  "GSP28mjnya03u:2576": "yadi- atra 'daśa' iti viśeṣo vidhīyate,",
  "GSP28mjnya03u:2577": "tarhi prākṛtaṃ bhakṣasaṃkhyāmātraṃ nivartatām,",
  "GSP28mjnya03u:2578": "natvekajātitvam /",
  "GSP28mjnya03u:2579": "tasmāt- rājanyo yajamāno 'nyai rājanyairnavabhiḥ saha bhakṣayet- iti prāpte,",
  "GSP28mjnya03u:2580": "- brūmaḥ- prakṛtitaḥ prāpteṣu daśasu camaseṣu bhakṣaṇāyāmuprasarpatāṃ puruṣāṇāṃ 'daśa,",
  "GSP28mjnya03u:2581": "daśa,",
  "GSP28mjnya03u:2582": "iti vīpsayā praticamasaṃ daśasaṃkhyāṃ vidhāyārthasiddhāṃ śatasaṃkhyāmanūdya saṃkhyeyānāṃ sarveṣāṃ brāhmaṇyaṃ vidhīyate -'ṅgha śataṃ brāhmaṇāḥ pibanti' iti /",
  "GSP28mjnya03u:2583": "tathā sati- yajamānasyāpi rājanyasya yatra camasabhakṣo nāsti,",
  "GSP28mjnya03u:2584": "tatra kuto 'nye rājanyā bhakṣayeyuḥ /",
  "GSP28mjnya03u:2585": "tasmāt - brāhmaṇā eva bhakṣakāḥ // MJaiNyC_3,5.34-35 //",
  "GSP28mjnya03u:2586": "iti śrīmādhavīye jaiminīyanyāyamālāvistare tṛtīyādhyāyasya pañcamaḥ pādaḥ",
  "GSP28mjnya03u:2587": "_________________________________________________________________________",
  "GSP28mjnya03u:2588": "atha tṛtīyādhyāyasya ṣaṣṭhaḥ pādaḥ /",
  "GSP28mjnya03u:2589": "(prathame struvādiṣu khādiratādividhaiḥ prakṛtigāmitādhikaraṇe sūtrāṇi 1-8 )",
  "GSP28mjnya03u:2590": "sarvārtham aprakaraṇāt / Jaim_3,6.1 /",
  "GSP28mjnya03u:2591": "prakṛtau vādviruktatvāt / Jaim_3,6.2 /",
  "GSP28mjnya03u:2592": "tadvarjaṃ tu vacanaprāpte / Jaim_3,6.3 /",
  "GSP28mjnya03u:2593": "darśanād iti cet / Jaim_3,6.4 /",
  "GSP28mjnya03u:2594": "na codanaikārthyāt / Jaim_3,6.5 /",
  "GSP28mjnya03u:2595": "utpattir iti cet / Jaim_3,6.6 /",
  "GSP28mjnya03u:2596": "na tulyatvāt / Jaim_3,6.7 /",
  "GSP28mjnya03u:2597": "codanārthakārtsnyāt tu mukhyavipratiṣedhāt prakṛtyarthaḥ / Jaim_3,6.8 /",
  "GSP28mjnya03u:2598": "____________________________________________________",
  "GSP28mjnya03u:2599": "START MJaiNy 3,6.1-2",
  "GSP28mjnya03u:2600": "ṣaṣṭhapādasya prathamādhikaraṇamāracayati-",
  "GSP28mjnya03u:2601": "prakṛtau vikṛtau vā syādyasya parṇetyasau vidhiḥ /",
  "GSP28mjnya03u:2602": "prakṛtāveva vā tulyādvacanādubhayorasau // MJaiNy_3,6.1 //",
  "GSP28mjnya03u:2603": "juhūmāśritya parṇatvavidhiḥ prakṛtimātragaḥ /",
  "GSP28mjnya03u:2604": "codakenobhayaprāptervikṛtau vidhinātra kim // MJaiNy_3,6.2 //",
  "GSP28mjnya03u:2605": "------------------",
  "GSP28mjnya03u:2606": "anārabhya śrūyate- 'yasya parṇamayī jūhūrbhavati,",
  "GSP28mjnya03u:2607": "na sa pāpaṃ ślokaṃ śṛṇoti' iti /",
  "GSP28mjnya03u:2608": "tatra- avyabhicaritakratusaṃbandhavatīṃ juhūmāśritya taddhetuḥ parṇavṛkṣo vākyena vidhīyate- 'yā juhūḥ sā parṇamayī' iti /",
  "GSP28mjnya03u:2609": "vākyaṃ ca prakṛtivikṛtyostulyameva pravartate /",
  "GSP28mjnya03u:2610": "ubhayatrā'śrayabhūtāyā juhvāḥ satvāt /",
  "GSP28mjnya03u:2611": "tasmāt- prakṛtivikṛtyorūmayorapyayaṃ vidhiḥ- iti prāpte, -",
  "GSP28mjnya03u:2612": "brūmaḥ- kimayaṃ vidhirvikṛtau codakātpūrve niviśate, paścādvā /",
  "GSP28mjnya03u:2613": "nā'dyaḥ /",
  "GSP28mjnya03u:2614": "āśrayabhūtāyā juhvāścodakamantareṇāsaṃbhavāt /",
  "GSP28mjnya03u:2615": "dvitīye tu parṇatvamapi juhvā sahaiva codakenātidiśyate /",
  "GSP28mjnya03u:2616": "tatra punarvidhivaiyarthyādayaṃ vidhiḥ prakṛtimātragaḥ /",
  "GSP28mjnya03u:2617": "evaṃ 'yasya svādiraḥ strubo bhavati' ityudāharaṇīyam // MJaiNyC_3,6.1-2 //",
  "GSP28mjnya03u:2618": "(dvitīye sāmidhenīnāṃ saptadaśasaṃkhyāyā vikṛtigāmitādhikaraṇe sūtram-)",
  "GSP28mjnya03u:2619": "prakaraṇaviśeṣāt tu vikṛtau virodhi syāt / Jaim_3,6.9 /",
  "GSP28mjnya03u:2620": "____________________________________________________",
  "GSP28mjnya03u:2621": "START MJaiNy 3,6.3-4",
  "GSP28mjnya03u:2622": "dvitīyādhikaraṇamāracayati-",
  "GSP28mjnya03u:2623": "sāmidhenīḥ saptadaśa prakṛtau vikṛtāvuta /",
  "GSP28mjnya03u:2624": "pūrvavatprakṛtau pāñcadaśyenaitadvikalpyate // MJaiNy_3,6.3 //",
  "GSP28mjnya03u:2625": "vikṛtau sāptadaśyaṃ syātprakṛtau prakriyābalāt /",
  "GSP28mjnya03u:2626": "pāñcadaśyāvaruddhatvādākāṅkṣāyā nivṛttitaḥ // MJaiNy_3,6.4 //",
  "GSP28mjnya03u:2627": "------------------",
  "GSP28mjnya03u:2628": "anārabhya śrūyate- 'saptadaśa sāmidhenīranubrūyāt' iti /",
  "GSP28mjnya03u:2629": "'pravo vājā abhidyava' - ityādyā agnisamindhanārthā ṛcaḥ sāmidhenyaḥ /",
  "GSP28mjnya03u:2630": "tāsāṃ sāptadaśyaṃ pūrvabhyāyena prakṛtigatam /",
  "GSP28mjnya03u:2631": "yadi prakṛtau 'pañcadaśa sāmidhenīranvāha' iti vidhiḥ syāt,",
  "GSP28mjnya03u:2632": "tarhi pāñcadaśyasāptadaśye vikalpeyātām- iti prāpte, -",
  "GSP28mjnya03u:2633": "brūmaḥ- vikṛtāveva sāptadaśyaṃ niviśate /",
  "GSP28mjnya03u:2634": "prakṛtau pāñcadaśyenāvaruddhānāṃ sāmidhenīnāṃ saṃkhyākāṅkṣāyā abhāvāt /",
  "GSP28mjnya03u:2635": "na ca - prāñcadaśyasāptadaśyavākyayoḥ samānabalatvādavarodhā bhāvaḥ- iti śaṅkanīyam /",
  "GSP28mjnya03u:2636": "pāñcadaśye prakaraṇānugrahasyādhikatvāt /",
  "GSP28mjnya03u:2637": "tasmāt- mitravindādhvara kalpādivikṛtau sāptadaśyamavatiṣṭhate /",
  "GSP28mjnya03u:2638": "na cātra pūrvanyāyo 'sti /",
  "GSP28mjnya03u:2639": "sāptadaśyasya codakaprāptyabhāvena punarvidhāne doṣābhāvāt // MJaiNyC_3,6.3-4 //",
  "GSP28mjnya03u:2640": "(tṛtīye naimittikasāptadaśyasya prakṛtigāmitādhikaraṇe sūtram-)",
  "GSP28mjnya03u:2641": "naimittikaṃ tu prakṛtau tadvikāraḥ saṃyogaviśeṣāt / Jaim_3,6.10 /",
  "GSP28mjnya03u:2642": "____________________________________________________",
  "GSP28mjnya03u:2643": "START MJaiNy 3,6.5-6",
  "GSP28mjnya03u:2644": "tṛtīyādhikaraṇamāracayati-",
  "GSP28mjnya03u:2645": "sāptadaśyaṃ tu vaiśyasya vikṛtau prakṛtāvuta /",
  "GSP28mjnya03u:2646": "pūrvavaccenna saṃkocānnitye naimittikoktitaḥ // MJaiNy_3,6.5 //",
  "GSP28mjnya03u:2647": "godohanena praṇayetkāmītyetadudāharat /",
  "GSP28mjnya03u:2648": "bhāṣyakārastadapyastu nyāyasyātra samatvataḥ // MJaiNy_3,6.6 //",
  "GSP28mjnya03u:2649": "------------------",
  "GSP28mjnya03u:2650": "'saptadaśānubrūyādvaiśyasya' iti vihitaṃ vaiśyanimittaṃ sāptadaśyaṃ pūrvanyāyena vikṛtigatam- iti cet /",
  "GSP28mjnya03u:2651": "maivam /",
  "GSP28mjnya03u:2652": "naimittikenānena vacanena prakṛtigatasya nityasya pāñcadaśyasya vaiśyavyatirikta viṣayatayā saṃkocanīyatvāt /",
  "GSP28mjnya03u:2653": "nityaṃ sāmānyarūpatayā sāvakāśatvena ca durbalam /",
  "GSP28mjnya03u:2654": "naimittikaṃ tu viśeṣarūpatvaniravakāśatvābhyāṃ prabalam /",
  "GSP28mjnya03u:2655": "tasmāt- vaiśyanimittakaṃ sāptadaśyaṃ prakṛtāvavatiṣṭhate /",
  "GSP28mjnya03u:2656": "atra bhāṣyakāro 'nyadudājahāra- 'camasenāpaḥ praṇayevgodohanena paśukāmasya' iti /",
  "GSP28mjnya03u:2657": "tatra- prakṛteścamasenāvaruddhatvādgodohanaṃ vikṛtau- iti pūrvapakṣaḥ /",
  "GSP28mjnya03u:2658": "kāmanānimittakena godohanena nityasya camasasya niṣkāmaviṣayatayā saṃkocanīyatvātprakṛtāveva godohanam- iti rāddhāntaḥ // MJaiNyC_3,6.5-6 //",
  "GSP28mjnya03u:2659": "(caturthe,- ādhānasya pavamāneṣṭyanaṅgatādhikaraṇe sūtrāṇi 11-13)",
  "GSP28mjnya03u:2660": "iṣṭyartham agnyādheyaṃ prakaraṇāt / Jaim_3,6.11 /",
  "GSP28mjnya03u:2661": "na vā tāsāṃ tadarthatvāt / Jaim_3,6.12 /",
  "GSP28mjnya03u:2662": "liṅgadarśanāc ca / Jaim_3,6.13 /",
  "GSP28mjnya03u:2663": "____________________________________________________",
  "GSP28mjnya03u:2664": "START MJaiNy 3,6.7-8",
  "GSP28mjnya03u:2665": "caturthādhikaraṇamāracayati -",
  "GSP28mjnya03u:2666": "ādhānaṃ pavamānāderiṣṭeraṅgaṃ na vā bhavet /",
  "GSP28mjnya03u:2667": "agnīnāmiṣṭiśeṣatvāttaddvārāsya tadaṅgatā // MJaiNy_3,6.7 //",
  "GSP28mjnya03u:2668": "anārabhya vidhāmāttu nāṅgaṃ kasyacidāhitiḥ /",
  "GSP28mjnya03u:2669": "agnyarthatvāttatsameṣṭiragnayastvagnihotragāḥ // MJaiNy_3,6.8 //",
  "GSP28mjnya03u:2670": "------------------",
  "GSP28mjnya03u:2671": "idamāmnāyate- 'agnaye pavamānāyāṣṭādaśakapālaṃ nirvapat,",
  "GSP28mjnya03u:2672": "agnaye pāvakāya,",
  "GSP28mjnya03u:2673": "agnaye śucaye' iti /",
  "GSP28mjnya03u:2674": "'vasante brāhmaṇo 'gnīnādadhīta' iti ca /",
  "GSP28mjnya03u:2675": "tatra- ādhānaṃ pavamānādīṣṭīnāmaṅgaṃ bhavet /",
  "GSP28mjnya03u:2676": "kutaḥ /",
  "GSP28mjnya03u:2677": "darśapūrṇamāsavikṛtiṣu pavamānādīṣṭiṣu codakaprāptānāmāhavamanīyādyagnīnāmiṣṭyaṅgatve satyagnidvārā tatsaṃskārarūpasyā'dhānasyāpi tadaṅgatāyā anivāryatvāt - iti cet /",
  "GSP28mjnya03u:2678": "maivam /",
  "GSP28mjnya03u:2679": "na hyetadādhānaṃ kasyacitkratoḥ prakaraṇe paṭhitam /",
  "GSP28mjnya03u:2680": "kiṃtu - anārabhyādhītam /",
  "GSP28mjnya03u:2681": "ato na kasyāpyetadaṅgam,",
  "GSP28mjnya03u:2682": "kiṃtvādhānavadiṣṭīnāmapyagnisaṃskārārthatvātparasparaṃ nāstyaṅgāṅgibhāvaśaṅkā /",
  "GSP28mjnya03u:2683": "nanu- pavamāneṣṭhyaṅgatvābhāve 'gnisaṃskāravaiyarthyādagnidvārā tadaṅgatvaṃ yuktam- iti cet /",
  "GSP28mjnya03u:2684": "na /",
  "GSP28mjnya03u:2685": "saṃskṛnāmagnīnāmagnihotrādyuttarakratuṣu tattadvākyairviniyogāvagamāt /",
  "GSP28mjnya03u:2686": "tasmāt- nā'dhānamaṅgam // MJaiNyC_3,6.7-8 //",
  "GSP28mjnya03u:2687": "(pañcame,- ādhānasya sarvārthatādhikaraṇe sūtre 14-15)",
  "GSP28mjnya03u:2688": "tatprakṛtyarthaṃ yathānye 'nārabhyavādāḥ / Jaim_3,6.14 /",
  "GSP28mjnya03u:2689": "sarvārthaṃ vādhānasya svakālatvāt / Jaim_3,6.15 /",
  "GSP28mjnya03u:2690": "____________________________________________________",
  "GSP28mjnya03u:2691": "START MJaiNy 3,6.9-10",
  "GSP28mjnya03u:2692": "pañcamādhikaraṇamāracayati -",
  "GSP28mjnya03u:2693": "ādhānaṃ kiṃ prakṛtyarthe vahnimātreṇa vā yutam /",
  "GSP28mjnya03u:2694": "saṃskṛtāgnipranāḍyaitatparṇavatprakṛtau sthitam // MJaiNy_3,6.9 //",
  "GSP28mjnya03u:2695": "laukikākāramātratve viphalatvātkratau yutiḥ /",
  "GSP28mjnya03u:2696": "parṇasyā'havanīyādau śāstrīye 'stu svatantratā // MJaiNy_3,6.10 //",
  "GSP28mjnya03u:2697": "------------------",
  "GSP28mjnya03u:2698": "anārabhyādhītaṃ parṇamayītvaṃ yathā juhūpranāḍyā prakṛtau niviṣṭam,",
  "GSP28mjnya03u:2699": "tathaivāgnipranāḍyā tatsaṃskārarūpamādhānaṃ prakṛtau niviśate- iti cet /",
  "GSP28mjnya03u:2700": "maivam /",
  "GSP28mjnya03u:2701": "vaiṣamyāt /",
  "GSP28mjnya03u:2702": "dvividho hi juhvā ākāraḥ- laukikaḥ śāstrīyaśca /",
  "GSP28mjnya03u:2703": "aratnimātradairghya hasamukhatvatvagbilatvādirūpo dṛśyamāno laukikaḥ /",
  "GSP28mjnya03u:2704": "apūrvīyatvākārastu śāstrīyaḥ /",
  "GSP28mjnya03u:2705": "tayorapūrvīyatvaṃ kratupraveśamantareṇa nāsti /",
  "GSP28mjnya03u:2706": "tatra yadi laukikākāramātre paryavasyati,",
  "GSP28mjnya03u:2707": "tadā parṇamayītvaṃ viphalaṃ bhavet /",
  "GSP28mjnya03u:2708": "kāṣṭhāntareṇāpi tadākārasya susaṃpādatvāt /",
  "GSP28mjnya03u:2709": "aco 'pūrvīyatvāya parṇaḥ kratau praviṣṭaḥ /",
  "GSP28mjnya03u:2710": "āhavanīyādīnāṃ tveka eva śāstrīyākāraḥ /",
  "GSP28mjnya03u:2711": "sa ca viṅibalādādhānenaiva janyate, nānyathā /",
  "GSP28mjnya03u:2712": "tasmādādhānasya kratupraveśaṃ vinaiva śāstrīvāhavanīyādyākārasaṃpādanasamartha tvādagnihotreṇa tatsaṃyujyate /",
  "GSP28mjnya03u:2713": "tathā sati parṇavaiṣamyātprakṛtāvapraviśyāgnīnutpādya kratuvatsvāta tryeṇāvatiṣṭhate /",
  "GSP28mjnya03u:2714": "tato laukikopāyasaṃpāditasuvarṇavrīhyādivadādhānasaṃpāditānāṃ svatantrāṇā mevā'havanīyādyagnīnāṃ paścādvākyaiḥ kratuṣu viniyogo 'stu // MJaiNyC_3,6.9-10 //",
  "GSP28mjnya03u:2715": "(ṣaṣṭhe pavamāneṣṭīnāmasaṃskṛte 'gnau kartavyatādhikaraṇe sūtre 16-17)",
  "GSP28mjnya03u:2716": "tāsām agniḥ prakṛtitaḥ prayājavat syāt / Jaim_3,6.16 /",
  "GSP28mjnya03u:2717": "na vā tāsāṃ tadarthatvāt / Jaim_3,6.17 /",
  "GSP28mjnya03u:2718": "____________________________________________________",
  "GSP28mjnya03u:2719": "START MJaiNy 3,6.11-12",
  "GSP28mjnya03u:2720": "ṣaṣṭhādhikaraṇamāracayati-",
  "GSP28mjnya03u:2721": "saṃskṛte pavamāneṣṭyā vahnau seṣṭirna veṣṭayaḥ /",
  "GSP28mjnya03u:2722": "vahnau tatsaṃskṛte kāryāścodakasyānurodhataḥ // MJaiNy_3,6.11 //",
  "GSP28mjnya03u:2723": "codakaḥ pavamāneṣṭau na tāṃ prāpayituṃ prabhuḥ /",
  "GSP28mjnya03u:2724": "anaṅgatveṣṭyasiddhibhyāmiṣṭayasyadasaṃskṛte // MJaiNy_3,6.12 //",
  "GSP28mjnya03u:2725": "------------------",
  "GSP28mjnya03u:2726": "pāvamānādīṣṭibhirāhavanīyādyagnayaḥ saṃskriyante /",
  "GSP28mjnya03u:2727": "saṃskṛteṣvagniṣvagnihotradarśapūrṇamāsādi kratavaḥpravartante /",
  "GSP28mjnya03u:2728": "tathā sati- vimatāḥ pavamāneṣṭayastābhiriṣṭibhiḥ saṃskṛte bahnau kartavyāḥ,",
  "GSP28mjnya03u:2729": "iṣṭitvāt,",
  "GSP28mjnya03u:2730": "itareṣṭivat /",
  "GSP28mjnya03u:2731": "codako 'pyevaṃ /",
  "GSP28mjnya03u:2732": "satyanugṛhīto bhavati /",
  "GSP28mjnya03u:2733": "etābhiriṣṭibhiḥ saṃskṛte bahnau prakṛtyanuṣṭhānāt- iti prāpte-",
  "GSP28mjnya03u:2734": "brūmaḥ- yadyapi pavamāneṣṭirvikṛtiḥ,",
  "GSP28mjnya03u:2735": "tathāpi codako na tasyāṃ pavamāneṣṭau pavamāneṣṭi matideṣṭuṃ prabhavati /",
  "GSP28mjnya03u:2736": "prakṛtau prayājādivatpavamāneṣṭeraṅgatvābhāvāt /",
  "GSP28mjnya03u:2737": "kiṃca- 'etasyāḥ pavamāneṣṭeḥ saṃskṛtāgnisiddhyartha pavamāneṣṭyantarāṅgīkāre tatrāpi tathā' ityanavasthāyāmiṣṭireva na sidhyet /",
  "GSP28mjnya03u:2738": "tasmāt- tābhiriṣṭibhirasaṃskṛte vahnau pavamāneṣṭayaḥ kartavyāḥ // MJaiNyC_3,6.11-12 //",
  "GSP28mjnya03u:2739": "(saptame- upākaraṇādīnāmagnīṣomīyadharmatādhikaraṇe sūtrāṇi 18-27)",
  "GSP28mjnya03u:2740": "tulyaḥ sarveṣāṃ paśuvidhiḥ prakaraṇāviśeṣāt / Jaim_3,6.18 /",
  "GSP28mjnya03u:2741": "sthānāc ca pūrvasya / Jaim_3,6.19 /",
  "GSP28mjnya03u:2742": "śvas tv ekeṣāṃ tatra prākśrutir guṇārthā / Jaim_3,6.20 /",
  "GSP28mjnya03u:2743": "tenotkṛṣṭasya kālavidhir iti cet / Jaim_3,6.21 /",
  "GSP28mjnya03u:2744": "naikadeśatvāt / Jaim_3,6.22 /",
  "GSP28mjnya03u:2745": "artheneti cet / Jaim_3,6.23 /",
  "GSP28mjnya03u:2746": "na śrutivipratiṣedhāt / Jaim_3,6.24 /",
  "GSP28mjnya03u:2747": "sthānāt tu pūrvasya saṃskārasya tadarthatvāt / Jaim_3,6.25 /",
  "GSP28mjnya03u:2748": "liṅgadarśanāc ca / Jaim_3,6.26 /",
  "GSP28mjnya03u:2749": "acodanā vā guṇārthena / Jaim_3,6.27 /",
  "GSP28mjnya03u:2750": "____________________________________________________",
  "GSP28mjnya03u:2751": "START MJaiNy 3,6.13-15",
  "GSP28mjnya03u:2752": "saptamādhikaraṇamāracayati -",
  "GSP28mjnya03u:2753": "agnīṣomīyasavanīyānubandhyapaśuṣvamī /",
  "GSP28mjnya03u:2754": "upākaraṇamukhyāstu dharmāḥ sādhāraṇa na vā // MJaiNy_3,6.13 //",
  "GSP28mjnya03u:2755": "jyotiṣṭomaprakaraṇe pāṭhātsādhāraṇa amī /",
  "GSP28mjnya03u:2756": "paśudharmāgrahātsomayāge te syurnirarthakāḥ // MJaiNy_3,6.14 //",
  "GSP28mjnya03u:2757": "agnīṣomīyadharmatvaṃ teṣāṃ sthānātprasidhyati /",
  "GSP28mjnya03u:2758": "dvayoritarayoḥ paśrvoḥ prāpyante codakena te // MJaiNy_3,6.15 //",
  "GSP28mjnya03u:2759": "------------------",
  "GSP28mjnya03u:2760": "agnīṣomīyaḥ,",
  "GSP28mjnya03u:2761": "savanīyaḥ,",
  "GSP28mjnya03u:2762": "anubandhyaśca,",
  "GSP28mjnya03u:2763": "ityete trayaḥ paśavo jyotiṣṭomaprakaraṇe samāmnātāḥ /",
  "GSP28mjnya03u:2764": "paśudharmāścopākaraṇaparyagnikaraṇādayastatrā'mnātāḥ /",
  "GSP28mjnya03u:2765": "'prajāpaterjāyamānāḥ' 'imaṃ paśum'- ityābhyāmṛgbhyāṃ paśorupasparśanamupākaraṇam /",
  "GSP28mjnya03u:2766": "darbhajvālayā triḥ pradakṣiṇīkaraṇaṃ paryagnikaraṇam /",
  "GSP28mjnya03u:2767": "ta ete dharmāstriṣvapi paśuṣu sādhāraṇyena vidhīyante /",
  "GSP28mjnya03u:2768": "trayāṇāmapi jyotiṣṭomaprakaraṇapāṭhasāmyāt /",
  "GSP28mjnya03u:2769": "nanu jyotiṣṭhomasya prakaraṇe paṭhitānetāndharmānsa eva grahīṣyati,",
  "GSP28mjnya03u:2770": "na tu paśavaḥ- iti cet /",
  "GSP28mjnya03u:2771": "na /",
  "GSP28mjnya03u:2772": "tasya somayāgatvāt /",
  "GSP28mjnya03u:2773": "somo hyabhiṣavādīndharmānākā ṅkṣati,",
  "GSP28mjnya03u:2774": "na tu yūpaniyojanaviśasanādīn /",
  "GSP28mjnya03u:2775": "tasmāt- aṅginyanarthakāḥ santo 'ṅgeṣu niviśamānā aviśeṣatastriṣvapi paśuṣvavatiṣṭhante- iti prāpte-",
  "GSP28mjnya03u:2776": "brūmaḥ- astyatra viśeṣaḥ saṃnidhilakṣaṇaḥ /",
  "GSP28mjnya03u:2777": "sautyanāmakādahnaḥ prācīna aupavasathyanāmake 'hni dhiṣṇyanirmāṇādūrdhvamete dharmā āmnātāḥ /",
  "GSP28mjnya03u:2778": "agnīṣomīyasyāpi tadeva sthānam /",
  "GSP28mjnya03u:2779": "savanīyastu sautye 'hani śrūyate- 'āśvinaṃ grahaṃ gṛhītvā trivṛtā yūpaṃ parivīyā'gneyaṃ savanīyaṃ paśumupākaroti' iti /",
  "GSP28mjnya03u:2780": "anubandhyastvavabhṛthānte samāmnātaḥ /",
  "GSP28mjnya03u:2781": "tataḥ saṃnidhinā te dharmā agnīṣomīye saṃbadhyante,",
  "GSP28mjnya03u:2782": "savanīyānubandhyayostu codakādatidiśyante // MJaiNyC_3,6.13-15 //",
  "GSP28mjnya03u:2783": "(aṣṭame śākhāharaṇādīnāmubhayadohadharmatādhikaraṇe sūtre 28-29)",
  "GSP28mjnya03u:2784": "dohayoḥ kālabhedād asaṃyuktaṃ śṛtaṃ syāt / Jaim_3,6.28 /",
  "GSP28mjnya03u:2785": "prakaraṇavibhāgād vā tatsaṃyuktasya kālaśāstram / Jaim_3,6.29 /",
  "GSP28mjnya03u:2786": "____________________________________________________",
  "GSP28mjnya03u:2787": "START MJaiNy 3,6.16-17",
  "GSP28mjnya03u:2788": "aṣṭamādhikaraṇamāracayati-",
  "GSP28mjnya03u:2789": "śākhāchedādayo dohe dharmāḥ sāyaṃ vyavasthitāḥ /",
  "GSP28mjnya03u:2790": "prātaśca santi vā sāyaṃ sthānātte pūrvavatsthitāḥ // MJaiNy_3,6.16 //",
  "GSP28mjnya03u:2791": "ānarthakyapratihatiḥ pūrvavanneha vidyate /",
  "GSP28mjnya03u:2792": "balino 'taḥ prakaraṇātprātardohe 'pi santi te // MJaiNy_3,6.17 //",
  "GSP28mjnya03u:2793": "------------------",
  "GSP28mjnya03u:2794": "darśapūrṇamāsaṃprakaraṇe - palāśaśākhāchedanam,",
  "GSP28mjnya03u:2795": "tayā śākhayā vatsāpākaraṇam,",
  "GSP28mjnya03u:2796": "ityādayo dohadharmāḥ samāmnātāḥ /",
  "GSP28mjnya03u:2797": "dohau ca dvau vidyete-amāvāsyāyāṃ rātrāveko dohaḥ /",
  "GSP28mjnya03u:2798": "pratipadi prātaraparo dohaḥ /",
  "GSP28mjnya03u:2799": "tatra pūrvanyāyena prāthamike sāyaṃdohe prathamaśrutāste dharmā vyavatiṣṭhante- iti cet /",
  "GSP28mjnya03u:2800": "maivam /",
  "GSP28mjnya03u:2801": "veṣamyāt /",
  "GSP28mjnya03u:2802": "pūrvatra hi some viśasanādidharmāṇāmananvayātprakaraṇamānarthakyaprati hatam /",
  "GSP28mjnya03u:2803": "iha tu nāstyānarthakyapratihatiḥ /",
  "GSP28mjnya03u:2804": "tataḥ prakaraṇena sthānaṃ bādhitvā dvayordohayoste dharmā abhyupeyāḥ // MJaiNyC_3,6.16-17 //",
  "GSP28mjnya03u:2805": "(navame sādanādīnāṃ savanatrayadharmatādhikaraṇe sūtram- )",
  "GSP28mjnya03u:2806": "tadvat savanāntare grahāmnānam / Jaim_3,6.30 /",
  "GSP28mjnya03u:2807": "____________________________________________________",
  "GSP28mjnya03u:2808": "START MJaiNy 3,6.18",
  "GSP28mjnya03u:2809": "navamādhikaraṇamāracayati-",
  "GSP28mjnya03u:2810": "grahadharmāḥ sādanādyāḥ prātaḥsavana eva te /",
  "GSP28mjnya03u:2811": "triṣu vā niścitasthānādādyaḥ pūrvavaduttaraḥ // MJaiNy_3,6.18 //",
  "GSP28mjnya03u:2812": "------------------",
  "GSP28mjnya03u:2813": "jyotiṣṭome prātaḥsavane santyaindravāyavādayo grahāḥ,",
  "GSP28mjnya03u:2814": "mādhyaṃdine savane marutvatīyādayaḥ,",
  "GSP28mjnya03u:2815": "tṛtīyasavana ādityādayaḥ /",
  "GSP28mjnya03u:2816": "tatra sādanasaṃmārgādayo dharmāḥ prātaḥsavanīyagrahasaṃnidhāvāmnāyante - 'upopte 'nye grahāḥ sādyante,",
  "GSP28mjnya03u:2817": "anupopte dhruvaḥ' iti /",
  "GSP28mjnya03u:2818": "'daśāpavitreṇa grahaṃ saṃmārṣṭi' iti ca /",
  "GSP28mjnya03u:2819": "dhruvavyatiriktānāṃ grahāṇāmadhastānmṛttikopaveśanaṃ kṛtvā tatra sādanam,",
  "GSP28mjnya03u:2820": "dhruvasya tu na tathā /",
  "GSP28mjnya03u:2821": "pūrvādhikaraṇe śāśāharaṇādayaḥ pradhānayordadhipayasorrdhamāḥ samāmnātāḥ /",
  "GSP28mjnya03u:2822": "tacca dadhi pūrvodyuḥ sāyaṃdohamantareṇa na sidhyatīti tatsiddhyarthe kevalaṃ sāyaṃ duhyate,",
  "GSP28mjnya03u:2823": "na tu sāyaṃdohasyāsādhāraṇa tvena dharmaiḥ sahaikasmindeśe pāṭho 'stīti sthānaṃ na niścitam,",
  "GSP28mjnya03u:2824": "iha tu tanniścitamiti prātaḥsavana eva te dharmā iti cet /",
  "GSP28mjnya03u:2825": "maivam /",
  "GSP28mjnya03u:2826": "sādanādīnāṃ vākyena grahadharmatvaṃ,",
  "GSP28mjnya03u:2827": "prakaraṇena jyotiṣṭomadharmatvaṃ cāvagamyate /",
  "GSP28mjnya03u:2828": "tasminniścitamapi sthānaṃ vākyaprakaraṇābhyāṃ bādhitvā triṣu sabaneṣu sādanādayo 'vatiṣṭhante // MJaiNyC_3,6.18 //",
  "GSP28mjnya03u:2829": "(daśame raśanātrivṛttvādīnāṃ sarvapaśudharmatādhikaraṇe sūtram-)",
  "GSP28mjnya03u:2830": "raśanā ca liṅgadarśanāt / Jaim_3,6.31 /",
  "GSP28mjnya03u:2831": "daśamādhikaraṇamāracayati-",
  "GSP28mjnya03u:2832": "____________________________________________________",
  "GSP28mjnya03u:2833": "START MJaiNy 3,6.19-18*",
  "GSP28mjnya03u:2834": "ekatraivota sarvatra raśanāveṣṭanādayaḥ /",
  "GSP28mjnya03u:2835": "agnīṣomīya evaite kramālliṅgādito 'ntimaḥ // MJaiNyC_3,6.18* //",
  "GSP28mjnya03u:2836": "------------------",
  "GSP28mjnya03u:2837": "agnīṣomīyapaśusaṃnidhau raśanayā yūpasya veṣṭanam,",
  "GSP28mjnya03u:2838": "raśanāyāstrivṛttvaṃ darbhamayatvaṃ ca,",
  "GSP28mjnya03u:2839": "ityādayo dharmā āmnātāḥ- 'parivyayati,",
  "GSP28mjnya03u:2840": "ūrgvai raśanā' iti,",
  "GSP28mjnya03u:2841": "'triṣṛdbhavati' iti,",
  "GSP28mjnya03u:2842": "'darbhamayī bhaviti' iti ca /",
  "GSP28mjnya03u:2843": "tatra yeyaṃ raśanā,",
  "GSP28mjnya03u:2844": "ye ca veṣṭanādayaḥ,",
  "GSP28mjnya03u:2845": "te sarve saṃnidheravāntaraprakaraṇā dvāgnīṣomīya eva syuḥ- iti cet /",
  "GSP28mjnya03u:2846": "maivam /",
  "GSP28mjnya03u:2847": "savanīyapaśāvapi tatsadbhāvo liṅgādavagamyate /",
  "GSP28mjnya03u:2848": "'trivṛtā yūpaṃ parinīyā'gneyaṃ savanīyaṃ paśumupākaroti' iti trivṛttvaparivyāṇayoḥ siddhavadanuvādoliṅgam /",
  "GSP28mjnya03u:2849": "kiṃca tṛtīyāśrutyā vākyena ca parivyāṇasya yūpadharmatā,",
  "GSP28mjnya03u:2850": "na tu paśudharmatā /",
  "GSP28mjnya03u:2851": "yūpaśca trayāṇāṃ paśūnāṃ tantram,",
  "GSP28mjnya03u:2852": "iti vakṣyate /",
  "GSP28mjnya03u:2853": "tasmāt- sarveṣu paśudhvete dharmāḥ syuḥ // MJaiNyC_3,1.18* //",
  "GSP28mjnya03u:2854": "(ekādaśe, aṃśvadābhyayorapi sādanādidharmavattvādhikaraṇe sūtrāṇi 32-34)",
  "GSP28mjnya03u:2855": "ārāc chiṣṭam asaṃyuktam itaraiḥ saṃnidhānāt / Jaim_3,6.32 /",
  "GSP28mjnya03u:2856": "saṃyuktaṃ vā tadarthatvāc cheṣasya tannimittatvāt / Jaim_3,6.33 /",
  "GSP28mjnya03u:2857": "nirdeśād vyavatiṣṭheta / Jaim_3,6.34 /",
  "GSP28mjnya03u:2858": "____________________________________________________",
  "GSP28mjnya03u:2859": "START MJaiNy 3,6.19",
  "GSP28mjnya03u:2860": "ekādaśādhikaraṇamāracayati -",
  "GSP28mjnya03u:2861": "grahadharmā anārabhyoktāṃśvadābhyadvayena hi /",
  "GSP28mjnya03u:2862": "vidyante vā prakaraṇādādyo vākyādihāntimaḥ // MJaiNy_3,6.19 //",
  "GSP28mjnya03u:2863": "------------------",
  "GSP28mjnya03u:2864": "anārabhya dvau grahau śrutau- 'aṃśuṃ gṛhṇāti' iti,",
  "GSP28mjnya03u:2865": "'adābhyaṃ gṛhṇāti' iti ca /",
  "GSP28mjnya03u:2866": "tayoḥ sādanasaṃmārgādayo grahadharmā na vidyante /",
  "GSP28mjnya03u:2867": "kutaḥ /",
  "GSP28mjnya03u:2868": "ārabhyādhīteṣvaindravāyavādiṣveva prakaraṇena vyavasthāpitatvāt - iti cet /",
  "GSP28mjnya03u:2869": "maivam /",
  "GSP28mjnya03u:2870": "'grahāḥ sādyante' ityādivākyena grahadharmatvāvagame tayorapi grahayoranivārya tvāt /",
  "GSP28mjnya03u:2871": "na caindravāyavādayaḥ prakaraṇinaḥ /",
  "GSP28mjnya03u:2872": "jyotiṣṭhomo hi prakaraṇī /",
  "GSP28mjnya03u:2873": "tasmātsanti tayorrdhamāḥ // MJaiNyC_3,6.19 //",
  "GSP28mjnya03u:2874": "(dvādaśe citriṇyādīṣṭakānāmagnyaṅgatādhikaraṇe sūtram-)",
  "GSP28mjnya03u:2875": "agnyaṅgam aprakaraṇe tadvat / Jaim_3,6.35 /",
  "GSP28mjnya03u:2876": "____________________________________________________",
  "GSP28mjnya03u:2877": "START MJaiNy 3,6.20-21",
  "GSP28mjnya03u:2878": "dvādaśādhikaraṇamāracayati-",
  "GSP28mjnya03u:2879": "akhaṇḍādīṣṭakādharmāścitriṇyādiṣu nocitāḥ /",
  "GSP28mjnya03u:2880": "santi vā vākyamapyatrānārabhyoktaṃ tato na te // MJaiNy_3,6.20 //",
  "GSP28mjnya03u:2881": "prakṛtāpūrvasaṃbandhāttādṛśādapi vākyataḥ /",
  "GSP28mjnya03u:2882": "akhaṇḍatvādayo 'gnyarthacitriṇyādiṣu santi te // MJaiNy_3,6.21 //",
  "GSP28mjnya03u:2883": "------------------",
  "GSP28mjnya03u:2884": "anārabhya śrūyate- 'citriṇīrupadadhāti' iti /",
  "GSP28mjnya03u:2885": "agniprakaraṇe ceṣṭakānāṃ dharmāḥ śrutāḥ- 'akhaṇḍāmakṛṣṇāṃ kuryāt' iti /",
  "GSP28mjnya03u:2886": "pūrvatra- aṃśvadābhyayorutpattivākyasyānārabhyādhītatve 'pi viniyojakavākyaṃ prakaraṇādhītam /",
  "GSP28mjnya03u:2887": "citriṇyādināmakānāṃ tviṣṭakāviśeṣāṇāṃ viniyojakaṃ vākyamapyanārabhyāghītam /",
  "GSP28mjnya03u:2888": "tacca cityantare tāścitriṇīrviniyuṅkte /",
  "GSP28mjnya03u:2889": "akhaṇḍatvādidharmāstu ṣaṇṇāṃ citīnāṃ madhye prathamacitāvāmnātāḥ /",
  "GSP28mjnya03u:2890": "tasmāt- te citriṇyādiṣu nocitāḥ- iti prāpte, -",
  "GSP28mjnya03u:2891": "brūmaḥ- yadyapyutpattiviniyojakavākyayoranyatarasyāpi prakaraṇapāṭho nāsti,",
  "GSP28mjnya03u:2892": "tathāpi 'ya evaṃ vidvānagniṃ cinute' iti prakṛtaṃ yadetadagnyapūrve tatsaṃbandhitvenaivacitriṇyādayo 'pyaprakaraṇa paṭhitenāpi vākyena viniyujyante /",
  "GSP28mjnya03u:2893": "akhaṇḍatvādayañcāgnisādhanabhūteṣṭakādharmāḥ,",
  "GSP28mjnya03u:2894": "na tu prathamaciti dharmāḥ /",
  "GSP28mjnya03u:2895": "tasmāt- agnisādhanabhūtāsu citriṇyādīṣṭakāsvapi te santi // MJaiNyC_3,6.20-21 //",
  "GSP28mjnya03u:2896": "(trayodaśe- abhiṣavādīnāṃ somamātradharmatādhikaraṇe sūtram-)",
  "GSP28mjnya03u:2897": "naimittikam atulyatvād asamānavidhānaṃ syāt / Jaim_3,6.36 /",
  "GSP28mjnya03u:2898": "____________________________________________________",
  "GSP28mjnya03u:2899": "START MJaiNy 3,6.22-23",
  "GSP28mjnya03u:2900": "trayodaśādhikaraṇamāracayati-",
  "GSP28mjnya03u:2901": "vidhayo 'bhiṣavādyāḥ syuḥ phalākhye camase na vā /",
  "GSP28mjnya03u:2902": "naimittikasya nityena tulyatvādasti tadvidhiḥ // MJaiNy_3,6.22 //",
  "GSP28mjnya03u:2903": "nitye kṛtārthāḥ saṃskārāḥ paścādbhāvinimittaje /",
  "GSP28mjnya03u:2904": "na vidheyāḥ kiṃtu tatra prāpyantāmatideśataḥ // MJaiNy_3,6.23 //",
  "GSP28mjnya03u:2905": "------------------",
  "GSP28mjnya03u:2906": "nyagrodhamukularūpasya phalasya piṣṭaṃ camyate yatra sa phalacamasaḥ /",
  "GSP28mjnya03u:2907": "sa ca naimittikaḥ /",
  "GSP28mjnya03u:2908": "rājanyavaiśyau nimittīkṛtya vihitatvāt /",
  "GSP28mjnya03u:2909": "somastu nityaḥ /",
  "GSP28mjnya03u:2910": "upādhikramamapyanupajīvyaiva 'somena yajeta' iti vihitatvāt /",
  "GSP28mjnya03u:2911": "tasya ca nitvasya somasya yathā yāgasādhanatvam,",
  "GSP28mjnya03u:2912": "tathā phalacamasasyāpi tadasti /",
  "GSP28mjnya03u:2913": "tasmāt 'somamabhipuṇoti' 'somaṃ krīṇāti' ityādayo yāgadravya saṃskāravidhayaḥ soma iva phalacamase 'pi pravartante- iti prāpte, -",
  "GSP28mjnya03u:2914": "brūmaḥ- nityā abhikvādisaṃskārā nityaṃ somaṃ saṃskārya labdhvā caritārthāḥ santo nānyaṃ saṃskāryamapekṣante /",
  "GSP28mjnya03u:2915": "phalacamasastu soyavikāratvātpaścādbhāvī /",
  "GSP28mjnya03u:2916": "tato nirapekṣāḥ saṃskāravidhayo na tatra pravartante /",
  "GSP28mjnya03u:2917": "na caitāvatā saṃskārābhāvaḥ /",
  "GSP28mjnya03u:2918": "codakena tatsiddhaḥ /",
  "GSP28mjnya03u:2919": "tasmāt- somamātrasaṃbandhino vidhayaḥ // MJaiNyC_3,6.22-23 //",
  "GSP28mjnya03u:2920": "(caturdaśe pratinidhiṣvapi mukhyadharmānuṣṭhānādhikaraṇe sūtrāṇi 37-39)",
  "GSP28mjnya03u:2921": "pratinidhiś ca tadvat / Jaim_3,6.37 /",
  "GSP28mjnya03u:2922": "tadvatprayojanaikatvāt / Jaim_3,6.38 /",
  "GSP28mjnya03u:2923": "aśāstralakṣaṇatvācca / Jaim_3,6.39 /",
  "GSP28mjnya03u:2924": "____________________________________________________",
  "GSP28mjnya03u:2925": "START MJaiNy 3,6.24",
  "GSP28mjnya03u:2926": "caturdaśādhikaraṇamāracayati-",
  "GSP28mjnya03u:2927": "nīvārādipratinidheratulyo vā vidhiḥ samaḥ /",
  "GSP28mjnya03u:2928": "purevātulyatā sāmyamākārādbrīhitā yataḥ // MJaiNy_3,6.24 //",
  "GSP28mjnya03u:2929": "------------------",
  "GSP28mjnya03u:2930": "'vrīhibhiryajeta' iti vihitānāṃ vrīhīṇāmasaṃbhave nībārāḥ pratinidhitvena svīkāryā iti vakṣyate /",
  "GSP28mjnya03u:2931": "tatra pūrvanyāyenāvaghātādividhayo vrīhiṣu kṛtārthāḥ paścādbhāvini nīvārādau na pravartante- iti cet /",
  "GSP28mjnya03u:2932": "maivam /",
  "GSP28mjnya03u:2933": "vrīhiśabdo hi jātiviśeṣeṇā'kāraviśeṣeṇa vopetaṃ dravyamācaṣṭe /",
  "GSP28mjnya03u:2934": "nīvāreṣu jātito vrīhiśabdārthatvābhāve 'pyākārato vrīhiśabdārthatvena 'vrīhīnavahanti' iti vidhiḥ pravartate /",
  "GSP28mjnya03u:2935": "yathā vrīhijātāveva samīcīnānāṃ vrīhīṇāmabhāve jalavahnyādyupaghātena sāravikaleṣvapi vidhiḥ,",
  "GSP28mjnya03u:2936": "tathā jātivikaleṣvapi brīhiṣu mukhyaikadeśarūpatvādvidhirastu // MJaiNyC_3,6.24 //",
  "GSP28mjnya03u:2937": "(pañcadaśe śruteṣvapi pratinidhiṣu mukhyadharmānuṣṭhānādhikaraṇe sūtram-)",
  "GSP28mjnya03u:2938": "niyamārthā guṇaśrutiḥ / Jaim_3,6.40 /",
  "GSP28mjnya03u:2939": "____________________________________________________",
  "GSP28mjnya03u:2940": "START MJaiNy 3,6.25",
  "GSP28mjnya03u:2941": "pañcadaśādhikaraṇamāracayati-",
  "GSP28mjnya03u:2942": "pūtīkābhiṣavo 'tulyastulyo vā somatulyatā /",
  "GSP28mjnya03u:2943": "nāsti naimittikatvena tulyaḥ pratinidhitvataḥ // MJaiNy_3,6.25 //",
  "GSP28mjnya03u:2944": "------------------",
  "GSP28mjnya03u:2945": "'yadi somaṃ na vindeta, pūti(tī)",
  "GSP28mjnya03u:2946": "kānabhiṣuṇuyāt' iti śrūyate /",
  "GSP28mjnya03u:2947": "tatra somābhāvaṃ nimittīkṛtya pūtīkalatākhaṇḍānāṃ vihitatvātphalacamasavannaimittikatvena somābhiṣavakrayādividhiḥ pūtīkeṣu na tulyaḥ- iti cet /",
  "GSP28mjnya03u:2948": "maivam /",
  "GSP28mjnya03u:2949": "nīvārabatpratinidhitvāt /",
  "GSP28mjnya03u:2950": "nanu- pratinidhitve svayamevopāditsitatvādvidhirnāpekṣitaḥ /",
  "GSP28mjnya03u:2951": "ata eva nīvāreṣu vidhirna śrutaḥ- iti cet /",
  "GSP28mjnya03u:2952": "na /",
  "GSP28mjnya03u:2953": "vidherniyamārthatvasya ṣaṣṭhe vakṣyamāṇatvāt /",
  "GSP28mjnya03u:2954": "tasmāt- abhiṣavakrayādividhiḥ somapūtīkayostulyaḥ // MJaiNyC_3,6.25 //",
  "GSP28mjnya03u:2955": "(ṣoḍaśe dīkṣaṇīyādidharmāṇāmagniṣṭomāṅgatādhikaraṇe sūtrāṇi 41-47)",
  "GSP28mjnya03u:2956": "saṃsthās tu samānavidhānāḥ prakaraṇāviśeṣāt / Jaim_3,6.41 /",
  "GSP28mjnya03u:2957": "vyapadeśaś ca tulyavat / Jaim_3,6.42 /",
  "GSP28mjnya03u:2958": "vikārās tu kāmasaṃyoge nityasya samatvāt / Jaim_3,6.43 /",
  "GSP28mjnya03u:2959": "api vā dviruktatvāt prakṛter bhaviṣyantīti / Jaim_3,6.44 /",
  "GSP28mjnya03u:2960": "vacanāt tu samuccayaḥ / Jaim_3,6.45 /",
  "GSP28mjnya03u:2961": "pratiṣedhāc ca pūrvaliṅgānām / Jaim_3,6.46 /",
  "GSP28mjnya03u:2962": "guṇaviśeṣād ekasya vyapadeśaḥ / Jaim_3,6.47 /",
  "GSP28mjnya03u:2963": "____________________________________________________",
  "GSP28mjnya03u:2964": "START MJaiNy 3,6.26-27",
  "GSP28mjnya03u:2965": "ṣoḍaśādhikaraṇamāracayati-",
  "GSP28mjnya03u:2966": "ukthyādiṣu samo dīkṣaṇīyādyaṅgavidhirna vā /",
  "GSP28mjnya03u:2967": "ekaprakaraṇatvena phalavattvācca tulyatā // MJaiNy_3,6.26 //",
  "GSP28mjnya03u:2968": "ukthyādayaḥ kāmayogādvikārāḥ prakriyā tataḥ /",
  "GSP28mjnya03u:2969": "agniṣṭomātmake jyotiṣṭomamātre ca tadvidhiḥ // MJaiNy_3,6.27 //",
  "GSP28mjnya03u:2970": "------------------",
  "GSP28mjnya03u:2971": "jyotiṣṭomaḥ- svayameko 'pi samāptibhedādbhidyate /",
  "GSP28mjnya03u:2972": "yajñāyajñiyastotreṇa samāptau 'agniṣṭomaḥ' ityucyate /",
  "GSP28mjnya03u:2973": "tasmādapi stotrādūrdhvamukthyastotreṇa samāptau 'ukthyaḥ' ityucyate /",
  "GSP28mjnya03u:2974": "evaṃ ṣoḍaśyādayo 'pi /",
  "GSP28mjnya03u:2975": "tādṛśasya saptasaṃsthāvato jyotiṣṭomasya prakaraṇe dīkṣaṇīyeṣṭiprāyaṇīyeṣṭyādīnāmaṅgānāṃ vidhirāmnātaḥ /",
  "GSP28mjnya03u:2976": "sa ca vidhirjyotiṣṭomasya prathamasaṃsthāviśeṣe 'gniṣṭome yathā pravṛttaḥ,",
  "GSP28mjnya03u:2977": "tathaivokthyādiṣvapi pravartate /",
  "GSP28mjnya03u:2978": "kutaḥ /",
  "GSP28mjnya03u:2979": "prakaraṇasaṃbandhasya samānatvāt /",
  "GSP28mjnya03u:2980": "kiṃca- yathāgniṣṭomaḥ phalatvādaṅgavidhibhiḥ saṃyujyate,",
  "GSP28mjnya03u:2981": "evamukthyādayo 'pi /",
  "GSP28mjnya03u:2982": "teṣāṃ ca phalamevamāmnāyate-'paśukāma ukthyaṃ gṛhṇīyāt' 'ṣoḍaśinā vīryakāmaḥ stuvīta' 'atirātreṇa prajākāmaṃ yājayet' iti /",
  "GSP28mjnya03u:2983": "tasmāt - saptasvapi saṃsthāsu samāno 'ṅgavidhiḥ- iti prāpte, -",
  "GSP28mjnya03u:2984": "brūmaḥ- yadetadukthyādīnāṃ phalamudāhṛtam,",
  "GSP28mjnya03u:2985": "tattu teṣāṃ vikāratvaṃ gamayati /",
  "GSP28mjnya03u:2986": "'kāmyo guṇaḥ śrūyamāṇo nityamartha vikṛtya niviśate' iti nyāyādyathā godohanaguṇo nityaṃ camasasādhanakamapāṃ praṇayanaṃ vikṛtya niviśate,",
  "GSP28mjnya03u:2987": "evamukthyaguṇo nityāmagniṣṭomasya saṃsthāṃ vikṛtya saṃsthāntaratvaṃ gamayati /",
  "GSP28mjnya03u:2988": "tato 'gniṣṭomasya guṇavikārā ukthyādaya iti na sarvasaṃsthāsādhāraṇaṃ prakaraṇam,",
  "GSP28mjnya03u:2989": "kiṃtu - agniṣṭomasyai vāsādhāraṇama /",
  "GSP28mjnya03u:2990": "nanu- 'jyotiṣṭomena yajeta' ityuktatvājjyotiṣṭomasyedaṃ prakaraṇam,",
  "GSP28mjnya03u:2991": "na tvagniṣṭomasaṃsthāyāḥ- iti cet /",
  "GSP28mjnya03u:2992": "bāḍham /",
  "GSP28mjnya03u:2993": "asā jyotiṣṭomo na kadācidapyagniṣṭomaṃ vyabhicarati /",
  "GSP28mjnya03u:2994": "ukthyādīnāmapyantarbhāvitāgniṣṭomakatvāt /",
  "GSP28mjnya03u:2995": "ukthyādīṃstu vyabhicarati /",
  "GSP28mjnya03u:2996": "vināpi tairagniṣṭomaśśāyāṃ jyotiṣṭomatvasaṃbhavāt /",
  "GSP28mjnya03u:2997": "ato 'gniṣṭomasaṃsthasya jyotiṣṭomasyedaṃ prakaraṇaṃ sattatraiva dīkṣaṇīyādyaṅgavidhiṃ niveśayati /",
  "GSP28mjnya03u:2998": "ukthyādiṣu codakādaṅgānyatidiśyante // MJaiNyC_3,6.26-27 //",
  "GSP28mjnya03u:2999": "iti śrīmādhavīye jauminīyanyāyamālāvistare tṛtīyādhyāyasya ṣaṣṭha pādaḥ",
  "GSP28mjnya03u:3000": "_________________________________________________________________________",
  "GSP28mjnya03u:3001": "atha tṛtīyādhyāyasya saptamaḥ pādaḥ /",
  "GSP28mjnya03u:3002": "(prathame barhirādīnāṃ darśapaurṇamāsatadaṅgobhayāṅgatādhikaraṇe sūtrāṇi 1-5)",
  "GSP28mjnya03u:3003": "prakaraṇaviśeṣād asaṃyuktaṃ pradhānasya / Jaim_3,7.1 /",
  "GSP28mjnya03u:3004": "sarveṣāṃ vā śeṣatvasyātatprayuktatvāt / Jaim_3,7.2 /",
  "GSP28mjnya03u:3005": "ārādapīti cet / Jaim_3,7.3 /",
  "GSP28mjnya03u:3006": "na tadvākyaṃ hi tadarthatvāt / Jaim_3,7.4 /",
  "GSP28mjnya03u:3007": "liṅgadarśanāc ca / Jaim_3,7.5 /",
  "GSP28mjnya03u:3008": "saptamapādasya prathamādhikaraṇamāracayati -",
  "GSP28mjnya03u:3009": "____________________________________________________",
  "GSP28mjnya03u:3010": "START MJaiNy 3,7.1-2",
  "GSP28mjnya03u:3011": "mukhyāṅgataiva vedyādeḥ prayājādyaṅgato 'pi vā /",
  "GSP28mjnya03u:3012": "tadvākyaṃ prakriyāyuktaṃ mukhyāṅgatvasya bodhakam // MJaiNy_3,7.1 //",
  "GSP28mjnya03u:3013": "mukhyāṅgasyāpi vedyādeḥ prayājādiṣu cāṅgatā /",
  "GSP28mjnya03u:3014": "mukhyārthatvātprayājādeḥ svāpūrvavyavadhānataḥ // MJaiNy_3,7.2 //",
  "GSP28mjnya03u:3015": "------------------",
  "GSP28mjnya03u:3016": "darśapūrṇamāsayoḥ śrūyate- 'vedyāṃ havīṃṣyāsādayati' 'barhiṣi havīṃṣyāsādayati' iti /",
  "GSP28mjnya03u:3017": "tathā taddharmāḥ śrūyante- 'vediṃ khanati' 'barhirlunāti' ityādayaḥ /",
  "GSP28mjnya03u:3018": "mukhyahavīṃṣyāgneyapuroḍāśādīni,",
  "GSP28mjnya03u:3019": "amukhyahavīṃṣi tu prayājādyarthāni /",
  "GSP28mjnya03u:3020": "tatra-svasvadharmasahitāni vedyādīni prakaraṇabalānmukhyahaviṣā mevāṅgāni- 'vedyāṃ havīṃṣyāsādayati' iti vākyātsarvahaviraṅgatā- iti cet /",
  "GSP28mjnya03u:3021": "na /",
  "GSP28mjnya03u:3022": "prakaraṇena vākyasya saṃkocanīyatvāt /",
  "GSP28mjnya03u:3023": "yadi vākyaṃ prakaraṇanairapekṣyeṇa svatantraṃ syāt,",
  "GSP28mjnya03u:3024": "tadā sādanamātraparyavasānena yāgābhāve vaiyarthya syāt /",
  "GSP28mjnya03u:3025": "saumikahīvaṣāmapyetadvedyāsādanaṃ prasajyeta /",
  "GSP28mjnya03u:3026": "tasmāt- mukhyahaviraṅgaṃ vedyādikam- iti prāpte-",
  "GSP28mjnya03u:3027": "brūmaḥ- astu vaiyarthyātiprasaṅgaparihāreṇa prakṛtāpūrvasādhanabhūtahaviḥṣu vedyāderaṅgatvam /",
  "GSP28mjnya03u:3028": "prayājādihavīṃṣyapi svakīyāvāntarāpūrvadvārā mukhyāpūrvasādhanānyeveti tadaṅgatvamapi vedyāderyuktam /",
  "GSP28mjnya03u:3029": "evaṃ sati vākyasyātyantasaṃkoco na bhaviṣyati // MJaiNyC_3,7.1-2 //",
  "GSP28mjnya03u:3030": "(dvitīye svāmisaṃskārāṇāṃ pradhānārthatādhikaraṇe sūtram)",
  "GSP28mjnya03u:3031": "phalasaṃyogāt tu svāmiyuktaṃ pradhānasya / Jaim_3,7.6 /",
  "GSP28mjnya03u:3032": "dvitīyādhikaraṇamāracayati-",
  "GSP28mjnya03u:3033": "vapanādyupakāraḥ kiṃ dvayormukhāṅgayoruta /",
  "GSP28mjnya03u:3034": "mukhya eva dvayorastu kṛtsnakartṛgatatvataḥ // MJaiNy_3,7.3 //",
  "GSP28mjnya03u:3035": "yuktaḥ śāstrīyasaṃskāro mukhyasya phalabhojinaḥ /",
  "GSP28mjnya03u:3036": "vināpi saṃsakṛtiṃ dṛṣṭaṃ kartṛtvaṃ tatra nāsti saḥ // MJaiNy_3,7.4 //",
  "GSP28mjnya03u:3037": "------------------",
  "GSP28mjnya03u:3038": "jyotiṣṭome keśaśmaśruvapanapayovratādayo yajamānasaṃskārā āmnātāḥ /",
  "GSP28mjnya03u:3039": "grahaiḥ somahomo jyotiṣṭome mukhyaḥ /",
  "GSP28mjnya03u:3040": "agnīṣomīyapaśvādikamaṅgam /",
  "GSP28mjnya03u:3041": "tatra-dvayormukhyāṅgayorete vapanādaya upakurvanti /",
  "GSP28mjnya03u:3042": "kutaḥ /",
  "GSP28mjnya03u:3043": "kartṛdharmatvāt /",
  "GSP28mjnya03u:3044": "yajamāno hi kartṛtayā vapanādibhiḥ saṃskriyate /",
  "GSP28mjnya03u:3045": "kartṛtvaṃ ca yathā mukhyaṃ prati tasya vidyate,",
  "GSP28mjnya03u:3046": "tathāṅgaṃ pratyapyasti /",
  "GSP28mjnya03u:3047": "tasmāt-ubhayorupakāraḥ- iti cet /",
  "GSP28mjnya03u:3048": "maivam /",
  "GSP28mjnya03u:3049": "dvau hi yajamānasyā'kārau- kriyākartṛtvam,",
  "GSP28mjnya03u:3050": "phalabhoktṛtvaṃ ceti /",
  "GSP28mjnya03u:3051": "tayoradṛṣṭaḥ phalabhogaḥ,",
  "GSP28mjnya03u:3052": "kriyāniṣpattiśca dṛṣṭā /",
  "GSP28mjnya03u:3053": "tathā sati- vapanādikṛtopakāratyāpyadṛṣṭatvādbhoktṛśeṣā vapanādayaḥ phalabhogasādhane mukhya eva paryavasyanti /",
  "GSP28mjnya03u:3054": "vapanādisaṃskārarahitairapyṛtvigbhiḥ kṛṣīvalādibhiśca kriyā niṣpādyamānā dṛśyate /",
  "GSP28mjnya03u:3055": "tatastatra kartṛtvākāre vapanādikṛtaḥ sa upakāro nāsti /",
  "GSP28mjnya03u:3056": "tasmāt-adṛṣṭa phalabhojino 'sya yajamānasya yo 'yamadṛṣṭarūpaḥ śāstrīyaḥ saṃskāraḥ so 'yaṃ mukhye karmaṇi yukto nāṅgeṣu /",
  "GSP28mjnya03u:3057": "nātra pūrvavadvākyamasti,",
  "GSP28mjnya03u:3058": "yena paramparāphalasādhaneṣvaṅgeṣu vapanādyupakāraḥ śaṅkayeta /",
  "GSP28mjnya03u:3059": "prakaraṇaṃ tu mukhyasyaiva,",
  "GSP28mjnya03u:3060": "na tvaṅgānām /",
  "GSP28mjnya03u:3061": "tasmāt- na teṣūpakāraḥ // MJaiNyC_3,7.3-4 //",
  "GSP28mjnya03u:3062": "(tṛtīye saumikavedyādīnāmaṅgapradhānobhayāṅgatādhikaraṇe sūtre 7 / 9)",
  "GSP28mjnya03u:3063": "cikīrṣayā ca saṃyogāt / Jaim_3,7.7 /",
  "GSP28mjnya03u:3064": "tadyukte tu phalaśrutis tasmāt sarvacikīrṣā syāt / Jaim_3,7.9 /",
  "GSP28mjnya03u:3065": "____________________________________________________",
  "GSP28mjnya03u:3066": "START MJaiNy 3,7.5-6",
  "GSP28mjnya03u:3067": "tṛtīyādhikaraṇamāracayati-",
  "GSP28mjnya03u:3068": "mukhyārthā saumikī vedirubhayārthota mukhyagā /",
  "GSP28mjnya03u:3069": "cikīrṣitatvānmukhyasya vedyā tatkṛtisaṃbhavāt // MJaiNy_3,7.5 //",
  "GSP28mjnya03u:3070": "mukhyapauṣkalyahetutvāttadaṅgaṃ ca cikīrṣitam /",
  "GSP28mjnya03u:3071": "mukhyavattena tadvediraṅgeṣvapyupakāriṇī // MJaiNy_3,7.6 //",
  "GSP28mjnya03u:3072": "------------------",
  "GSP28mjnya03u:3073": "dārśikīṃ vediṃ madhye 'ntarbhāvya prācīnavaṃśo maṇḍapo 'vasthitaḥ /",
  "GSP28mjnya03u:3074": "tataḥ pūrvasyāṃ diśi sadohavirdhānādīnāṃ paryāpto bhūbhāgaviśeṣaḥ /",
  "GSP28mjnya03u:3075": "taiḥ sadaḥprabhṛtibhiḥ saha saumikī vedirityucyate /",
  "GSP28mjnya03u:3076": "seyaṃ mukhyasya somayāgasyaivopakāraṃ karoti,",
  "GSP28mjnya03u:3077": "na tvamukhyānāmagnīṣomīyādyaṅgānām /",
  "GSP28mjnya03u:3078": "kutaḥ /",
  "GSP28mjnya03u:3079": "mukhyasya cikīrṣitatvāt /",
  "GSP28mjnya03u:3080": "na ca - aṅgānyapi cikīrṣitāni- iti vācyam /",
  "GSP28mjnya03u:3081": "cikīrṣāsvarūpasya vedenaivābhihitatvāt /",
  "GSP28mjnya03u:3082": "evaṃ śrūyate- 'ṣaṭtriṃśatprakramā prācī,",
  "GSP28mjnya03u:3083": "caturviṃśatiragreṇa,",
  "GSP28mjnya03u:3084": "triṃśajjaghanena,",
  "GSP28mjnya03u:3085": "iyati śakṣyāmahe' iti /",
  "GSP28mjnya03u:3086": "asyāyamarthaḥ- śrūyamāṇenānena dairdhyapramāṇena tiryakpramāṇadvayena ca pramite bhūbhāge phalahetusomayāgaṃ kartu śakṣyāmahe' iti niścitya tathaiva kuryāta- iti /",
  "GSP28mjnya03u:3087": "seyaṃ cikīrṣā mukhyaviṣayā /",
  "GSP28mjnya03u:3088": "'iyati śakṣyāmahe' iti parimāṇasya śakteścopanyāsāt /",
  "GSP28mjnya03u:3089": "aṅgānāṃ tu paśūnāmiṣṭīnāṃ ca sadohavirdhānādi maṇṭapanirapekṣāṇāṃ yathoktaparimāṇamantareṇāpyanuṣṭhātuṃ śakyatvātsa upanyāsastatra nirarthakaḥ /",
  "GSP28mjnya03u:3090": "somasya tvanuṣṭhānaṃ yathoktavedyāmeva saṃbhavati,",
  "GSP28mjnya03u:3091": "natvanyatra /",
  "GSP28mjnya03u:3092": "tasmāt- sā vedirmukhyasyaivopakaroti- iti prāpte, -",
  "GSP28mjnya03u:3093": "brūmaḥ- 'iyati śakṣyāmahe' ityatra sāṅgapradhānānuṣṭhāne śaktiruktā /",
  "GSP28mjnya03u:3094": "tādṛśasyaiva phalaṃ prati puṣkalahetutvāt /",
  "GSP28mjnya03u:3095": "ato mukhyāṅgayościkīrṣāyāstulyatvādvedirubhayārthā /",
  "GSP28mjnya03u:3096": "na ca- atra vapanādisāmyaṃ śaṅkanīyam /",
  "GSP28mjnya03u:3097": "dṛṣṭopayogābhāvasya tatroktatvāt /",
  "GSP28mjnya03u:3098": "iha tu- havirāsādanādirdṛṣṭa upayogaḥ /",
  "GSP28mjnya03u:3099": "sa ca mukhyāṅgayoḥ sama ityubhayārthatvam // MJaiNyC_3,7.6 //",
  "GSP28mjnya03u:3100": "(caturthe-amimarśanasyāṅgapradhānobhayāṅgatādhikaraṇe sūtra 8 / 10)",
  "GSP28mjnya03u:3101": "tathābhidhānena / Jaim_3,7.8 /",
  "GSP28mjnya03u:3102": "guṇābhidhānāt sarvārtham abhidhānam / Jaim_3,7.10 /",
  "GSP28mjnya03u:3103": "____________________________________________________",
  "GSP28mjnya03u:3104": "START MJaiNy 3,7.7-8",
  "GSP28mjnya03u:3105": "caturthādhikaraṇamāracayati-",
  "GSP28mjnya03u:3106": "caturhotrā paurṇamāsīṃ mṛśedājyādimarśane /",
  "GSP28mjnya03u:3107": "mantro mukhya utāṅge 'pi mukhye tadvāciśabdataḥ // MJaiNy_3,7.7 //",
  "GSP28mjnya03u:3108": "śabdasya karmavācitvāttatra marśanavarjanāt /",
  "GSP28mjnya03u:3109": "vibhaktivyatyaye mantro mukhyāṅgahaviṣordvayoḥ // MJaiNy_3,7.8 //",
  "GSP28mjnya03u:3110": "------------------",
  "GSP28mjnya03u:3111": "darśapūrṇamāsayoḥ śrūyate- 'caturhotrā paurṇamāsīmabhimṛśet,",
  "GSP28mjnya03u:3112": "pañcahotrābhāvāsyām' iti /",
  "GSP28mjnya03u:3113": "pṛthivī hotā'- ityādiko mantraścaturhotā /",
  "GSP28mjnya03u:3114": "tasminmantre yajñāṅgānāṃ caturṇā śrutatvāt /",
  "GSP28mjnya03u:3115": "athavā- tasya mantrasyābhimānitvenā'tmabhūtaḥ kaścitpuruṣaḥ prajāpatinā caturthāramāmantritaḥ pratvuttaramuvāceti sa puruṣaścaturhūtaḥ /",
  "GSP28mjnya03u:3116": "tadīyanāmnā mantro 'pi 'caturhūtaḥ' ityucyate /",
  "GSP28mjnya03u:3117": "'pūjyānāṃ pratyakṣanāmagrahaṇamayuktam' ityabhiprāyeṇa hūtaśabdasthāne hotṛśabdaḥ paṭhyate /",
  "GSP28mjnya03u:3118": "ayamarthaḥ sarvo 'pi taittirīyabrāhmaṇe śrūyate-",
  "GSP28mjnya03u:3119": "“ātmannātmannityāmantrayata /",
  "GSP28mjnya03u:3120": "tasmai caturhūtaḥ pratyaśṛṇot /",
  "GSP28mjnya03u:3121": "sa caturhūto 'bhavat /",
  "GSP28mjnya03u:3122": "caturhūto ha vai nāmaiṣaḥ /",
  "GSP28mjnya03u:3123": "taṃ vā etaṃ caturhūtaṃ santaṃ 'caturhotā' ityācakṣate parokṣeṇa /",
  "GSP28mjnya03u:3124": "parokṣapriyā iva hi devaḥ“iti /",
  "GSP28mjnya03u:3125": "'agnirhotā'- ityādiko mantraḥ pañcahotā /",
  "GSP28mjnya03u:3126": "tatrāpyuktaprakāro draṣṭavyaḥ /",
  "GSP28mjnya03u:3127": "- atra-yo 'yamājyādihaviṣa upasparśanārtho mantraḥ,",
  "GSP28mjnya03u:3128": "asau mukhya eva haviṣi niviśate /",
  "GSP28mjnya03u:3129": "paurṇamāsyamāvāsyāśabdayormukhyahavirviṣaya tvāt-iti prāpte,-",
  "GSP28mjnya03u:3130": "brūmaḥ- paurṇamāsyabhāvāsyaśabdau karmavācinau,",
  "GSP28mjnya03u:3131": "na tu havirvācinau /",
  "GSP28mjnya03u:3132": "na ca karmaṇorupasparśana saṃbhavaḥ /",
  "GSP28mjnya03u:3133": "atha kālavivakṣāyāṃ vibhaktivyatyayena saptamyartho vyākhyāyeta,",
  "GSP28mjnya03u:3134": "tadā kālasaṃbandhasya mukhyāṅga yorubhayostulyatvādubhayavidhahavirupasparśane mantro viniyujyate // MJaiNyC_3,7.7-8 //",
  "GSP28mjnya03u:3135": "(pañcame dīkṣādakṣiṇayoḥ pradhānārthatādhikaraṇe sūtre - 11-12)",
  "GSP28mjnya03u:3136": "dīkṣādakṣiṇaṃ tu vacanāt pradhānasya / Jaim_3,7.11 /",
  "GSP28mjnya03u:3137": "nivṛttidarśanāc ca / Jaim_3,7.12 /",
  "GSP28mjnya03u:3138": "____________________________________________________",
  "GSP28mjnya03u:3139": "START MJaiNy 3,7.9-10",
  "GSP28mjnya03u:3140": "pañcamādhikaraṇamāracayati-",
  "GSP28mjnya03u:3141": "daṇḍadīkṣā dakṣiṇā tu śataṃ dvādaśamiryutam /",
  "GSP28mjnya03u:3142": "dvayārthamuta mukhyārthe somasyetyuktisaṃbhavāt // MJaiNy_3,7.9 //",
  "GSP28mjnya03u:3143": "mukhyāṅgadvayagaṃ maivaṃ pāramparyaviḍambanā /",
  "GSP28mjnya03u:3144": "vacanasya na yuktātaḥ pradhānārthamidaṃ sthitam // MJaiNy_3,7.10 //",
  "GSP28mjnya03u:3145": "------------------",
  "GSP28mjnya03u:3146": "jyotiṣṭome dīkṣādakṣiṇaṃ śrūyate- 'daṇḍena dakṣiyati' iti,",
  "GSP28mjnya03u:3147": "'tasya dvādaśaśataṃ dakṣiṇā' iti ca /",
  "GSP28mjnya03u:3148": "tatra dīkṣā mukhyāṅgayorupakaroti,",
  "GSP28mjnya03u:3149": "tathā dakṣiṇāpi /",
  "GSP28mjnya03u:3150": "na ca - dīkṣā somasya,",
  "GSP28mjnya03u:3151": "dakṣiṇā somasya' iti vākye ṣaṣṭhyā mukhyasaṃbandha evāvagamyate,",
  "GSP28mjnya03u:3152": "na tvaṅgasaṃbandhaḥ- iti vācyam /",
  "GSP28mjnya03u:3153": "dīkṣādakṣiṇe somanaiva sākṣātsaṃbadhnītām,",
  "GSP28mjnya03u:3154": "sa somaḥ punaraṅgaiḥ saṃbaddhaiti paramparayā dīkṣādakṣiṇayoraṅgairapi saṃbandho 'sti /",
  "GSP28mjnya03u:3155": "tasmāt- ubhayārthe dīkṣādikam- iti prāpte,-",
  "GSP28mjnya03u:3156": "brūmaḥ- avyavahitasaṃbandha eva ṣaṣṭhyā abhidheyor'thaḥ /",
  "GSP28mjnya03u:3157": "tadasaṃbhave tu - paramparāsaṃbandhaḥ kathaṃcidgṛhyate /",
  "GSP28mjnya03u:3158": "iha tu tatsaṃbhavātpāramparya na yuktam /",
  "GSP28mjnya03u:3159": "tasmāt- pradhānārtha dīkṣādikam // MJaiNyC_3,7.9-10 //",
  "GSP28mjnya03u:3160": "(ṣaṣṭhe - antavaideryūpānaṅgatādhikaraṇe sūtre 13-14)",
  "GSP28mjnya03u:3161": "tathā yūpasya vediḥ / Jaim_3,7.13 /",
  "GSP28mjnya03u:3162": "deśamātraṃ vā śiṣyenaikavākyatvāt / Jaim_3,7.14 /",
  "GSP28mjnya03u:3163": "____________________________________________________",
  "GSP28mjnya03u:3164": "START MJaiNy 3,7.11-12",
  "GSP28mjnya03u:3165": "ṣaṣṭhādhikaraṇamāracayati -",
  "GSP28mjnya03u:3166": "antarvedi minotyardha yūpāṅgamuta lakṣayet /",
  "GSP28mjnya03u:3167": "deśaṃ yūpāṅgamāvena vedibhāgo 'tra codyate // MJaiNy_3,7.11 //",
  "GSP28mjnya03u:3168": "bahirvedyardhamityetadvākyaṃ bhidyeta tadvidhau /",
  "GSP28mjnya03u:3169": "mīyamānasya yūpasya tāvāndeśo 'tra lakṣyate // MJaiNy_3,7.12 //",
  "GSP28mjnya03u:3170": "------------------",
  "GSP28mjnya03u:3171": "agnīṣomīyapaśau 'yūpaṃ minoti' iti prakṛtya śrūyate- 'ardhamantarvedi minoti,",
  "GSP28mjnya03u:3172": "ardha bahirvedi' iti /",
  "GSP28mjnya03u:3173": "'yūpaṃ sthāpayituṃ kiyadvistāravānavaṭo 'pekṣitaḥ' iti bubhutsāyāṃ tannirṇayāya yūpamūlasya sthaulyamaṅgulyādibhirmātavyam /",
  "GSP28mjnya03u:3174": "tasya ca pīyamānasya yūpasya vedyabhyantarabhāgo 'laṅgatvenaṃ vidhīyate- iti cet /",
  "GSP28mjnya03u:3175": "maivam /",
  "GSP28mjnya03u:3176": "yathā saṃskṛto vedyabhyantarabhāgaḥ 'ardhamantarvedi' ityanena vākyena vidhīyate,",
  "GSP28mjnya03u:3177": "tadvada saṃskṛto bahirbhāgo 'bahirvedi'- ityanena vākyena vidhātavyaḥ /",
  "GSP28mjnya03u:3178": "tato vākyaṃ bhidyeta /",
  "GSP28mjnya03u:3179": "yadā tu vederabhyantarabāhyabhāgābhyāmupalakṣito 'saṃskṛto' laukikadeśa evātra yūpāṅgatvena vidhīyate,",
  "GSP28mjnya03u:3180": "na tu saṃskṛtavedibhāgaḥ // MJaiNyC_3,7.11-12 //",
  "GSP28mjnya03u:3181": "(saptame havirdhānasya sāmidhenyanaṅgatādhikaraṇe sūtrāṇi 15-17)",
  "GSP28mjnya03u:3182": "sāmidhenīs tad anvāhur iti havir dhānayor vacanāt sāmidhenīnām / Jaim_3,7.15 /",
  "GSP28mjnya03u:3183": "deśamātraṃ vā pratyakṣaṃ hy arthakarma somasya / Jaim_3,7.16 /",
  "GSP28mjnya03u:3184": "samākhyānaṃ ca tadvat / Jaim_3,7.17 /",
  "GSP28mjnya03u:3185": "____________________________________________________",
  "GSP28mjnya03u:3186": "START MJaiNy 3,7.13-14",
  "GSP28mjnya03u:3187": "saptamādhikaraṇamāracayati -",
  "GSP28mjnya03u:3188": "havirdhāne sthito brūyātsāmidhenīrihāṅgatā /",
  "GSP28mjnya03u:3189": "havirdhānasya tāsvāho taddeśo 'nena lakṣyate // MJaiNy_3,7.13 //",
  "GSP28mjnya03u:3190": "vākyātsyādaṅgatā maivaṃ prakṛtyā paścime 'gnitaḥ /",
  "GSP28mjnya03u:3191": "deśaḥ prāpto lāghavena lakṣyaḥ śakaṭasaṃnidhiḥ // MJaiNy_3,7.14 //",
  "GSP28mjnya03u:3192": "------------------",
  "GSP28mjnya03u:3193": "jyotiṣṭome śrūyate- 'uta yatsunvanti sāmidhenīstadanvāhuḥ' - iti /",
  "GSP28mjnya03u:3194": "havirdhānamaṇḍapagatayor dakṣiṇottarabhāgāvasthitayorhavirdhānanāmakayoḥ śakaṭayormadhye dakṣiṇaṃ śakaṭamatra yattacchabdābhyā mabhidhīyate /",
  "GSP28mjnya03u:3195": "tasya samīpe somasyābhiṣavaḥ /",
  "GSP28mjnya03u:3196": "'uta' ityayaṃ śabdo 'thabdārthe vartate /",
  "GSP28mjnya03u:3197": "'atha yasminhavirdhāne somamabhiṣuṇvanti,",
  "GSP28mjnya03u:3198": "tasminsāmidhenīranubrūyuḥ' /",
  "GSP28mjnya03u:3199": "aiha dakṣiṇasya havirdhānasya sāmidhenīṣvaṅgatvaṃ pratīyate /",
  "GSP28mjnya03u:3200": "na cātra pūrvavadvākyabhedadoṣaḥ śaṅkyaḥ /",
  "GSP28mjnya03u:3201": "akavākyatāyāḥ spaṣṭaṃ pratibhāsāt- iti prāpte-",
  "GSP28mjnya03u:3202": "brūmaḥ- sāmidhenīnāmiṣṭyaṅgatayā darśapūrṇamāsāvatra prakṛtiḥ /",
  "GSP28mjnya03u:3203": "prakṛtau cā'havanīyāgneḥ paścimo deśaḥ sāmidhenīnāṃ sthānam /",
  "GSP28mjnya03u:3204": "ihottaravederāhavanīyatvāttadapekṣayā havirdhānasya paścimadeśāvasthānāt /",
  "GSP28mjnya03u:3205": "sa deśaścodakena prāptaḥ- iti na deśasya sāmidhenyaṅgatvaṃ vidhātavyam /",
  "GSP28mjnya03u:3206": "kiṃtu dakṣiṇottarahavirdhānasamīpa deśayoraniyamena prāptau- dakṣiṇasyaiva havirdhānasya samīpadeśaḥ- iti niyantuṃ havirdhānena saṃnidhirlakṣyate /",
  "GSP28mjnya03u:3207": "tathā sati niyamamātravidhānāllāghavaṃ bhavati /",
  "GSP28mjnya03u:3208": "tvatpakṣe tvabhiṣavopalakṣitasya dakṣiṇasya havirdhānasyā tyantamaprāptaṃ sāmidhenyaṅgatvaṃ vidhīyata iti gauravam /",
  "GSP28mjnya03u:3209": "tasmāddeśalakṣaṇā // MJaiNyC_3,7.13-14 //",
  "GSP28mjnya03u:3210": "(aṣṭame- aṅgānāmanyadvārānuṣṭhānādhikaraṇe sūtrāṇi 18-20)",
  "GSP28mjnya03u:3211": "śāstraphalaṃ prayoktari tallakṣaṇatvāt tasmāt svayaṃ prayoge syāt / Jaim_3,7.18 /",
  "GSP28mjnya03u:3212": "utsarge tu pradhānatvāc cheṣakārī pradhānasya tasmād anyaḥ svayaṃ vā syāt / Jaim_3,7.19 /",
  "GSP28mjnya03u:3213": "anyo vā syāt parikrayāmnānād vipratiṣedhāt pratyag ātmani / Jaim_3,7.20 /",
  "GSP28mjnya03u:3214": "____________________________________________________",
  "GSP28mjnya03u:3215": "START MJaiNy 3,7.15-16",
  "GSP28mjnya03u:3216": "aṣṭamādhikaraṇamāracayati -",
  "GSP28mjnya03u:3217": "yajamānena kartavyaṃ nikhilaṃ tyāga eva vā /",
  "GSP28mjnya03u:3218": "kartṛgāmiphalaśrutyā yujyate sarvakartṛtā // MJaiNy_3,7.15 //",
  "GSP28mjnya03u:3219": "prayojake 'pi kartṛtvamasti no cetkrayo vṛthā /",
  "GSP28mjnya03u:3220": "kārye tena tyāgamātramṛtvijo 'nyatra kartṛtā // MJaiNy_3,7.16 //",
  "GSP28mjnya03u:3221": "------------------",
  "GSP28mjnya03u:3222": "'svargakāmo yajeta' iti svargabhokturyāgakartuśca sāmānādhikaraṇyādekatvaṃ gamyate /",
  "GSP28mjnya03u:3223": "pāṇiniśca 'svaritañitaḥ kartrabhiprāye krimāphale'[pā.sū.1.3.72 ]iti sūtreṇa kriyāphalasya kartṛgāmitve satyātmanepadaṃ vidadhāti /",
  "GSP28mjnya03u:3224": "ataḥ sāṅgakarmānuṣṭhānamantareṇa phalāsaṃbhavānnikhilaṃ yajamānena kartavyam- iti prāpte-",
  "GSP28mjnya03u:3225": "brūmaḥ- nikhilānuṣṭhānābhāve 'pi prayojakatayā yajamānasya sarvakartṛtvamasti /",
  "GSP28mjnya03u:3226": "'ṣahūbhirhalaiḥ karṣati' ityatra tathādarśanāt /",
  "GSP28mjnya03u:3227": "yadi svenaiva sarvamanuṣṭhīyeta,",
  "GSP28mjnya03u:3228": "tadānīmṛtviṇāṃ parikrayo vṛthā syāt /",
  "GSP28mjnya03u:3229": "tasmāt -yajamānena tyāgamātraṃ kāryam /",
  "GSP28mjnya03u:3230": "anyatra sāṅgapradhāne krītasyartvijo 'nuṣṭhānam /",
  "GSP28mjnya03u:3231": "tathā sati sākṣātparamparayā ca sarvakartṛtvasya yajamāne saṃbhavāttasya phalaṃ na virudhyate // MJaiNyC_3,7.15-16 //",
  "GSP28mjnya03u:3232": "(navame parikrītānāmṛtvijāṃ saṃkhyāviśeṣaniyamādhikaraṇe sūtrāṇi 21-24)",
  "GSP28mjnya03u:3233": "tatrārthāt kartṛparimāṇaṃ syād aniyamo 'viśeṣāt / Jaim_3,7.21 /",
  "GSP28mjnya03u:3234": "api vā śrutibhedāt pratināmadheyaṃ syuḥ / Jaim_3,7.22 /",
  "GSP28mjnya03u:3235": "ekasya karmabhedād iti cet / Jaim_3,7.23 /",
  "GSP28mjnya03u:3236": "notpattau hi / Jaim_3,7.24 /",
  "GSP28mjnya03u:3237": "____________________________________________________",
  "GSP28mjnya03u:3238": "START MJaiNy 3,7.17",
  "GSP28mjnya03u:3239": "navamādhikaraṇamāracayati -",
  "GSP28mjnya03u:3240": "na krītakartṛsaṃkhyāyā niyamo 'satyasti vā na hi /",
  "GSP28mjnya03u:3241": "aviśeṣādasti yāvatkārya tāvanta eva hi // MJaiNy_3,7.17 //",
  "GSP28mjnya03u:3242": "------------------",
  "GSP28mjnya03u:3243": "ye yajamānena krītāḥ kartāra ṛtvijaḥ,",
  "GSP28mjnya03u:3244": "teṣāṃ saṃkhyāviśeṣo yadyapi na śrutaḥ /",
  "GSP28mjnya03u:3245": "tathāpi kāryānusāreṇa so 'vagantavyaḥ /",
  "GSP28mjnya03u:3246": "te ca kāryaviśeṣāḥ kartṛsaṃyuktā evaṃ śrūyante- 'puro 'dhvaryurvibhajati,",
  "GSP28mjnya03u:3247": "pratiprasthātā manthinaṃ juhoti,",
  "GSP28mjnya03u:3248": "neṣṭhā patnīmudānayati,",
  "GSP28mjnya03u:3249": "unnetā camasānunnayati,",
  "GSP28mjnya03u:3250": "prastotā prastauti,",
  "GSP28mjnya03u:3251": "udgātodgāyati,",
  "GSP28mjnya03u:3252": "pratihartā pratiharati,",
  "GSP28mjnya03u:3253": "subrahmaṇyaḥ subrahmaṇyāmāhvayati,",
  "GSP28mjnya03u:3254": "hotā prātaranuvākamanubrūte,",
  "GSP28mjnya03u:3255": "maitrāvarūṇaḥ preṣyati,",
  "GSP28mjnya03u:3256": "acchāvāko yajati,",
  "GSP28mjnya03u:3257": "grāvastudgrāvastotrīyamanvāha' iti /",
  "GSP28mjnya03u:3258": "evaṃ brahmabrāhmaṇācchaṃ syāgnīdhrapotṝṇāṃ caturṇā karmāṇyudāhāryāṇi /",
  "GSP28mjnya03u:3259": "tasmāt-",
  "GSP28mjnya03u:3260": "yāvanti karyāṇi tāvanta ṛtvijo varītavyāḥ // MJaiNyC_3,7.17 //",
  "GSP28mjnya03u:3261": "(daśame camasādhvaryūṇāṃ pṛthaktvādhikaraṇe sūtram)",
  "GSP28mjnya03u:3262": "camasādhvaryavaś ca tair vyapadeśāt / Jaim_3,7.25 /",
  "GSP28mjnya03u:3263": "____________________________________________________",
  "GSP28mjnya03u:3264": "START MJaiNy 3,7.18",
  "GSP28mjnya03u:3265": "daśamādhikaraṇamāracayati -",
  "GSP28mjnya03u:3266": "camasādhvaryavo nānya ṛtvibhyo 'nye 'thavāgnimaḥ /",
  "GSP28mjnya03u:3267": "yaugikyā saṃjñayā maivaṃ ṣaṣṭhyā tebhyo vibhedanāt // MJaiNy_3,7.18 //",
  "GSP28mjnya03u:3268": "------------------",
  "GSP28mjnya03u:3269": "jyotiṣṭome śrūyate- 'camasādhvaryūnvṛṇīte' iti /",
  "GSP28mjnya03u:3270": "ye pūrvatra kāryānusāreṇādhvaryupramukhā ṛtvija uktāḥ,",
  "GSP28mjnya03u:3271": "tebhyo na vyatiriktāścamasādhvaryavaḥ /",
  "GSP28mjnya03u:3272": "kutaḥ /",
  "GSP28mjnya03u:3273": "yaugikasaṃjñayā tadabhedapratīteḥ /",
  "GSP28mjnya03u:3274": "ta(ya)thā devadatta eva pacikriyāyogātpācako bhavati,",
  "GSP28mjnya03u:3275": "tathādhvaryupramukhā eva camasayogāccamasādhvaryavaḥ- iti cet /",
  "GSP28mjnya03u:3276": "maivam /",
  "GSP28mjnya03u:3277": "madhyataḥkāriṇāṃ camasādhvaryavaḥ,",
  "GSP28mjnya03u:3278": "hotrakāṇāṃ,",
  "GSP28mjnya03u:3279": "camasādhvaryava iti apaṭhyā bhedāvabhāsāt /",
  "GSP28mjnya03u:3280": "madhyataḥkāriṇor'dhvayuhotrādayaḥ /",
  "GSP28mjnya03u:3281": "hotrakāḥ pratiprasthātṛmautrāvaruṇādayaḥ /",
  "GSP28mjnya03u:3282": "tasmādṛtvigbhyo 'nye // MJaiNyC_3,7.18 //",
  "GSP28mjnya03u:3283": "(ekādaśe camasādhvaryūṇāṃ bahutvaniyamādhikaraṇe sūtram)",
  "GSP28mjnya03u:3284": "utpattau tu bahuśruteḥ / Jaim_3,7.26 /",
  "GSP28mjnya03u:3285": "____________________________________________________",
  "GSP28mjnya03u:3286": "START MJaiNy 3,7.19",
  "GSP28mjnya03u:3287": "ekādaśādhikaraṇamāracayati -",
  "GSP28mjnya03u:3288": "tānvṛṇīteti bahutā nāsti vāsti grahaikyavat /",
  "GSP28mjnya03u:3289": "neti cennātra vaiṣamyādutpattau bahutāśruteḥ // MJaiNy_3,7.19 //",
  "GSP28mjnya03u:3290": "------------------",
  "GSP28mjnya03u:3291": "'camasādhvaryūnvṛṇīta' iti yadbahutvaṃ śrutam,",
  "GSP28mjnya03u:3292": "tanna vivakṣitam /",
  "GSP28mjnya03u:3293": "grahaikatvavaduddeśyagatatvāt- iti cet /",
  "GSP28mjnya03u:3294": "maivam /",
  "GSP28mjnya03u:3295": "grahavaiṣamyāt /",
  "GSP28mjnya03u:3296": "'grahaṃ saṃmārṣṭi' ityetadgrahāṇāṃ notpattivākyam /",
  "GSP28mjnya03u:3297": "camasādhvaryūṇāṃ tvetadevotpattivākyam /",
  "GSP28mjnya03u:3298": "tatasteṣāmupādeyatvāttadgataṃ bahutvaṃ vivakṣitam // MJaiNyC_3,7.19 //",
  "GSP28mjnya03u:3299": "(dvādaśe camasādhvaryūṇāṃ daśasaṃkhyāniyamādhikaraṇe sūtram-)",
  "GSP28mjnya03u:3300": "daśatvaṃ liṅgadarśanāt / Jaim_3,7.27 /",
  "GSP28mjnya03u:3301": "____________________________________________________",
  "GSP28mjnya03u:3302": "START MJaiNy 3,7.20",
  "GSP28mjnya03u:3303": "dvādaśādhikaraṇamāracayati -",
  "GSP28mjnya03u:3304": "neyattāstyasti vā teṣāṃ na niyāmakavarjanāt /",
  "GSP28mjnya03u:3305": "camasānāṃ daśatvena camasādhvaryavo daśa // MJaiNy_3,7.20 //",
  "GSP28mjnya03u:3306": "------------------",
  "GSP28mjnya03u:3307": "spaṣṭor'thaḥ // MJaiNyC_3,7.20 //",
  "GSP28mjnya03u:3308": "(trayodaśe śamiturapṛthaktvādhikaraṇe sūtre 28-29)",
  "GSP28mjnya03u:3309": "śamitā ca śabdabhedāt / Jaim_3,7.28 /",
  "GSP28mjnya03u:3310": "prakaraṇād votpattyasaṃyogāt / Jaim_3,7.29 /",
  "GSP28mjnya03u:3311": "____________________________________________________",
  "GSP28mjnya03u:3312": "START MJaiNy 3,7.21",
  "GSP28mjnya03u:3313": "trayodaśādhikaraṇamāracayati-",
  "GSP28mjnya03u:3314": "tebhyo 'nyaḥ śamitānanyo vānyaḥ saṃjñāpṛthaktvataḥ /",
  "GSP28mjnya03u:3315": "varaṇābhāvato nānyaḥ saṃjñābhedastu yaugikaḥ // MJaiNy_3,7.21 //",
  "GSP28mjnya03u:3316": "------------------",
  "GSP28mjnya03u:3317": "'śamitāra upeta na yajñam' ityasminmantre śrutāyāḥ śamitṛsaṃjñāyāḥ pṛthaktyāduktebhyo 'nyaḥ śamitā- iti cet /",
  "GSP28mjnya03u:3318": "maivam /",
  "GSP28mjnya03u:3319": "pṛthagvaraṇābhāvāt /",
  "GSP28mjnya03u:3320": "saṃjñābhedastu paśusaṃjñapanayogādupapadyate /",
  "GSP28mjnya03u:3321": "yadyapyayaṃ mantro 'dhvaryu kāṇḍe paṭhitaḥ,",
  "GSP28mjnya03u:3322": "tathāpyadhvaryoḥ parāvṛttiśravaṇādadhvaryupuruṣāḥ pratiprasthātrādayaḥ śamitāraḥ /",
  "GSP28mjnya03u:3323": "ata eva śrūyate- 'parāvartate 'dhvaryuḥ paśoḥ saṃjñapyamānāt' iti // MJaiNyC_3,7.21 //",
  "GSP28mjnya03u:3324": "(caturdaśe- upagasyāpṛthaktvādhikaraṇe sūtram-)",
  "GSP28mjnya03u:3325": "upagāś ca liṅgadarśanāt / Jaim_3,7.30 /",
  "GSP28mjnya03u:3326": "____________________________________________________",
  "GSP28mjnya03u:3327": "START MJaiNy 3,7.22",
  "GSP28mjnya03u:3328": "caturdaśādhikaraṇamāracayati-",
  "GSP28mjnya03u:3329": "anye syurupagātāra uditebhyo na vā yathā /",
  "GSP28mjnya03u:3330": "loke 'trāpi tathā maivaṃ nādhvaryuritiliṅgataḥ // MJaiNy_3,7.22 //",
  "GSP28mjnya03u:3331": "------------------",
  "GSP28mjnya03u:3332": "yathā loke mukhyebhyo gāyakanāyakādibhyo 'nye pārśvasthā upagātāraḥ,",
  "GSP28mjnya03u:3333": "tathātrāpi- iti cet /",
  "GSP28mjnya03u:3334": "maivam /",
  "GSP28mjnya03u:3335": "yadyuktebhyaḥ puruṣebhya upagātāro 'nye bhaveyuḥ,",
  "GSP28mjnya03u:3336": "tadānīmadhvaryoḥ prasaktyabhāvāt 'nādhvaryurupagāyet' iti pratiṣedho 'narthakaḥ syāt /",
  "GSP28mjnya03u:3337": "tasmādukteṣveva yaugikaḥ saṃjñābhedaḥ // MJaiNyC_3,7.22 //",
  "GSP28mjnya03u:3338": "(pañcadaśe somavikretuḥ pṛthaktvādhikaraṇe sūtram-)",
  "GSP28mjnya03u:3339": "vikrayī tvanyaḥ karmaṇo 'coditatvāt / Jaim_3,7.31 /",
  "GSP28mjnya03u:3340": "____________________________________________________",
  "GSP28mjnya03u:3341": "START MJaiNy 3,7.23",
  "GSP28mjnya03u:3342": "pañcadaśādhikaraṇamāracayati-",
  "GSP28mjnya03u:3343": "somavikrayyeka eṣu na vā varaṇavarjanāt /",
  "GSP28mjnya03u:3344": "ekaḥ kratvarthatā nāsti vikrayasyeti bhidyate // MJaiNy_3,7.23 //",
  "GSP28mjnya03u:3345": "------------------",
  "GSP28mjnya03u:3346": "kraya eva jyotiṣṭomāṅgatvena śrutaḥ,",
  "GSP28mjnya03u:3347": "na vikrayaḥ /",
  "GSP28mjnya03u:3348": "na cāvihitamṛtvijaḥ kurvanti /",
  "GSP28mjnya03u:3349": "tasmādanyo vikretā // MJaiNyC_3,7.23 //",
  "GSP28mjnya03u:3350": "(ṣoḍaśe 'ṛtvik' iti nāmno 'sarvagāmitādhikaraṇe sūtrāṇi 32-35)",
  "GSP28mjnya03u:3351": "karmakāryāt sarveṣām ṛtviktvam aviśeṣāt / Jaim_3,7.32 /",
  "GSP28mjnya03u:3352": "na vā parisaṃkhyānāt / Jaim_3,7.33 /",
  "GSP28mjnya03u:3353": "pakṣeṇeti cet / Jaim_3,7.34 /",
  "GSP28mjnya03u:3354": "na sarveṣām adhikāraḥ / Jaim_3,7.35 /",
  "GSP28mjnya03u:3355": "____________________________________________________",
  "GSP28mjnya03u:3356": "START MJaiNy 3,7.24-25",
  "GSP28mjnya03u:3357": "ṣoḍaśādhikaraṇamāracayati-",
  "GSP28mjnya03u:3358": "kimṛtvignāma sarveṣu samānamuta keṣucit /",
  "GSP28mjnya03u:3359": "ṛtau yajanametiṣāṃ tulyamityasti nāma tat // MJaiNy_3,7.24 //",
  "GSP28mjnya03u:3360": "saumyādhvarasya sapta syurdaśa cetyādisaṃkhyayā /",
  "GSP28mjnya03u:3361": "na sarveṣāṃ samaṃ nāma keṣāṃcidyogarūḍhitaḥ // MJaiNy_3,7.25 //",
  "GSP28mjnya03u:3362": "------------------",
  "GSP28mjnya03u:3363": "ṛtvikśabdasya pravṛttinimittamṛtau yajanama /",
  "GSP28mjnya03u:3364": "tacca brahmādiṣviva canasādhvaryupvapyasti /",
  "GSP28mjnya03u:3365": "tasmāt- sarveṣāmṛtvignāma samānam- iti cet /",
  "GSP28mjnya03u:3366": "maivam /",
  "GSP28mjnya03u:3367": "saṃkhyāśrutivirodhāt /",
  "GSP28mjnya03u:3368": "'saumyasyādhvarasya yajñakratoḥ saptadaśartvijaḥ,",
  "GSP28mjnya03u:3369": "iti śrūyate /",
  "GSP28mjnya03u:3370": "tasmāt- yogamanatikramya śāstrīyarūḍhimapyāśritya keṣucidevaitamnānetyavagantavyam // MJaiNyC_3,7.24-25 //",
  "GSP28mjnya03u:3371": "(saptadaśe-dgadīkṣādakṣiṇāvākyoktabrahmādīnāmeva saptadaśartviktvādhikaraṇedgha-sūtre 36-37)",
  "GSP28mjnya03u:3372": "niyamas tu dakṣiṇābhiḥ śrutisaṃyogāt / Jaim_3,7.36 /",
  "GSP28mjnya03u:3373": "uktvā ca yajamānatvaṃ teṣāṃ dīkṣāvidhānāt / Jaim_3,7.37 /",
  "GSP28mjnya03u:3374": "____________________________________________________",
  "GSP28mjnya03u:3375": "START MJaiNy 3,7.26",
  "GSP28mjnya03u:3376": "saptadaśādhikaraṇamāracayati-",
  "GSP28mjnya03u:3377": "saṃkhyātā api ye kecinniyatā vāviśeṣataḥ /",
  "GSP28mjnya03u:3378": "ādyo na dakṣiṇādāne dīkṣāyāṃ ca viśeṣataḥ // MJaiNy_3,7.26 //",
  "GSP28mjnya03u:3379": "------------------",
  "GSP28mjnya03u:3380": "ye saptadaśa saṃkhyātāḥ,",
  "GSP28mjnya03u:3381": "te brahmādiṣu camasādhvaryuṣu ca ye kecidicchayā grahītavyāḥ /",
  "GSP28mjnya03u:3382": "viśeṣasyāśravaṇāt- iti cet /",
  "GSP28mjnya03u:3383": "maivam /",
  "GSP28mjnya03u:3384": "dakṣiṇāvākye dīkṣāvākye ca viśeṣaśravaṇāt /",
  "GSP28mjnya03u:3385": "'ṛtvigbhyo dakṣiṇāṃ dadāti' ityuktvā tadviśeṣaḥ śrūyate- 'agnīdhe dadāti' ' brahmaṇe dadāti' ityādinā /",
  "GSP28mjnya03u:3386": "dīkṣāvākyaṃ ca tatra prakaraṇe 'ye yajamānāsta ṛtvijaḥ' ityuktvānantarameva māmnādyate- 'adhvaryurgṛhapatiṃ dīkṣayitvā brahmāṇaṃ dīkṣayati,",
  "GSP28mjnya03u:3387": "tata udvātāram,",
  "GSP28mjnya03u:3388": "tato hotāram,",
  "GSP28mjnya03u:3389": "tatastaṃ pratiprasthātā dīkṣayitvārdhino dīkṣayati brāhmaṇācchaṃsinaṃ brahmaṇaḥ,",
  "GSP28mjnya03u:3390": "prastotāramudgātuḥ,",
  "GSP28mjnya03u:3391": "maitrāvaruṇaṃ hotuḥ /",
  "GSP28mjnya03u:3392": "tatastaṃ neṣṭā dīkṣayitvā tṛtīyino dīkṣayati- agnīdhaṃ brahmaṇaḥ,",
  "GSP28mjnya03u:3393": "pratihartāramudgātuḥ,",
  "GSP28mjnya03u:3394": "acchāvākaṃ hotuḥ /",
  "GSP28mjnya03u:3395": "tatastamunnetā dīkṣayitvā pādino dīkṣayati- potāraṃ brahmaṇaḥ,",
  "GSP28mjnya03u:3396": "subrahmaṇyamudgātuḥ,",
  "GSP28mjnya03u:3397": "grāvastutaṃ hotuḥ /",
  "GSP28mjnya03u:3398": "tatastamanyo brāhmaṇo dīkṣayati' iti asyāyamarthaḥ- 'adhvaryuryajurvedaproktaṃ karoti,",
  "GSP28mjnya03u:3399": "tasya puruṣāstrayaḥ-brāhmaṇācchaṃsī,",
  "GSP28mjnya03u:3400": "agnīt, potā ceti /",
  "GSP28mjnya03u:3401": "udgātodgānaṃ karoti,",
  "GSP28mjnya03u:3402": "tasya puruṣāstrayaḥ - prastotā,",
  "GSP28mjnya03u:3403": "pratihartā,",
  "GSP28mjnya03u:3404": "subrahmaṇyaśceti /",
  "GSP28mjnya03u:3405": "hotā śaṃsanaṃ karoti,",
  "GSP28mjnya03u:3406": "tasya puruṣāstrayaḥ- maitrāvaruṇaḥ acchāvākaḥ,",
  "GSP28mjnya03u:3407": "grāvastuditi /",
  "GSP28mjnya03u:3408": "caturṣu vargeṣu ye prathamāste dakṣiṇāṃ saṃpūrṇā prāpnuvanti /",
  "GSP28mjnya03u:3409": "ye dvitīyāste tadardha prāpnuvanti- ityardhinaḥ /",
  "GSP28mjnya03u:3410": "ye tṛtīyāste tṛtīyāṃśaṃ prāpnuvanti- iti tṛtīyinaḥ /",
  "GSP28mjnya03u:3411": "ye caturthāste caturthamaṃśaṃ prāpnuvanti- iti pādinaḥ /",
  "GSP28mjnya03u:3412": "tāmetānuktakrameṇa sa sa puruṣaḥ saṃskaroti' iti /",
  "GSP28mjnya03u:3413": "atra - dīkṣāvākye nirdiṣṭā adhvaryuprabhṛtaya ṛtvijaḥ ṣoḍaśa,",
  "GSP28mjnya03u:3414": "na tu camasādhvaryavaḥ- iti niyamo draṣṭavyaḥ // MJaiNyC_3,7.26 //",
  "GSP28mjnya03u:3415": "(aṣṭādaśe - ṛtvijāṃ svāmisaptadaśatvādhikaraṇe sūtram-)",
  "GSP28mjnya03u:3416": "svāmisaptadaśāḥ karmasāmānyāt / Jaim_3,7.38 /",
  "GSP28mjnya03u:3417": "____________________________________________________",
  "GSP28mjnya03u:3418": "START MJaiNy 3,7.27",
  "GSP28mjnya03u:3419": "aṣṭādaśādhikaraṇamāracayati-",
  "GSP28mjnya03u:3420": "sadasye yajamāne vā sāptadaśyaṃ vṛtatvataḥ /",
  "GSP28mjnya03u:3421": "sadasye kurute kiṃcinnāsau svāmini tattvataḥ // MJaiNy_3,7.27 //",
  "GSP28mjnya03u:3422": "------------------",
  "GSP28mjnya03u:3423": "adhvaryubrahmādiṣu ṣoḍaśasu vyavasthiteṣu saptadaśasaṃkhyāpūrakaḥ kaścidṛtvigavaikṣitaḥ /",
  "GSP28mjnya03u:3424": "so 'tra sadasyo bhaviṣyati /",
  "GSP28mjnya03u:3425": "sadasyavasthitaḥ sadasyaḥ /",
  "GSP28mjnya03u:3426": "na ca tasya varaṇābhāvaḥ /",
  "GSP28mjnya03u:3427": "keṣāṃcicchākhāyāṃ tadvaraṇasyā'mnātatvāt /",
  "GSP28mjnya03u:3428": "tataḥ sāptadaśyaṃ sadasye paryavasitam- iti cet /",
  "GSP28mjnya03u:3429": "maivam /",
  "GSP28mjnya03u:3430": "asau sadasyaḥ kiṃcidapi na karoti /",
  "GSP28mjnya03u:3431": "'sadasya idaṃ kuryāt' iti vidhyabhāvāt /",
  "GSP28mjnya03u:3432": "na ca vinā kriyāmṛtuyajananimitta ṛtvikśabdastasminnavakalpate /",
  "GSP28mjnya03u:3433": "yajamānastu tyāgaṃ karotīti tasminnupapadyate /",
  "GSP28mjnya03u:3434": "tasmātsāptadaśyaṃ yajamāne yuktam // MJaiNyC_3,7.27 //",
  "GSP28mjnya03u:3435": "(ekonaviṃśe- ādhvaryavādiṣvadhvaryvādīnāṃ kartṛtāniyamādhikaraṇe,",
  "GSP28mjnya03u:3436": "(viṃśe- agneḥ prakṛtivikṛtisarvārthatādhikaraṇe,",
  "GSP28mjnya03u:3437": "ca sūtrāṇi 39 - Jaim_3,7.42)",
  "GSP28mjnya03u:3438": "te sarvārthāḥ prayuktatvād agnayaś ca svakālatvāt / Jaim_3,7.39 /",
  "GSP28mjnya03u:3439": "tatsaṃyogāt karmaṇo vyavasthā syāt saṃyogasyārthavattvāt / Jaim_3,7.40 /",
  "GSP28mjnya03u:3440": "tasyopadeśasamākhyānena nirdeśaḥ / Jaim_3,7.41 /",
  "GSP28mjnya03u:3441": "tadvac ca liṅgadarśam / Jaim_3,7.42 /",
  "GSP28mjnya03u:3442": "____________________________________________________",
  "GSP28mjnya03u:3443": "START MJaiNy 3,7.28",
  "GSP28mjnya03u:3444": "ekonaviṃśādhikaraṇamāracayati-",
  "GSP28mjnya03u:3445": "na kārya niyataṃ teṣāṃ niyataṃ vāgrimo yataḥ /",
  "GSP28mjnya03u:3446": "śaktāḥ kena kimityatra niyatiḥ syātsamākhyayā // MJaiNy_3,7.28 //",
  "GSP28mjnya03u:3447": "------------------",
  "GSP28mjnya03u:3448": "teṣāmadhvaryuprabhṛtīnāṃ kārya na niyatam /",
  "GSP28mjnya03u:3449": "yataḥ sarve sarvatra śaktāḥ /",
  "GSP28mjnya03u:3450": "prakaraṇaṃ ca sarvasādhāraṇatvānna niyāmakam- iti cet-",
  "GSP28mjnya03u:3451": "maivam /",
  "GSP28mjnya03u:3452": "samākhyāyā niyāmakatvāt /",
  "GSP28mjnya03u:3453": "yasminkarmaṇi 'ādhvaryavam' iti samākhyā tatkarmādhvaryoḥ /",
  "GSP28mjnya03u:3454": "evamitaratrāpi // MJaiNyC_3,7.28 //",
  "GSP28mjnya03u:3455": "(viṃśe - agneḥ prakṛtivikṛtisarvārthatādhikaraṇe- uktasūtraikadeśaḥ- )",
  "GSP28mjnya03u:3456": "agnayaśca (sarvārthāḥ)",
  "GSP28mjnya03u:3457": "svakālatvāt // MJaiNyC_3,7.31 //",
  "GSP28mjnya03u:3458": "viśādhikaraṇamāracayati-",
  "GSP28mjnya03u:3459": "____________________________________________________",
  "GSP28mjnya03u:3460": "START MJaiNy 3,7.29",
  "GSP28mjnya03u:3461": "prakṛtyartho 'tha sarvārtho vahnirādyo 'stu parṇavat /",
  "GSP28mjnya03u:3462": "parṇanyāyo 'tidiṣṭe syādupadiṣṭe tu sarvagaḥ // MJaiNy_3,7.29 //",
  "GSP28mjnya03u:3463": "------------------",
  "GSP28mjnya03u:3464": "yathā 'yasya parṇamayī juhūrbhavati na sa pāpaṃ ślokaṃ śṛṇoti' ityasau parṇavidhiḥ prakṛtyarthaḥ /",
  "GSP28mjnya03u:3465": "evamādhānasyāpyanārabhyā dhītatvādāhita āhavanīyādyagniḥ prakṛtyarthaḥ- iti cet-",
  "GSP28mjnya03u:3466": "maivam /",
  "GSP28mjnya03u:3467": "vaiṣamyāt /",
  "GSP28mjnya03u:3468": "parṇavākyātparṇatāyā yāvatkratupraveśe juhūrdvāram /",
  "GSP28mjnya03u:3469": "sā ca juhūḥ prakṛtāveva vihitā vikṛtiṣu sarvatrātidiśyate /",
  "GSP28mjnya03u:3470": "āhavanīyādyagnestu kraptupradeśe dvāraṃ homaḥ /",
  "GSP28mjnya03u:3471": "sa ca kvacitprakṛtāveva vihitaḥ sanvikṛtāvatidiśyate /",
  "GSP28mjnya03u:3472": "tadyathāprayāṇanāriṣṭhādihomāḥ /",
  "GSP28mjnya03u:3473": "tādṛśe viṣaye 'yadāhavanīye juhvati' iti vākyenāgniḥ prakṛtāveva vidhīyate /",
  "GSP28mjnya03u:3474": "vikṛtau tu homena sahātidiśyate /",
  "GSP28mjnya03u:3475": "tasmāsatra parṇanyāyaḥ /",
  "GSP28mjnya03u:3476": "yastu homo vikṛtāvupadiśyate /",
  "GSP28mjnya03u:3477": "tadyathā- sāṃgrahaṇyāmiṣṭāvāmanahomaḥ /",
  "GSP28mjnya03u:3478": "tatra dvārarabhūtasya homasya vikṛtāvupadiśyamānatayā dvāriṇo 'pi prakṛtāviva vikṛtāvapi vākyena vidhirdhārayitumaśakyaḥ /",
  "GSP28mjnya03u:3479": "tasmāt- sarvārtho vahniḥ // MJaiNyC_3,7.29 //",
  "GSP28mjnya03u:3480": "(ekaviṃśe samākhyābādhanādhikaraṇe sūtrāṇi 43-45)",
  "GSP28mjnya03u:3481": "praiṣānuvacanaṃ maitrāvaruṇasyopadeśāt / Jaim_3,7.43 /",
  "GSP28mjnya03u:3482": "puro'nuvākyādhikāro vā praiṣasaṃnidhānāt / Jaim_3,7.44 /",
  "GSP28mjnya03u:3483": "prātar anuvāke ca hotṛdarśanāt / Jaim_3,7.45 /",
  "GSP28mjnya03u:3484": "____________________________________________________",
  "GSP28mjnya03u:3485": "START MJaiNy 3,7.30-31",
  "GSP28mjnya03u:3486": "ekaviṃśādhikaraṇamāracayati-",
  "GSP28mjnya03u:3487": "yanmaitrāvaruṇaḥ preṣyatyanu cā'heti bādhanam /",
  "GSP28mjnya03u:3488": "hautrādikasamākhyāyāstatsarvatrota kutracit // MJaiNy_3,7.30 //",
  "GSP28mjnya03u:3489": "ādyo 'stu vacanānmaivaṃ sāhityoktyupalambhanāt /",
  "GSP28mjnya03u:3490": "praiṣānuvacane yatra sahite tatra bādhanam // MJaiNy_3,7.31 //",
  "GSP28mjnya03u:3491": "------------------",
  "GSP28mjnya03u:3492": "agnīṣomīyapaśau śrūyate- 'maitrāvaruṇaḥ preṣyati cānu cā'ha' iti /",
  "GSP28mjnya03u:3493": "tadetadvākyaṃ praiṣānuvacanayormaitrāvaruṇakartṛkatāṃ vidadhāti /",
  "GSP28mjnya03u:3494": "tena ca vākyena samākhyā bādhyate /",
  "GSP28mjnya03u:3495": "'agnaye samidhyamānāyānubrūhi' 'yūpāyājyamānāyānubrūhi' ityādipraiṣāṇāmadhvaryu kartṛkatvadarśanāt- 'ādhvaryavāḥ praiṣāḥ' ityasti yājñikānāṃ samākhyā /",
  "GSP28mjnya03u:3496": "tathā /",
  "GSP28mjnya03u:3497": "'pravo bājā abhidyavaḥ'- 'añjanti tvāmadhvare devayantaḥ' ityādyanuvacanānāṃ hotṛkartṛkatvadarśanāt /",
  "GSP28mjnya03u:3498": "'anuvacanāni hautrāṇi'- iti yājñikasamākhyā /",
  "GSP28mjnya03u:3499": "praiṣānuvacane ca dvividhe- samaste vyaste ca /",
  "GSP28mjnya03u:3500": "pūrvodāhṛte vyaste /",
  "GSP28mjnya03u:3501": "'hotāpakṣadagniṃ samidham'- ityādyanuvacanamantrasyānte 'hotaryaja' iti praiṣa āmnātaḥ /",
  "GSP28mjnya03u:3502": "ete praiṣānuvacane samaste /",
  "GSP28mjnya03u:3503_0": "teṣu ca vyastasamastapraiṣānuvacaneṣu sarvatra prabalena vākyena samākhyāṃ bādhitvā",
  "GSP28mjnya03u:3503_1": "hotṛkartṛkatvamadhvaryukartṛkatvaṃ ca parityajya maitrāvaruṇakartṛkatvamevābhyupayem- iti prāpte-",
  "GSP28mjnya03u:3504": "abhidhīyate- 'preṣyati cānu cā'ha' iti cakāradvayena praiṣānuvacanayoḥ samuccayo vākye 'sminnupalabhyate /",
  "GSP28mjnya03u:3505": "tataḥ samuccitrayoreva samākhyābādhanam /",
  "GSP28mjnya03u:3506": "vyastayostu yathāsamākhyaṃ hotrādikartṛkatvamevābhyupeyam // MJaiNyC_3,7.30-31 //",
  "GSP28mjnya03u:3507": "(dvāviṃśe camasahome 'dhvaryucamasādhvaryukatṛkatādhikaraṇe sūtrāṇi 46 -49)",
  "GSP28mjnya03u:3508": "camasāṃścamasādhvaryavaḥ samākhyānāt / Jaim_3,7.46 /",
  "GSP28mjnya03u:3509": "adhvaryur vā tannyāyatvāt / Jaim_3,7.47 /",
  "GSP28mjnya03u:3510": "camase cānyadarśanāt / Jaim_3,7.48 /",
  "GSP28mjnya03u:3511": "aśaktau te pratīyeran / Jaim_3,7.49 /",
  "GSP28mjnya03u:3512": "____________________________________________________",
  "GSP28mjnya03u:3513": "START MJaiNy 3,7.32-33",
  "GSP28mjnya03u:3514": "dvāviṃśādhikaraṇamāracayati-",
  "GSP28mjnya03u:3515": "camasaiścamasādhvaryurjuhotyadhvaryureva vā /",
  "GSP28mjnya03u:3516": "saṃjñāviśeṣādādyo 'stu maivamadhvaryusaṃjñayā // MJaiNy_3,7.32 //",
  "GSP28mjnya03u:3517": "viśeṣasyānapekṣatvāttenānyasyā apekṣaṇāt /",
  "GSP28mjnya03u:3518": "adhvaryurjuhuyācchaktestadaśaktau paro 'pi vā // MJaiNy_3,7.33 //",
  "GSP28mjnya03u:3519": "------------------",
  "GSP28mjnya03u:3520": "'camasādhvaryuḥ' ityevaṃvidhasaṃjñāviśeṣāccamasādhvaryava eva camasairjuhuyuḥ - iti cet /",
  "GSP28mjnya03u:3521": "maivam /",
  "GSP28mjnya03u:3522": "adhvaryusaṃjñāyā nirapekṣatvena prabalatvāt /",
  "GSP28mjnya03u:3523": "kevalādhvaryau camasādhvaryuṣu cānugato 'dhvaryuśabdaḥ sāmānyarūpaḥ /",
  "GSP28mjnya03u:3524": "camasaśabdastu camasādhvaryuṣveveti viśeṣarūpaḥ /",
  "GSP28mjnya03u:3525": "taṃ ca viśeṣamanapekṣyaivādhvaryuśabda ṛtviksaṃjñārūpeṇa vartituṃ prabhavati /",
  "GSP28mjnya03u:3526": "camasaśabdastu sāmānyavācinamadhvaryuśabdamapekṣyaiva puruṣeṣu saṃjñā bhavati /",
  "GSP28mjnya03u:3527": "tathā sati 'ādhvaryavo homaḥ' ityanayāṃ nirapekṣayāṃ prabalayā samākhyayādhvaryureva satyāṃ śaktau camasairjuhuyāt /",
  "GSP28mjnya03u:3528": "grahahomavyāpṛtatvena kadācidaśaktau camasādhvaryavo juhuyuḥ // MJaiNyC_3,7.32-33 //",
  "GSP28mjnya03u:3529": "(trayoviṃśe śyenavājapeyayoranekakartṛkatādhikaraṇe sūtre 50-51)",
  "GSP28mjnya03u:3530": "vedopadeśāt pūrvavadvedānyatve yathopadeśaṃ syuḥ / Jaim_3,7.50 /",
  "GSP28mjnya03u:3531": "tadguṇād vā svadharmaḥ syād adhikārasāmarthyāt sahāṅgair avyaktaḥ śeṣe / Jaim_3,7.51 /",
  "GSP28mjnya03u:3532": "____________________________________________________",
  "GSP28mjnya03u:3533": "START MJaiNy 3,7.34-35",
  "GSP28mjnya03u:3534": "trayoviṃśādhikaraṇamāracayati-",
  "GSP28mjnya03u:3535": "śyena udgātṛvedokto vājapeyo yajuṣyam /",
  "GSP28mjnya03u:3536": "udgātrādhvaryuṇā kāryau yathāprakṛti vāgrimaḥ // MJaiNy_3,7.34 //",
  "GSP28mjnya03u:3537": "ākhyāviśeṣādākhyāyāḥ pūrvabhāvī hi codakaḥ /",
  "GSP28mjnya03u:3538": "prakṛtāviva kartārastattaddharme vyavasthitāḥ // MJaiNy_3,7.35 //",
  "GSP28mjnya03u:3539": "------------------",
  "GSP28mjnya03u:3540": "śyenayāgaḥ sāmavede samāmnāta iti tatratyāḥ sarve padārthā udgātrānuṣṭheyāḥ,",
  "GSP28mjnya03u:3541": "bahiṣpavamānājyapṛṣṭhādistotreṣvivodgātratva samākhyāyāḥ śyone 'pi samatvāt /",
  "GSP28mjnya03u:3542": "tathā- yajurvede samāmnāto vājapeyaḥ sarvo 'pyadhvaryuṇaivānuṣṭheyaḥ /",
  "GSP28mjnya03u:3543": "samākhyāvaśāt- iti prāpte-",
  "GSP28mjnya03u:3544": "brūmaḥ- śyenavājapeyau hi jyotiṣṭomavikārau /",
  "GSP28mjnya03u:3545": "tatra codakastattatpadārthestaistaiḥ puruṣairanuṣṭheyatayā samarpayati /",
  "GSP28mjnya03u:3546": "aṅgeṣvatidiṣṭeṣu paṣcātsāṅgapradhānānuṣṭhāpakasya prayogavacanasāya pravṛttiḥ /",
  "GSP28mjnya03u:3547": "prayogavacanādhīnā tu samākhyātyantajaghanyā /",
  "GSP28mjnya03u:3548": "tataḥ prabalacodakavaśātprakṛtāviva nānāvidhāḥ kartāraḥ svasvadharmeṣu vyavatiṣṭhante // MJaiNyC_3,7.34-35 //",
  "GSP28mjnya03u:3549": "iti śrīmādhavīya jaiminīyanyāyamālavistare tṛtīyādhyāyasya saptamaḥ pādaḥ",
  "GSP28mjnya03u:3550": "_________________________________________________________________________",
  "GSP28mjnya03u:3551": "atha tṛtīyādhyāyasyāṣṭamaḥ pādaḥ /",
  "GSP28mjnya03u:3552": "(prathame krayasya svāmikarmatādhikaraṇe sūtram- )",
  "GSP28mjnya03u:3553": "svāmikarma parikrayaḥ karmaṇas tadarthatvāt / Jaim_3,8.1 /",
  "GSP28mjnya03u:3554": "____________________________________________________",
  "GSP28mjnya03u:3555": "START MJaiNy 3,8.1-2",
  "GSP28mjnya03u:3556": "aṣṭamapāde prathamādhikaraṇamāracayati-",
  "GSP28mjnya03u:3557": "dakṣiṇādiparikrītiṛtvijaḥ svāmino 'thavā /",
  "GSP28mjnya03u:3558": "parikrayaḥ samākhyānādṛtvijaḥ syādyathetarat // MJaiNy_3,8.1 //",
  "GSP28mjnya03u:3559": "parikrayātpurādhvaryuhotrādīnāmabhāvataḥ /",
  "GSP28mjnya03u:3560": "parikrayaṇakartṛtvaṃ yajamānasya nartvijaḥ // MJaiNy_3,8.2 //",
  "GSP28mjnya03u:3561": "------------------",
  "GSP28mjnya03u:3562": "dakṣiṇādānena karmakarāḥ parikretavyāḥ /",
  "GSP28mjnya03u:3563": "tatra havistyāgavyatiriktaṃ sarvamārtvivyam- iti nirṇītam /",
  "GSP28mjnya03u:3564": "dakṣiṇā ca dvādaśaśatarūpādhvaryuveda udgātṛvede ca samāmnātai /",
  "GSP28mjnya03u:3565": "anvāhāryadakṣiṇādhvaryuvede /",
  "GSP28mjnya03u:3566": "tataḥ samākhyayā parikratṛtvamṛtvijaḥ- iti cet /",
  "GSP28mjnya03u:3567": "maivam /",
  "GSP28mjnya03u:3568": "ṛtvijāṃ parikrayaṇottarakālīnānāṃ tatkartṛtvāsaṃbhavena yajamānasyaiva tatkartṛtvāt // MJaiNyC_3,8.1-2 //",
  "GSP28mjnya03u:3569": "(dvitīye varadānasyādhvaryukarmatādhikaraṇe sūtram-)",
  "GSP28mjnya03u:3570": "vacanād itareṣāṃ syāt / Jaim_3,8.2 /",
  "GSP28mjnya03u:3571": "____________________________________________________",
  "GSP28mjnya03u:3572": "START MJaiNy 3,8.3",
  "GSP28mjnya03u:3573": "dvitīyādhikaraṇamāracayati-",
  "GSP28mjnya03u:3574": "iṣṭakāvaradānaṃ kiṃ svāminaḥ syādutartvijaḥ /",
  "GSP28mjnya03u:3575": "svāminaḥ pūrvavanmaivamadhvaryorvacanādayam // MJaiNy_3,8.3 //",
  "GSP28mjnya03u:3576": "------------------",
  "GSP28mjnya03u:3577": "'ya etāmiṣṭakāmupadadhyāt,",
  "GSP28mjnya03u:3578": "sa trīnvārāndadyāt' ityupadhāturadhvaryorgotrayadānaṃ vācanikam /",
  "GSP28mjnya03u:3579": "nahvasti vacanasyātibhāraḥ // MJaiNyC_3,8.3 //",
  "GSP28mjnya03u:3580": "(tṛtīye vapanādisaṃskārāṇāṃ yājamānatādhikaraṇe sūtrāṇi 3- 8)",
  "GSP28mjnya03u:3581": "saṃskārās tu puruṣasāmarthye yathāvedaṃ karmavadvyavatiṣṭheran / Jaim_3,8.3 /",
  "GSP28mjnya03u:3582": "yājamānās tu tatpradhānatvāt karmavat / Jaim_3,8.4 /",
  "GSP28mjnya03u:3583": "vyapadeśāc ca / Jaim_3,8.5 /",
  "GSP28mjnya03u:3584": "guṇatvena tasya nirdeśaḥ / Jaim_3,8.6 /",
  "GSP28mjnya03u:3585": "codanāṃ prati bhāvāc ca / Jaim_3,8.7 /",
  "GSP28mjnya03u:3586": "atulyatvād asamānavidhānāḥ syuḥ / Jaim_3,8.8 /",
  "GSP28mjnya03u:3587": "____________________________________________________",
  "GSP28mjnya03u:3588": "START MJaiNy 3,8.4-5",
  "GSP28mjnya03u:3589": "tṛtīyādhikaraṇamāracayati-",
  "GSP28mjnya03u:3590": "saṃskārā vapanādyāḥ kimadhvaryoḥ svāmino 'thavā /",
  "GSP28mjnya03u:3591": "adhvaryostatra śaktatvāttadvedokteśca tasya te // MJaiNy_3,8.4 //",
  "GSP28mjnya03u:3592": "saṃskārairyogyatāṃ prāpya svakārya kartumṛtvijaḥ /",
  "GSP28mjnya03u:3593": "krīṇātyataḥ kriyā teṣāṃ saṃskriyā yajamānagā // MJaiNy_3,8.5 //",
  "GSP28mjnya03u:3594": "------------------",
  "GSP28mjnya03u:3595": "'āpa undantu jīvase' ityādyāḥ saṃskāramantrāḥ /",
  "GSP28mjnya03u:3596": "tadvidhayaścādhvaryuvede samāmnātāḥ- 'keśaśmaśru vapate',",
  "GSP28mjnya03u:3597": "'nakhāni nikṛntate' iti /",
  "GSP28mjnya03u:3598": "śaktaścādhvaryurvapanādau /",
  "GSP28mjnya03u:3599": "tasmāt- tasyādhvaryoste vapanādisaṃskārāḥ- iti cet /",
  "GSP28mjnya03u:3600": "maivam /",
  "GSP28mjnya03u:3601": "vapanādisaṃskārā yajamānagatamālinyamapanīya yāgayogyatāmutpādayituṃ kriyante /",
  "GSP28mjnya03u:3602": "tathā ca brāhmaṇam- 'keśaśmaśru vapate /",
  "GSP28mjnya03u:3603": "mṛtā vā eṣā tvagamedhyā yatkeśaśmaśru /",
  "GSP28mjnya03u:3604": "mutāmeva tvacamamedhyāmapahatya yajñiyo bhūtvā medhamupaiti' iti /",
  "GSP28mjnya03u:3605": "nahyadhvayuvapanena yajamānagatā mṛtā tvagapaiti /",
  "GSP28mjnya03u:3606": "yogyasya hi karmādhikāra sati paścātprayāsarūpeṣu vyāpāreṣu svayamaśaktaḥ sankarmakarānṛtvijaḥ parikrīṇāti /",
  "GSP28mjnya03u:3607": "loke 'pi rogiṇaḥ svāmina auṣadhādyānayana eva bhṛtyo jīvitadānena parikrīyate /",
  "GSP28mjnya03u:3608": "na tu tadauṣadhaṃ bhṛtyaḥ sevate /",
  "GSP28mjnya03u:3609": "tasmāt- itarakriyartvijām,",
  "GSP28mjnya03u:3610": "saṃskārastu yajamānasya /",
  "GSP28mjnya03u:3611": "kvacittu /",
  "GSP28mjnya03u:3612": "vacanādṛtvijāmapi saṃskāro 'stu // MJaiNyC_3,8.4-5 //",
  "GSP28mjnya03u:3613": "(caturthe tapaso yājamānatādhikaraṇe sūtrāṇi 9-11)",
  "GSP28mjnya03u:3614": "tapaś ca phalasiddhitvāl lokavat / Jaim_3,8.9 /",
  "GSP28mjnya03u:3615": "vākyaśeṣaś ca tadvat / Jaim_3,8.10 /",
  "GSP28mjnya03u:3616": "vacanād itareṣāṃ syāt / Jaim_3,8.11 /",
  "GSP28mjnya03u:3617": "____________________________________________________",
  "GSP28mjnya03u:3618": "START MJaiNy 3,8.5*-6",
  "GSP28mjnya03u:3619": "caturthādhikaraṇamāracayati-",
  "GSP28mjnya03u:3620": "nāśnāti dvayahamityetattapaḥ kasya tayordvayoḥ /",
  "GSP28mjnya03u:3621": "duḥkhatvādbhoktṛsaṃskārādadhvaryoryujyate tapaḥ // MJaiNy_3,8.5* //",
  "GSP28mjnya03u:3622": "phalāntarāyapāpasya nāśakatvena saṃskṛtiḥ /",
  "GSP28mjnya03u:3623": "liṅgāttapaḥ svāmigāmi saṃskārāntaravattataḥ // MJaiNy_3,8.6 //",
  "GSP28mjnya03u:3624": "------------------",
  "GSP28mjnya03u:3625": "jyotiṣṭhome- 'dvyahaṃ nāśnāti' 'tryahaṃ nāśnāti'ityādinoktaṃ tapo 'ghvaryoryuktam /",
  "GSP28mjnya03u:3626": "tasya duḥkhātmakatvena parikrītapuruṣaiḥ kartumucitatvāt /",
  "GSP28mjnya03u:3627": "duḥkhatvādeva phalabhoktṛsaṃskāratvābhāvādyajamānasya na yuktam- iti cet /",
  "GSP28mjnya03u:3628": "maivam /",
  "GSP28mjnya03u:3629": "bhāvinaḥ sukharūpasya phalasya pratibandhakaṃ duḥkhajanakaṃ yatpāpaṃ tasya nāśakatvena duḥkharūpasyāpi tapasaḥ svāmisaṃskāratvasaṃbhavāt /",
  "GSP28mjnya03u:3630": "asminnarthe vākyaśeṣagataṃ liṅgaṃ kalpasūtrakāreṇaivamudāhṛtam- 'yadā vai dīkṣitaḥ kṛśo bhavati,",
  "GSP28mjnya03u:3631": "atha medhyo bhavati /",
  "GSP28mjnya03u:3632": "yadāsminnantarna kiṃcana bhavati,",
  "GSP28mjnya03u:3633": "atha medhyo bhavati /",
  "GSP28mjnya03u:3634": "yadāsya kṛṣṇaṃ cakṣuṣornaśyati,",
  "GSP28mjnya03u:3635": "atha medhyo bhavati /",
  "GSP28mjnya03u:3636": "yadāsya tvacāsthi saṃdhīyate,",
  "GSP28mjnya03u:3637": "atha medhyo bhavati /",
  "GSP28mjnya03u:3638": "pītvā dīkṣate,",
  "GSP28mjnya03u:3639": "kṛśo yajate /",
  "GSP28mjnya03u:3640": "yadasyāṅgānāṃ mīyate juhotyeva taditi vijñāyate' iti /",
  "GSP28mjnya03u:3641": "na hi duḥkharūpaṃ tapo vinā duḥkhapradaṃ pāpaṃ naśyati /",
  "GSP28mjnya03u:3642": "yathā pāṭanamantareṇa viṣavraṇānāṃ nopaśāntiḥ, tadvat /",
  "GSP28mjnya03u:3643": "tasmāt- vapanādisaṃskāravattapo 'pi yajamānasyaiva // MJaiNyC_3,8.5-6 //",
  "GSP28mjnya03u:3644": "(pañcame lohitoṣṇīṣatādīnāṃ sarvartvirgdhamatādhikaraṇe sūtram-)",
  "GSP28mjnya03u:3645": "guṇatvāc ca vedena na vyavasthā syāt / Jaim_3,8.12 /",
  "GSP28mjnya03u:3646": "____________________________________________________",
  "GSP28mjnya03u:3647": "START MJaiNy 3,8.7-8",
  "GSP28mjnya03u:3648": "pañcamādhikaraṇamāracayati-",
  "GSP28mjnya03u:3649": "hiraṇyamālitādyāstu saṃskārā vacanānmatāḥ /",
  "GSP28mjnya03u:3650": "ṛtvijāṃ te yathākhyānaṃ kartavyā nikhilairuta // MJaiNy_3,8.7 //",
  "GSP28mjnya03u:3651": "ādya ākhyāvaśānmaivaṃ sarvasaṃnidhipāṭhataḥ /",
  "GSP28mjnya03u:3652": "pratimukhyaṃ guṇāvṛtteḥ kartavyā nikhilairapi // MJaiNy_3,8.8 //",
  "GSP28mjnya03u:3653": "------------------",
  "GSP28mjnya03u:3654": "vājapeye śrūyate- 'hiraṇyamālina ṛtvijaḥ pracaranti' iti /",
  "GSP28mjnya03u:3655": "śyene śrūyate- 'lohitoṣṇīṣā lohitavasanā nivītā ṛtvijaḥ pracaranti' iti /",
  "GSP28mjnya03u:3656": "yadyapi hiraṇyamālitvādīnāṃ saṃskāratvādyajamānaviṣayatvaṃ pūrvanyāyena prāptam,",
  "GSP28mjnya03u:3657": "tathāpi vacanādaya mṛtviksaṃskāraḥ /",
  "GSP28mjnya03u:3658": "tatra hiraṇyamālitvaṃ yajurvedoktatvādadhvaryūṇāmeva,",
  "GSP28mjnya03u:3659": "lohitoṣṇīṣādikaṃ sāmavedoktatvādudgātṝṇāmeva iti samākhyāvaśādabhyupeyam- iti cet /",
  "GSP28mjnya03u:3660": "maivam /",
  "GSP28mjnya03u:3661": "'hiraṇyamālina ṛtvijaḥ pracaranti' iti sarveṣāmṛtvijāṃ saṃnidhau paṭhyamāno hiraṇyamālitvasaṃskāraḥ saṃnidhinā samākhyāṃ bādhitvā sarvairapyṛtvigbhiḥ saṃbadhyate /",
  "GSP28mjnya03u:3662": "kiṃca- saṃrakāryatvādṛtvijāṃ prādhānye sati pratipradhānaṃ guṇāvṛttyā sarveṣāmapyṛtvijāṃ hiraṇyamālitvādisaṃskāro 'bhyupatevyaḥ // MJaiNyC_3,8.7-8 //",
  "GSP28mjnya03u:3663": "(ṣaṣṭhe vṛṣṭikāmanāyā yājamānatādhikaraṇe sūtre - 13-14)",
  "GSP28mjnya03u:3664": "tathā kāmo 'rthasaṃyogāt / Jaim_3,8.13 /",
  "GSP28mjnya03u:3665": "vyapadeśād itareṣāṃ syāt / Jaim_3,8.14 /",
  "GSP28mjnya03u:3666": "____________________________________________________",
  "GSP28mjnya03u:3667": "START MJaiNy 3,8.9-10",
  "GSP28mjnya03u:3668": "ṣaṣṭhādhikaraṇamāracayati-",
  "GSP28mjnya03u:3669": "vṛṣṭikāmī sado nīcairminuyāditi kāmanā /",
  "GSP28mjnya03u:3670": "adhvaryoḥ svāmino vā'dyo vākyānmātustaducyate // MJaiNy_3,8.9 //",
  "GSP28mjnya03u:3671": "parasmaipadato 'dhvaryuvyāpārasya parārthatā /",
  "GSP28mjnya03u:3672": "pratītāto vākyabādhe tapovatsvāmino 'stu tat // MJaiNy_3,8.10 //",
  "GSP28mjnya03u:3673": "------------------",
  "GSP28mjnya03u:3674": "jyotiṣṭhome śrūyate- 'yadi kāmayeta- varṣukaḥ parjanyaḥ syāt- iti nīcaiḥ sado minuyāt' iti /",
  "GSP28mjnya03u:3675": "-yathā purastātpaścāccāvasthitau havirdhānaprācīnavaṃśāvuccaiḥ,",
  "GSP28mjnya03u:3676": "tathā sado noccaṃ,",
  "GSP28mjnya03u:3677": "kiṃtu nīcaiḥ kāryam- ityarthaḥ /",
  "GSP28mjnya03u:3678": "atra- vṛṣṭikāmanādhvaryoryuktā /",
  "GSP28mjnya03u:3679": "'yaḥ kāmayet,",
  "GSP28mjnya03u:3680": "sa minuyāt' iti vākyena kāmayitṛmātrorekatvāvagamāt /",
  "GSP28mjnya03u:3681": "mātṛtvaṃ cādhvaryorityabivādam /",
  "GSP28mjnya03u:3682": "tasmāt- sa kāmayitā- iti cet /",
  "GSP28mjnya03u:3683": "maivam /",
  "GSP28mjnya03u:3684": "'minuyāt' iti parasmaipadenādhvaryuvyāpāraphalasya paragāmitā pratīyate /",
  "GSP28mjnya03u:3685": "tato vṛṣṭilakṣaṇaphalasya yajamānagāmitvātparasmaipadaśrutyā vākyaṃ bādhitvā kāmasya yajamānakartṛkatvaṃ draṣṭavyam /",
  "GSP28mjnya03u:3686": "- 'yajamānakāmitāṃ vṛṣṭiṃ parjanyaḥ saṃpādayatu' ityeva yo 'dhvaryuḥ kāmayate,",
  "GSP28mjnya03u:3687": "sa nīcairminuyāt,",
  "GSP28mjnya03u:3688": "iti vākyaṃ vyākhyeyam /",
  "GSP28mjnya03u:3689": "- 'evaṃvidudvātā'tmane vā yajamānāya vā yaṃ kāmaṃ kāmayate,",
  "GSP28mjnya03u:3690": "tamāgāyati' iti ṛtvijo 'pi kāmaḥ- iti cet /",
  "GSP28mjnya03u:3691": "tarhi tasminnudgīthopāsane vacanādṛtvijo 'pi phalamastu // MJaiNyC_3,8.9-10 //",
  "GSP28mjnya03u:3692": "(saptame, āyurdā ityādimantrāṇāṃ yājamānatādhikaraṇe- sūtre 15-16)",
  "GSP28mjnya03u:3693": "mantrāś cākarmakaraṇās tadvat / Jaim_3,8.15 /",
  "GSP28mjnya03u:3694": "viprayoge ca darśanāt / Jaim_3,8.16 /",
  "GSP28mjnya03u:3695": "____________________________________________________",
  "GSP28mjnya03u:3696": "START MJaiNy 3,8.11",
  "GSP28mjnya03u:3697": "saptamādhikaraṇamāracayati-",
  "GSP28mjnya03u:3698": "āyurdā iti mantroktiḥ kasyādhvaryoḥ samākhyayā /",
  "GSP28mjnya03u:3699": "tadbādhe liṅgataḥ svāmigāmitā kāmabanmatā // MJaiNy_3,8.11 //",
  "GSP28mjnya03u:3700": "------------------",
  "GSP28mjnya03u:3701": "idamāmnāyate-'āyurdā agne 'syāyurme dehi' iti /",
  "GSP28mjnya03u:3702": "tasyaitasya mantrasya pāṭho 'dhvaryoryajamānasya vā -ityayaṃ saṃśayaḥ 'kasya' ityanena padena sūcitaḥ /",
  "GSP28mjnya03u:3703": "asminmantre 'āyurme dehi' iti phalasya svātmasaṃbandhaḥ pratīyate /",
  "GSP28mjnya03u:3704": "sa ca yajamānasya yuktaḥ,",
  "GSP28mjnya03u:3705": "nādhvaryoḥ /",
  "GSP28mjnya03u:3706": "tasmāt- kāmavanmantro 'pi yājamānaḥ // MJaiNyC_3,8.11 //",
  "GSP28mjnya03u:3707": "(aṣṭame dvyāmnātasyobhayaprayojyatādhikaraṇe sūtram-)",
  "GSP28mjnya03u:3708": "dvyāmnāteṣūbhau dvyāmnānasyārthavattvāt / Jaim_3,8.17 /",
  "GSP28mjnya03u:3709": "____________________________________________________",
  "GSP28mjnya03u:3710": "START MJaiNy 3,8.12",
  "GSP28mjnya03u:3711": "aṣṭhamādhikaraṇamāracayati-",
  "GSP28mjnya03u:3712": "vājasya metyamuṃ brūyādeko dvau vā kṛtārthataḥ /",
  "GSP28mjnya03u:3713": "ekaḥ kāṇḍadvaye pāṭhādadhvaryusvāmināvubhau // MJaiNy_3,8.12 //",
  "GSP28mjnya03u:3714": "------------------",
  "GSP28mjnya03u:3715": "darśapūrṇamāsayoḥ- 'vājasya mā prasavena' ityayaṃ mantro 'dhvaryukāṇḍe yajamānakāṇḍe cā'mnātaḥ /",
  "GSP28mjnya03u:3716": "tatraikena paṭhite sati mantrasya caritārthatvāditarastaṃ na paṭhet- iti cet /",
  "GSP28mjnya03u:3717": "maivam /",
  "GSP28mjnya03u:3718": "kāṇḍāntarapāṭhavaiyarythaprasaṅgāt /",
  "GSP28mjnya03u:3719": "tasmādubhābhyāṃ paṭhanīyaḥ /",
  "GSP28mjnya03u:3720": "tayoḥ paṭhatorāśayabhedo 'sti /",
  "GSP28mjnya03u:3721": "'anena mantreṇa prakāśitamarthamanuṣṭhāsyāmi' ityadhvaryurmanute /",
  "GSP28mjnya03u:3722": "'atra na pramadiṣyāmi' iti yajamānaḥ // MJaiNyC_3,8.12 //",
  "GSP28mjnya03u:3723": "(navame- abhijñasyaiva vācayitavyatādhikaraṇe sūtram-)",
  "GSP28mjnya03u:3724": "jñāte ca vācanaṃ na hy avidvān vihito 'sti / Jaim_3,8.18 /",
  "GSP28mjnya03u:3725": "____________________________________________________",
  "GSP28mjnya03u:3726": "START MJaiNy 3,8.13",
  "GSP28mjnya03u:3727": "navamādhikaraṇamāracayati-",
  "GSP28mjnya03u:3728": "vācayetsvāminaṃ jñājñau vācamīyau jña eva vā /",
  "GSP28mjnya03u:3729": "aviśeṣādubhau jñasya svāmitvādvācayedamum // MJaiNy_3,8.13 //",
  "GSP28mjnya03u:3730": "------------------",
  "GSP28mjnya03u:3731": "vājapeye śrūyate-'kḷptīryajamānaṃ vācayati' iti /",
  "GSP28mjnya03u:3732": "'āryuyajñena kalpatām' ityādayo mantrāḥ kḷptayaḥ /",
  "GSP28mjnya03u:3733": "tatra- mantratadarthābhijñamanabhijñaṃ cobhāvapi vācayet /",
  "GSP28mjnya03u:3734": "'vidvāsaṃ vācayet' ityevaṃ viśeṣasyāśravaṇāt /",
  "GSP28mjnya03u:3735": "anabhijñaṃ tadaiva śikṣayitvāpi vācayituṃ śakyatvāt- iti cet /",
  "GSP28mjnya03u:3736": "maivam /",
  "GSP28mjnya03u:3737": "adhyayanavidhibalādadhītavedasya viditavedārthasyaiva yajamānatvāt /",
  "GSP28mjnya03u:3738": "tasmāt- abhijñameva vācayetu // MJaiNyC_3,8.13 //",
  "GSP28mjnya03u:3739": "(daśame dvādaśadvaṃdvānāmādhvaryavatvādhikaraṇe sūtre 19-20)",
  "GSP28mjnya03u:3740": "yājamāne samākhyānāt karmāṇi yājamānaṃ syuḥ / Jaim_3,8.19 /",
  "GSP28mjnya03u:3741": "adhvaryur vā tadartho hi nyāyapūrve samākhyānam / Jaim_3,8.20 /",
  "GSP28mjnya03u:3742": "____________________________________________________",
  "GSP28mjnya03u:3743": "START MJaiNy 3,8.14-15",
  "GSP28mjnya03u:3744": "daśamādhikaraṇamāracayati-",
  "GSP28mjnya03u:3745": "vatsaṃ copasṛjettadvadukhāṃ cādhiśrayoditi /",
  "GSP28mjnya03u:3746": "dvādaśadvaṃdvakarmaitatsvāmino vetarasya vā // MJaiNy_3,8.14 //",
  "GSP28mjnya03u:3747": "ādyaḥ pāṭhātsvāmikāṇḍe tādarthyena parikrayāt /",
  "GSP28mjnya03u:3748": "mahākāṇḍoktito 'ntyo 'stu dvaṃdvataivātra kīrtyate // MJaiNy_3,8.15 //",
  "GSP28mjnya03u:3749": "------------------",
  "GSP28mjnya03u:3750": "darśapūrṇamāsayoryājamāne kāṇḍe śrūyate- 'dvādaśa dvaṃdvāni darśapūrṇamāsayostāni saṃpādyāni- ityāhuḥ- vatsaṃ copāvasṛjati,",
  "GSP28mjnya03u:3751": "ukhāṃ cādhiśrayati' ayaṃ ca hanti,",
  "GSP28mjnya03u:3752": "dṛṣadau ca samāhanti' ityādi /",
  "GSP28mjnya03u:3753": "tatra- palāśaśākhayā vatsāpākaraṇamekaṃ karma,",
  "GSP28mjnya03u:3754": "dohanena saṃpāditaṃ kṣīraṃ dhārayituṃ piṭharasthāpanamaparaṃ karma,",
  "GSP28mjnya03u:3755": "tadetadubhavamekaṃ dvaṃdvam /",
  "GSP28mjnya03u:3756": "tathā vrīhīṇāmavaghātaḥ,",
  "GSP28mjnya03u:3757": "dṛṣadupalayoḥ pāṣāṇāntareṇa samāghātaḥ,",
  "GSP28mjnya03u:3758": "ityetadubhayaṃ dvitīyaṃ dvaṃdvam /",
  "GSP28mjnya03u:3759": "evaṃ dvādaśa karmadvaṃdvānyanuṣṭheyānyāmnātāni /",
  "GSP28mjnya03u:3760": "teṣāṃ yājamāne kāṇḍe paṭhitatvātsamākhyayā yajamānena tānyanuṣṭheyāni- iti prāpte-",
  "GSP28mjnya03u:3761": "brūmaḥ- yajamānasya yāni kāryāṇi,",
  "GSP28mjnya03u:3762": "tānyanuṣṭhātumeva parikrītā ṛtvijaḥ /",
  "GSP28mjnya03u:3763": "kiṃca- yajurvede yājamānamidamavāntara kāṇḍam,",
  "GSP28mjnya03u:3764": "mahākāṇḍaṃ tvādhvaryavameva /",
  "GSP28mjnya03u:3765": "tatraivaite vatsāpākaraṇādayo dharmā āmnātāḥ /",
  "GSP28mjnya03u:3766": "tasmādardhvayureva tānanutiṣṭhet /",
  "GSP28mjnya03u:3767": "yājamāne tu kāṇḍe na yevāmanuṣṭhānaprakāraścoditaḥ,",
  "GSP28mjnya03u:3768": "kiṃtu parigaṇanayā dvaṃdvatāsaṃpādanamātramāmnātam /",
  "GSP28mjnya03u:3769": "tena yajamānastāmānupūrvī manasi nidhāyādhvaryoranuṣṭhāne pramādarāhityamanusaṃdhātuṃ prabhavati /",
  "GSP28mjnya03u:3770": "tasmādadhvaryorevānuṣṭhānam // MJaiNyC_3,8.14-15 //",
  "GSP28mjnya03u:3771": "(ekādaśe hoturādhvaryavakaraṇānuṣṭhātṛtvādhikaraṇe sūtram- )",
  "GSP28mjnya03u:3772": "vipratiṣedhe karaṇaḥ samavāyaviśeṣād itaram anyas teṣāṃ yato viśeṣaḥ syāt / Jaim_3,8.21 /",
  "GSP28mjnya03u:3773": "____________________________________________________",
  "GSP28mjnya03u:3774": "START MJaiNy 3,8.16-17",
  "GSP28mjnya03u:3775": "ekādaśādhikaraṇamāracayati-",
  "GSP28mjnya03u:3776": "yo hotādhvaryureva syādityādhvaryavamācaran /",
  "GSP28mjnya03u:3777": "hautraṃ kuryānna vā tyāgahetvamāvātkaroti tat // MJaiNy_3,8.16 //",
  "GSP28mjnya03u:3778": "hotaiko yugapatkarmadvayaṃ kartu nahi prabhuḥ /",
  "GSP28mjnya03u:3779": "tyajoccodakataḥ prāptaṃ hautraṃ vācanikāryakṛt // MJaiNy_3,8.17 //",
  "GSP28mjnya03u:3780": "------------------",
  "GSP28mjnya03u:3781": "agnīṣomīyavaśau 'parivīrasi' ityanena karaṇamantreṇādhvaryuryūpasya raśanayā pariṣyāṇaṃ karoti /",
  "GSP28mjnya03u:3782": "tadānīṃ kriyamāṇaṃ tatparivyaṇaṃ hotā 'yuvā suvāsāḥ'- ityanena mantreṇānuvadati /",
  "GSP28mjnya03u:3783": "tadetadubhayaṃ codakaparamparayā kuṇḍapāyināmayane prāptam /",
  "GSP28mjnya03u:3784": "tatrādhvaryorhotuśca samāsa āmnātaḥ- 'yo hotā so 'dhvaryuḥ' iti /",
  "GSP28mjnya03u:3785": "hotāramanūṣṭhā dhvaryutvavidhānādadhvaryukārye hotrānuṣṭheyam /",
  "GSP28mjnya03u:3786": "tataḥ 'parivīrasi' ityanena karaṇamantreṇa hotā yūpaparivyāṇaṃ kurvīta /",
  "GSP28mjnya03u:3787": "tadānīṃ svasya codakataḥ prāptaṃ hautramapi hotā na tyajet /",
  "GSP28mjnya03u:3788": "nahi tyāgahetuṃ kaṃcinniṣedhaṃ paśyāmaḥ /",
  "GSP28mjnya03u:3789": "tasmātkriyamāṇaṃ tatparivyāṇaṃ 'yuvā struṣāsāḥ' ityanena mantreṇa hotānuvadet- iti prāpte-",
  "GSP28mjnya03u:3790": "brūmaḥ- dvayoradhvaryuhotrorucitaṃ karmadvayameko hotā yugapatkartu na śaknoti /",
  "GSP28mjnya03u:3791": "tato 'nyatarasyāvaśyaṃbhāvini tyāge codakataḥ prāptaṃ hautrameva tyajet /",
  "GSP28mjnya03u:3792": "ādvayava tu 'yo hotā so 'dhvaryuḥ' ityanena prāpitatvādanuṣṭheyam // MJaiNyC_3,8.16-17 //",
  "GSP28mjnya03u:3793": "(dvādaśe prokṣaṇyāsādanādīnāmanādhvaryavatādhikaraṇe sūtram- )",
  "GSP28mjnya03u:3794": "praiṣeṣu ca parādhikārāt / Jaim_3,8.22 /",
  "GSP28mjnya03u:3795": "____________________________________________________",
  "GSP28mjnya03u:3796": "START MJaiNy 3,8.18",
  "GSP28mjnya03u:3797": "dvādaśādhikaraṇamāracayati -",
  "GSP28mjnya03u:3798": "prokṣaṇyāsādanaṃ kuryādadhvaryuritaro 'thavā /",
  "GSP28mjnya03u:3799": "ākhyayā'dyaḥ sādayeti preṣito 'nyo 'stu liṅgataḥ // MJaiNy_3,8.18 //",
  "GSP28mjnya03u:3800": "------------------",
  "GSP28mjnya03u:3801": "darśapūrṇamāsayoḥ- prokṣaṇīnāṃ kenacitpātreṇa vedyāmātādanaṃ śrutam /",
  "GSP28mjnya03u:3802": "tadetadyajurvedoktatvādādhvaryam- iti cet /",
  "GSP28mjnya03u:3803": "maivam /",
  "GSP28mjnya03u:3804": "praiṣamantravirodhaprasaṅgāt /",
  "GSP28mjnya03u:3805": "'prokṣaṇīrāsādaya /",
  "GSP28mjnya03u:3806": "idmāvarhirupatādava /",
  "GSP28mjnya03u:3807": "agnīdagnīnvihara /",
  "GSP28mjnya03u:3808": "varhiḥ stṛṇīhi' ityādiṣvādhvaryaveṣu praiṣamantreṣu śrūyamāṇamāgnīṃprasaṃbodhanaṃ madhyamapuruṣaścānyena tadanuṣṭhāne satyupapadyate /",
  "GSP28mjnya03u:3809": "tasmāt- nā'dhvarthavam // MJaiNyC_3,8.18 //",
  "GSP28mjnya03u:3810": "(trayodaśe praiṣamantrāṇāmādhvaryavatvādhikaraṇe sūtre 23-24)",
  "GSP28mjnya03u:3811": "adhvaryus tu darśanāt / Jaim_3,8.23 /",
  "GSP28mjnya03u:3812": "gauṇo vā karmasāmānyāt / Jaim_3,8.24 /",
  "GSP28mjnya03u:3813": "____________________________________________________",
  "GSP28mjnya03u:3814": "START MJaiNy 3,8.19",
  "GSP28mjnya03u:3815": "trayodaśādhikaraṇamāracayati-",
  "GSP28mjnya03u:3816": "agnītpreṣyadutādhvaryuragnīdastvavirodhataḥ /",
  "GSP28mjnya03u:3817": "ākhyāvirodhādadhvaryuḥ praiṣadvārār'thakṛdyataḥ // MJaiNy_3,8.19 //",
  "GSP28mjnya03u:3818": "------------------",
  "GSP28mjnya03u:3819": "yathā prokṣaṇīrāgnīdhra āsādayati,",
  "GSP28mjnya03u:3820": "tathā praiṣamantramapyāgnīdhra eva paṭhatu /",
  "GSP28mjnya03u:3821": "virodhābhāvāt - iti cet /",
  "GSP28mjnya03u:3822": "maivam /",
  "GSP28mjnya03u:3823": "ādhvaryavasamākhyāyāḥ pūrvodāhṛtasaṃbodhanamadhyamapuruṣayośca virodhāt /",
  "GSP28mjnya03u:3824": "na ca - prokṣaṇyāsādanādīnāma dhvaryukartṛkatvābhāve 'pi samākhyāvirodhastadavasthaḥ- iti vācyam /",
  "GSP28mjnya03u:3825": "praiṣadvārā prayojakakartṛtve 'pi tadavirodhāt /",
  "GSP28mjnya03u:3826": "tasmāt - adhvaryoreva praiṣamantraḥ // MJaiNyC_3,8.19 //",
  "GSP28mjnya03u:3827": "(caturdaśe -dgakaraṇamantreṣu svāmiphalasyā'śāsitavyatādhikaraṇe (varconyāye)",
  "GSP28mjnya03u:3828": "dghasūtrāṇi -- 25-27)",
  "GSP28mjnya03u:3829": "ṛtvik phalaṃ karaṇeṣv arthatvāt / Jaim_3,8.25 /",
  "GSP28mjnya03u:3830": "svāmino vā tadarthatvāt / Jaim_3,8.26 /",
  "GSP28mjnya03u:3831": "liṅgadarśanāc ca / Jaim_3,8.27 /",
  "GSP28mjnya03u:3832": "____________________________________________________",
  "GSP28mjnya03u:3833": "START MJaiNy 3,8.20",
  "GSP28mjnya03u:3834": "caturdaśādhikaraṇamāracayati -",
  "GSP28mjnya03u:3835": "mamāgna iti kasyātra phalaṃ liṅgena vaktṛgam /",
  "GSP28mjnya03u:3836": "śrutyā svāmini na krīte liṅgaṃ tatropacaryatām // MJaiNy_3,8.20 //",
  "GSP28mjnya03u:3837": "------------------",
  "GSP28mjnya03u:3838": "'mamāgne varco vihaveṣvastu' ityayamāhavanīyasyānvādhāne karaṇabhūto mantro 'dhva- /",
  "GSP28mjnya03u:3839": "rpuṇā paṭhyate /",
  "GSP28mjnya03u:3840": "'viśiṣṭaṃ havanaṃ yeṣāṃ yajñānāṃ te vihavāsteṣu varcastejasopalakṣitaṃ yatphalaṃ tanmamāstu' ityanena liṅgena mantramuccārayituradhvaryostatphalam- iti cet /",
  "GSP28mjnya03u:3841": "maivam /",
  "GSP28mjnya03u:3842": "'darśapūrṇamāsābhyāṃ svargakāmo yajeta' ityātmanepadaśrutyā sāṅgapradhānaphalasya yajamānagāmitvaṃ pratīyate /",
  "GSP28mjnya03u:3843": "na ca parikrītasyādhvaryordakṣiṇātiktaphalasaṃbandho nyāyyaḥ /",
  "GSP28mjnya03u:3844": "tasmāt- śrutinyāyābhyāṃ viruddhaṃ talliṅgaṃ yajamānaparatvenopacaraṇīyam /",
  "GSP28mjnya03u:3845": "'madīyayajamānasya tadvarco 'stu' iti hyupacāraḥ /",
  "GSP28mjnya03u:3846": "tasmāt- yajamānena pāṭhyeṣu 'āyurdā agne 'syāyurme dehi' ityādiṣu kriyamāṇānuvādiṣu pratyagāśīrmantreṣu śrutaṃ phalaṃ yathā yājamānam,",
  "GSP28mjnya03u:3847": "tathaivādhvaryuṇā pāṭhyeṣu karaṇamantreṣu śrutamapi phalaṃ yājamānameva // MJaiNyC_3,8.20 //",
  "GSP28mjnya03u:3848": "(pañcadaśe karaṇamantreṣu karmārthaphalasyartvigdharmatādhikaraṇe sūtram - )",
  "GSP28mjnya03u:3849": "karmārthaṃ tu phalaṃ teṣāṃ svāminaṃ pratyarthavattvāt / Jaim_3,8.28 /",
  "GSP28mjnya03u:3850": "____________________________________________________",
  "GSP28mjnya03u:3851": "START MJaiNy 3,8.21",
  "GSP28mjnya03u:3852": "pañcadaśādhikaraṇamāracayati -",
  "GSP28mjnya03u:3853": "mā mā saṃtāptamityetatkasminsvāmini pūrvavat /",
  "GSP28mjnya03u:3854": "adhvaryāvastu tattena svāmikarmopayogataḥ // MJaiNy_3,8.21 //",
  "GSP28mjnya03u:3855": "------------------",
  "GSP28mjnya03u:3856": "darśapūrṇamāsayorāghārahomārthamājyapūrṇau strukstruvau gṛhītvā nābhisamīpe hastena dhārayate /",
  "GSP28mjnya03u:3857": "tatrāyaṃ karaṇamantro 'dhvaryuṇā paṭhyate - 'agnāviṣṇū mā vāmavakramivaṃ vijihāthāṃ mā mā saṃtāptaṃ lokaṃ me lokakṛtau kuṇutam' iti /",
  "GSP28mjnya03u:3858": "'bho strukstruvarūpāvagnāviṣṇū yuvāṃ nābhideśe dhārayannahamadhvaryurmā vāmavakramiṣaṃ yuvayoratikramaṃ na kṛtavānasmi /",
  "GSP28mjnya03u:3859": "yuvāṃ ca matto viyuktau mā bhavatam /",
  "GSP28mjnya03u:3860": "tato māṃ dehadhāriṇaṃ mā saṃtāptaṃ mama dehe saṃtāpaṃ jvarādirūpaṃ mā kurutam /",
  "GSP28mjnya03u:3861": "sthānakṛtau yuvāmāghārahomāya sthānaṃ kurutam' ityarthaḥ /",
  "GSP28mjnya03u:3862": "tatra pūrvoktavarconyāyena saṃtāpābhāvo 'pi yajamānasyaiva,",
  "GSP28mjnya03u:3863": "na tvadhvaryoḥ- iti cet /",
  "GSP28mjnya03u:3864": "maivam /",
  "GSP28mjnya03u:3865": "adhvaryāvasaṃtapte satyavighnena svāminaḥ karma samāpyate /",
  "GSP28mjnya03u:3866": "tasmāt - adhvayurgato 'pi saṃtāpābhāvo yajamānasyaiva phalam - iti nātra macchabdasyopacāraḥ // MJaiNyC_3,8.21 //",
  "GSP28mjnya03u:3867": "(ṣoḍaśe bhadramityasyobhayagāmitādhikaraṇe sūtram- )",
  "GSP28mjnya03u:3868": "vyapadeśāc ca / Jaim_3,8.29 /",
  "GSP28mjnya03u:3869": "____________________________________________________",
  "GSP28mjnya03u:3870": "START MJaiNy 3,8.22",
  "GSP28mjnya03u:3871": "ṣoḍaśādhikaraṇamāracayati-",
  "GSP28mjnya03u:3872": "bhadraṃ tannau sahetyetatkasminsvāmini yujyate /",
  "GSP28mjnya03u:3873": "dvitvaśrutyā dvayoretadadhvaryuyajamānayoḥ // MJaiNy_3,8.22 //",
  "GSP28mjnya03u:3874": "------------------",
  "GSP28mjnya03u:3875_0": "jyotiṣṭome havirdhānamaṇḍape somābhiṣavādhārayoḥ phalakayoradhastāccatasṛṣvāgneyyādividikṣu",
  "GSP28mjnya03u:3875_1": "catvāra uparavanāmakā gartā aratnimātrakhātā adhobhāge parasparaṃ militā ūrdhvabhāge",
  "GSP28mjnya03u:3875_2": "parasparaṃ prādeśamātravyavahitā vartante /",
  "GSP28mjnya03u:3876": "teṣvekasminnuparave yajamāno dakṣiṇahastaṃ prasārayati,",
  "GSP28mjnya03u:3877": "tathaivādhvaryuranyasminsvahastaṃ prasāryādhastādyajamānahastaṃ gṛhṇāti /",
  "GSP28mjnya03u:3878": "tadā yajamānaḥ 'kimatra' ityanena mantreṇa phalaṃ pṛcchati /",
  "GSP28mjnya03u:3879": "adhvaryuśca 'bhadram-' ityanena mantreṇottaraṃ brūte /",
  "GSP28mjnya03u:3880": "tato yajamānaḥ 'tannau saha - ' ityanena mantreṇa tatphalaṃ svakīyatvena svī karoti /",
  "GSP28mjnya03u:3881": "tasmāt- yajamānasyaiva tat -",
  "GSP28mjnya03u:3882": "iti cet /",
  "GSP28mjnya03u:3883": "maivam /",
  "GSP28mjnya03u:3884": "'nau' ityanena dvivacanena,",
  "GSP28mjnya03u:3885": "'saha' ityanena cobhayagāmitayaiva svīkārāt // MJaiNyC_3,8.22 //",
  "GSP28mjnya03u:3886": "(saptadaśe dravyasaṃskārasyāṅgapradhānārthatādhikaraṇe sūtre - 30-31)",
  "GSP28mjnya03u:3887": "dravyasaṃskāraḥ prakāraṇāviśeṣāt sarvakarmaṇām / Jaim_3,8.30 /",
  "GSP28mjnya03u:3888": "nirdeśāt tu vikṛtāv apūrvasyānadhikāraḥ / Jaim_3,8.31 /",
  "GSP28mjnya03u:3889": "____________________________________________________",
  "GSP28mjnya03u:3890": "START MJaiNy 3,8.23-24",
  "GSP28mjnya03u:3891": "saptadaśādhikaraṇamāracayati-",
  "GSP28mjnya03u:3892": "dharmāṇāṃ prakṛtisthānāṃ vikṛtāvatideśataḥ /",
  "GSP28mjnya03u:3893": "prāptirviśeṣato vā'dyo viśeṣasyānirūpaṇāt // MJaiNy_3,8.23 //",
  "GSP28mjnya03u:3894": "prakṛtau kāryakṛddharmā vikṛtau syurna cetare /",
  "GSP28mjnya03u:3895": "yūpāvaṭāstṛtiḥ kārya na hi prākṛtabarhiṣaḥ // MJaiNy_3,8.24 //",
  "GSP28mjnya03u:3896": "------------------",
  "GSP28mjnya03u:3897": "darśapūrṇamāsayorvedidharmā barhirrdhamāśca havirāsādanādayo 'ṅgapradhānārthā iti pūrvatra nirṇītam /",
  "GSP28mjnya03u:3898": "te ca dharmā vikṛtāvatiddiśyamānā niyāmakābhāvātsarve 'pyatidiśyantām- iti prāpte, -",
  "GSP28mjnya03u:3899": "brūmaḥ- kāryamatra niyāmakam /",
  "GSP28mjnya03u:3900": "prakṛtau hi havirāsādanaṃ vedikāryam /",
  "GSP28mjnya03u:3901": "tacca vikṛtāvapi prāpyamāṇaṃ svasiddhayekhananādīnvedidharmānprāpayati /",
  "GSP28mjnya03u:3902": "yūpāvaṭāstaraṇarūpaṃ tu kārya na prakṛtāvasti /",
  "GSP28mjnya03u:3903": "darśapūrṇamāsayoryūpāvaṭābhāvāt /",
  "GSP28mjnya03u:3904": "tarcca''staraṇakārye vikṛtau vidhīyamānamapyaprākṛtakāryatayā prākṛtāllaṃvanādīnvarhiḥ saṃskārānna prāpayanti /",
  "GSP28mjnya03u:3905": "tasmātprakṛtigatāḥ kāryakṛddharmā eva vikṛtau prāpyante // MJaiNyC_3,8.23-24 //",
  "GSP28mjnya03u:3906": "(aṣṭādaśe pavitrasya paribhojanīyabarhiṣā kartavyatādhikaraṇe sūtram)",
  "GSP28mjnya03u:3907": "virodhe ca śrutiviśeṣād avyaktaḥ śeṣe / Jaim_3,8.32 /",
  "GSP28mjnya03u:3908": "____________________________________________________",
  "GSP28mjnya03u:3909": "START MJaiNy 3,8.25",
  "GSP28mjnya03u:3910": "aṣṭādaśādhikaraṇamāracayati -",
  "GSP28mjnya03u:3911": "yadvarhistatpavitrārtha na vā'dyastasya saṃbhavāt /",
  "GSP28mjnya03u:3912": "saṃskṛtaṃ staraṇe kṣīṇaṃ pavitraṃ tvanyato bhavet // MJaiNy_3,8.25 //",
  "GSP28mjnya03u:3913": "------------------",
  "GSP28mjnya03u:3914": "darśapūrṇamāsayorāmananti- 'samāvapracchinnāgnau darmau prādeśamātrau pavitre karoti' iti /",
  "GSP28mjnya03u:3915": "tatra- yadetadvedistaraṇārtha lavanasaṃskṛtaṃ barhiḥ,",
  "GSP28mjnya03u:3916": "tena pavitrasaṃbhavādāstaraṇavatpavitramapi barhipaḥ kāryam - iti cet /",
  "GSP28mjnya03u:3917": "maivam /",
  "GSP28mjnya03u:3918": "āstaraṇa eva saṃskṛtasya sarvasya barhiṣa upakṣīṇatvāt /",
  "GSP28mjnya03u:3919": "na hi 'vediṃ stṛṇāti' iti vihitasya staraṇasyākasmādbarhirekadeśe saṃkoco yuktaḥ /",
  "GSP28mjnya03u:3920": "tasmāt- yathā yūpāvaṭamasaṃskṛtena barhiṣā stṛṇāti,",
  "GSP28mjnya03u:3921": "tathā pavitraniṣpattirapi śāstrīyalavanādisaṃskārarahitaiḥ paribhojanīyanāmakairdarbheḥ saṃpādanīyā // MJaiNyC_3,8.25 //",
  "GSP28mjnya03u:3922": "(ekonaviṃśe prākṛtapuroḍāśādīnāṃ nidhānādhikaraṇe sūtram)",
  "GSP28mjnya03u:3923": "apanayas tv ekadeśasya vidyamānasaṃyogāt / Jaim_3,8.33 /",
  "GSP28mjnya03u:3924": "____________________________________________________",
  "GSP28mjnya03u:3925": "START MJaiNy 3,8.26-27",
  "GSP28mjnya03u:3926": "ekonaviṃśādhikaraṇamāracayati-",
  "GSP28mjnya03u:3927": "puroḍāśasya śakalamaindravāyavapātrake /",
  "GSP28mjnya03u:3928": "avadadhyātpuroḍāśo navo 'tha savanīyakaḥ // MJaiNy_3,8.26 //",
  "GSP28mjnya03u:3929": "siddhasya yajanārtatvānnavaṃ saṃpādya tatkriyā /",
  "GSP28mjnya03u:3930": "savanīyena tatkārye saṃskāryatvāddvitīyayā // MJaiNy_3,8.27 //",
  "GSP28mjnya03u:3931": "------------------",
  "GSP28mjnya03u:3932": "jyotiṣṭome śrūyate - 'puroḍāśaśakalamaindravāyavasya pātre nidadhāti' iti /",
  "GSP28mjnya03u:3933": "tatra- stravanīyapuroḍāśasya śakalaṃ yadyapi niṣpannam,",
  "GSP28mjnya03u:3934": "tathāpi tasya yajamārthatvena saṃskṛtabarhirbadupakṣayānnūtanaṃ kaṃcitpuroḍāśaṃ saṃpādya tadīyaśaphalasyaindravāyavapātraprakṣepakriyā kartavyā - iti cet /",
  "GSP28mjnya03u:3935": "maivam /",
  "GSP28mjnya03u:3936": "savanīyapuroḍāśaśakalenaitannidhānaṃ kartavyam /",
  "GSP28mjnya03u:3937": "kutaḥ /",
  "GSP28mjnya03u:3938": "saṃskāryatvāt /",
  "GSP28mjnya03u:3939": "'śakalaṃ nidadhāti' iti dvitīyayā saṃskāryatvaṃ gamyate /",
  "GSP28mjnya03u:3940": "iṣṭaśiṣṭasya hi pratipattirūpaḥ saṃskāraḥ /",
  "GSP28mjnya03u:3941": "na cātra kṛtsnaṃ yajanārtham /",
  "GSP28mjnya03u:3942": "avadānasyeyattapāpuroḍāśabhāgasyāvaśeṣitatvāt /",
  "GSP28mjnya03u:3943": "yathātra pūrvasiddhapuroḍāśaśakalam,",
  "GSP28mjnya03u:3944": "tathā'dhānā āścinapātre' 'payasyāṃ maitrāvaruṇapātre' ityatrāpi pūrvaśeṣasyaiva prakṣepaḥ // MJaiNyC_3,8.26-27 //",
  "GSP28mjnya03u:3945": "(viṃśe tāmyeṣṭipūpāṃśutvadharmasya pradhānārthatādhikaraṇe sūtre -34-35)",
  "GSP28mjnya03u:3946": "vikṛtau sarvārthaḥ śeṣaḥ prakṛtitvāt / Jaim_3,8.34 /",
  "GSP28mjnya03u:3947": "mukhyārtho vāṅgasyācoditatvāt / Jaim_3,8.35 /",
  "GSP28mjnya03u:3948": "____________________________________________________",
  "GSP28mjnya03u:3949": "START MJaiNy 3,8.28-29",
  "GSP28mjnya03u:3950": "viṃśādhikaraṇamāracayati -",
  "GSP28mjnya03u:3951": "kāmyā upāṃśu yaṣṭhavyāḥ kiṃ tadaṅgapradhānayoḥ /",
  "GSP28mjnya03u:3952": "pradhāna eva vā nātra viśeṣoktirato dvayoḥ // MJaiNy_3,8.28 //",
  "GSP28mjnya03u:3953": "mukhyānāmeva kāmyatvātteṣveva paricodanā /",
  "GSP28mjnya03u:3954": "aṅgānāmatathābhāvādupāṃśutvaṃ pradhānagam // MJaiNy_3,8.29 //",
  "GSP28mjnya03u:3955": "------------------",
  "GSP28mjnya03u:3956": "idamāmnāyate - 'yajñātharvaṇaṃ vai kāmyā iṣṭayaḥ,",
  "GSP28mjnya03u:3957": "tā upāṃśu ṣaṣṭavyāḥ' iti /",
  "GSP28mjnya03u:3958": "atharvavedoktakarmavadyajñeṣu kāmyā iṣṭayo gomyāḥ /",
  "GSP28mjnya03u:3959": "tasmāttāsāmupāṃśutvaṃ yuktamityarthaḥ /",
  "GSP28mjnya03u:3960": "yathā vedidharmāṇāṃ barhirrdhamāṇāṃ cāṅgapradhānayoḥ samāno vidhiḥ,",
  "GSP28mjnya03u:3961": "tathopāṃśutvasyāpi /",
  "GSP28mjnya03u:3962": "nahyatra kaścidviśeṣa āmnātaḥ- iti cet /",
  "GSP28mjnya03u:3963": "maivam /",
  "GSP28mjnya03u:3964": "kāmyatvasyaivātra viśeṣaniyāmekatvāt /",
  "GSP28mjnya03u:3965": "na tvaṅgānāṃ kāmyatvamasti /",
  "GSP28mjnya03u:3966": "karaṇapauṣkalyasaṃpādakānāṃ teṣāṃ phale sākṣātsaṃbandhābhāvāt /",
  "GSP28mjnya03u:3967": "tataḥ- sākṣātphalasādhane pradhāna evopāṃśutvam /",
  "GSP28mjnya03u:3968": "aṅgeṣu tu tattadvedānusāreṇa dhvaniviśeṣaḥ // MJaiNyC_3,8.28-29 //",
  "GSP28mjnya03u:3969": "(ekaviṃśe śyenāṅgānāṃ navanītājyatādhikaraṇe sūtrāṇi 36-38)",
  "GSP28mjnya03u:3970": "saṃnidhānāviśeṣād asaṃbhave tadaṅgānām / Jaim_3,8.36 /",
  "GSP28mjnya03u:3971": "ādhāne 'pi tatheti cet / Jaim_3,8.37 /",
  "GSP28mjnya03u:3972": "nāprakaraṇatvād aṅgasyātannimittatvāt / Jaim_3,8.38 /",
  "GSP28mjnya03u:3973": "____________________________________________________",
  "GSP28mjnya03u:3974": "START MJaiNy 3,8.30-31",
  "GSP28mjnya03u:3975": "ekaviṃśādhikaraṇamāracayati -",
  "GSP28mjnya03u:3976": "navanītaṃ śyena ājyaṃ mukhye 'ṅge vāstu mukhyagam /",
  "GSP28mjnya03u:3977": "vidheyamājyamapraptaṃ dṛtisthanavanītakam // MJaiNy_3,8.30 //",
  "GSP28mjnya03u:3978": "mukhyaḥ somavikāro 'ṅge codakaprāptamājyakam /",
  "GSP28mjnya03u:3979": "anūdya dṛtisaṃsthānaṃ navanītaguṇo vidhiḥ // MJaiNy_3,8.31 //",
  "GSP28mjnya03u:3980": "------------------",
  "GSP28mjnya03u:3981": "śyene śrūyate - 'dṛtinavanītamājyaṃ bhavati' iti /",
  "GSP28mjnya03u:3982": "dṛtau ciraṃ saṃgṛhītaṃ navanītaṃ yasyā'jyasya prakṛtidravyaṃ tadetadīdṛśamājyaṃ mānāntareṇa pūrvamaprāptatvātpradhānakarmaṇi vidheyam- iti cet /",
  "GSP28mjnya03u:3983": "maivam /",
  "GSP28mjnya03u:3984": "pradhānaśyenasya somayāgavikāratvenā'jyāpekṣāyā abhāvāt /",
  "GSP28mjnya03u:3985": "aṅgeṣviṣṭiviśeṣeṣu codakaprāptasyā'jyasya prakṛtidravyatvena yathoktanavanītaguṇo vidhīyate // MJaiNyC_3,8.30-31 //",
  "GSP28mjnya03u:3986": "(dvāviṃśe sarvaśyenāṅgānāṃ navanītājyatādhikaraṇe sūtrāṇi 39-41)",
  "GSP28mjnya03u:3987": "tatkāle vā liṅgadarśanāt / Jaim_3,8.39 /",
  "GSP28mjnya03u:3988": "sarveṣāṃ vāviśeṣāt / Jaim_3,8.40 /",
  "GSP28mjnya03u:3989": "nyāyokte liṅgadarśanam / Jaim_3,8.41 /",
  "GSP28mjnya03u:3990": "____________________________________________________",
  "GSP28mjnya03u:3991": "START MJaiNy 3,8.32",
  "GSP28mjnya03u:3992": "dvāviṃśādhikaraṇamāracayati-",
  "GSP28mjnya03u:3993": "sutyākālagatāṅgeṣu guṇaḥ sarveṣu voditaḥ /",
  "GSP28mjnya03u:3994": "ādyo vaiśeṣikāṅgatvādvākyātsarvāṅgasaṃgatiḥ // MJaiNy_3,8.32 //",
  "GSP28mjnya03u:3995": "------------------",
  "GSP28mjnya03u:3996": "yo 'yaṃ śyenasyāṅgeṣu dṛtinavanītatvaguṇo vihitaḥ so 'yaṃ sutyākālīneṣveva savanīyapaśutatpuroḍāśarūpeṣvaṅgeṣu,",
  "GSP28mjnya03u:3997": "na tu kālāntaravartidīkṣaṇīyādyaṅgeṣu /",
  "GSP28mjnya03u:3998": "vimato guṇaḥ sutyākālīnāṅgamātragaḥ,",
  "GSP28mjnya03u:3999": "śyenavaiśeṣikatvāt,",
  "GSP28mjnya03u:4000": "paśusāhityavat /",
  "GSP28mjnya03u:4001": "yathā 'saha paśūnālabhate' iti vihitaṃ paśusāhityaṃ śyena eva viśeṣatvenocyamānaṃ sutyākālīneṣveva savanīyapaśuṣvavasthitam,",
  "GSP28mjnya03u:4002": "tathā - navanītamapi- iti prāpte -",
  "GSP28mjnya03u:4003": "brūmaḥ- 'yadājyaṃ taddṛtinavanītam' itivākyena sarvāṅgatājyaviṣayatvapratītāvanumānaṃ kālātyayāpadiṣṭam /",
  "GSP28mjnya03u:4004": "tasmāt- sarveṣvaṅgeṣu tannavanītam // MJaiNyC_3,8.32 //",
  "GSP28mjnya03u:4005": "(trayoviṃśe savanīyānāṃ māṃsamayatādhikaraṇe sūtrāṇi 42-44)",
  "GSP28mjnya03u:4006": "māṃsaṃ tu savanīyānāṃ codanāviśeṣāt / Jaim_3,8.42 /",
  "GSP28mjnya03u:4007": "bhaktir asaṃnidhāvanyāyyeti cet / Jaim_3,8.43 /",
  "GSP28mjnya03u:4008": "syāt prakṛtiliṅgād vairājavat / Jaim_3,8.44 /",
  "GSP28mjnya03u:4009": "____________________________________________________",
  "GSP28mjnya03u:4010": "START MJaiNy 3,8.33-34",
  "GSP28mjnya03u:4011": "trayoviṃśādhikaraṇamāracayati -",
  "GSP28mjnya03u:4012": "śākyāyane puroḍāśāstarasā iti māṃsatā /",
  "GSP28mjnya03u:4013": "sarvatra savanīye vā sarvatra navanītavat // MJaiNy_3,8.33 //",
  "GSP28mjnya03u:4014": "tarasāḥ savanīyāḥ syuriti tatsaṃnidhiḥ śrutaḥ /",
  "GSP28mjnya03u:4015": "puroḍāśasya māṃsatvaṃ teṣvevāto niyamyate // MJaiNy_3,8.34 //",
  "GSP28mjnya03u:4016": "------------------",
  "GSP28mjnya03u:4017": "ṣaṭtriṃśatsu saṃvatsareṣvanuṣṭheyaṃ śākyāyanam /",
  "GSP28mjnya03u:4018": "tatra śrūyate - saṃsthito 'hani gṛhapatirmṛgayāṃ yāti,",
  "GSP28mjnya03u:4019": "sa yānmṛgānhanti,",
  "GSP28mjnya03u:4020": "teṣāṃ tarasāḥ savamīyāḥ puroḍāśā bhavanti' iti /",
  "GSP28mjnya03u:4021": "tatra- yathā navanītaṃ sarveṣvaṅgeṣu niviṣṭam,",
  "GSP28mjnya03u:4022": "tathā māṃsatvamapi sarveṣu puroḍāśeṣu niviśate - iti cet /",
  "GSP28mjnya03u:4023": "maivam /",
  "GSP28mjnya03u:4024": "tadā hi 'ye puroḍāśāste tarasāḥ' iti vacanavyaktau vyavahitānvayaḥ syāt /",
  "GSP28mjnya03u:4025": "tarasaśabdapuroḍāśaśabdayormadhye savanīyaśabdena vyavadhānāt /",
  "GSP28mjnya03u:4026": "iha tu 'tarasāḥ savanīyāḥ' ityanayoḥ saṃnidhiḥ śrūyate /",
  "GSP28mjnya03u:4027": "tathā sati 'ye savanīyāste tarasāḥ' ityanena saṃnidhyanugṛhītena vākyena māṃsatvaṃ savanīyapuroḍāśeṣveva niyamyate // MJaiNyC_3,8.33-34 //",
  "GSP28mjnya03u:4028": "iti śrīmādhavīye jaiminīyanyāyamālāvistare tṛtīyādhyāyasyāṣṭamaḥ pādaḥ",
  "GSP28mjnya03u:4029": "samāptaścāyaṃ tṛtīyo 'dhyāyaḥ"
}