{
    "T09bsu078_u:0": " Kṣemendraviracitā",
    "T09bsu078_u:1": " Bodhisattvāvadānakalpalatā /",
    "T09bsu078_u:2": " namaḥ sarvajñāya /",
    "T09bsu078_u:3": " 1. prabhāsāvadānam /",
    "T09bsu078_u:4": " cittaṃ yasya sphaṭikavimalaṃ naiva gṛhṇāti rāgaṃ",
    "T09bsu078_u:5": " kāruṇyārdre manasi nikhilāḥ śoṣitā yena doṣāḥ /",
    "T09bsu078_u:6": " akrodhena svayamabhihato yena saṃsāraśatruḥ",
    "T09bsu078_u:7": " sarvajño 'sau bhavatu bhavatāṃ śreyase niścalāya // KAvk_1.1 //",
    "T09bsu078_u:8": " sacchāyaḥ sthiradharmamūlavalayaḥ puṇyālavālasthitir",
    "T09bsu078_u:9": " dhīvidyākaruṇāmbhasā hi vilasadvistīrṇaśākhānvitaḥ /",
    "T09bsu078_u:10": " saṃtoṣojjvalapallavaḥ śuciyaśaḥpuṣpaḥ sadāsatphalaḥ",
    "T09bsu078_u:11": " sarvāśāparipūrako vijayate śrībuddhakalpadrumaḥ // KAvk_1.2 //",
    "T09bsu078_u:12": " jāyate jagaduddhartuṃ saṃsāramakarākarāt /",
    "T09bsu078_u:13": " matirmahānubhāvānāmatrānuśrūyate yathā // KAvk_1.3 //",
    "T09bsu078_u:14": " asti prabhāvatī nāma hemaharmyagṛhairvṛtā /",
    "T09bsu078_u:15": " purī prabhāvatīva dyaurvimānaiḥ puṇyakarmaṇām // KAvk_1.4 //",
    "T09bsu078_u:16": " vidyādharavatī siddhagandharvagaṇasevitā /",
    "T09bsu078_u:17": " gāṃ śritā śakranagarī sukṛtena satāmiva // KAvk_1.5 //",
    "T09bsu078_u:18": " sevitā satataṃ satyavratadānadayāmayaiḥ /",
    "T09bsu078_u:19": " rājadhānīva dharmasya puṇyāvasathaśālinī // KAvk_1.6 //",
    "T09bsu078_u:20": " abhūdbhūtilakastasyāṃ prabhāso nāma bhūpatiḥ /",
    "T09bsu078_u:21": " saprabhā sādarairyasya kīrtirabhyarcyate suraiḥ // KAvk_1.7 //",
    "T09bsu078_u:22": " guṇasaurabhasaṃbhārāḥ sarvāsāṃ hariṇīdṛśām /",
    "T09bsu078_u:23": " yadyaśaḥpuṣpamañjaryo yātāḥ karṇavataṃsatām // KAvk_1.8 //",
    "T09bsu078_u:24": " upāyajñasya yasyājñāṃ suvaṇakusumojjvalām /",
    "T09bsu078_u:25": " mālāmiva mahīpālā maulicakreṣu cakrire // KAvk_1.9 //",
    "T09bsu078_u:26": " taṃ kadācitsamāsīnamabhyetya bhuvaneśvaram /",
    "T09bsu078_u:27": " uvāca kṣitivinyastajānurnāgavanādhipaḥ // KAvk_1.10 //",
    "T09bsu078_u:28": " deva divyadyutirdantī gṛhīto 'smābhiradbhutaḥ /",
    "T09bsu078_u:29": " tvatkīrtiśravaṇādbhūmimairāvaṇa ivāgataḥ // KAvk_1.11 //",
    "T09bsu078_u:30": " dvāri sthito 'sau dviradastridaśārhaḥ pradṛśyatām /",
    "T09bsu078_u:31": " bhṛtyānāṃ prabhunāṃ dṛṣṭaḥ saphalo hi pariśramaḥ // KAvk_1.12 //",
    "T09bsu078_u:32": " etadākarṇya nṛpatirnirgatyāmātyasaṃmataḥ /",
    "T09bsu078_u:33": " dadarśa dviradaṃ dvāri kailāsamiva jaṅgamam // KAvk_1.13 //",
    "T09bsu078_u:34": " uddāmasaurabhāhūtairbhramarairgaṇḍaḍiṇḍimaiḥ /",
    "T09bsu078_u:35": " śṛṅgārābharaṇodāraṃ vasantamiva sevitam // KAvk_1.14 //",
    "T09bsu078_u:36": " dantaparyantaviśrāntakaraṃ mīlitalocanam /",
    "T09bsu078_u:37": " smarantaṃ vindhyakadalīsallakīkānanaśriyaḥ // KAvk_1.15 //",
    "T09bsu078_u:38": " agastyaśāsanād yātaṃ bhuvi kuñjararājatām /",
    "T09bsu078_u:39": " sphuratsaptacchadāmodaṃ vindhyācalamivonnatam // KAvk_1.16 //",
    "T09bsu078_u:40": " taṃ vilokya kṣitipatirdantastambhavibhūṣitam /",
    "T09bsu078_u:41": " lakṣmīvilāsabhavanaṃ vismayādityacintayat // KAvk_1.17 //",
    "T09bsu078_u:42": " aho navanavotkarṣā nirmāṇāścaryaśālinām /",
    "T09bsu078_u:43": " karmaṇāmanavacchinnā saṃsārasargasaṃtatiḥ // KAvk_1.18 //",
    "T09bsu078_u:44": " amanthena sudhāmbhodheranāyāsena vāsukeḥ /",
    "T09bsu078_u:45": " anākarṣeṇa śailasya kenāyaṃ janito gajaḥ // KAvk_1.19 //",
    "T09bsu078_u:46": " atha hastimahāmātraṃ saṃyātaṃ nāma bhūpatiḥ /",
    "T09bsu078_u:47": " ādideśārcitādeśaṃ gajo 'yaṃ damyatāmiti // KAvk_1.20 //",
    "T09bsu078_u:48": " tadādiśya mahīpāle yāte 'ntaḥpuramandiram /",
    "T09bsu078_u:49": " nāgaṃ jagrāha saṃyātaḥ sarvaśikṣābharakṣamam // KAvk_1.21 //",
    "T09bsu078_u:50": " sa sacchiṣya iva prājñaḥ prāgjanmābhyāsayantritaḥ /",
    "T09bsu078_u:51": " nītastena prayatnena sarvaśikṣāvinītatām // KAvk_1.22 //",
    "T09bsu078_u:52": " bahudānanirudvegaḥ śaktyutsāhayutaḥ kṣamī /",
    "T09bsu078_u:53": " ripupraghātasugatiḥ sa rājñastulyatāṃ yayau // KAvk_1.23 //",
    "T09bsu078_u:54": " damyakriyāsamuttīrṇaṃ tatastaṃ kuñjareśvaram /",
    "T09bsu078_u:55": " nareśvarāya saṃyātaḥ kṛtakṛtyo nyavedayat // KAvk_1.24 //",
    "T09bsu078_u:56": " dṛṣṭvā tamaṅkuśāyattaṃ nirvikārabalodayam /",
    "T09bsu078_u:57": " utsāhaśikharārūḍhaṃ mene rājā jayaśriyam // KAvk_1.25 //",
    "T09bsu078_u:58": " sa saṃjātapraharṣotthadākṣyaśikṣādidṛkṣayā /",
    "T09bsu078_u:59": " tamāruroha sotsāhaḥ sahasrāṃśurivodayam // KAvk_1.26 //",
    "T09bsu078_u:60": " saṃyāto 'tha gajendrasya mantrīva vaśavartinaḥ /",
    "T09bsu078_u:61": " sarvamaṇḍalasaṃcāracāturthaṃ samadarśayat // KAvk_1.27 //",
    "T09bsu078_u:62": " gajaprekṣāprasaṅgena mṛgayākelilālasaḥ /",
    "T09bsu078_u:63": " rājā nijotsāhamiva vyagāhata vanaṃ mahat // KAvk_1.28 //",
    "T09bsu078_u:64": " sa yayau ratnakeyūrakiraṇairdūrasarpībhiḥ /",
    "T09bsu078_u:65": " sallakīpallavavarairdignāgānāhvayanniva // KAvk_1.29 //",
    "T09bsu078_u:66": " vrajantaṃ tatra dadṛśustaṃ vane vanadevatāḥ /",
    "T09bsu078_u:67": " praharṣavismayākīrṇakarṇapūrīkṛtekṣaṇāḥ // KAvk_1.30 //",
    "T09bsu078_u:68": " śabarīkabarīpāśapuṣpasaurabhanirbharāḥ /",
    "T09bsu078_u:69": " vaindhyā vasuṃdharādhīśaṃ marutastaṃ siṣevire // KAvk_1.31 //",
    "T09bsu078_u:70": " atha vindhyopakaṇṭheṣu svacchandasukhaśākhiṣu /",
    "T09bsu078_u:71": " smṛtvā vilāsavṛttāntaṃ gajaḥ sotkaṇṭhatāṃ yayau // KAvk_1.32 //",
    "T09bsu078_u:72": " kariṇyāḥ premabaddhāyā gandhamāghrāya sa dvipaḥ /",
    "T09bsu078_u:73": " nītiṃ nṛpa ivotsiktastatyājāṅkuśayantraṇām // KAvk_1.33 //",
    "T09bsu078_u:74": " savegaṃ dhāvatastasya rāgākṛṣṭasya daṇḍinaḥ /",
    "T09bsu078_u:75": " vimūḍhasyeva saṃsāre nābhavadviratiḥ kkacit // KAvk_1.34 //",
    "T09bsu078_u:76": " dṛṣṭvā prabhañjanajavaṃ kuñjaraṃ rājakuñjaraḥ /",
    "T09bsu078_u:77": " vrajantaṃ jātasaṃdehaḥ saṃyātamidamabravīt // KAvk_1.35 //",
    "T09bsu078_u:78": " aho batāyaṃ bhavatā vinayaṃ grāhito gajaḥ /",
    "T09bsu078_u:79": " dṛṣṭaḥ prayāto vaimukhyaṃ gurorasyāṅkuśasya yaḥ // KAvk_1.36 //",
    "T09bsu078_u:80": " bhramatīva diśāṃ cakramanuyāntīva pādapāḥ /",
    "T09bsu078_u:81": " pādanyāsabhareṇāsya kṣībeṇādhūrṇate kṣitiḥ // KAvk_1.37 //",
    "T09bsu078_u:82": " asmin deva ivākāle prayāte pratikūlatām /",
    "T09bsu078_u:83": " sarvāḥ puruṣakārasya niṣphalā yatnavṛttayaḥ // KAvk_1.38 //",
    "T09bsu078_u:84": " vacaḥ śrutveti saṃyātaḥ prabhorāyātasādhvasaḥ /",
    "T09bsu078_u:85": " śikṣāpavādavailakṣyāduvāca racitāñjaliḥ // KAvk_1.39 //",
    "T09bsu078_u:86": " deva sarvakriyāyattaḥ kuñjaro 'yaṃ mayā kṛtaḥ /",
    "T09bsu078_u:87": " kariṇīgandhamāghrāya yātaḥ kiṃ tvadya vikriyām // KAvk_1.40 //",
    "T09bsu078_u:88": " nopadeśaṃ na niyamaṃ na dākṣiṇyaṃ na sādhutām /",
    "T09bsu078_u:89": " smaranti jantavaḥ kāmaṃ kāmasya vaśamāgatāḥ // KAvk_1.41 //",
    "T09bsu078_u:90": " kena ratirasotsiktā viṣayābhimukhī matiḥ /",
    "T09bsu078_u:91": " adabhraśvabhravibhraṣṭaśaolakulyeva vāryate // KAvk_1.42 //",
    "T09bsu078_u:92": " śarīraśramaśikṣāyāṃ damakāḥ kuśalā vayam /",
    "T09bsu078_u:93": " manoniyamaśikṣāyāṃ munayo 'pi na paṇḍitāḥ // KAvk_1.43 //",
    "T09bsu078_u:94": " rāgādagaṇitāyāsaḥ skhalitākhilasaṃyamaḥ /",
    "T09bsu078_u:95": " eṣa dhāvatyamāreṇa mūrkhaḥ khala iva dvipaḥ // KAvk_1.44 //",
    "T09bsu078_u:96": " vṛkṣaśākhāṃ samālambya tyajemaṃ pṛthivīpate /",
    "T09bsu078_u:97": " vyasanī patitaḥ satyaṃ pātayatyeva durjanaḥ // KAvk_1.45 //",
    "T09bsu078_u:98": " saṃyātasya vacaḥ śrutvā tatkālasadṛśaṃ nṛpaḥ /",
    "T09bsu078_u:99": " tenaiva sahitaḥ śākhāmālalambe mahātaroḥ // KAvk_1.46 //",
    "T09bsu078_u:100": " avatīrya taroraśvamāruhya nṛpatau gate /",
    "T09bsu078_u:101": " prāpyāliliṅga kariṇīṃ vigāhya gahanaṃ gajaḥ // KAvk_1.47 //",
    "T09bsu078_u:102": " tataḥ śāntasmaro hastī dinairabhyetya saptabhiḥ /",
    "T09bsu078_u:103": " svayamālānasaṃbaddhastasthau bhuktvā yathāsukham // KAvk_1.48 //",
    "T09bsu078_u:104": " śikṣāsaṃyamayantritaṃ taṃ dṛṣṭvā svayamāgatam /",
    "T09bsu078_u:105": " saṃyātaḥ kauśalotkarṣaharṣādrājñe nyavedayat // KAvk_1.49 //",
    "T09bsu078_u:106": " rāgavāgurayākṛṣṭaḥ prayayau yaḥ smarāturaḥ /",
    "T09bsu078_u:107": " śikṣāyāmavisaṃvādī so 'yaṃ prāptaḥ svayaṃ gajaḥ // KAvk_1.50 //",
    "T09bsu078_u:108": " saṃketayantrito vaśyo rasajñaḥ sallakībhuvām /",
    "T09bsu078_u:109": " saṃtaptalohakavalaṃ gṛhṇāti vinaye sthitaḥ // KAvk_1.51 //",
    "T09bsu078_u:110": " eṣa kāmarasākṛṣṭaḥ kaṣṭāṃ vikṛtimāyayau /",
    "T09bsu078_u:111": " punaḥ prakṛtimāpannaḥ praśāntamadanajvaraḥ // KAvk_1.52 //",
    "T09bsu078_u:112": " śakyā damayituṃ deva siṃhavyāghragajādayaḥ /",
    "T09bsu078_u:113": " na tu rāgāsavakṣībaviṣayābhimukhaṃ manaḥ // KAvk_1.53 //",
    "T09bsu078_u:114": " etadākarṇya bhūpālastattatheti vicintayan /",
    "T09bsu078_u:115": " uvāca satyamucitaṃ saṃyāta kathitaṃ tvayā // KAvk_1.54 //",
    "T09bsu078_u:116": " apyasti kaścilloke 'smin yena cittamadadvipaḥ /",
    "T09bsu078_u:117": " nītaḥ praśamaśīlena saṃyamālānalīnatām // KAvk_1.55 //",
    "T09bsu078_u:118": " ityukte de vatāviṣṭaḥ saṃyātastamabhāṣata /",
    "T09bsu078_u:119": " deva santi jagatkleśaniḥśeṣonmūlanodyatāḥ // KAvk_1.56 //",
    "T09bsu078_u:120": " vivekālokitā loke vairāgyajanitāgrahāḥ /",
    "T09bsu078_u:121": " śamasaṃtoṣaviśadā buddhā eva prabodhinaḥ // KAvk_1.57 //",
    "T09bsu078_u:122": " iti buddhābhidhāṃ śrutvā samyaksaṃbodhicetasaḥ /",
    "T09bsu078_u:123": " rājñaḥ prāgjanmajābhyāsapraṇidhānamajāyata // KAvk_1.58 //",
    "T09bsu078_u:124": " vinimajjajjagadidaṃ saṃsāre makarākare /",
    "T09bsu078_u:125": " saṃtārayeyaṃ saṃbodhimuktaḥ kuśalasetunā // KAvk_1.59 //",
    "T09bsu078_u:126": " athocurdevatā vyonmastaṃ śuddhāvāsakāyikāḥ /",
    "T09bsu078_u:127": " samyaksaṃbodhisaṃbuddho bhaviṣyasi mahāmate // KAvk_1.60 //",
    "T09bsu078_u:128": " iti tadvacanaṃ śrutvā rājā virajasāṃ varaḥ /",
    "T09bsu078_u:129": " jātismaro divyacakṣuḥ prayayau bodhisattvatām // KAvk_1.61 //",
    "T09bsu078_u:130": " atha sa vipulasattvastattvanikṣiptacakṣur",
    "T09bsu078_u:131": " bhavajalanidhimajjatsarvabhūtānukampī /",
    "T09bsu078_u:132": " abhavadabhinavodyatsaṃvuditsāhayogād",
    "T09bsu078_u:133": " dalitakuśalasetuḥ sattvasaṃtāraṇāya // KAvk_1.62 //",
    "T09bsu078_u:134": " iti kṣemendraviracitāyāṃ bodhisattvāvadānakalpalatāyāṃ prabhāsāvadānaṃ nāma prathamaḥ pallavaḥ samāptaḥ //",
    "T09bsu078_u:135": " 2. śrīsenāvadānam /",
    "T09bsu078_u:136": " te jayanti jagatyasjin puṇyacandanapādapāḥ /",
    "T09bsu078_u:137": " chedanirgharṣadāhe 'pi ye parārtheṣu nirvyathāḥ // KAvk_2.1 //",
    "T09bsu078_u:138": " gaṇanīyā guṇagaṇairastyariṣṭābhidhā purī /",
    "T09bsu078_u:139": " spardhayā śakranagarī yasyā na syādgarīyasī // KAvk_2.2 //",
    "T09bsu078_u:140": " tasyāṃ babhūva bhūpālaḥ śrīsena iti viśrutaḥ /",
    "T09bsu078_u:141": " samagraguṇaratnānāṃ ratnākara ivākaraḥ // KAvk_2.3 //",
    "T09bsu078_u:142": " paropakāraśaktasya caturasya prabhāvataḥ /",
    "T09bsu078_u:143": " anuraktā diśaḥ sarvāḥ sūryasyeva prabhāvataḥ // KAvk_2.4 //",
    "T09bsu078_u:144": " yaśobhi śobhitaṃ yena dhanadānasugandhibhiḥ /",
    "T09bsu078_u:145": " gajaiśca bhūtidhavalairjagatkalpadrumairiva // KAvk_2.5 //",
    "T09bsu078_u:146": " kalālayo 'pi saralaḥ saralo 'pi mahāmatiḥ /",
    "T09bsu078_u:147": " yo babhūva prajāpuṇyairmatimānapyavañcakaḥ // KAvk_2.6 //",
    "T09bsu078_u:148": " yāvattapati tigmāṃśuryāvadvahati mārutaḥ /",
    "T09bsu078_u:149": " tāvadājñā ca kīrtiśca yasyāpratihatābhavat // KAvk_2.7 //",
    "T09bsu078_u:150": " śamavyāyāmaviduṣāṃ ṣasṅguṇajñānacakṣuṣām /",
    "T09bsu078_u:151": " yaṃ dvādaśasahasrāṇi mantriṇāṃ paryupāsate // KAvk_2.8 //",
    "T09bsu078_u:152": " tasmindharmapare rājñi babhūva sukṛtī janaḥ /",
    "T09bsu078_u:153": " bhartṛtulyā bhavantyeva guṇaiḥ striya iva prajāḥ // KAvk_2.9 //",
    "T09bsu078_u:154": " tasya puṇyādhivāsena janāstridivagāminah /",
    "T09bsu078_u:155": " vimānaiḥ śakranagarīṃ niḥsaṃcārāḥ pravakrire // KAvk_2.10 //",
    "T09bsu078_u:156": " dṛṣṭvā manujalokena suralokasamāvṛtim /",
    "T09bsu078_u:157": " jātavairaḥ kṣitiopatau śatakraturacintayat // KAvk_2.11 //",
    "T09bsu078_u:158": " seneva lakṣmī vasudheṣu cārasyāścaryakartavya ca dattanityam /",
    "T09bsu078_u:159": " kalyāṇaśīlena ca sa rvacetanyapravyahāsāmana asmakāśca (?) // KAvk_2.12 //",
    "T09bsu078_u:160": " tasyākhaṇḍitacetasaḥ daddhidvalyānubhāvapām (?) /",
    "T09bsu078_u:161": " kartavyā dhairyājijñāsā mayā māyāvidhāyinā // KAvk_2.13 //",
    "T09bsu078_u:162": " iti saṃcintya suciraṃ sarvairanugataḥ suraiḥ /",
    "T09bsu078_u:163": " rūpaṃ śakraḥ parāvartya martyalokamavātarat // KAvk_2.14 //",
    "T09bsu078_u:164": " atrāntare prajākāryaparyālocanatatparaḥ /",
    "T09bsu078_u:165": " rājyarakṣāgururmantrī nṛpamūce mahāmatiḥ // KAvk_2.15 //",
    "T09bsu078_u:166": " rājan virajasā rājyarājamānena nirjitaḥ /",
    "T09bsu078_u:167": " nirvyājadānairbhavatā lajjate tridaśeśvaraḥ // KAvk_2.16 //",
    "T09bsu078_u:168": " parasya pūrṇaguṇatāmātmanastadvihīnatām /",
    "T09bsu078_u:169": " dṛṣṭvā ko nāma nāyāti mātsaryasya vidheyatām // KAvk_2.17 //",
    "T09bsu078_u:170": " īrṣyālavaḥ parotkarṣasaṃgharṣasya juṣo janāḥ /",
    "T09bsu078_u:171": " prāyeṇodvegamāyānti mahatām sukṛteṣvapi // KAvk_2.18 //",
    "T09bsu078_u:172": " sarvasvadānamaryādādānavyasanino 'stu te /",
    "T09bsu078_u:173": " putradārātmadāne tu saṃkalpo hyatisāhasaḥ // KAvk_2.19 //",
    "T09bsu078_u:174": " dṛśyante dāruṇāste te svapnāḥ sādhvasahetavaḥ /",
    "T09bsu078_u:175": " jagataḥ sūcyate tīvraṃ yaiścūḍāmaṇikhaṇḍanam // KAvk_2.20 //",
    "T09bsu078_u:176": " daivajñānāṃ pravādaśca śrūyate tattvavādinām /",
    "T09bsu078_u:177": " śarīraṃ pṛthivīpālo dāsyatīti suduḥsahaḥ // KAvk_2.21 //",
    "T09bsu078_u:178": " śarīradānaṃ sarvārthisārthanaiṣphalyakāraṇam /",
    "T09bsu078_u:179": " sarvaprado bhavatyeva tiṣṭhan kalpamahīruhaḥ // KAvk_2.22 //",
    "T09bsu078_u:180": " tasmādasmānmahīpāla virama tyāgasāhasāt /",
    "T09bsu078_u:181": " rakṣāratnaṃ hi jagataḥ prajāyattaṃ vapustava // KAvk_2.23 //",
    "T09bsu078_u:182": " iti mantrireṇoktamākarṇya vasudhādhipaḥ /",
    "T09bsu078_u:183": " tamūce sattvadhavalasmitaghautādharadyutiḥ // KAvk_2.24 //",
    "T09bsu078_u:184": " uktaṃ hitaṃ mhāmātya bhavatā sacivocitam /",
    "T09bsu078_u:185": " kiṃ tvarthinavaimukhyasaṃtāpaṃ nāhamutsahe // KAvk_2.25 //",
    "T09bsu078_u:186": " dehīti vādiṣu giro niṣedhaparuṣākṣarāḥ /",
    "T09bsu078_u:187": " sphuranti vadane yeṣāṃ sajīvāste gatāsavaḥ // KAvk_2.26 //",
    "T09bsu078_u:188": " idamasmādavāpsyāmītyādhāya hṛdi yācakaḥ /",
    "T09bsu078_u:189": " prāpyaḥ prayāti vaimukhyaṃ yasmin kiṃ tena jīvatā // KAvk_2.27 //",
    "T09bsu078_u:190": " dhigjanma puṇyahīnasya tasya niṣkaruṇātmanaḥ /",
    "T09bsu078_u:191": " yasyārtajanasaṃtāpaśravaṇe śītalaṃ manaḥ // KAvk_2.28 //",
    "T09bsu078_u:192": " etadarthamayaṃ kāyaḥ sāpāyo 'pi satāṃ priyaḥ /",
    "T09bsu078_u:193": " yatkasyacit kkacid yāti kadācidupakāritām // KAvk_2.29 //",
    "T09bsu078_u:194": " śrutveti nṛpatervākyamamātyaḥ sattvaśālinaḥ /",
    "T09bsu078_u:195": " novāca kiṃcidacalāṃ vicintya bhavitasyatām // KAvk_2.30 //",
    "T09bsu078_u:196": " tataḥ kadācidbhūbhartustasya līlāvihāriṇaḥ /",
    "T09bsu078_u:197": " jāyāṃ jayaprabhāṃ nāma ratiṃ ratipateriva // KAvk_2.31 //",
    "T09bsu078_u:198": " dūrād yadṛcchayāyātāṃ cittasāsaṅgavāgurām /",
    "T09bsu078_u:199": " muniradhyāpakaḥ kāntām dadarśa vinimeṣadṛk // KAvk_2.32 //",
    "T09bsu078_u:200": " prāgjanmābhyāsasaṃbandhasnehātparicitāmiva /",
    "T09bsu078_u:201": " tāṃ dṛṣṭvā sa dhṛteḥ prāpa dhairyarāśiranīśatām // KAvk_2.33 //",
    "T09bsu078_u:202": " tasya vītaspṛhasyāpi vāsanollasitaṃ manaḥ /",
    "T09bsu078_u:203": " utsṛjya bhavavaimukhyamabhilāṣabhuvaṃ yayau // KAvk_2.34 //",
    "T09bsu078_u:204": " iyaṃ hi satatasyūtā saṃtataprītitantubhiḥ /",
    "T09bsu078_u:205": " nāpaiti sarvajantūnāṃ prāgjanmābhyāsavāsanā // KAvk_2.35 //",
    "T09bsu078_u:206": " tadāśramapadaṃ prāptaḥ samāptādhyayanavrataḥ /",
    "T09bsu078_u:207": " śiṣyo māṇavakaḥ prāha dakṣiṇā gṛhyatāmiti // KAvk_2.36 //",
    "T09bsu078_u:208": " sa tamūce na me vatsa vane vṛttiḥ prayojanam /",
    "T09bsu078_u:209": " tathāpi yadi nirbandhaḥ śrūyatāṃ yadabhīpsitam // KAvk_2.37 //",
    "T09bsu078_u:210": " śrīsenasya kṣitipateyadi devī jayaprabhā /",
    "T09bsu078_u:211": " labhyate bhavatā dātuṃ tadasau mama dakṣiṇā // KAvk_2.38 //",
    "T09bsu078_u:212": " ityuktaṃ guruṇā śrutvā śiṣyaḥ kampitamānasaḥ /",
    "T09bsu078_u:213": " aśakyaprārthanālābhe saṃśayākulito 'bhavat // KAvk_2.39 //",
    "T09bsu078_u:214": " sa gatvā satatasvecchāvivṛtadvāramarthinām /",
    "T09bsu078_u:215": " viveśa svairaviśrambhabhavanaṃ bhūbhṛtāṃ prabhoḥ // KAvk_2.40 //",
    "T09bsu078_u:216": " alabhyārthārthanādainyacintātikliṣṭamānasaḥ /",
    "T09bsu078_u:217": " namrānano 'tivailakṣyād vīkṣamāṇa iva kṣitim // KAvk_2.41 //",
    "T09bsu078_u:218": " taṃ dṛṣṭvārthinamāyātaṃ prahṛṣṭo 'bhūnmahīpatiḥ /",
    "T09bsu078_u:219": " sudhāpradānasannaddhasamudbhūtirivāmbudhiḥ // KAvk_2.42 //",
    "T09bsu078_u:220": " kiṃ tavepsitamityuktvā pūjitaḥ sa mahībhujā /",
    "T09bsu078_u:221": " uvācānucitākhyānavailajjaskhalitākṣaraḥ // KAvk_2.43 //",
    "T09bsu078_u:222": " anarthitaparaḥ pūrvamarthikalpatarostava /",
    "T09bsu078_u:223": " garvarthamarthitāṃ yātaḥ sudurlabhapade 'pyaham // KAvk_2.44 //",
    "T09bsu078_u:224": " mama vidyāvrate pūrṇe dakṣiṇābhimatā guroḥ /",
    "T09bsu078_u:225": " rājan jayaprabhā devī dīyatā yadi śakyate // KAvk_2.45 //",
    "T09bsu078_u:226": " ityukre muniśiṣyeṇa sahasaiva mahīpateḥ /",
    "T09bsu078_u:227": " snehadānasāviddhaṃ dvidhābhūtamabhūnmanaḥ // KAvk_2.46 //",
    "T09bsu078_u:228": " sa jagād vijaṃ dantajyotiṣāgravisāriṇā /",
    "T09bsu078_u:229": " gṛhyatāṃ dayitā svacchavāsasācchādayanniva // KAvk_2.47 //",
    "T09bsu078_u:230": " avicārya mayā deyamīpsitaṃ tava yadguroḥ /",
    "T09bsu078_u:231": " viyogacakitaṃ cetaḥ satyaṃ na gaṇayāmyaham // KAvk_2.48 //",
    "T09bsu078_u:232": " ityuktvāhūya dayitām rājā rājīvalocanām /",
    "T09bsu078_u:233": " sadā hṛdayasaṃsaktām jīvavṛttimivāparām // KAvk_2.49 //",
    "T09bsu078_u:234": " nivārito 'pi guruṇā viyogavyasanāgninā /",
    "T09bsu078_u:235": " niṣiddho 'pyativṛddhena snehena smarabandhunā // KAvk_2.50 //",
    "T09bsu078_u:236": " pradadau muniśiṣyāya sahasā hariṇīmiva /",
    "T09bsu078_u:237": " kimetaditi sāyāsasaṃtrāsataralekṣaṇām // KAvk_2.51 //",
    "T09bsu078_u:238": " dattāyāṃ tyāgaśīlena priyāyāṃ pṛthivībhujā /",
    "T09bsu078_u:239": " cakampe tyāgabhīteva bhūmirlolābdhimekhalā // KAvk_2.52 //",
    "T09bsu078_u:240": " yatkṛte durdaśāṃ dehe sehire duḥsahāmapi /",
    "T09bsu078_u:241": " indracandrādayo devāstāh priyāḥ kasya na priyāḥ // KAvk_2.53 //",
    "T09bsu078_u:242": " śīlaṃ keciddhanaṃ keciddharmaṃ kecittapaḥ pare /",
    "T09bsu078_u:243": " lajjāṃ kecittanuṃ kecittyajanti yoṣitāṃ kṛte // KAvk_2.54 //",
    "T09bsu078_u:244": " yadeva rāgasarvasvaṃ puṃsāṃ jīvitajīvitam /",
    "T09bsu078_u:245": " tadeva sphīṭasattvānām dāne tṛṇalavāyate // KAvk_2.55 //",
    "T09bsu078_u:246": " tāmādāya gate tasmin virahākulito nṛpaḥ /",
    "T09bsu078_u:247": " viraheṇa sukhadveṣī manobhava ivābhavat // KAvk_2.56 //",
    "T09bsu078_u:248": " śiṣyeṇa munirānītām dṛṣṭvā bhūpativallabhām /",
    "T09bsu078_u:249": " rahitāṃ jīviteneva paralokabhuvaṃ gatām // KAvk_2.57 //",
    "T09bsu078_u:250": " gāḍhānuśayasaṃtaptaḥ paraṃ lajjānimīlitaḥ /",
    "T09bsu078_u:251": " acintayadanaucityamātmanaḥ karmavuplavāt // KAvk_2.58 //",
    "T09bsu078_u:252": " aho nu bālakeneva mayā kevalacāpalāt /",
    "T09bsu078_u:253": " niḥśankamayaśaḥpaṅke svayamātmā nipatitaḥ // KAvk_2.59 //",
    "T09bsu078_u:254": " iyaṃ prajānāṃ jananī bharmyāṇāṃ dharmakāriṇā /",
    "T09bsu078_u:255": " varṇāśramagurorjāyām mayā duḥkhānale 'rpitā // KAvk_2.60 //",
    "T09bsu078_u:256": " kiṃ tu nākalitaṃ śīlaṃ na smṛtaḥ saṃyamo mayā /",
    "T09bsu078_u:257": " gaṇitaṃ naiva vairāgyaṃ viveko nāvalokitaḥ // KAvk_2.61 //",
    "T09bsu078_u:258": " aho 'tra nirvicārāṇāṃ sanmārgavimukhaṃ manaḥ /",
    "T09bsu078_u:259": " asaṃyamāsavakṣībamapatheṣveva dhāvati // KAvk_2.62 //",
    "T09bsu078_u:260": " iti saṃcitya sa munirvailakṣyakṣapitadyutiḥ /",
    "T09bsu078_u:261": " abhyetya rājadayitāmuvāca vinatānanaḥ // KAvk_2.63 //",
    "T09bsu078_u:262": " samāśvasihi he mātarna śokaṃ kartukarhasi /",
    "T09bsu078_u:263": " bhavitavyatayaivāyaṃ kleśaste durnayaśca me // KAvk_2.64 //",
    "T09bsu078_u:264": " tyaktvā hi śramasaṃtāpamasya tīrataroradhaḥ /",
    "T09bsu078_u:265": " adhunaiva nijaṃ dhāma sahāsmābhirgamiṣyasi // KAvk_2.65 //",
    "T09bsu078_u:266": " ityukte muninā devī sīktevāmṛtavṛṣṭibhiḥ /",
    "T09bsu078_u:267": " avāptajīvitadhṛtistatyāja bhayasaṃbhramam // KAvk_2.66 //",
    "T09bsu078_u:268": " śrutvaitat tridivavyāpi dātuścaritamadbhutam /",
    "T09bsu078_u:269": " rājñaḥ sattvadayām jñātuṃ vāsavaḥ samupāyayau // KAvk_2.67 //",
    "T09bsu078_u:270": " bhakṣitādhaḥśarīrārdho vyāghreṇa vijane vane /",
    "T09bsu078_u:271": " putraiścaturbhirākrandairgṛhīto brāḥmaṇākṛtiḥ // KAvk_2.68 //",
    "T09bsu078_u:272": " prasravadbhūrirūdhiro lambamānāntramaṇḍalah /",
    "T09bsu078_u:273": " kṛccheṣvapagataprāṇaḥ pāpairiva dṛḍhīkṛtaḥ // KAvk_2.69 //",
    "T09bsu078_u:274": " pratyagrāmiṣyāgandhena kravyādairbhṛśamanvitaḥ /",
    "T09bsu078_u:275": " lubdhapārthivacaurotthairanarthairarthavāniva // KAvk_2.70 //",
    "T09bsu078_u:276": " nagarāntaramāsādya sa yayau puravāsinām /",
    "T09bsu078_u:277": " kāruṇyadainyaduḥkhārto smayāvismayahetutām // KAvk_2.71 //",
    "T09bsu078_u:278": " sa śoka iva sākāraḥ sa trāsa iva duḥsahaḥ /",
    "T09bsu078_u:279": " vidadhe sādhvasāyāsaṃ sahasā paurayoṣitām // KAvk_2.72 //",
    "T09bsu078_u:280": " so 'rthisaṃdarśanasthānasthitasyātha mahīpateḥ /",
    "T09bsu078_u:281": " putrarūpaiścaturbhistairnyasto 'gre mañcikārpitah // KAvk_2.73 //",
    "T09bsu078_u:282": " taṃ dṛṣṭvā vaiśasāveśaviṣamakleśavihvalam /",
    "T09bsu078_u:283": " niṣkūṇitānanavano jano 'bhūnmīlitekṣaṇah // KAvk_2.74 //",
    "T09bsu078_u:284": " sa kampavihvalaṃ vakṣo muktamudyamya dakṣiṇam /",
    "T09bsu078_u:285": " bhujaṃ jagāda bhūpālaṃ vyathāśithilitākṣaraḥ // KAvk_2.75 //",
    "T09bsu078_u:286": " svasti tubhyaṃ mahīpate brāhmaṇo 'hamimāṃ daśām /",
    "T09bsu078_u:287": " tīvrapāpa iva prātaḥ paśya māṃ karuṇānidhe // KAvk_2.76 //",
    "T09bsu078_u:288": " saṃsāreghoragahane vane vyāghreṇa bhakṣitaḥ /",
    "T09bsu078_u:289": " jīvāmyavaśyabhogyatvādduḥkhasyāsya garīyasaḥ // KAvk_2.77 //",
    "T09bsu078_u:290": " asminnapi vipattāpe tīvrakleśasahiṣṇavaḥ /",
    "T09bsu078_u:291": " vimuñcanti na māṃ prāṇāḥ sahṛdaḥ sajjanā iva // KAvk_2.78 //",
    "T09bsu078_u:292": " dadāti yadi te kaścit chittvā dehārdhamātmanaḥ /",
    "T09bsu078_u:293": " tatte jīvitamastīti māmūce vyomadevatā // KAvk_2./ 79 //",
    "T09bsu078_u:294": " ko dadāti jagatyasmin jīvitaṃ karuṇānidhe /",
    "T09bsu078_u:295": " prāyeṇa svasukhānveṣī parārthavimukho janaḥ // KAvk_2.80 //",
    "T09bsu078_u:296": " sarvadā sarvadātāraṃ dīnavyasanabāndhavam /",
    "T09bsu078_u:297": " dehadāne 'pyavimukhaṃ tvāmasmi śaraṇaṃ gataḥ // KAvk_2.81 //",
    "T09bsu078_u:298": " ekastvameva loke 'smin jātaḥ sukṛtapādapaḥ /",
    "T09bsu078_u:299": " nirvyājamādarodāraṃ dānaṃ yasya phalodgatiḥ // KAvk_2.82 //",
    "T09bsu078_u:300": " kimanyairvā vadānyasya kīrtitairbhavato guṇaiḥ /",
    "T09bsu078_u:301": " dānamevāhato yasya loke sukṛtaḍiṇḍimaḥ // KAvk_2.83 //",
    "T09bsu078_u:302": " āpannārtiparitrāṇapavitracaritavratāḥ /",
    "T09bsu078_u:303": " prāyante puṇyapaṇyena vipatkāle bhavadvidhāḥ // KAvk_2.84 //",
    "T09bsu078_u:304": " amandānandasuhṛdo haricandanaśītalāḥ /",
    "T09bsu078_u:305": " haranti santaḥ saṃtāpaṃ dakṣiṇāḥ pavanā iva // KAvk_2.85 //",
    "T09bsu078_u:306": " pūrṇendusundarādasmāduditā vadanāttava /",
    "T09bsu078_u:307": " jyoptsneva jīvayatyeva vāṇī pīyūṣavarṣiṇī // KAvk_2.86 //",
    "T09bsu078_u:308": " ityuktastena sahasā hṛdi saṃkrāntatadvyathaḥ /",
    "T09bsu078_u:309": " saṃmohamūrcchitaṃ rājā tamūce vācamākulam // KAvk_2.87 //",
    "T09bsu078_u:310": " samāśvasihi muñca tvaṃ bahyaṃ prāṇaviyogajam /",
    "T09bsu078_u:311": " prayacchāmi śarīrārdhamavicāryaiva te dvija // KAvk_2.88 //",
    "T09bsu078_u:312": " dhanyasy ayātyayaṃ kāyaḥ paropakṛtaye kṣatim /",
    "T09bsu078_u:313": " kṣaṇakṣayī hi deho 'yaṃ rakṣyamāṇo 'pi nākṣayaḥ // KAvk_2.89 //",
    "T09bsu078_u:314": " ityuktavati bhūpāle samutkampitamānasaḥ /",
    "T09bsu078_u:315": " vajrāhata ivovāca mahāmātyo mahāmatiḥ // KAvk_2.90 //",
    "T09bsu078_u:316": " aho nu sāhasābhyāsādāyāsavyasanī prabhuḥ /",
    "T09bsu078_u:317": " hitaṃ na gaṇayatyeva prajāpuṇyaparikṣayāt // KAvk_2.91 //",
    "T09bsu078_u:318": " prajānāṃ bhūtaye śaktaḥ ko 'nyastvatsadṛśo guṇī /",
    "T09bsu078_u:319": " yadbhaktimukharo bhṛtyaḥ śrotā kartā ca bhūpatiḥ // KAvk_2.92 //",
    "T09bsu078_u:320": " na karoti hitaṃ svāmī gajalīlānimīlitaḥ /",
    "T09bsu078_u:321": " gaṇanīyāḥ subhṛtyānāmiyatyo bhogasaṃpadaḥ // KAvk_2.93 //",
    "T09bsu078_u:322": " bhānti t e suciraṃ karṇe yaiḥ kṛtā madhumañjarī /",
    "T09bsu078_u:323": " kalyāṇakarṇikākīrṇā vāṇī vinayavādinām // KAvk_2.94 //",
    "T09bsu078_u:324": " rākṣaso 'yaṃ piśāco ca chadmanā brāhmaṇākṛtiḥ /",
    "T09bsu078_u:325": " rakṣāratnasya jagatāṃ śarīrairarthitām gatah // KAvk_2.95 //",
    "T09bsu078_u:326": " yadi nāma na māyeyaṃ kṛtā tena mahīyasī /",
    "T09bsu078_u:327": " tatkathaṃ kṛttadehasya kṣaṇamapyasti jīvitam // KAvk_2.96 //",
    "T09bsu078_u:328": " avicāryaiva sukṛtaṃ kriyate durgraheṇa yat /",
    "T09bsu078_u:329": " tadātmapīḍāoparuṣaṃ paraloke 'pi niḥsukham // KAvk_2.97 //",
    "T09bsu078_u:330": " śakyameva sadā dadyādaśakyaṃ dīyate katham /",
    "T09bsu078_u:331": " sarvasvadehadānādipravāda eva śobhanaḥ // KAvk_2.98 //",
    "T09bsu078_u:332": " karṇāmṛtamidaṃ dūrādyanmahārthimaṇipradaḥ /",
    "T09bsu078_u:333": " saṃprāptānāṃ punastatra pānamasyānyato 'rthinām // KAvk_2.99 //",
    "T09bsu078_u:334": " rakṣyaḥ sarvaprayatnena pareṣāmapi jīvitaiḥ /",
    "T09bsu078_u:335": " prajānāṃ jīvitaṃ rājannarthicintāmaṇirbhavān // KAvk_2.100 //",
    "T09bsu078_u:336": " prasīda dayasvāsmāsu deva mā sāhasaṃ kṛthāḥ /",
    "T09bsu078_u:337": " n akācaśakalasyārthe kriyate cātmavikrayaḥ // KAvk_2.101 //",
    "T09bsu078_u:338": " ityuktvā pādayoḥ patyuḥ papātāmātyapuṃgavaḥ /",
    "T09bsu078_u:339": " śarīradānasaṃkalpānnoccacāla ca bhūpatiḥ // KAvk_2.102 //",
    "T09bsu078_u:340": " so 'vadat praṇayasmeracikasaddaśanadyutiḥ /",
    "T09bsu078_u:341": " jīvitasnehasaṃmohatamah pariharanniva // KAvk_2.103 //",
    "T09bsu078_u:342": " kevalaṃ bhaktisaṃyuktamuktaṃ vyaktamidaṃ tvayā /",
    "T09bsu078_u:343": " na sahe 'haṃ mahāmātya viprasya prāṇasaṃśayam // KAvk_2.104 //",
    "T09bsu078_u:344": " hāraistuṣāraiḥ kamalairmṛṇālairinducandanaiḥ /",
    "T09bsu078_u:345": " nivartate 'ntaḥsaṃtāpo nārthivaimukhyaduḥkhajaḥ // KAvk_2.105 //",
    "T09bsu078_u:346": " sarvathā sarvaduḥkhārtiharaṇodyatacetasaḥ /",
    "T09bsu078_u:347": " na bodherantarāyaṃ me sumate kartumarhasi // KAvk_2.106 //",
    "T09bsu078_u:348": " janmāntare 'pi dadato dehaṃ me na vyathābhavat /",
    "T09bsu078_u:349": " smarāmyatītavṛttasya samyaksaṃbodhicetasā // KAvk_2.107 //",
    "T09bsu078_u:350": " purā dṛṣṭvodyatām vyāghrīṃ kṣutkṣāmāṃ potabhakṣaṇe /",
    "T09bsu078_u:351": " tadrakṣāyai mayā dattaṃ śarīramavikṣariṇā // KAvk_2.108 //",
    "T09bsu078_u:352": " śibijanmani cāndhāya dattaṃ netrayugaṃ mayā /",
    "T09bsu078_u:353": " rakṣitaśca svadehena kapotaḥ śyenakādbhayāt // KAvk_2.109 //",
    "T09bsu078_u:354": " candraprabhāvatāre ca raudrākṣāyārpitaṃ śiraḥ /",
    "T09bsu078_u:355": " sarvasvaputradārādi dattaṃ cānyeṣu janmasu // KAvk_2.110 //",
    "T09bsu078_u:356": " ityukte bodhisattven abhūbhujāmātyapuṃgavaḥ /",
    "T09bsu078_u:357": " na sajīvo n anirjīva ivābhūdvyathitendriyaḥ // KAvk_2.111 //",
    "T09bsu078_u:358": " alaṅghyaśāsanenātha rājñā krakacadhārayā /",
    "T09bsu078_u:359": " niyuktau palagaṇḍākhyau śarīracchedakarmaṇi // KAvk_2.112 //",
    "T09bsu078_u:360": " tau tīvraśokavivaśau śakramāyāvimohitau /",
    "T09bsu078_u:361": " kathaṃcidiva bhūbharturdehacchede samudyatau // KAvk_2.113 //",
    "T09bsu078_u:362": " nṛpaternirvikārasya krūrakrakacadhārayā /",
    "T09bsu078_u:363": " vidāryamāṇe dehārdhe pṛthivī samakampata // KAvk_2.114 //",
    "T09bsu078_u:364": " bhraṣṭolkā raktavasanā virghātacyutatārakā /",
    "T09bsu078_u:365": " dyauḥ saśabdaṃ rurodeva kīrṇāśrukaṇasaṃtatiḥ // KAvk_2.115 //",
    "T09bsu078_u:366": " vaiśasālokanedbhūtatīvraduḥkhāsahiṣṇunā /",
    "T09bsu078_u:367": " tūrṇaṃ rajaḥpaṭeneva raviṇā pihitaṃ mukham // KAvk_2.116 //",
    "T09bsu078_u:368": " tasmin prajāh prajānāthe krakacākrāntavigrahe /",
    "T09bsu078_u:369": " cakranduḥ pūritākrandā digvadhūmiḥ pratisvanaiḥ // KAvk_2.117 //",
    "T09bsu078_u:370": " akṣubdhasattvamālokya nṛpaṃ śakro dvihākṛtiḥ /",
    "T09bsu078_u:371": " vismayānuśayākrāntacittaściramacintayat // KAvk_2.118 //",
    "T09bsu078_u:372": " aho mahāmaterasya karuṇākomalaṃ manaḥ /",
    "T09bsu078_u:373": " prāptaṃ parārthapīḍāsu vajrādapi kaṭhoratām // KAvk_2.119 //",
    "T09bsu078_u:374": " sāgarādapi gambhīraṃ merorapi samunnatam /",
    "T09bsu078_u:375": " tridivādapi sāścaryamaho vṛttaṃ mahātmanām // KAvk_2.120 //",
    "T09bsu078_u:376": " ahi prāṇapravāse 'pi sattvaṃ sattvamahodadheḥ /",
    "T09bsu078_u:377": " sādhoriva vipatpāte mahattvaṃ nāvahīyate // KAvk_2.121 //",
    "T09bsu078_u:378": " iti cintayati kṣipraṃ sahasrākṣe kṣitiprabhoḥ /",
    "T09bsu078_u:379": " nābheradhaḥśarīrārdhaṃ nikṛttamapatat kṣitau // KAvk_2.122 //",
    "T09bsu078_u:380": " sa dvidhābhūtadehoapi harṣotsāhamayo 'bhavat /",
    "T09bsu078_u:381": " sarvabhūtaparitrāṇasattvena dhṛtajīvitaḥ // KAvk_2.123 //",
    "T09bsu078_u:382": " tadājñayā śarīrārdhe śleṣṭe saṃpūrṇavigrahaḥ /",
    "T09bsu078_u:383": " svasthakṣatiḥ samutthāya brāḥmaṇastamabhāṣata // KAvk_2.124 //",
    "T09bsu078_u:384": " aho virājase rājan pūnjaṃ virajasastava /",
    "T09bsu078_u:385": " nirvyājadehadānena viśeṣaṃ tu bnhavadyaśaḥ // KAvk_2.125 //",
    "T09bsu078_u:386": " tvanmanomaṇivaimalyatulyaṃ kiṃcidakurvataḥ /",
    "T09bsu078_u:387": " upamānena dāridyramaho mugdhasya vedhasaḥ // KAvk_2.126 //",
    "T09bsu078_u:388": " kṛttaḥ suvṛttaḥ saralaḥ parārthe madhurāśayaḥ /",
    "T09bsu078_u:389": " sahase duḥsahāṃ pīḍāmikṣukāṇḍa ivonnataḥ // KAvk_2.127 //",
    "T09bsu078_u:390": " ityuktvā brāhmaṇākāraḥ śakrasta smṛtijanmabhiḥ /",
    "T09bsu078_u:391": " saṃjīvanaiṣadhijātaiḥ sudhāsyandairapūrayat // KAvk_2.128 //",
    "T09bsu078_u:392": " tataḥ prakaṭitākāraḥ paritoṣātpuraṃdaraḥ /",
    "T09bsu078_u:393": " suśliṣṭanijadehārdhaṃ praśaśaṃsa mahīpatim // KAvk_2.129 //",
    "T09bsu078_u:394": " athābmarānnipatitaḥ sitakusumasaṃcayaḥ /",
    "T09bsu078_u:395": " tatkālollāsitakṣoṇīharṣahāsa ivābabhau // KAvk_2.130 //",
    "T09bsu078_u:396": " atrāntare munistasmau priyāṃ jāyāṃ jayaprabhām /",
    "T09bsu078_u:397": " ādāyābhyetya tadvṛttaṃ jātāścaryo nyavedayat // KAvk_2.131 //",
    "T09bsu078_u:398": " pūtayā saṃgataḥ patnayā svakīrtyeva viśuddhayā /",
    "T09bsu078_u:399": " uvāca pṛṣṭaḥ śakreṇa nikāre nirvikāritah // KAvk_2.132 //",
    "T09bsu078_u:400": " tataḥ siṃhāsane divyae viśvakarmavinirmite /",
    "T09bsu078_u:401": " ratnavarṣasamākīrṇe jambudvīpe sa bhūpatiḥ // KAvk_2.133 //",
    "T09bsu078_u:402": " abhiṣiktaḥ surendreṇa prasādya dayitāsakhaḥ /",
    "T09bsu078_u:403": " dānapuṇyaprabhāvotthakuśalavyāpitaprajaḥ // KAvk_2.134 //",
    "T09bsu078_u:404": " samāptasattvasaṃsārasaṃtāraṇakṛtavratah /",
    "T09bsu078_u:405": " samyaksaṃbodhisaṃbuddhamanāḥ pramudito 'bhavat // KAvk_2.135 //",
    "T09bsu078_u:406": " maitraṃ cetastaruṇakaruṇaṃ sattvasiddhaṃ viśuddhaṃ āpannārtipraśamanaphalasphūītamātmapradānam /",
    "T09bsu078_u:407": " dṛṣṭvā rājñah pramudasalilakṣālitākṣo vilakṣaḥ",
    "T09bsu078_u:408": " śakraḥ prāyādamaranagarīṃ pūritāṃ tadyaśobhiḥ // KAvk_2.136 //",
    "T09bsu078_u:409": " iti sa vibudhavṛndaiḥ siddhayakṣoragendraiḥ pulakaruciravarcairarcyamānaprabhāvaḥ /",
    "T09bsu078_u:410": " avanimavanaśaktaḥ kalpayannākakalpāmabahvavibhavaśobhāmāptavān bodhisattvaḥ // KAvk_2.137 //",
    "T09bsu078_u:411": " pūrvāvatārasaṃvāde dānotkarṣamudāharan /",
    "T09bsu078_u:412": " upadeśāya bhikṣūṇāmityāha bhagavān jinah // KAvk_2.138 //",
    "T09bsu078_u:413": " iti kṣemendraviracitāyām bodhisattvāvadānakalpalatāyāṃ śrīsenāvadānaṃ nāma dvitīyaḥ pallavaḥ //",
    "T09bsu078_u:414": " 3. maṇicūḍāvadānam /",
    "T09bsu078_u:415": " asminnadbhutasarge makarākarajāyamānamaṇīvarte /",
    "T09bsu078_u:416": " ko 'pi prakaṭitasugatiḥ puruṣamaṇirjāyate (bhavyaḥ) // KAvk_3.1 //",
    "T09bsu078_u:417": " asti saubhiprabhāpūrakarpūraparipāṇḍuram /",
    "T09bsu078_u:418": " sāketaṃ nāma nagaraṃ saubhāgyatilakaṃ bhuvaḥ // KAvk_3.2 //",
    "T09bsu078_u:419": " sevyaiḥ prabhāsattvamayairgaṅgāvimalamānasaiḥ /",
    "T09bsu078_u:420": " tīrthairiva sthitaṃ yatra pavitraḥ puṇyakartṛbhiḥ // KAvk_3.3 //",
    "T09bsu078_u:421": " yaśaḥkusumite yatra puṇyasaurabhanirbhare /",
    "T09bsu078_u:422": " ramante sukṛtodyāne nandane puravāsinaḥ // KAvk_3.4 //",
    "T09bsu078_u:423": " tatrābhūd bhūpatirbhuriguṇaratnamahodadhiḥ /",
    "T09bsu078_u:424": " bhīturyaśaḥśaśāṅasya mehacūḍa iti śrutaḥ // KAvk_3.5 //",
    "T09bsu078_u:425": " sadā sadāśrayārheṇa kalikālāpahāriṇā /",
    "T09bsu078_u:426": " kṛtaḥ kṛtayugeneva yena dharmadharo janaḥ // KAvk_3.6 //",
    "T09bsu078_u:427": " mahīpatiḥ kṣamāśaktaḥ śrīvṛtaḥ karuṇārataḥ /",
    "T09bsu078_u:428": " vallabho 'bhūt prajānāṃ yaḥ prakhyāto vijitendriyaḥ // KAvk_3.7 //",
    "T09bsu078_u:429": " amarāsavasaṃpūrṇamahiṃsāsatradīkṣitaḥ /",
    "T09bsu078_u:430": " dadau yaḥ sarvabhūtānāṃ puṇyāmabhayadakṣiṇam // KAvk_3.8 //",
    "T09bsu078_u:431": " nirmado yaḥ prabhāve 'pi vibhave 'pi priyaṃvadaḥ /",
    "T09bsu078_u:432": " kṣamāśīlaḥ prabhutve 'pi yauvane 'pi jitendriyaḥ // KAvk_3.9 //",
    "T09bsu078_u:433": " gambhīreṇonnatimatā śūreṇa śaśikāntinā /",
    "T09bsu078_u:434": " satpakṣeṇa kṣitibhṛtā yenātanyata vismayaḥ // KAvk_3.10 //",
    "T09bsu078_u:435": " rājñastasyādvitīyasya babhūvābharaṇadvayam /",
    "T09bsu078_u:436": " tyāgapūrṇaṃ ca kāruṇyaṃ tārūṇyaṃ sukṛtaśriyaḥ // KAvk_3.11 //",
    "T09bsu078_u:437": " padmākarasya tasyābhūddevī kāntimatī priyā /",
    "T09bsu078_u:438": " prabhātaśrīriva sadā nirdoṣābhyudayotsavā // KAvk_3.12 //",
    "T09bsu078_u:439": " nītiḥ prabhuguṇevena tyāgena śrīrivojjvalā /",
    "T09bsu078_u:440": " rarāja rājacandreṇa sā śīleneva cārutā // KAvk_3.13 //",
    "T09bsu078_u:441": " sadānandanavikhyātayaśaḥprasarayā tayā /",
    "T09bsu078_u:442": " merūstridivalakṣmyeva babhau bhūmibhṛtāṃ varaḥ // KAvk_3.14 //",
    "T09bsu078_u:443": " kāle kalyāṇanilayaṃ bhartuḥ sā garbhamādadhe /",
    "T09bsu078_u:444": " bhūtyai bhuvanapadmasya divākaramivāditiḥ // KAvk_3.15 //",
    "T09bsu078_u:445": " araṇiḥ pāvakeneva velevābdheḥ sudhāṃśunā /",
    "T09bsu078_u:446": " brahmābjeneva govindanābhirgarbheṇa sā babhau // KAvk_3.16 //",
    "T09bsu078_u:447": " tasyā garbhānubhāvena dohadābhimataṃ nṛpaḥ /",
    "T09bsu078_u:448": " dadau sarvārthisārthebhyo vāñchitābhyadhikaṃ vasu // KAvk_3.17 //",
    "T09bsu078_u:449": " punarbhūmibhujā pṛṣṭā dohadaṃ śubhagarbhiṇī /",
    "T09bsu078_u:450": " sarasvatīva sā cakre svayaṃ saddharmadeśanām // KAvk_3.18 //",
    "T09bsu078_u:451": " pūrṇapuṇyamaṇirdharmanidhirvidhisamuddhṛtaḥ /",
    "T09bsu078_u:452": " vupadvipuladuḥkhebhyaḥ sadā rakṣati rakṣitaḥ // KAvk_3.19 //",
    "T09bsu078_u:453": " kāntāradurgeṣu paricyutānāṃ tāpāturāṇāṃ paralokamārge /",
    "T09bsu078_u:454": " snigdhaḥ pravṛddhaḥ phalapūritāśaḥ chāyātarurdharmasamo 'sti nānyaḥ // KAvk_3.20 //",
    "T09bsu078_u:455": " ālokastimire vipadviṣamaṇiḥ pāte karālambanaṃ",
    "T09bsu078_u:456": " yācñākalpatarurjagajjayarathaḥ pātheyamanthe pathi /",
    "T09bsu078_u:457": " duḥkhavyādhimahauṣadhaṃ bhavabhayodbhāntāśayāśvāsanaṃ",
    "T09bsu078_u:458": " tāpe candanakānanaṃ sthirasuhṛddharmaḥ satāṃ bāndhavaḥ // KAvk_3.21 //",
    "T09bsu078_u:459": " ityādi dharmadhavalaṃ śrutvā nṛpavadhūvacaḥ /",
    "T09bsu078_u:460": " dharmaikaśaraṇaḥ śrīmān babhūva bhuvane janaḥ // KAvk_3.22 //",
    "T09bsu078_u:461": " tataḥ kālena saṃpūrṇaṃ dyaurivāmṛtadīdhitim /",
    "T09bsu078_u:462": " asūta dārakaṃ devī jagattimiradārakam // KAvk_3.23 //",
    "T09bsu078_u:463": " ajāyatāsya sahajaścūḍālaṃkaraṇaṃ maṇiḥ /",
    "T09bsu078_u:464": " prāgjanmāntarasaṃsakto viveka iva nirmalaḥ // KAvk_3.24 //",
    "T09bsu078_u:465": " sa babhau subhagastasya mūrdhni puṇyamayo maṇiḥ /",
    "T09bsu078_u:466": " yasya prabhāprabhāveṇa yāminyo dinatām yayuḥ // KAvk_3.25 //",
    "T09bsu078_u:467": " soṣṇīṣasya maṇestasya pīyūṣasyandibindivaḥ /",
    "T09bsu078_u:468": " nayanti hematām lohaṃ duritaṃ śamayanti ca // KAvk_3.26 //",
    "T09bsu078_u:469": " śiśorjātismarasyātha vacasā tasya bhūpatiḥ /",
    "T09bsu078_u:470": " dadau hema sadārthibhyaḥ sarvaṃ maṇirasodbhavam // KAvk_3.27 //",
    "T09bsu078_u:471": " puṣparatnadhvajacchatrapatākāvyajanāṃśukaiḥ /",
    "T09bsu078_u:472": " apūrayan puraṃ vyonmastasya janmani devatāḥ // KAvk_3.28 //",
    "T09bsu078_u:473": " suprakāśoditāśeṣavidyāvidyotitātmanaḥ /",
    "T09bsu078_u:474": " maṇicūḍa iti khyātaṃ nāma tasyākaronnṛpaḥ // KAvk_3.29 //",
    "T09bsu078_u:475": " sa cakārāśayaṃ harṣapīyūṣocchalitaṃ pituḥ /",
    "T09bsu078_u:476": " abhijātaḥ suto jātaḥ pārijāta ivodadheḥ // KAvk_3.30 //",
    "T09bsu078_u:477": " paulomīva jayanteṇa jananī pūjyajanmanā /",
    "T09bsu078_u:478": " babhau tena kumāreṇa kumāreṇeva pārvatī // KAvk_3.31 //",
    "T09bsu078_u:479": " tataḥ kālena sukṛtasopānaiḥ pṛthivīpatau /",
    "T09bsu078_u:480": " divyadhāmasamārūḍhe maṇicūḍo 'bhavannṛpaḥ // KAvk_3.32 //",
    "T09bsu078_u:481": " arthicintāmaṇestasya dānena paripūrite /",
    "T09bsu078_u:482": " loke puṇyasukhāloke nārto 'bhūnna ca yācakaḥ // KAvk_3.33 //",
    "T09bsu078_u:483": " tasya bhadragirirnāma babhūvaṃ gajapuṃgavaḥ /",
    "T09bsu078_u:484": " prabhorivānukāreṇa dānārdrakarapuṣkaraḥ // KAvk_3.34 //",
    "T09bsu078_u:485": " taṃ kadācinmahāsthānasthitaṃ bhuvananāyakam /",
    "T09bsu078_u:486": " bhavabhūtiḥ samabhyāyādbhṛguvaṃśabhavo muniḥ // KAvk_3.35 //",
    "T09bsu078_u:487": " divyakānyāṃ samādāya lāvaṇyalalitānanām /",
    "T09bsu078_u:488": " mūrtāmiva prabhālakṣmīmakṣīṇasya kṣapāpateḥ // KAvk_3.36 //",
    "T09bsu078_u:489": " kucayoravivekena rāgeṇa caraṇābjayoḥ /",
    "T09bsu078_u:490": " netrayoścāpaleneva sā jagatyatilajjitā // KAvk_3.37 //",
    "T09bsu078_u:491": " tapaḥśriyeva sahitaṃ taṃ kanyānugataṃ munim /",
    "T09bsu078_u:492": " aoūjayat prajānāthaḥ kṛtāsanaparigraham // KAvk_3.38 //",
    "T09bsu078_u:493": " kanyāpi nṛpamālokya dhīraṃ gambhīrasundaram /",
    "T09bsu078_u:494": " parapīḍāsu kāruṇyānnyastacāpamiva smaram // KAvk_3.39 //",
    "T09bsu078_u:495": " cūḍāratnasya kīraṇairduritakṣayakāribhiḥ /",
    "T09bsu078_u:496": " likhantaṃ kuṅkumeneva dikṣu rakṣākṣarāvalim // KAvk_3.40 //",
    "T09bsu078_u:497": " vikṣepakṣiptamarutā cāmareṇa virājitam /",
    "T09bsu078_u:498": " socchāseneva sattvena jagatsaṃtāraṇaṃ vinā // KAvk_3.41 //",
    "T09bsu078_u:499": " ratnodāreṇa hāreṇa hṛdayagrahakāriṇā /",
    "T09bsu078_u:500": " pātālavipadāṃ śāntyai śaiṣeṇeva niṣevitam // KAvk_3.42 //",
    "T09bsu078_u:501": " vahantaṃ mahatā doṣṇā kṣamāṃ cittena ca kṣamām /",
    "T09bsu078_u:502": " prayayau sābhilāṣasya vismayasya vidheyatām // KAvk_3.43 //",
    "T09bsu078_u:503": " gṛhītvā munirutsaṅge kuraṅgataralekṣaṇām /",
    "T09bsu078_u:504": " jīvanīṃ tāmanaṅgasya jagād jagatīpatim // KAvk_3.44 //",
    "T09bsu078_u:505": " uditena jagannetraśatapatravikāśinā /",
    "T09bsu078_u:506": " bhavatā bhāti loko 'yaṃ devena ca vivasvatā // KAvk_3.45 //",
    "T09bsu078_u:507": " aho nu tava nāstyeva vibhūtisulabhodbhavaḥ /",
    "T09bsu078_u:508": " sādhoriva guṇadveṣaḥ saṃmohopacito madaḥ // KAvk_3.46 //",
    "T09bsu078_u:509": " lokanāthasya te lokakāruṇyapūrṇacetasaḥ /",
    "T09bsu078_u:510": " rājan maitrījuṣā kīrtiḥ sthirā pāramitā param // KAvk_3.47 //",
    "T09bsu078_u:511": " akhedasaralo dātā nirvyājasukṛto bhavān /",
    "T09bsu078_u:512": " ata eva viśeṣeṇa mānanīyo manīṣiṇām // KAvk_3.48 //",
    "T09bsu078_u:513": " padmodarasamudbhūtā kanyā kamalalocanā /",
    "T09bsu078_u:514": " homāvaśeṣapayasā vardhiteyaṃ mayāśrame // KAvk_3.49 //",
    "T09bsu078_u:515": " gṛhyatāmagramahiṣī patnītve bhavatā nṛpa /",
    "T09bsu078_u:516": " viṣṇoḥ śrīriva yogyeyaṃ tavaiva puruṣottama // KAvk_3.50 //",
    "T09bsu078_u:517": " yajñapuṇyaphalaṃ pūrṇaṃ kālena mama dāsyasi /",
    "T09bsu078_u:518": " ityuktvā vidhinā rājñe kanyāṃ datvā yayau muniḥ // KAvk_3.51 //",
    "T09bsu078_u:519": " priyāṃ padmāvatīṃ rājā ratiṃ prāpyeva manmathaḥ /",
    "T09bsu078_u:520": " araṃsta rucirodyāne sukṛte puṇyavāniva // KAvk_3.52 //",
    "T09bsu078_u:521": " tataḥ kālena sā putraṃ vaṃśavalliva mauktikam /",
    "T09bsu078_u:522": " asūta padmacūḍākhyaṃ guṇānāṃ darpaṇaṃ pituḥ // KAvk_3.53 //",
    "T09bsu078_u:523": " śakrādibhirlokapālairanullaṅghyamahodayaḥ /",
    "T09bsu078_u:524": " saṃstūyamānacaritaḥ svayaṃ kamalajanmanā // KAvk_3.54 //",
    "T09bsu078_u:525": " yaśaḥsaurabhasaṃbhārasaṃpūritadigantaraḥ /",
    "T09bsu078_u:526": " sarvārthisārthakalyāṇakalanākalpapādapaḥ // KAvk_3.55 //",
    "T09bsu078_u:527": " smṛtvā munervacaḥ kāle kartuṃ vipuladakṣiṇām /",
    "T09bsu078_u:528": " ahiṃsāvasusaṃpūrṇāmājahāra mahīpatiḥ // KAvk_3.56 //",
    "T09bsu078_u:529": " tasmin yajñe samājagmuḥ sarvakāmairanargale /",
    "T09bsu078_u:530": " munayo bhārgavamukhā nṛpā duṣprasahādayaḥ // KAvk_3.57 //",
    "T09bsu078_u:531": " vartamāne makhe tasmin niḥsaṃkhyavasuvarṣiṇi /",
    "T09bsu078_u:532": " rakṣorūpaḥ samuttasthau vahnimadhyāt sureśvaraḥ // KAvk_3.58 //",
    "T09bsu078_u:533": " upasṛtya sa bhūpālaṃ kṛśo vikṛtavigrahaḥ /",
    "T09bsu078_u:534": " kṣuptipāsārdito 'smīti yayāce pānabhojanam // KAvk_3.59 //",
    "T09bsu078_u:535": " śāsanādatha bhūbhartustasmai vividhabhojanam /",
    "T09bsu078_u:536": " upaninyuḥ paricitāḥ pānaṃ ca paricārakāḥ // KAvk_3.60 //",
    "T09bsu078_u:537": " tataḥ kiṃcidvihasyaiva kṣitipaṃ prāha rākṣasaḥ /",
    "T09bsu078_u:538": " nedamasmatpriyaṃ rājan vayaṃ hi piśitāśanāḥ // KAvk_3.61 //",
    "T09bsu078_u:539": " sadyohatasya māṃsena rudhireṇa ca bhūyasā /",
    "T09bsu078_u:540": " tṛptirutpadyate 'smākaṃ dīyatāṃ yadabhīpsitam // KAvk_3.62 //",
    "T09bsu078_u:541": " sarvakāmaprado 'sīti tvamahaṃ samupāgataḥ /",
    "T09bsu078_u:542": " dadāmīti pratiśrutya na niṣedhastavocitaḥ // KAvk_3.63 //",
    "T09bsu078_u:543": " iti rakṣavacaḥ śrutvā karuṇakulito nṛpaḥ /",
    "T09bsu078_u:544": " ahiṃsāniyamenābhūdarthivaimukhyaduḥkhitaḥ // KAvk_3.64 //",
    "T09bsu078_u:545": " so 'cintayattadā daivājjāto 'yaṃ dharmasaṃśayaḥ /",
    "T09bsu078_u:546": " na sahe duḥsahāṃ hiṃsāṃ naṃ naiṣphalyamarthinaḥ // KAvk_3.65 //",
    "T09bsu078_u:547": " na ca māṃsaṃ śarīrebhyo labhyate vaiśasaṃ vinā /",
    "T09bsu078_u:548": " nāhaṃ pipīlakasyāpi kāyakleśalavaṃ sahe // KAvk_3.66 //",
    "T09bsu078_u:549": " datvāhaṃ sarvabhūtebhyaḥ puṇyāmabhayadakṣiṇam /",
    "T09bsu078_u:550": " kathamasmai prayacchāmi māṃsaṃ prāṇivadhodbhavam // KAvk_3.67 //",
    "T09bsu078_u:551": " iti saṃcitya nṝpatistamūce karuṇākulaḥ /",
    "T09bsu078_u:552": " svaśarīrasamutkṛttamasṛṅbhāṃsaṃ dadāmi te // KAvk_3.68 //",
    "T09bsu078_u:553": " ityukte bhūmipatinā babhūvākulitaṃ jagat /",
    "T09bsu078_u:554": " na ca dehavyayotsāhaṃ sacivāstasaya sehire // KAvk_3.69 //",
    "T09bsu078_u:555": " praṇayādvāryamāṇo 'pi bhūpālairmunibhistathā /",
    "T09bsu078_u:556": " dadau svadehamutkṛtya tasmai māṃsamasṛgvasām // KAvk_3.70 //",
    "T09bsu078_u:557": " ākaṇṭhaṃ pītaraktena rākṣasena kṣitiprabhoḥ /",
    "T09bsu078_u:558": " bhakṣyamāṇeṣu māṃseṣu kṣḥaṇaṃ khṣitirakampataḥ // KAvk_3.71 //",
    "T09bsu078_u:559": " tataḥ padmāvatī devī patiṃ dṛṣṭvā tathāgatam /",
    "T09bsu078_u:560": " vilapantī nipatitā mohamūrcchākulābhavat // KAvk_3.72 //",
    "T09bsu078_u:561": " manujendrasya devendrastaddṛṣṭvā sattvamūrjitam /",
    "T09bsu078_u:562": " rakṣorūpaṃ parityajya tamuvāca kṛtāñjaliḥ // KAvk_3.73 //",
    "T09bsu078_u:563": " aho nu karmaṇā rājan duṣkareṇa tavāmunā /",
    "T09bsu078_u:564": " romāñcakañcukākīrṇaḥ kāyaḥ kasya na jāyate // KAvk_3.74 //",
    "T09bsu078_u:565": " aho puṇyamasāmānyamaho sattvamanuttaram /",
    "T09bsu078_u:566": " aho dhariyamamaryādaṃ rājān virajasastava // KAvk_3.75 //",
    "T09bsu078_u:567": " duḥkhitāḥ paraduḥkheṣu nirlobhā durlabheṣu ca /",
    "T09bsu078_u:568": " vipakṣeṣu kṣamāvantaḥ santaḥ sukṛtasetavaḥ // KAvk_3.76 //",
    "T09bsu078_u:569": " samunmiṣati ko 'pyeṣa sattvotsāho mahātmanām /",
    "T09bsu078_u:570": " trailokyaṃ karuṇārdrāṇāṃ yena yātyanukampyatām // KAvk_3.77 //",
    "T09bsu078_u:571": " uktveti divyauṣadhibhistaṃ kṛtvā svasthavigraham /",
    "T09bsu078_u:572": " prasādya lajjāvanataḥ śakraḥ svanilayaṃ yayau // KAvk_3.78 //",
    "T09bsu078_u:573": " tataḥ samāpte vidhivadyajñe rājñāṃ mahīpatiḥ /",
    "T09bsu078_u:574": " cakre munivarāṇāṃ ca pūjāṃ tridaśapūjitaḥ // KAvk_3.79 //",
    "T09bsu078_u:575": " sa ratnavarṣairyajñānte kanyāgrāmapurapradaḥ /",
    "T09bsu078_u:576": " sahitaṃ tridaśārheṇa hariṇā hemamālinā // KAvk_3.80 //",
    "T09bsu078_u:577": " dadaru rājagajaṃ brahmarathākhyāya purodhase /",
    "T09bsu078_u:578": " yojanānāṃ śataṃ tūrṇaṃ ekenāhnā prayāti yaḥ // KAvk_3.81 //",
    "T09bsu078_u:579": " tasmai samarpitaṃ dṛṣṭvā rājñā bnhadragiriṃ gajam /",
    "T09bsu078_u:580": " abhūdduṣprasaho rājā tatspṛhākṛṣṭamānasaḥ // KAvk_3.82 //",
    "T09bsu078_u:581": " prayāteṣvatha bhūpeṣu vismiteṣu makhaśriyā /",
    "T09bsu078_u:582": " samarpite yajñaphale bhārgavāya mahībhujā // KAvk_3.83 //",
    "T09bsu078_u:583": " tamuvāca samabhyetya svastivādapuraḥsaram /",
    "T09bsu078_u:584": " marīciśiṣyo vāhīkaḥ prāptapūjāsano munoḥ // KAvk_3.84 //",
    "T09bsu078_u:585": " rājannadhyayanasyānte gururme gurudakṣiṇām /",
    "T09bsu078_u:586": " īhate paricaryārthī sāmānyajanadurlabhām // KAvk_3.85 //",
    "T09bsu078_u:587": " ekastvameva vidhinā nirmito durlabhapradaḥ /",
    "T09bsu078_u:588": " bahavo jātu jāyante na loke kalpapādapāḥ // KAvk_3.86 //",
    "T09bsu078_u:589": " devī padmāvatī putrasahitā gurave mama /",
    "T09bsu078_u:590": " tapaḥkṛśāya vṛddhāya dīyatām paricārikā // KAvk_3.87 //",
    "T09bsu078_u:591": " ityukte muninā rājā dayitāviprayogajām /",
    "T09bsu078_u:592": " rujaṃ saṃstabhya manasa tamūce dhairyabhūdharaḥ // KAvk_3.88 //",
    "T09bsu078_u:593": " prayacchāmi mune tubhyamīpsītām gurudakṣiṇām /",
    "T09bsu078_u:594": " sahitāṃ yuvajārena jīvitābhyadhikāṃ priyām // KAvk_3.89 //",
    "T09bsu078_u:595": " ityuktvā sasutāṃ tasmai dadau padmāvatīṃ nṛpaḥ /",
    "T09bsu078_u:596": " svajīvite vinisnehastyāgaḥ sattvamayātmanām // KAvk_3.90 //",
    "T09bsu078_u:597": " ādāya rājadayitāṃ virahakleśakātarām /",
    "T09bsu078_u:598": " saputrāmāśramaṃ gatvā pradadau gurave muniḥ // KAvk_3.91 //",
    "T09bsu078_u:599": " atrāntare duṣprasahaḥ kururājaḥ kṣitīśvaram /",
    "T09bsu078_u:600": " dṛpto yayāce dūtena bhūtyai bhadragiriṃ gajam // KAvk_3.92 //",
    "T09bsu078_u:601": " purohitārpitaṃ rājā na dadau d viradaṃ yadā /",
    "T09bsu078_u:602": " tadā vipulasaunyena svayaṃ yoddhuṃ samāyayau // KAvk_3.93 //",
    "T09bsu078_u:603": " balinā kururājena ruddheṣu puravatmasu /",
    "T09bsu078_u:604": " babhūva bhūmipālasya sainyaṃ raṇarasodbhaṭam // KAvk_3.94 //",
    "T09bsu078_u:605": " sa vīrakuñjarahariḥ śakto 'pyarividāraṇe /",
    "T09bsu078_u:606": " janakṣayabhayodvignaḥ kāruṇyāt samacintayat // KAvk_3.95 //",
    "T09bsu078_u:607": " aho 'nukūlamitram me rājā duṣprasahaḥ param /",
    "T09bsu078_u:608": " mātaṅgalobhamohena sahasā śatrutāṃ gataḥ // KAvk_3.96 //",
    "T09bsu078_u:609": " snehāntāḥ sujanaiḥ snehā niḥsnehāntāśca madhyamaiḥ /",
    "T09bsu078_u:610": " durjanairghoravairāntā bhavanti prāṇahāriṇaḥ // KAvk_3.97 //",
    "T09bsu078_u:611": " aho bibhavalibhena kṣaṇakṣayiṇi jīvite /",
    "T09bsu078_u:612": " samudyamo 'yamasmākaṃ paraprāṇanipātane // KAvk_3.98 //",
    "T09bsu078_u:613": " hiṃsayāpapraśāntānām saktānāṃ kalikarmasu /",
    "T09bsu078_u:614": " raṇaraktābhiṣiktānāṃ bhaktārtho 'yaṃ samudyamaḥ // KAvk_3.99 //",
    "T09bsu078_u:615": " sevāvikrītajīvānāṃ caṇḍapiṇḍārthināmayam /",
    "T09bsu078_u:616": " kalaho duḥsahaḥ kruryapiśunānāṃ śunāmiva // KAvk_3.100 //",
    "T09bsu078_u:617": " aho vibhavalubdhānām parasaṃtāpaśītalāḥ /",
    "T09bsu078_u:618": " svasukhāyaiva dhāvanti nṛśaṃsacaritā dhiyaḥ // KAvk_3.101 //",
    "T09bsu078_u:619": " ye yudhi siddhisaṃnaddhā raktāntām bhuñjate śriyam /",
    "T09bsu078_u:620": " kutaḥ kruratare teṣāṃ hṛdaye karuṇākaṇaḥ // KAvk_3.102 //",
    "T09bsu078_u:621": " eṣa duṣprahaso rājā lubdho vibahvamohitaḥ /",
    "T09bsu078_u:622": " na vadhyaḥ sāparādho 'pi kāruṇyāyatanaṃ mama // KAvk_3.103 //",
    "T09bsu078_u:623": " iti cintayatastasya kāruṇyāta kānanaiṣiṇaḥ /",
    "T09bsu078_u:624": " pratyekabuddhāścatvāraḥ svayaṃ vyomnā samāyayuḥ // KAvk_3.104 //",
    "T09bsu078_u:625": " prātapūjāsanāḥ śrutvā sarvajñāstatsamīhitam /",
    "T09bsu078_u:626": " rājñaḥ praśamaśīlasya prasannāstattvamūcire // KAvk_3.105 //",
    "T09bsu078_u:627": " saṃmohapaṭalāndheṣu saṃsāriṣu dayālutā /",
    "T09bsu078_u:628": " śobhate tava bhūpāla sattvalokavivekinaḥ // KAvk_3.106 //",
    "T09bsu078_u:629": " kriyatāmīpsitaṃ rājan bodhau buddhirnidhīyatām /",
    "T09bsu078_u:630": " saṃprati pratirodhe 'smin vanameva vigāhyatām // KAvk_3.107 //",
    "T09bsu078_u:631": " svairanirjnarajnaṅkārakīrṇasaṃtoṣaśīkarāḥ /",
    "T09bsu078_u:632": " viviktakānanoddeśāḥ śamināmeva vallabhāḥ // KAvk_3.108 //",
    "T09bsu078_u:633": " ityuktvānugrahadhiyā vidhāyāsya viyadgatim /",
    "T09bsu078_u:634": " prabhāprasādhitadiśaste tena sahitā yayuḥ // KAvk_3.109 //",
    "T09bsu078_u:635": " yāteṣu svapadaṃ teṣu himavattaṭakānanam /",
    "T09bsu078_u:636": " saṃprāpya pṛthivīpālaḥ prayatapraśamo 'bhavat // KAvk_3.110 //",
    "T09bsu078_u:637": " vivekavimalāstasya dhiyaḥ sattvavatāmiva /",
    "T09bsu078_u:638": " babhuḥ priyanivuḥ pūrṇanirvāṇyo (?)",
    "T09bsu078_u:639": " vanabhūmayaḥ // KAvk_3.111 //",
    "T09bsu078_u:640": " bhūdharāntarite tasmin sahasā bhūpabhāsvati /",
    "T09bsu078_u:641": " śuśucurmohatimiraprāptaśokaprajāḥ prajāḥ // KAvk_3.112 //",
    "T09bsu078_u:642": " tatastatsacivā jagmurmarīcaṃ munimāśrame /",
    "T09bsu078_u:643": " śaktaṃ rājyasya rakṣāyai rājaputraiṃ yayācire // KAvk_3.113 //",
    "T09bsu078_u:644": " muninā nirvikāreṇa dattamādāya mantriṇaḥ /",
    "T09bsu078_u:645": " rājasūnuṃ svanagare cakruḥ sainyasamudyamam // KAvk_3.114 //",
    "T09bsu078_u:646": " muninā nirvikāreka dattamādāya mantriṇaḥ /",
    "T09bsu078_u:647": " subhaṭāgresarah prāpa kururājaṃ raṇājire // KAvk_3.115 //",
    "T09bsu078_u:648": " sa tena hatavidhvastabhagnasyandnakuñjarah /",
    "T09bsu078_u:649": " palāyanaparitrāṇaḥ prayayauḥ hastināpuram // KAvk_3.116 //",
    "T09bsu078_u:650": " balinā rājaputreṇa jite duṣprasahe yudhi /",
    "T09bsu078_u:651": " mantribhistadbhujanyastā bhūmiḥ śeṣadhṛtiṃ yayau // KAvk_3.117 //",
    "T09bsu078_u:652": " rājño duṣprasahasyātha kālena kaluṣātmanah /",
    "T09bsu078_u:653": " babhūvāvṛṣṭidurbhikṣamarakopalpavaḥ pure // KAvk_3.118 //",
    "T09bsu078_u:654": " sa vicintyānutāpārtastībrāṃ janapadāpadam /",
    "T09bsu078_u:655": " na viveda paritrāṇaṃ viphalasvastikakriyaḥ // KAvk_3.119 //",
    "T09bsu078_u:656": " pṛṣṭhā vipatpratīkāraṃ tenāmātyāstamūcire /",
    "T09bsu078_u:657": " duḥsaho 'yaṃ mahārāja prajānāṃ vyasanodbhavaḥ // KAvk_3.120 //",
    "T09bsu078_u:658": " maṇicūḍasya bhūbharturyadi cūḍāmaṇiḥ prabho /",
    "T09bsu078_u:659": " labhyate sa sudhāsyandī teneyaṃ tīryate vipat // KAvk_3.121 //",
    "T09bsu078_u:660": " cārebhyaḥ śrutamasmābhiḥ sa rājā himavattaṭe /",
    "T09bsu078_u:661": " sthitaḥ saṃsāravaimukhyavivekavimalāśayaḥ // KAvk_3.122 //",
    "T09bsu078_u:662": " arthitaḥ sa dadātyeva viśvacintāmaṇirmaṇim /",
    "T09bsu078_u:663": " putradāraśarīrādi nādeyaṃ tasya kiṃcana // KAvk_3.123 //",
    "T09bsu078_u:664": " iti mantrivacaḥ śrutvā tathetyādhārya cetasi /",
    "T09bsu078_u:665": " sa dvijān maṇiyācñāyau visasarja tadantikam // KAvk_3.124 //",
    "T09bsu078_u:666": " asminnavasare rājā maṇicūṣaścaran vane /",
    "T09bsu078_u:667": " marīcerāśramopāntamavāpa vipulaṃ muneḥ // KAvk_3.125 //",
    "T09bsu078_u:668": " devī padmāvatī tatra phalamūladhṛtavratā /",
    "T09bsu078_u:669": " vrajantī vijane bhītā vipune muniśāsanāt // KAvk_3.126 //",
    "T09bsu078_u:670": " śabarairmṛgayāyātairdṛṣṭvā kaṣṭadaśāṃ śritā /",
    "T09bsu078_u:671": " jughṛkṣubhiḥ kampamān ācukrośa karuṇasvaram // KAvk_3.127 //",
    "T09bsu078_u:672": " ākarṇya karuṇākrande kurarūīkūjitopamam /",
    "T09bsu078_u:673": " hā rājan maṇicūḍeti trāyasveti suduḥsaham // KAvk_3.128 //",
    "T09bsu078_u:674": " sahasābhidrutaḥ kāntām dadarśa nṛpatirnijām /",
    "T09bsu078_u:675": " rāhusaṃtrāsitasyendordyutiṃ nipatitāmiva // KAvk_3.129 //",
    "T09bsu078_u:676": " vītarāgāṅgavasanāṃ nirañjanaparigrahām /",
    "T09bsu078_u:677": " vadantīmiva saṃbhogasaṃyogānāmanityatām // KAvk_3.130 //",
    "T09bsu078_u:678": " tāṃ rājahaṃsasugatām vihārastanamaṇḍalām /",
    "T09bsu078_u:679": " aśrukāṣāyanayanāṃ vilokya karuṇāvanīm // KAvk_3.131 //",
    "T09bsu078_u:680": " saṃsāracaritāścaryavicāreṣvapi karkaśam /",
    "T09bsu078_u:681": " kṛpākṛpāṇīnirlūnamivāsīrbhūpatermanaḥ // KAvk_3.132 //",
    "T09bsu078_u:682": " ekākīnaṃ vane devī vigatacchatracāmaram /",
    "T09bsu078_u:683": " dṛṣṭvā nāthamanāthaiva lokanāthaṃ tathāgatam // KAvk_3.133 //",
    "T09bsu078_u:684": " tadviyogaviṣākrāntā taddarśanarasākulā /",
    "T09bsu078_u:685": " śokaharṣasamākīrṇā babhūva bhṛśavihvalā // KAvk_3.134 //",
    "T09bsu078_u:686": " sā nītā śabarā rājñā śāpabhītāḥ pradurdruvuḥ /",
    "T09bsu078_u:687": " na nāmābhyudaye bhānordṛṣṭaṃ sapratibhaṃ tamah // KAvk_3.135 //",
    "T09bsu078_u:688": " atrāntare śamadveṣī sar vabhūtāśayāśayaḥ /",
    "T09bsu078_u:689": " māraḥ puruṣarūpeṇa sametya nṝpamabravīt // KAvk_3.136 //",
    "T09bsu078_u:690": " rājan rājīvanayanāṃ priyāṃ praṇayiṇīmimām /",
    "T09bsu078_u:691": " na tyakrumarhasyajane vane vanajalocana // KAvk_3.137 //",
    "T09bsu078_u:692": " iyaṃ hi te manovṛttiriva niḥsukhatāṃ gatā /",
    "T09bsu078_u:693": " varjitā rājyabhogena rājarāja na rājate // KAvk_3.138 //",
    "T09bsu078_u:694": " etadārkarṇya nṛpatistaṃ vijñāya manobhavam /",
    "T09bsu078_u:695": " antarāyaṃ vivekasya pratyabhāṣata sasmitaḥ // KAvk_3.139 //",
    "T09bsu078_u:696": " jānāmi tvāmahaṃ kāmamakāmaṃ śamasaṃyame /",
    "T09bsu078_u:697": " saṃtoṣavatām ko nāma bhavatā na vimohitaḥ // KAvk_3.140 //",
    "T09bsu078_u:698": " itivādini bhūpāle sahasāntarite smare /",
    "T09bsu078_u:699": " babhūva viklavā devī taptā virahavahninā // KAvk_3.141 //",
    "T09bsu078_u:700": " duḥkhitāṃ tāmārtaduḥkhāṃ patibhogaviyoginīm /",
    "T09bsu078_u:701": " uvācāśvāsayan rājā jāyāṃ jitamanobhavaḥ // KAvk_3.142 //",
    "T09bsu078_u:702": " devi dharmakriyāyuktā na śokaṃ kartumarhasi /",
    "T09bsu078_u:703": " duḥkhāvasānī virasaḥ sarvo 'yaṃ bhogacibhramaḥ // KAvk_3.143 //",
    "T09bsu078_u:704": " dehināṃ yaditāsaṅgāstaraṅgataralāyuṣām /",
    "T09bsu078_u:705": " lolapadmapalāśāgraskhalajjalalavākulāḥ // KAvk_3.144 //",
    "T09bsu078_u:706": " imā muhūrtanartakyaḥ kālameghataḍillatāḥ /",
    "T09bsu078_u:707": " saṃsārasarparasanā vilāsacapalāḥ śriyāḥ // KAvk_3.145 //",
    "T09bsu078_u:708": " bhogakṣaṇenaiva viyogarogo vibhūtayaḥ svapnavivāhatulyāḥ /",
    "T09bsu078_u:709": " vātāhatā dīpaśikhā sukhaśrīrunmattanṝtyaṃ bhavavṛttametat // KAvk_3.146 //",
    "T09bsu078_u:710": " sarvopajīvyā karuṇā na lakṣmīḥ dharmaḥ prakāśaḥ satataṃ na dīpāḥ /",
    "T09bsu078_u:711": " yaśāṃsi ramyāṇi na yauvanāni sthirāṇi puṇyāni na jīvitāni // KAvk_3.147 //",
    "T09bsu078_u:712": " satyavratastāmiti sāntvayitvā visṛjya jāyāṃ nilaye maharṣeḥ /",
    "T09bsu078_u:713": " cacāra saṃsāraparāṅbhukhānāṃ saṃtoṣapuṇyeṣu tapovaneṣu // KAvk_3.148 //",
    "T09bsu078_u:714": " tadāgatāste tvarayā visṛṣṭāḥ pañca dvijā duṣprasahena rājñā /",
    "T09bsu078_u:715": " tamarthināmakamakālabandhuṃ viśuddhasattvaṃ dadṛśurvanānte // KAvk_3.149 //",
    "T09bsu078_u:716": " te svastivādaṃ śanakaurvidhāya viśastadhairyā iva sādhvasena /",
    "T09bsu078_u:717": " tamūcire sūcitatīvratapāḥ dīrghoṣṇaniśvāsasamīraṇena // KAvk_3.150 //",
    "T09bsu078_u:718": " rājan pure duṣprasahasya rājñaḥ krūropasargaurhataśāntavargaḥ /",
    "T09bsu078_u:719": " janaḥ kṛtaḥ kṛttasamastakāmaḥ prakāmamārtasvanamātraśeṣaḥ // KAvk_3.151 //",
    "T09bsu078_u:720": " aśoṣadoṣapraśamaikahetuḥ trailokyarakṣāprathitaprabhāvaḥ /",
    "T09bsu078_u:721": " cūḍāmaṇirdeva bhavadvitīrṇaḥ karoti tasyopanipātaśāntim // KAvk_3.152 //",
    "T09bsu078_u:722": " dayāyuṣaścandanapallavārdrāḥ svacchāśayāścandramaṇiprakāśāḥ /",
    "T09bsu078_u:723": " saṃtāpakāle śaraṇaṃ janānāṃ bhavadvidhā eva bhave bhavanti // KAvk_3.153 //",
    "T09bsu078_u:724": " ityarthitastairaviluptasattvaḥ saṃpūryamāṇaḥ karuṇārasena /",
    "T09bsu078_u:725": " uvāca saṃcintya janopatātaṃ saṃkrāntamantaḥ śrutivartmaneva // KAvk_3.154 //",
    "T09bsu078_u:726": " aho sa rājā sahate kathaṃ nu devopaghātena nipīḍitānām /",
    "T09bsu078_u:727": " vidāritāntaḥkaraṇaṃ prajānāṃ viyogaḥduḥkhodbhavamārtanādam // KAvk_3.155 //",
    "T09bsu078_u:728": " ayaṃ maṇirmastakamūlajanmā niṣkṛttya tūrṇaṃ pratigṛhṛtāṃ me /",
    "T09bsu078_u:729": " dhanyo 'smi yadyarthijanasya duḥkhakṣaye kṣaṇaṃ kāraṇatāṃ vrajāmi // KAvk_3.156 //",
    "T09bsu078_u:730": " ityuktamātre vasudhādhipena dharādharāmbhodhimahīdharitrī /",
    "T09bsu078_u:731": " ciraṃ cakampe cakiteva tasya śirastaṭotpāṭanatīvraduḥkhāt // KAvk_3.157 //",
    "T09bsu078_u:732": " tataḥ kṛpākomalacittavṛtteḥ sutīkṣṇaśastrairvacasā nṛpasya /",
    "T09bsu078_u:733": " sutīkṣṇaśastrādapi tīkṣṇacittaḥ svayaṃ śiraḥ pāṭayituṃ pravṛttaḥ // KAvk_3.158 //",
    "T09bsu078_u:734": " tadduṣkaraṃ karma nareśvarasya vyomni vimānairnalināsanādyāḥ /",
    "T09bsu078_u:735": " surāḥ savidyādharasiddhasākhyāḥ samāyayudraṣṭumaluptasattvam // KAvk_3.159 //",
    "T09bsu078_u:736": " vipāṭyamāne śirasi prasahya ratnaprabhāvibhramamādadhānaiḥ /",
    "T09bsu078_u:737": " sa raktapūrairabhikṣiktakāyaḥ sehe vyathāmarthisukhe pravṛttaḥ // KAvk_3.160 //",
    "T09bsu078_u:738": " vilpkya taṃ sattva nibaddhadhairyaṃ tīvravyathāveganimīlitākṣam /",
    "T09bsu078_u:739": " yayurvirāmaṃ na nṛśaṃsavṛtterviprāḥ kṣaṇaṃ rākṣasatāmavāptāḥ // KAvk_3.161 //",
    "T09bsu078_u:740": " vicārya rājā śvaśarīraduḥkhaṃ saṃsāriṇāṃ kleśamayaṃ śarīram /",
    "T09bsu078_u:741": " evaṃvidhairduḥkhasahasralakṣairākrāntamityārtataro babhūva // KAvk_3.162 //",
    "T09bsu078_u:742": " so 'cintayaddehanibaddharatnadānena yatpuṇyphalaṃ mayāptam /",
    "T09bsu078_u:743": " tenograduḥkhaṃ kalayāmi mā bhūdapuṇyapāke narake narāṇam // KAvk_3.163 //",
    "T09bsu078_u:744": " samuddhṛte rakravasavasikte tasminmaṇau niścalatālumūlāt /",
    "T09bsu078_u:745": " mūrcchākulo 'pi prayayau saharṣaṃ saṃpūraṇenārthimanorathasya // KAvk_3.164 //",
    "T09bsu078_u:746": " sa kampamānāṅgulipallavena datvā svahastena maṇiṃ dvijebhyaḥ /",
    "T09bsu078_u:747": " nimīlayan samtamasena lokaṃ papāta tigmāṃśurivātiraktaḥ // KAvk_3.165 //",
    "T09bsu078_u:748": " aluptasattve patite pṛthivyāṃ tasmin surāṇāṃ saha puṣpavarṣaiḥ /",
    "T09bsu078_u:749": " maṇiṃ samādāya yayurdvijāste tūrṇaṃ puraṃ duṣprasahasya rājñaḥ // KAvk_3.166 //",
    "T09bsu078_u:750": " sa ten asadyaḥ śamitopasargaḥ svargocitāsāditabhogavargaḥ /",
    "T09bsu078_u:751": " tadbodhisattvasya samastasattvasaṃtāraṇārhaṃ praśaśaṃsa sattvam // KAvk_3.167 //",
    "T09bsu078_u:752": " atrāntare kiṃcidavāptasaṃjñaṃ nareśvaraṃ viśrutaratnadānam /",
    "T09bsu078_u:753": " samāyayurbhārgavagautamādyā marīcimukhyā munayo vanebhyaḥ // KAvk_3.168 //",
    "T09bsu078_u:754": " marīcimevānugatā ca devī padmāvatī vīkṣya parikṣataṃ tam /",
    "T09bsu078_u:755": " saṃmohavegābhihatā papāta kṣaṇaṃ kṣitau bālalateva lūnā // KAvk_3.169 //",
    "T09bsu078_u:756": " digantasaṃcāriṇī cāraṇānāṃ nabhaścarāṇāṃ nṛpasādhuvāde /",
    "T09bsu078_u:757": " sarājaputrāḥ saha mantrimukhyaiḥ prajāḥ prajānāthamathopajagmuḥ // KAvk_3.170 //",
    "T09bsu078_u:758": " vīkṣyaḥ kṣitīśaṃ kṣatajokṣitāṅgamakṣīṇasattvaṃ patitaṃ pṛthivyām /",
    "T09bsu078_u:759": " pṛthavyathākleśajuṣaṃ janānāmabhūdabhūtārthavikalpajalpaḥ // KAvk_3.171 //",
    "T09bsu078_u:760": " kuṭhārikaiḥ kaiścidaho dayārdraḥ sarvārthisevyaḥ saralaḥ suvṛttaḥ /",
    "T09bsu078_u:761": " durātmabhiḥ svārthalavābhiyuktaiḥ chāyātaruḥ kaṣṭamayaḥ nikṛttaḥ // KAvk_3.172 //",
    "T09bsu078_u:762": " aho parārthojjhitajīvito 'yaṃ parāṃ camatkāradaśāṃ prayātaḥ /",
    "T09bsu078_u:763": " sasaurabhacchinnatanurgatātmā bhavatyudāraḥ sahakāra eva // KAvk_3.173 //",
    "T09bsu078_u:764": " lubdhasya na svaḥ svajano 'pi jantoḥ na kāmakāmasya dhane 'nurodhaḥ /",
    "T09bsu078_u:765": " sarvātmanā sattvahitodyatasya deho 'pi na snehapadaṃ dayāloḥ // KAvk_3.174 //",
    "T09bsu078_u:766": " yeṣāṃ kṛte dainyamayaṃ prayāti sarvātmanā cārthijano 'rthibhāvam /",
    "T09bsu078_u:767": " ta eva dīnoddharaṇavratānāṃ prāṇāḥ paritrāṇapaṇe tṛṇāni // KAvk_3.175 //",
    "T09bsu078_u:768": " iti pravāde vividhānubhāve vijṛmbhamāṇe munimaṇḍalasya /",
    "T09bsu078_u:769": " bhūpālamabhyetya sabāṣpacakṣurmunirmarīciḥ praṇayāduvāca // KAvk_3.176 //",
    "T09bsu078_u:770": " aho nu niṣkāraṇabandhubhāvamālambya rājan dayayā janasya /",
    "T09bsu078_u:771": " prajāparitrāṇavidhānabhūmistanustaveyaṃ tṛṇavadvitīrṇā // KAvk_3.177 //",
    "T09bsu078_u:772": " kṣayaḥ pravṛtto nirapekṣavṛttestavārthibandhornijajīvite 'pi /",
    "T09bsu078_u:773": " yadeṣa kāmaṃ kamalānikāyaḥ kāyastvayāpāyapade niyuktaḥ // KAvk_3.178 //",
    "T09bsu078_u:774": " apyasti rājan sukṛtavrate 'smin phalaspṛhā prāṇapaṇe 'pi kācit /",
    "T09bsu078_u:775": " asthārthihetostava pālubhedakhedādvikāraṃ bhajate na cetaḥ // KAvk_3.179 //",
    "T09bsu078_u:776": " ityadbhutāviṣkṛtamānasena munīndramadhye muninā sa pṛṣṭaḥ /",
    "T09bsu078_u:777": " uvāca saṃstabhya rujaṃ prayatnādraktābhiṣiktaṃ vadanaṃ pramṛjya // KAvk_3.180 //",
    "T09bsu078_u:778": " phalaspṛhā nāsti mune mamānyā kiṃ tveka eva pracuro 'bhilāṣaḥ /",
    "T09bsu078_u:779": " yaddhorasaṃsāranimagnajantusaṃtāraṇāyaiva bhave bhaveyam // KAvk_3.181 //",
    "T09bsu078_u:780": " arthipriye dehavidāraṇe 'smin naivāsti me ko 'pi vikāraleśaḥ /",
    "T09bsu078_u:781": " yadyeṣa satyaḥ samayo mayoktastadastu me svasthamidaṃ śarīram // KAvk_3.182 //",
    "T09bsu078_u:782": " ityuktamātre sahajānubhāve sattvocite sa tyadhanena rājñā /",
    "T09bsu078_u:783": " abhūdvapuḥ satyabalena tasya rūḍhavraṇaṃ tatkṣaṇajātaratnam // KAvk_3.183 //",
    "T09bsu078_u:784": " tataḥ suraiḥ śakraviriñcimukhyairnātapraharṣairmunibhiśca sarvaiḥ /",
    "T09bsu078_u:785": " abhyarthito 'pi kṣitipālanāya bhogābhilāṣī na babhūva bhūpaḥ // KAvk_3.184 //",
    "T09bsu078_u:786": " avāptasaṃjñā muninā prayuktā padmāvatī rājasutena sārdham /",
    "T09bsu078_u:787": " patiṃ yayāve virahopaśāntyai siṃhāsanākrāntisukhaṃ prajānām // KAvk_3.185 //",
    "T09bsu078_u:788": " tatastamabhyetya kṛpākulāste pratyekabuddhā jagato hitāya /",
    "T09bsu078_u:789": " dehaprabhāpūritadigvibhāgā babhāṣire harṣamivodgirantaḥ // KAvk_3.186 //",
    "T09bsu078_u:790": " cirādavāpte virahāvasāne punaḥ parityāgadaśāmasahyām /",
    "T09bsu078_u:791": " na rājaputraḥ sahate na devī duḥkhānubandho hyasamṛnnipātaḥ // KAvk_3.187 //",
    "T09bsu078_u:792": " svamarthine yaḥ radadāti dehamāpannaduḥkhapraśamaikahetuḥ /",
    "T09bsu078_u:793": " kathaṃ sa kuryāt svajane 'pyupekṣāṃ dharmo 'pyayaṃ yasya parārtha eva // KAvk_3.188 //",
    "T09bsu078_u:794": " ityuktamākarṇya nareśvarastaistatheti niścitya dhiyā kathaṃcit /",
    "T09bsu078_u:795": " vyomnā vimānaiḥ svapurīmavāpya bheje nijaṃ rājyapadaṃ saputraḥ // KAvk_3.189 //",
    "T09bsu078_u:796": " iti sa vipulasattvaḥ satyavān bodhisattvaḥ suciravihitarājyaḥ saugataṃ dhāma bheje /",
    "T09bsu078_u:797": " jinapuramaṇicaityacchatraratnapradīpaprakaṭitavividhaśrīrlakṣaṇābhyastabodhiḥ // KAvk_3.190 //",
    "T09bsu078_u:798": " ityāha bhagavān buddhaḥ svavṝttāntanidarśane /",
    "T09bsu078_u:799": " dānopadeśe bhikṣūṇāṃ samyaksaṃbodhisiddhaye // KAvk_3.191 //",
    "T09bsu078_u:800": " iti kṣemendraviracitāyāṃ bodhisattvāvadānakalpalatāyāṃ maṇicūḍāvadānaṃ nāma tṛtīyaḥ pallavaḥ //",
    "T09bsu078_u:801": " 4. māndhātravadānam /",
    "T09bsu078_u:802": " śobhante bhuvaneṣu bhavyamanasāṃ yannākakāntākara- prauḍhodañcitacārucāmarasitacchatrasmitāḥ saṃpadaḥ /",
    "T09bsu078_u:803": " yaccotsarpati tarpitaśruti yaśaḥ karpūrapūrojjvalaṃ",
    "T09bsu078_u:804": " svalpaṃ dānakaṇasya tat phalamaho dānaṃ nidānaṃ śriyaḥ // KAvk_4.1 //",
    "T09bsu078_u:805": " abhūdupoṣadho nāma bhūbhṛdhyasya vibhāvataḥ /",
    "T09bsu078_u:806": " vibudhābhimatā kīrtiḥ sudhā dugdhodadheriva // KAvk_4.2 //",
    "T09bsu078_u:807": " vasudhāmavato yasya vasudhāmavataḥ puraḥ /",
    "T09bsu078_u:808": " nanāma praṇatau kasya na nāma nṛpateḥ śiraḥ // KAvk_4.3 //",
    "T09bsu078_u:809": " śuddhā dhīriva dharmeṇa dāneneva dayālutā /",
    "T09bsu078_u:810": " vibhūtirvinayeneva bhūṣitā yena bhūrabhūt // KAvk_4.4 //",
    "T09bsu078_u:811": " guṇinaḥ prāṃśuvaṃśasya babhūvendudyuteḥ sthitiḥ /",
    "T09bsu078_u:812": " yasya sarvātapatrasya mūrdhni sarvamahībhṛtām // KAvk_4.5 //",
    "T09bsu078_u:813": " yasyeśvaraśiraḥsthāyi śubhaṃ gaṅgājalojjvalam /",
    "T09bsu078_u:814": " bhramatyadabhraṃ lokeṣu bhuvanābharaṇaṃ yaśaḥ // KAvk_4.6 //",
    "T09bsu078_u:815": " kartu kratusahasrāṇāṃ sahasrākṣādhikaśriyaḥ /",
    "T09bsu078_u:816": " yasya ṣaṣṭisahasrāṇi kalatraṃ sudṛśāmabhūt // KAvk_4.7 //",
    "T09bsu078_u:817": " kadācinmunirakṣāyai rakṣaḥkṣayakṛtakṣaṇaḥ /",
    "T09bsu078_u:818": " vicacārāśvamāruhya sa taponanabhūmiṣu // KAvk_4.8 //",
    "T09bsu078_u:819": " tatra rājarṣibhiḥ kaiścitputreṣṭikalaśaṃ dhṛtam /",
    "T09bsu078_u:820": " dūrādhvaśramasaṃtaptaḥ sa payaḥpūrṇamāpapau // KAvk_4.9 //",
    "T09bsu078_u:821": " vijanāsāditaṃ pītvā sa mantrakalaśāt payaḥ /",
    "T09bsu078_u:822": " rājadhānīṃ samāsādya garbhaṃ lebhe vibhurbhuvaḥ // KAvk_4.10 //",
    "T09bsu078_u:823": " svapnamāyendrajālādi yasyāḥ kautukavipraṣuḥ /",
    "T09bsu078_u:824": " jayatyadbhutasaṃbhārabhūmiḥ sā bhavitavyatā // KAvk_4.11 //",
    "T09bsu078_u:825": " vidhervividhavaicitryacitrakarmavidhāyinaḥ /",
    "T09bsu078_u:826": " āścaryarekhāvinyāsaṃ kaḥ paricchettumīśvaraḥ // KAvk_4.12 //",
    "T09bsu078_u:827": " kālena tasya mūrdhānaṃ bhittvā bāloṃ 'śumāniva /",
    "T09bsu078_u:828": " rūḍhavraṇasya sahasā divyadyutirajāyata // KAvk_4.13 //",
    "T09bsu078_u:829": " taṃ rājajāyā jagṛhurjagatsāmrājyalakṣaṇam /",
    "T09bsu078_u:830": " vātsalyaprasrutakṣīrāḥ puṇyaṃmūrtimivāśritam // KAvk_4.14 //",
    "T09bsu078_u:831": " māṃ dhārayiṣyati śiśuḥ ślāghyo 'yaṃ jananīpade /",
    "T09bsu078_u:832": " iti tāsāṃ mitho vākyairmāndhātābhūnnṛpātmajaḥ // KAvk_4.15 //",
    "T09bsu078_u:833": " tasya pravardhamānasya bālakrīḍāvilāsinaḥ /",
    "T09bsu078_u:834": " ṣaḍindraḥ prayayau kālaḥ puṇyakrīḍakṣayāyuṣaḥ // KAvk_4.16 //",
    "T09bsu078_u:835": " navayauvanamārūḍhaḥ sarvavidyāsu pāragaḥ /",
    "T09bsu078_u:836": " sa yāte pitari svargaṃ bheje rājyaṃ kramāgatam // KAvk_4.17 //",
    "T09bsu078_u:837": " yakṣo divaukaso nāma sukṛterdāsatām gataḥ /",
    "T09bsu078_u:838": " abhiṣekopakaraṇaṃ divyaṃ tasyopanītavān // KAvk_4.18 //",
    "T09bsu078_u:839": " sa svarṇairbaddhamukuṭaḥ kalpitoṣṇīṣaśekharaḥ /",
    "T09bsu078_u:840": " śradabhrāvataṃsasya meroḥ śobhāmavāptavān // KAvk_4.19 //",
    "T09bsu078_u:841": " sapta ratnāni tasyātha prādurbhūtāni takṣaṇe /",
    "T09bsu078_u:842": " cakrāśvamaṇihastiśrīgṛhasenāgragāṇyapi // KAvk_4.20 //",
    "T09bsu078_u:843": " babhuva cāsya putrāṇāṃ tulyarūpabalaujasām /",
    "T09bsu078_u:844": " sahasraṃ vijitārāterbhujānāmiva bhūbhujaḥ // KAvk_4.21 //",
    "T09bsu078_u:845": " vasuṃdharāṃ samastābdhuivelākalitamekhalām /",
    "T09bsu078_u:846": " nikhilāṃ vidadhe doṣṇi śeṣaviśrāntirnirvṛtām // KAvk_4.22 //",
    "T09bsu078_u:847": " bhuvanatrāṇasaṃsaddhah pratyagrakamalāśrayaḥ /",
    "T09bsu078_u:848": " cakravartī sa sukṛterviṣṇoḥ kara ivābabhau // KAvk_4.23 //",
    "T09bsu078_u:849": " trijagajjāhnavī kīrtiḥ prabhāvābharaṇāḥ śriyaḥ /",
    "T09bsu078_u:850": " so 'yaṃ sukṝtavallīnāṃ prathamaṃ kusumodgamaḥ // KAvk_4.24 //",
    "T09bsu078_u:851": " sa kadāciddvanānteṣu vikāśikusumaśriyaḥ /",
    "T09bsu078_u:852": " ruciraṃ sacivaiḥ sārdhaṃ vicacāra vilokayan // KAvk_4.25 //",
    "T09bsu078_u:853": " dadarśa tatra niṣpakṣān vihagān pādacāriṇaḥ /",
    "T09bsu078_u:854": " vyomamārgagatiṃ smṛtvā prayātān kṛśatāmiva // KAvk_4.26 //",
    "T09bsu078_u:855": " pakṣahīnānagatikān vṛttikṣīṇānnirambarān /",
    "T09bsu078_u:856": " daridrāniva tān vīkṣya provāca kṛpayā nṛpaḥ // KAvk_4.27 //",
    "T09bsu078_u:857": " aho varākaurvihagaiḥ kimetaiḥ kukṛtaṃ kṛtam /",
    "T09bsu078_u:858": " yadete pakṣavikalāḥ kṛcchracaraṇacāriṇaḥ // KAvk_4.28 //",
    "T09bsu078_u:859": " ityukte bhūmipatinā karuṇākulitātmanā /",
    "T09bsu078_u:860": " puraḥsthito mahāmātyaḥ satyasenastamabravīt // KAvk_4.29 //",
    "T09bsu078_u:861": " śrutametanmayā deva kathyamānaṃ vanecaraiḥ /",
    "T09bsu078_u:862": " kāraṇaṃ pakṣapatane yadabhūt pakṣiṇāmiha // KAvk_4.30 //",
    "T09bsu078_u:863": " santi pañca śatānyatra puṇyadhāmni tapovane /",
    "T09bsu078_u:864": " tapaḥsvādhyāyasaktānāṃ munīnāṃ dīptatejasām // KAvk_4.31 //",
    "T09bsu078_u:865": " teṣāmadyayanadhyānajapavighnavidhāyinaḥ /",
    "T09bsu078_u:866": " ete lokāhalaṃ cakruḥ khagāstarūvane sadā // KAvk_4.32 //",
    "T09bsu078_u:867": " tasmai vihagasaṃghāya karṇāpāyakṛte param /",
    "T09bsu078_u:868": " atisaṃvardhamānāya cukopa munimaṇḍalam // KAvk_4.33 //",
    "T09bsu078_u:869": " tadurbhūtamahāśāpatāpalpoṣeṇa sarvataḥ /",
    "T09bsu078_u:870": " kṣaṇena pakṣiṇāṃ pakṣā vyaśīryanta kṛtāgasām // KAvk_4.34 //",
    "T09bsu078_u:871": " ta ete vihagāḥ pakṣarahitāḥ kṛcchravartinaḥ /",
    "T09bsu078_u:872": " tvadvipakṣā iva vane śrāntāśracaraṇacāriṇaḥ // KAvk_4.35 //",
    "T09bsu078_u:873": " mahāmātyena kathitaṃ niśmaitanmahīpatiḥ /",
    "T09bsu078_u:874": " uvāca karuṇākrāntastaptaḥ śāpena pakṣiṇām // KAvk_4.36 //",
    "T09bsu078_u:875": " aho tejaḥ pariṇataṃ śāntānāmapi kānane /",
    "T09bsu078_u:876": " aṅgārāṇāṃ munīnāṃ ca dahatyevānivāritam // KAvk_4.37 //",
    "T09bsu078_u:877": " mithyātapasvibhiḥ kiṃ taiḥ svasukhāya na yaiḥ kṛtaḥ /",
    "T09bsu078_u:878": " manasaḥ kopataptasya pariṣekaḥ kṣamāmbubhiḥ // KAvk_4.38 //",
    "T09bsu078_u:879": " prasannā dhīrmaṇo maitraṃ dayā dānaṃ damah kṣamā /",
    "T09bsu078_u:880": " yeṣāṃ teṣāṃ tapaḥ ślādhyaṃ śeṣāṇāṃ kāyaśoṣaṇam // KAvk_4.39 //",
    "T09bsu078_u:881": " kiṃ tapobhiḥ sakopānāṃ vilputānāṃ vanena kim /",
    "T09bsu078_u:882": " vibhavaiḥ kiṃ salobhānāṃ durvṛttānāṃ śrutena kim // KAvk_4.40 //",
    "T09bsu078_u:883": " evaṃ kaluṣacittāste tībramanyuparāyaṇāḥ /",
    "T09bsu078_u:884": " duḥsahā eva munayaḥ prayāntu viṣayānmama // KAvk_4.41 //",
    "T09bsu078_u:885": " ityuktvā prāḥiṇottebhyaḥ saṃdeśaṃ puruṣairnṛpaḥ /",
    "T09bsu078_u:886": " yāvatī madvaśā bhūmistāvatī tyajyatāmiti // KAvk_4.42 //",
    "T09bsu078_u:887": " vihaṃgapakṣapātena kupitasya mahīpateḥ /",
    "T09bsu078_u:888": " saṃdeśaṃ munayaḥ śrutvā vilakṣāḥ samacintayan // KAvk_4.43 //",
    "T09bsu078_u:889": " catuḥsamudraparikhāmekhalāyāḥ kṣiteḥ patiḥ /",
    "T09bsu078_u:890": " narendro 'yaṃ kkva gacchāmaḥ ko deśo 'sya vaśe na yaḥ // KAvk_4.44 //",
    "T09bsu078_u:891": " iti saṃcintyaṃ munayaḥ pārśvaṃ kanakabhūbhṛtaḥ /",
    "T09bsu078_u:892": " surasiddhasamākīrṇaṃ jambūkhaṇḍāntikaṃ yayuḥ // KAvk_4.45 //",
    "T09bsu078_u:893": " atha tasya mahībhartuḥ prabḥāveṇa mahīyasā /",
    "T09bsu078_u:894": " abhūdadṛṣṭaśasyā bhūdyāśca ratnāmbaraprasūḥ // KAvk_4.46 //",
    "T09bsu078_u:895": " pākaśāsanavailakṣyakaraṇāstasya śāsanāt /",
    "T09bsu078_u:896": " saptāhaṃ hema vavṛṣurmeghāḥ saṃgḥātavarṣiṇaḥ // KAvk_4.47 //",
    "T09bsu078_u:897": " sa prabhāveṇa mahatā saha sainyairnabhogatiḥ /",
    "T09bsu078_u:898": " cakre pūrvavidehākhyaṃ dvīpaṃ divyajanaṃ vaśe // KAvk_4.48 //",
    "T09bsu078_u:899": " babhūvuragre saunyāni sphīṭaśauryabalaujasāṃ /",
    "T09bsu078_u:900": " bhaṭānāṃ vyomagamane tasyāṣṭādaśakoṭayaḥ // KAvk_4.49 //",
    "T09bsu078_u:901": " godānīyaṃ tato dvīpamathottarakurūnapi /",
    "T09bsu078_u:902": " pārśvāni sa sumerośca śaśāsāsataśāsanaḥ // KAvk_4.50 //",
    "T09bsu078_u:903": " sukhaṃ viharatastasya meroḥ kanakasānuṣu /",
    "T09bsu078_u:904": " bahuśakro yayau kālaścaturdvīpamahīpateḥ // KAvk_4.51 //",
    "T09bsu078_u:905": " sa kadācit surān draṣṭuṃ vyāmnā gaccan suropamaḥ /",
    "T09bsu078_u:906": " cakāra nīlajaladairvyāptā iva gajairdiśaḥ // KAvk_4.52 //",
    "T09bsu078_u:907": " atha teṣāṃ nirastānāṃ merupārśve tapasyatām /",
    "T09bsu078_u:908": " munīnāmapatan mūrdhni tadgajāśvaśakṛddivaḥ // KAvk_4.53 //",
    "T09bsu078_u:909": " tataste krodhasaṃtaptadṛśā vyomāvalokinaḥ /",
    "T09bsu078_u:910": " cakruḥ piṅgaparbhāvallikalāpakapilā diśaḥ // KAvk_4.54 //",
    "T09bsu078_u:911": " kopātkimetadityuktvā śāpāgnivisisṛkṣatā /",
    "T09bsu078_u:912": " abhyetya devadūtastān praharṣākulito 'vadat // KAvk_4.55 //",
    "T09bsu078_u:913": " eṣā niḥśeṣabhūpālamauliviśrāntaśāsanaḥ /",
    "T09bsu078_u:914": " pākaśāsanatulyaśrīrmāndhātā pṛthivīpatiḥ // KAvk_4.56 //",
    "T09bsu078_u:915": " nabhasā naradevi 'yaṃ saha sainyaiḥ prasarpati /",
    "T09bsu078_u:916": " yasya kīrtanadhanyeyaṃ vāṇī puṇyābhimāninī // KAvk_4.57 //",
    "T09bsu078_u:917": " na dṛṣṭo yasya nirdiṣṭasarvalokasukhaśriyaḥ /",
    "T09bsu078_u:918": " mohaḥ saṃbinmayasyeva vibhavaprabhavo madaḥ // KAvk_4.58 //",
    "T09bsu078_u:919": " kauberaṃ dhanadavyaktyā kaumāraṃ śaktimattayā /",
    "T09bsu078_u:920": " aiśvaraṃ vṛṣasaṃyogādvaiṣṇavaṃ śrīsamāgamāt // KAvk_4.59 //",
    "T09bsu078_u:921": " pratāpaprasarāt sauramaindavaṃ jananandanāt /",
    "T09bsu078_u:922": " aindraṃ dṛptabalacchadāddivyaṃ rūpaṃ bibhartyayam // KAvk_4.60 //",
    "T09bsu078_u:923": " baliḥ prayātaḥ pātālaṃ dadhīco 'pyasthiśeṣatām /",
    "T09bsu078_u:924": " asya tyāgena jaladhiḥ kṣobhamadyāpi nojjhati // KAvk_4.61 //",
    "T09bsu078_u:925": " śrutveti devadūtasya vacanaṃ munimadhyagaḥ /",
    "T09bsu078_u:926": " sasarja durmukho nāma muniḥ śāpajalaṃ divi // KAvk_4.62 //",
    "T09bsu078_u:927": " prahasannatha taṃ prāha senānāṃ pariṇāyakaḥ /",
    "T09bsu078_u:928": " maharṣe saṃhara rūṣaṃ mā kṛthāstapasaḥ kṣayam // KAvk_4.63 //",
    "T09bsu078_u:929": " vaiphalyalajjāṃ śāpo 'thaṃ yāsyatyagre mahīpateḥ /",
    "T09bsu078_u:930": " naite bata khagā yeṣāṃ yūyaṃ pakṣakṣayakṣamāḥ // KAvk_4.64 //",
    "T09bsu078_u:931": " ityukte sauntyapatinā śāpastabdhāmanīkinīm /",
    "T09bsu078_u:932": " dṛṣṭvāgre vismayādūce kimetaditi bhūpatiḥ // KAvk_4.65 //",
    "T09bsu078_u:933": " saṃrabdho 'tha samabhyetya senāpatiruvāca tam /",
    "T09bsu078_u:934": " teṣāṃ deva maharṣīṇāṃ śāpāt saimyaṃ na sarpati // KAvk_4.66 //",
    "T09bsu078_u:935": " idaṃ ca cakraratnaṃ te vyomni śāpavighūrṇitam /",
    "T09bsu078_u:936": " dhatte jaladasaṃruddhatigmadīdhititulyatām // KAvk_4.67 //",
    "T09bsu078_u:937": " etadākarṇya nṛpatirdṛṣṭā cāgre tathaiva tat /",
    "T09bsu078_u:938": " dṛśaiva divadhe śāpaṃ viphaloccaṇḍavilpavam // KAvk_4.68 //",
    "T09bsu078_u:939": " dehakṣayaṃ maharṣīṇāṃ parirakṣan kṛpākulaḥ /",
    "T09bsu078_u:940": " jaṭā nyapātayad bhūmau sa līlālasaśāsanaḥ // KAvk_4.69 //",
    "T09bsu078_u:941": " ajitakrodhamohānāṃ bhārabhūtā vṛthā vayam /",
    "T09bsu078_u:942": " itīva lajjayā teṣāṃ līnāḥ kṣititale jaṭāh // KAvk_4.70 //",
    "T09bsu078_u:943": " atha meruśiraḥ prāpya nṛpaḥ suraniketanam /",
    "T09bsu078_u:944": " puraṃ sudarśanaṃ nāma dardarśa priyadarśanam // KAvk_4.71 //",
    "T09bsu078_u:945": " nāgāstatra kṛtārakṣāḥ prakhyātodakaniḥsṛtāḥ /",
    "T09bsu078_u:946": " karoṭapāṇayo yakṣāḥ surā mālādharābhidhāḥ // KAvk_4.72 //",
    "T09bsu078_u:947": " sadāmattāstathā devāḥ krodhottambhitasainikāḥ /",
    "T09bsu078_u:948": " mahārājakāyikākhyāstridaśā balavattarāḥ // KAvk_4.73 //",
    "T09bsu078_u:949": " mahārājāśca catvāraḥ saṃnaddhakavacāyudhāḥ /",
    "T09bsu078_u:950": " jitvā rājñā prabhāveṇa nijasenāgragāh kṛtāḥ // KAvk_4.74 //",
    "T09bsu078_u:951": " tataḥ kalpadrumodārakocidāramanoharam /",
    "T09bsu078_u:952": " dadarśa pārijātākhyaṃ saṃśrayaṃ tridivaukasām // KAvk_4.75 //",
    "T09bsu078_u:953": " merormūrdhni tataḥ śubhraprabhāṃ mālāmivāmalām /",
    "T09bsu078_u:954": " sudharmākhyāṃ sabhāṃ prāpa svabhāsodbhāsitāmbarām // KAvk_4.76 //",
    "T09bsu078_u:955": " hemavidramavaidūryastambhasaṃbḥārabhāsvaraḥ /",
    "T09bsu078_u:956": " prāsādo vaijayāntākhyaḥ prakhyāto yatra rājate // KAvk_4.77 //",
    "T09bsu078_u:957": " yatrābjervadanairbhṛṅgairalakaistulyatāṃ gatāḥ /",
    "T09bsu078_u:958": " padminyaḥ suranārīṇāṃ padminīnāṃ surāṅganāḥ // KAvk_4.78 //",
    "T09bsu078_u:959": " bimbataistridaśairyatra maṇibhūstambhabhittiṣu /",
    "T09bsu078_u:960": " suraloko bibhartyeko 'pyanekasuralokatām // KAvk_4.79 //",
    "T09bsu078_u:961": " ratnatoraṇaharmyāṃnivahairyatra citritāḥ /",
    "T09bsu078_u:962": " vyāptā vibhānti kakubhaḥ śakrāyudhaśatairiva // KAvk_4.80 //",
    "T09bsu078_u:963": " yatra bālānilālolakalpapādapapallavaiḥ /",
    "T09bsu078_u:964": " nṛtyaddhastā ivābhānti nandinyo nandanaśriyaḥ // KAvk_4.81 //",
    "T09bsu078_u:965": " yatra caitrarathaṃ nāma devodyānaṃ manoramam /",
    "T09bsu078_u:966": " dhatte nityotsavaṃ premikāmaṃ kāmavasantayoḥ // KAvk_4.82 //",
    "T09bsu078_u:967": " sarvakāmaṃ sarvasukhaṃ sarvartukusumojjvalam /",
    "T09bsu078_u:968": " sarvātiśayitaṃ dṛṣṭvā devānām sadanaṃ nṛpaḥ // KAvk_4.83 //",
    "T09bsu078_u:969": " muhūrtavisamyāspandasānandasnigdhalocanaḥ /",
    "T09bsu078_u:970": " acnitayat sukṛtināmimāstāh phalabhūmayaḥ // KAvk_4.84 //",
    "T09bsu078_u:971": " airāvaṇaṃ surapaterlolāliovalayākulam /",
    "T09bsu078_u:972": " dadarśa tatra sāmodaṃ sākāramiva nandanam // KAvk_4.85 //",
    "T09bsu078_u:973": " puraṃdarastato jñātvā prāptaṃ bhūmipuraṃdaram /",
    "T09bsu078_u:974": " pratyudyayau pramuditaḥ saha sarvairmarudgaṇaiḥ // KAvk_4.86 //",
    "T09bsu078_u:975": " pūjitaḥ surarājena ratnarājivirājitāṃ /",
    "T09bsu078_u:976": " rājarājah sabhābhūmiṃ bheje virajasāṃ varah // KAvk_4.87 //",
    "T09bsu078_u:977": " tridaśeṣūpaviṣṭeṣu ratnaparyaṅkapaṅktiṣu /",
    "T09bsu078_u:978": " upāviśannṛpaḥ śrīmānāsanārdhe śatakratoḥ // KAvk_4.88 //",
    "T09bsu078_u:979": " ekāsanajuṣostatra surendramanujendrayoḥ /",
    "T09bsu078_u:980": " rūpaṃ guṇagaṇodāram nirviśeṣamadṛśyata // KAvk_4.89 //",
    "T09bsu078_u:981": " tatah sarvasurotsṛṣṭaspaṣṭalocanaṣaṭpadaiḥ /",
    "T09bsu078_u:982": " pīyamānamukhāmbhojaṃ vyājahāra harirnṛpam // KAvk_4.90 //",
    "T09bsu078_u:983": " aho udayaḥ ślādhyaste tejasā tejasāṃ nidhe /",
    "T09bsu078_u:984": " bhavatā bhūṣitā bhūmirdyauśca devena bhāsvatā // KAvk_4.91 //",
    "T09bsu078_u:985": " abhyunnataprabhāvo 'yaṃ lasatsitayaśoṃśukaḥ /",
    "T09bsu078_u:986": " bhrājate te tribhuvane sāmrājyavijayadhvajaḥ // KAvk_4.92 //",
    "T09bsu078_u:987": " tvatkathāmṛtapānasya tvaddarśanarasasya ca /",
    "T09bsu078_u:988": " preryate śrotranetreṇa sukhākhyāne sarasvatī // KAvk_4.93 //",
    "T09bsu078_u:989": " sthirīkṛtastvayaivāyaṃ sukṛtāptavibhūtinā /",
    "T09bsu078_u:990": " karmaṇāṃ phalavādasya niścaraśchinnasaṃśayaḥ // KAvk_4.94 //",
    "T09bsu078_u:991": " ata evendriyagrāme cakṣureva spṛhāspadam /",
    "T09bsu078_u:992": " puṇyaiḥ puṇyocitācārā dṛśyante yadbhavadvidhāḥ // KAvk_4.95 //",
    "T09bsu078_u:993": " ityukte tridaśendreṇa māndhātā yaśasāṃ nidhiḥ /",
    "T09bsu078_u:994": " tvatprasādaprabhāvo 'yamityuvāca natānanaḥ // KAvk_4.96 //",
    "T09bsu078_u:995": " ityevaṃ pūjyamānasya tasya nityādaraiḥ suraiḥ /",
    "T09bsu078_u:996": " ṣaḍindraḥ praṇayau kālastridive vasataḥ sataḥ // KAvk_4.97 //",
    "T09bsu078_u:997": " tatparākramavidhvastasamastāsuramaṇḍalaḥ /",
    "T09bsu078_u:998": " babhūva surarājasya nirapāyodayo jayaḥ // KAvk_4.98 //",
    "T09bsu078_u:999": " dīptadānavasaṃgrāme tasya śauryamahātaroḥ /",
    "T09bsu078_u:1000": " viśrāntiṃ bhejire devā bhujacchāyopajīvinaḥ // KAvk_4.99 //",
    "T09bsu078_u:1001": " tasya puṇyapaṇakrītaṃ bhiñjānasyākṣayaṃ sukham /",
    "T09bsu078_u:1002": " kālapravāhe mahati prayayuḥ ṣaṭ puraṃdarāḥ // KAvk_4.100 //",
    "T09bsu078_u:1003": " satkarmaphalabhogasya lāñchanaṃ vimalaṃ manaḥ /",
    "T09bsu078_u:1004": " kāluṣyājjāyate tasya pratyāsannaḥ parikṣayaḥ // KAvk_4.101 //",
    "T09bsu078_u:1005": " atha kālena kāluṣyakalitasya manorathaḥ /",
    "T09bsu078_u:1006": " abhūllobhābhibhūtasya bhūtaperabhimāninaḥ // KAvk_4.102 //",
    "T09bsu078_u:1007": " tridaśānāmiyaṃ lakṣmīrmadbāhubalapālitā /",
    "T09bsu078_u:1008": " tadimāṃ na sahe tāvadardhāsanaviḍambanām // KAvk_4.103 //",
    "T09bsu078_u:1009": " ahamekaḥ surapatiḥ prabhāvānna bhavāmi kim /",
    "T09bsu078_u:1010": " ayaṃ mama bhujaḥ sarvajagadbhārabharakṣamaḥ // KAvk_4.104 //",
    "T09bsu078_u:1011": " cyāvayitvā surāśīśaṃ svargasāmrājyasaṃpadam /",
    "T09bsu078_u:1012": " ekātapatratilakāṃ svayaṃgrāhocitāṃ bahje // KAvk_4.105 //",
    "T09bsu078_u:1013": " iti cintayatastasya śakradrohābhilāṣiṇaḥ /",
    "T09bsu078_u:1014": " śubhraprabhā prabhāvaśrīrmāleva mlānatām yayau // KAvk_4.106 //",
    "T09bsu078_u:1015": " ghanodayasamutsiktā saujanyataṭapātinī /",
    "T09bsu078_u:1016": " lolaṃ kaluṣayatyeva mānasaṃ śrītaraṅgiṇī // KAvk_4.107 //",
    "T09bsu078_u:1017": " pramādo vipadāṃ dūto duḥsaho mahatāmapi /",
    "T09bsu078_u:1018": " kuśalonmūlanāyaiva kilbiṣākulitā matiḥ // KAvk_4.108 //",
    "T09bsu078_u:1019": " pāpasaṃkalpamātreṇa kṣitau kṣitipatiḥ kṣaṇāt /",
    "T09bsu078_u:1020": " papāta visrastaphalaśchinnamūla iva drumaḥ // KAvk_4.109 //",
    "T09bsu078_u:1021": " hanti vidyāmanabhyāsaḥ śriyaṃ hanti madodayaḥ /",
    "T09bsu078_u:1022": " vidveṣaḥ sādhutām hanti lobhaḥ samunnatim // KAvk_4.110 //",
    "T09bsu078_u:1023": " aho bata mahotkarṣaśṛṅgāroho mahodayaḥ /",
    "T09bsu078_u:1024": " vibhavodbhavamattānāṃ sahasaiva patatyadhaḥ // KAvk_4.111 //",
    "T09bsu078_u:1025": " tena sarvavibhurnāma pūjitaḥ pūrvajanmani /",
    "T09bsu078_u:1026": " tatphalādāptavān rājyaṃ spṛhaṇīyaṃ marūtpateḥ // KAvk_4.112 //",
    "T09bsu078_u:1027": " surādhipādhikaḥ ko 'pi prabhāvo vismayāvahaḥ /",
    "T09bsu078_u:1028": " analpapiṇḍastasyābhut pātradānāṃśasaṃbhavah // KAvk_4.113 //",
    "T09bsu078_u:1029": " dbandhumatyabhidhānāyāṃ nagaryāmuṣitaḥ śuciḥ /",
    "T09bsu078_u:1030": " vaṇigutkariko nāma so 'bhavat pūrvajanmani // KAvk_4.114 //",
    "T09bsu078_u:1031": " vipaśyī nāma bhikṣāyai samyaksaṃbuddhāṃ gataḥ /",
    "T09bsu078_u:1032": " viveśa ta dgṛhaṃ sarvasattvasaṃtāraṇodyataḥ // KAvk_4.115 //",
    "T09bsu078_u:1033": " pātre tasya ca cikṣepa mudgamuṣṭiṃ prasannadhīḥ /",
    "T09bsu078_u:1034": " phalāni tatra catvāri petuḥ śeṣāṇī bhūtale // KAvk_4.116 //",
    "T09bsu078_u:1035": " tena dānaprabhāveṇa māndhātā pṛthivīpatiḥ /",
    "T09bsu078_u:1036": " sarvadvīpapatirbhūtvā śakrārdhāsanamāptavān // KAvk_4.117 //",
    "T09bsu078_u:1037": " mudgaśeṣaścyuto yasmād bhūtau tasyānyacetasaḥ /",
    "T09bsu078_u:1038": " tadasau phalaparyante patitastridaśālayāt // KAvk_4.118 //",
    "T09bsu078_u:1039": " luṭhati vikalakalpā yatra saṃkalpamālā",
    "T09bsu078_u:1040": " sphuranti na ca kadācit svapnamāyāntare yā /",
    "T09bsu078_u:1041": " bhavati vibhavabhogābhoginī bhāgyabhājā-",
    "T09bsu078_u:1042": " matulaphalatatiḥ sā dānakalpadrumāṇām // KAvk_4.119 //",
    "T09bsu078_u:1043": " ityāha bhagavān buddhaḥ prītyā dānaphalaśriyam /",
    "T09bsu078_u:1044": " nijajanmāntarākhyāne bhikṣūṇāmanuśāsane // KAvk_4.120 //",
    "T09bsu078_u:1045": " iti kṣemendraviracitāyām bodhisattvāvadānakalpalatāyāṃ māndhātravadānaṃ nāma caturthaḥ pallavaḥ //",
    "T09bsu078_u:1046": " 5. candraprabhāvadānam /",
    "T09bsu078_u:1047": " dugdhābdhirvibudhārthanātividhuraḥ kṣubdhaścakampe ciraṃ",
    "T09bsu078_u:1048": " kampante ca nisargataḥ kila phalotsargeṣu kalpadrumāḥ /",
    "T09bsu078_u:1049": " ekaḥ ko 'pi sa jāyate tanuśatairabhyastadānasthitir",
    "T09bsu078_u:1050": " niṣkampaḥ pulalotkaraṃ vahati yaḥ kāyaṃ pradāneṣvati // KAvk_5.1 //",
    "T09bsu078_u:1051": " asti kaulāsahāsinyāmuttarasyāmanuttarā /",
    "T09bsu078_u:1052": " diśi bhadraśilā nāma bhuvanābharaṇaṃ purī // KAvk_5.2 //",
    "T09bsu078_u:1053": " yasyāṃ sitayaśaḥpuṣpāḥ saphalāḥ sarvasaṃpadaḥ /",
    "T09bsu078_u:1054": " dānodyānalatāḥ prītyai babhūvuḥ puravāsinām // KAvk_5.3 //",
    "T09bsu078_u:1055": " yatra tripurajinnetraśikhitrasto manobhavaḥ /",
    "T09bsu078_u:1056": " abalābhiścalakrīḍabhrūbhaṅgaireva rakṣyate // KAvk_5.4 //",
    "T09bsu078_u:1057": " muktājālojjvalā yatr abhāti hemagṛhāvalī /",
    "T09bsu078_u:1058": " meroḥ śikharamāleva visphutatsphītatārakā // KAvk_5.5 //",
    "T09bsu078_u:1059": " tasyāṃ candraprabhaḥ śrīmānabhūd bhūmibhṛtāṃ varaḥ /",
    "T09bsu078_u:1060": " kaulāsa iva yaḥ kāntyā cakāra dinacandrikām // KAvk_5.6 //",
    "T09bsu078_u:1061": " yasya dehaprabhāpūraiḥ pūrṇindudyutihāribhiḥ /",
    "T09bsu078_u:1062": " niśāsu dīpakābhāsu nābhūtu snehaguṇakṣayaḥ // KAvk_5.7 //",
    "T09bsu078_u:1063": " smarajvaraṃ bhajante 'sya darśanenaiva tārakāḥ /",
    "T09bsu078_u:1064": " iti cchatrachalādasya chāditaṃ khamivendunā // KAvk_5.8 //",
    "T09bsu078_u:1065": " pradiśatyeṣa satataṃ śriyaṃ satkośasaṃśrayām /",
    "T09bsu078_u:1066": " iti taddarśanenaiva saṃkocaṃ prāpa padminī // KAvk_5.9 //",
    "T09bsu078_u:1067": " senāhaṃkāramutsṛjya tyāgaśubhraśriyā śriyaḥ /",
    "T09bsu078_u:1068": " nirdiṣṭāśchatramukuṭaprakaṭāḥ puravṣinām // KAvk_5.10 //",
    "T09bsu078_u:1069": " śuśubhe vibhavastasya puṇyālaṃkāraṇonnateḥ /",
    "T09bsu078_u:1070": " ārohati parām koṭīṃ namrasya dhanuṣo guṇaḥ // KAvk_5.11 //",
    "T09bsu078_u:1071": " catvāriṃśatsahasrāṇi vatsarāṇāṃ śatāṇi ca /",
    "T09bsu078_u:1072": " babhūva dehināmāyustasya kāle kalidviṣaḥ // KAvk_5.12 //",
    "T09bsu078_u:1073": " tasya ṣaṣṭisahasrāṇi purīṇāṃ pūrṇasaṃpadām /",
    "T09bsu078_u:1074": " babhūvurlokapālasya lokapālādhkāśriyaḥ // KAvk_5.13 //",
    "T09bsu078_u:1075": " yajvānaḥ kīrtitilakāstasya puṇyavibhūṣaṇāḥ /",
    "T09bsu078_u:1076": " yajñadhūmalatābhaṅgairbabhurlolālakāḥ śriyaḥ // KAvk_5.14 //",
    "T09bsu078_u:1077": " tasya saṃpatkumudinīvikāsena sadoditaḥ /",
    "T09bsu078_u:1078": " abhūnmantrī mahācandraścadraloka ivojjvalaḥ // KAvk_5.15 //",
    "T09bsu078_u:1079": " yena niścalalakṣyeṇa prabhoḥ prajñāpatākayā /",
    "T09bsu078_u:1080": " rājyābdhikarṇadhāreṇa pāramuttaritaṃ yaśaḥ // KAvk_5.16 //",
    "T09bsu078_u:1081": " mahīdharābhidhaścāsau babhūvāmātyakuñjaraḥ /",
    "T09bsu078_u:1082": " bhūmibhārasahastasya diṅgāga iva pañcamah // KAvk_5.17 //",
    "T09bsu078_u:1083": " mantraṇābhinnamantrasya yasya nītibṛhaspateḥ /",
    "T09bsu078_u:1084": " tyājitāḥ pratisāmantāḥ śauryaṃ viṣamivāhayaḥ // KAvk_5.18 //",
    "T09bsu078_u:1085": " tenāmātyena sa nṛpaḥ sa ca rājñā vibhūṣitaḥ /",
    "T09bsu078_u:1086": " guṇaḥ satpuruṣeṇeva guṇeneva ca sajjanaḥ // KAvk_5.19 //",
    "T09bsu078_u:1087": " kṛtajñaḥ saralaḥ svāmī sadbhṛtyo bhaktinirbharaḥ /",
    "T09bsu078_u:1088": " sukṛtaprabhaveṇaiva bhāgyayogena labhyate // KAvk_5.20 //",
    "T09bsu078_u:1089": " iyameva cirabhrāntiviśrāntiḥ sarvasaṃpadām /",
    "T09bsu078_u:1090": " yadguṇajñatayā vetti svāmisatpuruṣāntaram // KAvk_5.21 //",
    "T09bsu078_u:1091": " tau kadaciddadṛśatuḥ svapnamanye ca mantriṇah /",
    "T09bsu078_u:1092": " kṣayo yasya phalaṃ dānavyasanena mahīpateḥ // KAvk_5.22 //",
    "T09bsu078_u:1093": " tau dṛṣṭvā durnimittāni prādurbhūtāni śaṅkitau /",
    "T09bsu078_u:1094": " vyagrao babhūvaturnityaṃ śāntisvastikakarmasu // KAvk_5.23 //",
    "T09bsu078_u:1095": " nimittadarśanodvignāstapivanagatā api /",
    "T09bsu078_u:1096": " viśvāmitraprabhṛtayaḥ svāmītyūcurmaharṣayaḥ // KAvk_5.24 //",
    "T09bsu078_u:1097": " atrāṇtare brahmabandhuḥ prāgjanmabrahmarākṣasaḥ /",
    "T09bsu078_u:1098": " raudrākṣo nāma mātsaryakrauryadaurjanyaduḥsahaḥ // KAvk_5.25 //",
    "T09bsu078_u:1099": " śrutvā dānodbhavām kīrtiṃ rājñaḥ sarvaguṇojjvalām /",
    "T09bsu078_u:1100": " nirguṇaḥ sa guṇadveṣi saṃtaptaḥ samacintayat // KAvk_5.26 //",
    "T09bsu078_u:1101": " aho batāsya nṛpatergīyate gagane yaśaḥ /",
    "T09bsu078_u:1102": " aniśaṃ siddhagandharvagīrvāṇalalanāgaṇaiḥ // KAvk_5.27 //",
    "T09bsu078_u:1103": " sadā viśanti me karṇe tadguṇastutisūcayaḥ /",
    "T09bsu078_u:1104": " kiṃ karomi prakṛtyaiva sahe nānyaguṇonnatim // KAvk_5.28 //",
    "T09bsu078_u:1105": " tadgatvā dānaśīlasya tasya dānārjitaṃ yaśaḥ /",
    "T09bsu078_u:1106": " karomyeṣa śiroyācñāpratiṣedhena khaṇḍitam // KAvk_5.29 //",
    "T09bsu078_u:1107": " yaśastyājyate dānotthaṃ śiraścenna pradāsyati /",
    "T09bsu078_u:1108": " atha dāsyati vidveṣapraśāntirme bhaviṣyati // KAvk_5.30 //",
    "T09bsu078_u:1109": " iti saṃcintya suciraṃ sa kauryakaṭhinaḥ śaṭhaḥ /",
    "T09bsu078_u:1110": " gandhamādanapādāṇtavāsī bhadraśilāṃ yayau // KAvk_5.31 //",
    "T09bsu078_u:1111": " indrajālaprayogajñaḥ sa kṛtvā praśamocitam /",
    "T09bsu078_u:1112": " veṣaṃ kaluṣasaṃkalpaḥ purīṃ prāpa mahīpateḥ // KAvk_5.32 //",
    "T09bsu078_u:1113": " asmin bhavavane nityaṃ guṇadoṣasamākule /",
    "T09bsu078_u:1114": " kalpavṛkṣāḥ prajāyante jāyante ca viṣadrumāḥ // KAvk_5.33 //",
    "T09bsu078_u:1115": " aśeṣanāśapiśunairghorasaṃtrāsakāribhiḥ /",
    "T09bsu078_u:1116": " durnimittairiva khalaiḥ khedaḥ kasya na dīyate // KAvk_5.34 //",
    "T09bsu078_u:1117": " guṇidveṣaḥ prakṛtyaiva prakāśaparipanthinaḥ /",
    "T09bsu078_u:1118": " doṣaāśrayasya ko bhedaḥ khalasya timirasya ca // KAvk_5.35 //",
    "T09bsu078_u:1119": " svacchandaghātī sādhūnāṃ vidveṣaviṣaduḥsahaḥ /",
    "T09bsu078_u:1120": " dīrghapakṣaḥ khalavyālakarālaḥ kena nirmitaḥ // KAvk_5.36 //",
    "T09bsu078_u:1121": " tasmin praviṣṭe nagaraṃ rūpiṇī puradevatā /",
    "T09bsu078_u:1122": " uvācābhyetya bhūpālaṃ saṃtrāsataralekṣaṇā // KAvk_5.37 //",
    "T09bsu078_u:1123": " śiroyācaka eṣa tvāṃ brahmabandhurupāgataḥ /",
    "T09bsu078_u:1124": " vadhyo 'sau jīvitocchedī jagato jīvitasya te // KAvk_5.38 //",
    "T09bsu078_u:1125": " niruddho nagaradvāri sa mayā malināśayaḥ /",
    "T09bsu078_u:1126": " mama taddarśanatrastaṃ dhṛtiṃ na labhate manaḥ // KAvk_5.39 //",
    "T09bsu078_u:1127": " iti bruvāṇāṃ bhūpālaḥ provāca puradevatām /",
    "T09bsu078_u:1128": " arthisaṃrodhasaṃjātalajjayā namitānanaḥ // KAvk_5.40 //",
    "T09bsu078_u:1129": " devi yācñābhiyāto 'sau praviśatvanivāritaḥ /",
    "T09bsu078_u:1130": " dirghocchvāsaṃ sahe nāhamāśāvaiphalyamarthinaḥ // KAvk_5.41 //",
    "T09bsu078_u:1131": " yācñā praṇayināmarthe puṇyaprāptastanuvyayaḥ /",
    "T09bsu078_u:1132": " yugasaṃkhyāmapi sthitvā vipadyante hi dehinaḥ // KAvk_5.42 //",
    "T09bsu078_u:1133": " etadeva sujātānāṃ pūjyaṃ jagati jīvitam /",
    "T09bsu078_u:1134": " yadeṣāmagrato yāti nārthī bhagnamanorathah // KAvk_5.43 //",
    "T09bsu078_u:1135": " kriyatāmānukūlyaṃ me bhavatyā kuśalocitam /",
    "T09bsu078_u:1136": " āśāvighāte saṃtāpastasya tūrṇaṃ nivāratām // KAvk_5.44 //",
    "T09bsu078_u:1137": " iti bhūmibhṛtaḥ śrutvā vaco niścalaniścayam /",
    "T09bsu078_u:1138": " jagāmādarśanaṃ devī cintāsaṃtāpamānasā // KAvk_5.45 //",
    "T09bsu078_u:1139": " athāyayau sa kuṭilaḥ khalaḥ krakacaceṣṭitaḥ /",
    "T09bsu078_u:1140": " dāruṇaḥ saralasyaiva cchedāya svayamudyataḥ // KAvk_5.46 //",
    "T09bsu078_u:1141": " tasminnṛpagṛhaṃ prāpte vivṛtadvāramarthinām /",
    "T09bsu078_u:1142": " bhūrbhūpatikṣayabhayāccakampe sadharādharā // KAvk_5.47 //",
    "T09bsu078_u:1143": " narendracandramāsādya sa rāhurica durmukhaḥ /",
    "T09bsu078_u:1144": " samabhyadhādvidhāya prāgaśivārthāmivāśiṣam // KAvk_5.48 //",
    "T09bsu078_u:1145": " svasti rājan dvijanmā hi vijane siddhisādhakaḥ /",
    "T09bsu078_u:1146": " prātastvāmīpsitaprāptyai sarvārthisurapādapam // KAvk_5.49 //",
    "T09bsu078_u:1147": " dṛṣṭirvṛṣṭirivāmṛtasya mahatī saujanyamitraṃ manaḥ",
    "T09bsu078_u:1148": " kṣāntiḥ krodharajaḥpramārjanadī duḥkhārtamātā matiḥ /",
    "T09bsu078_u:1149": " lakṣmīrdānajalābhiṣekavimalā satyopayujktaṃ vacaḥ",
    "T09bsu078_u:1150": " nityaṃ yasya sa eka eva hi bhavān jāto jagadbāndhavaḥ // KAvk_5.50 //",
    "T09bsu078_u:1151": " siddhaye kathitaṃ kaiściccakravartiśiro mama /",
    "T09bsu078_u:1152": " dīyatāṃ ta tvadanyo vā dātuṃ śaknoti kaḥ parah // KAvk_5.51 //",
    "T09bsu078_u:1153": " santi spaṣṭārthadāścintāmaṇikalpadrumādayaḥ /",
    "T09bsu078_u:1154": " durlabhārthapradātāro viralāstu bhavadvidhāḥ // KAvk_5.52 //",
    "T09bsu078_u:1155": " ityukte tena nṛpatirniṣkampavipulāśayaḥ /",
    "T09bsu078_u:1156": " arthisaṃdarśanānandanirbharastamabhāṣata // KAvk_5.53 //",
    "T09bsu078_u:1157": " dhanyo 'haṃ yasya me brahmannarthināmarthasiddhaye /",
    "T09bsu078_u:1158": " nirvikalpopakaraṇaṃ vyayaṃ yāti sujīvitam // KAvk_5.54 //",
    "T09bsu078_u:1159": " kadā prāṇāḥ parārthe me prayāntīti manorathaḥ /",
    "T09bsu078_u:1160": " kimetāni na puṇyāni prārthyante te yadi tvayā // KAvk_5.55 //",
    "T09bsu078_u:1161": " āhopakaraṇasiddhyai ślāghyaṃ me gṛhyatāṃ śiraḥ /",
    "T09bsu078_u:1162": " tattadeva sthiraṃ loke yadyadarthisamarpitam // KAvk_5.56 //",
    "T09bsu078_u:1163": " ityukte harṣayuktena bhūbhujā sattvaśālinā /",
    "T09bsu078_u:1164": " tamūcaturmahāmātyau mahācandramahīdharau // KAvk_5.57 //",
    "T09bsu078_u:1165": " nijajīvitarakṣaiva dharmaste prathamaḥ prabho /",
    "T09bsu078_u:1166": " tvayi jīvati jīvanti sarve jagati jantavaḥ // KAvk_5.58 //",
    "T09bsu078_u:1167": " na dātumarhasi śiraḥ sarvādhāraṃ hi te vapuḥ /",
    "T09bsu078_u:1168": " dīyatāṃ brāhmaṇāyāsmai hemaratnamayaṃ śiraḥ // KAvk_5.59 //",
    "T09bsu078_u:1169": " sarvārthairarthisārthānāṃ pūryante yairmanorathāḥ /",
    "T09bsu078_u:1170": " teṣāṃ saṃrakṣaṇenaiva sarvaṃ bhavati rakṣitam // KAvk_5.60 //",
    "T09bsu078_u:1171": " saṃkalpo 'yaṃ dvijasyāsya krūraḥ kaluṣacetasaḥ /",
    "T09bsu078_u:1172": " mūlacchedopajīvyo hi na kalpatarurarthinām // KAvk_5.61 //",
    "T09bsu078_u:1173": " hemaratnaśiraḥ prāpya yātveṣa śirasāsya kim /",
    "T09bsu078_u:1174": " cintāmaṇirviniṣprekṣyo bhujyate na bubhukṣitaiḥ // KAvk_5.62 //",
    "T09bsu078_u:1175": " ityukte mantrimukhyābhyām hemaratnamayaṃ śiraḥ /",
    "T09bsu078_u:1176": " siddho naivopayogyaṃ tanmameti brāhmaṇo 'bravīt // KAvk_5.63 //",
    "T09bsu078_u:1177": " athonmumoca nṛpatirmukuṭaṃ mauktikāṃṣubhiḥ /",
    "T09bsu078_u:1178": " śrirovirahaduḥkhena sāśrudhāramivābhitaḥ // KAvk_5.64 //",
    "T09bsu078_u:1179": " mukuṭāni kṣaṇe tasminnipetuḥ puravāsinām /",
    "T09bsu078_u:1180": " digdāhonmukhatulyābhirulkābhiḥ saha bhūtale // KAvk_5.65 //",
    "T09bsu078_u:1181": " rājñā pradāne śirasaḥ sarvathā parikalpite /",
    "T09bsu078_u:1182": " tau cakratustanutyāgaṃ mantriṇau draṣṭumakṣamau // KAvk_5.66 //",
    "T09bsu078_u:1183": " ratnagarbhamathodyānaṃ praviśya pṛthivīpatiḥ /",
    "T09bsu078_u:1184": " utphullacampakasyādhaḥ śiraśchettuṃ samudyayau // KAvk_5.67 //",
    "T09bsu078_u:1185": " udyānadevatā dṛṣṭvā taṃ śiraśchettumudyatam /",
    "T09bsu078_u:1186": " mā kṛthāḥ sāhasaṃ rājannityuvāca śucākulā // KAvk_5.68 //",
    "T09bsu078_u:1187": " kampamānāḥ pralāpinyastaṃ mattālukulasvanaiḥ /",
    "T09bsu078_u:1188": " nyavārayannavalatā lolapallavapāṇibhiḥ // KAvk_5.69 //",
    "T09bsu078_u:1189": " so 'pi niścalasaṃkalpaḥ prasādyodyānadevatām /",
    "T09bsu078_u:1190": " vimalāṃ bodhimālambya babhūva praṇidhānavān // KAvk_5.70 //",
    "T09bsu078_u:1191": " asmin ratnamayodyāne puṇyarāśisamunnatam /",
    "T09bsu078_u:1192": " stūpamastu praśāstustu sattvasaṃtāraṇocitam // KAvk_5.71 //",
    "T09bsu078_u:1193": " yatkiṃcidarjitaṃ puṇyaṃ saṃkalpena mayāmunā /",
    "T09bsu078_u:1194": " bhavantu tena saṃsāre niḥsaṃsārāḥ śarīriṇaḥ // KAvk_5.72 //",
    "T09bsu078_u:1195": " dhyātveti campakataroḥ śākhāyāṃ nṛpatiḥ śiraḥ /",
    "T09bsu078_u:1196": " baddhvā kacakalāpena chittvā prādāddvijanmane // KAvk_5.73 //",
    "T09bsu078_u:1197": " atha narapate sattvotsāhasphuṭapraṇidhānataḥ",
    "T09bsu078_u:1198": " kimapi vimalaiḥ puṇyālokairdigantavisāribhiḥ /",
    "T09bsu078_u:1199": " vigalitamahāmohaughāntaḥ śritaḥ parinirvṛtiṃ",
    "T09bsu078_u:1200": " praviratabhavābhyāsāyāsaḥ kṣaṇādabahvajjanah // KAvk_5.74 //",
    "T09bsu078_u:1201": " iti prāgjanmavṛttāntakathayā bhagavān jinaḥ /",
    "T09bsu078_u:1202": " bhikṣūṇām vidadhe śuddhadānasaddharmadeśanām // KAvk_5.75 //",
    "T09bsu078_u:1203": " iti kṣemendraviracitāyāṃ bodhisattvāvadānakalpalatāyāṃ candraprabhāvadānaṃ nāma pañcamaḥ pallavaḥ //",
    "T09bsu078_u:1204": " 6. badaradvīpayātrāvadānam /",
    "T09bsu078_u:1205": " dānodyatānām pṛthuvīryabhājāṃ śuddhātmanāṃ sattvamahodadhīnām /",
    "T09bsu078_u:1206": " aho mahotsāhavatām parārthe bhavantyacintyāni samāhitāni // KAvk_6.1 //",
    "T09bsu078_u:1207": " harmyārohaṇahelayā yadacalāḥ svabhraiḥ sahābhraṃlihā",
    "T09bsu078_u:1208": " yadvā goṣpadalīlayā jalabharakṣobhoddhatāh sindhavaḥ /",
    "T09bsu078_u:1209": " laṅghyante bhavanasthalīkalanayā ye cāṭavīnāṃ taṭās",
    "T09bsu078_u:1210": " tadvīryasya mahātmanām vilasataḥ sattvorjitaṃ sphūrjitam // KAvk_6.2 //",
    "T09bsu078_u:1211": " purā hi bhagavān buddhaḥ śrāvastyāṃ puravāsināṃ /",
    "T09bsu078_u:1212": " upadeśaprakāśena jahārājñānajaṃ tamaḥ // KAvk_6.3 //",
    "T09bsu078_u:1213": " bhikṣusaṃghaiḥ parivṝtaḥ sa kadācidvaṇigjanaiḥ /",
    "T09bsu078_u:1214": " kṛtānuyātro magadhāt svayaṃ cārikayā yayau // KAvk_6.4 //",
    "T09bsu078_u:1215": " mahārthasārthānugataṃ vrajantaṃ vanavartmanā /",
    "T09bsu078_u:1216": " taṃ dṛṣṭvā taskaragaṇaḥ sālāṭavyāmacintayat // KAvk_6.5 //",
    "T09bsu078_u:1217": " eṣa prayātu bahgavān puraḥ sattvahite rataḥ /",
    "T09bsu078_u:1218": " paścāt sārthaṃ grahīṣyāmaḥ pūrṇaṃ draviṇarāśibhiḥ // KAvk_6.6 //",
    "T09bsu078_u:1219": " bhagavānatha sarvajñasteṣāṃ jñātvā samīhitam /",
    "T09bsu078_u:1220": " kimetaditi tānūce nirvikārasmitānanaḥ // KAvk_6.7 //",
    "T09bsu078_u:1221": " te tamūcuḥ parityajya krauryaṃ madhurayā girā /",
    "T09bsu078_u:1222": " tatprasādasmitālokairvinaṣṭatimirā iva // KAvk_6.8 //",
    "T09bsu078_u:1223": " bhagavan jīvikāsmākaṃ nindyeyaṃ karmanirmitā /",
    "T09bsu078_u:1224": " na bhṛtirna kṛṣirnānyarakṣaṇaṃ na pratigrahah // KAvk_6.9 //",
    "T09bsu078_u:1225": " sahajaṃ krauryamasmākaṃ nisargakaluṣātmanām /",
    "T09bsu078_u:1226": " kriyate kiṃ svabhāvasya deva tīkṣṇā hi karṇikā // KAvk_6.10 //",
    "T09bsu078_u:1227": " tasmānna vṛttilopo naḥ kartumarhasi gamyatām /",
    "T09bsu078_u:1228": " yāte tu tvayi sārthasya vayaṃ sarvārthahāriṇah // KAvk_6.11 //",
    "T09bsu078_u:1229": " iti teṣāṃ vacaḥ śrutvā karuṇāpūrṇamānasaḥ /",
    "T09bsu078_u:1230": " dolālolāyitamatirbabhūva bahgavān kṣaṇam // KAvk_6.12 //",
    "T09bsu078_u:1231": " tataḥ sārthadhanaṃ sarvaṃ parisaṃkhyāya tatsamam /",
    "T09bsu078_u:1232": " sa dadau cauracakrāya tatkṣaṇāptanidhānataḥ // KAvk_6.13 //",
    "T09bsu078_u:1233": " tadvidhena krameṇaiva punaḥ pathi gatāgataiḥ /",
    "T09bsu078_u:1234": " ṣaṭkṛtvaḥ pradadau tebhyaḥ so 'rthaṃ sārthasya muktaye // KAvk_6.14 //",
    "T09bsu078_u:1235": " punaścopagate tasmin vartmanā tena sānuge /",
    "T09bsu078_u:1236": " babhūva buddhiścaorāṇāṃ tadbhojananimantraṇe // KAvk_6.15 //",
    "T09bsu078_u:1237": " dṛśā diśanti vaimalyaṃ śubhaṃ saṃbhāṣaṇena ca /",
    "T09bsu078_u:1238": " vrajanti saṃgamābhyāsaiḥ santaḥ sanmārgasetutām // KAvk_6.16 //",
    "T09bsu078_u:1239": " tatrātiryagdṛśā sarvaṃ sarvākuśalasaṃkṣayāt /",
    "T09bsu078_u:1240": " teṣāṃ samāhitaṃ śuddhaṃ vidadhe bhagavān jinah // KAvk_6.17 //",
    "T09bsu078_u:1241": " yeṣāṃ saṃgrahavastūni vatvāri niyatātmanām /",
    "T09bsu078_u:1242": " arthacaryā samānārthabḥāvastyāgaḥ priyaṃ vacaḥ // KAvk_6.18 //",
    "T09bsu078_u:1243": " yeṣāṃ brahmavihārāśca catvāraḥ sattvaśālinām /",
    "T09bsu078_u:1244": " karuṇā muditopekṣā maitrī ceti parigrahaḥ // KAvk_6.19 //",
    "T09bsu078_u:1245": " yeṣāṃ kuśalamūlāni saktāni trīṇi cetasi /",
    "T09bsu078_u:1246": " alobhaścāparidveṣo 'pyamohaśca mahātmanām // KAvk_6.20 //",
    "T09bsu078_u:1247": " dānaśīlakṣamāvīryadhyānaprajñājuṣāṃ sadā /",
    "T09bsu078_u:1248": " upāyapraṇidhijñānabalairāśritacetasām // KAvk_6.21 //",
    "T09bsu078_u:1249": " paritrāṇaikavīrāṇāṃ sadaivādvayavādinām /",
    "T09bsu078_u:1250": " vidyātrayapradīptānāṃ caturvaimalyaśālinām // KAvk_6.22 //",
    "T09bsu078_u:1251": " pañcaskandhavumiktānāṃ ṣaḍayatanabhedinām /",
    "T09bsu078_u:1252": " saptabodhyaṅgayuktānāmaryāṣṭāṅgopadeśinām // KAvk_6.23 //",
    "T09bsu078_u:1253": " navasaṃyogahīnānām teṣāṃ daśabalātmanām /",
    "T09bsu078_u:1254": " kiṃ vastvaviditaṃ loke jinānāṃ janaceṣṭitam // KAvk_6.24 //",
    "T09bsu078_u:1255": " tatasteṣvatikāruṇyāccaraṇālīnamūrdhasu /",
    "T09bsu078_u:1256": " tathetyuvāca bhagavāṃstadbhojyopanimantraṇe // KAvk_6.25 //",
    "T09bsu078_u:1257": " taistatsaṃdarśanakṣīṇakilbiṣaiḥ samamarpitam /",
    "T09bsu078_u:1258": " bhikṣusṃghairvṛto bhojyaṃ vidhivat sarvamādade // KAvk_6.26 //",
    "T09bsu078_u:1259": " tatastatpraṇidhānena jñānālokaśalākayā /",
    "T09bsu078_u:1260": " te samunmīlitadṛśaḥ prakāśaṃ dadṛśuḥ padam // KAvk_6.27 //",
    "T09bsu078_u:1261": " te sadyastīvravairāgyaparipakkāḥ prasādinaḥ /",
    "T09bsu078_u:1262": " pravrajyāyogamāsajya jagmurjagati pūjyatām // KAvk_6.28 //",
    "T09bsu078_u:1263": " tatteṣāṃ kuśalaṃ dṛṣṭvā sahasopanataṃ puraḥ /",
    "T09bsu078_u:1264": " babhāṣe bhagavān pṛṣṭaḥ kimetaditi bhikṣubhiḥ // KAvk_6.29 //",
    "T09bsu078_u:1265": " etairyamāyaṃ saṃbandhaḥ sārtharakṣaṇaniṣkrayaiḥ /",
    "T09bsu078_u:1266": " dvīpayātrāgatasyāsīdanyasminnapi janmani // KAvk_6.30 //",
    "T09bsu078_u:1267": " asti vistīrṇamārgasya svargavargāvadhirvidheḥ /",
    "T09bsu078_u:1268": " purī vārāṇasī nāma kauśalotkarṣaharṣabhūḥ // KAvk_6.31 //",
    "T09bsu078_u:1269": " yasyāmamalakallolavāhinī suravāhinī /",
    "T09bsu078_u:1270": " sadā dayeva hṛdayaṃ prasādayati dehinām // KAvk_6.32 //",
    "T09bsu078_u:1271": " ahiṃseva satām sevyā vidyeva viduṣāṃ matā /",
    "T09bsu078_u:1272": " kṣameva sarvabhūtānāṃ yā viśrambhasukhasthitiḥ // KAvk_6.33 //",
    "T09bsu078_u:1273": " brahmakalpe nṛpe tasyā vikasatkamalāśraye /",
    "T09bsu078_u:1274": " brahmadattābhidhe lokaṃ trailokyamiva rakṣati // KAvk_6.34 //",
    "T09bsu078_u:1275": " priyasenābhidhāno 'bhūt tatra vaiśravaṇopamaḥ /",
    "T09bsu078_u:1276": " sārthavāho 'rthasārthānām sthānamabdhirivāmbhasāṃ // KAvk_6.35 //",
    "T09bsu078_u:1277": " tasyāsīt supriyo nāma saujanyanilayaḥ sutaḥ /",
    "T09bsu078_u:1278": " prayayau yaṃ samāśritya guṇasārthaḥ kṛtārthatām // KAvk_6.36 //",
    "T09bsu078_u:1279": " dānaśīlakṣamāvīryadhyānaprajñāsamanvitah /",
    "T09bsu078_u:1280": " dhātrā vilobhavāyaiva yaḥ kṛtaḥ sukṛtaśriyaḥ // KAvk_6.37 //",
    "T09bsu078_u:1281": " taṃ sarvavidyāḥ viśadāḥ kalāśca vipulāśayam /",
    "T09bsu078_u:1282": " viviśuḥ sarasodārā mahodadhimivāpagāḥ // KAvk_6.38 //",
    "T09bsu078_u:1283": " guṇālaṃkṛtacāritraṃ lakṣaṇālaṃkṛtākṛtim /",
    "T09bsu078_u:1284": " puruṣottamalubdheva yaṃ ślāghyaṃ śrīraśiśriyat // KAvk_6.39 //",
    "T09bsu078_u:1285": " kālena sukṛtakrītaṃ pitari tridivaṃ gate /",
    "T09bsu078_u:1286": " cakre skandhataṭe tasya vyavahārabharaḥ sthitim // KAvk_6.40 //",
    "T09bsu078_u:1287": " so 'cintayadiyaṃ lakṣmīrvipulātmakramāgatā /",
    "T09bsu078_u:1288": " tathāpi manye paryāptā na sarvārthimanorathe // KAvk_6.41 //",
    "T09bsu078_u:1289": " kiṃ tayā sumahatyāpi śriyā satpuruṣasthayā /",
    "T09bsu078_u:1290": " pūrvāgatārthiubhukteva yā śeṣārthiṣu niṣphalā // KAvk_6.42 //",
    "T09bsu078_u:1291": " ratnākarasya vaipulyaṃ niṣphalaṃ vedhasā kṛtam /",
    "T09bsu078_u:1292": " adyāpi pūrito yena naiko 'pyarthī sa vāḍavaḥ // KAvk_6.43 //",
    "T09bsu078_u:1293": " athavā pṛthusaṃkalpaḥ kenārthī paripūryate /",
    "T09bsu078_u:1294": " jagāmābdhiragastyasya culukācamanīyatām // KAvk_6.44 //",
    "T09bsu078_u:1295": " kiṃ karomyatitāpo 'yaṃ śrīrekā bahavi 'rthinaḥ /",
    "T09bsu078_u:1296": " na tadāsādyate vittaṃ yat sarvārthibharakṣamam // KAvk_6.45 //",
    "T09bsu078_u:1297": " pañca ṣaṭ pūritā evaṃ nānye śrīkaustukādibhiḥ /",
    "T09bsu078_u:1298": " itivādyāpi tapto 'ntarjvaladaurvānalo 'mbudhiḥ // KAvk_6.46 //",
    "T09bsu078_u:1299": " tasmāt karomi yatnena niṃsaṃkhyadraviṇārjanam /",
    "T09bsu078_u:1300": " na sahe duḥkhaniḥśvāsaṃ vimukhasya mukhe 'rthinaḥ // KAvk_6.47 //",
    "T09bsu078_u:1301": " iti saṃcintya sa ciraṃ sārthena mahatā vṛtaḥ /",
    "T09bsu078_u:1302": " ratnadvīpapuraṃ gatvā vidadhe ratnasaṃgraham // KAvk_6.48 //",
    "T09bsu078_u:1303": " tataḥ pratīpamāyāntaṃ kṛtārthaṃ taṃ vanecarāḥ /",
    "T09bsu078_u:1304": " sārthārtharaṇonmuktā dadṛśurdasyavaḥ pathi // KAvk_6.49 //",
    "T09bsu078_u:1305": " sārthārthaharaṇe dṛṣṭvā sa teṣāṃ sāhasodyamam /",
    "T09bsu078_u:1306": " nijasaravsvadānena saṃrarakṣānuyānim // KAvk_6.50 //",
    "T09bsu078_u:1307": " punaḥ krameṇa tenaiva ratnadvīpagatāgatiḥ /",
    "T09bsu078_u:1308": " sārthatrāṇāya caurāṇāṃ ṣaṭkṛtvaḥ pradadau dhanam // KAvk_6.51 //",
    "T09bsu078_u:1309": " tathaiva tvāṃ puṇyavipanvānisaṃprāptastathaiva tān (?) /",
    "T09bsu078_u:1310": " dadarśa caurān sārthārthaharaṇe adhikādarān // KAvk_6.52 //",
    "T09bsu078_u:1311": " so 'cintayadaho vittairmahadbhiḥ paripūritāḥ /",
    "T09bsu078_u:1312": " mayaite na nivartante parārthaharaṇodyamāt // KAvk_6.53 //",
    "T09bsu078_u:1313": " jagat saṃpūrayāmyarthairiyuktvāpi mayāsakṛt /",
    "T09bsu078_u:1314": " aho nu dasyavo naite varākāḥ paripūritāḥ // KAvk_6.54 //",
    "T09bsu078_u:1315": " acitotsāhahīnasya vyāhatottaravādinaḥ /",
    "T09bsu078_u:1316": " vikatthanapratijñasya dhiṅme janma kujanmanaḥ // KAvk_6.55 //",
    "T09bsu078_u:1317": " iti cintayatastasya taptasyānuśayāgninā /",
    "T09bsu078_u:1318": " vijane prayayau rātriḥ saṃvatsaraśatopamā // KAvk_6.56 //",
    "T09bsu078_u:1319": " taṃ śokapaṅkasaṃmagnaṃ gajendramiva niścalam /",
    "T09bsu078_u:1320": " dīrghocchvāsaṃ maheśākhyā svapne provāca devatā // KAvk_6.57 //",
    "T09bsu078_u:1321": " sumate mā kṛthāḥ śokaṃ śarīrocchoṣaṇaṃ vṛthā /",
    "T09bsu078_u:1322": " satsaṃkalpābhirūḍhasya bhaviṣyati tavepsitam // KAvk_6.58 //",
    "T09bsu078_u:1323": " na tadasti jagatyasmin svapnasaṃkalpadurlabham /",
    "T09bsu078_u:1324": " yanna sidhyati yatnena dhīrāṇāṃ vyavasāyinām // KAvk_6.59 //",
    "T09bsu078_u:1325": " sā kāpyanupamā śaktirekasyāpi dvijanmanaḥ /",
    "T09bsu078_u:1326": " yadājñāspanditenaiva vindhyaḥ kṣmāsamatām yayau // KAvk_6.60 //",
    "T09bsu078_u:1327": " viṣamaṃ samatāṃ yāti dūramāyāti cāntikam /",
    "T09bsu078_u:1328": " salilaṃ sthalatāmeti kāryakāle mahātmanām // KAvk_6.61 //",
    "T09bsu078_u:1329": " parārtho 'yaṃ tavārambhaḥ phalatyeva na saṃśayam /",
    "T09bsu078_u:1330": " na bhavanti visaṃvādasaṃdigdhāḥ sattvavṛttayaḥ // KAvk_6.62 //",
    "T09bsu078_u:1331": " ratnāni badaradvīpe santi tridaśasevite /",
    "T09bsu078_u:1332": " yeṣāmekaprabhāvo 'pi trijagatpūraṇakṣamaḥ // KAvk_6.63 //",
    "T09bsu078_u:1333": " martyabhūmimatikramya sā hi bhūmirmahīyasī /",
    "T09bsu078_u:1334": " āsādyate puṇyamayī nāsattvairnākṛtātmabhiḥ // KAvk_6.64 //",
    "T09bsu078_u:1335": " viṣādastyajyatām putra sthirā buddhirvidhīyatām /",
    "T09bsu078_u:1336": " badaradvīpayātrāyāmutsāhaḥ parigṛhyatām // KAvk_6.65 //",
    "T09bsu078_u:1337": " śrūyatāmeṣa tatprāptyau diṅbhātrānukramakramaḥ /",
    "T09bsu078_u:1338": " sphītasattvaprabhāvastvaṃ saṃsārottaraṇakṣamah // KAvk_6.66 //",
    "T09bsu078_u:1339": " asti paścimadigbhāge samullaṅghya mahīyasām /",
    "T09bsu078_u:1340": " śatāni sapta dvīpānāṃ tathā sapta mahācalān // KAvk_6.67 //",
    "T09bsu078_u:1341": " saptāpatāścānulomapratilomābhidho 'mbudhiḥ /",
    "T09bsu078_u:1342": " anukūlānilairyasmin pāramāpnoti puṇyavān // KAvk_6.68 //",
    "T09bsu078_u:1343": " tatastattulyanāmādrirvātaistimiramihakṛt /",
    "T09bsu078_u:1344": " yatrākṣṇordiśati svāsthyamamoghākhyā mahauṣadhiḥ // KAvk_6.69 //",
    "T09bsu078_u:1345": " athāvartābhidho 'mbhodhirvairambhairyatra vāyubhiḥ /",
    "T09bsu078_u:1346": " majjanonmajjanairjantuḥ saptāvarteṣu tāryate // KAvk_6.70 //",
    "T09bsu078_u:1347": " āvartākhyastataḥ śailaḥ śaṅkhanābho niśācarah /",
    "T09bsu078_u:1348": " ghoraḥ prāṇaharo yatra tridaśatrāsakṛt sthitaḥ // KAvk_6.71 //",
    "T09bsu078_u:1349": " kṛṣṇasarpāvṛtā yatra śankhanābhirmahauṣadhiḥ /",
    "T09bsu078_u:1350": " trāyate puṇyasaṃpannaṃ netre śirasi cārpitā // KAvk_6.72 //",
    "T09bsu078_u:1351": " atha nīlodanāmābdhī raktākṣo yatra rākṣasaḥ /",
    "T09bsu078_u:1352": " makaryābhibhūtāṃ buddhavidyāvidvān vaśe (?) // KAvk_6.73 //",
    "T09bsu078_u:1353": " atha nīlodanāmādrirnīlagrīvaḥ kṣapācaraḥ /",
    "T09bsu078_u:1354": " pratīptanetro yatrāste rakṣasāṃ pañcabhiḥ śataiḥ // KAvk_6.74 //",
    "T09bsu078_u:1355": " tatraoṣadhimamoghākhyām rakṣatyāśīviṣaḥ sadā /",
    "T09bsu078_u:1356": " dṛṣṭiniḥ śvāsasaṃsparśadaṃṣṭrotsṛjadviṣānalaḥ // KAvk_6.75 //",
    "T09bsu078_u:1357": " upoṣadhavratavatā maitreṇa karuṇātmanā /",
    "T09bsu078_u:1358": " labhyate sā samutsārya kṛṣṇasarpaṃ mahauṣadhiḥ // KAvk_6.76 //",
    "T09bsu078_u:1359": " taṃ rakṣaḥśakaṭaṃ śailaṃ niṣphalaślakṣṇakandaram /",
    "T09bsu078_u:1360": " tāmajjane śikhāyāṃ ca kṛtvā tarati puṇyavān // KAvk_6.77 //",
    "T09bsu078_u:1361": " atha vairambhanāmādriḥ pāre yasyottarā taṭe /",
    "T09bsu078_u:1362": " ghorā tāmrāṭavī nāma mahāśālavanāntarā // KAvk_6.78 //",
    "T09bsu078_u:1363": " mahānajagarastatra tāmrākṣo nāma duḥsahaḥ /",
    "T09bsu078_u:1364": " āsta yasyogragandhena vāyunaiva na jīvyate // KAvk_6.79 //",
    "T09bsu078_u:1365": " ṣaṇmāsān svapato yasya lālā vyāpnoti yojanam /",
    "T09bsu078_u:1366": " kṣutsaṃtaptasya ṣaṇmāsānalpībhavati jāgrataḥ // KAvk_6.80 //",
    "T09bsu078_u:1367": " veṇugulmaśilābaddhāṃ guhāmutpāṭya medinīm /",
    "T09bsu078_u:1368": " prāyauṣadhīṃ divārātraṃ jvalantīmañjanocitām // KAvk_6.81 //",
    "T09bsu078_u:1369": " tasmādajagarād ghorādanyato vā mahaujasaḥ /",
    "T09bsu078_u:1370": " avairākhyāṃ buddhavidyāṃ japato na bhavedbhayam // KAvk_6.82 //",
    "T09bsu078_u:1371": " tataḥ sapta mahāśailā veṇukaṇṭakasaṃkaṭāḥ /",
    "T09bsu078_u:1372": " tāmrapaṭāṅkapādena tīryante vīryaśālinā // KAvk_6.83 //",
    "T09bsu078_u:1373": " tataśca śālmalīvanaṃ sapta kṣārataraṅgiṇīḥ /",
    "T09bsu078_u:1374": " uttīryāsādyate prāṅgustriśaṅkurnāma parvataḥ // KAvk_6.84 //",
    "T09bsu078_u:1375": " tatra triśaṅkavo nāma kaṇṭakā vajrabhedinaḥ /",
    "T09bsu078_u:1376": " pādayorna viśantyeva tāmrapaṭṭāvanaddhayoḥ // KAvk_6.85 //",
    "T09bsu078_u:1377": " triśankurnāma taṭinī tatrāyaḥśaṅkuparvataḥ /",
    "T09bsu078_u:1378": " upaskīlanadī tatra tato dvidhā dvidhā sarit // KAvk_6.86 //",
    "T09bsu078_u:1379": " athāṣṭādaśavakrākhyaḥ parvato niravagrahaḥ /",
    "T09bsu078_u:1380": " tattulyasaṃjñātha nadī ślakṣṇi nāma giristataḥ // KAvk_6.87 //",
    "T09bsu078_u:1381": " athādridhūmanetrākhyo dhūmanirdigdhadiktaṭaḥ /",
    "T09bsu078_u:1382": " dṛṣṭisparśaviṣairvyāptaḥ krūrāśīviṣamaṇḍalaiḥ // KAvk_6.88 //",
    "T09bsu078_u:1383": " tanmūrdhni palvalasyāntaḥ śilābaddhā mahāguhā /",
    "T09bsu078_u:1384": " jyotīraso maṇiryasyāṃ jīvanī ca mahauṣadhiḥ // KAvk_6.89 //",
    "T09bsu078_u:1385": " bhittvā guhām tadabhyakraśiraḥpādakarodaraḥ /",
    "T09bsu078_u:1386": " vajra-mantrabalopetaḥ krūrasarpairna bādhyate // KAvk_6.90 //",
    "T09bsu078_u:1387": " athograsattvasaṃkīrṇāḥ saptāśīviṣaparvatāḥ /",
    "T09bsu078_u:1388": " nadyaśca tadvidhā yāsāmapāravārisaṃpadaḥ // KAvk_6.91 //",
    "T09bsu078_u:1389": " etaduttīrya nikhilaṃ puṇyaiḥ parahitodyataḥ /",
    "T09bsu078_u:1390": " ārohati sudhāśailaṃ śṛṅgairāliṅgitāmbaram // KAvk_6.92 //",
    "T09bsu078_u:1391": " tatastasyāpare pārśve kalpavṛkṣopaśobhitam /",
    "T09bsu078_u:1392": " puraṃ rohitakaṃ nāma dṛśyate svargasaṃnibham // KAvk_6.93 //",
    "T09bsu078_u:1393": " asti tatra magho nāma maghavāniva viśrutaḥ /",
    "T09bsu078_u:1394": " sārthavāho mahāsattvaḥ sarvasattvahite rataḥ // KAvk_6.94 //",
    "T09bsu078_u:1395": " badaradvīpayātrāyāmudyatasyānavadyadhīḥ /",
    "T09bsu078_u:1396": " mārgopadeśaṃ deśajñaḥ sa te sarvaṃ kariṣyati // KAvk_6.95 //",
    "T09bsu078_u:1397": " ityuktvotsāhya bahuśaḥ śubhadrairiva supriyam /",
    "T09bsu078_u:1398": " vacobhiricitairdevī sahasāntaradhīyata // KAvk_6.96 //",
    "T09bsu078_u:1399": " prabuddhaḥ supriyaḥ sarvaṃ tattatheti vicintayan /",
    "T09bsu078_u:1400": " pratasthe sattvamāruhya nijotsāhapuraḥsaraḥ // KAvk_6.97 //",
    "T09bsu078_u:1401": " sa vrajan vinitāyāsastena nirdiṣṭavartmanā /",
    "T09bsu078_u:1402": " puṇyairdvādaśabhirvarṣaiḥ prāpa rphitakaṃ puram // KAvk_6.98 //",
    "T09bsu078_u:1403": " atrāntare karmayogāt tatra sārthapatirmaghaḥ /",
    "T09bsu078_u:1404": " vyādhinā duścikitsyena babhūvāsvasthavigrahaḥ // KAvk_6.99 //",
    "T09bsu078_u:1405": " alabdhāntaḥpraveśo 'tha gṛhe rājagṛhopame /",
    "T09bsu078_u:1406": " tasya vyalambata dvāraṃ supriyaḥ kāryasiddhaye // KAvk_6.100 //",
    "T09bsu078_u:1407": " tato vaidyāpadeśena sa praveśamavāptavān /",
    "T09bsu078_u:1408": " upayogakathāprajñā na kasyādarabhūmayaḥ // KAvk_6.101 //",
    "T09bsu078_u:1409": " āyurvedavidhānajñaḥ sa tasyāriṣṭalakṣaṇaiḥ /",
    "T09bsu078_u:1410": " ṣaṇmāsaśeṣamevāyurjñātvā cintāntaro 'bhavat // KAvk_6.102 //",
    "T09bsu078_u:1411": " tasya priyahitaprāyo bhaiṣajyaparicaryayā /",
    "T09bsu078_u:1412": " atyalpenaiva kālena supriyaḥ priyatāṃ yayau // KAvk_6.103 //",
    "T09bsu078_u:1413": " bhaiṣajyayuktistatprītyā tasya vallabhatāṃ yayau /",
    "T09bsu078_u:1414": " priyopanītaṃ yatkiṃ cit tatsarvaṃ manasaḥ priyam // KAvk_6.104 //",
    "T09bsu078_u:1415": " priyopacāraistasyātha vyādhirādrāvamāyayau /",
    "T09bsu078_u:1416": " ādhiḥ śāmyati satsaṅgāt tao vyādhirviśīryate // KAvk_6.105 //",
    "T09bsu078_u:1417": " tataḥ saṃjātaviśrambhaḥ supriyaḥ praṇayānmagham /",
    "T09bsu078_u:1418": " cakre viditavṛttāntaṃ paścānnijakathākṣaṇe // KAvk_6.106 //",
    "T09bsu078_u:1419": " badaradvīpayātrāyāṃ tasyotsāhaṃ mahātmanah /",
    "T09bsu078_u:1420": " parārthe niścalaṃ jñātvā tamūce vismayānmaghaḥ // KAvk_6.107 //",
    "T09bsu078_u:1421": " aho batāsmin saṃsāre viḥsāre sārarūpiṇaḥ /",
    "T09bsu078_u:1422": " jāyante maṇayaḥ kecit paracintāparāyaṇāḥ // KAvk_6.108 //",
    "T09bsu078_u:1423": " navaṃ vayaḥ priyā mūrtiḥ parārthapravaṇaṃ manaḥ /",
    "T09bsu078_u:1424": " puṇyocitastathaivāyaṃ sthāne guṇasamāgamaḥ // KAvk_6.109 //",
    "T09bsu078_u:1425": " iyatīṃ bhūmimullaṅghya parārthe tvamupāgataḥ /",
    "T09bsu078_u:1426": " karomi tava sāhāyyaṃ kiṃ tvahaṃ bhṛśamāturaḥ // KAvk_6.110 //",
    "T09bsu078_u:1427": " nibaddhāvadhayaḥ prāṇāḥ prayāntyeva śarīriṇām /",
    "T09bsu078_u:1428": " te vrajantu mamānte 'pi tvatsamāhitahetutām // KAvk_6.111 //",
    "T09bsu078_u:1429": " evameva vyayo yastu vyayaḥ sa parigaṇyate /",
    "T09bsu078_u:1430": " parārthe jīvitasyāpi vyayo lābhaśataiḥ samaḥ // KAvk_6.112 //",
    "T09bsu078_u:1431": " na mayā badaradvīpaṃ dṛṣṭaṃ kiṃ tu śrutaṃ mayā /",
    "T09bsu078_u:1432": " mahābdhau diskamuddeśaṃ taistairjānāmi lakṣaṇaiḥ // KAvk_6.113 //",
    "T09bsu078_u:1433": " ityuktvā bhūpatiṃ suhṛdbandhuvākye 'pyanādaraḥ /",
    "T09bsu078_u:1434": " sa maṅgalapravahaṇaṃ supriyeṇa sahādadhe // KAvk_6.114 //",
    "T09bsu078_u:1435": " tataḥ pravahaṇārūḍhau tau yojanśatānyapi /",
    "T09bsu078_u:1436": " pavanasyānulomyena jagmaturvipulāśayau // KAvk_6.115 //",
    "T09bsu078_u:1437": " sthāne sthāne jalaṃ dṛṣṭvā nānāvarṇaṃ mahodadheḥ /",
    "T09bsu078_u:1438": " kimetaditi prapaccha supriyaḥ kautukānmagham // KAvk_6.116 //",
    "T09bsu078_u:1439": " jale lohācalāḥ pañca santyasya payasāṃ nidheḥ /",
    "T09bsu078_u:1440": " tāmrarūpyamayāścānye hemaratnamayāḥ pare // KAvk_6.117 //",
    "T09bsu078_u:1441": " teṣāṃ chāyāviśeṣeṇa nānāvarṇaḥ pade pade /",
    "T09bsu078_u:1442": " dṛśyate 'bdhirayaṃ dīptaḥ prāptāntarodgatauṣadhiḥ // KAvk_6.118 //",
    "T09bsu078_u:1443": " ityuktvā vyādhinākrāntaḥ prāptakālāvadhirmaghaḥ /",
    "T09bsu078_u:1444": " prāṇānmumoca satkītivinyastasthirajīvitaḥ // KAvk_6.119 //",
    "T09bsu078_u:1445": " vajralepādapi dṛḍhaṃ yathā sattvaṃ mahātmanām /",
    "T09bsu078_u:1446": " tathā yadi bhadedāyuḥ kimasādhyaṃ bhave bahvet // KAvk_6.120 //",
    "T09bsu078_u:1447": " kūlāvāptapravahaṇah supriyastadviyogajam /",
    "T09bsu078_u:1448": " śucaṃ saṃstabhya vidadhe suhṝdastanusatkriyām // KAvk_6.121 //",
    "T09bsu078_u:1449": " etadevonnataṃ lakṣma sattvotsāhamahātmanām /",
    "T09bsu078_u:1450": " vicchinnālambane kāle yatkartavyadṛḍhaṃ manaḥ // KAvk_6.122 //",
    "T09bsu078_u:1451": " punaḥ pravahaṇārūḍhaḥ sa samuttīrya vāridhim /",
    "T09bsu078_u:1452": " ratnaparvatapārśvena viveśa vikaṭāṭavīm // KAvk_6.123 //",
    "T09bsu078_u:1453": " na viyogairna codvegairnābhiyogairdviṣāmapi /",
    "T09bsu078_u:1454": " na rogaiḥ kleśabhogairvā hīyate mahatāṃ matiḥ // KAvk_6.124 //",
    "T09bsu078_u:1455": " sa tatrākrāntagaganaṃ niruddhāśeṣadiktaṭam /",
    "T09bsu078_u:1456": " durārohaṃ dadarśāgre mūrtaṃ vighnamivācalam // KAvk_6.125 //",
    "T09bsu078_u:1457": " upāyahīnastaṃ dṛṣṭvā giriṃ mūrkhamivoddhatam /",
    "T09bsu078_u:1458": " adhaḥ pallavaśayyāyām suptaḥ so 'cintayat kṣasṇam // KAvk_6.126 //",
    "T09bsu078_u:1459": " aho bata kiyān kālaḥ prayātaḥ prasthitasya me /",
    "T09bsu078_u:1460": " badaradvīpanāmāpi na nāma śrūyate kkacit // KAvk_6.127 //",
    "T09bsu078_u:1461": " vyavasāyasahāyo me yo 'bhūtpuṇyapaṇaiḥ param /",
    "T09bsu078_u:1462": " bhagnaplava ivākāle so 'pi karmormiviplavaiḥ // KAvk_6.128 //",
    "T09bsu078_u:1463": " naṣṭopāye 'pyupāye 'smin vyavasāyānmahīyasaḥ /",
    "T09bsu078_u:1464": " na nāma vinivarte 'haṃ siddhirnidhanamastu vā // KAvk_6.129 //",
    "T09bsu078_u:1465": " tadekaṃ janmayātrāsu pūjyaṃ janma jagatrtraye /",
    "T09bsu078_u:1466": " yasmin paropakrārāya jāyate jīvitavyayaḥ // KAvk_6.130 //",
    "T09bsu078_u:1467": " iti cintākulaṃ tatra taṃ jñātvā satyasāgaram /",
    "T09bsu078_u:1468": " nīlo nāma samabhyetya yakṣaḥ prāhācalāśrayaḥ // KAvk_6.131 //",
    "T09bsu078_u:1469": " pūrveṇa yojanaṃ gatvā trīṇi śṛṅgāṇi bhūbhṛtaḥ /",
    "T09bsu078_u:1470": " vetrasopānaniśreṇyā samāruhyātha gamyatām // KAvk_6.132 //",
    "T09bsu078_u:1471": " iti yakṣopadeśena sa vilaṅghya mahācalam /",
    "T09bsu078_u:1472": " dadarśāgre samuttuṅgaśrṛṅgaṃ sphaṭīkabhūdharam // KAvk_6.133 //",
    "T09bsu078_u:1473": " tasminnekaśilāślakṣṇe durgame pakṣiṇāmapi /",
    "T09bsu078_u:1474": " muhūrtamabhavattasya nirvyāpāro manorathaḥ // KAvk_6.134 //",
    "T09bsu078_u:1475": " abhyunnatam nirālambaṃ svasaṃkalpamivācalam /",
    "T09bsu078_u:1476": " sa taṃ vicārya suciraṃ citranyasta ivābhavat // KAvk_6.135 //",
    "T09bsu078_u:1477": " atha candraprabho nāma yakṣaḥ śailaguhāśayaḥ /",
    "T09bsu078_u:1478": " abhyetyaḥ sattvasaṃpannaṃ tamabhāṣaṭa vusmitaḥ // KAvk_6.136 //",
    "T09bsu078_u:1479": " krośamātramito gatvā pūrveṇāpūrvavibhramam /",
    "T09bsu078_u:1480": " dṛśyate candanavanaṃ bālānilacalallatam // KAvk_6.137 //",
    "T09bsu078_u:1481": " tatrāste prasarā nāma guhālīnā mahauṣadhiḥ /",
    "T09bsu078_u:1482": " labhyate deharakṣāyai samuttolya mahāśilām // KAvk_6.138 //",
    "T09bsu078_u:1483": " tatprabhāvakṛtālokaṃ sopānaiḥ sphaṭikācalam /",
    "T09bsu078_u:1484": " sahasaiva samāruhya gamyatāmīpsitāptaye // KAvk_6.139 //",
    "T09bsu078_u:1485": " tatkṣaṇāt kṛtakārtheva sā prayāti mahāuṣadhiḥ /",
    "T09bsu078_u:1486": " na khedastatkṛte kāryastaḍillolāḥ priyāptayaḥ // KAvk_6.140 //",
    "T09bsu078_u:1487": " iti yakṣopadiṣṭena vidhānena sa bhūdharam /",
    "T09bsu078_u:1488": " samutkramya dadarśāgre nagaraṃ hemamandiram // KAvk_6.141 //",
    "T09bsu078_u:1489": " merūkūṭairivākīrṇaṃ prakāśairiva nirmitam /",
    "T09bsu078_u:1490": " savāścaryairiva kṛtaṃ tad dṛṣṭvā vismito 'bhavat // KAvk_6.142 //",
    "T09bsu078_u:1491": " mahāhemakapāṭābhyāṃ ruddhaddhāram vilokya tat /",
    "T09bsu078_u:1492": " nirjanaṃ vārasaṃcāraṃ vanānte niṣasāda saḥ // KAvk_6.143 //",
    "T09bsu078_u:1493": " atrāntare dinasyānte vyomānantapathādhvagaḥ /",
    "T09bsu078_u:1494": " avāpāstācalopāntaṃ pariśrānta ivāṃśumān // KAvk_6.144 //",
    "T09bsu078_u:1495": " astaṃ gate sahasrāṃśau rajanīramaṇī śanaiḥ /",
    "T09bsu078_u:1496": " tārāpatimivānveṣṭuṃ prasasārābhisārikā // KAvk_6.145 //",
    "T09bsu078_u:1497": " atha prakāśavibahvaiḥ sarvāśāpūraṇonmukhaḥ /",
    "T09bsu078_u:1498": " bodhisattva iva svacchaḥ sudhādīdhitirudyayau // KAvk_6.146 //",
    "T09bsu078_u:1499": " sphīṭā tamaḥ samūhasya niḥśeṣapraśamocitā /",
    "T09bsu078_u:1500": " mānasollāsinī jyotsnā sattvavṛttirivābabhau // KAvk_6.147 //",
    "T09bsu078_u:1501": " tamomohaṃ jahārendurdiśāṃ dinaviyogajam /",
    "T09bsu078_u:1502": " paropakāre hi paro dūrāroho mahātmanām // KAvk_6.148 //",
    "T09bsu078_u:1503": " supriyaścandrakiraṇaiḥ pūryamāṇatanuḥ kṣaṇam /",
    "T09bsu078_u:1504": " nidrāṃ kāryasamudrormikṣobhamudrāmavāptavān // KAvk_6.149 //",
    "T09bsu078_u:1505": " kṣapāyām kṣīyamāṇāyāṃ guṇadākṣiṇyasādarā /",
    "T09bsu078_u:1506": " jagāda devatā svapne maheśākhyā sametya tam // KAvk_6.150 //",
    "T09bsu078_u:1507": " aho bata mahāsattva sattattvābhiniveśinā /",
    "T09bsu078_u:1508": " parārthe vipulaḥ kleśaḥ kṛtaḥ sukṛtinā tvayā // KAvk_6.151 //",
    "T09bsu078_u:1509": " alpaśeṣe prayāse 'smin nodvegaṃ kartumarhasi /",
    "T09bsu078_u:1510": " aparyuṣitasattvānāṃ svādhīnāḥ sarvasiddhayaḥ // KAvk_6.152 //",
    "T09bsu078_u:1511": " haimaṃ yadetannagaraṃ trīṇi cānyānyataḥ param /",
    "T09bsu078_u:1512": " santi ratnapurāṇyatra vicitrāṇyuttarottaram // KAvk_6.153 //",
    "T09bsu078_u:1513": " tebhyo niryānti kinnaryaścataśro 'ṣṭau ca ṣoḍaśa /",
    "T09bsu078_u:1514": " dvātriṃśacca krameṇaiva tvayā dvāri vighaṭṭite // KAvk_6.154 //",
    "T09bsu078_u:1515": " jitendriyasya bhavatastatpramādamavedinaḥ /",
    "T09bsu078_u:1516": " kimanyadacireṇaiv vāñchitāptirbhaviṣyati // KAvk_6.155 //",
    "T09bsu078_u:1517": " ityuktaḥ sādaraṃ devyā pratibuddho 'tha supriyaḥ /",
    "T09bsu078_u:1518": " jaghāna nagaradvāraṃ triḥ samabhyetya pāṇinā // KAvk_6.156 //",
    "T09bsu078_u:1519": " tataścatasraḥ k innaryo niryayustaralekṣaṇāḥ /",
    "T09bsu078_u:1520": " āścaryatarumañjarya iva līlānilākulāḥ // KAvk_6.157 //",
    "T09bsu078_u:1521": " mānasillāsakāriṇyo nayanāmṛtavṛṣṭayaḥ /",
    "T09bsu078_u:1522": " vadanendusamudyotairdivāpi kṛtacandrikāḥ // KAvk_6.158 //",
    "T09bsu078_u:1523": " tāḥ saṃpūjya smarodāraṃ supriyaṃ priyadarśanāḥ /",
    "T09bsu078_u:1524": " tasyābhilāṣapraṇayairātithyamiva cakrire // KAvk_6.159 //",
    "T09bsu078_u:1525": " candrakāntasamāsīnaṃ kṛtāsanaparigrahāḥ /",
    "T09bsu078_u:1526": " jīvanauṣadhayo jātāḥ smarasyeva savigrahāḥ // KAvk_6.160 //",
    "T09bsu078_u:1527": " tāstamūcuḥ samunmīladvilāsahasitatviṣaḥ /",
    "T09bsu078_u:1528": " dadatya iva karpūraṃ premopāyanatām puraḥ // KAvk_6.161 //",
    "T09bsu078_u:1529": " aho dhanyā vayaṃ yāsāṃ sadguṇālakṛtākṛtiḥ /",
    "T09bsu078_u:1530": " svayaemvābhigamyo 'pi bhavānadyāgato gṛham // KAvk_6.162 //",
    "T09bsu078_u:1531": " vidheṣaḥ kasya pīyūṣe candane kasya vāruciḥ /",
    "T09bsu078_u:1532": " indau mandādaraḥ ko vā sādhuḥ kasya na saṃmataḥ // KAvk_6.163 //",
    "T09bsu078_u:1533": " strīṇāṃ yadyapi saubhāgyabhaṅgāya praṇayaḥ svayam /",
    "T09bsu078_u:1534": " kramastvaddarśanenaiva tathāpi mukharīkṛtāḥ // KAvk_6.164 //",
    "T09bsu078_u:1535": " idaṃ ca kinnarapuraṃ vayaṃ ca praṇayārpitāḥ /",
    "T09bsu078_u:1536": " ratnaṃ ca saubhāṣaṇikaṃ sādho svādhīnameva te // KAvk_6.165 //",
    "T09bsu078_u:1537": " iti tāsāṃ vacaḥ śrutvā supriyaḥ praṇayocitam /",
    "T09bsu078_u:1538": " uvāca sattvadhavalāṃ diśan daśanacandrikām // KAvk_6.166 //",
    "T09bsu078_u:1539": " bahumānāspadaṃ kasya nedaṃ saṃbhāṣaṇāmṛtam /",
    "T09bsu078_u:1540": " ātmano 'pyādarasthānam bahvatībhiḥ kṛtādaraḥ // KAvk_6.167 //",
    "T09bsu078_u:1541": " ślāghyaṃ darśanamevedaṃ tatrāpyayamanugrahaḥ /",
    "T09bsu078_u:1542": " muktālatāstāpaharāḥ kiṃ punaścandanokṣitāḥ // KAvk_6.168 //",
    "T09bsu078_u:1543": " evaṃ vidhānām svacchānāmaindavīnāmiva tviṣām /",
    "T09bsu078_u:1544": " ākṛtīnām samucitā rucirā lokavṛttayaḥ // KAvk_6.169 //",
    "T09bsu078_u:1545": " aucityacārucaritaṃ prasādaviśadaṃ manah /",
    "T09bsu078_u:1546": " vātsalyapeśalā vāṇī na kasyādarabhūmayaḥ // KAvk_6.170 //",
    "T09bsu078_u:1547": " gṛhīto 'smābhirācāraḥ pūjāparikarocitah /",
    "T09bsu078_u:1548": " ātmārpaṇaṃ kulāntaṃ vaḥ parāyattā hi yoṣitaḥ // KAvk_6.171 //",
    "T09bsu078_u:1549": " kanyābhāvādapakrāntā yūyaṃ paraparigrahāḥ /",
    "T09bsu078_u:1550": " viśrambheṇa bhagiṇyo me jananyaḥ snehagauravāt // KAvk_6.172 //",
    "T09bsu078_u:1551": " paravittaṃ viṣaṃ yeṣāṃ jananyaścānyayoṣitaḥ /",
    "T09bsu078_u:1552": " parahiṃsātmahiṃsauva pakṣāsteṣāṃ niratyayāḥ // KAvk_6.173 //",
    "T09bsu078_u:1553": " pauśunyāsatyapāruṣyabhinnavādojjhitaṃ vacaḥ /",
    "T09bsu078_u:1554": " sadaiva vadane yeṣām teṣām sarvāśiṣā diśaḥ // KAvk_6.174 //",
    "T09bsu078_u:1555": " abhidhyārahitaṃ ceto vyāpāraparivarjitam /",
    "T09bsu078_u:1556": " mithyādṛṣṭivihīnaṃ ca yeṣāṃ te satpathaṃ śritāḥ // KAvk_6.175 //",
    "T09bsu078_u:1557": " daśākuśalamārgebhyo nirgatānāṃ nisargataḥ /",
    "T09bsu078_u:1558": " ete kuśalavargasya mārgāḥ svarge nirargalāḥ // KAvk_6.176 //",
    "T09bsu078_u:1559": " dhīreva dhanyaṃ dhanamunnatānāṃ vidyaiva cakṣurvijitendriyāṇām /",
    "T09bsu078_u:1560": " dayaiva puṇyaṃ puruṣottamānāṃ ātmaiva tīrthaṃ śucimānasānām // KAvk_6.177 //",
    "T09bsu078_u:1561": " evaṃvidho 'yaṃ guṇasaṃniveśaḥ śīlena vaimalyamupaiti puṃsām /",
    "T09bsu078_u:1562": " sadratnamuktānikarātiritaṃ śīlaṃ satāmābharaṇaṃ vadanti // KAvk_6.178 //",
    "T09bsu078_u:1563": " ityuktamākarṇya guṇānurūpaṃ sattvārthinā tena jitendriyeṇa /",
    "T09bsu078_u:1564": " tuṣṭāstamūcurbhuvi candralokaṃ tāḥ kautukāyaivamukhaiḥ sṛjantyaḥ // KAvk_6.179 //",
    "T09bsu078_u:1565": " maṇerivānarghaguṇojjvalasya dṛṣṭaiva sādhorucitā ruciste /",
    "T09bsu078_u:1566": " yayaiva maulau hṛdaye śrutau ca sadbhiḥ sadaivābharaṇīkṛto 'si // KAvk_6.180 //",
    "T09bsu078_u:1567": " maṇirmahārhaḥ prathitaprabhāvaḥ pragṛhyatāmātmasamastvayāyam /",
    "T09bsu078_u:1568": " dhvajārpito varṣati yojanānāṃ sahasramevārthisamīhitaṃ yaḥ // KAvk_6.181 //",
    "T09bsu078_u:1569": " uktveti ratnapravaraṃ taruṇyastasmei dadurmūrtamiva prasādam /",
    "T09bsu078_u:1570": " ādāya taṃ ca praṇayopacāraṃ so 'pi dvitīyaṃ puramāpa raupyam // KAvk_6.182 //",
    "T09bsu078_u:1571": " tatrādarāttaddviguṇābhireva sa pūjitah kinnarakāminībhiḥ /",
    "T09bsu078_u:1572": " krameṇa tenaiva viśuddhabuddhirlebhe maṇiṃ taddviguṇaprabhāvam // KAvk_6.183 // * * * * * * * * * * * * * * * * /",
    "T09bsu078_u:1573": " prāptaśca taṃ ratnamayaṃ caturthaṃ puraṃ tataḥ sarvapurādhikaści /",
    "T09bsu078_u:1574": " so 'bhyarthitastaddviguṇābhiragre guṇādhikaḥ kinnarasundarībhiḥ // KAvk_6.185 //",
    "T09bsu078_u:1575": " tathaiva saddharmakathāprasaṅgaistātoṣitāstena susaṃyatena /",
    "T09bsu078_u:1576": " utphullanītpaladāmadīrghakaṭākṣavikṣiptakarāstamūcuḥ // KAvk_6.186 //",
    "T09bsu078_u:1577": " bhrātāsti naḥ kinnararājavaṃśaratnākarendurbadarābhidhānaḥ /",
    "T09bsu078_u:1578": " tasyāspadaṃ dvīpamidaṃ mahārhaṃ svanāmacihnaṃ prathitaṃ samṛddhyā // KAvk_6.187 //",
    "T09bsu078_u:1579": " ratnaṃ cedam niyamavidhinā poṣadhākhyavratena nyastaṃ bhāsvatkiraṇanikaraṃ puṇyabhājāṃ prayatnāt varṣatyeva sthiraparahitavyāptaye gṛhyatām tat // KAvk_6.188 //",
    "T09bsu078_u:1580": " ityutpāṭyāmarataruphalaṃ sādaraṃ sundarībhiḥ",
    "T09bsu078_u:1581": " premoddāmapraṇayasubhagaṃ dattamāsādya ratnam /",
    "T09bsu078_u:1582": " bālāhākhyaṃ vijitapavanaṃ taṃ prakṛṣṭaṃ turaṅgaṃ",
    "T09bsu078_u:1583": " so 'pyāruhya svanagaramagāllabdhamārgopadeśaḥ // KAvk_6.189 //",
    "T09bsu078_u:1584": " tasmin kāle vipulakuśalaiḥ svargamārgaṃ prayāte",
    "T09bsu078_u:1585": " vārāṇasyāṃ viśadayaśasi kṣmāpatau brahmadatte /",
    "T09bsu078_u:1586": " śrīmān sarvapraṇayiphaladaḥ supriyaḥ pauramukhyair",
    "T09bsu078_u:1587": " lokatrāṇe vinihitamatirdharmarājye 'bhiṣiktaḥ // KAvk_6.190 //",
    "T09bsu078_u:1588": " tataḥ śiraḥsnānavidhikrameṇa tatpañcadaśyām dhvajamūrdhni ratnam /",
    "T09bsu078_u:1589": " sa poṣadhopoṣita eva dhṛtvā cakāra viśvaṃ paripūrṇakāmam // KAvk_6.191 //",
    "T09bsu078_u:1590": " kṛtvā yātrām parahitaphalāṃ vatsarāṇām śatena",
    "T09bsu078_u:1591": " sthitvā rājye mahati nikhilaṃ pūrayitvā ca lokam /",
    "T09bsu078_u:1592": " putraṃ dhṛtvā narapatipade prāpya sarvopaśāntiṃ",
    "T09bsu078_u:1593": " tattvajño 'sau kimapi paramaṃ brahmabhāvaṃ jagāma // KAvk_6.192 //",
    "T09bsu078_u:1594": " syurete dasyavaḥ sarve pūrvaṃ ye pūritā mayā /",
    "T09bsu078_u:1595": " ratnadrīpābhigamane tasmin supriyajanmani // KAvk_6.193 //",
    "T09bsu078_u:1596": " iti śāstā svavṛttāntakathayā vidadhe vibhuḥ /",
    "T09bsu078_u:1597": " dānavīryopadeśena bhikṣūṇāmanuśāsanam // KAvk_6.194 //",
    "T09bsu078_u:1598": " iti kṣemendraviracitāyāṃ bodhisattvāvadānakalpalatāyāṃ badaradvīpayātrāvadānaṃ nāma ṣaṣṭhaḥ pallavaḥ //",
    "T09bsu078_u:1599": " 7. muktālatāvadānam /",
    "T09bsu078_u:1600": " kuślapraṇidhānaśuddhadhānmāṃ vimalālokavivekabodhakānām /",
    "T09bsu078_u:1601": " parikīrtanamātrameva yeṣāṃ bhavamohāpahatesta eva dhanyāḥ // KAvk_7.1 //",
    "T09bsu078_u:1602": " purā parṣatsahasrāṇāṃ nyagrodhopavanasthitiḥ /",
    "T09bsu078_u:1603": " kapilākhye pure cakre bhagavān dharmadeśanām // KAvk_7.2 //",
    "T09bsu078_u:1604": " amandānandasaṃdohasyandi candanaśītalam /",
    "T09bsu078_u:1605": " tasya vāgamṛtaṃ dhanyāḥ kṛtāṅjalipuṭāḥ papuḥ // KAvk_7.3 //",
    "T09bsu078_u:1606": " rājā śuddhodanastatra dharmaśravaṇasaṃgame /",
    "T09bsu078_u:1607": " puṇyopadeśasalilairlebhe vaimalyanirvṛtim // KAvk_7.4 //",
    "T09bsu078_u:1608": " atha tatra mahānāmā śākyarājakulodbhavaḥ /",
    "T09bsu078_u:1609": " dharmopadeśamākarṇya prātaḥ svagṛhamabravīt // KAvk_7.5 //",
    "T09bsu078_u:1610": " aho nu bhagavān buddho dharmaḥ saṃghaśca siddhaye /",
    "T09bsu078_u:1611": " buddhotpādo 'yamasmākaṃ nirvāṇāya mahāphalaḥ // KAvk_7.6 //",
    "T09bsu078_u:1612": " upadeśaviśeṣāptānirvṛtestasya tadvacaḥ /",
    "T09bsu078_u:1613": " śrutvā śaśiprabhā patnī praṇayāttamabhāṣataḥ // KAvk_7.7 //",
    "T09bsu078_u:1614": " anugrāhyā bhagavataḥ puruṣāḥ puṇyabhāginah /",
    "T09bsu078_u:1615": " nindyāstadupadeśānāmanarhā yoṣito vayam // KAvk_7.8 //",
    "T09bsu078_u:1616": " iti jāyāvacaḥ śrutvā sa jagāda jagadguroḥ /",
    "T09bsu078_u:1617": " bhadre bhagavato nāsti bhedaḥ kāruṇyadarśane // KAvk_7.9 //",
    "T09bsu078_u:1618": " samā sarvatra bhā bhānoḥ samā vṛṣṭiḥ payomucaḥ /",
    "T09bsu078_u:1619": " samā bhagavato dṛṣṭiḥ sarvasattvānukampinaḥ // KAvk_7.10 //",
    "T09bsu078_u:1620": " mahāprajāpatervākyādaparāhṇakṣaṇaṃ tapaḥ /",
    "T09bsu078_u:1621": " śuddhodanaḥ karotyeva rājā bahgavato 'ntike // KAvk_7.11 //",
    "T09bsu078_u:1622": " iti patyuḥ priyagirā vṛtā śākyāṅganāgaṇaiḥ /",
    "T09bsu078_u:1623": " yācane tadbhagavatah sā puṇyopavanaṃ yayau // KAvk_7.12 //",
    "T09bsu078_u:1624": " sā satvakusumaṃ tatra taṃ dadarśa mahāphalam /",
    "T09bsu078_u:1625": " praśamāmṛtasaṃsiktaṃ karuṇākalpapādapam // KAvk_7.13 //",
    "T09bsu078_u:1626": " lateva pavanānamrā taṃ dūrāt praṇanāma sā /",
    "T09bsu078_u:1627": " lobheneva parityakrā cyutakarṇotpalacchalāt // KAvk_7.14 //",
    "T09bsu078_u:1628": " vilokya kāñcanaruciṃ ratnabhūṣaṇabhūṣitām /",
    "T09bsu078_u:1629": " ānandanāmā bhikṣustāmuvāca prahitodyataḥ // KAvk_7.15 //",
    "T09bsu078_u:1630": " veṣaḥ praśamaśūnyo 'yaṃ mātarmunitapovane /",
    "T09bsu078_u:1631": " darpotsikto na yuktaste viraktānāmidaṃ padam // KAvk_7.16 //",
    "T09bsu078_u:1632": " guṇasaṃyamasiktāni mukharābhraṇānyaho /",
    "T09bsu078_u:1633": " nehāstadgrahaṇaṃ yuktamitīvopadiśanti te // KAvk_7.17 //",
    "T09bsu078_u:1634": " ityuktā tena sā tanvī vailajyavinatānanā /",
    "T09bsu078_u:1635": " unmucyābharaṇaṃ sarvaṃ prāḥiṇonnijamadniram // KAvk_7.18 //",
    "T09bsu078_u:1636": " upaviṣṭeṣu sarveṣu nirdiṣṭakuśalastataḥ /",
    "T09bsu078_u:1637": " anityataivaṃ bhagavānupadeśaṃ pravakrame // KAvk_7.19 //",
    "T09bsu078_u:1638": " mahāmohaprabhāvo 'yaṃ yena nityamanityatām /",
    "T09bsu078_u:1639": " nityatāmiva manyante mūḍhā jagati jantavaḥ // KAvk_7.20 //",
    "T09bsu078_u:1640": " asatye ramate lokaḥ satyapratyayamohitaḥ /",
    "T09bsu078_u:1641": " na vetti sarvabhāvānāmabhāvānubhavāṃ sthitim // KAvk_7.21 //",
    "T09bsu078_u:1642": " kecid vyākaraṇaiḥ pare śrutipathaistarkapravādaiḥ pare kecittantraparigrahairbahuvidhairanyaiḥ kalākauśalaiḥ /",
    "T09bsu078_u:1643": " saṃsaktāḥ punaruktajanmaśaraṇau yātā sahaiva kṣayaṃ",
    "T09bsu078_u:1644": " tatrāpyakṣyayalīlayā kṣaṇapadaṃ mugdhaurnibaddhā dhṛtiḥ // KAvk_7.22 //",
    "T09bsu078_u:1645": " viṣayaviṣamāpāyaḥ kāyaḥ prapañca(ma)yāśayā",
    "T09bsu078_u:1646": " kharataramarusphārākāro mohabhāvo bhavaḥ /",
    "T09bsu078_u:1647": " hitabhūmi (?) tathākāryaṃ kāryaṃ vivekināṃ tathā",
    "T09bsu078_u:1648": " niravadhirayaṃ dṛṣṭvā vyādhiryathā (hi)",
    "T09bsu078_u:1649": " nivartate // KAvk_7.23 //",
    "T09bsu078_u:1650": " ityādyanityasaṃskārasaṃyuktaṃ yuktamudyate /",
    "T09bsu078_u:1651": " dharmopadeśakuśalaṃ vaktuṃ bhagavati svayam // KAvk_7.24 //",
    "T09bsu078_u:1652": " ekā śākyavadhūstatra rūpasaubhāgyagarvitā /",
    "T09bsu078_u:1653": " sthitā śauśavatāruṇyasaṃghau vayasi duḥsahe // KAvk_7.25 //",
    "T09bsu078_u:1654": " muktāhāraṃ stanataṭe lolāpāṅgairmuhurmuhuḥ /",
    "T09bsu078_u:1655": " āliloke yaśaḥsphārasāraṃ ratipateriva // KAvk_7.26 //",
    "T09bsu078_u:1656": " hārāvalokinīṃ dṛṣṭvā tāmanekāgrahādasau /",
    "T09bsu078_u:1657": " acintayādviraktena magatpatnī śaśiprabhā // KAvk_7.27 //",
    "T09bsu078_u:1658": " iyaṃ dharmopadeśe 'pi capalā hāramīkṣate /",
    "T09bsu078_u:1659": " bhāvānāṃ na śṛṇotyeva mūḍhā kṣaṇikatāmimām // KAvk_7.28 //",
    "T09bsu078_u:1660": " svaṃ hāraṃ darśayitvāsyā hārotsāhaṃ harāmyaham /",
    "T09bsu078_u:1661": " adhikālokanenaiva darpaḥ śāmyati dehinām // KAvk_7.29 //",
    "T09bsu078_u:1662": " iti saṃcintya sā dāsīṃ rohikākhyāmabhāṣata /",
    "T09bsu078_u:1663": " rohike gaccha me hāraṃ gṛhāt satvaramāhara // KAvk_7.30 //",
    "T09bsu078_u:1664": " ityuktā sā tayā tatra pravṛtte dharmasaṃśrave /",
    "T09bsu078_u:1665": " akālagamanodvignā niḥśvasyācintayat kṣaṇam // KAvk_7.31 //",
    "T09bsu078_u:1666": " aho batāntarāyo 'yaṃ saṃjātaḥ kuśale mama /",
    "T09bsu078_u:1667": " nāsmin śrotuṃ labhe dharmaṃ yatparāyattajīvitā // KAvk_7.32 //",
    "T09bsu078_u:1668": " puṇyasaurabhasaṃbhārāt kīrṇakāruṇyakesarāt /",
    "T09bsu078_u:1669": " mukhapadmād bhagavato dhanyaḥ prāpnoti vāṅbhadhuḥ // KAvk_7.33 //",
    "T09bsu078_u:1670": " aho svācchandyavicchedastanubhaṅgaḥ sukhakṣayaḥ /",
    "T09bsu078_u:1671": " sevā jagati jantūnāṃ duḥkhe duḥkhaparaṃparā // KAvk_7.34 //",
    "T09bsu078_u:1672": " sevāprayāsasaṃprāptaṃ dhanamānakaṇodayam /",
    "T09bsu078_u:1673": " tatpamatyuṣṇaniḥśvāsairaho kṛcchreṇa pīyate // KAvk_7.35 //",
    "T09bsu078_u:1674": " mānaglānirguṇaglānirojaḥpunaśamaḥ śramah /",
    "T09bsu078_u:1675": " prathamaṃ sevakasyaitat phalamīśvaradarśane // KAvk_7.36 //",
    "T09bsu078_u:1676": " lauhī bandhanaśṛṅkhalā caraṇayorhelāvamānāvanī",
    "T09bsu078_u:1677": " svavyāpāraniṣedhanityaniyatī nidrāsukhadrohiṇī /",
    "T09bsu078_u:1678": " āśāsyasya viśālajālasaraṇiḥ satsaṅgabhogāśaniḥ",
    "T09bsu078_u:1679": " mugdhānāṃ mṛgatṛṣṭikāmarumahī sevā śarīrakṣayaḥ // KAvk_7.37 //",
    "T09bsu078_u:1680": " iti saṃcintya suciraṃ sā jagāma tadājñayā /",
    "T09bsu078_u:1681": " sevāvikrītakāyānāṃ svecchāviharaṇaṃ kutaḥ // KAvk_7.38 //",
    "T09bsu078_u:1682": " vrajantīṃ tām parapreṣyāṃ kṛpaṇāṃ karuṇākulaḥ /",
    "T09bsu078_u:1683": " nirīkṣya bahgavān divyacakṣuṣācintayat kṣasṇam // KAvk_7.39 //",
    "T09bsu078_u:1684": " asmin janmani śeṣo 'syā saṃpūrṇo jīvitāvadhiḥ /",
    "T09bsu078_u:1685": " iyaṃ varākī saṃsārāduddhartavyā svayaṃ mayā // KAvk_7.40 //",
    "T09bsu078_u:1686": " atha tām karmayogena vrahantīṃ sahasā pathi //",
    "T09bsu078_u:1687": " vatsavātsalyavivaśā śṛṅgābhyāmājaghāna gauḥ // KAvk_7.41 //",
    "T09bsu078_u:1688": " sā pradaghyau bhagavataḥ prasādāt tanmayasmṛtiḥ /",
    "T09bsu078_u:1689": " janmāntarādhivāsena buddhālambanamānasā // KAvk_7.42 //",
    "T09bsu078_u:1690": " aho karmormibhiḥ śīrṇe saṃsāramakarākare /",
    "T09bsu078_u:1691": " janmāvarteṣu jantūnāṃ majjanonmajjanakramaḥ // KAvk_7.43 //",
    "T09bsu078_u:1692": " puṃso lalāṭavipulopalapaṭṭikāsu niḥśarmakarmaghaṭitaprakaṭāṅkaṭaṅkaiḥ /",
    "T09bsu078_u:1693": " nayastāni janmamaraṇaprasarākṣarāṇi naitāni pāṇiparimārjanayā calanti // KAvk_7.44 //",
    "T09bsu078_u:1694": " iyaṃ karmāyattā pracuracitravaicitraracanā",
    "T09bsu078_u:1695": " narāṇāṃ māyūracchadapaṭalatulyā pariṇatiḥ /",
    "T09bsu078_u:1696": " yayā garbhārambhe kramanipatane vṛddhisamaye",
    "T09bsu078_u:1697": " kṣaye vā nānyat prābhajata tanulekhācchavirati // KAvk_7.45 //",
    "T09bsu078_u:1698": " saṃcintyātha puraḥ pravṛttasudaśāsannāvasannasthitiṃ prāptevāsamadāsabhāvakalanāvailakṣyaniḥ spandatām /",
    "T09bsu078_u:1699": " ādhāya praṇidhānadhāmni dhavale saddharmaśuddhāṃ dhiyaṃ",
    "T09bsu078_u:1700": " saṃsāre vicikitsya eva malinaṃ tatyāja sā jīvitam // KAvk_7.46 //",
    "T09bsu078_u:1701": " tataḥ sā siṃhaladvīpe samīpe svargasaṃpadām /",
    "T09bsu078_u:1702": " candralekheva dugdhābdhau divyadyutirajāyata // KAvk_7.47 //",
    "T09bsu078_u:1703": " ādhānajanmanastasya muktāvarṣeṃ divaścyute /",
    "T09bsu078_u:1704": " sābhūnmuktālatā nāma siṃhalādhipateḥ sutā // KAvk_7.48 //",
    "T09bsu078_u:1705": " sā puṇyamiva lāvaṇyaṃ vahantī vṛddhimāgatā /",
    "T09bsu078_u:1706": " lebhe vivekenāṅgānāṃ saṃtoṣamiva yaovanam // KAvk_7.49 //",
    "T09bsu078_u:1707": " tataḥ kadācidvaṇijaḥ śrāvastīpuravāsinaḥ /",
    "T09bsu078_u:1708": " makarākaramuttīrya siṃhaladvīpamāyayuḥ // KAvk_7.50 //",
    "T09bsu078_u:1709": " te tatra rātriparyante viśrāntisukhamājaguḥ /",
    "T09bsu078_u:1710": " dharmārthagāthāsaṃnaddhaprabuddhabuddhabhāṣitam // KAvk_7.51 //",
    "T09bsu078_u:1711": " tdantaḥpuraharmyasthā śrutvaiva śravaṇāmṛtam /",
    "T09bsu078_u:1712": " kimetaditi papraccha tānānāyya nṛpātmajā // KAvk_7.52 //",
    "T09bsu078_u:1713": " te tāmūcuḥ pramuditāmidaṃ buddhasya bḥāṣitam /",
    "T09bsu078_u:1714": " svabhāvārhaṃ bhagavataḥ sarvasattvānukampinah // KAvk_7.53 //",
    "T09bsu078_u:1715": " buddhāmidhānaṃ śrutviva pulakālaṃkṛtākṛtiḥ /",
    "T09bsu078_u:1716": " sā babhūva samudbhūtasaṃvidbhavyānubhāvabhūḥ // KAvk_7.54 //",
    "T09bsu078_u:1717": " unmubhī sāmayūriva śabdaireva payomucaḥ /",
    "T09bsu078_u:1718": " ka eṣa bhagavān buddha iti paparcchaḥ tān punaḥ // KAvk_7.55 //",
    "T09bsu078_u:1719": " tataste nikhilaṃ tasyai śraddhāsaṃvardhitādarāḥ /",
    "T09bsu078_u:1720": " nyavedayan puṇyamayīṃ bhagavaccaritasthitim // KAvk_7.56 //",
    "T09bsu078_u:1721": " atha sā tatkathāvāptaprāgjanmakuśalodayā /",
    "T09bsu078_u:1722": " vijñaptilekhaṃ pradadau teṣāṃ bhagavataḥ kṛte // KAvk_7.57 //",
    "T09bsu078_u:1723": " kālena sindhumuttīrya saṃrpāptāste nijāṃ pirīm /",
    "T09bsu078_u:1724": " praṇamyāvedya tadvṛttaṃ dadurlekhaṃ mahātmane // KAvk_7.58 //",
    "T09bsu078_u:1725": " bhagavānapi sarvajñaḥ pūrvameva vibhāvya tat /",
    "T09bsu078_u:1726": " muktālatāyāḥ kṛpayā svayaṃ lekhamavācayat // KAvk_7.59 //",
    "T09bsu078_u:1727": " aho smaraṇameva te kimapi puṇyapaṇyaṃ satāṃ",
    "T09bsu078_u:1728": " bhavātibahvabhaiṣajaṃ vyasanatāpatṛṣṇāpahat /",
    "T09bsu078_u:1729": " bhavanmayakathākramopanatasaṃvidāsvādabhūḥ",
    "T09bsu078_u:1730": " sa eṣa bhagavan mahānamṛtasaṃvibhāgo mama // KAvk_7.60 //",
    "T09bsu078_u:1731": " iti saṃkṣiptalekhārthaṃ vibhāvya bhagavān svayam /",
    "T09bsu078_u:1732": " īṣatsmitviṣā sattvaprakāśamadiśaddiśām // KAvk_7.61 //",
    "T09bsu078_u:1733": " tataścitrakarāśakyāṃ prabhāvairanupūritām /",
    "T09bsu078_u:1734": " bhagavān prāhiṇot tasyai nyastāṃ svapratimāṃ paṭe // KAvk_7.62 //",
    "T09bsu078_u:1735": " punaḥ pravahaṇārūḍhā vaṇijaste tadājñayā /",
    "T09bsu078_u:1736": " avāpya siṃhaladvīpaṃ tasyai paṭamadarśayan // KAvk_7.63 //",
    "T09bsu078_u:1737": " hemasiṃhāsananyaste paṭe dṛṣṭvā tathāgatam /",
    "T09bsu078_u:1738": " janastanmayatādhyānādekībhāvamivāyayau // KAvk_7.64 //",
    "T09bsu078_u:1739": " adhastāllikhitaṃ tasmin puṇyaprāptamadṛśyata /",
    "T09bsu078_u:1740": " tisraḥ śaraṇyā gatayaḥ pañca śikṣāpadāṇi ca // KAvk_7.65 //",
    "T09bsu078_u:1741": " sapratītyasamutpādaḥ sānulomaviparyayaḥ /",
    "T09bsu078_u:1742": " āryāṣṭāṅgastathā mārgaḥ paramāmṛtanirbharaḥ // KAvk_7.66 //",
    "T09bsu078_u:1743": " svayaṃ bhagavatā vyastaṃ tasyopari subhāṣitam /",
    "T09bsu078_u:1744": " śobhate bhāvanālīnaṃ bhrājiṣṇu kanakākṣaram // KAvk_7.67 //",
    "T09bsu078_u:1745": " viṣamaviṣayālolavyālāvalīvalayākulāt",
    "T09bsu078_u:1746": " taruṇatimirānniṣkramyāsmāt pramohamayādgṛhāt /",
    "T09bsu078_u:1747": " jananamaraṇakleśāveśapravṛttapṛthivyathā",
    "T09bsu078_u:1748": " vrajata śaraṇaṃ bauddhaṃ dharmaṃ na cātra bhavādbhayam // KAvk_7.68 //",
    "T09bsu078_u:1749": " jinapratikṛtiṃ puṇyām paśyantī pārthivātmajā /",
    "T09bsu078_u:1750": " anādikālopacitāṃ mumocājñānavāsanām // KAvk_7.69 //",
    "T09bsu078_u:1751": " prāṃśuṃ kavata(?)",
    "T09bsu078_u:1752": " kāñcanakāntakāyaṃ suskandhamājānubhujābhirāmam /",
    "T09bsu078_u:1753": " dhyānāvadhānārthanimīlitākṣaṃ lāvaṇyadhārāyitatuṅganāsam // KAvk_7.70 //",
    "T09bsu078_u:1754": " svabhāvabhavyaṃ pravibhāsamānaṃ pralambanirbhūṣaṇakarṇapāśam /",
    "T09bsu078_u:1755": " bālapravālāruṇavalkalāṅkaṃ saṃsaktasaṃdhyābhramivāmarādrim // KAvk_7.71 //",
    "T09bsu078_u:1756": " tviṣā diṣāṃ śīlamivādiśantaṃ ānandadānodyatavaktracandram /",
    "T09bsu078_u:1757": " kṣamāguṇaṃ kṣāmiva śikṣayantaṃ puṇyocitā sā subhagaṃ vilokya // KAvk_7.72 //",
    "T09bsu078_u:1758": " praṇāmaparyantakapolacumbikarṇotpalānāṃ parivartanena /",
    "T09bsu078_u:1759": " nirasya niḥsāraśarīratṛptiṃ satyānubhāvaṃ paramaṃ prapede // KAvk_7.73 //",
    "T09bsu078_u:1760": " srotaḥsamāpattiphalaprakāśaṃ sāsādya tatra kṣaṇalabdhabodhiḥ /",
    "T09bsu078_u:1761": " vicintayantī sugataprabhāvaṃ samabhyadhādvismayaharṣabhūmiḥ // KAvk_7.74 //",
    "T09bsu078_u:1762": " aho mahāmohatamohareṇa dūrasthitenāmi tathāgatena /",
    "T09bsu078_u:1763": " prasahya bḥāsvadvapuṣārpiteyaṃ vikāsalakṣmīḥ kuśalāmbujasya // KAvk_7.75 //",
    "T09bsu078_u:1764": " tīrṇo bahvaḥ satpraṇidhānamāptaṃ prasannamantaḥkaraṇaṃ kṣaṇena /",
    "T09bsu078_u:1765": " aho nu tṛṣṇāparitāpaśāntyai samucchalantīva samāmṛtaughāḥ // KAvk_7.76 //",
    "T09bsu078_u:1766": " ityuktvā sā bahgavate muktāratnānyupāyanam /",
    "T09bsu078_u:1767": " vitīrya saṃghapūjāyāṃ visasarja vaṇigjanam // KAvk_7.77 //",
    "T09bsu078_u:1768": " te mahodadhimuttīrya prāptā bahgavato 'ntikam /",
    "T09bsu078_u:1769": " tanmuktāratnanikaraṃ praṇamyāsmai nyavedayan // KAvk_7.78 //",
    "T09bsu078_u:1770": " vaṇigbhiḥ kathitāṃ śrutvā tatkathāṃ tatra bhikṣuṇā /",
    "T09bsu078_u:1771": " ānandanāmnā pṛṣṭho 'tha babhāṣe bhagavān jinaḥ // KAvk_7.79 //",
    "T09bsu078_u:1772": " yāsau purā rohitākhyā dāsī śākyagṛhe 'bahvat /",
    "T09bsu078_u:1773": " saiva muktālatā jātā satkarmapraṇidhānataḥ // KAvk_7.80 //",
    "T09bsu078_u:1774": " abhūnmahādhano nāma vārāṇasyāṃ vaṇik purā /",
    "T09bsu078_u:1775": " tasya ratnavatī nāma patnī puṇyocitābhavat // KAvk_7.81 //",
    "T09bsu078_u:1776": " sā patyau pañcatāṃ yāte niḥputrā stūpaśekhare /",
    "T09bsu078_u:1777": " pūjāṃ kṛtvā mahāhārāṃ bhaktiyuktā nyavedayat // KAvk_7.82 //",
    "T09bsu078_u:1778": " tena puṇyavipākena siṃhalādhipateḥ sutā /",
    "T09bsu078_u:1779": " jātā muktālatā saiva prātā ca parinirvṛtim // KAvk_7.83 //",
    "T09bsu078_u:1780": " saiva janmani cānyasminnairvaryamadamohitā /",
    "T09bsu078_u:1781": " pūjādhikṣepadakṣābhūddhāsī tenātivatsaram // KAvk_7.84 //",
    "T09bsu078_u:1782": " janmabhūmau janenātpaṃ yadyatkarma śubhāśubham /",
    "T09bsu078_u:1783": " tasya tasya sa tadrūpaṃ bhuṅkte pariṇataṃ phalam // KAvk_7.85 //",
    "T09bsu078_u:1784": " nikhilakuśalamūlā kīrtipuṣpojjvalaśrīḥ",
    "T09bsu078_u:1785": " śubhaphalabharasūrirdharmavallī narāṇām /",
    "T09bsu078_u:1786": " bhavati ca viṣavallī kilbiṣakleśamūla-",
    "T09bsu078_u:1787": " bhramanipatanamohānantasaṃtāpahetuḥ // KAvk_7.86 //",
    "T09bsu078_u:1788": " saṃtapte 'smin kharataramaruṣphārasaṃsāramārge",
    "T09bsu078_u:1789": " pāpaṃ punyaṃ tyajata janatāḥ saktatīvrānutāpam /",
    "T09bsu078_u:1790": " puṇyaṃ puṇyaṃ kuruta satataṃ puṇyapīyūṣasiktāḥ",
    "T09bsu078_u:1791": " puṇyacchāyātarutalabhuvaḥ śītalāḥ puṇyabhājām // KAvk_7.87 //",
    "T09bsu078_u:1792": " iti satpraṇidhānasya phalaṃ kathayatā svayam /",
    "T09bsu078_u:1793": " bhikṣūṇāmupadeśo 'yaṃ bhaktyai bhagavatā kṛtaḥ // KAvk_7.88 //",
    "T09bsu078_u:1794": " iti kṣemendraviracitāyām bodhisattvāvadānakalpatāyāṃ muktālatāvadānaṃ nāma saptamaḥ pallavaḥ //",
    "T09bsu078_u:1795": " 8. śrīguptāvadānam /",
    "T09bsu078_u:1796": " kṛtāpakāre 'pi kṛpākulāni krūre 'pyalaṃ pallavakomalāni /",
    "T09bsu078_u:1797": " dveṣoṣmatapte 'pyatiśītalāni bhavanti cittāni sadāśayānām // KAvk_8.1 //",
    "T09bsu078_u:1798": " purā surapurodāre pure rājagṛhābhidhe /",
    "T09bsu078_u:1799": " śrīguptākhyo gṝhapatirbabhūva dhandopamaḥ // KAvk_8.2 //",
    "T09bsu078_u:1800": " dṛptaḥ sujanavidveṣī guṇeṣu viratādaraḥ /",
    "T09bsu078_u:1801": " sadā dhanamadādhmātaḥ sā jahāsa matiṃ satām // KAvk_8.3 //",
    "T09bsu078_u:1802": " kaṭhine 'ṣvativakreṣu śūnyeṣu mukhareṣu ca /",
    "T09bsu078_u:1803": " śankheṣviva khaleṣveva lakṣmīrdākṣiṇyamāśritā // KAvk_8.4 //",
    "T09bsu078_u:1804": " taṃ kadācit gururjñātiputraḥ kṣapaṇakaḥ khalah /",
    "T09bsu078_u:1805": " mithaḥ svairakathāsaktaḥ puṇyadveṣādabhāṣata // KAvk_8.5 //",
    "T09bsu078_u:1806": " ya eṣa gṛdhrakūṭākhye girau bhikṣuśatairvṛtaḥ /",
    "T09bsu078_u:1807": " sarvajñakīrtiḥ sugatāstrijagatpūjyatāṃ gataḥ // KAvk_8.6 //",
    "T09bsu078_u:1808": " naivāsya pratibhāṃ kāṃcid bhavyāmupalabḥāmahe /",
    "T09bsu078_u:1809": " nītaḥ kiṃ tūnnatiṃ mūrkhairbahgavān bhagavāniti // KAvk_8.7 //",
    "T09bsu078_u:1810": " avicāyava satataṃ paroktamanubhāṣate /",
    "T09bsu078_u:1811": " gatānugatikaḥ prāyaḥ prasiddhasaraṇau janaḥ // KAvk_8.8 //",
    "T09bsu078_u:1812": " vratādiniyamastasya dambha eva vibhāvyate /",
    "T09bsu078_u:1813": " aśnāti maunakṛt matsyānekapādavrato bakaḥ // KAvk_8.9 //",
    "T09bsu078_u:1814": " tasmaāt tasyopahāsāya kriyatām kāpi vajṇcanā /",
    "T09bsu078_u:1815": " māyāmohito dhūrtānām paro 'pi parituṣyati // KAvk_8.10 //",
    "T09bsu078_u:1816": " iti tenoktamākarṇya śrīguptaḥ karkmamohitaḥ /",
    "T09bsu078_u:1817": " patituṃ pāpaśvabhreṣu yuktyā tadupadiṣṭayā // KAvk_8.11 //",
    "T09bsu078_u:1818": " pradīptakhadirāṅgārapūrṇāṃ gūḍhāṃ khadāṃ gṛhe /",
    "T09bsu078_u:1819": " kṛtvā saviṣamannaṃ ca yayau bhagavato 'ntikam // KAvk_8.12 //",
    "T09bsu078_u:1820": " tena mithyāvihitayā bhaktyā bhoktuṃ nimantritaḥ /",
    "T09bsu078_u:1821": " vijñāya sarvaṃ sarvajñastatheti prāha sasmitaḥ // KAvk_8.13 //",
    "T09bsu078_u:1822": " viṣagniyogakupitām patnīṃ saddharmavādinīm /",
    "T09bsu078_u:1823": " gṛhe babandha śrīguptaḥ śaṅkito mantraviśravāt // KAvk_8.14 //",
    "T09bsu078_u:1824": " atha vijñātavṛtto 'pi bhagavān svayamāyayau /",
    "T09bsu078_u:1825": " vandyamāno jagadvandyaiścaturmukhamukhaiḥ suraiḥ // KAvk_8.15 //",
    "T09bsu078_u:1826": " śrīguptasya tamārambhaṃ vivedaṃ nagare janaḥ /",
    "T09bsu078_u:1827": " dikṣu dhāvati pāpānāṃ suguptamapi pātamak // KAvk_8.16 //",
    "T09bsu078_u:1828": " tataḥ kaścit samabhyetya bhagavantamupāsakaḥ /",
    "T09bsu078_u:1829": " uvāca caraṇālīnāścintayan dahanaṃ viṣam // KAvk_8.17 //",
    "T09bsu078_u:1830": " mithyānamrah priyālāpī guḍhavahniviṣānnadaḥ /",
    "T09bsu078_u:1831": " parihāryaḥ prayatnena bhagavanneṣa durjanah // KAvk_8.18 //",
    "T09bsu078_u:1832": " kuryādanārye nāśvāsi kāryaṃ mādhuryamāśriye /",
    "T09bsu078_u:1833": " antracchedī vigīrṇo hi madhudigdhamukhaḥ kṣuraḥ // KAvk_8.19 //",
    "T09bsu078_u:1834": " nānyastutiṃ guṇadveṣī sahate guṇinām khalaḥ /",
    "T09bsu078_u:1835": " santastuṣyanti yenaiva tenakupyanti durjanāḥ // KAvk_8.20 //",
    "T09bsu078_u:1836": " tvayi lokatraye netraśatapatravikāśini /",
    "T09bsu078_u:1837": " asya rāhoḥ padaṃ prāpte nāndhībhavati kiṃ jagat // KAvk_8.21 //",
    "T09bsu078_u:1838": " tacchrutvā bhagavānūce kiṃcit smitasitāṃśubhiḥ /",
    "T09bsu078_u:1839": " tannikārogratimiraṃ dūrāt pariharanniva // KAvk_8.22 //",
    "T09bsu078_u:1840": " na mamāṅgaṃ spṛśatyagniḥ prabahvatyapi vā viṣam /",
    "T09bsu078_u:1841": " paradveṣadaridrāṇāṃ doṣo 'pi nirupadravaḥ // KAvk_8.23 //",
    "T09bsu078_u:1842": " aroṣaśītalaṃ cetaḥ siktaṃ yasya śamāmṛtaiḥ /",
    "T09bsu078_u:1843": " kiṃ karotyanalastasya viṣaṃ vā viṣayadviṣaḥ // KAvk_8.24 //",
    "T09bsu078_u:1844": " viṣāyate tu pīyūṣaṃ kusumaṃ kuliśāyate /",
    "T09bsu078_u:1845": " dveṣadoṣottarasyaiva candanaṃ dahanāyate // KAvk_8.25 //",
    "T09bsu078_u:1846": " tiryagyonigatasyāpi bodhisattvapadāsthiteḥ /",
    "T09bsu078_u:1847": " kāruṇyamaitrīyuktasya nāgnirdahati vigraham // KAvk_8.26 //",
    "T09bsu078_u:1848": " purā kaliṅganṛpatiḥ khaṇḍadvīpābhidhāvanīm /",
    "T09bsu078_u:1849": " dadāha mṛgasaṃghānām saṃkṣepe sa samudyataḥ // KAvk_8.27 //",
    "T09bsu078_u:1850": " kānane jvalite tasminnekastittiriśāvakaḥ /",
    "T09bsu078_u:1851": " maitryā bodhiṃ samālambya dahanapraśamaṃ vyaghāt // KAvk_8.28 //",
    "T09bsu078_u:1852": " tasmādadrohamanasāṃ na bhayaṃ vidyate kkacit /",
    "T09bsu078_u:1853": " śrūyatāṃ sattvasaṃpatteridamanyacca kautukam // KAvk_8.29 //",
    "T09bsu078_u:1854": " avṛṣṭiviṣame kāle muneḥ kasyacidāśrame /",
    "T09bsu078_u:1855": " manuṣyasadṛśālāpaḥ śaśakaḥ suciraṃ sthitaḥ // KAvk_8.30 //",
    "T09bsu078_u:1856": " kṣutkṣāmaṃ munimālokya phalamūlaparikṣayāt /",
    "T09bsu078_u:1857": " uvācācalasaṃkalpastadvyathāvyathitāśayaḥ // KAvk_8.31 //",
    "T09bsu078_u:1858": " bhagavan mam māṃsānāṃ saṃprati prāṇavartanam /",
    "T09bsu078_u:1859": " kriyatāṃ rakṣaṇīyaṃ tat śarīraṃ dharmasādhanam // KAvk_8.32 //",
    "T09bsu078_u:1860": " ityuktvā dāvaśeṣāgnau vikṣepa śahskastanum /",
    "T09bsu078_u:1861": " vāryamāṇo 'pi yatnena praṇayānmuninā muhyuḥ // KAvk_8.33 //",
    "T09bsu078_u:1862": " tasya sattvaprabhāveṇa jvalajjvālākulo 'nalaḥ /",
    "T09bsu078_u:1863": " prayayau majṇjuśiñjānabhramarāmbhojakhaṇḍatām // KAvk_8.34 //",
    "T09bsu078_u:1864": " so 'pi divyavapustatra kamale mahati sthitaḥ /",
    "T09bsu078_u:1865": " praṇamyamāno munirbhirvidadhe dharmadeśanām // KAvk_8.35 //",
    "T09bsu078_u:1866": " iti bodhipravṛttānāṃ na vahnerna viṣādbhayam /",
    "T09bsu078_u:1867": " bhagavān kathayitveti śrīguptabhavanaṃ yayau // KAvk_8.36 //",
    "T09bsu078_u:1868": " tatra tena praviśyaiva nikṣipte dakṣiṇe pade /",
    "T09bsu078_u:1869": " babhūvāgnikhadā mañjuguñjadbhṛṅgasarojinī // KAvk_8.37 //",
    "T09bsu078_u:1870": " dṛṣṭvopaviṣṭaṃ śrīguptastaṃ sarorihavistare /",
    "T09bsu078_u:1871": " taddṛṣṭinaṣṭakāluṣyaḥ provācaḥ caraṇānataḥ // KAvk_8.38 //",
    "T09bsu078_u:1872": " bhagavan mama pāpasya kṣantavyo 'yaṃ vyatikramaḥ /",
    "T09bsu078_u:1873": " mohāndhapatite rucyaṃ kāruṇyamadhikaṃ satām // KAvk_8.39 //",
    "T09bsu078_u:1874": " mamākalyāṇamitreṇa yo 'yaṃ pāpapathe kṛtaḥ /",
    "T09bsu078_u:1875": " upadeśaḥ pramoheṇa tatra trāṇaṃ bhavatsmṛtiḥ // KAvk_8.40 //",
    "T09bsu078_u:1876": " viṣadigdharasaṃ sarvaṃ bhojyaṃ te kalpitaṃ mayā /",
    "T09bsu078_u:1877": " aho mamaiva saṃkrāntaṃ paścāttapamayaṃ viṣam // KAvk_8.41 //",
    "T09bsu078_u:1878": " iti bruvāṇaṃ śrīguptaṃ sāśrunetraṃ kṛpānidhiḥ /",
    "T09bsu078_u:1879": " dṛṣṭvā babhāṣe bhagavān bhikṣusaṃghasya śṛṇyavataḥ // KAvk_8.42 //",
    "T09bsu078_u:1880": " viṣādaṃ mā kṛthāḥ sādho na vayaṃ vimukhāstvayi /",
    "T09bsu078_u:1881": " ghoravairaviṣatyāgānnaivāsmāstapate viṣam // KAvk_8.43 //",
    "T09bsu078_u:1882": " vārāṇasyāṃ purā śrīmān brahmadatto 'bhavannṛpaḥ /",
    "T09bsu078_u:1883": " abhūdanupamā nāṃ atasya prāṇasamāśrayā // KAvk_8.44 //",
    "T09bsu078_u:1884": " suvarṇabhāsasaṃjñasya tatpurāntavanasthiteḥ /",
    "T09bsu078_u:1885": " ravaṃ mayūrarājasya sā kadācidathāśṛṇot // KAvk_8.45 //",
    "T09bsu078_u:1886": " sā tasya śadamākarṇya veṇuvīṇāsvanopamam /",
    "T09bsu078_u:1887": " kimetaditi papraccha naranāthaṃ sakautukā // KAvk_8.46 //",
    "T09bsu078_u:1888": " rājovāca vanānte 'sminnasti ratnacchadaḥ śikhī /",
    "T09bsu078_u:1889": " madhuraṃyojanavyāpi yasyaitat kaṇṭhakūjitam // KAvk_8.47 //",
    "T09bsu078_u:1890": " iti bruvāṇo nṛpatistatsaṃdarśanamarthitaḥ /",
    "T09bsu078_u:1891": " premaprayatnaiḥ preyasyā prahasan punarabravīt // KAvk_8.48 //",
    "T09bsu078_u:1892": " darśanaṃ durlabhaṃ mugdhe tadvidhādbhutarūpiṇaḥ /",
    "T09bsu078_u:1893": " tathāpi yadi nirbandhaḥ kriyate tatpariśramaḥ // KAvk_8.49 //",
    "T09bsu078_u:1894": " ityuktvā nṛpatistasya grahaṇe jālajīvinaḥ /",
    "T09bsu078_u:1895": " vyasṛjat tasya saṃrpāptyaiḥ vidhāya vadhasaṃvidam // KAvk_8.50 //",
    "T09bsu078_u:1896": " vaśīkṛto na vettyeva mohādakṣiparīkṣayā /",
    "T09bsu078_u:1897": " anurāgāhataḥ strībhirakarmāṇyapi kāryate // KAvk_8.51 //",
    "T09bsu078_u:1898": " prāptānām praṇayāt patnyāḥ prauḍhāyāḥ pādapīṭhatām /",
    "T09bsu078_u:1899": " īrṣyayaiva vinaśyanti dhīdhṛtismṛtikīrtayaḥ // KAvk_8.52 //",
    "T09bsu078_u:1900": " tataḥ śākunikairnyastāḥ pāśabandhāḥ pade pade /",
    "T09bsu078_u:1901": " prabhāvādbarhirājasy vyaśīryantaiva saṃtatam // KAvk_8.53 //",
    "T09bsu078_u:1902": " duḥkhitān yatnavaiphalyādbhītān nṛpatiśāsanāt /",
    "T09bsu078_u:1903": " mayūrarājastān dṛṣṭvā karuṇākulatāṃ yayau // KAvk_8.54 //",
    "T09bsu078_u:1904": " so 'cintayadaho bhītāḥ kṣmāpateḥ śrūraśāsanāt /",
    "T09bsu078_u:1905": " madbandhane visaṃvādādvarākā jālajīvinah // KAvk_8.55 //",
    "T09bsu078_u:1906": " saṃcintya kṛpayā spaṣṭagbhirvisṛjya tān /",
    "T09bsu078_u:1907": " nṛpamānāyya tadveśma tenaiva sahito yayau // KAvk_8.56 //",
    "T09bsu078_u:1908": " sa tatrāntaḥpure nityaṃ sabhāryeṇa mahībhujā /",
    "T09bsu078_u:1909": " pūjyamānaḥ paricayāduvāsa vihitādaraḥ // KAvk_8.57 //",
    "T09bsu078_u:1910": " snigdhaśyāmāmbudatviṣā sunīlamaṇiveśmasu /",
    "T09bsu078_u:1911": " citrapatrarucā cakre saṃsaktendrāyudhabhamam // KAvk_8.58 //",
    "T09bsu078_u:1912": " atha digjayayātrāyām kadācidvasudhādhipaḥ /",
    "T09bsu078_u:1913": " yayau tadupacārāya devīmādiśya sādaraḥ // KAvk_8.59 //",
    "T09bsu078_u:1914": " tataścānupamā devī patyau yāte pramādinī /",
    "T09bsu078_u:1915": " rūpayauvanadarpāndhā nāluloke kulasthitim // KAvk_8.60 //",
    "T09bsu078_u:1916": " taruṇaṃ prekṣya rāgiṇyāstasyāḥ kandarpaviplave /",
    "T09bsu078_u:1917": " bhūyaḥ pralambhabhīteva lajjā dūrataraṃ yayau // KAvk_8.61 //",
    "T09bsu078_u:1918": " malinaḥ kuṭilastīkṣṇaḥ karṇasaṃsparśanocitaḥ /",
    "T09bsu078_u:1919": " capalaścapalākṣīṇāṃ sudṛśāṃ sadṛśaḥ kramaḥ // KAvk_8.62 //",
    "T09bsu078_u:1920": " vividhonmādakāriṇyaḥ saṃsāramakarākare /",
    "T09bsu078_u:1921": " caranti prāṇahāriṇyaḥ kālakūṭacchadāḥ striyaḥ // KAvk_8.63 //",
    "T09bsu078_u:1922": " kusumāt sukumārasya krūrasya krakacādapi /",
    "T09bsu078_u:1923": " ko jānāti paricchedaṃ strīṇāṃ citrasya cetasaḥ // KAvk_8.64 //",
    "T09bsu078_u:1924": " pracarantīṃ priyāṃ kaṇṭhe kṛtvā ye yānti nirvṛtim /",
    "T09bsu078_u:1925": " śītalāṃ vimalāṃ snigdhāṃ khaṅgadhārāṃ pibanti te // KAvk_8.65 //",
    "T09bsu078_u:1926": " sācintayat sthitaḥ śalyamayamantaḥpure mama /",
    "T09bsu078_u:1927": " mayūrarājaḥ śīlajñaḥ puruṣālāpaveṣṭitaḥ // KAvk_8.66 //",
    "T09bsu078_u:1928": " kathayiṣyatyavaśyaṃ me vṛttameṣa mahīpateḥ /",
    "T09bsu078_u:1929": " nindyaṃ karma kṛtaṃ tāvadadhunā kiṃ karomyaham // KAvk_8.67 //",
    "T09bsu078_u:1930": " āstāṃ parijñātatattvo marmajño 'sau vidagdhadhīḥ /",
    "T09bsu078_u:1931": " jātā me kṛtapāpāyāḥ śaṅkā niścetaneṣvapi // KAvk_8.68 //",
    "T09bsu078_u:1932": " iti saṃcintya sā t asya saviṣaṃ bhojanaṃ dadau /",
    "T09bsu078_u:1933": " rāgamattāḥ khalāyattāḥ kiṃ kiṃ kurvanti na striyaḥ // KAvk_8.69 //",
    "T09bsu078_u:1934": " tayopācaryamāṇasya saviṣaiḥ pānabhojanaiḥ /",
    "T09bsu078_u:1935": " vivṛddhā barhirājasya ruruce rucirā ruciḥ // KAvk_8.70 //",
    "T09bsu078_u:1936": " svasthamālokya taṃ devī rahasyodbhedaśaṅkitā /",
    "T09bsu078_u:1937": " śanaiḥ śokāmayagrasyā trasyā tatyāja jīvitam // KAvk_8.71 //",
    "T09bsu078_u:1938": " evaṃ tasya viṣeṇāpi naiva glānirajāyata /",
    "T09bsu078_u:1939": " mahatāṃ cittavaimalyaṃ nirviṣaṃ kurute viṣam // KAvk_8.72 //",
    "T09bsu078_u:1940": " rāgo viṣaṃ viṣaṃ moho dveṣaśca viṣamaṃ viṣam /",
    "T09bsu078_u:1941": " buddho dharmastathā saṃghaḥ satyaṃ ca paramāmṛtam // KAvk_8.73 //",
    "T09bsu078_u:1942": " ghoraṃ viṣaṃ sṛjati mohamahāmburāśiḥ ghoraṃ viṣaṃ sṛjati rāgamahoragaśca /",
    "T09bsu078_u:1943": " ghoraṃ viṣaṃ sṛjati vairavanāvaniśca janmakramo 'sti viṣamasya viṣasya nānyaḥ // KAvk_8.74 //",
    "T09bsu078_u:1944": " adharmakāmaḥ kṛtavānevamevānyajanmani /",
    "T09bsu078_u:1945": " śrīgupto 'gnikhadāṃ sāpi tasyābhūtsahadharmiṇī // KAvk_8.75 //",
    "T09bsu078_u:1946": " ityuktvā bhagavān samyakkaruṇālokanāmbubhiḥ /",
    "T09bsu078_u:1947": " cakāra vītarajasaṃ śrīguptaṃ śāsanonmukham // KAvk_8.76 //",
    "T09bsu078_u:1948": " kalitakuśalaḥ śrīgupto 'tha prakāśapadāptaye",
    "T09bsu078_u:1949": " śaraṇagamanānyeva trīṇi smaran vimalasmṛtiḥ /",
    "T09bsu078_u:1950": " jinaparicayāt puṇyaṃ lebhe satām hi vilokanaṃ",
    "T09bsu078_u:1951": " bhavati mahate kalyāṇāya pramodasukhāya ca // KAvk_8.77 //",
    "T09bsu078_u:1952": " śrīguptasya nikārakilbiṣajuṣo 'pyajñānamohāpahaḥ",
    "T09bsu078_u:1953": " kṛtvāvaśyamanugraheṇa bhagavān kāruṇyapuṇyodyataḥ /",
    "T09bsu078_u:1954": " bhikṣūṇāṃ bhavasaṃkṣayāya vidadhe nirvairatāśāsanaṃ",
    "T09bsu078_u:1955": " yenaite na bhavanti bandhabhavane bhūyo bhavagranthaye // KAvk_8.78 //",
    "T09bsu078_u:1956": " iti kṣemendraviracitāyāṃ bodhisattvāvadānakalpalatāyāṃ śrīguptāvadānaṃ nāma aṣṭamaḥ pallavaḥ //",
    "T09bsu078_u:1957": " 9. jyotiṣkāvadānam /",
    "T09bsu078_u:1958": " dhanyānāmaśivaṃ bibharti śubhatāṃ bhavyasvabhāvodbhavaṃ",
    "T09bsu078_u:1959": " mūrkhāṇāṃ kuśalaṃ prayātyahitatāmityeṣa lakṣyaḥ kramaḥ /",
    "T09bsu078_u:1960": " niśīthatimirāndhyamauṣadhivanasyātyantakāntipradaṃ",
    "T09bsu078_u:1961": " etaccaulukakūladṛṣṭahataye sarvatra maitraṃ mahaḥ // KAvk_9.1 //",
    "T09bsu078_u:1962": " purā rājagṛhābhikhye bimbisārasya bhūpateḥ /",
    "T09bsu078_u:1963": " abhūt pauraḥ subhadrākhyaḥ paripūrṇagṛhasthiteḥ // KAvk_9.2 //",
    "T09bsu078_u:1964": " maurkhyānmohaprapannasya sarvadarśanavidviṣaḥ /",
    "T09bsu078_u:1965": " tasya kṣapaṇakeṣveva babhūvābhyadhikādaraḥ // KAvk_9.3 //",
    "T09bsu078_u:1966": " tasya satyavatī nāma jāyābhijanaśālinī /",
    "T09bsu078_u:1967": " garbhamādhatta pūrṇendubimbaṃ pauradarīva dik // KAvk_9.4 //",
    "T09bsu078_u:1968": " kalandakanivāsākhyo veṇukānanasaṃśrayaḥ /",
    "T09bsu078_u:1969": " kadācit bhagavāt buddhaḥ prāptaḥ piṇḍāya targṛham // KAvk_9.5 //",
    "T09bsu078_u:1970": " pūjāṃ sabhāryaḥ kṛtvātmai taṃ sa papraccha sādaraḥ /",
    "T09bsu078_u:1971": " garbhasthitamapatyaṃ yat kiṃrūpaṃ tadbhaviṣyati // KAvk_9.6 //",
    "T09bsu078_u:1972": " so 'vadat saṃpadaṃ bhuktvā putraste divyamānuṣīm /",
    "T09bsu078_u:1973": " pravrajyayā śāsane me saṃyukto muktimeṣyati // KAvk_9.7 //",
    "T09bsu078_u:1974": " yāte bhagavati spaṣṭamityādiśya nijāśrayam /",
    "T09bsu078_u:1975": " abhyāyayau gṛhapaterbhūrikaḥ kṣapaṇo gṛham // KAvk_9.8 //",
    "T09bsu078_u:1976": " bhagavadbhāṣitaṃ tattu subhadreṇa niveditam /",
    "T09bsu078_u:1977": " śrutvā kṣapaṇakah kṣipramabhūddeṣaviṣākulaḥ // KAvk_9.9 //",
    "T09bsu078_u:1978": " gaṇayitvā sa suciraṃ grahajñānakṛtaśramaḥ /",
    "T09bsu078_u:1979": " yadevoktaṃ bhagavatā praśne 'paśyattathāvidham // KAvk_9.10 //",
    "T09bsu078_u:1980": " so 'cintayadayo satyamuktaṃ tena na saṃśayaḥ /",
    "T09bsu078_u:1981": " tatprabhāvopamādāya kiṃ svasatyaṃ vadāmyaham // KAvk_9.11 //",
    "T09bsu078_u:1982": " tasya sarvajñatāṃ vetti subhadro yadi madgirā /",
    "T09bsu078_u:1983": " tadeṣa kṣapaṇaśraddhāṃ tyakṣyati śramaṇādarāt // KAvk_9.12 //",
    "T09bsu078_u:1984": " iti saṃcintya sāmarṣaḥ sa subhadramabhāṣata /",
    "T09bsu078_u:1985": " asatyemetat kathitaṃ tena sarvajñamāninā // KAvk_9.13 //",
    "T09bsu078_u:1986": " manuṣyaḥ kathamāpnoti devārhāṃ divyasaṃpadam /",
    "T09bsu078_u:1987": " pravrajyā kiṃ tu satyeva kathaṃ tenāsya cintitā // KAvk_9.14 //",
    "T09bsu078_u:1988": " kṣīṇaḥ kṣudupasaṃtapto yasya nāstyanyato gatiḥ /",
    "T09bsu078_u:1989": " tasya tasya subhikṣārhaṃ śaraṇaṃ śramaṇavratam // KAvk_9.15 //",
    "T09bsu078_u:1990": " paśyāmyahaṃ gṛhapate pramāṇaṃ yadi madvacaḥ /",
    "T09bsu078_u:1991": " pratyutāyaṃ śiśurjātaḥ kulaṃ saṃtāpayiṣyati // KAvk_9.16 //",
    "T09bsu078_u:1992": " ityudīrya kṣapaṇake yāte gṛhapatiściram /",
    "T09bsu078_u:1993": " vicārya vidadhe tāṃ tām yuktiṃ garbhanipātane // KAvk_9.17 //",
    "T09bsu078_u:1994": " yadā dravyaprayoge 'pi naiva garbhah paricyutaḥ /",
    "T09bsu078_u:1995": " tadāsya patnīmavadhīdekānte haṭhamardanaiḥ // KAvk_9.18 //",
    "T09bsu078_u:1996": " tataḥ śītavanaṃ tasyāṃ śmaśānaṃ tena pāpinā /",
    "T09bsu078_u:1997": " prāpitāyām kṣapaṇakāstadvārtānanditā jaguḥ // KAvk_9.19 //",
    "T09bsu078_u:1998": " aho batāho sarvajñaḥ śiśoḥ satyaṃ taduktavān /",
    "T09bsu078_u:1999": " seyaṃ sūnāvajāte 'sya jananī pañcatāṃ gatā // KAvk_9.20 //",
    "T09bsu078_u:2000": " iyaṃ sā śrīḥ śiśordivyā soktā divyamanuṣyatā /",
    "T09bsu078_u:2001": " iyaṃ ca sāsya pravrajyā yat kukṣau nidhanaṃ gataḥ // KAvk_9.21 //",
    "T09bsu078_u:2002": " iti teṣāṃ pravādena sopahāsena sarvataḥ /",
    "T09bsu078_u:2003": " śmaśānadarśanāyaiva babhūva janasaṃgamaḥ // KAvk_9.22 //",
    "T09bsu078_u:2004": " atrāntare divyadṛśā bhagavān bhūtabhāvanaḥ /",
    "T09bsu078_u:2005": " sarvaṃ vijñāya tadbuddhaḥ pradadhyau sasmitaḥ kṣaṇam // KAvk_9.23 //",
    "T09bsu078_u:2006": " aho mohānubandhena dūrasthairapi dehinām /",
    "T09bsu078_u:2007": " ālokaśchādyate mūrkhairmeghairiva vikāribhiḥ // KAvk_9.24 //",
    "T09bsu078_u:2008": " śubhaṃ kṣapayatā tena kṣapaṇena sa mugdhadhīḥ /",
    "T09bsu078_u:2009": " aho gṛhapatiḥ pāpādakāryamapi kāritaḥ // KAvk_9.25 //",
    "T09bsu078_u:2010": " iti saṃcintya bahgavān svayaṃ bhikṣugaṇairvṛtaḥ /",
    "T09bsu078_u:2011": " yayau śītavanaṃ kṣipraṃ śmaśānaṃ karuṇākulaḥ // KAvk_9.26 //",
    "T09bsu078_u:2012": " śmaśānacārikāṃ jñātvā rājā bhagavataḥ svayam /",
    "T09bsu078_u:2013": " bimbisāraḥ sahāmātyaistāmeva bhivamāyayau // KAvk_9.27 //",
    "T09bsu078_u:2014": " tataḥ subhadrajāyāyāṃ prakṣiptāyāṃ citānale /",
    "T09bsu078_u:2015": " kukṣiṃ bhittvāmbujāsīnaḥ śiśuḥ sūrya ivodyayau // KAvk_9.28 //",
    "T09bsu078_u:2016": " jvālitāṇalamadhyasthaṃ taṃ kaścinnāgrahīdyadā /",
    "T09bsu078_u:2017": " tadā janasamūhasya hāhākāro mahānabhūt // KAvk_9.29 //",
    "T09bsu078_u:2018": " tatastaṃ saṃbhramāvṛddhagatiḥ sugataśāsanāt /",
    "T09bsu078_u:2019": " kumārabhṛtyo jagrāha jīvakākhyaḥ kumārakam // KAvk_9.30 //",
    "T09bsu078_u:2020": " jināvalokanenaiva bālakagrahaṇakṣaṇe /",
    "T09bsu078_u:2021": " abhūccitānalastasya haricandanaśītalaḥ // KAvk_9.31 //",
    "T09bsu078_u:2022": " jīvantaṃ jvalanānmuktaṃ ruciram vīkṣya dārakam /",
    "T09bsu078_u:2023": " vailakṣyeṇa kṣapaṇakāḥ kṣaṇaṃ tasthurmṛtā iva // KAvk_9.32 //",
    "T09bsu078_u:2024": " tataḥ subhadraṃ bhagavān sarvabhūtahite rataḥ /",
    "T09bsu078_u:2025": " babhāṣe vismayodbhāntaṃ putro 'yaṃ gṛhyatāmiti // KAvk_9.33 //",
    "T09bsu078_u:2026": " sa tu dolākulamatiḥ kiṃ karomīti saṃśayāt /",
    "T09bsu078_u:2027": " kṣapanānāṃ mukhānyeva śikṣāyai kṣaṇamaikṣata // KAvk_9.34 //",
    "T09bsu078_u:2028": " te tamūcurna bālo 'yaṃ grāhyaḥ śmāśānavahnijaḥ /",
    "T09bsu078_u:2029": " yatrāyaṃ tiṣṭhati vyaktaṃ na bhavatyeva tadgṛham // KAvk_9.35 //",
    "T09bsu078_u:2030": " iti teṣāṃ girā mūrkhaḥ sa jagrāha na taṃ yadā /",
    "T09bsu078_u:2031": " tadā kṣitipatirbālamādade jinaśāsanāt // KAvk_9.36 //",
    "T09bsu078_u:2032": " jyotirmadhyādavāptasya jyotiṣkasadṛśatviṣaḥ /",
    "T09bsu078_u:2033": " jyotiṣka iti nāmāsya cakāra bhagavān svayam // KAvk_9.37 //",
    "T09bsu078_u:2034": " tasya pravardhamānasya bhūpālabahvane śiśoḥ /",
    "T09bsu078_u:2035": " deśāntaragataḥ kāle mātulaḥ samupāyayau // KAvk_9.38 //",
    "T09bsu078_u:2036": " sa viditvā svasurvṛttaṃ nidhanaṃ putrajanmani /",
    "T09bsu078_u:2037": " kopāt subhadramabhyetya kampamānaḥ samabhyaghāt // KAvk_9.39 //",
    "T09bsu078_u:2038": " mūrkha kṣapaṇabhaktena tadgirā hatayoṣitā /",
    "T09bsu078_u:2039": " tvayā tyaktasvaputreṇa kiṃ nāma sukṛtā kṛtam // KAvk_9.40 //",
    "T09bsu078_u:2040": " niścetanāḥ svabhāvena paramantrasamutthitāḥ /",
    "T09bsu078_u:2041": " sahanto 'pi vinighnanti vetālā iva durjanāḥ // KAvk_9.41 //",
    "T09bsu078_u:2042": " adhunaiva na gṛhṇāsi yadi rājagṝhāt sutam /",
    "T09bsu078_u:2043": " tatte strīvadhamuddhuṣya kārayāmyarthanigraham // KAvk_9.42 //",
    "T09bsu078_u:2044": " ityuktastena tadbhītyā sa bhūpatigṛhāt sutam /",
    "T09bsu078_u:2045": " ānināya cirānmuktamakāmena mahībhujā // KAvk_9.43 //",
    "T09bsu078_u:2046": " tataḥ subhadre kālena kālasya vaśamāgate /",
    "T09bsu078_u:2047": " abhūnnirdirvibhūtīnāṃ jyotiṣko 'rka iva tviṣām // KAvk_9.44 //",
    "T09bsu078_u:2048": " arthikalpadrumaḥ prāya saṃpadaṃ divyamānuṣīm /",
    "T09bsu078_u:2049": " sa buddhadharmasaṃgheṣu śaraṇyeṣvakaronmatim // KAvk_9.45 //",
    "T09bsu078_u:2050": " tadbhaktyupanataṃ divyaratnasaṃcayamadbhutam /",
    "T09bsu078_u:2051": " pradadau bhikṣusaṃghebhyaḥ puṇyaratnārjanodyataḥ // KAvk_9.46 //",
    "T09bsu078_u:2052": " tasya devanikāyebhyaḥ sāścaryā vividharddhayaḥ /",
    "T09bsu078_u:2053": " svayamevāyayurveśma mahodadhimivāpagāḥ // KAvk_9.47 //",
    "T09bsu078_u:2054": " tṛṇe ratne ca samadhīrbhavagānapi tadgṛhe /",
    "T09bsu078_u:2055": " cakre tadanurodhena ratnapātraparigraham // KAvk_9.48 //",
    "T09bsu078_u:2056": " sa divyavastrayugalaṃ yaśasāmupamākṣamam /",
    "T09bsu078_u:2057": " prāpa puṇyapaṇakrītaṃ nijaṃ gṛhamivāmalam // KAvk_9.49 //",
    "T09bsu078_u:2058": " kadācidatha tadvastraṃsnānārdraṃ nyastamātape /",
    "T09bsu078_u:2059": " samīraṇenāpahṛtaṃ nyapatanmūrdhi bhūpateḥ // KAvk_9.50 //",
    "T09bsu078_u:2060": " vilokyāpūrvaruciram jyotiṣkasya tadaṃśukam /",
    "T09bsu078_u:2061": " vidyaśrīvismito rājā tṛṇaṃ mene nijaśriyam // KAvk_9.51 //",
    "T09bsu078_u:2062": " bhoktuṃ nimantritaḥ prāpya tasya ratnamayaṃ gṛham /",
    "T09bsu078_u:2063": " nṛpatiḥ svargamajñāsīt jyotiṣkabhavanasthitaḥ // KAvk_9.52 //",
    "T09bsu078_u:2064": " atha kālena bhūpālaḥ putreṇājātaśatruṇā /",
    "T09bsu078_u:2065": " chadmanā rājyalubdhena dharmaśīlo nipātitaḥ // KAvk_9.53 //",
    "T09bsu078_u:2066": " atīte sadguṇe rājñi tasmin kṛtayugopame /",
    "T09bsu078_u:2067": " adharma iva sa prāpa rājyaṃ rājavarātmajaḥ // KAvk_9.54 //",
    "T09bsu078_u:2068": " sa bhūbhṛddurlabhāṃ dṛṣṭvā jyotiṣkasya gṛhe śriyam /",
    "T09bsu078_u:2069": " tamuvāca samabhyetya matpitrā tvaṃ vivardhitaḥ // KAvk_9.55 //",
    "T09bsu078_u:2070": " bhrātā tavāhaṃ dharmeṇa vibhavārdhaṃ prayaccha me /",
    "T09bsu078_u:2071": " na cedbhāgadhandrohāt kalireva prajāyate // KAvk_9.56 //",
    "T09bsu078_u:2072": " ityuktastena kauṭilyāt jyotiṣkaḥ krūrakāriṇā /",
    "T09bsu078_u:2073": " ratnapūrṇaṃ gṛhaṃ tasmai datvā prāyāt paraṃ gṛham // KAvk_9.57 //",
    "T09bsu078_u:2074": " sā divyaratnarucirasphītā lokopakāriṇī /",
    "T09bsu078_u:2075": " hyotiṣkamevānuyayau śrīḥ prabheva divākaram // KAvk_9.58 //",
    "T09bsu078_u:2076": " punastyaktāpi sā saṃpat saptakṛtvaḥ prabhāvatī /",
    "T09bsu078_u:2077": " jyotiṣkamaspṛṣṭanṛpā sādhvī parimivāyayau // KAvk_9.59 //",
    "T09bsu078_u:2078": " sarvasvāharaṇodyuktaṃ dasyucaurādiyuktibhiḥ /",
    "T09bsu078_u:2079": " jyotiṣkaḥ kupitaṃ jñātvā nirviṇṇaḥ samacintayat // KAvk_9.60 //",
    "T09bsu078_u:2080": " apuṇyaparipākeṇa prajānāṃ janakopamaḥ /",
    "T09bsu078_u:2081": " saṃyātaḥ smṛtiśeṣatvaṃ rājā vātsalyapeśalaḥ // KAvk_9.61 //",
    "T09bsu078_u:2082": " ko 'nyastatsadṛśo yasmin nirvyājasarale prajāḥ /",
    "T09bsu078_u:2083": " pitarīva kṛtāśvāsāḥ sukhaṃ rātriṣu śerate // KAvk_9.62 //",
    "T09bsu078_u:2084": " dhaninastṛṇavatprāpyāḥ prāpyante ratnavadbudhāḥ /",
    "T09bsu078_u:2085": " amṛtādapi duṣprāpyaḥ saujanyasaralo janah // KAvk_9.63 //",
    "T09bsu078_u:2086": " nirvyājavaidagdhyajuṣāmamugdhasaralātmanām /",
    "T09bsu078_u:2087": " anuddhatonnatānāṃ ca viralaṃ janma tādṛśām // KAvk_9.64 //",
    "T09bsu078_u:2088": " adhunā dveṣadurvṛttaḥ pravṛttanikṛtirnṛpaḥ /",
    "T09bsu078_u:2089": " pāpapākena lokānāmakāle kalirāgataḥ // KAvk_9.65 //",
    "T09bsu078_u:2090": " mitre jagati yāte 'staṃ tasmin bhāsvati bhūpatau /",
    "T09bsu078_u:2091": " doṣodayaḥ pravṛddho 'yamandhakārāya tatsutaḥ // KAvk_9.66 //",
    "T09bsu078_u:2092": " nūnaṃ satāmatītānāṃ niṣkāraṇasuhṛt khalaḥ /",
    "T09bsu078_u:2093": " yadvṛttaparabhāgeṇa yaśasteṣāṃ prakāśate // KAvk_9.67 //",
    "T09bsu078_u:2094": " tasmādiyaṃ parityājyā nṛpatyadhiṣṭhitā mahī /",
    "T09bsu078_u:2095": " kāle k alau kṣitīśe ca janānāṃ jīvitaṃ kutaḥ // KAvk_9.68 //",
    "T09bsu078_u:2096": " varaparicayodārā dārāh satāṃ guṇinām guṇāḥ",
    "T09bsu078_u:2097": " kulamavikalaṃ bhavyā bhūtiryaśaḥ śaśisaṃnibham /",
    "T09bsu078_u:2098": " sthitisamucitaṃ vṛttaṃ vittamanimittamanāpadaṃ",
    "T09bsu078_u:2099": " guṇavati nṛpe sarvaṃ bhavatyapāṃśulaṃ prajākulam // KAvk_9.69 //",
    "T09bsu078_u:2100": " dharmadrumasya dhanamūlasamudgatasya nirdoṣakāmakusumapravarojjvalasya /",
    "T09bsu078_u:2101": " lokaḥ sukhāni kila puṇyaphalāni bhuṅkte hato na cet kunṛpatervinipātavātaiḥ // KAvk_9.70 //",
    "T09bsu078_u:2102": " kaliḥ kālaḥ patirbālastatpratāpaścitānalah /",
    "T09bsu078_u:2103": " akālaviplavottālakhalavetālasaṃkulaḥ // KAvk_9.71 //",
    "T09bsu078_u:2104": " prītirviṣaṇṇā khinnā dhīḥ sukhaśrīrgatayauvanā /",
    "T09bsu078_u:2105": " adhunā vibhavābhoge bhogayoge na me ruciḥ // KAvk_9.72 //",
    "T09bsu078_u:2106": " dhanaṃ bhūmirgṛhaḥ dārāḥ sutā bhṛtyāḥ paricchadāḥ /",
    "T09bsu078_u:2107": " aho niravadhiḥ puṃsāmādhivyādhiparigrahaḥ // KAvk_9.73 //",
    "T09bsu078_u:2108": " yathā yathā vivardhante grīṣmoṣmaviṣamāḥ śriyaḥ /",
    "T09bsu078_u:2109": " tathā tathā jvalatyeva tṛṣṇātāpaḥ śarīriṇām // KAvk_9.74 //",
    "T09bsu078_u:2110": " pravṛddhairapi vittaughe rājanyopārjitairnṛṇām /",
    "T09bsu078_u:2111": " lavaṇābdheriva jalairvitṛṣṇā naiva jāyate // KAvk_9.75 //",
    "T09bsu078_u:2112": " nāsti nāstītyasaṃtoṣād ya eva dhanināṃ japaḥ /",
    "T09bsu078_u:2113": " pubarbhave bhavet ko vā sa eva praśamo yadi // KAvk_9.76 //",
    "T09bsu078_u:2114": " kiṃ vittairdurnimittaiḥ kalikalahamohalobhānuvṛttaiḥ kiṃ bhogairviprayogairvyasanaśatapatanābhyāsasaṃsaktarogaiḥ /",
    "T09bsu078_u:2115": " kiṃ vā mithyābhimānairnarapatisadanaprātasevāvamānaiḥ",
    "T09bsu078_u:2116": " asmin vairāgyameva kṣayasamayabhaye bhogyamārogyayogyam // KAvk_9.77 //",
    "T09bsu078_u:2117": " atikrānte kāle svajanasuhṛdālokavimale",
    "T09bsu078_u:2118": " samāpanne mohaprabala (tara)",
    "T09bsu078_u:2119": " kāluṣyamaline /",
    "T09bsu078_u:2120": " sukhāśvāsah puṃsāṃ praśamasalilasnātamanasāṃ",
    "T09bsu078_u:2121": " parityaktāyāse vijanavanavāse parivayaḥ // KAvk_9.78 //",
    "T09bsu078_u:2122": " iti saṃcintya sa ciraṃ paraṃ vairāgyamāyayau /",
    "T09bsu078_u:2123": " duḥkhaṃ mohāya mūrkhāṇāṃ vivekāya ca dhīmatām // KAvk_9.79 //",
    "T09bsu078_u:2124": " sa datvā sarvamarthibhyaḥ prayayauḥ sugatāśramam /",
    "T09bsu078_u:2125": " śrīśṛṅkhalākṛṣṭamatirna hi satyasukhonmukhaḥ // KAvk_9.80 //",
    "T09bsu078_u:2126": " yadaiva rājhaṃsena smaryate śuci mānasam /",
    "T09bsu078_u:2127": " tadaivāsmai vasumatī sarasīva na rocate // KAvk_9.81 //",
    "T09bsu078_u:2128": " yāte duḥsahamohadhūmamaline bhogānurāgānale",
    "T09bsu078_u:2129": " saṃtoṣāmṛtanirjhareṇa manasi prāte śanaiḥ śītatām /",
    "T09bsu078_u:2130": " naitāḥ pānamadottaraṅgavicaladvārāṅgarāṅganābhaṅgura-",
    "T09bsu078_u:2131": " bhrūbhaṅgakṣaṇasaṃgamāḥ śamavatāṃ kurvanti vighnaṃ śriyaḥ // KAvk_9.82 //",
    "T09bsu078_u:2132": " sarvajñaśāsanavinaṣṭabhavādhvakaṣṭaḥ pravrajyayā vimalameva padaṃ praviṣṭaḥ /",
    "T09bsu078_u:2133": " saṃprāpya sarvasamatāmasamaprakāśaḥ nirlakṣyamokṣagamanāya munirbabhūva // KAvk_9.83 //",
    "T09bsu078_u:2134": " tām bodhisiddhimālokya jyotiṣkasya savismayaiḥ /",
    "T09bsu078_u:2135": " bhikṣubhirbhagavān pṛṣṭaḥ prāgvṛttāntamabhāṣataḥ // KAvk_9.84 //",
    "T09bsu078_u:2136": " janmakṣetraśatoptānāṃ bījānāmiva karmaṇām /",
    "T09bsu078_u:2137": " bhujyate phalasaṃpattiravisaṃvādinī janaiḥ // KAvk_9.85 //",
    "T09bsu078_u:2138": " rājño bandhumataḥ puryāṃ bandhumatyām mahāyaśāḥ /",
    "T09bsu078_u:2139": " abhūdanaṅgano nāma śrīmān gṛhapatiḥ purā // KAvk_9.86 //",
    "T09bsu078_u:2140": " śāstātha samyaksaṃbyddho viaśvī nāma tā purīm /",
    "T09bsu078_u:2141": " janacārikayā prātaḥ kadācit sukṛtaiḥ satām // KAvk_9.87 //",
    "T09bsu078_u:2142": " dvāṣaṣṭibhiḥ sa bhikṣūṇāṃ sahasaiḥ parivāritaḥ /",
    "T09bsu078_u:2143": " śraddhayānaṅganenaitya praṇamyopanimantritaḥ // KAvk_9.88 //",
    "T09bsu078_u:2144": " sarvopakaraṇaistena traimāsaṃ paricāritaḥ /",
    "T09bsu078_u:2145": " yathā tathaiva rājñāpi praṇipatya nimantritaḥ // KAvk_9.89 //",
    "T09bsu078_u:2146": " bhogaiḥ spardhānubandhena sa tābhyāmadhivāsitaḥ /",
    "T09bsu078_u:2147": " anaṅganena paurārhairbhūpālārhaiśca bhūbhujā // KAvk_9.90 //",
    "T09bsu078_u:2148": " gajadhvajamaṇicchatracāmarodārayā śriyā /",
    "T09bsu078_u:2149": " taṃ dṛṣṭvā pūjitaṃ rājña cintārto 'bhūdanaṅganaḥ // KAvk_9.91 //",
    "T09bsu078_u:2150": " tasya sattvāvadātasya pakṣapātī śatakratuḥ /",
    "T09bsu078_u:2151": " cakāra divyayā lakṣmyā sāhāyyāṃ jinapūjane // KAvk_9.92 //",
    "T09bsu078_u:2152": " sa tayā divyayā bhūtyā bhagavantamapūjayat /",
    "T09bsu078_u:2153": " yadagre cakravartidhrīrlajjābhājanatām yayau // KAvk_9.93 //",
    "T09bsu078_u:2154": " ratnairnyakṣatacandrasūryabhānarākaṃkīraṇairāvaṇabhair (?)",
    "T09bsu078_u:2155": " amlānāmbaragandhamālyaśabalaiḥ kampadrumāṇāṃ phalaiḥ /",
    "T09bsu078_u:2156": " bhaktiprahvaścīvilāsacanāhelocchasaccāmaraṃ",
    "T09bsu078_u:2157": " tenābhyarcitamākalayya sugataṃ lajjānato 'bhūnnṛpaḥ // KAvk_9.94 //",
    "T09bsu078_u:2158": " iti bahutaraṃ bhaktyā śāstuḥ phalaṃ tadanaṅganaḥ",
    "T09bsu078_u:2159": " śubhapariṇateḥ puṇyodāraḥ purā samavāptavān /",
    "T09bsu078_u:2160": " vimalamanasastasyaivāsau kṣaṇapraṇidhānataḥ para",
    "T09bsu078_u:2161": " iva ravijyotiṣko 'bhūt sa eva padāśritaḥ // KAvk_9.95 //",
    "T09bsu078_u:2162": " ityāha vimalajñānaprakāśitagatrtrayaḥ /",
    "T09bsu078_u:2163": " praṇīdhānopadeśāya bhikṣūṇāṃ bhagavān jinaḥ // KAvk_9.96 //",
    "T09bsu078_u:2164": " iti kṣemendraviracitāyām bodhisattvāvadānakalpalatāyāṃ jyotiṣkāvadānaṃ nāma navamaḥ pallavaḥ //",
    "T09bsu078_u:2165": " 10. sundarīnandāvadānam /",
    "T09bsu078_u:2166": " te ke 'pi sattvahitasaṃnihitānukampā bhavyā bahvanti bhuvane bahvabhītibhājām /",
    "T09bsu078_u:2167": " vātsalyapeśaladhiyaḥ kuśalāya puṃsāṃ kurvanti ye varamanugrahamāgraheṇa // KAvk_10.1 //",
    "T09bsu078_u:2168": " nyagrodhārāmanirataṃ druṣṭuṃ kapilavastuni /",
    "T09bsu078_u:2169": " bhagavantaṃ yayau nandaḥ śākyarājasutaḥ purā // KAvk_10.2 //",
    "T09bsu078_u:2170": " naiṣkamyadeśanāmantrakathāntesa puraḥsthitam /",
    "T09bsu078_u:2171": " uvāca bhagavān prītyā pravrajyā gṛhyatāmiti // KAvk_10.3 //",
    "T09bsu078_u:2172": " prasādyābhinivedyāsya taṃ nandaḥ pratyabhāṣataḥ /",
    "T09bsu078_u:2173": " bhagavan puṇyalābhāpi pravrajyābhimatā na me // KAvk_10.4 //",
    "T09bsu078_u:2174": " sarvopasthāyako bhūtvā bhikṣusaṃghaṃ yathepsitaiḥ /",
    "T09bsu078_u:2175": " sarvopakaraṇaistāvat bhikṣyaṃ paricarāmyaham // KAvk_10.5 //",
    "T09bsu078_u:2176": " ityuktvā ratnamukuṭaiḥ spṛṣṭatatpādapaṅkajaḥ /",
    "T09bsu078_u:2177": " rājaputraḥ svabhavanaṃ yayau jāyāsamutsukaḥ // KAvk_10.6 //",
    "T09bsu078_u:2178": " sa sundarī samāsādya dayitām ratisundarīm /",
    "T09bsu078_u:2179": " vijahāra varodyānaṃ muhūrtavirahāsahaḥ // KAvk_10.7 //",
    "T09bsu078_u:2180": " tataḥ kadācid bhagavān prakṛtyaiva guṇipriyaḥ /",
    "T09bsu078_u:2181": " svayaṃ nandasya bhavanaṃ bhikṣusaṃghaiḥ sahāyayau // KAvk_10.8 //",
    "T09bsu078_u:2182": " sānandavadanaḥ kṛtvā nandastatpādavandanāṃ /",
    "T09bsu078_u:2183": " taṃ mahāharsanāsīnaṃ pūjayitvā vyajijñapat // KAvk_10.9 //",
    "T09bsu078_u:2184": " keṣāṃ puṇyaprarohāṇāṃ paripāko 'yamīdṛśaḥ /",
    "T09bsu078_u:2185": " kṛto 'yaṃ yadbhagavatā darśanānugrahaḥ svayam // KAvk_10.10 //",
    "T09bsu078_u:2186": " smaraṇaṃ śravaṇaṃ vāpi darśanaṃ vā mahātmanām /",
    "T09bsu078_u:2187": " seyaṃ kuśalavallīnāṃ mahatī phalasaṃtatiḥ // KAvk_10.11 //",
    "T09bsu078_u:2188": " asya maitrasya mahatastadālokasya darśanāt /",
    "T09bsu078_u:2189": " hṛdayasya vikāsaśrīḥ kasya nāma na jāyate // KAvk_10.12 //",
    "T09bsu078_u:2190": " dānādapi priyataraṃ puṇyādapi mahāphalam /",
    "T09bsu078_u:2191": " sadācārādapi śrlāghyaṃ mahatāṃ kilaṃ darśanam // KAvk_10.13 //",
    "T09bsu078_u:2192": " iti tasya bruvāṇasya bhaktipraṇayapeśalam /",
    "T09bsu078_u:2193": " abhinandya puraḥ pūjāṃ bhagavān gantumudyayau // KAvk_10.14 //",
    "T09bsu078_u:2194": " anuvavrāja taṃ nandaḥ svacche kanakabhājane /",
    "T09bsu078_u:2195": " varopacāramādāya madhuraṃ svamivāśayam // KAvk_10.15 //",
    "T09bsu078_u:2196": " pahcādvrajantamālokya bhaktyā bhagavataḥ pathi /",
    "T09bsu078_u:2197": " niraikṣata kaṭākṣeṇa sundarī virahāsahā // KAvk_10.16 //",
    "T09bsu078_u:2198": " gurūṇāmagre sā saralataralāṃ locanagatiṃ",
    "T09bsu078_u:2199": " vihāyaiva trāsāñcitamukutitākṣī priyatamā /",
    "T09bsu078_u:2200": " nirīkṣyālakṣyaṃ yat kṣaṇamavanatābhūttadadhikaṃ",
    "T09bsu078_u:2201": " na gantavyaṃ nāthetyavadadivaṃ maonādavacanam // KAvk_10.17 //",
    "T09bsu078_u:2202": " nandaḥ praṇayiṇīṃ dṛṣṭvā socchvāsaṃ calitānanām /",
    "T09bsu078_u:2203": " ayamāgata evāhamacirādityabhāṣata // KAvk_10.18 //",
    "T09bsu078_u:2204": " tataḥ svamāśramaṃ prāptaṃ bhagavantaṃ kṛtāñjaliḥ /",
    "T09bsu078_u:2205": " vrajāmi svagṛhaṃ tāvadityāha virahāsahaḥ // KAvk_10.19 //",
    "T09bsu078_u:2206": " tatastamāsanāsīnaḥ praṇataṃ bhagavān puraḥ /",
    "T09bsu078_u:2207": " uvāca sasmitaṃ keyaṃ gamane saṃprati tvarā // KAvk_10.20 //",
    "T09bsu078_u:2208": " viṣayāsvādasauhārdasaṃmohārditavetasām /",
    "T09bsu078_u:2209": " aho gṛhasukheṣveva nirvedavimukhā matiḥ // KAvk_10.21 //",
    "T09bsu078_u:2210": " guṇābharaṇamevāyurvivekābharaṇo guṇaḥ /",
    "T09bsu078_u:2211": " praśamābahraṇaścāsau vairāgyābharaṇaḥ śamaḥ // KAvk_10.22 //",
    "T09bsu078_u:2212": " tajjāḍyaṃ tadasahyaśalyaśalakaṃ nyastaṃ suhṛccetasi",
    "T09bsu078_u:2213": " prājñistadgaṇitaṃ virācasamayairvaiphalyamevāyuṣaḥ /",
    "T09bsu078_u:2214": " yadvairāgyavivekaśūnyamanasāmete paśūnāṃ yathā",
    "T09bsu078_u:2215": " yāntyāyānti ca cakranemicalanairnirlakṣaṇānāṃ kṣaṇāḥ // KAvk_10.23 //",
    "T09bsu078_u:2216": " puṇyaṃ sattvavatām śrutaṃ matimatām śīlaṃ ca vidyāvatām",
    "T09bsu078_u:2217": " sarvaṃ bhāgyavatām sukhaṃ śamavatāṃ naiva kkacit durlabham /",
    "T09bsu078_u:2218": " duṣprāpastu samastavastuvasateḥ svalpāṃśako 'pyāyuṣaḥ",
    "T09bsu078_u:2219": " tadyasya kṣayameti niṣphalatayā śocyāya tasmai namaḥ // KAvk_10.24 //",
    "T09bsu078_u:2220": " vāmāvarte viṣayajaladhau pūrṇalāvaṇyasāre darpotsarpadviṣamamakarāṅkodbhavakṣobhyamāṇe /",
    "T09bsu078_u:2221": " nityāsannaprabalavirajaprajjvaladvāḍavāgnau",
    "T09bsu078_u:2222": " puṃsāṃ setustaraṇaśaraṇe tīvravairāgyameva // KAvk_10.25 //",
    "T09bsu078_u:2223": " tasmādgṛhāṇa pravrajyāṃ rājaputra jitendriyaḥ /",
    "T09bsu078_u:2224": " etāḥ striya iva kṣipraṃ samagamasukhāḥ śriyaḥ // KAvk_10.26 //",
    "T09bsu078_u:2225": " kriyatām kuśalāyaiva brahmacaryaparigrahaḥ /",
    "T09bsu078_u:2226": " tyajyatāmeṣa niḥsāragṛhasaṃsāradurgrahaḥ // KAvk_10.27 //",
    "T09bsu078_u:2227": " iti śrutvā bhagavataḥ karuṇābahraṇaṃ vacaḥ /",
    "T09bsu078_u:2228": " pratyabhāṣata taṃ nandaḥ pūrvapraṇayayantritaḥ // KAvk_10.28 //",
    "T09bsu078_u:2229": " sadā bhavadupāyaiva pravrajyā bhagavan mama /",
    "T09bsu078_u:2230": " bhikṣusaṃghopakārārthe gṛha evādaraḥ param // KAvk_10.29 //",
    "T09bsu078_u:2231": " ityuktvā bhagavadvākyamatikrāntumanīśvaraḥ /",
    "T09bsu078_u:2232": " kṛṣyamāṇaḥ priyāpremṇā so 'bhūddolākulāśayaḥ // KAvk_10.30 //",
    "T09bsu078_u:2233": " punaḥ punaścakārāsya bhagavān vratadeśanām /",
    "T09bsu078_u:2234": " upakārodyatāḥ santaścintayanti na yogyatām // KAvk_10.31 //",
    "T09bsu078_u:2235": " yadā necchati nandastām pravrajyāmajitendriyaḥ /",
    "T09bsu078_u:2236": " tadāsya bahgavadvākyamapatadvapuṣi svayam // KAvk_10.32 //",
    "T09bsu078_u:2237": " nandaḥ kāṣāyāvaraṇaḥ pātrapāṇiḥ sa tatkṣaṇam /",
    "T09bsu078_u:2238": " babhau cābhīkararucirmahāpuruṣalakṣaṇaiḥ // KAvk_10.33 //",
    "T09bsu078_u:2239": " sa śāsanājjinasyābhūdāraṇyapiṇḍapātrikah /",
    "T09bsu078_u:2240": " ākārādanagāratām prayātaḥ pāṃśukūlikaḥ // KAvk_10.34 //",
    "T09bsu078_u:2241": " priyāmuvāha satataṃ śyāmāṃ pravrajito 'pi saḥ /",
    "T09bsu078_u:2242": " śaśāṅka iva saṃvyaktāṃ hṛdaye lāñchanacchavim // KAvk_10.35 //",
    "T09bsu078_u:2243": " manasaḥ sphaṭikasyeva na vidmaḥ kena vartmanā /",
    "T09bsu078_u:2244": " rāgaḥ ko 'pi viśatyantarnāpaiti kṣālito 'pi yaḥ // KAvk_10.36 //",
    "T09bsu078_u:2245": " virahāpāṇḍuraruciḥ saṃsaktāruṇacīvaraḥ /",
    "T09bsu078_u:2246": " sa saṃdhyābhrakalaṅkasya jahāra śaśinaḥ śriyam // KAvk_10.37 //",
    "T09bsu078_u:2247": " vicaran virahākṣamaḥ sa vismṝtadhṛtirvane /",
    "T09bsu078_u:2248": " janmavidyāmanaṅgasya na visasmāra sundarīm // KAvk_10.38 //",
    "T09bsu078_u:2249": " saṃpūrṇacandravadanāvadanadhyānaniścalaḥ /",
    "T09bsu078_u:2250": " acintyacciraṃ tattadupaviṣya śilātale // KAvk_10.39 //",
    "T09bsu078_u:2251": " aho bhagavatāpyeṣa kṛto yatnādanugrahaḥ /",
    "T09bsu078_u:2252": " nāyāti mama vaimalyaṃ rāgādhiṣṭhitacetasaḥ // KAvk_10.40 //",
    "T09bsu078_u:2253": " śrutaṃ saṃsāracaritaṃ niḥsaṅgavratamāsthitam /",
    "T09bsu078_u:2254": " tathāpi mṛgasāvākṣīṃ na vismarati me manaḥ // KAvk_10.41 //",
    "T09bsu078_u:2255": " kāntākuṅkumalagnarāgasubhage gātre kṛtaṃ cīvaraṃ",
    "T09bsu078_u:2256": " tatpīnastanamaṇḍalapraṇayinā pātraṃ dhṛtaṃ pāṇinā /",
    "T09bsu078_u:2257": " rāgo 'yaṃ mama vardhate 'sya yadi vānyasyeva vṛddhiḥ paraṃ yadbodhivyavadhānabhūtamaniśaṃ dhyānaṃ tadālambanam // KAvk_10.42 //",
    "T09bsu078_u:2258": " kṣaṇena māṃ prāptamavehi mugdhe tāmevamuktvā gamane purastāt /",
    "T09bsu078_u:2259": " aho mayā darśanavighnabhūtaṃ paścāt kṛtaghnavratametadāttam // KAvk_10.43 //",
    "T09bsu078_u:2260": " no gantavyamiti prakampataralā vākyaṃ yadūce na sā",
    "T09bsu078_u:2261": " saṃtyajya vyajanaṃ sthite gurujane jagrāha pāṇyañcalam /",
    "T09bsu078_u:2262": " yatpādena likhantyapi kṣititalaṃ māmaukṣatālakṣitā",
    "T09bsu078_u:2263": " tenātyantaniṣedhamugdhavidhinā baddhaṃ tayā me manaḥ // KAvk_10.44 //",
    "T09bsu078_u:2264": " madviyuktā na sā nūnaṃ śete śokapralāpinī /",
    "T09bsu078_u:2265": " puline cakravākīva harmye hariṇyalocanā // KAvk_10.45 //",
    "T09bsu078_u:2266": " hā priye taktasaktena kitaveneva kevalam /",
    "T09bsu078_u:2267": " śritaṃ taccittacaureṇa mithyāvratamidaṃ mayā // KAvk_10.46 //",
    "T09bsu078_u:2268": " tyaktvā vratamidaṃ tāvad gacchām idayitāntikam /",
    "T09bsu078_u:2269": " anurāgāgnitaptānāṃ tapastāpo hi duḥsahaḥ // KAvk_10.47 //",
    "T09bsu078_u:2270": " rājaputrī cirāyātaṃ nṛśaṃsamavalokya mām /",
    "T09bsu078_u:2271": " manyunā navalagnena na jāne kiṃ kariṣyati // KAvk_10.48 //",
    "T09bsu078_u:2272": " na sarvatra vikārāya nikāraḥ premaduḥsahaḥ /",
    "T09bsu078_u:2273": " durnivāro bhavatyeva snehalīno rajaḥkaṇaḥ // KAvk_10.49 //",
    "T09bsu078_u:2274": " yasmin kṣaṇe bhagavatā paśyāmi rahitaṃ vanam /",
    "T09bsu078_u:2275": " mayā tadaiva gantavyaṃ gṝhamityeṣa niścayaḥ // KAvk_10.50 //",
    "T09bsu078_u:2276": " asminneva śilāpaṭṭe rucirairgiridhātubhiḥ /",
    "T09bsu078_u:2277": " likhāmi tām śaśimukhīṃ saṃrpāpyālambanaṃ dhṛteḥ // KAvk_10.51 //",
    "T09bsu078_u:2278": " athavā kathamālekhyaviṣayaṃ yāti sā priyā /",
    "T09bsu078_u:2279": " saundaryabidnako yasyāḥ sudhākuvalayendavaḥ // KAvk_10.52 //",
    "T09bsu078_u:2280": " dṛṣṭirmugdhakurangasaṃcaladalivyāptotpalodvātanī",
    "T09bsu078_u:2281": " lāvaṇyodadhikūlavidrumavanaṃ bimbādharāgratviṣaḥ /",
    "T09bsu078_u:2282": " nirdoṣāmṛtaraśmisārthasaraṇiḥ sā kāpi vaktradyutiḥ",
    "T09bsu078_u:2283": " saundaryaṃ kathameti citrapadavīścaryasāraṃ vapuḥ // KAvk_10.53 //",
    "T09bsu078_u:2284": " iti saṃcintya sa śanairālilekha śilātale /",
    "T09bsu078_u:2285": " sundarīṃ mukhamuktāśrusnātakampākulāṅguliḥ // KAvk_10.54 //",
    "T09bsu078_u:2286": " sa saṃkalpasamudgīrṇaṃ pratibimbamivāśritām /",
    "T09bsu078_u:2287": " kṛtvā puraḥ priyatamāmūce 'darbāṣpagadgadaḥ // KAvk_10.55 //",
    "T09bsu078_u:2288": " priyāmālikhyāhaṃ nikhilasukhavṛṣṭiṃ nayanayor",
    "T09bsu078_u:2289": " na paśyāmyudbāṣpaḥ kṣaṇamapi śaraccandravadanām /",
    "T09bsu078_u:2290": " ayaṃ nūnaṃ tanvīvirahanirapekṣavratavataḥ",
    "T09bsu078_u:2291": " sphurattāpaḥ śāpaḥ kimapi mama pāpādupanataḥ // KAvk_10.56 //",
    "T09bsu078_u:2292": " phullāmbhojavanatviṣā spṛhāvaśāsaktāśrutoyaṃ vapus",
    "T09bsu078_u:2293": " tatkālopagatāntarāyajanitaḥ kopaḥ samutsṛjyatām /",
    "T09bsu078_u:2294": " haṃho sundari dehi me prativacaḥ kiṃ maunamālambase",
    "T09bsu078_u:2295": " satyaṃ tvanmayarāgavīcaramidaṃ cittavrataṃ me vratam // KAvk_10.57 //",
    "T09bsu078_u:2296": " iti bruvāṇaṃ taṃ dṛṣṭvā dūrādālikhitaṃ ca tat /",
    "T09bsu078_u:2297": " sāsūyā bhikṣavo 'bhyetya bhagavantaṃ babhāṣire // KAvk_10.58 //",
    "T09bsu078_u:2298": " bhagavan durvinītasya vātsalyādeva kevalam /",
    "T09bsu078_u:2299": " śunaḥ kusumamāleva pravrajyeyaṃ tvayārpitā // KAvk_10.59 //",
    "T09bsu078_u:2300": " ākhilya sundarīmukhaṃ nandaḥ svairaṃ śilātale /",
    "T09bsu078_u:2301": " tatpralāpajapāsakto dhyānālambanatāṃ gataḥ // KAvk_10.60 //",
    "T09bsu078_u:2302": " etadākarṇya bhagavān nandamāhvāyya kananāt /",
    "T09bsu078_u:2303": " kimetaditi papraccha priyāvirahamohitam // KAvk_10.61 //",
    "T09bsu078_u:2304": " so 'bravīd bhagavan satyaṃ kāntāsaktasya me param /",
    "T09bsu078_u:2305": " bhikṣūṇāṃ saṃmate 'pyasmin vane na ramate matiḥ // KAvk_10.62 //",
    "T09bsu078_u:2306": " iti dandavacaḥ śrutvā tamūce bhagavān jinah /",
    "T09bsu078_u:2307": " mīlayanneva vaktrendukāntyā rāgasaroruham // KAvk_10.63 //",
    "T09bsu078_u:2308": " sādho tāvanna yuktā te saṃrāgānugatā matiḥ /",
    "T09bsu078_u:2309": " vighnairnākṛṣyate cetaḥ kalyāṇābhiniveśinām // KAvk_10.64 //",
    "T09bsu078_u:2310": " kvāyaṃ yogastanutṛṇatulātyaktabhogābhiyogaḥ",
    "T09bsu078_u:2311": " kkāyaṃ nindyaḥ kṣaṇasukhalavāsvādasaṃvāda eṣaḥ /",
    "T09bsu078_u:2312": " jātyaivāyaṃ harati kuśalaṃ dustaro māramārgaḥ",
    "T09bsu078_u:2313": " premāndhānām bhavati sahasā duḥsaho yoktrajātaḥ // KAvk_10.65 //",
    "T09bsu078_u:2314": " ityasya bhagavān kṛtvā ciraṃ vairāgyadeśanām /",
    "T09bsu078_u:2315": " saṃsthātavyamihetyuktvā svakṛtyāya svayaṃ yayau // KAvk_10.66 //",
    "T09bsu078_u:2316": " tamevāvasaraṃ nandaḥ saṃcintya gamanocitam /",
    "T09bsu078_u:2317": " pratasthe svagṛhaṃ hṛṣṭaḥ sundarīdarśanotsukaḥ // KAvk_10.67 //",
    "T09bsu078_u:2318": " vrajan dvāri pidhānāptairvihārairbahubhiścirāt /",
    "T09bsu078_u:2319": " nagarābhimukhaṃ mārgaṃ sa kathaṃcidavāptavān // KAvk_10.68 //",
    "T09bsu078_u:2320": " atha vijñāya sarvajñastaṃ rāgād gantumudyatam /",
    "T09bsu078_u:2321": " uvācābhyetya bhagavān nanda tūrṇaṃ kka gamyate // KAvk_10.69 //",
    "T09bsu078_u:2322": " sa jagāda vane tāvat bhagavan nāsti me ratiḥ /",
    "T09bsu078_u:2323": " na hyaviśrāntacittānāṃ kriyā kācit prasīdati // KAvk_10.70 //",
    "T09bsu078_u:2324": " sā śrīścāmarahāsinī maṇimayī sā ramyaharmyāvalī",
    "T09bsu078_u:2325": " sā bālānilalolacārulatikā kāntā navodyānabhūḥ /",
    "T09bsu078_u:2326": " sā tanvī kusumeṣukārmukalatā kṣāmodarī sundarī",
    "T09bsu078_u:2327": " no janmāntaravāsanā iva manaḥ saktaṃ vimuñcanti me // KAvk_10.71 //",
    "T09bsu078_u:2328": " sarāgeṇaiva manasā brahacaryaṃ carāmyaham /",
    "T09bsu078_u:2329": " vratapañjarabandhena vihaṅga iva yantritaḥ // KAvk_10.72 //",
    "T09bsu078_u:2330": " tyaktvā vrajāmi pravrajyāmastu me narako 'kṣayaḥ /",
    "T09bsu078_u:2331": " na vītarāgatāmeti mañjiṣṭhāraktamaṃśukam // KAvk_10.73 //",
    "T09bsu078_u:2332": " iti bruvāṇamasakṛt svapadaṃ gantumudyatam /",
    "T09bsu078_u:2333": " nivāryānugrahadhiyā tamūce bhagavān jinaḥ // KAvk_10.74 //",
    "T09bsu078_u:2334": " mā kṛthā viplavaṃ nanda ninditaṃ hi śrutāśrutam /",
    "T09bsu078_u:2335": " vidvajjanopadiṣṭena yathā yāti pṛthagjanaḥ // KAvk_10.75 //",
    "T09bsu078_u:2336": " vivekavyastadoṣāṇāṃ viduṣāṃ śīlaśālinām /",
    "T09bsu078_u:2337": " niḥsārasukhalābhena nākārye dhīḥ pravartate // KAvk_10.76 //",
    "T09bsu078_u:2338": " gāḍharāgagṛhītasya jugupsāyatane param /",
    "T09bsu078_u:2339": " jadhanyakarmaṇyāsaktiḥ kiṃ lajjājanane na te // KAvk_10.77 //",
    "T09bsu078_u:2340": " yonijayonisaṃsaktāḥ stanapastanamardinaḥ /",
    "T09bsu078_u:2341": " aho bata na lajjante janmanyeva layaṃ gatāḥ // KAvk_10.76 //",
    "T09bsu078_u:2342": " sadāsajjanavarjitā jananījaghanāsaktiḥ /",
    "T09bsu078_u:2343": " saṃmohāhatacittānāṃ paśūnāmeva dṛśyate // KAvk_10.79 //",
    "T09bsu078_u:2344": " rāmāramaṇamāno 'yaṃ viramya tyajyatāṃ tvayā /",
    "T09bsu078_u:2345": " bhogaiḥ saha bhujaṅgānāṃ dṛṣṭo bhavabile kṣayaḥ // KAvk_10.80 //",
    "T09bsu078_u:2346": " jaghanyā janayatyeva na kasya viratiṃ ratiḥ /",
    "T09bsu078_u:2347": " yasyāṃ bhavati paryanteṣvapi naiva parāṅmukhaḥ // KAvk_10.81 //",
    "T09bsu078_u:2348": " gṛhajālavimuktastvaṃ kiṃ tatraivābhidhāvasi /",
    "T09bsu078_u:2349": " na hi nirgasya sāraṅgaḥ punarviśati vāgurāṃ // KAvk_10.82 //",
    "T09bsu078_u:2350": " iti vākyād bhagavataḥ śāsanena niyantritaḥ /",
    "T09bsu078_u:2351": " cintayan sundarīṃ nandaḥ praviveśāśramaṃ punaḥ // KAvk_10.83 //",
    "T09bsu078_u:2352": " tataḥ kadācidādiśya nanda māśramamārjane /",
    "T09bsu078_u:2353": " āsanānugrahavyagraḥ prayayau bhagavān punah // KAvk_10.84 //",
    "T09bsu078_u:2354": " tacchāsanāt pravṛttasya nandasyāśramaśodhane /",
    "T09bsu078_u:2355": " no bhūtalādapayayau rajo rāga ivāśayat // KAvk_10.85 //",
    "T09bsu078_u:2356": " tasyāhartuṃ gatasyātha salilaṃpārabhāgikam /",
    "T09bsu078_u:2357": " muhuḥ pūrṇasamutkṣiptah śūnya evābhavaddhaṭaḥ // KAvk_10.86 //",
    "T09bsu078_u:2358": " tena vighnena gamane sutarām khinnamānasaḥ /",
    "T09bsu078_u:2359": " tyaktvā tuprayayau nandaḥ sundarīdarśanotsukaḥ // KAvk_10.87 //",
    "T09bsu078_u:2360": " atha vijñāya sarvajñastaṃ yāntaṃ divyacakṣuṣā /",
    "T09bsu078_u:2361": " babhāṣe sahasābhyetya stambhamānamanorathah // KAvk_10.88 //",
    "T09bsu078_u:2362": " pātrayogena taptasya śyāmaraktaruceḥ param /",
    "T09bsu078_u:2363": " aho snehakalaṅkaste dīpasyeva na śāmyati // KAvk_10.89 //",
    "T09bsu078_u:2364": " alaṃ vāmābhilāṣeṇa nīlīrāga ivaiṣa te /",
    "T09bsu078_u:2365": " saṃsaktaḥ ko 'pi hṛdaye yannādyāpi virajyase // KAvk_10.90 //",
    "T09bsu078_u:2366": " andhīkaroti prārambhe ratistatkālakātaram /",
    "T09bsu078_u:2367": " āliṅgati jugupseva vṛtte mukhyāṅgasaṃgame // KAvk_10.91 //",
    "T09bsu078_u:2368": " viṣayākhvādasaṅgena pāpamitrairivendriyaiḥ /",
    "T09bsu078_u:2369": " duḥsahavyasanāvarte pātyate narake narah // KAvk_10.92 //",
    "T09bsu078_u:2370": " adhivāsayati sparśalekhenāpi kusaṃgamaḥ /",
    "T09bsu078_u:2371": " praklinnamatsyakuṇapāt pūtigandha ivodgataḥ // KAvk_10.93 //",
    "T09bsu078_u:2372": " kalyāṇamitrasaṃparkaḥ sarvathā kuśalāvahaḥ /",
    "T09bsu078_u:2373": " śubhāmeda iva vyāpto yaḥ karoti mahārhatām // KAvk_10.94 //",
    "T09bsu078_u:2374": " ityukte tasya bhagavān sākṣāts adasatoḥ pathi /",
    "T09bsu078_u:2375": " ghrāṇasparśena saṃdarśya cakre tatsaṅgadeśanām // KAvk_10.95 //",
    "T09bsu078_u:2376": " atha nandaṃ samādāya bhagavān gandhamādane /",
    "T09bsu078_u:2377": " yayau viriñciramarībālavyajanavījitaḥ // KAvk_10.96 //",
    "T09bsu078_u:2378": " tatra dāvānalapliṣṭāmaniṣṭakliṣṭavigrahām /",
    "T09bsu078_u:2379": " kāṇāṃ karmaṭīkāmasmai darśayitvāvadajjinaḥ // KAvk_10.97 //",
    "T09bsu078_u:2380": " imāṃ paśyasi kiṃ nanda māndyanindyatarākṛtim /",
    "T09bsu078_u:2381": " kasmaiciducitā ceyaṃ rocate priyadarśanā // KAvk_10.98 //",
    "T09bsu078_u:2382": " sattā sadasatornāsti rāgaḥ paśyati ramyatām /",
    "T09bsu078_u:2383": " sa tasya lalito loke yo yasya dayito janaḥ // KAvk_10.99 //",
    "T09bsu078_u:2384": " pakṣapātaṃ samṛtsṛjya satyaṃ nanda tvayocyatām /",
    "T09bsu078_u:2385": " asyāstasyāśca sundaryā lāvaṇyasya kimantaram // KAvk_10.100 //",
    "T09bsu078_u:2386": " anarthitvādvayaṃ naiva saundaryāntaravedinaḥ /",
    "T09bsu078_u:2387": " arthipriyatvamāyāti prārthitaṃ tacca cārutām // KAvk_10.101 //",
    "T09bsu078_u:2388": " paśyāmyahaṃ viśeṣaṃ tu tasyā nāsyāśca kaṃcana /",
    "T09bsu078_u:2389": " ramyatvaṃ māṃsavarmāsthiyantre samayamātrakam // KAvk_10.102 //",
    "T09bsu078_u:2390": " iti pṛṣṭo bahgavatā nandastaṃ pratyabhāsata /",
    "T09bsu078_u:2391": " atyantānucitaḥ praśnaḥ ko 'pi gauravayantritaḥ // KAvk_10.103 //",
    "T09bsu078_u:2392": " kimetad bhagavān vakti keyaṃ śoke biḍambanā /",
    "T09bsu078_u:2393": " kkāpi vā viśvaguravo vineyāḥ prabhaviṣṇavah // KAvk_10.104 //",
    "T09bsu078_u:2394": " ratiḥ sādhikasundaryāḥ parabhāgeṇa rajyate /",
    "T09bsu078_u:2395": " yāṃ dṛṣṭvā jagatāṃ jetā na ratiṃ smarati smaraḥ // KAvk_10.105 //",
    "T09bsu078_u:2396": " jyotsnayeva na tatkāntyā nodate kumudākaraḥ /",
    "T09bsu078_u:2397": " guṇāntaraṃ na jānāti prasiddhiśaraṇo janaḥ // KAvk_10.106 //",
    "T09bsu078_u:2398": " baddhaṃ tayā vadanasaurabhasārahāramālokya puṣyanicayaṃ pṛthukeśapāśe /",
    "T09bsu078_u:2399": " manye vilāsagatilovanakānticauraiḥ bhītyeva haṃsahariṇairvanamiva yātam // KAvk_10.107 //",
    "T09bsu078_u:2400": " analpaiḥ saṃkalpairbahuvidhavikalpairanupamā",
    "T09bsu078_u:2401": " na sā sāraṅgākṣīlikhitumapi śakyā paricitaiḥ /",
    "T09bsu078_u:2402": " tulārohe ysyā vadanaparabhāge laghutaraḥ",
    "T09bsu078_u:2403": " sa nūnaṃ tārāṇāṃ gaganamadhirūḍhaḥ parivṛḍhaḥ // KAvk_10.108 //",
    "T09bsu078_u:2404": " puṇyaprahvaṃ lalitalalitabhrūlatālāsyalīlā",
    "T09bsu078_u:2405": " ramyaṃ tasyā yadi na vadanaṃ nandanaṃ labhyate tat /",
    "T09bsu078_u:2406": " pravrajyeyaṃ sukṛtamadhikaṃ kiṃkarī kiṃkarī me",
    "T09bsu078_u:2407": " kasmādetaṃ vrataparikaraṃ bhārabhūtaṃ vahāmi // KAvk_10.109 //",
    "T09bsu078_u:2408": " iti nandavacaḥ śrutvā bhagavān rāganirbharam /",
    "T09bsu078_u:2409": " upakṣipya prabhāveta ta nināya surālayam // KAvk_10.110 //",
    "T09bsu078_u:2410": " adarśayacca tatrāsya līlodyāne śatakratoḥ /",
    "T09bsu078_u:2411": " sudhāmanthasamudbhūtāḥ kāntāstridaśayoṣitaḥ // KAvk_10.111 //",
    "T09bsu078_u:2412": " aruṇaiḥ kāntisaṃtānaiḥ pādapadmavanoditaiḥ /",
    "T09bsu078_u:2413": " anuyātā ivāmbhodhikūlavidrumakānanaiḥ // KAvk_10.112 //",
    "T09bsu078_u:2414": " viśālalāsyasacivaiḥ pāṇibhirvijitāmbujaiḥ /",
    "T09bsu078_u:2415": " saṃsaktaiḥ sahajasyeva pārijātasya pallavaiḥ // KAvk_10.113 //",
    "T09bsu078_u:2416": " kāntimādhuryalalitairmadanānandabāṇdhavaiḥ /",
    "T09bsu078_u:2417": " helānimīlitāmbhojavadanaiścandrasundaraiḥ // KAvk_10.114 //",
    "T09bsu078_u:2418": " saṃmohanairjīvanaiśca kṛṣṇasārairvilokanaiḥ /",
    "T09bsu078_u:2419": " kālakūṭacchadaspṛṣṭairamṛtoghairivāvṛtāḥ // KAvk_10.115 //",
    "T09bsu078_u:2420": " pūrṇayauvanalāvaṇyāḥ sahasaiva vilokya tāḥ /",
    "T09bsu078_u:2421": " nandaḥ sānandavadanaḥ svedasnāta ivābhavat // KAvk_10.116 //",
    "T09bsu078_u:2422": " padmānanāsu vipulotpalalocanāsu kundastimātu nibiḍastabakastanīṣu /",
    "T09bsu078_u:2423": " nandasya tāsu hṛdayaṃ yugapannipatya dolāvilāsataralālitumavāpa // KAvk_10.117 //",
    "T09bsu078_u:2424": " tataḥ provāca bahgavān nandaṃ tadgatamānasam /",
    "T09bsu078_u:2425": " āsāṃ saṃdarśane nanda prītyā te ramate matiḥ // KAvk_10.118 //",
    "T09bsu078_u:2426": " āsāṃ tasyāśca sundaryā lāvaṇye kiyadantaram /",
    "T09bsu078_u:2427": " utkarṣaḥ parabhāgeṇa sphuṭamevābhibhāvyate // KAvk_10.119 //",
    "T09bsu078_u:2428": " nirastasundarīrūpaṃ rūpamapsarasām yadi /",
    "T09bsu078_u:2429": " tadetā eva kālena kariṣyāmi tvadāśrayāḥ // KAvk_10.120 //",
    "T09bsu078_u:2430": " ārogeṇaiva manasā brahmacaryaṃ prasannadhīḥ /",
    "T09bsu078_u:2431": " cara tāvattataste 'haṃ dāsyāmyapsarasām gaṇam // KAvk_10.121 //",
    "T09bsu078_u:2432": " evaṃ bhagavato vākyānnandaḥ saṃjātaniścayaḥ /",
    "T09bsu078_u:2433": " tathetyuktvā vrate cetaścakre svargāṅganāśayā // KAvk_10.122 //",
    "T09bsu078_u:2434": " mandādaraḥ svadāreṣu so 'bhūt tatsaṃgamecchayā /",
    "T09bsu078_u:2435": " guṇapṇyatulāvṛtternāsti snehasya satyatā // KAvk_10.123 //",
    "T09bsu078_u:2436": " aho cismṛtasaṃvāsapravāsapariśoṣitā /",
    "T09bsu078_u:2437": " puṃsāmābhyāsikī prītiḥ sahasānyatra dhāvati // KAvk_10.124 //",
    "T09bsu078_u:2438": " kṣaṇayauvanaramyāṇi premāṇi praṇayavyayaiḥ /",
    "T09bsu078_u:2439": " na satyāni na nityāni na sukhāni śarīriṇām // KAvk_10.125 //",
    "T09bsu078_u:2440": " tato bhagavatā nandaḥ kṣaṇānītaḥ svamāśramam /",
    "T09bsu078_u:2441": " tanniścayād brahmacaryaṃ cacāra niyatavrataḥ // KAvk_10.126 //",
    "T09bsu078_u:2442": " sa cisasmāra sundaryāḥ kāntisaṃpadamanyadhīḥ /",
    "T09bsu078_u:2443": " kṣaṇapramuṣitā prītirmalaṃ yāti guṇeṣvapi // KAvk_10.127 //",
    "T09bsu078_u:2444": " tataḥ kadācidvicaran nandaḥ kkāpi vyalokayat /",
    "T09bsu078_u:2445": " karālanarakāsaktāṃ dhīmān kumbhībhṛtāṃ bhuvam // KAvk_10.128 //",
    "T09bsu078_u:2446": " tām vilokyaiva sākampaḥ kimetaditi duḥkhitaḥ /",
    "T09bsu078_u:2447": " sa papraccha tadāsaktān ghoranarakakāraṇam // KAvk_10.129 //",
    "T09bsu078_u:2448": " te tamūcuriyaṃ bhūmistaptakumbhīśatācitā /",
    "T09bsu078_u:2449": " kalpitā rājaputrasya nandasyānandarāgiṇaḥ // KAvk_10.130 //",
    "T09bsu078_u:2450": " mithyāvrataḥ sa nādyāpi bhajate vītarāgatām /",
    "T09bsu078_u:2451": " brahamcaryaṃ caratyeva svargastrūīsaṃgamāśayā // KAvk_10.131 //",
    "T09bsu078_u:2452": " mithyāvratānām lubdhānāṃ rāgadveṣakaṣāyiṇām /",
    "T09bsu078_u:2453": " etāsu nityataptāsu kumbhīṣvevākṣayaḥ kṣayaḥ // KAvk_10.132 //",
    "T09bsu078_u:2454": " iti nanda samākarṇya jātaromāñcakañcukah /",
    "T09bsu078_u:2455": " tatra cyutāmiva tanūṃ paścāttāpādamanyataḥ // KAvk_10.133 //",
    "T09bsu078_u:2456": " samamyetya tyaktarāgasaṃvāsavāsanah svayam /",
    "T09bsu078_u:2457": " babhūvānuttarabrahmacaryaparyāptāṃyamaḥ // KAvk_10.134 //",
    "T09bsu078_u:2458": " ghanamohakṣayāttasya vimukte saṃśaye tataḥ /",
    "T09bsu078_u:2459": " mahaḥ prasādamāpede śaradīvedadheḥ payaḥ // KAvk_10.135 //",
    "T09bsu078_u:2460": " niṣkāmaḥ praśamaṃ prāptaḥ parāṃ niṣṭhāmupāgataḥ /",
    "T09bsu078_u:2461": " śuddhadhīḥ sa samabhyetya bhagavantamabhāṣata // KAvk_10.136 //",
    "T09bsu078_u:2462": " nāpsarobhirna sundaryā bhagavan kṛtyamasti me /",
    "T09bsu078_u:2463": " etāḥ paryantavicchāyāḥ sapātā viṣayaśriyaḥ // KAvk_10.137 //",
    "T09bsu078_u:2464": " yathā yatheyaṃ bhāvānāṃ bhāvyate niḥsvabhāvatā /",
    "T09bsu078_u:2465": " tathā tathā prqsīdanti nirāvaraṇavṛttayaḥ // KAvk_10.138 //",
    "T09bsu078_u:2466": " iti dandasya vadataḥ prāptasyārtapadaṃ śanaiḥ /",
    "T09bsu078_u:2467": " bhagavān nirvāṇaśuddhāmasya siddhimamanyata // KAvk_10.139 //",
    "T09bsu078_u:2468": " keṣāṃ kuśalamūlānāṃ nandenāsāditaṃ phalam /",
    "T09bsu078_u:2469": " iti bhikṣubhirabhyetya pṛṣṭhastānavadajjinaḥ // KAvk_10.140 //",
    "T09bsu078_u:2470": " janmāntarārjitaiḥ puṇyaiḥ sukṛtābhyāsakāriṇā /",
    "T09bsu078_u:2471": " prāptāḥ kuśalamūlānāṃ nandena phalasaṃpadaḥ // KAvk_10.141 //",
    "T09bsu078_u:2472": " vipulavimala vaṃśe janma smarapratimā tanuḥ",
    "T09bsu078_u:2473": " surajanasakhī lakṣī vṛttiḥ priyāḥ satataṃ satām /",
    "T09bsu078_u:2474": " praśamasalilasnātaṃ cetaḥ svabhāvagatirgatiḥ",
    "T09bsu078_u:2475": " kuśalakusumasyeyaṃ puṃsāṃ viśālaphalodgatiḥ // KAvk_10.142 //",
    "T09bsu078_u:2476": " stūpe vipaśyinaḥ samyaksaṃbuddhasyādaraḥ purā /",
    "T09bsu078_u:2477": " nagaryāmaruṇāvatyāmaruṇena mahībhūhā // KAvk_10.143 //",
    "T09bsu078_u:2478": " kriyamāṇo maṇimaye maitro nāma dvijanmajaḥ /",
    "T09bsu078_u:2479": " mahataḥ puṇyabhogasya bhāgī kārakatām yayau // KAvk_10.144 //",
    "T09bsu078_u:2480": " tatpuṇyapraṇidhānena jāto gṝhapateḥ kule /",
    "T09bsu078_u:2481": " sa eva bhikṣusaṃghasya jantukāsnānasatrakṛt // KAvk_10.145 //",
    "T09bsu078_u:2482": " sa puṇyaśīlaḥ pratyekabuddhopasthāyakah purā /",
    "T09bsu078_u:2483": " stūpaṃ cakre śobhamānaṃ mālabhivaraṇojjvalam // KAvk_10.146 //",
    "T09bsu078_u:2484": " tatpuṇyapraṇidhānena kṛkeḥ kāśīpateḥ sutaḥ /",
    "T09bsu078_u:2485": " so 'bhvaddyutimān nāma divyalakṣaṇalakṣitaḥ // KAvk_10.147 //",
    "T09bsu078_u:2486": " kāśyapasyārhataḥ samyaksaṃbuddasyāntanirvṛtau /",
    "T09bsu078_u:2487": " saptaratnamaye stūpe kṛte kāśīmahībhujā // KAvk_10.148 //",
    "T09bsu078_u:2488": " tatsūnurdhyutimān haumacchatramāropya bhāsvaram /",
    "T09bsu078_u:2489": " jātastatpraṇidhānena nandaḥ śākyamuke 'dhunā // KAvk_10.149 //",
    "T09bsu078_u:2490": " iti sukṛtasamutthaiḥ pūrvajanvakramāptaiḥ kimapi vipulapuṇyaireva nandaḥ prapede /",
    "T09bsu078_u:2491": " kulamamalamudāraṃ rūmamagryaṃ ca bhogaṃ śamaparicitamante satpadaṃ saugataṃ ca // KAvk_10.150 //",
    "T09bsu078_u:2492": " kathayotveti bhagavān nandakalyāṇakāraṇam /",
    "T09bsu078_u:2493": " cakāra bhikṣusaṃghasya tāṃ tāṃ sukṛtadeśanām // KAvk_10.151 //",
    "T09bsu078_u:2494": " iti kṣemendraviracitāyām bodhisattvāvadānakalpalatāyāṃ sundarīnandāvadānaṃ nāma daśamaḥ pallavaḥ //",
    "T09bsu078_u:2495": " 11. virūḍhakāvadānam /",
    "T09bsu078_u:2496": " ārohati padamunnatamamalamatirvimalakuśalasopānaiḥ /",
    "T09bsu078_u:2497": " narakakuhareṣu nipatati malinamatirghoratimireṣu // KAvk_11.1 //",
    "T09bsu078_u:2498": " śākyānāṃ nagare pūrvaṃ sphīte kapilavāstuni /",
    "T09bsu078_u:2499": " mahataḥ śākyamukhyasya sumukhī dāsakanyākā // KAvk_11.2 //",
    "T09bsu078_u:2500": " śāstre kṛtaśramā sarvakalākauśalaśālinī /",
    "T09bsu078_u:2501": " mālikā nāma kāmasya mālikeva guṇocitā // KAvk_11.3 //",
    "T09bsu078_u:2502": " prabhorgirā varodyāne kusumāvacayodyatā /",
    "T09bsu078_u:2503": " bhramantaṃ taṃ samāyāntaṃ dadarśa sugataṃ puraḥ // KAvk_11.4 //",
    "T09bsu078_u:2504": " tasyānte 'syāstamālokya prasannamabhavanmanaḥ /",
    "T09bsu078_u:2505": " śaratkāla iva svacchaḥ prasādayati mānasam // KAvk_11.5 //",
    "T09bsu078_u:2506": " sācintayattadā lokaprītyā dṛḍhīkṛtāspadā /",
    "T09bsu078_u:2507": " sukṛtaiḥ piṇḍapātaṃ me gṛhṇīyādbhagavānapi // KAvk_11.6 //",
    "T09bsu078_u:2508": " vijñāya tasyāh sarvajñaḥ saṃkalpaṃ karuṇākulaḥ /",
    "T09bsu078_u:2509": " prasārya pātraṃ bhagavān bhadre dehītyuvāca tām // KAvk_11.7 //",
    "T09bsu078_u:2510": " datvā praṇamya sā tasmai paripūrṇamanorathā /",
    "T09bsu078_u:2511": " praṇidhānaṃ pravidadhe dāsyaduḥkhanivṛttaye // KAvk_11.8 //",
    "T09bsu078_u:2512": " tataḥ kadācidāyātaḥ pituastasyāḥ sakhā dvijaḥ /",
    "T09bsu078_u:2513": " naumittikastaṃ pradeśaṃ dṛṣṭvā tām vismito 'va dat // KAvk_11.9 //",
    "T09bsu078_u:2514": " aho gṛhapatestasya putrī tvaṃ śrīmatah sutā /",
    "T09bsu078_u:2515": " bandhuhīnā gatā dāsyaṃ dhanabhogavivarjitā // KAvk_11.10 //",
    "T09bsu078_u:2516": " aho mohaghanārambhakṣaṇoddyotanavidyutaḥ /",
    "T09bsu078_u:2517": " saṃsārasarparasanāvilāsacapalāḥ śriyaḥ // KAvk_11.11 //",
    "T09bsu078_u:2518": " gamyānāṃ mā kṛthāścintāṃ jāne 'haṃ hastalakṣaṇaiḥ /",
    "T09bsu078_u:2519": " acireṇaiva bhūbharturvallabhā tvaṃ bhaviṣyasi // KAvk_11.12 //",
    "T09bsu078_u:2520": " idaṃ paśyāmi te pāṇau lakṣmīkamalakomale /",
    "T09bsu078_u:2521": " mālācakrāṅkuśākāramityuktvā prayayau dvijaḥ // KAvk_11.13 //",
    "T09bsu078_u:2522": " atha manmathasaṃbhogasuhṛnmadhupabāndhavaḥ /",
    "T09bsu078_u:2523": " latāliṅganasaubhāgyabhavyo 'dṛśyata mādhavaḥ // KAvk_11.14 //",
    "T09bsu078_u:2524": " madhoḥ kesariṇastasya kāntāmānadvipadviṣaḥ /",
    "T09bsu078_u:2525": " vibabhau jihmamānasya jihvevāśokamañjarī // KAvk_11.15 //",
    "T09bsu078_u:2526": " bālākapolalāvaṇyacauraścampakasaṃcayaḥ /",
    "T09bsu078_u:2527": " sudṛśāṃ keśapāśeṣu yayau bandhanayogyatām // KAvk_11.16 //",
    "T09bsu078_u:2528": " sahakārairvirahiṇīnidhanaṃ vidadhe madhu /",
    "T09bsu078_u:2529": " nirapekṣāparavadhe vidhurāḥ prabhaviṣṇavaḥ // KAvk_11.17 //",
    "T09bsu078_u:2530": " yayurmadhulihāṃ cūtalatā nirbharabhogyatām /",
    "T09bsu078_u:2531": " sahasauva vidgadhānāmiva mugdhavibhūtayaḥ // KAvk_11.18 //",
    "T09bsu078_u:2532": " rūtāyudhaścūtalatācāpanyastaśilīmukhaḥ /",
    "T09bsu078_u:2533": " jayatīti jagau bandī kandarpasyeva kokilaḥ // KAvk_11.19 //",
    "T09bsu078_u:2534": " asminnavasare śrīmān kosalendraḥ prasenajit /",
    "T09bsu078_u:2535": " mṛgayānirgato 'śvena hṛtastaṃ deśamāyayau // KAvk_11.20 //",
    "T09bsu078_u:2536": " dhanvīmanobhavākāraḥ so 'vatīrya turaṃgamāt /",
    "T09bsu078_u:2537": " dadarśānanyalāvaṇyām kanyāṃ ratimivāparām // KAvk_11.21 //",
    "T09bsu078_u:2538": " tadvilokanavistīrṇaṃ manastasya mahātmanaḥ /",
    "T09bsu078_u:2539": " vismayāddṛṣṭimārgeṇa praviveśa manobhavaḥ // KAvk_11.22 //",
    "T09bsu078_u:2540": " tāṃ lajjāvanatāṃ dṛṣṭvā sahasodbhūītasādhvasām /",
    "T09bsu078_u:2541": " acintayannarapatiḥ kāntikallilinīhṛtaḥ // KAvk_11.23 //",
    "T09bsu078_u:2542": " keyaṃ navā śaśimukhī śyāmā taralatārakā /",
    "T09bsu078_u:2543": " yatkāntiraniśaṃ netraśatapatravikāśinī // KAvk_11.24 //",
    "T09bsu078_u:2544": " bakulāmodavibhrāntabhramare pāṭalādhare /",
    "T09bsu078_u:2545": " kāntaṃ vasantaṃ paśyāmi mukhe 'syāḥ kumudāyudham // KAvk_11.25 //",
    "T09bsu078_u:2546": " aho lāvaṇyamamlānaṃ tāruṇyābharaṇaṃ tanoḥ /",
    "T09bsu078_u:2547": " dhīrasyāpi dhṛtiryena śaṅkhe saṃgaliteva me // KAvk_11.26 //",
    "T09bsu078_u:2548": " aho nu madhumañjaryāḥ prārambhe 'pyadbhuto guṇaḥ /",
    "T09bsu078_u:2549": " yena gantuṃ na śaknoti ṣaṭpado 'pi padātpadam // KAvk_11.27 //",
    "T09bsu078_u:2550": " iti saṃcintya bhīpālastāṃ matvā vanadevatām /",
    "T09bsu078_u:2551": " pṛṣṭvā viveda tadvṛttaṃ krameṇa kathitaṃ tayā // KAvk_11.28 //",
    "T09bsu078_u:2552": " tatastatra kṛtātithyastayā pallavavījanaiḥ /",
    "T09bsu078_u:2553": " śuciśītaiśca salilaiḥ prāptavān nirvṛtiṃ nṛpaḥ // KAvk_11.29 //",
    "T09bsu078_u:2554": " śrāntaḥ saṃvāhane tasya tayā caraṇapadmayoḥ /",
    "T09bsu078_u:2555": " kṛte karāptasaṃsparśe sa nidrām sahasā yayau // KAvk_11.30 //",
    "T09bsu078_u:2556": " kṣaṇena pratibyddho 'tha viśrāntamṛgayāśramaḥ /",
    "T09bsu078_u:2557": " divyasparśena tām mene ratiṃ rūpāntarāgatām // KAvk_11.31 //",
    "T09bsu078_u:2558": " mahānapi tataḥ śākyaḥ saṃprāptaṃ kosaleśvaram /",
    "T09bsu078_u:2559": " śrutvā taṃ deśamabhyetya pūjārhaṃ tamapūjayat // KAvk_11.32 //",
    "T09bsu078_u:2560": " sādareṇārthitāṃ tena svasutāmiva mālikām /",
    "T09bsu078_u:2561": " ratnārhāya dadau tasmai smaramaṅgalamālikām // KAvk_11.33 //",
    "T09bsu078_u:2562": " tāmādāya manojanmavaijayantīṃ sitasmitām /",
    "T09bsu078_u:2563": " nijaṃ jagāma nagaraṃ gajamāruhya bhūpatiḥ // KAvk_11.34 //",
    "T09bsu078_u:2564": " tasminnāganagotsaṅge sā lolālakaṣaṭpadā /",
    "T09bsu078_u:2565": " babhau rājavasantena saṃgatā navamālikā // KAvk_11.35 //",
    "T09bsu078_u:2566": " rājadhānīṃ samāsādya sundaryā sahitastayā /",
    "T09bsu078_u:2567": " ratnaharmyakarodāramandire vijahāra saḥ // KAvk_11.36 //",
    "T09bsu078_u:2568": " varṣākārābhidhā devī rājñaḥ prathamavallabhā /",
    "T09bsu078_u:2569": " abhinnavṛttiṃ tām mene rājalakṣmīmiva kṣitiḥ // KAvk_11.37 //",
    "T09bsu078_u:2570": " divyasparśena sā tasyāḥ sā cāsyā rūpasaṃpadā /",
    "T09bsu078_u:2571": " parasparaguṇotkarṣātparaṃ vismayamāpatuḥ // KAvk_11.38 //",
    "T09bsu078_u:2572": " divyarūpavatī jyeṣṭhā divyasparśavatī par ā /",
    "T09bsu078_u:2573": " iti pravādaḥ sāścaryastayuorlokeṣu paprathe // KAvk_11.39 //",
    "T09bsu078_u:2574": " atrāntare tayordivyarūpasaṃsparśakāraṇam /",
    "T09bsu078_u:2575": " āśrame bhikṣubhiḥ pṛṣṭaḥ provāca bhagavān jinaḥ // KAvk_11.40 //",
    "T09bsu078_u:2576": " purā śrutavarākhyasya dvijasya gṛhamedhinaḥ /",
    "T09bsu078_u:2577": " kāntā śirīṣikā ceti priye bhārye babhūvatuḥ // KAvk_11.41 //",
    "T09bsu078_u:2578": " sa kadācidatho kāntābhrātā pravrajyayā śanaiḥ /",
    "T09bsu078_u:2579": " pratyekabuddhatāṃ yātaḥ svasurbhavanamāyayau // KAvk_11.42 //",
    "T09bsu078_u:2580": " traimāsikopacāreṇa sa tayā patyurājñayā /",
    "T09bsu078_u:2581": " bhaktyā nimantritastasthau tatsaptnyāvapūjitaḥ // KAvk_11.43 //",
    "T09bsu078_u:2582": " te cārumṛdubhirbhogaistamabhyarcyānyajanmani /",
    "T09bsu078_u:2583": " jāte 'dhunā cārurūpadivyasaṃsparśasaṃyute // KAvk_11.44 //",
    "T09bsu078_u:2584": " kṛṣṭeṣu prathamaṃ prayuktavinayāmādāya gosaṃpadaṃ",
    "T09bsu078_u:2585": " satkṣetreṣu tapaḥ pratatptanuṣu prāptiṣvatisvādutām /",
    "T09bsu078_u:2586": " yatkāle śubhabījamuptamucitaṃ satkarmaśakteḥ paraṃ",
    "T09bsu078_u:2587": " bhujyante phalasaṃpadaḥ sumatibhistasyaiva pākojjvalāḥ // KAvk_11.45 //",
    "T09bsu078_u:2588": " iti sarvajñavacanam tathyamākarṇya bhikṣavaḥ /",
    "T09bsu078_u:2589": " tattatheti viniścitya babhūvuḥ śāntisaṃśrayāḥ // KAvk_11.46 //",
    "T09bsu078_u:2590": " atha kālena bhūbharturmālikāyāmabhūtsutaḥ /",
    "T09bsu078_u:2591": " virūḍhaketimukhyākhyo vidyāsu ca kṛtaśramah // KAvk_11.47 //",
    "T09bsu078_u:2592": " priyastulyavayāstasya purohitasuto 'bhavat /",
    "T09bsu078_u:2593": " māturduḥkhena jātatvādviśruto duḥkhamātṛkaḥ // KAvk_11.48 //",
    "T09bsu078_u:2594": " kadācit sahitastena hayārūḍho virūḍhakah /",
    "T09bsu078_u:2595": " prāpa śākyavarodyānaṃ mṝgayāyām vinirgataḥ // KAvk_11.49 //",
    "T09bsu078_u:2596": " nyakkāraṃ cakrire tatra śākyāstasyodyatāyudhāḥ /",
    "T09bsu078_u:2597": " ayaṃ dāsīsuto 'smākamiti darpapravādinah // KAvk_11.50 //",
    "T09bsu078_u:2598": " gatvāsau svapuraṃ teṣāṃ vairaṃ darpyamacintayat /",
    "T09bsu078_u:2599": " kuladarpāpavādo hi śalyatodaḥ śarīriṇām // KAvk_11.51 //",
    "T09bsu078_u:2600": " tasya nirdahyamānasya tatpratīkāracintayā /",
    "T09bsu078_u:2601": " rājyāya jātā janake jīvatyapi parā spṛhā // KAvk_11.52 //",
    "T09bsu078_u:2602": " sa cārāyaṇamukhyānāṃ mantriṇāṃ śatapañcakam /",
    "T09bsu078_u:2603": " svavaśaṃ piturākṛṣya vidadhe bhedayuktibhiḥ // KAvk_11.53 //",
    "T09bsu078_u:2604": " tataḥ kadācitsaṃjātavivekaḥ pṛthivīpatiḥ /",
    "T09bsu078_u:2605": " dharmopadeśaśravaṇe vardhamānādaraḥ param // KAvk_11.54 //",
    "T09bsu078_u:2606": " cārātyaṇagṛhītāśvaṃ rathamāruhya saṃyataḥ /",
    "T09bsu078_u:2607": " draṣṭuṃ jagāma sarvajñaṃ bhagavantam prasenajit // KAvk_11.55 //",
    "T09bsu078_u:2608": " prāyāśramaṃ bhagavataḥ kṛtvā pādābhivandanam /",
    "T09bsu078_u:2609": " dharmānvayam sa śuśrāva tatprasādaprasannadhīḥ // KAvk_11.56 //",
    "T09bsu078_u:2610": " cārāyaṇo 'pyāśu gatvā rathena nagaraṃ javāt /",
    "T09bsu078_u:2611": " akarodantare tasmin rājaputrābhiṣecanam // KAvk_11.57 //",
    "T09bsu078_u:2612": " bhagavantamathāmantrya nṛpatirgantumudyataḥ /",
    "T09bsu078_u:2613": " dadarśa nānugānagre na rathaṃ na ca mantriṇam // KAvk_11.58 //",
    "T09bsu078_u:2614": " sa padbhyāmeva śanakaiḥ prasthitām pṛthivīpatiḥ /",
    "T09bsu078_u:2615": " dūrādapaśyadāyāntīṃ varṣākārāṃ samālikām // KAvk_11.59 //",
    "T09bsu078_u:2616": " te pṛṣṭvā tadgirā jñātvā so 'bhiṣiktaṃ virūḍhakam /",
    "T09bsu078_u:2617": " visasarja sutaiśvaryaparibhogāya mālokām // KAvk_11.60 //",
    "T09bsu078_u:2618": " varṣākārāṃ samādāya sa mitrasya mahīpateḥ /",
    "T09bsu078_u:2619": " ajātaśatrornagaraṃ prāta rājagṛhābhidham // KAvk_11.61 //",
    "T09bsu078_u:2620": " sa tatptaśchatravirahāt kṣuptipāsāśramānvitaḥ /",
    "T09bsu078_u:2621": " yayau vamanniva śvāsaṃ dīrgheśvāramamārutaiḥ // KAvk_11.62 //",
    "T09bsu078_u:2622": " sukhamaskhalitaṃ kena prāptaṃ kasyāyurāyatam /",
    "T09bsu078_u:2623": " na kasyānupadaṃ dṛṣṭaḥ kṣayaḥ sapadi saṃpadaḥ // KAvk_11.63 //",
    "T09bsu078_u:2624": " sa jīrṇamūlakaṃ bhuktvā karmamūlamivāyatam /",
    "T09bsu078_u:2625": " kṣaṇaṃ pītvā ca pānīyaṃ papātāptaviṣūcikaḥ // KAvk_11.64 //",
    "T09bsu078_u:2626": " anityatāmavijñāya mohāya patate janah /",
    "T09bsu078_u:2627": " sa cāpāyanikāyasya kāyasyopāyatṛṣṇayā // KAvk_11.65 //",
    "T09bsu078_u:2628": " ajātaśatruḥ śrutvaiva kosaleśvaramāgatam /",
    "T09bsu078_u:2629": " abhyetya pāṃśupūrṇāsyaṃ vigatāsuṃ dadarśa tam // KAvk_11.66 //",
    "T09bsu078_u:2630": " tasya jāyānuyātasya sa kṛtvā dehasatkriyām /",
    "T09bsu078_u:2631": " bhagavantaṃ yayau druṣṭuṃ sugataṃ duḥkhaśāntaye // KAvk_11.67 //",
    "T09bsu078_u:2632": " sa taṃ praṇamya provāca bhagavan kosaleśvaraḥ /",
    "T09bsu078_u:2633": " puraṃ me suhṝdaḥ prāya nirdhano nidhanaṃ gataḥ // KAvk_11.68 //",
    "T09bsu078_u:2634": " dhiṅbhāmasaṃpadaṃ pāpaṃ mihādayaśasaḥ padam /",
    "T09bsu078_u:2635": " vibhavo yena naivāyaṃ mitropakaraṇīkṛtaḥ // KAvk_11.69 //",
    "T09bsu078_u:2636": " hṛdaye viniveśyāśāṃ prāptaḥ suhṝdamāpadi /",
    "T09bsu078_u:2637": " suhṛnnaiṣphalyamāyāti yasya kiṃ tena jīvatā // KAvk_11.70 //",
    "T09bsu078_u:2638": " mitropakaraṇaṃ lakṣmīrdīnopakaraṇam dhanam /",
    "T09bsu078_u:2639": " bhītopakaraṇaṃ prāṇā yeṣāṃ teṣāṃ sujīvitam // KAvk_11.71 //",
    "T09bsu078_u:2640": " kukarma kiṃ kṛtaṃ tena bhagavan ūrvajanmani /",
    "T09bsu078_u:2641": " yasya pākena paryante prapede so 'tidurdaśām // KAvk_11.72 //",
    "T09bsu078_u:2642": " iti pṛṣṭaḥ kṣitīśena bhagavān sāśrucakṣuṣā /",
    "T09bsu078_u:2643": " tamūce tāpaśamanīṃ diśan daśanacandrikām // KAvk_11.73 //",
    "T09bsu078_u:2644": " mā śucaḥ pṛthivīpāla svabhāvo 'yaṃ bhavasthitaḥ /",
    "T09bsu078_u:2645": " evaṃvidhaiva bhāvānāmasatyānāmanityatā // KAvk_11.74 //",
    "T09bsu078_u:2646": " visārisaṃsāravanāntare 'smin nisargalolaḥ kila kāmabhṛṅgaḥ /",
    "T09bsu078_u:2647": " svacchandajātajanapuṣkarajīvapuñjakiñjalkapuñjamaniśaṃ kavalīkaroti // KAvk_11.75 //",
    "T09bsu078_u:2648": " taraṅganto bhogāścakitahariṇīlocanacalāḥ kṣaṇe 'lakṣyā lakṣmīrjanajaladavidyotanataḍit /",
    "T09bsu078_u:2649": " śarīrābje bālātapacapalarāgaṃ navavayaḥ kṣayaṃ yāti kṣipraṃ bhavamarūtaṭe jīvitakaṇaḥ // KAvk_11.76 //",
    "T09bsu078_u:2650": " mano maitrīpātraṃ parahitaratirdharmadhanatā",
    "T09bsu078_u:2651": " madodbhedacchedakṣamaśamavicāre paricayaḥ /",
    "T09bsu078_u:2652": " ayaṃ tatvānveṣo viṣayasukhavaimukhyasukhinām",
    "T09bsu078_u:2653": " asāre saṃsāre parihṛtavikāraḥ paribhavaḥ // KAvk_11.77 //",
    "T09bsu078_u:2654": " janah śocati duḥkheṣu kṣipraṃ hata ivāśmanā /",
    "T09bsu078_u:2655": " na karoti punastīvratadāpātapratikriyām // KAvk_11.78 //",
    "T09bsu078_u:2656": " paśyato 'pibhavāyāsaṃ nirvivekasya sarvathā /",
    "T09bsu078_u:2657": " kriyate kiṃ janasyāsya mohādakuśalaspṛśaḥ // KAvk_11.79 //",
    "T09bsu078_u:2658": " purā vipraḥ suśarmākhyaḥ kutaścitprāpya mūlakam /",
    "T09bsu078_u:2659": " nidhāya jananīhaste yayau snātuṃ nadītaṭam // KAvk_11.80 //",
    "T09bsu078_u:2660": " sāpi pratyekabuddhāya tām pāptāya tadantare /",
    "T09bsu078_u:2661": " praṇatā pātrahastāya tadevābhimūkhī dadau // KAvk_11.81 //",
    "T09bsu078_u:2662": " atha snātvā samāyātastatsutastvaritaṃ kṣudhā /",
    "T09bsu078_u:2663": " jananīṃ bhojanārambhe yayāce nijamūlakam // KAvk_11.82 //",
    "T09bsu078_u:2664": " puṇyaṃ putrānumodasva tanmayātithaye 'rpitam /",
    "T09bsu078_u:2665": " iti māturvacaḥ śrutvāso 'bhūdviddha iveṣuṇā // KAvk_11.83 //",
    "T09bsu078_u:2666": " sadyo viṣūcikārtasya manmūlakamanalpakam /",
    "T09bsu078_u:2667": " kukṣiṃ bhittvā viniryātu prāṇaiḥ saha ta vātitheḥ // KAvk_11.84 //",
    "T09bsu078_u:2668": " iti tasyāptapāpasya vākyāruṣyeṇa bhūyasā /",
    "T09bsu078_u:2669": " visūcikaiva paryante babhūvaparajanmani // KAvk_11.85 //",
    "T09bsu078_u:2670": " prākpuṇyāntarapākena sa evādya prasenajit /",
    "T09bsu078_u:2671": " vipulaṃ rājyamāsādya tayaivānte kṣayaṃ gataḥ // KAvk_11.86 //",
    "T09bsu078_u:2672": " saṃsārapathapānthānāmevaṃ karma śubhāśubham /",
    "T09bsu078_u:2673": " pātheyamiva hastastham bhogāyaivopapadyate // KAvk_11.87 //",
    "T09bsu078_u:2674": " iti śrutvā bhagavatastathyaṃ pathyaṃ ca tadvacaḥ /",
    "T09bsu078_u:2675": " evametaditi dhyātvā taṃ praṇamya yayau nṛpaḥ // KAvk_11.88 //",
    "T09bsu078_u:2676": " atrāntare prāptarājyaḥ śākyavairaṃ virūḍhakaḥ /",
    "T09bsu078_u:2677": " purohitasutenaitya smāritastatkṣayodyataḥ // KAvk_11.89 //",
    "T09bsu078_u:2678": " prayayau śākyanagaraṃ gajāśvarathareṇunā /",
    "T09bsu078_u:2679": " moheneva diśāṃ kurvan nirvivekaṃ dhiyāmiva // KAvk_11.90 //",
    "T09bsu078_u:2680": " sarvajño bhagavān jñātvā tasya tadduṣṭaceṣṭitam /",
    "T09bsu078_u:2681": " gatvā śākyapuropānte tasthau śuṣkataroradhah // KAvk_11.91 //",
    "T09bsu078_u:2682": " dūrāttatra sthitaṃ dṛṣṭvā tamāgacchan virūḍhakaḥ /",
    "T09bsu078_u:2683": " avatīrya rathādagramabhyetya praṇato 'vadat // KAvk_11.92 //",
    "T09bsu078_u:2684": " satsu snigdhapalāśeṣu ghanacchāyeṣu śākhiṣu /",
    "T09bsu078_u:2685": " bhagavannatra viśrāntiḥ kimu śuṣkataroradhaḥ // KAvk_11.93 //",
    "T09bsu078_u:2686": " ityuktaḥ kṣitipālena taṃ prāha bhagavān jinaḥ /",
    "T09bsu078_u:2687": " jñāticchāyā narapateḥ candanādapi śītalā // KAvk_11.94 //",
    "T09bsu078_u:2688": " nāsti jñātisamaṃ vittaṃ nāsti jñātisamā dhṛtiḥ /",
    "T09bsu078_u:2689": " nāsti jñātisamā chāyā nāsti jñātisamah priyaḥ // KAvk_11.95 //",
    "T09bsu078_u:2690": " mamaite bhūpate śākyā jñātayasyatpurāntike /",
    "T09bsu078_u:2691": " jātaḥ priyo 'yaṃ tatprītyā śuṣkaśākho 'pi pādapaḥ // KAvk_11.96 //",
    "T09bsu078_u:2692": " śrutvaitadviratāmarṣaḥ śākyānāṃ pakṣapātinam /",
    "T09bsu078_u:2693": " bhagavantaṃ viditvaiva nyavartataḥ virūḍhakaḥ // KAvk_11.97 //",
    "T09bsu078_u:2694": " bhagavānapi śākyānāṃ jñātvāgāmi bhayaṃ tataḥ /",
    "T09bsu078_u:2695": " śreyase śuddhasattvānām vidadhe dharmadeśanām // KAvk_11.98 //",
    "T09bsu078_u:2696": " śrotāpattiphalaṃ kaiścit sakṛdāgāmi cāparaiḥ /",
    "T09bsu078_u:2697": " anāgāmiphalaṃ cānyaiḥ saṃprāptaṃ tasya śāsanāt // KAvk_11.99 //",
    "T09bsu078_u:2698": " śeṣāstu mūḍhamatayaḥ śākyāḥ prāpurna tatpadam /",
    "T09bsu078_u:2699": " santi ke 'pi khagā yeṣām vāsare timiro 'dbhavaḥ // KAvk_11.100 //",
    "T09bsu078_u:2700": " nivṛttasyātha nṛpateḥ purohitasutastataḥ /",
    "T09bsu078_u:2701": " vairasarpasya suptasya vidadhe pratibodhanam // KAvk_11.101 //",
    "T09bsu078_u:2702": " sa tena preritaścakre matiṃ śākyakulakṣaye /",
    "T09bsu078_u:2703": " vairānalaṃ pracalanaṃ karoti piśunānilaḥ // KAvk_11.102 //",
    "T09bsu078_u:2704": " ghoradurjanamantreṇa sahasotthāpitāḥ khalāḥ /",
    "T09bsu078_u:2705": " vetālā kṣitipālāśca na kasya prāṇahāriṇah // KAvk_11.103 //",
    "T09bsu078_u:2706": " sainye gajarathodagre tatastasmin prasarpati /",
    "T09bsu078_u:2707": " babhūva purasaṃkṣobhaḥ śākyānāṃ rūddhavartmanām // KAvk_11.104 //",
    "T09bsu078_u:2708": " tasmin bhagavān rakṣārthaṃ śākyānāṃ pakṣapātinam /",
    "T09bsu078_u:2709": " samudyataṃ tatra mahāmaudgalyāyanamabravīt // KAvk_11.105 //",
    "T09bsu078_u:2710": " śākyānāṃ karmadoṣo 'yaṃ sarvathā samupasthitaḥ /",
    "T09bsu078_u:2711": " tatra rakṣavidhānaṃ te gagane setubandhanam // KAvk_11.106 //",
    "T09bsu078_u:2712": " puṃsamavintyavibhavāni śubhāśubhāni āyānti yānti ca muhurniravagrahāṇi /",
    "T09bsu078_u:2713": " karmākṣarāṇi nijajanmapadasvahastanyastāni nāma na bhavanti nirarthakāni // KAvk_11.107 //",
    "T09bsu078_u:2714": " iti vākyādbhagavatastasmin yāte praṇamya tam /",
    "T09bsu078_u:2715": " cakrire saṃvidaṃ śākyāh pratyāsanne virūḍhake // KAvk_11.108 //",
    "T09bsu078_u:2716": " hiṃsāsmābhirna kartavyā prāṇimātrasya kasyacit /",
    "T09bsu078_u:2717": " śarāḥ śarīramasmākaṃ viśantvarisamīritāḥ // KAvk_11.109 //",
    "T09bsu078_u:2718": " iti saṃvidamādhāya te viyaṣṭikapāṇayaḥ /",
    "T09bsu078_u:2719": " dhīrḥ parodyame tasthuravārayitakārmukāḥ // KAvk_11.110 //",
    "T09bsu078_u:2720": " atrāntare karmayogānnijadeśānavasthitaḥ /",
    "T09bsu078_u:2721": " ajñātvā saṃvidaṃ śākyaḥ śaṃpākah samupāyayau // KAvk_11.111 //",
    "T09bsu078_u:2722": " sa dṛṣṭvā nagare baddhasaṃnāhaṃ vasudhādhipam /",
    "T09bsu078_u:2723": " kopādekaścakārāsya raṇe subhaṭasaṃkṣayam // KAvk_11.112 //",
    "T09bsu078_u:2724": " yuddhe puruṣasiṃhena hatāste vīrakuñjarāḥ /",
    "T09bsu078_u:2725": " prayayuḥ spṛhaṇīyatvaṃ yaśobhirmaktikairiva // KAvk_11.113 //",
    "T09bsu078_u:2726": " sa ko 'pi tasya jajvāla kopitasya parairasiḥ /",
    "T09bsu078_u:2727": " sa yayau yatpratāpena vipulāṃ ripuvāhinīm // KAvk_11.114 //",
    "T09bsu078_u:2728": " praveśaṃ na daduḥ śākyāḥ śaṃpākasya dviṣāṃ vadhāt /",
    "T09bsu078_u:2729": " svajano 'pi parityaktaḥ sa tairnistriṃśakarmaṇā // KAvk_11.115 //",
    "T09bsu078_u:2730": " nije 'pi vimukhāḥ krūre sādhave dahrambandhavaḥ /",
    "T09bsu078_u:2731": " dhānādapi vadānyatvaṃ sukṛtaṃ svajanādapi // KAvk_11.116 // * * * * * * * * /",
    "T09bsu078_u:2732": " śatamaucityanityānāmāyuṣo 'pi yaśaḥ priyam // KAvk_11.117 //",
    "T09bsu078_u:2733": " nirvāsitaḥ sa taiḥ prāptaḥ śanairbhagavato 'ntikam /",
    "T09bsu078_u:2734": " yayāce 'bhyudayāyāiva taṃ kiṃcinnijalāñchanam // KAvk_11.118 //",
    "T09bsu078_u:2735": " ṛddhaṃ bhagavatā dattaṃ nijakeśanakhāṃśakam /",
    "T09bsu078_u:2736": " sa jagāma samādāya vākuḍaṃ nāma maṇḍalam // KAvk_11.119 //",
    "T09bsu078_u:2737": " tatra prajñāprabhāveṇa śauryotsāhaguṇena ca /",
    "T09bsu078_u:2738": " sa prāpa rājyaṃ dhīrāṇāṃ sarvatra sulabhāḥ śriyaḥ // KAvk_11.120 //",
    "T09bsu078_u:2739": " dakṣāṇāṃ lakṣaṇaṃ lakṣmīḥ sahajaṃ viduṣāṃ yaśaḥ /",
    "T09bsu078_u:2740": " vyavasāyasahāyānām kalatraṃ sarvasiddhayaḥ // KAvk_11.121 //",
    "T09bsu078_u:2741": " tatra sthito bhagavataḥ so 'tha keśanakhāṃśake /",
    "T09bsu078_u:2742": " stūpapratiṣṭhāmakarodvarratnavirājitām // KAvk_11.122 //",
    "T09bsu078_u:2743": " virūḍhako 'pi śākyānāṃ vairapāratitīrṣayā /",
    "T09bsu078_u:2744": " punaryuktyā puradvhārabhedena sahasāviśat // KAvk_11.123 //",
    "T09bsu078_u:2745": " hatvā tatra sahasrāṇi śākyānāṃ saptasaptati /",
    "T09bsu078_u:2746": " baddhvā kanyākumārāṇāṃ sa sahasramathāharat // KAvk_11.124 //",
    "T09bsu078_u:2747": " śatāni pañca śākyānām gajairlohaiśca mardanaiḥ /",
    "T09bsu078_u:2748": " saṃpramṛjya purīṃ cakre kṛtāntanagarīmiva // KAvk_11.125 //",
    "T09bsu078_u:2749": " bhagavānapi śākyānām śatrūṇā bhedanaṃ kṛtam /",
    "T09bsu078_u:2750": " karmānubaddhaṃ vijñāyaṃ babhūva vimanāḥ kṣaṇam // KAvk_11.126 //",
    "T09bsu078_u:2751": " papracchustaṃ samabhyetya bhikṣavaḥ karuṇākulāḥ /",
    "T09bsu078_u:2752": " kiṃ karma vihitaṃ śākyairghoraṃ yasyedṛśaṃ phalam // KAvk_11.127 //",
    "T09bsu078_u:2753": " bhagavānaniti taiḥ pṛṣṭaḥ sarvajñastānabhāṣata /",
    "T09bsu078_u:2754": " nijakarmavipākena śākyānāmeṣa saṃkṣayaḥ // KAvk_11.128 //",
    "T09bsu078_u:2755": " kṛṣṭau purā mahāmatsyau dhīvaraiḥ sarito 'ntarāt /",
    "T09bsu078_u:2756": " tadā nikṛttau śalyena bhūyo 'pyavyathayan dhṛtau // KAvk_11.129 //",
    "T09bsu078_u:2757": " kālena cārutām yātaistaireva parajanmani /",
    "T09bsu078_u:2758": " hatau gṝhapatī dagdhvā tāveva dhanahāribhiḥ // KAvk_11.130 //",
    "T09bsu078_u:2759": " tau matsyau tau gṛhasthau ca virūḍhakapurohitau /",
    "T09bsu078_u:2760": " dāsānāṃ taskarāṇām ca śākyānām mṛtyutām gatau // KAvk_11.131 //",
    "T09bsu078_u:2761": " iti śrutvā bhagavataḥ karmaṇāṃ phalasaṃtatim /",
    "T09bsu078_u:2762": " avisaṃvādinīmeva menire sarvabhikṣavaḥ // KAvk_11.132 //",
    "T09bsu078_u:2763": " virūḍhako 'tha svapuraṃ prāpya vijayadurmadaḥ /",
    "T09bsu078_u:2764": " jetānāmnā sutenoktaḥ praṇayādbālalīlayā // KAvk_11.133 //",
    "T09bsu078_u:2765": " deva kiṃ nihatāḥ śākyān na te 'smākaṃ kṛtāgasaḥ /",
    "T09bsu078_u:2766": " iti bruvāṇamavadhīnnijasūnuṃ virūḍhakaḥ // KAvk_11.134 //",
    "T09bsu078_u:2767": " nipātamatimṛdgati nihanti na karoti kim /",
    "T09bsu078_u:2768": " madalabdhanadhāyāso mātaṃga iva darjanaḥ // KAvk_11.135 //",
    "T09bsu078_u:2769": " sa jagāda sabhāsīnaḥ svabhūjāvavalokayan /",
    "T09bsu078_u:2770": " aho nu mama tāpāgnau dvisadbhiḥ śalabhāyitam // KAvk_11.136 //",
    "T09bsu078_u:2771": " kṛtāntatoraṇastambhau prājyau mama bhujāvimau /",
    "T09bsu078_u:2772": " niṣḥśeṣavadhadīkṣāyāṃ śākyānāṃ gurutāṃ gatau // KAvk_11.137 //",
    "T09bsu078_u:2773": " taṃ tasya vikramaṃ ślāghyaṃ hṛtāstāḥ śākyakanyakāḥ /",
    "T09bsu078_u:2774": " śrutvā babhāṣire tīvramudveganamitānanāḥ // KAvk_11.138 //",
    "T09bsu078_u:2775": " karmapāśanibaddhānāṃ khagānāmiva dehinām /",
    "T09bsu078_u:2776": " nidhanollaṅghane śaktirnāsti pakṣavatāmapi // KAvk_11.139 //",
    "T09bsu078_u:2777": " yenāgniḥ śamameti tatkila jalaṃ prāpnotyalaṃ vāḍavaḥ",
    "T09bsu078_u:2778": " tigmāṃśugrahaṇaṃ karoti samaye helāvalehyaṃ tamah /",
    "T09bsu078_u:2779": " paryālocanavartmanāmaviṣayaṃ sāścaryacaryāspadaṃ",
    "T09bsu078_u:2780": " sarvaṃ kārmikatantrayantimidaṃ kaḥ kasya kartuṃ kṣamaḥ // KAvk_11.140 //",
    "T09bsu078_u:2781": " etadākarṇya nṛpatiḥ padāntara iveragaḥ /",
    "T09bsu078_u:2782": " karacchedaṃ dideśāsāṃ ghorāmarṣaviṣotkaṭaḥ // KAvk_11.141 //",
    "T09bsu078_u:2783": " tīre yasyāḥ kṛtaṃ tāsāṃ pāṇicchedanavaiśasam /",
    "T09bsu078_u:2784": " sādyāpi hastagabhati khyātā puṣkariṇī bhuvi // KAvk_11.142 //",
    "T09bsu078_u:2785": " latāsvapi hkukūlāgniṃ krakacaṃ nalīnīṣvapi /",
    "T09bsu078_u:2786": " mālāsvapi śilāvarṣaṃ pātayantyeva nirghṛṇāḥ // KAvk_11.143 //",
    "T09bsu078_u:2787": " tāśchinnapāṇikamalāstatra tīvravyathāturāḥ /",
    "T09bsu078_u:2788": " bhagavantaṃ dhiyā dhyātvā śaraṇaṃ śaraṇaṃ yayuḥ // KAvk_11.144 //",
    "T09bsu078_u:2789": " tāsāṃ vijñāya sarvajñastīvrām marmāhativyathām /",
    "T09bsu078_u:2790": " śacīmacintayaddevīṃ tatsamāśvāsanocitām // KAvk_11.145 //",
    "T09bsu078_u:2791": " tatsparśajātahastābjāstā divyavasanāvṛtāḥ /",
    "T09bsu078_u:2792": " yayuścittaprasādena tāh svargaṃ tyaktavigrahā // KAvk_11.146 //",
    "T09bsu078_u:2793": " devakalpāstamāsādya divyapadmotpalāṅkitāḥ /",
    "T09bsu078_u:2794": " dharmadeśanayā śāstustāh prāpurvipulaṃ padam // KAvk_11.147 //",
    "T09bsu078_u:2795": " bhikṣubhirbhagavān pṛṣṭastatkarmaphalamabhyadhāt /",
    "T09bsu078_u:2796": " pāṇicāpalyametābhiḥ kṛtaṃ bhikṣuviḍambane // KAvk_11.148 //",
    "T09bsu078_u:2797": " karmaṇastasya pākena viśase patitāh param /",
    "T09bsu078_u:2798": " mayi cittaprasādena prāptāścaitāh śubhāṃ gatim // KAvk_11.149 //",
    "T09bsu078_u:2799": " ityuktvā bhagavān karmaphalapākavicitratām /",
    "T09bsu078_u:2800": " bhukṣīṇāṃ tatprasaṅgena vidadhe dharmadeśanām // KAvk_11.150 //",
    "T09bsu078_u:2801": " atrāntare gūḍhacārī rājñā praṇihitaścaraḥ /",
    "T09bsu078_u:2802": " bhagavaccaritaṃ jñātvā virūḍhakamupāyayau // KAvk_11.151 //",
    "T09bsu078_u:2803": " so 'vadaddeva bhikṣūṇāṃ tenedaṃ kathitaṃ puraḥ /",
    "T09bsu078_u:2804": " svakarmaphalamāsannaṃ tasya paśyāmi bhūpateh // KAvk_11.152 //",
    "T09bsu078_u:2805": " saptāhenāgninā dagdhaḥ sa pāpātmā purohitaḥ /",
    "T09bsu078_u:2806": " avīcināmni narake duḥsahe nipatiṣyati // KAvk_11.153 //",
    "T09bsu078_u:2807": " iti tadvacanaṃ śrutvā nṛpatiḥ sapurohitaḥ /",
    "T09bsu078_u:2808": " yatnāduvāsa saptāhaṃ jalānvitagṛhāntare // KAvk_11.154 //",
    "T09bsu078_u:2809": " kṣaṇāvaśeṣe saptāhe tasminnantaḥpuraṃ gate /",
    "T09bsu078_u:2810": " sūryakāntārkasaṃtāpayogājjajvāla pāvakaḥ // KAvk_11.155 //",
    "T09bsu078_u:2811": " udbhūtena pralayasavanāvartinevāśu vegān",
    "T09bsu078_u:2812": " nirdagdho 'sau dhagiti śikhinā nārakaṃ prāpa vahnim /",
    "T09bsu078_u:2813": " asmiṃllike jvalanajaṭilāḥ pāpināṃ pretya rāgāḥ",
    "T09bsu078_u:2814": " sarvatraiva sthirasukhabhuvaḥ śītalāḥ puṇyabhājām // KAvk_11.156 //",
    "T09bsu078_u:2815": " iti kṣemendraviracitāyām bodhisattvāvadānakalpalatāyāṃ virūḍhakāvadānaṃ nāma ekādaśaḥ pallavaḥ //",
    "T09bsu078_u:2816": " 12. hārītikādamanāvadānam /",
    "T09bsu078_u:2817": " duḥkhaṃ nudanti sukhasaṃpadamādiśanti saṃjīvayanti janatām timiraṃ haranti /",
    "T09bsu078_u:2818": " sanmānasasya kalayanti vikāsahāsaṃ santaḥ sudhārdravadanāḥ śaśina karāśca // KAvk_12.1 //",
    "T09bsu078_u:2819": " bimbisāraḥ kṣiteḥ sāre pure rājagṛhābhidhe /",
    "T09bsu078_u:2820": " sāraḥ samastabhūpānāmabhūdbhūmipuraṃdaraḥ // KAvk_12.2 //",
    "T09bsu078_u:2821": " kṣamādhāre bhuje yasya kṣamādhāre ca cetasi /",
    "T09bsu078_u:2822": " bāhyaḥ samastacittānāmaśu nyastakaro janaḥ // KAvk_12.3 //",
    "T09bsu078_u:2823": " kurvatastyāgaśauryābhyāmāśāyāḥ paripūraṇam /",
    "T09bsu078_u:2824": " pāṇau vimuktaratnaughe subaddho 'bhūdasigrahaḥ // KAvk_12.4 //",
    "T09bsu078_u:2825": " kadācidabhavattasya viplavo nagare guruḥ /",
    "T09bsu078_u:2826": " navābhyudayasaṃjātadarpakāla ivākulaḥ // KAvk_12.5 //",
    "T09bsu078_u:2827": " tamāsthānasamāsīnaṃ janacintākṛtakṣaṇam /",
    "T09bsu078_u:2828": " vyajijñipata saurājaṃ prajānāṃ janakopamam // KAvk_12.6 //",
    "T09bsu078_u:2829": " deva divyaprabhāvasya niyataḥ śāsanena te /",
    "T09bsu078_u:2830": " janah sadā samudro 'yaṃ maryādāṃ nātivartate // KAvk_12.7 //",
    "T09bsu078_u:2831": " yenāsya kṛtavṛttasya sanmārgeṇa prasarpataḥ /",
    "T09bsu078_u:2832": " upasargodgamaḥ kasmādakasmādayamāgataḥ // KAvk_12.8 //",
    "T09bsu078_u:2833": " svadharmasaṃvṛttena hi karmaṇā śarmaṇā nṛṇām /",
    "T09bsu078_u:2834": " sunṛpe na ca guhyānāmāpatanti vipattayaḥ // KAvk_12.9 //",
    "T09bsu078_u:2835": " hriyante naḥ prasūtīnāṃ gṛhiṇīnāṃgṛhe kayā /",
    "T09bsu078_u:2836": " apatyāni phalānīva satkriyāṇāmasaṃyamāt // KAvk_12.10 //",
    "T09bsu078_u:2837": " kiṃtu bhūtānna vidmastān māyām cāpi mahīpate /",
    "T09bsu078_u:2838": " yatprabhāveṇa nīyante kulāni nirapatyatām // KAvk_12.11 //",
    "T09bsu078_u:2839": " iti teṣāṃ girā bhūbhṛdabhūtsaṃkrāntatadvyathaḥ /",
    "T09bsu078_u:2840": " paraṃ duḥkhaṃ viśatyantaḥ satāṃ kedāravārivat // KAvk_12.12 //",
    "T09bsu078_u:2841": " sarvāṅgavyāpinā tena janaduḥkhena bhūyasā /",
    "T09bsu078_u:2842": " viṣeṇevāvṛtaḥ so 'bhūdudbhrāntahṛdayaḥ kṣaṇam // KAvk_12.13 //",
    "T09bsu078_u:2843": " so 'bravīt kiṃ karomyatrābhujādhīne vipaurūṣe /",
    "T09bsu078_u:2844": " kathaṃ nāma pravartante durlakṣyeṣu pratikriyāḥ // KAvk_12.14 //",
    "T09bsu078_u:2845": " dinamekaṃ vrajantvadya bhavanto nijamāspadam /",
    "T09bsu078_u:2846": " savrataścintayāmyeva rakṣāṃ vaḥ prasvakṣaye // KAvk_12.15 //",
    "T09bsu078_u:2847": " iti rājavacaḥ śrutvā hṛṣṭāḥ pauramahattamāḥ /",
    "T09bsu078_u:2848": " jagadustaṃ samāvarjya pūjāvyañjanamajṇjalim // KAvk_12.16 //",
    "T09bsu078_u:2849": " deva tvadavadhānena praṇayākarṇanena ca /",
    "T09bsu078_u:2850": " tvayi vinyastacintānāṃ nāsmākamadhunā śramaḥ // KAvk_12.17 //",
    "T09bsu078_u:2851": " anuddhatamudāraṃ c atvatprasādāvalokanam /",
    "T09bsu078_u:2852": " idameva janasyāsya jīvitānīva varṣati // KAvk_12.18 //",
    "T09bsu078_u:2853": " kiṃ punaḥ priyametatte pīyūṣasadṛśaṃ vacaḥ /",
    "T09bsu078_u:2854": " tāpāpahaṃ mṛhu svādu kiṃ kiṃ na vidadhāti naḥ // KAvk_12.19 //",
    "T09bsu078_u:2855": " kṛtī kṛtajñaḥ kāruṇyanidhiḥ sulabhadarśanaḥ /",
    "T09bsu078_u:2856": " labhyate bhāgyabhogyena saujanyasaralaḥ prabhu // KAvk_12.20 //",
    "T09bsu078_u:2857": " pīyūṣādatipeśalaḥ paricayaḥ śrāvyaṃ vacaḥ pañcamam",
    "T09bsu078_u:2858": " ācāraḥ śaradinduvṛndamahaso 'syānandasaṃdohadaḥ /",
    "T09bsu078_u:2859": " saccitte vasatāṃ satām kimaparaṃ puṣpānmanah komalaṃ",
    "T09bsu078_u:2860": " saujanyaṃ haricandanādapi paraṃ saṃtāpanirvāpaṇam // KAvk_12.21 //",
    "T09bsu078_u:2861": " ityuktvā prayayuḥ paurāstaṃ praṇamya prasādinam /",
    "T09bsu078_u:2862": " kirantastadguṇodārāmāśākusumamālikām // KAvk_12.22 //",
    "T09bsu078_u:2863": " rājāpi nagare kṛtvā bhūtapūjāvidhikramam /",
    "T09bsu078_u:2864": " śāntisvastikasaṃbhāraṃ cakāra niyatavrataḥ // KAvk_12.23 //",
    "T09bsu078_u:2865": " yakṣī hārītikā nāma bālakān puravāsinī /",
    "T09bsu078_u:2866": " haratīti sa śuśrāva puradevatayoditam // KAvk_12.24 //",
    "T09bsu078_u:2867": " tataḥ paurajanaiḥ sārdhaṃ sāmātyaḥ pṛthīvīpatiḥ /",
    "T09bsu078_u:2868": " kalandakanivāsākhye sthitaṃ veṇuvanāśrame // KAvk_12.25 //",
    "T09bsu078_u:2869": " bhagavantaṃ yayau draṣṭuṃ sugataṃ doṣaśāntaye /",
    "T09bsu078_u:2870": " sarvaduḥkhajvarāyāsajuṣāmakaṭukauṣadham // KAvk_12.26 //",
    "T09bsu078_u:2871": " taṃ dṛṣṭvā nṛpatirdūrātpraṇamya priyadarśanam /",
    "T09bsu078_u:2872": " upaviśyāgratastasmai pauraduḥkhaṃ nyavedayat // KAvk_12.27 //",
    "T09bsu078_u:2873": " bhagavānapi vijñāya paurāṇāṃ saṃtatikṣayam /",
    "T09bsu078_u:2874": " cintāniścañcalaḥ kṣipramuvāca karuṇānidhiḥ // KAvk_12.28 //",
    "T09bsu078_u:2875": " sa visṛjya jagadbandhuḥ sanṛpaṃ pauramaṇḍalam /",
    "T09bsu078_u:2876": " pātracīvaramādāya yayau yakṣīniketanam // KAvk_12.29 //",
    "T09bsu078_u:2877": " tayā virahitaṃ prāpya tadgṛhaṃ bhagavān jinaḥ /",
    "T09bsu078_u:2878": " priyaṃkarākhyaṃ tatputraṃ nināyaikamadarśanam // KAvk_12.30 //",
    "T09bsu078_u:2879": " yāte bhagavati kṣipraṃ yakṣī svagṛhamāgatā /",
    "T09bsu078_u:2880": " prabhūtaputrā nāpaśyat priyaṃ putraṃ priyaṃkaram // KAvk_12.31 //",
    "T09bsu078_u:2881": " tamīkṣamāṇāṃ vivaśā hṛtavatseva dhenukā /",
    "T09bsu078_u:2882": " babhrāma saṃbhramodbhrāntā sā janeṣu cā // KAvk_12.32 //",
    "T09bsu078_u:2883": " hā priyaṃkara hā putra kka nu paśyāmi te mukham /",
    "T09bsu078_u:2884": " iti pralāpinī tāraṃ niḥśeṣāḥ sā yayau diśaḥ // KAvk_12.33 //",
    "T09bsu078_u:2885": " sā vicityāśu sarvāśā nirāśā putradarśane /",
    "T09bsu078_u:2886": " krośantī parvatadvīpaṃ samudravalayam yayau // KAvk_12.34 //",
    "T09bsu078_u:2887": " martyabhūmimatikramya ghoreṣu nagareṣu sā /",
    "T09bsu078_u:2888": " svargoddeśeṣva śeṣeṣu vimānodyānaśāliṣu // KAvk_12.35 //",
    "T09bsu078_u:2889": " śrāntā kkacinna viśrāntā yakṣiṇī praṇighātinī /",
    "T09bsu078_u:2890": " putramanviṣya nāpaśyallokapālapureṣu ca // KAvk_12.36 //",
    "T09bsu078_u:2891": " kuberasyātha vacasā gatvā ca sugatāśramam /",
    "T09bsu078_u:2892": " bhagavantaṃ viyogārtā śaraṇyaṃ śaraṇaṃ yayau // KAvk_12.37 //",
    "T09bsu078_u:2893": " tayā tadduḥkhavṛttāntaṃ sam niśamya niveditam /",
    "T09bsu078_u:2894": " tāmavocata śocantīṃ kiṃcit smitasitādharaḥ // KAvk_12.38 //",
    "T09bsu078_u:2895": " hārīti tava putrāṇāṃ santi pañcaśatānyaho /",
    "T09bsu078_u:2896": " iti tenoktamākarṇya yakṣī duḥkhakṣatāvadat // KAvk_12.39 //",
    "T09bsu078_u:2897": " putralakṣe 'pi bhagavan sahyā naikasutakṣatiḥ /",
    "T09bsu078_u:2898": " putrāt priyataraṃ nānyatkiṃ duḥkhaṃ tatkṣayātparam // KAvk_12.40 //",
    "T09bsu078_u:2899": " putravāneva jānāti putrasnehaviṣavyathām /",
    "T09bsu078_u:2900": " sahajaiva sutaprītirakāraṇanibandhanā // KAvk_12.41 // * * * * * * * * /",
    "T09bsu078_u:2901": " malino vikalaḥ kṣīṇaḥ kasya nendusamaḥ sutaḥ // KAvk_12.42 //",
    "T09bsu078_u:2902": " iti yakṣavadhūvākyaṃ śrutvā vātsalyavihvalam /",
    "T09bsu078_u:2903": " bhūtānukampī bhagavān sasmitastāmabhāṣata // KAvk_12.43 //",
    "T09bsu078_u:2904": " śoko 'yaṃ bahyputrāyā yadyekavirahe tava /",
    "T09bsu078_u:2905": " hṛte tvayaikavatsānāṃ putraike kīdṛśī vyathā // KAvk_12.44 //",
    "T09bsu078_u:2906": " tvaṃ praviśya sadā gehaṃ strīṇāṃ putramalakṣitāṃ /",
    "T09bsu078_u:2907": " aśnāsi putramātāpi vyāghrīva mṛgaśāvakān // KAvk_12.45 //",
    "T09bsu078_u:2908": " yena yena svadehasya duḥkhaṃ yātyupabhogatām /",
    "T09bsu078_u:2909": " na tatparasya kurvīta samāno 'nubhavaḥ śucām // KAvk_12.46 //",
    "T09bsu078_u:2910": " tvaṃ buddhadharmasaṃghānāṃ trīṇi śikṣāpadāni cet /",
    "T09bsu078_u:2911": " gṛhṇāsi hiṃsāvimukhī tatprāpnoṣi priyaṃ sutam // KAvk_12.47 //",
    "T09bsu078_u:2912": " ityuktā sā bhagavatā prāptaśikṣāpadā tataḥ /",
    "T09bsu078_u:2913": " hiṃsāvirāmāt taṃ gatvā putraṃ prāpa priyaṃkaram // KAvk_12.48 //",
    "T09bsu078_u:2914": " tasyāḥ prāgjanmavṛttāntaṃ tasyāḥ karmaphalānvayam /",
    "T09bsu078_u:2915": " bhikṣubhirbhagavān pṛṣṭastadvṛttāntamabhāṣataḥ // KAvk_12.49 //",
    "T09bsu078_u:2916": " purāsminneva nagare paurāh ke 'pyupabhoginaḥ /",
    "T09bsu078_u:2917": " parvatodyānamālāyāṃ vijahrurnartanādinā // KAvk_12.50 //",
    "T09bsu078_u:2918": " atha tena pathā kāpi gopakāntā ghanastanī /",
    "T09bsu078_u:2919": " mathitaṃ paṇyamādāya hariṇākṣī samāyayau // KAvk_12.51 //",
    "T09bsu078_u:2920": " garbhabhārālasagatiḥ pratyuptā gajagāminī /",
    "T09bsu078_u:2921": " sā śanairupasarpantī saspṛhaṃ tān vyalokayat // KAvk_12.52 //",
    "T09bsu078_u:2922": " tasyā vanamṛgīmugdhairavadagdhā vilokanaiḥ /",
    "T09bsu078_u:2923": " asaṃvṛttā vilāsārdraiste 'pi sotkaṇṭhatāṃ yayuḥ // KAvk_12.53 //",
    "T09bsu078_u:2924": " sā tairnimantritā tatra madanakṣībatām gatā /",
    "T09bsu078_u:2925": " hāritaṃ sahasā śīlaṃ na viveda pramādinī // KAvk_12.54 //",
    "T09bsu078_u:2926": " tatasteṣū prayāteṣu tadā tasyā ratiśramāt /",
    "T09bsu078_u:2927": " papāta saha dhairyeṇa garbhaū kopādivāruṇaḥ // KAvk_12.55 //",
    "T09bsu078_u:2928": " atrāntare samāyātaṃ tatpuṇyaistena vartamanā /",
    "T09bsu078_u:2929": " pratyekabuddhaṃ sādrākṣītkāyacittaprasādanam // KAvk_12.56 //",
    "T09bsu078_u:2930": " sāsmai mathitamūlyāptamāmrāṇāṃ śatapañcakam /",
    "T09bsu078_u:2931": " dūrātpraṇāmavinatā manasaiva nyavedat // KAvk_12.57 //",
    "T09bsu078_u:2932": " tataḥ puṇyarddhimatyasmin jātā yakṣakule 'dhunā /",
    "T09bsu078_u:2933": " jātamāmrārpaṇenāsyāḥ putrāṇāṃ śatapañcakam // KAvk_12.58 //",
    "T09bsu078_u:2934": " hiṃsāvatī pāpatyāgāt śīlavismaraṇātparam /",
    "T09bsu078_u:2935": " pratyekabuddhapraṇateḥ prāptaśikṣāpadādya sā // KAvk_12.59 //",
    "T09bsu078_u:2936": " iti vividhavipākaṃ karmatantraṃ vicitraṃ kimapisa kathayitvā tatra yakṣāṅganāyāḥ /",
    "T09bsu078_u:2937": " kalitakuśalasetuḥ saṃbhavābdhau janānāmakṛta sukṛtacittaṃ sarvalokasya śāstā // KAvk_12.60 //",
    "T09bsu078_u:2938": " iti kṣemendraviracitāyām bodhisattvāvadānakalpalatāyāṃ hārītikādamanāvadānaṃ nāma dvādaśaḥ pallavaḥ //",
    "T09bsu078_u:2939": " 13. pratihāryāvadānam //",
    "T09bsu078_u:2940": " yaḥ saṃkalpapathā sadaiva carati projjṛmbhamāṇādbhutaṃ",
    "T09bsu078_u:2941": " svapnairyasya na saṃgatiḥ paricayo yasminnapūrvakramaḥ /",
    "T09bsu078_u:2942": " vāṇī maunavatī ca yatra hi nṛṇāṃ yaḥ śrotranetrātithis",
    "T09bsu078_u:2943": " taṃ nirvyājajanaprabhāvavibhavaṃ manaurameyaṃ numaḥ // KAvk_13.1 //",
    "T09bsu078_u:2944": " pure rājagṛhābhikhye bimbirāseṇa bhūbhujā /",
    "T09bsu078_u:2945": " pūjyamānaṃ jina dṛṣṭvā sthitaṃ veṇuvanāśrame // KAvk_13.2 //",
    "T09bsu078_u:2946": " mātsaryaviṣasaṃtaptā mūrkhāḥ sarvjñamāninaḥ /",
    "T09bsu078_u:2947": " na sehire tadutkarṣaṃ prakāśamiva kauśikāḥ // KAvk_13.3 //",
    "T09bsu078_u:2948": " malinaiḥ svavināśāya parabhāgoditaiḥ sadā /",
    "T09bsu078_u:2949": " kriyate vāsaraspardhā śārvaraistimirotkaraiḥ // KAvk_13.4 //",
    "T09bsu078_u:2950": " maskarī saṃjayī vairairajitaḥ kakudastathā /",
    "T09bsu078_u:2951": " pūraṇajñātiputrādyā mūrkhāḥ kṣapaṇakāḥ pare // KAvk_13.5 //",
    "T09bsu078_u:2952": " ūcurnṛpatimabhyetya māramāyāvimohitāḥ /",
    "T09bsu078_u:2953": " saṃgharṣadveṣadoṣeṇa dhūmenevāndhakāritāḥ // KAvk_13.6 //",
    "T09bsu078_u:2954": " eṣa sarvajñatāmānī vane yaḥ śramaṇaḥ sthitaḥ /",
    "T09bsu078_u:2955": " ṛddhiprabhāvo bhavatā tasyāsmākaṃ ca dṛśyatām // KAvk_13.7 //",
    "T09bsu078_u:2956": " ṛddhiprabhāvādyatkiṃcit janavyāvarjanorjitam /",
    "T09bsu078_u:2957": " drśyate mahadāścaryaṃ prātihāryaṃ taducyate // KAvk_13.8 //",
    "T09bsu078_u:2958": " śaktiḥ saṃsadi yasyāsti pratihāryasya darśane /",
    "T09bsu078_u:2959": " asmākaṃ tasya vā rājan pūjāḥ santu jagatrtraye // KAvk_13.9 //",
    "T09bsu078_u:2960": " iti teṣām vacaḥ śrutvā taddarpavimukho nṛpaḥ /",
    "T09bsu078_u:2961": " uvāca vāñchā keyaṃ vaḥ paṅgūnāṃ girilaṅghane // KAvk_13.10 //",
    "T09bsu078_u:2962": " asamañjasamevaitat kā spardhāgneḥ pataṅgakaiḥ /",
    "T09bsu078_u:2963": " naitadvācyaṃ punarvādī mayā niṣkāsyate purāt // KAvk_13.11 //",
    "T09bsu078_u:2964": " iti rājñā guṇajñena pratyākhyātodyamāḥ khalāḥ /",
    "T09bsu078_u:2965": " prayayuste nirālambe lambamānā ivāmbare // KAvk_13.12 //",
    "T09bsu078_u:2966": " bimbisāro narapatirmūrkhatāpakṣapātavān /",
    "T09bsu078_u:2967": " anyaṃ vrajāmo bhūpālamiti te samacintayan // KAvk_13.13 //",
    "T09bsu078_u:2968": " atrāṇtare bhagavati śrāvastīmabhitaḥ purīm /",
    "T09bsu078_u:2969": " prāpte tejavanārāmaṃ digantāneva te yayuḥ // KAvk_13.14 //",
    "T09bsu078_u:2970": " te prasenajitaṃ tatra prāpya kosalabhūpatim /",
    "T09bsu078_u:2971": " prātihāryakṛtaspardhāṃ tāmevāsmai nyavedayan // KAvk_13.15 //",
    "T09bsu078_u:2972": " guṇāntarajño nṛpatisteṣām darpakṣayecchayā /",
    "T09bsu078_u:2973": " ṛddhisaṃdarśanotsāhādyayau bhagavato 'ntikam // KAvk_13.16 //",
    "T09bsu078_u:2974": " sa samabhyetya vinayāt praṇipatya tamabravīt /",
    "T09bsu078_u:2975": " bhagavan darpabalanaṃ tīrthyānāṃ kartumarhasi // KAvk_13.17 //",
    "T09bsu078_u:2976": " ṛddhispardhānubandhena tvatprabhāvadidṛkṣayā /",
    "T09bsu078_u:2977": " svaguṇaślāghayāsmākaṃ taiḥ karṇau badhirīkṛtau // KAvk_13.18 //",
    "T09bsu078_u:2978": " prakāśaya nijaṃ tejaḥ sajjanāvarjanam vibho /",
    "T09bsu078_u:2979": " tīrthyābhidhānāmakhilaṃ prayātu pralayaṃ tamaḥ // KAvk_13.19 //",
    "T09bsu078_u:2980": " iti rājavacaḥ śrutvā nirvikāro mahāśayaḥ /",
    "T09bsu078_u:2981": " bhagavān viratāmarṣaḥ saharṣastamabhāṣataḥ // KAvk_13.20 //",
    "T09bsu078_u:2982": " rājannānyopamardāya vivādāya madāya vā /",
    "T09bsu078_u:2983": " vivekābharaṇārho 'yaṃ kriyate guṇasaṃgrahaḥ // KAvk_13.21 //",
    "T09bsu078_u:2984": " mātsaryamalinaiḥ kiṃ tairvicāraviguṇairguṇaiḥ /",
    "T09bsu078_u:2985": " ye haranti parotkarṣaṃ spardhābandhaprasāritāḥ // KAvk_13.22 //",
    "T09bsu078_u:2986": " guṇācchādanamanyasya svaguṇena karoti yaḥ /",
    "T09bsu078_u:2987": " dharmastenāpraśastena svayameva nighātitaḥ // KAvk_13.23 //",
    "T09bsu078_u:2988": " sadguṇānāṃ parikṣaiva paravailakṣyakāriṇī /",
    "T09bsu078_u:2989": " ucitā na hi śuddhānāṃ tulārohaviḍambanā // KAvk_13.24 //",
    "T09bsu078_u:2990": " guṇavānapi nāyāti yaḥ pareṣu prasannatām /",
    "T09bsu078_u:2991": " sa dīpahastastatpātracchāyayā malinīkṛtaḥ // KAvk_13.25 //",
    "T09bsu078_u:2992": " loka ta eva sarvajñā vidmaḥ kimadhikaṃ vayam /",
    "T09bsu078_u:2993": " parābhimānābhibhavaprāgalbhyaṃ svaparābhavaḥ // KAvk_13.26 //",
    "T09bsu078_u:2994": " iti śrutvā bhagavataḥ praśamābhimataṃ vacaḥ /",
    "T09bsu078_u:2995": " bhṛśamabhyarthanāṃ rājā cakārāścaryadarśane // KAvk_13.27 //",
    "T09bsu078_u:2996": " tataḥ dṛcchrādbhagavatā kṛtābhyupagamo nṛpaḥ /",
    "T09bsu078_u:2997": " rājadhānīṃ yayau hṛṣṭaḥ saptāhāvadhisaṃvidā // KAvk_13.28 //",
    "T09bsu078_u:2998": " asminnavasare bhrātā bhūmibharturasodaraḥ /",
    "T09bsu078_u:2999": " cacārāntaḥpuropānte prāsādatalavartmanā // KAvk_13.29 //",
    "T09bsu078_u:3000": " salīlaṃ vrajatastasya karmavātairiveritā /",
    "T09bsu078_u:3001": " kusumasrak papātāṃse rājapatnīkarāccyutā // KAvk_13.30 //",
    "T09bsu078_u:3002": " tasya vijñātadoṣasya doṣaṃ saṃbhāvya sākṣibhiḥ /",
    "T09bsu078_u:3003": " piśunāḥ kiṃvadantīṃ tām cakrire rājagāminīm // KAvk_13.31 //",
    "T09bsu078_u:3004": " chidramalpamapi prāpya kṣudrāḥ sarvāpakāriṇaḥ /",
    "T09bsu078_u:3005": " dvijihvāḥ praviśantyāśu prabhūnāṃ śūnyamāśayam // KAvk_13.32 //",
    "T09bsu078_u:3006": " piśunapretiro rājā bhrāturīrṣyāviṣolbaṇaḥ /",
    "T09bsu078_u:3007": " chedamasyādideśāśu pāṇipādasya mūrcchitaḥ // KAvk_13.33 //",
    "T09bsu078_u:3008": " nikṛttapāṇicaraṇaḥ kumāraḥ karmaviplavāt /",
    "T09bsu078_u:3009": " sa vadhyavasudhāśāyī viveśa viṣamāpadam // KAvk_13.34 //",
    "T09bsu078_u:3010": " tīvravyathāparivṛtaṃ śocadbhirmātṛbandhubhiḥ /",
    "T09bsu078_u:3011": " dadṛśustaṃ kṣapaṇakāḥ kṣaṇaṃ nayanacālane // KAvk_13.35 //",
    "T09bsu078_u:3012": " tān samabhyetya śokārtāste rājasutabāndhavāḥ /",
    "T09bsu078_u:3013": " jagadustatparitrāṇasaṃliptāḥ sarvaprāṇinah // KAvk_13.36 //",
    "T09bsu078_u:3014": " doṣaṃ nigṛhīto 'yaṃ kālanāmā nṛpātmajam /",
    "T09bsu078_u:3015": " sarvajñavādino yūyaṃ prasādo 'sya vidhīyatām // KAvk_13.37 //",
    "T09bsu078_u:3016": " iti tai prasaradbāṣpairarthyamānāh pralāpibhiḥ /",
    "T09bsu078_u:3017": " te maunino niṣpratibhā vailakṣyādanyato yayuḥ // KAvk_13.38 //",
    "T09bsu078_u:3018": " atha tena yathāyāto bhikṣuḥ sugataśāsanāt /",
    "T09bsu078_u:3019": " ānando vidadhe 'ṅgāni tasya satyopayācanāt // KAvk_13.39 //",
    "T09bsu078_u:3020": " rājaputrastu saṃjātapāṇipādaḥ prasannadhīḥ /",
    "T09bsu078_u:3021": " jinaṃ śaraṇamabhyetya tadupasthāyako 'bhavat // KAvk_13.40 //",
    "T09bsu078_u:3022": " saptaratre vyatīte 'tha śrāntihāryaṃ gṛhaṃ mahat /",
    "T09bsu078_u:3023": " ṛddhiṃ bhagavato draṣṭuṃ mahīpatirakārayat // KAvk_13.41 //",
    "T09bsu078_u:3024": " upaviṣṭe nṛpe tatra saha kṣapaṇakādibhiḥ /",
    "T09bsu078_u:3025": " kalpavṛkṣīkṛtā bhūmirabhavat sugatecchayā // KAvk_13.42 //",
    "T09bsu078_u:3026": " tataḥ prāpteṣu deveṣu draṣṭuṃ bhagavataḥ prabhām /",
    "T09bsu078_u:3027": " ratnapradīpaṃ bhagavān bheje siṃhāsanam mahat // KAvk_13.43 //",
    "T09bsu078_u:3028": " tejodhātuṃ prapannasya tasya gaṇḍasamudgataiḥ /",
    "T09bsu078_u:3029": " vyāptaṃ pāvakasaṃghātairabhūdbhuvanamaṇḍalam // KAvk_13.44 //",
    "T09bsu078_u:3030": " śānte śanaiḥ kamalakānanasaṃnikāśe vahnau samastabhuvanasthitibhaṅgabhītyā /",
    "T09bsu078_u:3031": " dehāttato bhagavataḥ karuṇāmburāśeḥ pūrṇāmṛtormivimalā rucayaḥ prasasruḥ // KAvk_13.45 //",
    "T09bsu078_u:3032": " lāvaṇyasāramaticandrasahasrakāntiṃ tejaḥ pratānaviphalīkṛtasūryacakram /",
    "T09bsu078_u:3033": " taṃ nāganāyakanikāyavilocanāni prītyā papuḥ sukṛtalabdhamapūrvaharṣam // KAvk_13.46 //",
    "T09bsu078_u:3034": " vaidūryanālavipulāruṇaratnapātrakāntollasatkanakakesarakarṇikāni /",
    "T09bsu078_u:3035": " abhyudyayuḥ kṣititalādatha tatsamīpe padmāni saurabhabharāhṛtaṣaṭpadāni // KAvk_13.47 //",
    "T09bsu078_u:3036": " teṣūpaviṣṭamatha kāñcanacārukāntiṃ snigdhekṣasṇaṃ sugatacakramadṛśyatārāt /",
    "T09bsu078_u:3037": " pīyūṣapeśalaśaśidyutiśītalena yasyodayena sahasā sukhamāpa lokaḥ // KAvk_13.48 //",
    "T09bsu078_u:3038": " teṣāṃ prabhāvavibhavaṃ bahgavān babhāra madhye 'dhikaṃ kanakaśaila ivācalānām /",
    "T09bsu078_u:3039": " suskandhabandhuraghanadyutisaṃniveśaḥ prāṃśuḥ surakṣitiruhāmiva pārijātaḥ // KAvk_13.49 //",
    "T09bsu078_u:3040": " svargāṅganākarakuśeśayakīryamāṇairamlānamālyavalayaiḥ kalitottamāṅgāḥ /",
    "T09bsu078_u:3041": " tasyānanāmbujavilokananirnimeṣe martyā api kṣaṇamavāpuramartyabhāvam // KAvk_13.50 //",
    "T09bsu078_u:3042": " vyomāṅgaṇeṣu suradundubhiśaṅkhatūryaghoṣāvṛtaḥ kusumavarṣamahāṭṭahāsaḥ /",
    "T09bsu078_u:3043": " gandharvakinnaramunīśvaracāraṇānāṃ sphīṭaścacāra bhagavatstutivādanādaḥ // KAvk_13.51 //",
    "T09bsu078_u:3044": " tatrāruṇādharadalāddaśanāṃśuśubhrād vyākīrṇakeśarakulāddaśanāravindāt /",
    "T09bsu078_u:3045": " satsaurabhaṃ bhagavataḥ svarasaṃnivṛttaṃ dhanyāḥ papurmadhuravāṅbhadhu puṇyasūtam // KAvk_13.52 //",
    "T09bsu078_u:3046": " pāpaṃ vimuñcata niṣiñcata puṇyabījaṃ vairaṃ parityajata sāmyasukhaṃ bhajadhvam /",
    "T09bsu078_u:3047": " jñānāmṛtaṃ pibataṃ mṛtyuviṣāpahāri neyaṃ tanuḥ kuśalakarmasakhī cirāya // KAvk_13.53 //",
    "T09bsu078_u:3048": " lakṣmīścalā taruṇatā ca jarānuyātā kāyo 'pyapāyanicayasya nivāsa eva /",
    "T09bsu078_u:3049": " prāṇāḥ śarīrakakuṭiṣu muhūrtapānthā nityodaye kuruta dharmamaye prayatnam // KAvk_13.54 //",
    "T09bsu078_u:3050": " ityādibhirbhagavataḥ pravibhaktadīptajñānairvivekavimalaiḥ kuśalopadeśaiḥ /",
    "T09bsu078_u:3051": " vajrairivāśu dalanaṃ prayayau janānāṃ satkāyadṛṣṭisamaviṃśatiśṛṅgaśailaḥ // KAvk_13.55 //",
    "T09bsu078_u:3052": " ṛddhiprabhāṃ bhagavataḥ pravibhāvya tīrthyā mantrahatā viṣadharā iva bhagnadarpāḥ /",
    "T09bsu078_u:3053": " dīpā ivārkakiraṇapratibhābhibhūtāścitrārpitā iva yayuściraniścalatvam // KAvk_13.56 //",
    "T09bsu078_u:3054": " atrāntare bhagavataḥ satataṃ vipakṣaḥ sarvātmanā kṣapaṇako navadharmayakṣaḥ /",
    "T09bsu078_u:3055": " kṣiptaśravān sa vṛtavarṣavaraiścakāra vidravya randhraśaraṇān bhuvi vajrapāṇiḥ // KAvk_13.57 //",
    "T09bsu078_u:3056": " addiśya tānatha kṛpārdrabhayāśaraṇyaḥ sarvopadeśaviṣayān bhagavān babhāṣe /",
    "T09bsu078_u:3057": " bhūbhṛdvanābanimaṇirvivarādi sarvaṃ tene bhayeṣu śaraṇaṃ kila kātarāṇām // KAvk_13.58 //",
    "T09bsu078_u:3058": " buddhiṃ prabodha mama dhāmbi nidhāya buddhiṃ",
    "T09bsu078_u:3059": " dharmaṃ sasaṃghamapi ye śaraṇaṃ prapannāḥ /",
    "T09bsu078_u:3060": " teṣā jagatkṣayabhayeṣvapi nirbhayāṇāṃ",
    "T09bsu078_u:3061": " naivānyataḥ śaraṇadainyaparigraho 'sti // KAvk_13.59 //",
    "T09bsu078_u:3062": " durvāre paralokatīvratimire dharmaḥ pravṛddho 'śumān",
    "T09bsu078_u:3063": " dānaṃ duḥsahapāpatāpavipadāmabhyudgame vāridaḥ /",
    "T09bsu078_u:3064": " prajñā mohamahāprapātaviṣamaśvabhre karālambanaṃ",
    "T09bsu078_u:3065": " dainyākrāntamahīnameva śaraṇaṃ sarvatra puṇyaṃ nṛṇām // KAvk_13.60 //",
    "T09bsu078_u:3066": " iti timiravṛtākṣṇāṃ cakṣurunmīlanārhaṃ daśanamaṇimarīcivyajyamānaprakāśam /",
    "T09bsu078_u:3067": " sadasi sugatacandraḥ śuddhadharmopadeśaṃ sthirapadamiva kṛtvā kānanaṃ svaṃ jagāma // KAvk_13.61 //",
    "T09bsu078_u:3068": " iti kṣemendraviracitāyāṃ bodhisattvāvadānakalpalatāyāṃ prātihāryāvadānaṃ nāma trayodaśaḥ pallavaḥ //",
    "T09bsu078_u:3069": " 14. devāvatāravadānam /",
    "T09bsu078_u:3070": " jayati mahatāṃ prabhāvaḥ paścādagre ca vartamāno yaḥ /",
    "T09bsu078_u:3071": " janakuśalakarmasaraṇiḥ prakāśaratnadīpo vaḥ // KAvk_14.1 //",
    "T09bsu078_u:3072": " purā surapure pāṇḍukambalākhye śilātale /",
    "T09bsu078_u:3073": " samīpe pārijātasya kovidārasya suprabhe // KAvk_14.2 //",
    "T09bsu078_u:3074": " kṛtvā tridaśasaṃghānāṃ bhagavān dharmadeśanām /",
    "T09bsu078_u:3075": " anugrahāya martyānāṃ jambūdvīpamavātarat // KAvk_14.3 //",
    "T09bsu078_u:3076": " amarairanuyātasya tasyāvatarato bhuvam /",
    "T09bsu078_u:3077": " vimānakānanākīrṇaṃ babhūva bhuvanāṅgaṇam // KAvk_14.4 //",
    "T09bsu078_u:3078": " tasya dantāṃśusaṃtānairupadeśamivācitam /",
    "T09bsu078_u:3079": " jagrāha candraruciram cāmaraṃ caturānanaḥ // KAvk_14.5 //",
    "T09bsu078_u:3080": " chatraṃ śataśalākāṅkamanaṅkaṃ raṅkupāṇḍuram /",
    "T09bsu078_u:3081": " prasādamiva sākāramādade 'sya puraṃdaraḥ // KAvk_14.6 //",
    "T09bsu078_u:3082": " saṃkāśyanagaropānte kānanodumbarāntike /",
    "T09bsu078_u:3083": " avatīrṇaṃ sukṛtinaḥ sānandāstaṃ vavandire // KAvk_14.7 //",
    "T09bsu078_u:3084": " tasminnutpalavarṇākhyā bhikṣukī janasaṃgame /",
    "T09bsu078_u:3085": " alabdhāvasarā draṣṭuṃ nṛparūpamupādade // KAvk_14.8 //",
    "T09bsu078_u:3086": " pradīptaratnamukuṭaṃ gaṇḍatāṇḍavikuṇḍalam /",
    "T09bsu078_u:3087": " dṛṣṭvaivāsya navaṃ rūpaṃ jahāsoṣṇīṣapallavaḥ // KAvk_14.9 //",
    "T09bsu078_u:3088": " sā cintayantī ko vāyaṃ janairnirvivaraḥ puraḥ /",
    "T09bsu078_u:3089": " antaraṃ nṛparūpaṃ me dṛṣṭvā dāsyati sādaraḥ // KAvk_14.10 //",
    "T09bsu078_u:3090": " atp 'nyathā tu bhagavatpraṇatirmama durlabhā /",
    "T09bsu078_u:3091": " na guṇaṃ gauravasthānamaiśvaryapraṇayī janaḥ // KAvk_14.11 //",
    "T09bsu078_u:3092": " aho tṛṇatṛlālolairniḥsāravirasairdhanaiḥ /",
    "T09bsu078_u:3093": " hriyate vāsanābhyāsānnirvicāratayā janaḥ // KAvk_14.12 //",
    "T09bsu078_u:3094": " dattāntarā sā sahasā janena nṛpagauravāt /",
    "T09bsu078_u:3095": " lolahāraṃ bhagavataḥ praṇāmamakārot puraḥ // KAvk_14.13 //",
    "T09bsu078_u:3096": " asminnavasare bhikṣurudayī nāma saṃsadi /",
    "T09bsu078_u:3097": " tāṃ vilokya tathārūpāmavadat sasmitānanaḥ // KAvk_14.14 //",
    "T09bsu078_u:3098": " iyamutpalavarṇākhyā bhikṣukī nṛparūpiṇī /",
    "T09bsu078_u:3099": " ṛddhyā bhagavataḥ pādau vandate janavanditā // KAvk_14.15 //",
    "T09bsu078_u:3100": " utpalāmodavarṇābhuāṃ vijñāteyaṃ mayā purā /",
    "T09bsu078_u:3101": " ityuktvā virate tasmin bhagavānapyabhāṣata // KAvk_14.16 //",
    "T09bsu078_u:3102": " ayuktameva bhikṣukyā darpadṛddhiprakāśanam /",
    "T09bsu078_u:3103": " karoti praśamaglānimabhimānena ca jvaraḥ // KAvk_14.17 //",
    "T09bsu078_u:3104": " ityuktvā bhagavān kṛtvā tāṃ tāṃ śubhropadeśanām /",
    "T09bsu078_u:3105": " visṛjya devān prayayau svapadaṃ saha bhikṣubhiḥ // KAvk_14.18 //",
    "T09bsu078_u:3106": " tatropaviṣṭaḥ pṛṣṭastaiḥ praṇatairbhikṣukīkathām /",
    "T09bsu078_u:3107": " prāgjanmakarmasaṃbaddhāṃ sarvajñastānabhāṣata // KAvk_14.19 //",
    "T09bsu078_u:3108": " vārāṇasyāmabhūtpūrvaṃsārthavāho mahādhanaḥ /",
    "T09bsu078_u:3109": " patnī dhanavatī nāma tasya prāṇasamābhavat // KAvk_14.20 //",
    "T09bsu078_u:3110": " pāṇipallavinī tanvīyaovanodyānamañjarī /",
    "T09bsu078_u:3111": " phalapuṣpavatī kāle sā tasmādgarbhamādadhe // KAvk_14.21 //",
    "T09bsu078_u:3112": " atrāntare jalanidhidvīpānugamanodyatam /",
    "T09bsu078_u:3113": " pratyāsannaviyogārtā sā vallabhamabhāṣata // KAvk_14.22 //",
    "T09bsu078_u:3114": " kiyatī dhanasaṃpattirvṛddhimadyāpi nīyate /",
    "T09bsu078_u:3115": " yatkṛte ghpragambhīrastīryate makarākaraḥ // KAvk_14.23 //",
    "T09bsu078_u:3116": " bahvapāyaṃ dhanādānaṃ nirapāyā guṇārjanam /",
    "T09bsu078_u:3117": " svadeśāt paradeśaṃ hi gacchanti draviṇārthinah // KAvk_14.24 //",
    "T09bsu078_u:3118": " kecidduḥkhānnivartante dūraṃ gatvāpi niṣphalāḥ /",
    "T09bsu078_u:3119": " niścalā dhaninaścānye karmaṇāmeṣa niścayaḥ // KAvk_14.25 //",
    "T09bsu078_u:3120": " iti priyāvacaḥ śrutvā sārthavāhastato 'bhyadhāt /",
    "T09bsu078_u:3121": " mugdhe saṃbhāvanāpātro bhavatyevaṃ dhanodyataḥ // KAvk_14.26 //",
    "T09bsu078_u:3122": " dhanārjanavihīnānāṃ puṅguvanmūlabhakṣaṇāt /",
    "T09bsu078_u:3123": " adya śvo vā sukhasthānāṃ bhogaiḥ saha parikṣayaḥ // KAvk_14.27 //",
    "T09bsu078_u:3124": " svagṛhe 'pi daridrāṇāṃ janah krakacaniṣṭhuraḥ /",
    "T09bsu078_u:3125": " dhanināṃ paraloko 'pi premasnigdhajanaṃ bhuvaḥ // KAvk_14.28 //",
    "T09bsu078_u:3126": " kṣīṇamapyudyataṃ vṛddhyai na veṇuṃ bandhate janaḥ /",
    "T09bsu078_u:3127": " na tu sa pūrṇatāṃ yāti pratyāsannaparikṣayaḥ // KAvk_14.29 //",
    "T09bsu078_u:3128": " mūrkho 'pi viduṣāṃ vandyaḥ strīṇāṃ vṛddho 'pi vallabhaḥ /",
    "T09bsu078_u:3129": " klibo 'pi sevyaḥ śūrāṇāmāsannābhyudayo janaḥ // KAvk_14.30 //",
    "T09bsu078_u:3130": " kenānyakaraṇaṃ bhuktvā pītvā kāvyāmṛtāni vā /",
    "T09bsu078_u:3131": " kṣaṇaṃ vicakṣaṇenāpi kṣuptipāse vivarjite // KAvk_14.31 //",
    "T09bsu078_u:3132": " yasyārthaḥ sa guṇonnataiḥ kṛtanutiḥ kaṃ vā na dhatte guṇaṃ",
    "T09bsu078_u:3133": " dāridyrodayadoṣadūṣitarucāṃ nirmālyatulyā guṇāḥ /",
    "T09bsu078_u:3134": " vittenaiva guṇā guṇī na tu dhanī dhanyo dhanī no guṇī kāyādduṣkṛtasaṃnipātaśamanādāyurguṇānāṃ dhanam // KAvk_14.32 //",
    "T09bsu078_u:3135": " iti prāṇādhikārthasya patyurākarṇya sā vacaḥ /",
    "T09bsu078_u:3136": " sāñjanāśrukaṇotkīrṇā latevābhṛtaṣaṭpadā // KAvk_14.33 //",
    "T09bsu078_u:3137": " atha pravahaṇaṃ bheje sārthanāthastayā saha /",
    "T09bsu078_u:3138": " tīvratṛṣṇāgṛhītānāṃ hastapātraṃ mahodadhiḥ // KAvk_14.34 //",
    "T09bsu078_u:3139": " tasya jāyāsakhasyāsau karmavātānuvartinaḥ /",
    "T09bsu078_u:3140": " abhajyata pravahaṇaṃ samanorathajīvitam // KAvk_14.35 //",
    "T09bsu078_u:3141": " tataḥ phalakamāsādya bhāgaśeṣācca karmaṇaḥ /",
    "T09bsu078_u:3142": " kaśerudvīpamāsādya tatpatirvipadaṃ gataḥ // KAvk_14.36 //",
    "T09bsu078_u:3143": " anāthām tatra śocantīṃ vihaṅgaḥ puruṣākṛtiḥ /",
    "T09bsu078_u:3144": " tāmāpa pādadīrṇāśāṃ suvarṇakulasaṃbhavaḥ // KAvk_14.37 //",
    "T09bsu078_u:3145": " sa kāntāṃ sumukho nāma tāmuvāca rucākṛtaḥ /",
    "T09bsu078_u:3146": " samāśvasihi lolākṣi nirbhayo 'yaṃ tavāśrayaḥ // KAvk_14.38 //",
    "T09bsu078_u:3147": " divyeyaṃ subhagā bhūmirvayaṃ tvatpraṇayaiṣaṇaḥ /",
    "T09bsu078_u:3148": " puṇyāyātāsi kalyāṇi ghoro 'yaṃ makarākaraḥ // KAvk_14.39 //",
    "T09bsu078_u:3149": " ityuktvā tena śanakairnītā ratnālayaṃ gṛham /",
    "T09bsu078_u:3150": " saṃpūrṇagarbhā tanayaṃ cārurūpamasūta sā // KAvk_14.40 //",
    "T09bsu078_u:3151": " vardhamāne śiśau tasmin sā śanaiḥ priyavādinā /",
    "T09bsu078_u:3152": " mugdhā tena vidagdhena saṃbhogābhimukhīkṛtā // KAvk_14.41 //",
    "T09bsu078_u:3153": " saralatvānmṛdutvācca samīpapraṇayī janaḥ /",
    "T09bsu078_u:3154": " svayamāliṅgyate strībhirlatābhiriva pādapaḥ // KAvk_14.42 //",
    "T09bsu078_u:3155": " divyodyāneṣu sā tena ramamāṇāṃ ghanastanī /",
    "T09bsu078_u:3156": " kumāraṃ rucirākāraṃ suṣuve sadṛśaṃ pituḥ // KAvk_14.43 //",
    "T09bsu078_u:3157": " tasmin padmamukhābhikhye yauvanālaṃkṛtākṛtau /",
    "T09bsu078_u:3158": " sumukhaḥ pakṣiṇāṃ rājā kāle lokāntaraṃ yayau // KAvk_14.44 //",
    "T09bsu078_u:3159": " tataḥ padmamukhaḥ śrīmānāsasāda padaṃ pituḥ /",
    "T09bsu078_u:3160": " guṇināmavivādena svādhīnāḥ kulasaṃpadaḥ // KAvk_14.45 //",
    "T09bsu078_u:3161": " prāptaiśvaryaṃ tamavadadvijane jananī sutam /",
    "T09bsu078_u:3162": " tatprabhāvasya saṃbhāvya sarvatra prabhaviṣṇutām // KAvk_14.46 //",
    "T09bsu078_u:3163": " putra prāptā tvayā lakṣmīriyaṃ nijakulocitā /",
    "T09bsu078_u:3164": " ayaṃ tu sārthavāhānme jātaḥ putro niraṃśakaḥ // KAvk_14.47 //",
    "T09bsu078_u:3165": " vārāṇasyāmayaṃ rājā śaśaktyā kriyatāṃ tvayā /",
    "T09bsu078_u:3166": " prītīsaṃvādasāsvādaḥ svadeśe seva saṃpadaḥ // KAvk_14.48 //",
    "T09bsu078_u:3167": " iti māturgirā pakṣī pakṣapātena bhūyasā /",
    "T09bsu078_u:3168": " skandhe bhrātaramāropya vyomnā vārāṇasīṃ yayau // KAvk_14.49 //",
    "T09bsu078_u:3169": " tatra siṃhāsanāsīnaṃ brahmadattaṃ mahīpatim /",
    "T09bsu078_u:3170": " saṃjaghānaikadainaṃ sa vajragranakharaiḥ kharaiḥ // KAvk_14.50 //",
    "T09bsu078_u:3171": " abhiṣicyāgrajaṃ pūrṇaṃ tasminneva nṛpāsane /",
    "T09bsu078_u:3172": " amātyān so 'vadadbhītān samagrānagravikramaḥ // KAvk_14.51 //",
    "T09bsu078_u:3173": " yasya rājño 'bhiṣiktasya mayā yaḥ pracalīkaraḥ (?) /",
    "T09bsu078_u:3174": " so 'pyatītaḥ prabho bhaktyā tamevānugamiṣyati // KAvk_14.52 //",
    "T09bsu078_u:3175": " ityuktvā pravarāmātyān svairaṃ vihagapuṇgavaḥ /",
    "T09bsu078_u:3176": " yayau bhrātaramāmantrya punardeśanasaṃvidā // KAvk_14.53 //",
    "T09bsu078_u:3177": " sa eva brahmadatto 'yamiti mantrita mantriṇām (?) /",
    "T09bsu078_u:3178": " sa nṛpaḥ khyātimāyātaḥ svajaneṣu pareṣu ca // KAvk_14.54 //",
    "T09bsu078_u:3179": " atrāntare samānītā sagarbhā hastinī vanāt /",
    "T09bsu078_u:3180": " na mumocārdhaniryātagarbhaṃ ruddhamivāntare // KAvk_14.55 //",
    "T09bsu078_u:3181": " sādhvīkarāgrasaṃsparśādiyaṃ garbhaṃ vimuñcati /",
    "T09bsu078_u:3182": " iti mauhūrtikādiṣṭaṃ rājñe mantrī nyavedayat // KAvk_14.56 //",
    "T09bsu078_u:3183": " śāsanādatha bhūbhartuḥ spṛṣṭvā hastena hastinīm /",
    "T09bsu078_u:3184": " antaḥ purāṅganāścakrustatra satyopayāvanam // KAvk_14.57 //",
    "T09bsu078_u:3185": " tāsāṃ satyagirā garbhaṃ nātyajat kariṇī yadā /",
    "T09bsu078_u:3186": " tadā vilakṣyaḥ sarvo 'bhūt bhūpasyāntaḥpure janaḥ // KAvk_14.58 //",
    "T09bsu078_u:3187": " atha gopāṅganābhyetya śīlasatyopayācanam /",
    "T09bsu078_u:3188": " kṛtvā pasparśa kariṇīṃ yenāsau garbhamatyajat // KAvk_14.59 //",
    "T09bsu078_u:3189": " kṛtvā nijajāyānāṃ jñātvā śīladaridratām /",
    "T09bsu078_u:3190": " mene gopāṃ manaḥsveva tāṃ jagatrtritaye satīm // KAvk_14.60 //",
    "T09bsu078_u:3191": " sa satījātilobhena sośumbāṃ nāma tatsutām /",
    "T09bsu078_u:3192": " pariṇīyānināyāgre devīśabdasya pātratām // KAvk_14.61 //",
    "T09bsu078_u:3193": " tasyāḥ saṃcintya lāvaṇyaṃ capalatvaṃ ca yoṣitām /",
    "T09bsu078_u:3194": " sa sarvagāmīnīṃ nidrāmapi tatyāja śaṅkitaḥ // KAvk_14.62 //",
    "T09bsu078_u:3195": " asminnavasare druṣṭuṃ bhrātaraṃ vihagādhiyaḥ /",
    "T09bsu078_u:3196": " yayau padmamukhastatra snehādatiśayotsukhaḥ // KAvk_14.63 //",
    "T09bsu078_u:3197": " bhūpālo 'pi tamāliṅgya prītyā vihitasatkṛtiḥ /",
    "T09bsu078_u:3198": " vijane svakathāmasmai nivedya punarabravīt // KAvk_14.64 //",
    "T09bsu078_u:3199": " śīlasatyatulārohāt dṛṣṭadoṣeṇa yoṣitām /",
    "T09bsu078_u:3200": " mamāntaḥpuravaimukhyāt vivāho 'bhinavaḥ kṛtaḥ // KAvk_14.65 //",
    "T09bsu078_u:3201": " rūpayauvanagāminmyām tasyāmapi na me dhṛtiḥ /",
    "T09bsu078_u:3202": " ekatra dṛṣṭadoṣāṇāṃ sarvatrāśaṅkate manaḥ // KAvk_14.66 //",
    "T09bsu078_u:3203": " tasmāttava pure bhrātarvimānuṣye nidhīyatām /",
    "T09bsu078_u:3204": " śīlaśankāṃ parityajya bhavāmi vigatajvaraḥ // KAvk_14.67 //",
    "T09bsu078_u:3205": " tasmāt pratiniśaṃ pakṣī śāsanāt tava madgṛham /",
    "T09bsu078_u:3206": " prāpayiṣyati tāṃ svairamityayaṃ me manorathaḥ // KAvk_14.68 //",
    "T09bsu078_u:3207": " iti bhrāturvacaḥ śrutvā tamuvāca vihaṅgamaḥ /",
    "T09bsu078_u:3208": " īrṣyāśaṅkākalaṅkena rājan mithyaiva mā kṛthāḥ // KAvk_14.69 //",
    "T09bsu078_u:3209": " na nāma ramate ramye nāsvādaṃ vetti bhojane /",
    "T09bsu078_u:3210": " na paśyati na nidrāti nityamīrṣyāvaśāturaḥ // KAvk_14.70 //",
    "T09bsu078_u:3211": " klībaḥ kāmī sukhī vidvān dhanī namraḥ prabhuḥ kṣamī /",
    "T09bsu078_u:3212": " arthī mānyaḥ khalaḥ snigdhaḥ strī satīti kathaiva kā // KAvk_14.71 //",
    "T09bsu078_u:3213": " saralatve 'pi kuṭilāḥ sthāyinyo 'pyaticañcalāḥ /",
    "T09bsu078_u:3214": " kulīnā apui pārśvasthamāliṅgantyabalā latāḥ // KAvk_14.72 //",
    "T09bsu078_u:3215": " dṛṣṭirlolādharo rāgī bhrūrvākrā kaṭhinau stanau /",
    "T09bsu078_u:3216": " dṛśyate naiva nirdoṣaḥ strīṇāmavayaveṣvapi // KAvk_14.73 //",
    "T09bsu078_u:3217": " bhujyante kuśalaiḥ śyāmā bhramadbhramaravibhramaiḥ /",
    "T09bsu078_u:3218": " mūlānveṣī sarojinyāḥ paṅkenaivāvalipyata // KAvk_14.74 //",
    "T09bsu078_u:3219": " naikasmin vismayabhuvāṃ sasmitānāṃ niyantrite /",
    "T09bsu078_u:3220": " śuciśīlavirāmāṇāṃ rāmāṇāṃ ramaṇe matiḥ // KAvk_14.75 //",
    "T09bsu078_u:3221": " tathāpi matpurodyāne nirjane sā nidhīyatām // KAvk_14.76 //",
    "T09bsu078_u:3222": " ityuktaḥ pakṣiṇā bhrātā nṛpatirvisasarja tām /",
    "T09bsu078_u:3223": " kāntāṃ kaśerukadvīpe taṃ ca satkṛtya sādaraḥ // KAvk_14.77 //",
    "T09bsu078_u:3224": " sāpi pratiniśaṃ vyomnaḥ khagārūḍhā samāyayau /",
    "T09bsu078_u:3225": " divyagandhamayīṃ mālāmādāya dvīpasaṃbhavām // KAvk_14.78 //",
    "T09bsu078_u:3226": " pārijātānvayatarostāni puṣpāṇyavāpa sā /",
    "T09bsu078_u:3227": " khyātāni timirāṇīva bhramadbhṛṅgāndhakārataḥ // KAvk_14.79 //",
    "T09bsu078_u:3228": " atha vārāṇasīvāsī kadācinmānavābhudhaḥ /",
    "T09bsu078_u:3229": " prayayau samidhāhārī dvijanmā kānanaṃ yuvā // KAvk_14.80 //",
    "T09bsu078_u:3230": " tatra kinnarakāminyā sa dṛṣṭaḥ spaṣṭamanmathaḥ /",
    "T09bsu078_u:3231": " yasya saṃdarśanenaiva sābhavadvismṛtasmṛtiḥ // KAvk_14.81 //",
    "T09bsu078_u:3232": " asau navābhilāṣeṇa janakeneva sārpitā /",
    "T09bsu078_u:3233": " kāntā kāntimayī nāma vijahāra guhāgṛhe // KAvk_14.82 //",
    "T09bsu078_u:3234": " tatrābharaṇaratnāśuḥ pratītatimirotkare /",
    "T09bsu078_u:3235": " ramamāṇā ciraṃ tena kāle putramavāpa sā // KAvk_14.83 //",
    "T09bsu078_u:3236": " balavān marududbhavaḥ sa bālye 'pi yadā śiśuḥ /",
    "T09bsu078_u:3237": " tadā mātā tasya saṃjñāṃ śīghraga ityasādhayat // KAvk_14.84 //",
    "T09bsu078_u:3238": " sāpi nivāghnasaṃbhogā sukhātṛptā guhāntare /",
    "T09bsu078_u:3239": " priyaṃ dhṝtvā sadā yāti pidhāya śilayā gṛham // KAvk_14.85 //",
    "T09bsu078_u:3240": " kadācidatha vṛttāntaṃ nijapitrā niveditam /",
    "T09bsu078_u:3241": " ākarṇya śīghragaścintāvismayākulito 'vadat // KAvk_14.86 //",
    "T09bsu078_u:3242": " śilānibaddhadvāre 'sminnandhasyaiva gṝhāntare /",
    "T09bsu078_u:3243": " aho sneho 'pyayaṃ tāta tava bandhanatāṃ gataḥ // KAvk_14.87 //",
    "T09bsu078_u:3244": " ehi vārāṇasīmeva gacchāvaste nijāspadam /",
    "T09bsu078_u:3245": " vioulāmapyayatnena śilāmutsārayāmyaham // KAvk_14.88 //",
    "T09bsu078_u:3246": " svadeśavirahakleśaṃ dyḥśaṃ sahase katham /",
    "T09bsu078_u:3247": " tyaktuṃ na śakyate kauściddeśo deha iva svakaḥ // KAvk_14.89 //",
    "T09bsu078_u:3248": " bhāraṃ draviṇasaṃbhāraṃ vetti granthiguṇāguṇaḥ /",
    "T09bsu078_u:3249": " bhogaṃ nirupabhogaṃ ca svadeśavirahī janaḥ // KAvk_14.90 //",
    "T09bsu078_u:3250": " ityuktvā sa guhāgohādutpāṭya vipulāṃ śilām /",
    "T09bsu078_u:3251": " kṛtābhyupagamenāśu janakena yayau saha // KAvk_14.91 //",
    "T09bsu078_u:3252": " prayātayostatastūrṇaṃ samabhyetyātha kinnarī /",
    "T09bsu078_u:3253": " śūnyaṃ dṛṣṭvā guhāgehaṃ nirvedādityavintayat // KAvk_14.92 //",
    "T09bsu078_u:3254": " aho me vismṛtasnehaḥ sa gataḥ kkāpi durjanaḥ /",
    "T09bsu078_u:3255": " dvijihvānāṃ bhujaṃgānāṃ kauṭilyaṃ vā kimadbhutam // KAvk_14.93 //",
    "T09bsu078_u:3256": " na ramante palāyante paryante sukharāgiṇaḥ /",
    "T09bsu078_u:3257": " cirasthā api niḥsnehāḥ śukā iva dvijātayaḥ // KAvk_14.94 //",
    "T09bsu078_u:3258": " iti saṃcintya sā patyurnikārātprītimatyajat /",
    "T09bsu078_u:3259": " puṣpopamāni premāṇi na sahante kadarthanām // KAvk_14.95 //",
    "T09bsu078_u:3260": " vidyāguṇena kenāsau putro me bhuvi jāīvati /",
    "T09bsu078_u:3261": " iti dhyātvā sakhīhaste tasmai vīṇāṃ dideśa sā // KAvk_14.96 //",
    "T09bsu078_u:3262": " saṃbhogasukhapaṇyaiva prītiḥ patiṣu yoṣitām /",
    "T09bsu078_u:3263": " aparyuṣitavātsalyā putraprītistu niścalā // KAvk_14.97 //",
    "T09bsu078_u:3264": " javena vrajatostūrṇaṃ tayordaurjanyalajjayā /",
    "T09bsu078_u:3265": " śīgragāya dadau vīṇāṃ tatsakhī vegagāminī // KAvk_14.98 //",
    "T09bsu078_u:3266": " ādyā tantririyaṃ nāsyāḥ spraṣṭavyā vighnakāriṇī /",
    "T09bsu078_u:3267": " ityābhāṣya tayā dattāṃ vīṇāṃ prāpya jagāma saḥ // KAvk_14.99 //",
    "T09bsu078_u:3268": " tataḥ svadeśe janakaṃ svagṛhe viniveśya saḥ /",
    "T09bsu078_u:3269": " vīṇāpravīṇaḥ sarvatra lābhapūjāmavāptavān // KAvk_14.100 //",
    "T09bsu078_u:3270": " tataḥ kadāvidvāṇijā ambudhidvīpagāminā /",
    "T09bsu078_u:3271": " āropitaḥ pravahaṇaṃ divyavīṇānurāgiṇā // KAvk_14.101 //",
    "T09bsu078_u:3272": " vīṇāmūrcchanayā tasya śrotrapīyūṣadhārayā /",
    "T09bsu078_u:3273": " kṣaṇe kṣaṇe samudro 'pi nistaraṅga ivābhavat // KAvk_14.102 //",
    "T09bsu078_u:3274": " athādyatantrisaṃsparśādutpannopaplavoplute /",
    "T09bsu078_u:3275": " bhagne pravahaṇe sarvavaṇijāmabhavat kṣayaḥ // KAvk_14.103 //",
    "T09bsu078_u:3276": " tato balāhakāvāptyā pavanapretitaḥ kṣaṇāt /",
    "T09bsu078_u:3277": " kaśerudvīpamāsede karmaśeṣeṇa śīghragaḥ // KAvk_14.104 //",
    "T09bsu078_u:3278": " tatrābdhikūlasaṃlīnaṃ divyodyānaṃ praviśya saḥ /",
    "T09bsu078_u:3279": " śyāmāṃ dadarśa sośumbāṃ mūrdhanyastabakastanām // KAvk_14.105 //",
    "T09bsu078_u:3280": " grandhantīṃ timirākhyānāṃ puṣpāṇāmujjvalasrajam /",
    "T09bsu078_u:3281": " nibandhanaṃ tanuguṇaiḥ kurvāṇāmapyacetasām // KAvk_14.106 //",
    "T09bsu078_u:3282": " sāpi taṃ rucirākāraṃ dṛṣṭvā vismayamāyayau /",
    "T09bsu078_u:3283": " dhīraṃ śaiśavatāruṇyasaṃdhimadhyasthatāṃ gatam // KAvk_14.107 //",
    "T09bsu078_u:3284": " māramārutasaṃcālasakampakarapallavā /",
    "T09bsu078_u:3285": " sā śīrṇaśīlakusumā lateva praṇanāma tam // KAvk_14.108 //",
    "T09bsu078_u:3286": " cirārūḍheva sahasā prītiḥ prauḍhā tayorabhūt /",
    "T09bsu078_u:3287": " prāgjanmasnehasaṃlīnaṃ na muñcati mano manaḥ // KAvk_14.109 //",
    "T09bsu078_u:3288": " ramamāṇāṃ divā tena niśāyāṃ ca mahībhujā /",
    "T09bsu078_u:3289": " mene vāmācaritatāṃ tām priyo gūḍhakāmukaḥ // KAvk_14.110 //",
    "T09bsu078_u:3290": " tena vārāṇasīṃ gantuṃ jñātvā vṛttaṃ samarthitā /",
    "T09bsu078_u:3291": " tannināya khagārūḍhā tadgirā mīlitekṣaṇam // KAvk_14.111 //",
    "T09bsu078_u:3292": " vārito 'pi tadā vyomni nayanonmīlane tayā /",
    "T09bsu078_u:3293": " so 'bahvatsahasaivāndhaścāpalādvivṛtekṣaṇaḥ // KAvk_14.112 //",
    "T09bsu078_u:3294": " sā tamantaḥpurodyāne nidhāya bhayakātarā /",
    "T09bsu078_u:3295": " viveśa śokasaṃtaptā śayyāveśma mahīpateḥ // KAvk_14.113 //",
    "T09bsu078_u:3296": " dūyamānena manasā rajanīmativāhya tām /",
    "T09bsu078_u:3297": " prātarna gantuṃ na sthātuṃ cintākrāntā śaśāka sā // KAvk_14.114 //",
    "T09bsu078_u:3298": " atrāntare samudbhūtaścyutasaurabhanirbharaḥ /",
    "T09bsu078_u:3299": " madhumāso vilāsānāṃ yauvanaṃ puṣpadhanvanaḥ // KAvk_14.115 //",
    "T09bsu078_u:3300": " kokilālikulaiḥ kālaḥ kālaḥ kālo viyoginām /",
    "T09bsu078_u:3301": " śīrṇaśokanavāśokaduḥsahaḥ pratidṛṣyate // KAvk_14.116 //",
    "T09bsu078_u:3302": " rājāpyaviratautsukyādudyānaṃ gantumudyataḥ /",
    "T09bsu078_u:3303": " dinamekaṃ na tatyāja sośumbāṃ kāmamohitaḥ // KAvk_14.117 //",
    "T09bsu078_u:3304": " sa tayāsaha rāgasya madasya madanasya ca /",
    "T09bsu078_u:3305": " saṃsāramiva viśrāntipadapuṣpavanaṃ yayau // KAvk_14.118 //",
    "T09bsu078_u:3306": " tatra bālānilālolalatāvailakṣyakāriṇīm /",
    "T09bsu078_u:3307": " paśyan pramodamāsede yaditāmeva bhūpatiḥ // KAvk_14.119 //",
    "T09bsu078_u:3308": " anyarāgaviṣākrāntā sāpyabhūnmalinasmṛtiḥ /",
    "T09bsu078_u:3309": " sukhamapyasukhaṃ vetti cintāśalyākulaṃ manaḥ // KAvk_14.120 //",
    "T09bsu078_u:3310": " antargatabhujaṃgābhiḥ strībhiratyantarāgiṇaḥ /",
    "T09bsu078_u:3311": " kaṇṭhe kṛtābhirnṛtyanti mālābhiriva mohitāḥ // KAvk_14.121 //",
    "T09bsu078_u:3312": " tatraikāntalatākuñjanikuñjanihitasthitiḥ /",
    "T09bsu078_u:3313": " andhaḥ saurabhamāghrāya sośumbātimirasrajaḥ // KAvk_14.122 //",
    "T09bsu078_u:3314": " sahasaiva vikāreṇa rāgādvismṛtasaṃvṛtiḥ /",
    "T09bsu078_u:3315": " agāyanmadanakṣībā gaṇayanti bahyaṃ kutaḥ // KAvk_14.123 //",
    "T09bsu078_u:3316": " tanupavanavilāsaiḥ kīryamāṇaḥ priyāyāḥ",
    "T09bsu078_u:3317": " samadabadanapadmāmodasaṃbhārasāraḥ /",
    "T09bsu078_u:3318": " timirakusumagandhaḥ so 'yamāyāti dūrāt",
    "T09bsu078_u:3319": " bhramarasaraṇivīṇāvibhramārāvaramyaḥ // KAvk_14.124 //",
    "T09bsu078_u:3320": " śrutvā hṛdayasaṃvādagītaṃ tattasya bhūpatiḥ /",
    "T09bsu078_u:3321": " udyānavicayaṃ kṛtvā taṃ dadarśa latāntare // KAvk_14.125 //",
    "T09bsu078_u:3322": " gāḍharocamadakṣībaṃ sa taṃ papraccha śaṅkitaḥ /",
    "T09bsu078_u:3323": " api jānasi sośumbāṃ tasya vā lakṣaṇaṃ tanoḥ // KAvk_14.126 //",
    "T09bsu078_u:3324": " so 'bravīt kiṃ na jānāmi sośumbāṃ bimbapāṭalām /",
    "T09bsu078_u:3325": " upaviṣṭo 'dhare yasyā rāgarājye manobhavaḥ // KAvk_14.127 //",
    "T09bsu078_u:3326": " nyastaṃ smareṇeva tadūrūmūle lekhāmayaṃ svastikamasti kāntam /",
    "T09bsu078_u:3327": " āvartaśobhā stanamaṇḍale vā lāvaṇyakallolanibhāsti tasyāḥ // KAvk_14.128 //",
    "T09bsu078_u:3328": " etadākarṇya nṛpatiḥ sadyaḥ saṃtāpaśoṣitam /",
    "T09bsu078_u:3329": " mumoca rāgakusumaṃ nirmālyaminva cetasaḥ // KAvk_14.129 //",
    "T09bsu078_u:3330": " so 'bravīnnāsti nārīṇāṃ śīlarakṣā śatairati /",
    "T09bsu078_u:3331": " khapuṣpamāleva satī sarvathā naiva jāyate // KAvk_14.130 //",
    "T09bsu078_u:3332": " ityuktvāndhena tāṃ rājā saha śmaśānakānanam /",
    "T09bsu078_u:3333": " gardabhāropitāṃ tūrṇaṃ tatyāja nagarādbahiḥ // KAvk_14.131 //",
    "T09bsu078_u:3334": " sā tena saha nirlajjā vrajantī dinasaṃkṣaye /",
    "T09bsu078_u:3335": " aṭavyāṃ caurapatinā prāptaiva saha saṃpadā // KAvk_14.132 //",
    "T09bsu078_u:3336": " janairabhidrute tasmin sahasā cauramaṇḍale /",
    "T09bsu078_u:3337": " niraparāśa evāndhaścaurabhrāntyā nipātitaḥ // KAvk_14.133 //",
    "T09bsu078_u:3338": " cauro 'pi niśāṃ bhuktvā sośumbāṃ kṣasṇasaṃgataḥ /",
    "T09bsu078_u:3339": " gṛhītvābharaṇānyasyā jagāmottīrya nimnagām // KAvk_14.134 //",
    "T09bsu078_u:3340": " kāraṇḍavāyāh saritastasyāstīre nirambarā /",
    "T09bsu078_u:3341": " śuśova sāñjanairaśrujālaiḥ sā malinastanī // KAvk_14.135 //",
    "T09bsu078_u:3342": " tasmin kṣaṇe mukhāsaktaṃ māṃsamutsṛjya jambuke /",
    "T09bsu078_u:3343": " yāte jalotplutaṃ matsyaṃ tajjahāraṃ vihaṅgamaḥ // KAvk_14.136 //",
    "T09bsu078_u:3344": " matsye nimagne sahasā khagena piśite hṛte /",
    "T09bsu078_u:3345": " sa babhūvobhayabhraṃśāccintāniścalalocanaḥ // KAvk_14.137 //",
    "T09bsu078_u:3346": " tasyāstaṃ vīkṣyaṃ duḥkhe 'pi mukhe smitamadṝśyata /",
    "T09bsu078_u:3347": " hāsaḥ parasya skhalite duḥsthasyāpyupajāyate // KAvk_14.138 //",
    "T09bsu078_u:3348": " sa tāṃ vailakṣyakupitaḥ provācānucitasmitām /",
    "T09bsu078_u:3349": " aho hasasi māṃ loke hāsyāyatanatām gatām // KAvk_14.139 //",
    "T09bsu078_u:3350": " nṛpaṃ tyaktvāgatā hyandhamtyaktavāndhaṃ cauramāśritā /",
    "T09bsu078_u:3351": " tavāhamubhayabhraṣṭaḥ tribhraṣṭāyāḥ smitāspadam // KAvk_14.140 //",
    "T09bsu078_u:3352": " āstām vaḥ parihāso 'yaṃ taṃ yuktyāhaṃ karomi te /",
    "T09bsu078_u:3353": " khalāste viṣamasthānām ye biḍambanapaṇḍitāḥ // KAvk_14.141 //",
    "T09bsu078_u:3354": " ityuktvā nagarīṃ gatvā sa nṛpāya nyavedayat /",
    "T09bsu078_u:3355": " sośumbā te nadītīre tapoyukteti manmatiḥ // KAvk_14.142 //",
    "T09bsu078_u:3356": " atha nināya tām rājā vitīryābharaṇāmbaram /",
    "T09bsu078_u:3357": " doṣamācchādayatyeva rāgadveṣaḥ śarīriṇām // KAvk_14.143 //",
    "T09bsu078_u:3358": " saivādyotpalavarṇeyamudāyī śīghrago 'pyasau /",
    "T09bsu078_u:3359": " prāgjanmāntarapuṇyena bhikṣḥuvratamupāgatau // KAvk_14.144 //",
    "T09bsu078_u:3360": " abhavadatirasārdraṃ mānāsṃ rāgayoge",
    "T09bsu078_u:3361": " yadu madanavidheyaṃ rāgayuktaṃ yadasyāḥ /",
    "T09bsu078_u:3362": " virataśamavirārā tena tasmin muhūtre",
    "T09bsu078_u:3363": " kṛtanarapatirūpānandinaṃ mām vavande // KAvk_14.145 //",
    "T09bsu078_u:3364": " iti kṣemendraviracitāyāṃ bodhisattvāvadānakalpalatāyāṃ devāvatārāvadānaṃ nāma caturdaśaḥ pallavaḥ //",
    "T09bsu078_u:3365": " 15. śilānikṣepāvadānam /",
    "T09bsu078_u:3366": " balabhatuladhairyavīryaṃ sāścaryaṃ bhavati saprabhāvāṇām /",
    "T09bsu078_u:3367": " mahadāśrayayogādyasmai sarvaṃ mahimatvamāyāti // KAvk_15.1 //",
    "T09bsu078_u:3368": " purā kuśīpurīṃ ramyāṃ mallānāṃ balaśālinām /",
    "T09bsu078_u:3369": " svecchāvihārī bhagāvān pratasthe sugataḥ svayam // KAvk_15.2 //",
    "T09bsu078_u:3370": " te tadāgamanaṃ śrutvā kalyāṇaṃ kuśalaiṣiṇaḥ /",
    "T09bsu078_u:3371": " vartmasaṃśodhanaṃ cakrurupacārapadodyatāḥ // KAvk_15.3 //",
    "T09bsu078_u:3372": " deśaṃ bhūṣayatāṃ teṣāṃ saṃsiktaṃ candanodakaiḥ /",
    "T09bsu078_u:3373": " tṛṇakaṇṭakapāṣāṇasarkarāreṇuvarjitam // KAvk_15.4 //",
    "T09bsu078_u:3374": " madhye samāyayau bhūminimagnā mahatī śilā /",
    "T09bsu078_u:3375": " avasannā visannā ca vadhūrvindhyagireriva // KAvk_15.5 //",
    "T09bsu078_u:3376": " tāmutpāṭayatāṃ teṣāṃ kuddālabhujarajjubhiḥ /",
    "T09bsu078_u:3377": " māso jagāma na tvasyāḥ sahasrāṃśe 'pyabhūta kṣatiḥ // KAvk_15.6 //",
    "T09bsu078_u:3378": " atha samsārasaṃtāpapraśamāmṛtadīdhitiḥ /",
    "T09bsu078_u:3379": " āyayau bhagavān sarvamānasollāsabāndhavaḥ // KAvk_15.7 //",
    "T09bsu078_u:3380": " ghanāndhakāravirativyaktasatphaladarśanaḥ /",
    "T09bsu078_u:3381": " prasādasaṃvibhaktāśaḥ prakāśa iva śāradaḥ // KAvk_15.8 //",
    "T09bsu078_u:3382": " sa tān dṛṣṭvā pariśrāntān viphalakleśapiḍāītān /",
    "T09bsu078_u:3383": " śrutvā ca tadvyavasitaṃ tānūce praṇatānanān // KAvk_15.9 //",
    "T09bsu078_u:3384": " aho kleśaphalārambhaḥ prayāsavyavasāyinām /",
    "T09bsu078_u:3385": " saṃsārakarmaṇīvāsmin vyāpāre vaḥ samudyamaḥ // KAvk_15.10 //",
    "T09bsu078_u:3386": " prārambhe viṣamakleśaṃ kriyamāṇaṃ sasaṃśayam /",
    "T09bsu078_u:3387": " siddhamapyanupādeyaṃ na prājñāḥ karma kurvate // KAvk_15.11 //",
    "T09bsu078_u:3388": " ityuktvā caraṇāṅguṣṭhaghaṭṭitām vāmapāṇinā /",
    "T09bsu078_u:3389": " vinyasya dakṣiṇe pāṇau bhagavān vipulāṃ śilām // KAvk_15.12 //",
    "T09bsu078_u:3390": " visṛjya brahamlokāntamaparyantaparākramaḥ /",
    "T09bsu078_u:3391": " cacārāścaryacaryāyāṃ dūtamiva jagattraye // KAvk_15.13 //",
    "T09bsu078_u:3392": " kṣiptāyāṃ sahasā tasyām tenātyadbhutakāriṇā /",
    "T09bsu078_u:3393": " udabhūdganodbhūta iva vyāptajanaḥ svanaḥ // KAvk_15.14 //",
    "T09bsu078_u:3394": " anityaḥ sarvasaṃskāra ityabhrāntavidhāyinaḥ /",
    "T09bsu078_u:3395": " sarvadharmā nirātmānaḥ śāntanirvāṇameva tat // KAvk_15.15 //",
    "T09bsu078_u:3396": " iti sphuṭodite śabde śilā bhagavataḥ kare /",
    "T09bsu078_u:3397": " girīndraśīrṣakākārā sthitā punaradṛśyata // KAvk_15.16 //",
    "T09bsu078_u:3398": " kṣaṇena sā bhagavatā kṣiptā vadanamārutaiḥ /",
    "T09bsu078_u:3399": " kṛtā visāriṇī dikṣu paramāṇuparaṃparā // KAvk_15.17 //",
    "T09bsu078_u:3400": " punarekīkṛtāmeva bhagavān paramāṇubhiḥ /",
    "T09bsu078_u:3401": " śilāmanyatra nidadhe vismayaṃ ca jagattraye // KAvk_15.18 //",
    "T09bsu078_u:3402": " āścaryaniścaladṛśastato mallā balirjitam /",
    "T09bsu078_u:3403": " vīryaṃ bhagavato vīkṣya praṇatāstaṃ babhāṣire // KAvk_15.19 //",
    "T09bsu078_u:3404": " aho mahāprabhāvo 'yaṃ balavīryodayastava /",
    "T09bsu078_u:3405": " niścayādhigame yasya na pragalbhāḥ surā api // KAvk_15.20 //",
    "T09bsu078_u:3406": " anugrahapravṛttena balena guruṇā tava /",
    "T09bsu078_u:3407": " adhogatinimagneyaṃ janateva dhṛtā śilā // KAvk_15.21 //",
    "T09bsu078_u:3408": " vīryaprajñābalādīnām pramāṇāvadhiniścayam /",
    "T09bsu078_u:3409": " api jānāti te kaścidāścaryatarakāriṇaḥ // KAvk_15.22 //",
    "T09bsu078_u:3410": " iti bruvāṇānāścaryaniścalānavalokya tān /",
    "T09bsu078_u:3411": " tasyāṃ śilāyāmāsīnaḥ provāca bhagavān jinaḥ // KAvk_15.23 //",
    "T09bsu078_u:3412": " ekībhūtabalaṃ yaddhi bhūtānām bhuvanatraye /",
    "T09bsu078_u:3413": " sugatasya tadekasya loke naiva samaṃ balam // KAvk_15.24 //",
    "T09bsu078_u:3414": " ambhāṃsi kumbhairambhodherjaganti paramāṇubhiḥ /",
    "T09bsu078_u:3415": " śakyānyalaṃ laṅghayituṃ prabhāvo na tu saugataḥ // KAvk_15.25 //",
    "T09bsu078_u:3416": " saṃkhyāṃ sumeroryo vetti tulāmānena tattvataḥ /",
    "T09bsu078_u:3417": " sugatānām na jānāti so 'pi sudguṇagauravam // KAvk_15.26 //",
    "T09bsu078_u:3418": " kathayitveti bhagavān saṃprāpte suramaṇḍale /",
    "T09bsu078_u:3419": " saśakrapadmanilaye cakre kuśaladeśanam // KAvk_15.27 //",
    "T09bsu078_u:3420": " mallāstadupadeśena tattadbodhisamāśrayāt /",
    "T09bsu078_u:3421": " saśrāvakākhyāṃ pratyekasamyaksaṃbuddhatāṃ yayuḥ // KAvk_15.28 //",
    "T09bsu078_u:3422": " srotaḥprāptiphalaṃ kauścitsakṛdāgāmi cāparaiḥ /",
    "T09bsu078_u:3423": " anāgāmiphalaṃ cāṇyaiḥ prāptamarhatpadaṃ paraiḥ // KAvk_15.29 //",
    "T09bsu078_u:3424": " ityāśyayānuśayadhātugatiṃ nirīkṣya jñātvā tathāprakṛtimapratimopadeśam /",
    "T09bsu078_u:3425": " teṣāṃ cakāra bhagavāṃścaturāryasatyasamyakprakāśaviśadaṃ kuśalodayāya // KAvk_15.30 //",
    "T09bsu078_u:3426": " iti kṣemendraviracitāyāṃ bodhisattvāvadānakalpalatāyāṃ śilānikṣepāvadānaṃpañcadaśaḥ pallavaḥ //",
    "T09bsu078_u:3427": " 16. maitreyavyākaraṇāvadānam /",
    "T09bsu078_u:3428": " asaṃgamo nāma viśuddhidhāmo śreyāṃsi sūte kuśalābhikāmaḥ /",
    "T09bsu078_u:3429": " saṃsāravāmaḥ sukṛtābhirāmo manomalairvairarajovirāmaḥ // KAvk_16.1 //",
    "T09bsu078_u:3430": " purā gaṅgāṃ samuttīrya nāgānāṃ phaṇasetunā /",
    "T09bsu078_u:3431": " bhagavān sugataḥ pāraṃprāpya bhikṣūnabhāṣata // KAvk_16.2 //",
    "T09bsu078_u:3432": " iha ratnamayaḥ pūrvaṃ yūpo 'bhūdadbhutadyutiḥ /",
    "T09bsu078_u:3433": " darśayāṃi tamatraiva draṣṭuṃ vaḥ kautukaṃ yadi // KAvk_16.3 //",
    "T09bsu078_u:3434": " ityuktvā bhagavān bhūmau pāṇinā divyalakṣmaṇā /",
    "T09bsu078_u:3435": " spṛṣṭvā nāgagaṇotkṣiptaṃ ratnayūpadarśayat // KAvk_16.4 //",
    "T09bsu078_u:3436": " taṃ dṛṣṭvā bhikṣavaḥ sarve nirnimeṣekṣaṇāściram /",
    "T09bsu078_u:3437": " babhūvuścitralikhitām iva niścalavigrahāḥ // KAvk_16.5 //",
    "T09bsu078_u:3438": " tatkathāmatha taiḥ pṛṣṭaḥ provāca bhagavān punaḥ /",
    "T09bsu078_u:3439": " atītānāgatajñānaṃ dantālokaiḥ kirannivaḥ // KAvk_16.6 //",
    "T09bsu078_u:3440": " devaputraḥ purā kaścit kāle svargaparicyutaḥ /",
    "T09bsu078_u:3441": " mahāpraṇādanāmābhūnnṛpatiḥ śakraśāsanāt // KAvk_16.7 //",
    "T09bsu078_u:3442": " dharmavṛttānusaraṇasmaraṇāya mahītale /",
    "T09bsu078_u:3443": " ucitaṃ lakṣaṇaṃ kiṃcit sa yayāce śatakratum // KAvk_16.8 //",
    "T09bsu078_u:3444": " tataḥ surapatervākyādviśvakarmā tadālaye /",
    "T09bsu078_u:3445": " bhāsvaraṃ vidadhe ratnayūpaṃ puṇyamivonnatam // KAvk_16.9 //",
    "T09bsu078_u:3446": " tatastaddarśanāsakte jane kautukaniścale /",
    "T09bsu078_u:3447": " kṛṣyādikarmaṇyucchinne rājñaḥ koṣakṣayo 'bhavat // KAvk_16.10 //",
    "T09bsu078_u:3448": " tatastena kṣitibhujā kṣipto 'yaṃ jāhnavījale /",
    "T09bsu078_u:3449": " tiṣṭhatyadyāpi pātāle ratnaiḥ sūryairivācitaḥ // KAvk_16.11 //",
    "T09bsu078_u:3450": " bhaviṣyatyasya kālena paricchinnaḥ parikṣayaḥ /",
    "T09bsu078_u:3451": " na tajjagati nāmāste pariṇāme yadakṣayam // KAvk_16.12 //",
    "T09bsu078_u:3452": " āgāmisamaye puṃsāṃ varṣāśītisahasrake /",
    "T09bsu078_u:3453": " śaṅkhaśubhrayaśāḥ śaṅkho nāma rājā bhaviṣyati // KAvk_16.13 //",
    "T09bsu078_u:3454": " puṇyalabdhamimaṃ yūpaṃ nṛpaḥ kalpadrumopamaḥ /",
    "T09bsu078_u:3455": " sa purohitaputrāya maitreyāya pradāsyati // KAvk_16.14 //",
    "T09bsu078_u:3456": " maitreyo 'pyanmumādāya kṛtvā sapadi khaṇḍaśaḥ /",
    "T09bsu078_u:3457": " arthicintāmaṇirlokamadaridraṃ kariṣyati // KAvk_16.15 //",
    "T09bsu078_u:3458": " yūpaṃ datvātha maitreyaḥ samyaksaṃbuddhatām gataḥ /",
    "T09bsu078_u:3459": " anuttarajñānanidhirbhaviṣyati surārcitaḥ // KAvk_16.16 //",
    "T09bsu078_u:3460": " śaṅko rājā sahasrāṇāmaśītyā parivāritaḥ /",
    "T09bsu078_u:3461": " sāntaḥpurāmātyagaṇo rājāpi pravrajiṣyati // KAvk_16.17 //",
    "T09bsu078_u:3462": " prāgjanmapraṇidhānena śaṅkhasya kuśalodayaḥ /",
    "T09bsu078_u:3463": " kṛtasyāvaśyabhogyatvātpariṇāme phaliṣyati // KAvk_16.18 //",
    "T09bsu078_u:3464": " madhyadeśe purā rājā vāsavo vāsavopamaḥ /",
    "T09bsu078_u:3465": " dhanasaṃmatanāmā ca nṛpo 'bhūduttarāpathe // KAvk_16.19 //",
    "T09bsu078_u:3466": " tayorvibhavasaṃgharṣo bhūto vairāgnitaptayoḥ /",
    "T09bsu078_u:3467": " abhūd yuddhasamārambhasaṃbhārarabhasaṃ manah // KAvk_16.20 //",
    "T09bsu078_u:3468": " nagaraṃ ca praviśyātha sametya dhanasaṃmataḥ /",
    "T09bsu078_u:3469": " cakre garajathānīkairgaṅgātīraṃ nīrantaram // KAvk_16.21 //",
    "T09bsu078_u:3470": " tatra ratnaśīkhī nāṃa samyaksaṃbuddhatām gataḥ /",
    "T09bsu078_u:3471": " dṛṣṭastenārcyāmānāṅghrirbrahmaśakrādibhiḥ suraiḥ // KAvk_16.22 //",
    "T09bsu078_u:3472": " so 'cintayadaho rājā vāsavaḥ pṛthipuṇyavān /",
    "T09bsu078_u:3473": " viṣayānte vasatyeṣ ayo hi tridaśavanditaḥ // KAvk_16.23 //",
    "T09bsu078_u:3474": " tatastasyānubhāvena tatra bhūpālayostayoḥ /",
    "T09bsu078_u:3475": " yayau vairarajaḥ śāntyā mithyāmohaparikṣayam // KAvk_16.24 //",
    "T09bsu078_u:3476": " kṝtasaṃghiḥ pareṇātha vāsavaḥ pṛthivīpatiḥ /",
    "T09bsu078_u:3477": " bhagavantaṃ samabhyetya sarvabhogaurapūjayat // KAvk_16.25 //",
    "T09bsu078_u:3478": " praṇidhānaṃ ca vidadhe pūjānte praṇamāmi tam /",
    "T09bsu078_u:3479": " ahaṃ kuśalamūlena syāmetena mahāniti // KAvk_16.26 //",
    "T09bsu078_u:3480": " asminnavasare ghore śankhaśabde samudgate /",
    "T09bsu078_u:3481": " provāca taṃ ratnaśikhī praṇataṃ purataḥ sthitam // KAvk_16.27 //",
    "T09bsu078_u:3482": " śankho nāma mahīpālaścakravartī bhaviṣyasi /",
    "T09bsu078_u:3483": " paryante bodhiyuktaśca kuśalaṃ samāvāpsyasi // KAvk_16.28 //",
    "T09bsu078_u:3484": " evaṃ satpraṇidhānatah kṣitipatiḥ puṇyodayādvāsavaḥ",
    "T09bsu078_u:3485": " śaṅkho nāma nṛpa sa ratnaśikhinādiṣṭaḥ śriyaṃ prāpsyati /",
    "T09bsu078_u:3486": " maitreyaḥ praṇayātkariṣyati tathā bodhau viśuddhāṃ dhiyaṃ",
    "T09bsu078_u:3487": " kalyāṇābhiniveśapuṇyataraṇirāḍya hi satsaṃgamaḥ // KAvk_16.29 //",
    "T09bsu078_u:3488": " iti kṣemendraviracitāyām bodhisattvāvadānakalpalatāyāṃ maitreyavyākaraṇāvadānaṃ nāma ṣoḍaśaḥ pallavaḥ //",
    "T09bsu078_u:3489": " 17. ādarśamukhāvadānam /",
    "T09bsu078_u:3490": " cittaprasādavimalapraṇayojjvalasya svalpasya dānakusumasya phalāṃśakena /",
    "T09bsu078_u:3491": " hemādrirohaṇanagendrasudhābdhidānasaṃpatphalaṃ na hi tulākalanāmupaiti // KAvk_17.1 //",
    "T09bsu078_u:3492": " purā manojñe sarvajñaḥ śrāvastyāṃ jetakānane /",
    "T09bsu078_u:3493": " anāthapiṇḍadārāme vijahāra mahāśayaḥ // KAvk_17.2 //",
    "T09bsu078_u:3494": " āryo mahākāśyapākhyastacchiṣyaḥ karuṇānidhiḥ /",
    "T09bsu078_u:3495": " nagaropavanasyāntaṃ janacārikayā yayau // KAvk_17.3 //",
    "T09bsu078_u:3496": " tatra sudrugatiryoṣinnagarāśravalambikā /",
    "T09bsu078_u:3497": " apaśyat kuṣṭharogārtā kāśyapaṃ taṃ yadṛcchayā // KAvk_17.4 //",
    "T09bsu078_u:3498": " sā taṃ dṛṣṭvā prasādinyā śraddhayā samacintayat /",
    "T09bsu078_u:3499": " pātre 'sya piṇḍapātārhā kiṃ na jātāsmi puṇyataḥ // KAvk_17.5 //",
    "T09bsu078_u:3500": " vijñāya tasyā āścaryaśraddhāyuktaṃ manoratham /",
    "T09bsu078_u:3501": " prasārya pātraṃ jagrāha piṇḍaṃ taṃ karuṇākulaḥ // KAvk_17.6 //",
    "T09bsu078_u:3502": " tīvracittaprasādena bhaktasārasamaraṇe /",
    "T09bsu078_u:3503": " kuṣṭhinyā nipapātāsyāḥ pātre śīrṇakarāṅguliḥ // KAvk_17.7 //",
    "T09bsu078_u:3504": " tataḥ sā pātakamiva tyaktvānityakalevaram /",
    "T09bsu078_u:3505": " devānāṃ tuṣitākhyānāṃ nilaye samajāyata // KAvk_17.8 //",
    "T09bsu078_u:3506": " śakrastadadbhutaṃ jñātvā dānapuṇypditādaraḥ /",
    "T09bsu078_u:3507": " yatnātkāśyapasatpātraṃ sudhayā samapūrayat // KAvk_17.9 //",
    "T09bsu078_u:3508": " sudhārpaṇe 'pyasau bhikṣurnispṛhastṛṇalīlayā /",
    "T09bsu078_u:3509": " praśamāmṛtasaṃpūrṇaścakre pātramadhomukham // KAvk_17.10 //",
    "T09bsu078_u:3510": " bhajante praṇayaprītiṃ kṛpaṇeṣu kṛpākulāḥ /",
    "T09bsu078_u:3511": " santaḥ saṃpatsamādhmātavadane mīlitādarāḥ // KAvk_17.11 //",
    "T09bsu078_u:3512": " śrutvā tāṃ tuṣite devanikāye niratām nṛpaḥ /",
    "T09bsu078_u:3513": " prasenajit bhagavataścakre bhojyādhivāsanām // KAvk_17.12 //",
    "T09bsu078_u:3514": " rājñastasya gṛhe dṛṣṭvā lakṣmīmāścaryakāriṇaḥ /",
    "T09bsu078_u:3515": " āryānandena bhagavān pṛṣṭastatpuṇyamabhyadhāt // KAvk_17.13 //",
    "T09bsu078_u:3516": " purā gṛhapateḥ sūnurdāridyrāddāsatāṃ gataḥ /",
    "T09bsu078_u:3517": " kṣetrakarmāṇi saṃsaktaḥ kṣutkṣāmaḥ klāntimāyayau // KAvk_17.14 //",
    "T09bsu078_u:3518": " svajananyā samānītāṃ niḥsnehalavaṇāṃ cirāt /",
    "T09bsu078_u:3519": " kulmāṣapiṇḍimāsādya bhoktuṃ sādaramāyayau // KAvk_17.15 //",
    "T09bsu078_u:3520": " dhautahastaḥ kṣaṇe tasmin saṃprāptāya yadṛcchayā /",
    "T09bsu078_u:3521": " dadau pratyekabuddhāya tām prasannena cetasā // KAvk_17.16 //",
    "T09bsu078_u:3522": " jātaḥ sa eva kālena bhūpālo 'yaṃ prasenajit /",
    "T09bsu078_u:3523": " tasya dānakaṇasyaivaṃ vibhūtiḥ prathamaṃ phalam // KAvk_17.17 //",
    "T09bsu078_u:3524": " śrutveti bhagavadvākyaṃ bhikṣūrvismayamāyayau /",
    "T09bsu078_u:3525": " rājāpi vipulāṃ pūjāṃ cakre bhagavataḥ puraḥ // KAvk_17.18 //",
    "T09bsu078_u:3526": " rājārhairakhilairbhogaiḥ kṛtvā bhaktinivedanam /",
    "T09bsu078_u:3527": " sa koṭīstailakumbhānāṃ dīpamālāmakalpayat // KAvk_17.19 //",
    "T09bsu078_u:3528": " dīpamekaṃ dadau tatra svalpakaṃ durgatāṅganā /",
    "T09bsu078_u:3529": " snehakṣayātprayāteṣu sarveṣu na jagāma yaḥ // KAvk_17.20 //",
    "T09bsu078_u:3530": " vicintya praṇidhānena tayā vimalacetasā /",
    "T09bsu078_u:3531": " bhāvinīm śākyamunitāṃ sarvajño 'syāh samabhyadhāt // KAvk_17.21 //",
    "T09bsu078_u:3532": " ratnadīpāvaliṃ datvā rājā bhagavataḥ purah /",
    "T09bsu078_u:3533": " upaviśya praṇamyāgre praṇayāttaṃ vajijñapat // KAvk_17.22 //",
    "T09bsu078_u:3534": " bhagavatpraṇidhānena tattatpuṇyānubhāvataḥ /",
    "T09bsu078_u:3535": " na kasyānuttarā samyaksaṃbodhirbhavadarpitā // KAvk_17.23 //",
    "T09bsu078_u:3536": " bhavatprasādapraṇayāt prāptumicchāmi tāmaham /",
    "T09bsu078_u:3537": " nirvikalpaphalāvāptyai sevyante kalpapādapāḥ // KAvk_17.24 //",
    "T09bsu078_u:3538": " iti rājavacaḥ śrutvā bhagavān samabhāṣata /",
    "T09bsu078_u:3539": " durlabhānuttarā samyaksaṃbodhiḥ pṛthivīpate // KAvk_17.25 //",
    "T09bsu078_u:3540": " sūkṣmā mṛṇālatantubhyo giribhyo 'pi garīyasī /",
    "T09bsu078_u:3541": " samudrebhyo 'pi gambhīrā sā sukhena na labhyate // KAvk_17.26 //",
    "T09bsu078_u:3542": " na dānairbahubhirlabdhaṃ mayaivānyeṣu janmasu /",
    "T09bsu078_u:3543": " cittaprasādaviśadaṃ jñānaṃ tatkāraṇaṃ jaguḥ // KAvk_17.27 //",
    "T09bsu078_u:3544": " caturdvīpādhipatyena mayā māndhātṛjanmani /",
    "T09bsu078_u:3545": " ciraṃ dānaphalaṃ bhuktaṃ bodhirnādhigatā tu sā // KAvk_17.28 //",
    "T09bsu078_u:3546": " dānena cakravartīśrīḥ sā sudarśanajanmani /",
    "T09bsu078_u:3547": " bhuktā mayāmahīyasī bodhirnādhigatā tu sā // KAvk_17.29 //",
    "T09bsu078_u:3548": " purā datvā gajānaṣṭau velāmadvijajanmāni /",
    "T09bsu078_u:3549": " mayā prāptaṃ mahatpuṇyaṃ bodhirnādhigatā tu sā // KAvk_17.30 //",
    "T09bsu078_u:3550": " kurūpaḥ kuśalātmāhaṃ rājaputraḥ purābhavam /",
    "T09bsu078_u:3551": " yaḥ piśāco 'yamityuktvā nijalatnyā vivarjitaḥ // KAvk_17.31 //",
    "T09bsu078_u:3552": " śriyai śrīskandho bhūtyāge prītiryasya sadā sthitā /",
    "T09bsu078_u:3553": " sa duḥkhī rūpavaikalyāt kka vā sarvaguṇodayaḥ // KAvk_17.32 //",
    "T09bsu078_u:3554": " taṃ rūpavirahe dehatyāgārūḍhaṃ śacīpatiḥ /",
    "T09bsu078_u:3555": " divyacūḍāmaṇiṃ datvā cakre pañcaśaropamam // KAvk_17.33 //",
    "T09bsu078_u:3556": " ṣaṣṭiḥ purasahasrāṇi tasya yajñeṣu yajvanaḥ /",
    "T09bsu078_u:3557": " hemayūpābhirūpāṇi prāpurmerubalaśriyam // KAvk_17.34 //",
    "T09bsu078_u:3558": " tasmin mayātidānādrikṛte kuśalajanmani /",
    "T09bsu078_u:3559": " tāni puṇyānyavāptāni bodhirnādhigatā tu sā // KAvk_17.35 //",
    "T09bsu078_u:3560": " mayā satyaprabhāveṇa triśaṅkunṛpajanmani /",
    "T09bsu078_u:3561": " kṛtā vṛṣṭiḥ sudurbhikṣā bodhirnādhigatā tu sā // KAvk_17.36 //",
    "T09bsu078_u:3562": " mithilāyāṃ mahādevanṛpajanmani yajvanā /",
    "T09bsu078_u:3563": " mayāptā puṇyasaṃpattirbodhirnādhigatā tu sā // KAvk_17.37 //",
    "T09bsu078_u:3564": " mithilāyāṃ purā puṇyaṃ nimibhūpālajanmani /",
    "T09bsu078_u:3565": " prāptaṃ dānatapoyajñairbodhirnādhigatā tu sā // KAvk_17.38 //",
    "T09bsu078_u:3566": " purā nandasya nṛpateścatvāraḥ piśunāḥ sutāḥ /",
    "T09bsu078_u:3567": " babhūvurādarśamukhaḥ pañcamaśca guṇādhikaḥ // KAvk_17.39 //",
    "T09bsu078_u:3568": " kālenāpannaparyantaḥ sa bhūpatiracintayat /",
    "T09bsu078_u:3569": " ete madante catvāro rājyaṃ nārhanti karkaśāḥ // KAvk_17.40 //",
    "T09bsu078_u:3570": " putre mamādarśamukhe rājyaśrī pratibimbitā /",
    "T09bsu078_u:3571": " suvṛtte labhate śobhāṃ prajñāvaimalyaśālini // KAvk_17.41 //",
    "T09bsu078_u:3572": " dhyātvetyamātyān so 'vādīt sa bhavadbhirnareśvaraḥ /",
    "T09bsu078_u:3573": " kṛto 'ntaḥpuravargeṇa yo 'bhyutthānena pūjyate // KAvk_17.42 //",
    "T09bsu078_u:3574": " maulirna kampate yasya sameva maṇipādukaiḥ /",
    "T09bsu078_u:3575": " dvāradrumādrivāpīṣu nidhiṣaṭkaṃ sa paśyati // KAvk_17.43 //",
    "T09bsu078_u:3576": " ityuktvā tridivaṃ yāte nṛpatau mantriṇaḥ kramāt /",
    "T09bsu078_u:3577": " taduktrairlakṣaṇaiścakrurādarśamukhamīśvaram // KAvk_17.44 //",
    "T09bsu078_u:3578": " dharmanirṇayakāryeṣu yaṃ vādiprativādinah /",
    "T09bsu078_u:3579": " vilokyaiva svayaṃ tasthurnyāyairjayaparājaye // KAvk_17.45 //",
    "T09bsu078_u:3580": " purā nirabhiasṃghena prātavaiśasakilbiṣam /",
    "T09bsu078_u:3581": " brāhmaṇaṃ daṇḍinaṃ nāma dayāluḥ prayayau puraḥ // KAvk_17.46 //",
    "T09bsu078_u:3582": " guyugārthe gṛhasthena mṛtena vaḍavāhateḥ /",
    "T09bsu078_u:3583": " kuṭhārapātataḥ patnyā takṣavāsī vivāditaḥ // KAvk_17.47 //",
    "T09bsu078_u:3584": " śauṇḍikenātmajavadhāddīkṣitaṃ tulyanigraham /",
    "T09bsu078_u:3585": " tadvipakṣabhayenoktvā tatsaṃtyaktaṃ vyamokṣayat // KAvk_17.48 //",
    "T09bsu078_u:3586": " amānuṣāṇāṃ sattvānāmadhyāśayaviśeṣataḥ /",
    "T09bsu078_u:3587": " cakāra cittaśodhanaṃ tattatsaṃdehanirṇayam // KAvk_17.49 //",
    "T09bsu078_u:3588": " avṛṣṭimṛṣṭe durbhikṣe yena dvādaśavarsake /",
    "T09bsu078_u:3589": " vihitaṃ sarvasattvānāmaśanaprāṇavartanam // KAvk_17.50 //",
    "T09bsu078_u:3590": " ityamūnmama puṇyāptirādarśamukhajnmani /",
    "T09bsu078_u:3591": " na tu sā samyaksaṃbodhirvibodhitā mahodayā // KAvk_17.51 //",
    "T09bsu078_u:3592": " bahujanmaśatābhyāsaprasāsena mahīyasā /",
    "T09bsu078_u:3593": " adya tu jñānavaimalyaṃ mayāptaṃ lutpasaṃvṛti // KAvk_17.52 //",
    "T09bsu078_u:3594": " jñānaprajñādhigamyā kimapi paratarānuttarā satyāsaṃvit",
    "T09bsu078_u:3595": " samyaksaṃbodhireṣā na ca khalu nṛpate labhyate dānapuṇyaiḥ /",
    "T09bsu078_u:3596": " mohaśyāmāvirāme gataghanagaganavyaktavaimalyabhājāṃ",
    "T09bsu078_u:3597": " nirvyājānandabhūmirbhavati bhavatamaśchedinī sā dinaśrīḥ // KAvk_17.53 //",
    "T09bsu078_u:3598": " iti kṣemendraviracitāyām bodhisattvāvadānakalpalatāyāṃ ādarśamukhāvadānaṃ nāma saptadaśaḥ pallavaḥ //",
    "T09bsu078_u:3599": " 18. śāriputrapravrajyāvadānam /",
    "T09bsu078_u:3600": " nedaṃ bandhunoṃ suhṛt sodaro vā nedaṃ mātā na pitā vā karoti /",
    "T09bsu078_u:3601": " yatsaṃsārāmbhodhesetuṃ vidhatte jñānācāryaḥ ko 'pi kalyāṇahetuḥ // KAvk_18.1 //",
    "T09bsu078_u:3602": " kalandakanivāsākhye ramye veṇuvanāśrame /",
    "T09bsu078_u:3603": " bhagavān viharan buddhaḥ pure rājagṛhe purā // KAvk_18.2 //",
    "T09bsu078_u:3604": " kilitaṃ copayiṣyaṃ ca dvau parivrājakau purā /",
    "T09bsu078_u:3605": " prapannau bhikṣubhāvena cakāra śamasaṃvṛtau // KAvk_18.3 //",
    "T09bsu078_u:3606": " tataśca śāriputrasya bhikṣoḥ saṃdeśanāṃ vyaghāt /",
    "T09bsu078_u:3607": " yayā sākṣātkṛtārhattvo so 'bhūnmokṣagatikṣamaḥ // KAvk_18.4 //",
    "T09bsu078_u:3608": " tasya tadadbhutaṃ dṛṣṭvā dhanārhaṃ sarvabhikṣubhiḥ /",
    "T09bsu078_u:3609": " papracchuḥ pūrvavṛttāntaṃ sa ca tebhyo vyabhāṣata // KAvk_18.5 //",
    "T09bsu078_u:3610": " brāhmaṇasyāgnimitrasya bhāryā guṇavarābhavat /",
    "T09bsu078_u:3611": " śūrpiketi kṛtaṃ pitrā krīḍānāma ca bibhratī // KAvk_18.6 //",
    "T09bsu078_u:3612": " bhrātā prathamaśīlākhyaḥ tasya śūrpasamābhidhaḥ /",
    "T09bsu078_u:3613": " pratyekabuddhatāṃ yātaḥ kadācid gṛhamāyayau // KAvk_18.7 //",
    "T09bsu078_u:3614": " sa tayā bharturādeśād gṛhībhaktyādhivāsitaḥ /",
    "T09bsu078_u:3615": " praṇatipraṇayācāraistoṣitaḥ paricaryayā // KAvk_18.8 //",
    "T09bsu078_u:3616": " kadāciccīvare tasya kurvāṇasya vipātraṇam (?) /",
    "T09bsu078_u:3617": " sūcīkarmavahād dṛṣṭvā praṇidhānaṃ samādadhe // KAvk_18.9 //",
    "T09bsu078_u:3618": " yatheyaṃ kartarīṃ tīkṣṇā yathā gambhīragāmiṇī /",
    "T09bsu078_u:3619": " sūcī tathāparā prajñā mama syāditi sādarā // KAvk_18.10 //",
    "T09bsu078_u:3620": " pratyekabuddhavinayāt praṇidhānena tena ca /",
    "T09bsu078_u:3621": " gatāsmin janmani saiva saprajñaśāriputratām // KAvk_18.11 //",
    "T09bsu078_u:3622": " sa eṣa śāriputro 'dya bhikṣuṣtīkṣṇatarāgradhīḥ /",
    "T09bsu078_u:3623": " kalyāṇapātratām yātaḥ kalpavallī hi sanmateḥ // KAvk_18.12 //",
    "T09bsu078_u:3624": " vākyaṃ bhagavataḥ śrutvā papracchurbhikṣavaḥ punah /",
    "T09bsu078_u:3625": " kasmānnāṭyakule jātaḥ śāriputro narādhame // KAvk_18.13 //",
    "T09bsu078_u:3626": " tatastān bhagavānūce pūrvasminneṣa janmani /",
    "T09bsu078_u:3627": " abhūnmahāmatirnāma rājaputraḥ satāṃ mataḥ // KAvk_18.14 //",
    "T09bsu078_u:3628": " śrīmato 'pi matistasya pravrajyāyāmajāyata /",
    "T09bsu078_u:3629": " paripākaprasannānāṃ kāluṣyāya na saṃpadaḥ // KAvk_18.15 //",
    "T09bsu078_u:3630": " pravrajyā rājaputrāṇāṃ yūnāṃ naiva kulocitā /",
    "T09bsu078_u:3631": " ityuktvā janakaḥ prītyā taṃ yatnena nyavārayat // KAvk_18.16 //",
    "T09bsu078_u:3632": " kadācit kuñjarārūḍhaḥ sa vrajan janavartmani /",
    "T09bsu078_u:3633": " dṛṣṭvā daridraṃ sthaviraṃ kāruṇyādidamabravīt // KAvk_18.17 //",
    "T09bsu078_u:3634": " adhanyā dhanīno loke bandhubandhanayantritāḥ /",
    "T09bsu078_u:3635": " pravrajyāṃ nāpnuvantyeva tvaṃ tu kena nivāritaḥ // KAvk_18.18 //",
    "T09bsu078_u:3636": " sa nyavedayanme daridrasya na pātraṃ na ca cīvaram /",
    "T09bsu078_u:3637": " dhanopakaraṇānyeva śamopakaraṇānyapi // KAvk_18.19 //",
    "T09bsu078_u:3638": " rājasūnuriti śrutvā gatvā munitapovanam /",
    "T09bsu078_u:3639": " pravrajyāṃ kārayitvāsya pradadau pātracīvaram // KAvk_18.20 //",
    "T09bsu078_u:3640": " so 'cireṇaiva kālena yātaḥ pratyekabuddhatām /",
    "T09bsu078_u:3641": " rājaputraṃ samabhyetya divyāmṛddhimadarśayat // KAvk_18.21 //",
    "T09bsu078_u:3642": " tasya prabhāvamālokya sa pradadhyau nṛpātmajaḥ /",
    "T09bsu078_u:3643": " aho mahodayatvānme pravrajyā durlabhābhavat // KAvk_18.22 //",
    "T09bsu078_u:3644": " dāridyrādavivekācc nīcānāmapi durlabhā /",
    "T09bsu078_u:3645": " jāyeyamadhame kule tasmadasmi vivekavān // KAvk_18.23 //",
    "T09bsu078_u:3646": " sa eva śāriputro 'yaṃ jñātastatpraṇidhānataḥ /",
    "T09bsu078_u:3647": " pravrajito bhagavatā kāśyapenānyajanmani // KAvk_18.24 //",
    "T09bsu078_u:3648": " tenāyaṃ niyamapraṇayavinayī samyakprasādodayād",
    "T09bsu078_u:3649": " ādiṣṭaḥ kuśalāya satyanidhinā prajñāvatāmagraṇīḥ /",
    "T09bsu078_u:3650": " kāle śākyamunerbhaviṣyati mataḥ śiṣyatvayogādvaraṃ",
    "T09bsu078_u:3651": " maudgalyāyana eṣa cātra kathitaḥ saṃvinmayānāṃ vadaḥ // KAvk_18.25 //",
    "T09bsu078_u:3652": " anyajanmani daridraḥ kārmikaḥ kenacidapi dayayā maharṣiṇā /",
    "T09bsu078_u:3653": " dattapātracīvaro 'bhavaddarśitarddhirāsīdatulaprabhāvavān // KAvk_18.26 //",
    "T09bsu078_u:3654": " iti kṣemendraviracitāṃ bodhisattvāvadānakalpalatāyāṃ śāriputraprajajyāvadānam nāmāṣṭādaśaḥ pallavaḥ //",
    "T09bsu078_u:3655": " 19. śroṇakoṭikarṇāvadānam /",
    "T09bsu078_u:3656": " sa ko 'pi puṇyātiśayodayasya varaḥ prabhāvaḥ paramākṣayo yaḥ /",
    "T09bsu078_u:3657": " pratyakṣalakṣyaḥ śubhapakṣasākṣī janmāntare lakṣaṇatāmupaiti // KAvk_19.1 //",
    "T09bsu078_u:3658": " ramye purā bhagavati śrāvastyāṃ jetakānane /",
    "T09bsu078_u:3659": " anāthapiṇḍadārāme vihāriṇi tathāgate // KAvk_19.2 //",
    "T09bsu078_u:3660": " babhūva vāsavagrāme balasenābhidho gṛhī /",
    "T09bsu078_u:3661": " pūritāśaḥ phalabharaiśchāyātarurivārthinām // KAvk_19.3 //",
    "T09bsu078_u:3662": " jāyāyāṃ jayasenāyāṃ kāle kamalalocanaḥ /",
    "T09bsu078_u:3663": " ajāyata sutastasya puṇyairmīrta ivotsavaḥ // KAvk_19.4 //",
    "T09bsu078_u:3664": " sajahā ratnadīpārcirabhūtkarṇasya karṇikā /",
    "T09bsu078_u:3665": " nābhūnmūlyatulā yasya hemakoṭiśatairapi // KAvk_19.5 //",
    "T09bsu078_u:3666": " śravaṇānakṣatrajāto 'sau ratnakoṭyarhakarṇikāḥ /",
    "T09bsu078_u:3667": " sa śroṇakoṭikarṇākhyaḥ kumāro 'bhūdguṇocitaḥ // KAvk_19.6 //",
    "T09bsu078_u:3668": " sa nirmalaruciḥ kāntaḥ kalābhiṃ paripūritaḥ /",
    "T09bsu078_u:3669": " amandānandaniṣyandī na kasyendurivābhavat // KAvk_19.7 //",
    "T09bsu078_u:3670": " sa yuvā vāryamāṇo 'pi pitrā dhanadasaṃpadā /",
    "T09bsu078_u:3671": " jananī sāśrunayanā paraṃ puruṣayā girā // KAvk_19.8 //",
    "T09bsu078_u:3672": " priyaṃvado 'pi nirbhartsyo viṣavarṣīva candramāḥ /",
    "T09bsu078_u:3673": " mahāsārthena ratnārthī dūradvīpāntaraṃ yayau // KAvk_19.9 //",
    "T09bsu078_u:3674": " makarākaramuttīrya vrajatasyasya nirjane /",
    "T09bsu078_u:3675": " karmormiviplavenābhūt svasārthavirahaḥ pathi // KAvk_19.10 //",
    "T09bsu078_u:3676": " sārtho 'pi tamanāsādya vinivṛttaṃ śucā śanaiḥ /",
    "T09bsu078_u:3677": " svadeśamarjitakleśaḥ praviveśa viśṛṅkhalāḥ // KAvk_19.11 //",
    "T09bsu078_u:3678": " so 'pi taptamaruśreṇīlakṣaṇāṃ dakṣiṇāṃ diśam /",
    "T09bsu078_u:3679": " śrāntaḥ praśāntaviśrāntirvāpigāhaṃ vyagāhata // KAvk_19.12 //",
    "T09bsu078_u:3680": " so 'cintayadaho vitte pratinittārjanodyamaḥ /",
    "T09bsu078_u:3681": " mamāyamanayenaiva jātakleśaḥ phalodayaḥ // KAvk_19.13 //",
    "T09bsu078_u:3682": " aho dhanārjanāveśaḥ saṃtoṣavirahānnṛṇām /",
    "T09bsu078_u:3683": " sarvāpavādasaṃvādo nindyānām vipadāṃ padam // KAvk_19.14 //",
    "T09bsu078_u:3684": " hemācale 'pi saṃprāpte na paryāptirhanārjane /",
    "T09bsu078_u:3685": " saṃsāre vāsanābhyāsadveṣamohaḥ śarīriṇām // KAvk_19.15 //",
    "T09bsu078_u:3686": " pṛthuprayāsavirasā dīpitā śrīrivāyatā /",
    "T09bsu078_u:3687": " tṛṣṇāṃ tanoti nitarāmiyaṃmarumahītale // KAvk_19.16 //",
    "T09bsu078_u:3688": " aho bata kuraṅgāṇāṃ tṛṣṇāndhānāṃ pade pade /",
    "T09bsu078_u:3689": " mamāpi janayantyeva mohaṃ marumarīcikāḥ // KAvk_19.17 //",
    "T09bsu078_u:3690": " iyaṃ tṛṣṇā śramaścāyamimā nirudakā bhuvaḥ /",
    "T09bsu078_u:3691": " kiṃ karomi kka gacchāmi paśyāmi jvalitā diśaḥ // KAvk_19.18 //",
    "T09bsu078_u:3692": " iti saṃcintya sa śanaiḥ prasarpan salilāśayā /",
    "T09bsu078_u:3693": " āyāsamiva sākāraṃ dadarśa puramāyasam // KAvk_19.19 //",
    "T09bsu078_u:3694": " ghoraṃ dvāri sthitaṃ tatra saṃtrāsasyeva sodaram /",
    "T09bsu078_u:3695": " dadarśa puruṣaṃ kālakarālaṃ raktalocanam // KAvk_19.20 //",
    "T09bsu078_u:3696": " sa tena pṛṣṭaḥ pānīyaṃ yadā novāca kiṃcana /",
    "T09bsu078_u:3697": " tadā svayaṃ praviṣṭena pretaloko vilokitah // KAvk_19.21 //",
    "T09bsu078_u:3698": " dagdhakaṣṭhopamān dhūlimalaliptānnirambarān /",
    "T09bsu078_u:3699": " śuṣkāsthinsāyuśeṣāṅgān pretān dṛṣṭvā sa vivyathe // KAvk_19.22 //",
    "T09bsu078_u:3700": " tairyācitah sa pānīyaṃ pānīyavirahārditaḥ /",
    "T09bsu078_u:3701": " parityajya nijāmārtimabhūttadduḥkhaduḥkhitaḥ // KAvk_19.23 //",
    "T09bsu078_u:3702": " tīvratṛṣṇāturānūce sa tānārtapralāpinah /",
    "T09bsu078_u:3703": " mamāsmin marukāntāre niṣkṛpasya kutaḥ payaḥ // KAvk_19.24 //",
    "T09bsu078_u:3704": " kṛcchre 'smin duḥsahe nyastāḥ ke yūyaṃ kena karmaṇā /",
    "T09bsu078_u:3705": " yuṣmadaprakriyabandhaścātaḥ kṛcchraścarāmyaham // KAvk_19.25 //",
    "T09bsu078_u:3706": " nidrā niḥśalyakalpasya sukhasikteva tasya yā /",
    "T09bsu078_u:3707": " nārtānnapaśyati dṛṣṭvā teṣāṃ kleśakṣaye kṣamā // KAvk_19.26 //",
    "T09bsu078_u:3708": " te tamūcurviruddhena karmaṇā mohasaṃcayāt /",
    "T09bsu078_u:3709": " anivartya vayaṃ martyāḥ kṣiptā vyasanasaṃkaṭe // KAvk_19.27 //",
    "T09bsu078_u:3710": " adhikṣepāt kṣepakṣatipataradhairyairmadabharād anāryairmānavyasanerṣyābhiravāryavyatikaraiḥ /",
    "T09bsu078_u:3711": " kṛtāsmābhirnityaṃ suhanahṛdaye nirdayatayā",
    "T09bsu078_u:3712": " vacobhirnārācairviṣaparicitaiḥ śalyakalanā // KAvk_19.28 //",
    "T09bsu078_u:3713": " dānaṃ nadattaṃ hṛtameva vittaṃ hiṃsānimittīkṛtameva cittam /",
    "T09bsu078_u:3714": " asmārbhiraṅgairvihitā vikārāḥ parasya dārāpahṛtiprakārāḥ // KAvk_19.29 //",
    "T09bsu078_u:3715": " te vayaṃ kuhakāsaktā dakṣāḥ kṣudreṣu karmasu /",
    "T09bsu078_u:3716": " prayātāḥ pretanagare ghore 'smin kleśapātratām // KAvk_19.30 //",
    "T09bsu078_u:3717": " iti teṣāṃ vacaḥ śrutvā so 'nyatra ca tathāvidhān /",
    "T09bsu078_u:3718": " pretān dṛṣṭvānabhipretān karuṇakulito 'bhavat // KAvk_19.31 //",
    "T09bsu078_u:3719": " nirgamya durgamāt tasmāt purātpuṇyabalena saḥ /",
    "T09bsu078_u:3720": " vimalaṃ śītalacchāyamāsasāda vanāntaram // KAvk_19.32 //",
    "T09bsu078_u:3721": " atha dūradhvasaṃtaptaḥ pariśrāntaḥ śanaiḥ śanaiḥ /",
    "T09bsu078_u:3722": " nipapātācalādandhastṛṣṭārta iva bhāṣkaraḥ // KAvk_19.33 //",
    "T09bsu078_u:3723": " dine puṇya iva kṣīṇe niḥśeṣāśāprakāśake /",
    "T09bsu078_u:3724": " saṃmohamalinaṃ loke tamaḥ pāpamivodyayau // KAvk_19.34 //",
    "T09bsu078_u:3725": " kṣīṇabhṛṅgavihaṅgānāṃ nalinīnāṃ prasaṅginī /",
    "T09bsu078_u:3726": " vikāsāsṃpasā mudrā nidreva samajāyata // KAvk_19.35 //",
    "T09bsu078_u:3727": " kāruṇyādiva śītāṃśurjyotsnāmṛtaśalākayā /",
    "T09bsu078_u:3728": " sphāratāraṃ jagannitraṃ cakre vitimitaṃ tataḥ // KAvk_19.36 //",
    "T09bsu078_u:3729": " kṣayodayaparāvṛttirdrśitānekavibhramaḥ /",
    "T09bsu078_u:3730": " saṃsāradinayāminyorjahāseva sudhākaraḥ // KAvk_19.37 //",
    "T09bsu078_u:3731": " netrānandasudhāvarṣe sukhasparśe niśākare /",
    "T09bsu078_u:3732": " digvadhūvadanādarśe harṣe mūrta ivotite // KAvk_19.38 //",
    "T09bsu078_u:3733": " śroṇakoṭirdadarśāgre vimānamānanadyutim /",
    "T09bsu078_u:3734": " kautukādanyarūpeṇa svargādbhuvamivāgatam // KAvk_19.39 //",
    "T09bsu078_u:3735": " tasminnapaśyatsamadāścatasrastridaśāṅganāḥ /",
    "T09bsu078_u:3736": " diśaścandrodayānandavihārāyeva saṃgatāḥ // KAvk_19.40 //",
    "T09bsu078_u:3737": " tāsāṃ madhye varākāraṃ ramamāṇaṃ vyalokayat /",
    "T09bsu078_u:3738": " taruṇapremasaṃbhāramiva sākāratām gataḥ // KAvk_19.41 //",
    "T09bsu078_u:3739": " ratnamaṇḍaleyūrakirīṭikacirāmśubhiḥ /",
    "T09bsu078_u:3740": " ālikhantamivāścaryamamaryādaṃ diśāṃ mukhe // KAvk_19.42 //",
    "T09bsu078_u:3741": " tasya tāmadbhutām dṛṣṭvā saṃbhogasukhasaṃpadam /",
    "T09bsu078_u:3742": " mene sa sukṛtākhyasya taroḥ sphītāṃ phalaśriyam // KAvk_19.43 //",
    "T09bsu078_u:3743": " prītyā tena kṛtātithyaḥ svādupānāśanādibhiḥ /",
    "T09bsu078_u:3744": " tāṃ śroṇakoṭikarṇo 'tha nināya rajanīṃ sukham // KAvk_19.44 //",
    "T09bsu078_u:3745": " tārākusumavātāliprabhā prābhātikī tataḥ /",
    "T09bsu078_u:3746": " anityateva śaśinaścakre lakṣmīparikṣayam // KAvk_19.45 //",
    "T09bsu078_u:3747": " kṣayaṃ kṣapāyāṃ yātāyām bhānau bhuvanacakṣuṣi /",
    "T09bsu078_u:3748": " udite sarvabhūtānām sukhaduḥkhaikasākṣiṇi // KAvk_19.46 //",
    "T09bsu078_u:3749": " vimānaṃ suranāryaśca kṣasṇādadṛśyatāṃyayuḥ /",
    "T09bsu078_u:3750": " vinaṣṭavadanacchāyaḥ puruṣaścāpatatkṣitau // KAvk_19.47 //",
    "T09bsu078_u:3751": " tatastasyāpatat pṛṣṭhe śunāṃ saṃgho 'tibhīṣaṇaḥ /",
    "T09bsu078_u:3752": " trailokyaśāpapāpotthaḥ kleśarāśirivākhilaḥ // KAvk_19.48 //",
    "T09bsu078_u:3753": " sa taigrīvāmukhārabdhamāṃsagrāsāgrakarṣaṇaiḥ /",
    "T09bsu078_u:3754": " ākrandirudhirakṣīrairbhakṣyamāṇaḥ kṣayaṃ yayau // KAvk_19.49 //",
    "T09bsu078_u:3755": " dinānte punarāyāntaṃ tadvimānamapaśyata /",
    "T09bsu078_u:3756": " catasro 'psarāsastāśca puruṣaḥ sa ca kāntimān // KAvk_19.50 //",
    "T09bsu078_u:3757": " taṃ śroṇakoṭikarṇo 'tha papracchātyantavismitaḥ /",
    "T09bsu078_u:3758": " sakhe kimetadāścaryaṃ dṛśyate kathyatāmiti // KAvk_19.51 //",
    "T09bsu078_u:3759": " sa tena pṛṣṭaḥ provāca vayasya śrūyatāmidam /",
    "T09bsu078_u:3760": " tvāṃ śroṇakoṭikarṇākhyaṃ jānāmi sukṛtocitam // KAvk_19.52 //",
    "T09bsu078_u:3761": " abhavaṃ vāsavagrāme duṣkṛtī paśupālakaḥ /",
    "T09bsu078_u:3762": " paśūnāṃ māṃsamutkṛtya vikrītaṃ satata mayā // KAvk_19.53 //",
    "T09bsu078_u:3763": " piṇḍapātāya saṃprāpto māmāryaḥ karuṇānidhiḥ /",
    "T09bsu078_u:3764": " kātyāyanākhyaḥ provācaḥ viramāsmāt kukarmaṇaḥ // KAvk_19.54 //",
    "T09bsu078_u:3765": " hiṃsāmayo hyayaṃ kleśo duḥsahaḥ sāhasaiṣiṇām /",
    "T09bsu078_u:3766": " svaśarīre patatyeva chinnamūla iva drumaḥ // KAvk_19.55 //",
    "T09bsu078_u:3767": " ityahaṃ vāryamāṇo 'pi tenānāryaḥ kṛpātmanā /",
    "T09bsu078_u:3768": " yadā na virataḥ pāpāt tadā sa prāha māṃ punaḥ // KAvk_19.56 //",
    "T09bsu078_u:3769": " divā tvaṃ kuruṣe hiṃsāṃ sarvathā yadi nirdayaḥ /",
    "T09bsu078_u:3770": " rātrau śīlasamādānaṃ gṛhāṇa samayānmama // KAvk_19.57 //",
    "T09bsu078_u:3771": " ityuktvā tena yatnena sarvasattvahitaiṣiṇā /",
    "T09bsu078_u:3772": " dattā śīlasamādānamayī puṇyamatirmama // KAvk_19.58 //",
    "T09bsu078_u:3773": " kālena kālavaśagaḥ prāptaḥ so 'hamimāṃ daśām /",
    "T09bsu078_u:3774": " taptāṅgārasudhāvarṣairiva kīrṇo divāniśam // KAvk_19.59 //",
    "T09bsu078_u:3775": " rātrau śīlasamādānaphalaṃ hiṃsāphalaṃ dine /",
    "T09bsu078_u:3776": " caryā matpuṇyapāpābhyām patitaḥ sukhaduḥkhayoḥ // KAvk_19.60 //",
    "T09bsu078_u:3777": " tasya me kuru kāruṇyaṃ sakhe kalusakāriṇaḥ /",
    "T09bsu078_u:3778": " gatvā svadeśaṃmatputraṃ brūhi madvacasā rahaḥ // KAvk_19.61 //",
    "T09bsu078_u:3779": " asti me gṛhakoṭānte nikhātaṃ hemabhājanam /",
    "T09bsu078_u:3780": " taduddhṛtya parityaktapāpavṛtti vidhīyatām // KAvk_19.62 //",
    "T09bsu078_u:3781": " āryakātyāyano nityaṃ piṇḍapātena pūjyatām /",
    "T09bsu078_u:3782": " ityuktastena vinayāt tathetyuktvā jagāma saḥ // KAvk_19.63 //",
    "T09bsu078_u:3783": " sa dadarśa vrajan divyavimānamaparaṃ punaḥ /",
    "T09bsu078_u:3784": " ratnapadmalatākāntaṃ dvitīyamiva nandanam // KAvk_19.64 //",
    "T09bsu078_u:3785": " tasmin sāṅgamivānaṅgaṃ saṃgataṃ divyayoṣitā /",
    "T09bsu078_u:3786": " apaśyadvāsarārambhe puruṣaṃ ratnabhūṣitam // KAvk_19.65 //",
    "T09bsu078_u:3787": " tena prītyupacāreṇa kṛtātithyastathaiva saḥ /",
    "T09bsu078_u:3788": " dinaṃ nināya dīrghaṃ ca kleśamadhye sudhāmayam // KAvk_19.66 //",
    "T09bsu078_u:3789": " atha vyomavimānāgrāt patite padminīpatau /",
    "T09bsu078_u:3790": " apūryata jagad ghorairduḥkhairiva tamobharaiḥ // KAvk_19.67 //",
    "T09bsu078_u:3791": " tataḥ kṣapāpatirjyotsnāṃ vamanneva kṣapājaḍaḥ /",
    "T09bsu078_u:3792": " śanakaiḥ pāṇḍurogīva gauradyutiradṛśyata // KAvk_19.68 //",
    "T09bsu078_u:3793": " sukumāre dināloke rātrau rākṣasayoṣitā /",
    "T09bsu078_u:3794": " bhakṣite 'lakṣyata śaśī kapālabalasaṃnibhaḥ // KAvk_19.69 //",
    "T09bsu078_u:3795": " vyāpte candrikayā loke kālacandranacarcayā /",
    "T09bsu078_u:3796": " vimānamagamat kkāpisā ca svargamṛgekṣaṇā // KAvk_19.70 //",
    "T09bsu078_u:3797": " vimānapatitaḥ so 'pi puruṣaḥ sarvarūpayā /",
    "T09bsu078_u:3798": " śanaiḥ saptabhirāvartaiḥ śatapadyā viveṣṭitaḥ // KAvk_19.71 //",
    "T09bsu078_u:3799": " sā tasya mūrdhni vivaraṃ kṛtvā mastiṣkaśoṇitam /",
    "T09bsu078_u:3800": " āsvādayantī śanakaiścakāra śuṣiraṃ śiraḥ // KAvk_19.72 //",
    "T09bsu078_u:3801": " athāruṇakaracchanne socchvāsavadāne dine /",
    "T09bsu078_u:3802": " bībhatsadarśanakleśādiva mīlitatārake // KAvk_19.73 //",
    "T09bsu078_u:3803": " prādurāsan punardivyavimānaṃ sā ca kāminī /",
    "T09bsu078_u:3804": " yuvā sa cādbhutatanurdivyābharaṇabhūṣitaḥ // KAvk_19.74 //",
    "T09bsu078_u:3805": " pṛṣṭo 'tivismayāt tena svavṛttāntaṃ jagād saḥ /",
    "T09bsu078_u:3806": " dvijo 'haṃ vāsavagrāmanivāsī manasābhidhaḥ // KAvk_19.75 //",
    "T09bsu078_u:3807": " taruṇī prātiveśyasya patnī malayamañjarī /",
    "T09bsu078_u:3808": " abhūnmama bhujaṅgasya svairiṇī vallabhā bhṛśam // KAvk_19.76 //",
    "T09bsu078_u:3809": " paradāraratergrāme vyagrā me kṣamate matiḥ /",
    "T09bsu078_u:3810": " minagnā viṣayagrāme samagrā me kṣayaṃ gatā // KAvk_19.77 //",
    "T09bsu078_u:3811": " āryakātyāyanaḥ pāpaṃ jñātvā mām cauryakāmukam /",
    "T09bsu078_u:3812": " dayāvidheyaḥ kāruṇyāt provāca vijane śanaiḥ // KAvk_19.78 //",
    "T09bsu078_u:3813": " parāṅganāṅgasaṃsargaprītyā rūparateḥ kṣaibam (?) /",
    "T09bsu078_u:3814": " anaṅgāgnau patannāśaṃ pataṅgaṃ iva mā gamaḥ // KAvk_19.79 //",
    "T09bsu078_u:3815": " aho āsaktaraktānāṃ saṃpatanapramādinām /",
    "T09bsu078_u:3816": " kāminām hiṃsakānāṃ ca paradārādaraḥ param // KAvk_19.80 //",
    "T09bsu078_u:3817": " pṛthu pravepathu (?)",
    "T09bsu078_u:3818": " svāpaśramavihvalānām gṛdhrāṅganāmukhanikhātanakhakṣatānām /",
    "T09bsu078_u:3819": " saṃmohane paravadhūvihitaspṛhāṇāṃ romāñcakāriṇi paraṃ narake ca kāmaḥ // KAvk_19.81 //",
    "T09bsu078_u:3820": " tasmādasmānnivartasva vatsa kutsitakarmaṇaḥ /",
    "T09bsu078_u:3821": " jāyate pātakaṃ sparśe śunāmevāśucau ratiḥ // KAvk_19.82 //",
    "T09bsu078_u:3822": " ityahaṃ kṛpayā tena niṣiddho 'pyaviśuddhadhīḥ /",
    "T09bsu078_u:3823": " aniruddhena rāgeṇa baddhastāmeva nātyajam // KAvk_19.83 //",
    "T09bsu078_u:3824": " vijñāya māmavirataṃ tataḥ kātyāyano dadau /",
    "T09bsu078_u:3825": " mahyaṃ śīlasamādānaṃ dinacaryāhitodyataḥ // KAvk_19.84 //",
    "T09bsu078_u:3826": " dinaśīlasamādānāt parastrīgamanānniśi /",
    "T09bsu078_u:3827": " iyaṃ me puṇyapāpotthā sukhaduḥkhamayī sthitīḥ // KAvk_19.85 //",
    "T09bsu078_u:3828": " gatena vāsavagrāmaṃ vācyaḥ putro mama tvayā /",
    "T09bsu078_u:3829": " suvarṇamagniśālāyāmasti gūḍhaṃ dhṛtaṃ mayā // KAvk_19.86 //",
    "T09bsu078_u:3830": " vṛttiḥ kāryā tadudbhṛtya pūjyaḥ kātyāyanaśca saḥ /",
    "T09bsu078_u:3831": " praṇayāditi tenoktaḥ śroṇakoṭiryayau tataḥ // KAvk_19.87 //",
    "T09bsu078_u:3832": " so 'paśyaddivyalalanāmagre maṇivimānagām /",
    "T09bsu078_u:3833": " lakṣmīṃ lāvaṇyadugdhābdheranāyāsodgatāmiva // KAvk_19.88 //",
    "T09bsu078_u:3834": " tasya vimānapādeṣi caturṣu snāyusaṃyutam /",
    "T09bsu078_u:3835": " sa dadarśātidurdaśaṃ baddhaṃ pretacatuṣṭayam // KAvk_19.89 //",
    "T09bsu078_u:3836": " sāpi taṃ pratyabhijñāya saṃbhāṣya snigdhayā girā /",
    "T09bsu078_u:3837": " surocitaṃ dadau tasmai rasavat pānabhojanam // KAvk_19.90 //",
    "T09bsu078_u:3838": " bhuñjānasaṃjñayāṃ dūrāt pretairdainyena yācitaḥ /",
    "T09bsu078_u:3839": " sa dadau kṛpayā tebhyaḥ kākebhya iva piṇḍikāḥ // KAvk_19.91 //",
    "T09bsu078_u:3840": " piṇḍo busatvamekasya prayāto 'nyasya lohatām /",
    "T09bsu078_u:3841": " svamāṃsatvaṃ tṛtīyasya caturthasya prapūyatām // KAvk_19.92 //",
    "T09bsu078_u:3842": " vilokya tatkṛpāviṣṭaḥ sa teṣāṃ kaṣṭaceṣṭayā /",
    "T09bsu078_u:3843": " papraccha tanmukhacchāyām vicchāyīkṛtapaṅkajām // KAvk_19.93 //",
    "T09bsu078_u:3844": " pṛṣṭā tadadbhutaṃ tena uvāca sā mṛgekṣaṇā /",
    "T09bsu078_u:3845": " na śroṇakoṭirṇaiṣāṃ dattaṃ bhavati tṛptaye // KAvk_19.94 //",
    "T09bsu078_u:3846": " brāhmaṇasyāsya bhāryāhaṃ pūrvapādābalambinaḥ /",
    "T09bsu078_u:3847": " nandanāmnaḥ sunandākhyā vāsavagrāmavāsinaḥ // KAvk_19.95 //",
    "T09bsu078_u:3848": " dvitīyapādasaṃsaktaḥ putro me niṣṭhurābhidhaḥ /",
    "T09bsu078_u:3849": " paścātpādāvalambinyau dāsī ceyaṃ snuṣā ca me // KAvk_19.96 //",
    "T09bsu078_u:3850": " nakṣatrayogapūjāyām purā sajjīkṛate mayā /",
    "T09bsu078_u:3851": " bhaikṣyopahāre me gehamāryakātyāyano 'viśat // KAvk_19.97 //",
    "T09bsu078_u:3852": " mayā cittaprasādinyā piṇḍapātena so 'rcitaḥ /",
    "T09bsu078_u:3853": " kurvanneva yayau kāntyā vaimalyānugrahaṃ diśām // KAvk_19.98 //",
    "T09bsu078_u:3854": " tataḥ snātvā samāyātastūrṇaṃ patirayaṃ mama /",
    "T09bsu078_u:3855": " patpiṇḍapātamākarṇya pramidāya mayoditam // KAvk_19.99 //",
    "T09bsu078_u:3856": " kopāduvāca māṃ kasmād viśikhaḥ śramaṇaḥ śaṭhaḥ /",
    "T09bsu078_u:3857": " apūjiteṣu pūjyeṣu busārhaḥ pūjitastvayā // KAvk_19.100 //",
    "T09bsu078_u:3858": " iti mohādanenokte putro 'pyeṣa jagād mām /",
    "T09bsu078_u:3859": " pāke pūrvāśanāyogyaḥ sa kiṃ nāśnātyayoguḍān // KAvk_19.101 //",
    "T09bsu078_u:3860": " iyaṃ snuṣā me satataṃ pūrvabhakṣyāvabhoginā /",
    "T09bsu078_u:3861": " mayokte śapathaṃ cakre svamāṃsādanavādinī // KAvk_19.102 //",
    "T09bsu078_u:3862": " iyaṃ dāsī ca bhaikṣyāṇā cairyāttadvyayakāriṇī /",
    "T09bsu078_u:3863": " ākṣiptā cākarot satyaṃ pūyaśoṇitavādinī // KAvk_19.103 //",
    "T09bsu078_u:3864": " tatra te pretatām yātāḥ svavākyasadṛśāśanāḥ /",
    "T09bsu078_u:3865": " ahaṃ tvāryaprasādena divyabhogopabhoginī // KAvk_19.104 //",
    "T09bsu078_u:3866": " tvayā tvāryaśamāptena vaktavyā duhitā mama /",
    "T09bsu078_u:3867": " santi hemanidhānāni gṛhe catvāri te pituḥ // KAvk_19.105 //",
    "T09bsu078_u:3868": " tānyuddhṛtya yathāyogaṃ bhajasv asvajanisthitim /",
    "T09bsu078_u:3869": " pūjanīyaḥ piturbhrātā nāmnā kātyāyana sadā // KAvk_19.106 //",
    "T09bsu078_u:3870": " sa ḥ śroṇakoṭikarṇastvaṃ gaccha deśaṃ tyaja śramam /",
    "T09bsu078_u:3871": " varṣā dvādaśa saṃpūrṇāḥ svagṛhānnirgatasya te // KAvk_19.107 //",
    "T09bsu078_u:3872": " ityuktvā taṃ samādiśaya tasya pretacatuṣṭayam /",
    "T09bsu078_u:3873": " suptasyaiva muhūrtena svadeśāptimakārayat // KAvk_19.108 //",
    "T09bsu078_u:3874": " utthitaḥ so 'pi sahasā svadeśodyānakānanāt /",
    "T09bsu078_u:3875": " viyogaśokātpitarau śuśrāvāndhyamupāgatau // KAvk_19.109 //",
    "T09bsu078_u:3876": " bhikṣudvijātithigaṇe pūjyamāne surālaye /",
    "T09bsu078_u:3877": " svakaṃ pitṛgṛhaṃ dṛṣṭvā paraṃ vismayamāyayau // KAvk_19.110 //",
    "T09bsu078_u:3878": " niścitya sarvaṃ bhāvānāṃ kṣaṇikatvādanityatām /",
    "T09bsu078_u:3879": " sneharāgaṃ samutsṛjya tatrasthaḥ samacintayat // KAvk_19.111 //",
    "T09bsu078_u:3880": " aho saṃmohanidreyaṃ nirantato divāniśam /",
    "T09bsu078_u:3881": " svapnamāyāvilasitaiḥ karotyadbhutavibhramam // KAvk_19.112 //",
    "T09bsu078_u:3882": " janmavartmapradā mātā pitā bījavapatkhagaḥ /",
    "T09bsu078_u:3883": " pānthapūjāsanaṃ kāyaḥ ko 'yaṃ niyamasaṃgamaḥ // KAvk_19.113 //",
    "T09bsu078_u:3884": " śriyaḥ saṃsārābhrabhramaparicitāḥ kāñcanarucā",
    "T09bsu078_u:3885": " āśā dig (?) nirbandhāstaḍita iva nirlepacapalāḥ /",
    "T09bsu078_u:3886": " vapuḥ sarvāpāyaiḥ kṣayabhayanikāyaiḥ parigataṃ",
    "T09bsu078_u:3887": " jarārogodvegaistadapi na virāgastanubhṛtām // KAvk_19.114 //",
    "T09bsu078_u:3888": " śriye svastisamāptaye svajanasyāyamañjaliḥ /",
    "T09bsu078_u:3889": " dākṣiṇyaiḥ kṣamataṃ śrīṣu pravrajyaiva priyā mama // KAvk_19.115 //",
    "T09bsu078_u:3890": " iti dhyātvā sa pitarau samāśvāsyāptalocanau /",
    "T09bsu078_u:3891": " buddhau dharmapathe śuddhe śamadhāmni nyaveśayat // KAvk_19.116 //",
    "T09bsu078_u:3892": " sārthabhraṣṭaścirāyāt kṛśo 'pi svajanasya ca /",
    "T09bsu078_u:3893": " aluptasattvavibhavānnakṛpāspadatāṃ yayau // KAvk_19.117 //",
    "T09bsu078_u:3894": " anukampasva yadyetaṃ saṃsārakleśavihvalam /",
    "T09bsu078_u:3895": " sataḥ kasyānukampyāste saṃpatsaṃparkanitspṛhāḥ // KAvk_19.118 //",
    "T09bsu078_u:3896": " paśupālakaviprastrīsaṃdeśādi yathoditam /",
    "T09bsu078_u:3897": " nigadya tebhyaḥ kanakaprāptipratyayalakṣaṇam // KAvk_19.119 //",
    "T09bsu078_u:3898": " śāntaḥ kātyāyanaṃ prāpya pravrajyāṃ sa samādade /",
    "T09bsu078_u:3899": " mugdhānām yadviṣādāya tatprasādāya dhīmatām // KAvk_19.120 //",
    "T09bsu078_u:3900": " sa samāsādya viśadaṃ sritaḥprāptiphalaṃ tataḥ /",
    "T09bsu078_u:3901": " sakṛdāgāmyanāgāmiphalamarhatphalaṃ tathā // KAvk_19.121 //",
    "T09bsu078_u:3902": " traidhātuko vītarāgaḥ samaloṣṭāśmakāñcanaḥ /",
    "T09bsu078_u:3903": " ākāśapāṇitulyo 'bhūdasicandanayoḥ samah // KAvk_19.122 //",
    "T09bsu078_u:3904": " śrāvastyām veṇugahane jinaṃ jetavane sthitam /",
    "T09bsu078_u:3905": " bhagavantaṃ yayau draṣṭuṃ so 'tha kātyāyanājñayā // KAvk_19.123 //",
    "T09bsu078_u:3906": " praṇitātakṛtātithyaḥ prītyā bhagavatā svayam /",
    "T09bsu078_u:3907": " sa śroṇakoṭīkarṇo 'tha babhāṣe harṣanirbharaḥ // KAvk_19.124 //",
    "T09bsu078_u:3908": " bhagavān dharmakāyena dṛṣṭo 'yaṃ śrotravartmani /",
    "T09bsu078_u:3909": " adhunā rūpakāyena puṇyairālokito mayā // KAvk_19.125 //",
    "T09bsu078_u:3910": " analpasukṛtaprāpyamidaṃ taddarśanāmṛtam /",
    "T09bsu078_u:3911": " pītvā na tṛptimāyānti vañcitā eva te param // KAvk_19.126 //",
    "T09bsu078_u:3912": " aspṛhasyāpi te mūrtiḥ kurute kasya na spṛhām /",
    "T09bsu078_u:3913": " nirlopasyāpi te dṛṣṭiraho harṣeṇa limpati // KAvk_19.127 //",
    "T09bsu078_u:3914": " tvatkathā tvadanudhyānaṃ tvatprāptistvanniṣevaṇam /",
    "T09bsu078_u:3915": " etāḥ kuśalamūlānāṃ sphītāḥ phalasamṛddhayaḥ // KAvk_19.128 //",
    "T09bsu078_u:3916": " iti śrutvā bhagavatā prasādenābnhinanditaḥ /",
    "T09bsu078_u:3917": " tadādiṣṭaṃ śamārāmaṃ sa vihāramavāptavān // KAvk_19.129 //",
    "T09bsu078_u:3918": " tasyāspadaṃ samabhyetya praṇayādbhagavānapu /",
    "T09bsu078_u:3919": " śrutvāsya madhuraṃ dharmaṃ svādhyāyaṃ praśaśaṃsa saḥ // KAvk_19.130 //",
    "T09bsu078_u:3920": " tāṃ śroṇikoṭikarṇasya dṛṣṭvā praśamasaṃpadam /",
    "T09bsu078_u:3921": " bhikṣubhirbhagavān pṛṣṭaḥ pūrvavṛttamabhāṣata // KAvk_19.131 //",
    "T09bsu078_u:3922": " vārāṇasyāṃ purā samyaksaṃbuddhe kāśyapābhidhe /",
    "T09bsu078_u:3923": " nirvāṇadhātau niḥśeṣakāryatvāt parinirvṛte // KAvk_19.132 //",
    "T09bsu078_u:3924": " kṛkināmanṛpaścaityaṃ tasya ratnairakārayat /",
    "T09bsu078_u:3925": " svayaṃ tatpuṇyasaṃbharaṃ svargaṃ vaktumivodgatam // KAvk_19.133 //",
    "T09bsu078_u:3926": " śīrṇasthāpitasaṃskāre tasmin saṃjñādhṛtaṃ dhanam /",
    "T09bsu078_u:3927": " tatputraḥ prāptarājyo 'tha na dadau lobhamohitaḥ // KAvk_19.134 //",
    "T09bsu078_u:3928": " athottarāpathāyātaḥ sarthavāho 'rthadābhidhaḥ /",
    "T09bsu078_u:3929": " pradadau pṛthivīmūlyaṃ tatkṛte karṇabhūṣaṇam // KAvk_19.135 //",
    "T09bsu078_u:3930": " kālāntaropagato 'pi datvā cānyaddhanaṃ mahat /",
    "T09bsu078_u:3931": " praṇidhānaṃ sa kṛtavān bhūyāsaṃ puṇyavāniti // KAvk_19.136 //",
    "T09bsu078_u:3932": " sa śroṇakoṭikarṇo 'yaṃ puṇyaiḥ prātapadaṃ mahat /",
    "T09bsu078_u:3933": " tadvidhenaiva saṃyātaḥ karṇabhūṣaṇalakṣaṇaḥ // KAvk_19.137 //",
    "T09bsu078_u:3934": " prasthānasamaye mātā śrāvitā paruṣaṃ vacaḥ /",
    "T09bsu078_u:3935": " yasmādanena tenāsya babhūvāsya śramo mahān // KAvk_19.138 //",
    "T09bsu078_u:3936": " madhyeṣu mahataḥ śuklaguṇasatkarmavāsasaḥ /",
    "T09bsu078_u:3937": " kṛṣṇakarmalavāṃśo 'pi sphuṭa evāvadhāryate // KAvk_19.139 //",
    "T09bsu078_u:3938": " sukṛtasacivaḥ sattvetsāhaḥ pravāsasakhī dhṛtiḥ",
    "T09bsu078_u:3939": " viṣamataraṇe vīryaṃ seturvipadyadhikā kṛpā /",
    "T09bsu078_u:3940": " śamaparicitā paryante ca prasādamayī matiḥ",
    "T09bsu078_u:3941": " pariṇatiriyaṃ puṇyaprāpteḥ sphuratphalaśālinī // KAvk_19.140 //",
    "T09bsu078_u:3942": " iti kṣemendraviracitāyām bodhisattvāvadānakalpalatāyāṃ śroṇakoṭikarṇāvadānaṃ nāmonaviṃśatitamaḥ pallavaḥ //",
    "T09bsu078_u:3943": " 20. āmrapālyavadānam /",
    "T09bsu078_u:3944": " dvijihvasaṅge kathamasti vṛttiranekamukhye kathamasti saukhyam /",
    "T09bsu078_u:3945": " karmāntabandhe 'sti kathaṃ svaśaktiḥ prajñāprakarṣe kathamastyapāyaḥ // KAvk_20.1 //",
    "T09bsu078_u:3946": " mithilāyāṃ videheṣu jalasattvābhidho nṛpaḥ /",
    "T09bsu078_u:3947": " abhūd bhujabhujaṅgasya viśrāntapṛthivībharaḥ // KAvk_20.2 //",
    "T09bsu078_u:3948": " khaṇḍo nāma mahāmātyastasyākhaṇḍalasaṃpadaḥ /",
    "T09bsu078_u:3949": " babhūvāśeṣaṣāṅguṇyaparijñānabṛhaspatiḥ // KAvk_20.3 //",
    "T09bsu078_u:3950": " nītijñagauravāttasya nṛpe vyaktaṃ nalokini /",
    "T09bsu078_u:3951": " sadābhavanmukhaprekṣī sarvaḥ kāryavaśājjanaḥ // KAvk_20.4 //",
    "T09bsu078_u:3952": " gatānugatikatvena pravāhapraṇayī bharaḥ /",
    "T09bsu078_u:3953": " vardhate vāryamāṇasya svajanasya jalasya ca // KAvk_20.5 //",
    "T09bsu078_u:3954": " sarvaṃ tanmayamālokya janaṃ mātsaryamūrcchitāḥ /",
    "T09bsu078_u:3955": " mantriṇaḥ saṃhatāstasya vinipātamacintayan // KAvk_20.6 //",
    "T09bsu078_u:3956": " te praviśyāśramam rājñastāṃ tasya prabahviṣṇūtām /",
    "T09bsu078_u:3957": " muhuḥ śaṅkāspadaṃ kṛtvā śaśaṃsurbhedakovidāḥ // KAvk_20.7 //",
    "T09bsu078_u:3958": " tadgirā śaṅkito rājā tasya vaimukhyamāyayau /",
    "T09bsu078_u:3959": " abalābālabhūpālā varṇapratyayāḥ param // KAvk_20.8 //",
    "T09bsu078_u:3960": " aśaṅkyādapi śaṅkante śaṅkādoṣe 'pyaśaṅkitāḥ /",
    "T09bsu078_u:3961": " aviśeṣajñacapalā bhūpālāḥ kākaśaṅkinaḥ // KAvk_20.9 //",
    "T09bsu078_u:3962": " prabhorviraktiliṅgāni vilokyāmātyapuṃgavaḥ /",
    "T09bsu078_u:3963": " svasutau gopasiṃhākhyau saśaṅkaḥ svairamabravīt // KAvk_20.10 //",
    "T09bsu078_u:3964": " dhūrtairme vītaviśvāsaḥ piśunairnṛpatiḥ kṛtaḥ /",
    "T09bsu078_u:3965": " pratyayaṃ naiti hṛdaye vidāryāpi pradarśite // KAvk_20.11 //",
    "T09bsu078_u:3966": " viraktaḥ sthagitālāpadarśanaśravaṇaḥ prabhuḥ /",
    "T09bsu078_u:3967": " śepha iva vṛddhasya yātaḥ śithilatāṃ mama // KAvk_20.12 //",
    "T09bsu078_u:3968": " piśunodbhūtabhedasya premṇaḥ saṃdhirna vidyate /",
    "T09bsu078_u:3969": " na maṇiḥ śliṣyāti punaḥ pāṣāṇaśakalīkṛtaḥ // KAvk_20.13 //",
    "T09bsu078_u:3970": " dvijihṇakuṭilakrāntaḥ prabhuścandanapādapaḥ /",
    "T09bsu078_u:3971": " na yātyarthakriyākārī guṇavānapi sevyatām // KAvk_20.14 //",
    "T09bsu078_u:3972": " kathaṃ nṛpanidhānārthī kuśalaṃ bhajate naraḥ /",
    "T09bsu078_u:3973": " ghoradveṣaviṣāviṣṭadvijihvāghātavihvalaḥ // KAvk_20.15 //",
    "T09bsu078_u:3974": " tasmādvrajāmaḥ saṃtyajya dveṣadoṣeṇa bhūpateḥ /",
    "T09bsu078_u:3975": " śaṅkāśalyamaye vṛtte me 'smin deśe sthitena kim // KAvk_20.16 //",
    "T09bsu078_u:3976": " dakṣā rakṣākṣamāḥ śūrāḥ prabhutārthāḥ susaṃhatāḥ /",
    "T09bsu078_u:3977": " santaḥ santi viśālāyāṃ vāsastatra mamepsitaḥ // KAvk_20.17 //",
    "T09bsu078_u:3978": " iti bruvāṇaḥ putrābhyāṃ tathetyuktaḥ sa sānugaḥ /",
    "T09bsu078_u:3979": " udyānagatimānena prayayau saparicchadaḥ // KAvk_20.18 //",
    "T09bsu078_u:3980": " prayāṇaṃ nṛpatirjñātvā nivartanasamudyataḥ /",
    "T09bsu078_u:3981": " yatnenāpi na taṃ prāpa notsṛṣṭaṃ labhyate punaḥ // KAvk_20.19 //",
    "T09bsu078_u:3982": " mūrkhāḥ satsu kṛtāvajñā vimuhyante kṣaṇena taiḥ /",
    "T09bsu078_u:3983": " yāti teṣāṃ tu sarvatra ko 'pi nārthī kṛtārthatām // KAvk_20.20 //",
    "T09bsu078_u:3984": " dhīmānamātyaḥ prāpto 'tha kṛṣṭo vaiśālikairguṇaiḥ /",
    "T09bsu078_u:3985": " pūjitaḥ praṇayācāraiḥ saṃghamukhye pade sthitaḥ // KAvk_20.21 //",
    "T09bsu078_u:3986": " tadbuddhivibhavāptaśrīḥ so 'tha tatpramukho gaṇaḥ /",
    "T09bsu078_u:3987": " kadācidanayāllekhe na parābahvapātratām // KAvk_20.22 //",
    "T09bsu078_u:3988": " atha kālena siṃhasya mantrisūnoḥ kanīyasaḥ /",
    "T09bsu078_u:3989": " ajāyata sutā kāntā cailā nāma guṇocitā // KAvk_20.23 //",
    "T09bsu078_u:3990": " dvitīyā copacailākhyā sutā jātāsya sundarī /",
    "T09bsu078_u:3991": " nanmanyeva tayoḥ prāha nimittajño vicakṣaṇaḥ // KAvk_20.24 //",
    "T09bsu078_u:3992": " cailāyāstanayo bhāvī pitṛhantā mahīpatiḥ /",
    "T09bsu078_u:3993": " guṇavānupacailāyāḥ pūrṇalakṣahṇavāniti // KAvk_20.25 /",
    "T09bsu078_u:3994": " jyeṣṭho mantrisutaḥ śauryādgopaḥ prauḍhamadoddhataḥ /",
    "T09bsu078_u:3995": " udyānamardanakṣepairgaṇānāṃ dveṣyatām yayau // KAvk_20.26 //",
    "T09bsu078_u:3996": " tatpiturgauravāttasmai sānujāya vimanyavaḥ /",
    "T09bsu078_u:3997": " viśālaśālatāmante jīrṇodyānadvayaṃ daduḥ // KAvk_20.27 //",
    "T09bsu078_u:3998": " sugatapratimāṃ cakre tatraikaḥ sukṛtocitām /",
    "T09bsu078_u:3999": " vihāraṃ vaibhavodāraṃ bhuvanābharaṇaṃ paraḥ // KAvk_20.28 //",
    "T09bsu078_u:4000": " atha pitrā balotsiktaḥ sutaḥ pratyantamaṇḍale /",
    "T09bsu078_u:4001": " gaṇakopabhayādgopaḥ karmāntopārjane dhṛtaḥ // KAvk_20.29 //",
    "T09bsu078_u:4002": " kālena tridivaṃ yāte tasmin mantrivare gaṇaiḥ /",
    "T09bsu078_u:4003": " kanīyasastu sādhutvāt siṃhastasya pade dhṛtaḥ // KAvk_20.30 //",
    "T09bsu078_u:4004": " gopaḥ piturasaṃprāpya padaṃ gaṇavimānitaḥ /",
    "T09bsu078_u:4005": " taddeśavāsavirasaḥ parihāramacintayat // KAvk_20.31 //",
    "T09bsu078_u:4006": " vāstavya kaṇṭakākīrṇe vyāghrāghrāte varaṃ vane /",
    "T09bsu078_u:4007": " anekasvāmisaṃbhinnajane na tu viśṛṅkhale // KAvk_20.32 //",
    "T09bsu078_u:4008": " nānāmatakriyālāpaḥ kathamārādhyate gaṇaḥ /",
    "T09bsu078_u:4009": " samīhitaṃ yadekasya datanyasmai na rocate // KAvk_20.33 //",
    "T09bsu078_u:4010": " itmānī sa saṃcintya gatvā rājagṛhaṃ puram /",
    "T09bsu078_u:4011": " bimbisāraṃ narapatiṃ guṇaśriyamaśiśriyat // KAvk_20.34 //",
    "T09bsu078_u:4012": " sa tena mānitaḥ prītyā tasya viśrambhabhūrabhūt /",
    "T09bsu078_u:4013": " cirarucyeva tatkālamābhāti guṇasaṃgatiḥ // KAvk_20.35 //",
    "T09bsu078_u:4014": " rājño 'tha bimbisārasya vallabhā pañcatāṃ yayau /",
    "T09bsu078_u:4015": " tadviyogāgnisaṃtaptaṃ taṃ vicintya sa buddhimān // KAvk_20.36 //",
    "T09bsu078_u:4016": " upacailāṃ sutāṃ bhrātustadvivāhocitā vadhūm /",
    "T09bsu078_u:4017": " gūḍhacārī tadādeśāt vaiśālakapurīṃ yaya // KAvk_20.37 //",
    "T09bsu078_u:4018": " kanyā gaṇopabhogyauva na kasmaicitpradīyate /",
    "T09bsu078_u:4019": " iti vaiśālikaiḥ pūrvaṃ svadeśe niyamaḥ kṛtaḥ // KAvk_20.38 //",
    "T09bsu078_u:4020": " tatpure dvārarakṣāyai yakṣasthānāvalambinī /",
    "T09bsu078_u:4021": " parapraveśe kurute śabdaṃ ghaṇṭī paṭīyasī // KAvk_20.39 //",
    "T09bsu078_u:4022": " sa praviśya tato bhrāturgūḍhamudyānacāriṇīm /",
    "T09bsu078_u:4023": " upacailāṃ samāhatuṃ gataścailāmavāptavān // KAvk_20.40 //",
    "T09bsu078_u:4024": " yātastaṃ rathamāruhya ghaṇṭāśabdādabhidryutam /",
    "T09bsu078_u:4025": " sa hatvā vīrapuruṣānavāpa nṛpateḥ puram // KAvk_20.41 //",
    "T09bsu078_u:4026": " tamūce devakanyeyaṃ prātā vimanasātmanā /",
    "T09bsu078_u:4027": " pitṛhantā suto hyāsyā nimittajñena sūcitaḥ // KAvk_20.42 //",
    "T09bsu078_u:4028": " tasmādeṣā narapatermahiṣī na tavocitā /",
    "T09bsu078_u:4029": " tvayi jīvati jīvanti prajānāṃ sarvasaṃpadaḥ // KAvk_20.43 //",
    "T09bsu078_u:4030": " ityuktastena tāṃ dṛṣṭvā tyuktaṃ naiva śaśāka saḥ /",
    "T09bsu078_u:4031": " niruddhaḥ karmaṇā hyeva tanmukhālekhyalekhayā // KAvk_20.44 //",
    "T09bsu078_u:4032": " so 'vadat kka kadā dṛṣṭa putreṇa nihataḥ pitā /",
    "T09bsu078_u:4033": " svayaṃ mayābhiṣektavyaḥ suto yady bhaviṣyati // KAvk_20.45 //",
    "T09bsu078_u:4034": " ityuktvā nṛpatiḥ kanyāṃ pariṇīyābhavatsukhī /",
    "T09bsu078_u:4035": " kṛtakarmorminirmāṇe prabhavanti na buddhayaḥ // KAvk_20.46 //",
    "T09bsu078_u:4036": " bhoginastasya kālena tasyām sūnurajāyata /",
    "T09bsu078_u:4037": " jyotiṣkacarite yasya vṛttamuktaṃ pitṛdruhaḥ // KAvk_20.47 //",
    "T09bsu078_u:4038": " tapovanamṛgādhānamṛgayāvyasane vane /",
    "T09bsu078_u:4039": " evaṃvidho hyabhūttasya muniśāpaḥ sutākṛtiḥ // KAvk_20.48 //",
    "T09bsu078_u:4040": " atrāntare mahānnāma vaiśālikagaṇāgraṇīḥ /",
    "T09bsu078_u:4041": " kanyāmāmravanātprāpa kadalīskandhanirgatām // KAvk_20.49 //",
    "T09bsu078_u:4042": " sā tasya bhavane kāntā vardhamānā śanaiḥ śanaiḥ /",
    "T09bsu078_u:4043": " vidadhe vipulāṃ prītiṃ dānacintāṃ ac cetasi // KAvk_20.50 //",
    "T09bsu078_u:4044": " praṇayādāmrapālīti bandhubhiḥ sā kṛtābhidhāḥ /",
    "T09bsu078_u:4045": " sūnuhīnamina tyaktvā bālyaṃ yauvanamādade // KAvk_20.51 //",
    "T09bsu078_u:4046": " tadvivāhodyatasyātha na sehe tatpiturgaṇaḥ /",
    "T09bsu078_u:4047": " gaṇopabhogyā kanyeti samayasya vyatikramam // KAvk_20.52 //",
    "T09bsu078_u:4048": " pitaraṃ duḥkhasaṃtaptaṃ sametyātha jagād sā /",
    "T09bsu078_u:4049": " bhavāmi gaṇabhogyaiva kiṃ tveṣa samayo yadi // KAvk_20.53 //",
    "T09bsu078_u:4050": " ekasyopari nānyasya praveśaḥ svapade sthitiḥ /",
    "T09bsu078_u:4051": " paṇaḥ kārṣāpaṇaśataiḥ pañcabhiḥ pratyahaṃ mama // KAvk_20.54 //",
    "T09bsu078_u:4052": " saptāhenaiva vicayaḥ karyo veśmani nānyadā /",
    "T09bsu078_u:4053": " ityasmin samaye va dhyaḥ sarvaścaiva vyatikramī // KAvk_20.55 //",
    "T09bsu078_u:4054": " iti tatsamayaṃ jñātvā tatpiturvacasā gaṇaḥ /",
    "T09bsu078_u:4055": " akārod bāḍhamityuktvā dṛḍhaniścayamādarāt // KAvk_20.56 //",
    "T09bsu078_u:4056": " tataḥ saratnabhavane varābharaṇabhūṣite /",
    "T09bsu078_u:4057": " hemaharmyasamārūḍhā dideśa dinacandrikām // KAvk_20.57 //",
    "T09bsu078_u:4058": " tataḥ paṇīkṛtaḥ kāmī yo yastāṃ samupāyayau /",
    "T09bsu078_u:4059": " tasya tasyābhavat tasyāḥ prabhāveṇaujasaḥ kṣayaḥ // KAvk_20.58 //",
    "T09bsu078_u:4060": " draṣṭumeva na śekuste kiṃ punaḥ spraṣṭumākulāḥ /",
    "T09bsu078_u:4061": " bhujaṅgabhogasaṃruddhāṃ tāṃ candanalatāmiva // KAvk_20.59 //",
    "T09bsu078_u:4062": " tataḥ sā sundarī bheje yauvanasyāpi yauvanam /",
    "T09bsu078_u:4063": " guruṇā stanabhāreṇa madhyabhaṅgabhayapradam // KAvk_20.60 //",
    "T09bsu078_u:4064": " smarasaṃbhogarahitaṃ tattasyā rūpamadbhutam /",
    "T09bsu078_u:4065": " śvabhrahemalatāpuṣpamiva niṣphalatāṃ yayau // KAvk_20.61 //",
    "T09bsu078_u:4066": " kautukāśāvinodāya nānādeśāntarāgataiḥ /",
    "T09bsu078_u:4067": " akāri citrakārairbhūpālapratikṛtirgṛhe // KAvk_20.62 //",
    "T09bsu078_u:4068": " vidhāya citralikhitān sā krameṇa nareśvarān /",
    "T09bsu078_u:4069": " dadarśa bimbirāsaya rūpaṃ ratipateciva // KAvk_20.63 //",
    "T09bsu078_u:4070": " tamālokyaiva sahasā samudbhūtamanobhavā /",
    "T09bsu078_u:4071": " sa yena likhitastatra taṃ papraccha kutūhalāt // KAvk_20.64 //",
    "T09bsu078_u:4072": " ko 'yaṃ sakhe prītilatāmādhavo vasudhāpatiḥ /",
    "T09bsu078_u:4073": " prīṇāti locane yasya sudhāparicitā ruciḥ // KAvk_20.65 //",
    "T09bsu078_u:4074": " dhanyā kā nāma bhūbharturasya praṇayabhāgiṇī /",
    "T09bsu078_u:4075": " lakṣyaṃ saubhagyajaṃ garvamurvaśyāḥ saṃhṛtaṃ yayā // KAvk_20.66 //",
    "T09bsu078_u:4076": " iti pṛṣṭatayā svairaṃ tāmūce citrakovidaḥ /",
    "T09bsu078_u:4077": " bhūpatirbimbasāro 'yaṃ sāraṃ sukṛtasaṃpadām // KAvk_20.67 //",
    "T09bsu078_u:4078": " śuaryarūpatulārohe devāḥ ke nākanāyakāḥ /",
    "T09bsu078_u:4079": " śaṅke karoti naivāsya manmatho vā manoratham // KAvk_20.68 //",
    "T09bsu078_u:4080": " ityukte tena sā tasthau bhūpālanyastalocanā /",
    "T09bsu078_u:4081": " sahasaivābhilāṣeṇa navīnābhimukhīkṛtā // KAvk_20.69 //",
    "T09bsu078_u:4082": " atrāntare bimbisāraḥ svairaveśmani nijane /",
    "T09bsu078_u:4083": " kathānte gopamavadat kiṃcitsmitasitādharaḥ // KAvk_20.70 //",
    "T09bsu078_u:4084": " śrūyatāṃ yanmama sakhe kiṃcinmanasi vartate /",
    "T09bsu078_u:4085": " niryantramitrasvacchandavādaḥ ko 'pi sudhārasaḥ // KAvk_20.71 //",
    "T09bsu078_u:4086": " vaiśālikaurvarārohā gaṇaiḥ sādhāraṇikṛtā /",
    "T09bsu078_u:4087": " rambhorūḥ śrūyate kāntā rambhāgarbhasamudbhavā //",
    "T09bsu078_u:4088": " sā tairna dūṣitādyāpi mātaṅgairiva padminī // KAvk_20.73 //",
    "T09bsu078_u:4089": " śravaṇādeva sānandamaparyuṣitakautukam /",
    "T09bsu078_u:4090": " na karoti manaḥ kasya tatstrīratnamayonijam // KAvk_20.74 //",
    "T09bsu078_u:4091": " abhilāṣi manastasyāṃ śrotāya jātaṃme saha cakṣuṣā /",
    "T09bsu078_u:4092": " tadguṇaśrutidhanyāya śrotrāya spṛhayāmyaham // KAvk_20.75 //",
    "T09bsu078_u:4093": " ityukte bhūmipatinā gopastaṃ prayabhāṣata /",
    "T09bsu078_u:4094": " bhujaṅgagaṇasaṃruddhaḥ sa rājan mānmatho nidhiḥ // KAvk_20.76 //",
    "T09bsu078_u:4095": " atyalpaskhalitaṃ prāpya duḥsahāpātadurgamaḥ /",
    "T09bsu078_u:4096": " eṣa te viṣamaḥ panthā darśito viṣameṣuṇā // KAvk_20.77 //",
    "T09bsu078_u:4097": " labhate sā na nirgantuṃ na yuktaṃ gamanaṃ ca te /",
    "T09bsu078_u:4098": " kimasmin viratopāye vadāmyubhayasaṃśaye // KAvk_20.78 //",
    "T09bsu078_u:4099": " ityuktastena nṛpatirnotkaṇṭhāgrāhamatyajat /",
    "T09bsu078_u:4100": " vidvāṃso 'pyucitām nītiṃ na smaranti smarāturāḥ // KAvk_20.79 //",
    "T09bsu078_u:4101": " vaiśālikapurīṃ yāto gopena sahito 'tha saḥ /",
    "T09bsu078_u:4102": " praviveśānyaveśena mandiraṃ hariṇīdṛśaḥ // KAvk_20.80 //",
    "T09bsu078_u:4103": " sā citradarśanenaiva dṛṣṭvā paricitaṃ dṛśoḥ /",
    "T09bsu078_u:4104": " naranāthaṃ savailakṣyalakṣaṇaṃ kṣitimaikṣata // KAvk_20.81 //",
    "T09bsu078_u:4105": " lajjāniruttare tasyāḥ kampavyatikare param /",
    "T09bsu078_u:4106": " raṇantī rasanā cakre svāgataṃ nṛpaterivaḥ // KAvk_20.82 //",
    "T09bsu078_u:4107": " vilokya dhanyatāmānī tatra citre nijaṃ vapuḥ /",
    "T09bsu078_u:4108": " tāṃ lāvaṇyanadīṃ rājā nayanāñjalinā papau // KAvk_20.83 //",
    "T09bsu078_u:4109": " lajjāveśena sundaryāmābhijātyena bhūpatau /",
    "T09bsu078_u:4110": " ābaddhamainayoḥ kṣipraṃ gopastāṃ sasmito 'vadat // KAvk_20.84 //",
    "T09bsu078_u:4111": " ayaṃ te citralikhitākāradhyānāvadhānataḥ /",
    "T09bsu078_u:4112": " vyaktaṃ bhakṣiviśeṣena devaḥ pratyakṣatāṃ gataḥ // KAvk_20.85 //",
    "T09bsu078_u:4113": " tvayāyaṃ likhitaścitre tvamanena tu cetasi /",
    "T09bsu078_u:4114": " na jāne yuvayoḥ ko nu prayātaḥ premadūtatām // KAvk_20.86 //",
    "T09bsu078_u:4115": " ityādibhiḥ kathābandhaiḥ parīpūrṇapramodayoḥ /",
    "T09bsu078_u:4116": " yadyadeva smarādiṣṭam tattadāsvādatām gatam // KAvk_20.87 //",
    "T09bsu078_u:4117": " ghaṇṭāravākule loke rājā pracchannakāmukah /",
    "T09bsu078_u:4118": " saptarātramanālokye tasthau tadbhavane rahaḥ // KAvk_20.88 //",
    "T09bsu078_u:4119": " lateva puṣpitā kāle tasmādgarbhamavāpya sā /",
    "T09bsu078_u:4120": " cakre viditavṛttāntaṃ taṃ lajjāvanatā śanaiḥ // KAvk_20.89 //",
    "T09bsu078_u:4121": " āsanne viśmavicaye datvāsmai nṛpatiryayau /",
    "T09bsu078_u:4122": " bhāviputraparijñānapratyayādaṅgulīyakam // KAvk_20.90 //",
    "T09bsu078_u:4123": " yāte bhāsvadvapiṣu nṛpatau saṃmate locanānāṃ sadyaḥ prodyadvirahatimirākrāntimīrākrāntimīlanmukhābjā /",
    "T09bsu078_u:4124": " sābhūtsāyaṃtanatanutarāpāravātābhibhūtā",
    "T09bsu078_u:4125": " śokocchvāsavyatikaravatī hāsahīnā niśeva // KAvk_20.91 //",
    "T09bsu078_u:4126": " kapolaṃ pāṇipadmena saṃkalpena mahīpatim /",
    "T09bsu078_u:4127": " navaṃ tānavamaṅgena vahantī nimimīla sā // KAvk_20.92 //",
    "T09bsu078_u:4128": " tataḥ kālena kalyāṇī pratibimbopamaṃ pituḥ /",
    "T09bsu078_u:4129": " ajījanatsā natayaṃ vinayaṃ sādhudhīriva // KAvk_20.93 //",
    "T09bsu078_u:4130": " vardhamāne śanaistasmin kāle bimba ivaindave /",
    "T09bsu078_u:4131": " bimbisārasya putro 'yamiti lokeṣu paprathe // KAvk_20.94 //",
    "T09bsu078_u:4132": " apavādaparaistaistaistaṃ pratyanucittairyadā /",
    "T09bsu078_u:4133": " bādhante śiśavaḥ krīḍāprasaṅge 'marṣasaṃyatāḥ // KAvk_20.95 //",
    "T09bsu078_u:4134": " tataḥ sā preṣayāmāsa putraṃ vidyārjanocitam /",
    "T09bsu078_u:4135": " vaṇiksārthena mahatā sāṅgulīyaṃ pituḥ padam // KAvk_20.96 //",
    "T09bsu078_u:4136": " bimbisāro 'pi saṃprāpya sadṛśākāramātmajam /",
    "T09bsu078_u:4137": " harṣadṛptaḥ pariṣvajya cakre tasya parigraham // KAvk_20.97 //",
    "T09bsu078_u:4138": " vṛttāṇte viśrute tasminnāmrapālyāh sakautukaiḥ /",
    "T09bsu078_u:4139": " bhikṣubhirbhagavān pṛṣṭastatkathāmavadajjinaḥ // KAvk_20.98 //",
    "T09bsu078_u:4140": " pure rājagṛhe rājavallabhodyānakānane /",
    "T09bsu078_u:4141": " babhūva mālatī nāma pūrvamudyānapālikā // KAvk_20.99 //",
    "T09bsu078_u:4142": " sā kadācit prasādārdraṃ puraḥ prāptaṃ yadṛcchayā /",
    "T09bsu078_u:4143": " pratyekabuddhaṃ rājaṣiṃ cūtapuṇpaipūjayat // KAvk_20.100 //",
    "T09bsu078_u:4144": " ayonijā nṛpasyāhaṃ patnī syāmiti tatra sā /",
    "T09bsu078_u:4145": " praṇidhānaṃ puraścakre tasya cittaprasādinī // KAvk_20.101 //",
    "T09bsu078_u:4146": " puṇyapuṣpaphalabhogaśālinī saiva divyatanurāmrapālikā /",
    "T09bsu078_u:4147": " ityudāracaritā niśamya te bhikṣavaḥ sapadi vismayaṃ yayuḥ // KAvk_20.102 //",
    "T09bsu078_u:4148": " iti kṣemendraviracitāyām bodhisattvāvadānakalpalatāyāṃ āmrapālyavadānaṃ nāma viṃśatitamaḥ pallavaḥ //",
    "T09bsu078_u:4149": " 21. jetavanapratigrahāvadānam /",
    "T09bsu078_u:4150": " dṛṣṭaṃ muṣṭiniviṣṭapāradakaṇākāraṃ narāṇāṃ dhanaṃ",
    "T09bsu078_u:4151": " dhanyo 'sau yaśasā sahākṣayapadaṃ yadyasya vidyotate /",
    "T09bsu078_u:4152": " dīnānāthagaṇārpaṇopakaraṇībhūtaprabhūtaśriyaḥ",
    "T09bsu078_u:4153": " puṇyārāmavihāracaityabhagavadbimbapratiṣṭhādibhiḥ // KAvk_21.1 //",
    "T09bsu078_u:4154": " śrīmān babhūva śrāvastyāṃ datto nāma gṛhābhipaḥ /",
    "T09bsu078_u:4155": " sutastasya sudatto 'bhūdākaraḥ puṇyasaṃpadām // KAvk_21.2 //",
    "T09bsu078_u:4156": " sa bālya evālaṃkāraṃ yācakebhyaḥ sadā dadau /",
    "T09bsu078_u:4157": " prāgjanmavāsanābhyāsaḥ kasya kena nirvāyate // KAvk_21.3 //",
    "T09bsu078_u:4158": " nityamābharaṇatyāgātparaṃ pitrā nivāritaḥ /",
    "T09bsu078_u:4159": " nadīsamuddhṛtānyasmai sadaivānyānyadarśayat // KAvk_21.4 //",
    "T09bsu078_u:4160": " nidhidarśī sa sarvatra pitari tridivaṃ gate /",
    "T09bsu078_u:4161": " dīnānāthapradānena babhūvānāthapiṇḍadaḥ // KAvk_21.5 //",
    "T09bsu078_u:4162": " kṛtadānah sa kālena putravān putravtsalaḥ /",
    "T09bsu078_u:4163": " abhūt putravivāhārthī kanyānveṣaṇayatnavān // KAvk_21.6 //",
    "T09bsu078_u:4164": " kanyakāṃ yācituṃ kāṃcit puraṃ rājagṛhaṃ tataḥ /",
    "T09bsu078_u:4165": " madhuskandhābhidhaṃ dakṣaṃ brāhmaṇaṃ visarsarja saḥ // KAvk_21.7 //",
    "T09bsu078_u:4166": " āsādya magadhān rājagṛhaṃ nagarametya saḥ /",
    "T09bsu078_u:4167": " mahādhanaṃ gṝhapatiṃ yayāce kanyakām dvijaḥ // KAvk_21.8 //",
    "T09bsu078_u:4168": " anāthapiṇḍado nāma śrāvastyāmasti viśrutaḥ /",
    "T09bsu078_u:4169": " tatputrāya sujātāya kanyāyām dehītyuvāca saḥ // KAvk_21.9 //",
    "T09bsu078_u:4170": " so 'bravīdeśa saṃbandhaḥ paramo 'smatkulocitaḥ /",
    "T09bsu078_u:4171": " vaṃśe 'smākaṃ tu kanyānām śuklamādīyate mahat // KAvk_21.10 //",
    "T09bsu078_u:4172": " śataṃ śataṃ rathāgryāṇāṃ gajāśvāśvatarasya ca /",
    "T09bsu078_u:4173": " dāśīnicayaniṣkānāṃ dīyatāṃ yadi śakyate // KAvk_21.11 //",
    "T09bsu078_u:4174": " ityukte tena taṃ vipraṃ sasmitaḥ pratyabhāṣata /",
    "T09bsu078_u:4175": " anāthapiṇḍadagṛhe dāsye śulkaṃ tadalpakam // KAvk_21.12 //",
    "T09bsu078_u:4176": " brāhmaṇenākhile tasmin kanyāśulke pratiśrute /",
    "T09bsu078_u:4177": " tamādarādgṛhapatirbhojanāya nyamantrayat // KAvk_21.13 //",
    "T09bsu078_u:4178": " sa bhuktvā vividhaṃ tatra bhakṣyabhojyamayantritaḥ /",
    "T09bsu078_u:4179": " rātrau visūcikākrāntaścukrośa vipulavyathaḥ // KAvk_21.14 //",
    "T09bsu078_u:4180": " ye 'nnamaśnanti laulyena niśi nidrāsukhāpaham /",
    "T09bsu078_u:4181": " janmakarma kathaṃ kuryuḥ paralokasukhāya te // KAvk_21.15 //",
    "T09bsu078_u:4182": " tatyājāśucibhītyā taṃ gṛhātparijano bahiḥ /",
    "T09bsu078_u:4183": " āspadaṃ nairapekṣyasya jātyā dāsajanaḥ śaṭhaḥ // KAvk_21.16 //",
    "T09bsu078_u:4184": " śubhena karmaṇā tasya saṃprāptastena vartmanā /",
    "T09bsu078_u:4185": " samaudgalyāyanaḥ śāriputraḥ kāruṇyapeśalaḥ // KAvk_21.17 //",
    "T09bsu078_u:4186": " taṃ vaṃśasya dalāgreṇa nirlikhyāpi tathā mṛdā /",
    "T09bsu078_u:4187": " prakṣālya dharmamādiśya tau tasya yayatuḥ śanaiḥ // KAvk_21.18 //",
    "T09bsu078_u:4188": " so 'pi cittaṃ tayoragre prasādya tyaktavigrahaḥ /",
    "T09bsu078_u:4189": " caturmahārājikeṣu deveṣu samājāyata // KAvk_21.19 //",
    "T09bsu078_u:4190": " tatra viśravaṇādeśānmartyaloke niketane /",
    "T09bsu078_u:4191": " sa cakre śibiradvāre pūjādhiṣṣṭhānasaṃnidhim // KAvk_21.20 //",
    "T09bsu078_u:4192": " lekhavijñātasaṃbandhaviścayo 'tha yathoditam /",
    "T09bsu078_u:4193": " anāthapiṇḍadaḥ śulkamādāya svayamāyayau // KAvk_21.21 //",
    "T09bsu078_u:4194": " sa saṃbandhigṛhaṃ prāpya dadarśāścaryakāriṇīm /",
    "T09bsu078_u:4195": " śikharākārarājārhabhakṣyasaṃbhārasaṃpadam // KAvk_21.22 //",
    "T09bsu078_u:4196": " sa vismayādgṛhapatiṃ papraccha svacchamānasaḥ /",
    "T09bsu078_u:4197": " bhūribhakṣyptsavaḥ ko 'yamapi rājā nimantritaḥ // KAvk_21.23 //",
    "T09bsu078_u:4198": " sa taṃ babhāṣe bhagavān buddhaḥ saṃghaparigrahaḥ /",
    "T09bsu078_u:4199": " mayā nimantritaḥ saṃghe so 'yam mama mahotsavaḥ // KAvk_21.24 //",
    "T09bsu078_u:4200": " iti buddhābhidhānena jātaromāzncakaṇṭakaḥ /",
    "T09bsu078_u:4201": " indusyandirivālkinnaḥ sahasaiva babhūva saḥ // KAvk_21.25 //",
    "T09bsu078_u:4202": " aviditaparamārthe kasyacinnāmamātre",
    "T09bsu078_u:4203": " sphurati sahajabhāvaḥ ko 'pi janmānubandhaḥ /",
    "T09bsu078_u:4204": " abhinavaghananāde vyaktaharṣabhilāṣaḥ",
    "T09bsu078_u:4205": " spṛśati lalitanṛtyodvṛttavṛttiṃ mayūraḥ // KAvk_21.26 //",
    "T09bsu078_u:4206": " so 'vadadvadanāmbhojasaṃjātābhinavadyutiḥ /",
    "T09bsu078_u:4207": " ka eṣa bhagavān buddhaḥ kaśca saṃgho 'bhidhīyate // KAvk_21.27 //",
    "T09bsu078_u:4208": " iti pṛṣṭo gṛhapatistena provāca sasmitaḥ /",
    "T09bsu078_u:4209": " aho bata na jānīṣe śāstāraṃ bhuvanatraye // KAvk_21.28 //",
    "T09bsu078_u:4210": " saṃsārapāśabhītānāṃ śaraṇyaṃ śaraṇaiṣiṇām /",
    "T09bsu078_u:4211": " jina yastaṃ na jānāti sa loke vañcitaḥ param // KAvk_21.29 //",
    "T09bsu078_u:4212": " kiṃ tena mohalīnena viphalīkṛtajanmanā /",
    "T09bsu078_u:4213": " ajñānataraṇopāyaṃ vayo yena vyayīkṛtam // KAvk_21.30 //",
    "T09bsu078_u:4214": " gotamo bhagavān buddhaḥ śākyarājakuladbhivaḥ /",
    "T09bsu078_u:4215": " saṃbudhyānuttaraṃ samyaksaṃbodhimanagārikaḥ // KAvk_21.31 //",
    "T09bsu078_u:4216": " paścāt pravrajitānām ca tasyaivānugrahātparam /",
    "T09bsu078_u:4217": " bhikṣūṇāṃ gatarāgāṇām samūhaḥ saṃgha ucyate // KAvk_21.32 //",
    "T09bsu078_u:4218": " sa eṣa buddhapramukhaḥ saṃghaḥ svakuśalaiṣiṇāḥ /",
    "T09bsu078_u:4219": " mayā puṇyapaṇaṃ prāpyaṃ praṇayena nimantritaḥ // KAvk_21.33 //",
    "T09bsu078_u:4220": " iti tadvacanaṃ śrutvā tatsmṛtvānāthapiṇḍadaḥ /",
    "T09bsu078_u:4221": " buddhālambanabhāvena niśi nidrāṃ samāyayau // KAvk_21.34 //",
    "T09bsu078_u:4222": " rajanyāṃ yāmaśeṣāyāṃ samākṛṣṭa ivetsukaḥ /",
    "T09bsu078_u:4223": " prabhātamiti sa jñātvā puradvāreṇa niryayau // KAvk_21.35 //",
    "T09bsu078_u:4224": " śibikādvāramāsādya saṃprāpta iva devatām /",
    "T09bsu078_u:4225": " madhuskandhena nirdiṣṭaṃ śreyaḥpanthānamāptavān // KAvk_21.36 //",
    "T09bsu078_u:4226": " bhagavāṃstaṃ tataḥ prāpya sa tṛṣṇārta ivāmṛtam /",
    "T09bsu078_u:4227": " babhūvānupamāsvādaṃ pramodāmodanirvṛtaḥ // KAvk_21.37 //",
    "T09bsu078_u:4228": " taṃ dṛṣṭvā sādaraṃ dūrāt chāyātarumivādhvagaḥ /",
    "T09bsu078_u:4229": " avāpa gatasaṃtāpaḥ śrāntiṃ viśrāntiśītalām // KAvk_21.38 //",
    "T09bsu078_u:4230": " tasya taddarśaneva vimalābhigataḥ manaḥ /",
    "T09bsu078_u:4231": " śaratsamāgameneva ghanadhvāntojjhitaṃ nabhaḥ // KAvk_21.39 //",
    "T09bsu078_u:4232": " sa ko 'pi puṇyaśīlānāmanubhāvaḥ prasādinām /",
    "T09bsu078_u:4233": " bhavanti yatprasādena nirvighnāścittavṛttayaḥ // KAvk_21.40 //",
    "T09bsu078_u:4234": " so 'cintayadaho mohavihīnasya hi me tathā /",
    "T09bsu078_u:4235": " anucchedavikāro 'yaṃ jātaḥ praśamasaṃpadaḥ // KAvk_21.41 //",
    "T09bsu078_u:4236": " vañcito 'smi na yatpūrvaṃ dṛṣto 'yaṃ bhagavān mayā /",
    "T09bsu078_u:4237": " nādhanyānāmiyaṃ yāti mūrtirlocanagocaram // KAvk_21.42 //",
    "T09bsu078_u:4238": " amṛtamadhirodārā dṛṣṭirdyutiḥ śaśipeśalā taruṇakaruṇāyattā vṛttiḥ prasādamayī matiḥ /",
    "T09bsu078_u:4239": " ayamatiśayaṃ pratyāsannaḥ karoti virāgatāṃ vigatarajasāṃ niḥsaṃsāraḥ priyo 'pi parigrahaḥ // KAvk_21.43 //",
    "T09bsu078_u:4240": " iti cittaprasādena cintayannupasṛtya saḥ /",
    "T09bsu078_u:4241": " vidadhe tasya sānandaḥ pādapadmābhivandanam // KAvk_21.44 //",
    "T09bsu078_u:4242": " bhagavānapi tatprāptiprasādānandalakṣaṇam /",
    "T09bsu078_u:4243": " uvāha vadanacchāyaṃ pūrṇakāruṇyapūritam // KAvk_21.45 //",
    "T09bsu078_u:4244": " dṛṣṭimāśvāsajananīṃ kāmaṃkāmapi tasya saḥ /",
    "T09bsu078_u:4245": " visasarjojjvalāṃ janmarajaḥśuddhyai sudhānadīm // KAvk_21.46 //",
    "T09bsu078_u:4246": " athāsya bhagavān bhradrāṃ vidadhe dharmadeśanām /",
    "T09bsu078_u:4247": " caturṇāmāryasatyānāṃ pratibhāvavidhāyinīm // KAvk_21.47 //",
    "T09bsu078_u:4248": " sa śāsanāddhi saṃvyastasamastakleśasaṃtatiḥ /",
    "T09bsu078_u:4249": " nijaṃ janma nivedyāsmai praṇatastamabhāṣataḥ // KAvk_21.48 //",
    "T09bsu078_u:4250": " atikrānto 'smi bhagavan bhavantaṃ śaraṇaṃ gataḥ /",
    "T09bsu078_u:4251": " vipannavāsanābhyāsaḥ saṃsāre na rame param // KAvk_21.49 //",
    "T09bsu078_u:4252": " karotyakuśalaṃ dūre śubhamāśu prayacchati /",
    "T09bsu078_u:4253": " sūcayatyucitācāraṃ mahatamavalokanam // KAvk_21.50 //",
    "T09bsu078_u:4254": " sukhārhaṃ tvadvihārāya vihāraṃ paramādarāt /",
    "T09bsu078_u:4255": " ratnasārapurodāraṃ svapuraṃ kārayāmyaham // KAvk_21.51 //",
    "T09bsu078_u:4256": " karotu tatra bhagavān satataṃ sthityanugraham /",
    "T09bsu078_u:4257": " dhanairāsevito 'smābhiḥ saparyāparicaryayā // KAvk_21.52 //",
    "T09bsu078_u:4258": " ityarthanāṃ tathetyasya bhagavān pratyapadyata /",
    "T09bsu078_u:4259": " praṇayuprārthanābhaṅgapragalbhā na hi sādhavaḥ // KAvk_21.53 //",
    "T09bsu078_u:4260": " bhagavantamathāmantrya śrāvastīṃ sa purīṃ yayau /",
    "T09bsu078_u:4261": " tadādiṣṭena sahitaḥ śāriputreṇa bhikṣuṇā // KAvk_21.54 //",
    "T09bsu078_u:4262": " tatra jetakumāreṇa hiraṇyārghoṇa bhūyasā /",
    "T09bsu078_u:4263": " dattaṃ kāñcanamādāya vihāraṃ tamasūtrayat // KAvk_21.55 //",
    "T09bsu078_u:4264": " bhaktyutsāhādathārambhakṛtasāhāyyakah suraiḥ /",
    "T09bsu078_u:4265": " vihāraṃ tridivākāraṃ cakārānāthapiṇḍadaḥ // KAvk_21.56 //",
    "T09bsu078_u:4266": " tatra jetakumāro 'pi bhaktyā bhagavataḥ param /",
    "T09bsu078_u:4267": " yaśaḥpuṇyapratiṣṭhāyai vidadhe dvārakoṣṭhakam // KAvk_21.57 //",
    "T09bsu078_u:4268": " ath atīrthyāstamālokya vihārārambhamadbhutam /",
    "T09bsu078_u:4269": " sāpavādavivādena cakrurdveṣākulāḥ kalim // KAvk_21.58 //",
    "T09bsu078_u:4270": " raktākṣapramukhasteṣām mātsaryātkṣudrapraṇḍitaḥ /",
    "T09bsu078_u:4271": " sapakṣa iva kṛṣṇāhiścakitaḥ purataḥ sadā // KAvk_21.59 //",
    "T09bsu078_u:4272": " ruddhe vihārasaṃbhāre tena vādajayāvadhi /",
    "T09bsu078_u:4273": " anāthapiṇḍadagirā śāriputraḥ samāyayau // KAvk_21.60 //",
    "T09bsu078_u:4274": " raktākṣo 'tha tamāhūya prabhāvotkarṣadarśane /",
    "T09bsu078_u:4275": " indrajālabalotphullaṃ sahakāramadarśayat // KAvk_21.61 //",
    "T09bsu078_u:4276": " śāriputraprabhāvotthairvipulaistanmukhānilaiḥ /",
    "T09bsu078_u:4277": " unmūlitaḥ śakalatāṃ tīrthyotsāha ivāpa saḥ // KAvk_21.62 //",
    "T09bsu078_u:4278": " raktākṣavihitāṃ phullakamalāṃ padminīṃ tataḥ /",
    "T09bsu078_u:4279": " paṅkaśeṣāṃ dvipaścakre śāriputravinirmitaḥ // KAvk_21.63 //",
    "T09bsu078_u:4280": " ratkākṣavakṣonikṣiptaḥ saptaśīrṣamahoragaḥ /",
    "T09bsu078_u:4281": " śāriputreṇa nikṣiptastārkṣyapakṣāgramārutaiḥ // KAvk_21.64 //",
    "T09bsu078_u:4282": " tadāhūto 'tha vetālaḥ śāriputreṇa kīlitaḥ /",
    "T09bsu078_u:4283": " prerito mantravirtyeṇa raktākṣaṃ hantumudyayau // KAvk_21.65 //",
    "T09bsu078_u:4284": " vetālābhihatastrāsānnaśyanmānamadajvaraḥ /",
    "T09bsu078_u:4285": " śaraṇaṃ pādapatitaḥ śāriputraṃ jagāma saḥ // KAvk_21.66 //",
    "T09bsu078_u:4286": " raktākṣastena bhaṅgena śaraṇyaṃ śaraṇaṃ gataḥ /",
    "T09bsu078_u:4287": " pravrajyāyām vītarāgaḥ śuddhāṃ bodhismavāptavān // KAvk_21.67 //",
    "T09bsu078_u:4288": " tīrthyāstvanye paridveṣakrodhapāramitāṃśavaḥ /",
    "T09bsu078_u:4289": " tatra karmakaravyājāttasthurbhikṣavadhodyatāḥ // KAvk_21.68 //",
    "T09bsu078_u:4290": " te 'tha dharmadruhaḥ kāle śāriputreṇa lakṣitāḥ /",
    "T09bsu078_u:4291": " taddṛṣṭipātamātreṇa babhūvurmaitramānasāḥ // KAvk_21.69 //",
    "T09bsu078_u:4292": " āśayānuśayaṃ dhātuṃ prakṛtiṃ ca vicārya saḥ /",
    "T09bsu078_u:4293": " dharmadeśanayā teṣāṃ dideśānuttarāṃ daśām // KAvk_21.70 //",
    "T09bsu078_u:4294": " atha tasya vihārasya nirvighnārambhakarmaṇi /",
    "T09bsu078_u:4295": " anāthapiṇḍadaṃ prāha śāriputraḥ smitānanaḥ // KAvk_21.71 //",
    "T09bsu078_u:4296": " vihārasūtrapātasya tulya eva kṣaṇe mahān /",
    "T09bsu078_u:4297": " haumo vihāraḥ saṃvṛttastuṣite devasadmani // KAvk_21.72 //",
    "T09bsu078_u:4298": " etadākarṇya saṃjātaprasādadviguṇāntaraḥ /",
    "T09bsu078_u:4299": " hemaratnavarāgāraṃ vihāraṃ samakārayat // KAvk_21.73 //",
    "T09bsu078_u:4300": " vibhavairatha rājārhaiḥ pathi tenopakalpitaiḥ /",
    "T09bsu078_u:4301": " vijñaptistridivaiḥ sārdhamāyayau bhagavān jinah // KAvk_21.74 //",
    "T09bsu078_u:4302": " tadāgamanaharṣeṇa prasanne bhavanatraye /",
    "T09bsu078_u:4303": " anāthapiṇḍadastasmai vāridhārāmapātayat // KAvk_21.75 //",
    "T09bsu078_u:4304": " tasmin yadā na pradeśe vāridhārā papāta sā /",
    "T09bsu078_u:4305": " tadā bhagavato vākyāt tvaritaṃ patitānyataḥ // KAvk_21.76 //",
    "T09bsu078_u:4306": " taṃ dṛṣṭvā kautukāt pṛṣṭo bhikṣubhirbhagavān punaḥ /",
    "T09bsu078_u:4307": " uvāca śrūyatāmetad vāristambhasya kāraṇam // KAvk_21.77 //",
    "T09bsu078_u:4308": " anena pūrvabuddhebhye asminnevedamāspadam /",
    "T09bsu078_u:4309": " pratipāditamityeṣā vāridhārānyataścyutā // KAvk_21.78 //",
    "T09bsu078_u:4310": " anenaiva purā samyaksaṃbuddhāya vipaśyine /",
    "T09bsu078_u:4311": " ayameva varārāmapradeśaḥ pratipāditaḥ // KAvk_21.79 //",
    "T09bsu078_u:4312": " buddhāya śikhine prādāt puṣyajanmanyayaṃ punaḥ /",
    "T09bsu078_u:4313": " tato dadau viśvabhuve jināya raghijanmani // KAvk_21.80 //",
    "T09bsu078_u:4314": " bhavadattābhidho bhūtvā kakucchandāya dattavān /",
    "T09bsu078_u:4315": " dadau bṛhaspatirbhūṭvā kanakākhyāya tāyine // KAvk_21.81 //",
    "T09bsu078_u:4316": " kāśyapāya punaścāyaṃ prādādāṣāḍhajanmaniḥ /",
    "T09bsu078_u:4317": " anenaivādhunā mahyaṃ deśo 'yaṃ pratipāditaḥ // KAvk_21.82 //",
    "T09bsu078_u:4318": " kālena sudhanākhyo 'yaṃ maitreyāya pradāsyati /",
    "T09bsu078_u:4319": " sattvavān kṣāntiśīlatvānnidhānānyeṣa paśyati // KAvk_21.83 //",
    "T09bsu078_u:4320": " punaścāyaṃ gṝhapatirbhūtvā hemapradābhidhaḥ /",
    "T09bsu078_u:4321": " cakre pratyekabuddhasya saṃskāraṃ parinirvṛtau // KAvk_21.84 //",
    "T09bsu078_u:4322": " ratnakumbhe tadasthīni dhṛtvā tatpraṇidhānataḥ /",
    "T09bsu078_u:4323": " adhunā ratnakośārhaḥ saṃjāto 'yaṃ suvarṇabhās // KAvk_21.85 //",
    "T09bsu078_u:4324": " śrutveti śāsturvacanābhidhānaṃ te bhikṣavaḥ sāramivāmṛtasya /",
    "T09bsu078_u:4325": " kartuḥ pratiṣṭhārjitapūrṇapuṇyapuṣpādhivāsena bhṛśaṃ nananduḥ // KAvk_21.86 //",
    "T09bsu078_u:4326": " iti kṣemendraviracitāyāṃ bodhisattvāvadānakalpalatāyāṃ jetavanapratigrahāvadānaṃ nāma ekaviṃśaṃ pallavaḥ //",
    "T09bsu078_u:4327": " 22. pitāputrasamādānam /",
    "T09bsu078_u:4328": " aho mahārhaṃ maṇivanmahattvaṃ bhavyā bhajante guṇagauraveṇa /",
    "T09bsu078_u:4329": " vinā guṇaṃ yadvapuṣām gurutvaṃ sthūlopalānāmiva niṣphalaṃ tat // KAvk_22.1 //",
    "T09bsu078_u:4330": " śrīmān purā śākyapure narendraḥ śuddhodanaḥ śuddhisudhānidhānam /",
    "T09bsu078_u:4331": " vairāgyayogātsugatatvamāptaṃ smṛtvā sutaṃ sutsukatāmavāpaṃ // KAvk_22.2 //",
    "T09bsu078_u:4332": " so 'cintayatpuṇyaguṇādhivāsaṃ sarasvatīvāsasaroruhaśri /",
    "T09bsu078_u:4333": " manaḥ prasādasya vilāsasaudhaṃ drakṣāmi sūnorvadanaṃ kadāham // KAvk_22.3 //",
    "T09bsu078_u:4334": " ehīti taddarśanalālasena ye ye mayā jetavanaṃ visṛṣṭāḥ /",
    "T09bsu078_u:4335": " te te tadālokananirnimeṣaṃ tatraiva tiṣṭhantyamṛtaṃ pibantaḥ // KAvk_22.4 //",
    "T09bsu078_u:4336": " saṃpreṣitastasya mayā sa nāyayau yo 'pyātmatulyaṃ praṇayādudāyī /",
    "T09bsu078_u:4337": " sa lekhahastastridivābhirāme tatraiva lekhatvamirābhiyātaḥ // KAvk_22.5 //",
    "T09bsu078_u:4338": " saṃdeśavākyaṃ prahitaṃ mayā yat tadvismṛtaṃ tasya mukhena nūnam /",
    "T09bsu078_u:4339": " sarvo hi nāma svahitābhilāṣī dhatte parārthe kila śītalatvam // KAvk_22.6 //",
    "T09bsu078_u:4340": " vilokanenaitya niṣiñca tūrṇaṃ pīyūṣapūreṇa mamāṅgasaṅgam /",
    "T09bsu078_u:4341": " niḥsaṅgato viśramatāṃ muhūrtaṃ dayāvidheyaḥ kuru bandhukāryam // KAvk_22.7 //",
    "T09bsu078_u:4342": " ityetadākarṇya kathām sa kuryāt kṣaṇaṃ vilambaṃ mama darśane 'pi /",
    "T09bsu078_u:4343": " taccetasaḥ pallavapeśalasya na hi svabhāvaḥ praṇayāvabhaṅgaḥ // KAvk_22.8 //",
    "T09bsu078_u:4344": " manoratheneti puraḥ prayāte taddarśanāyeva dharādhināthe /",
    "T09bsu078_u:4345": " pravrajyā vyañjitatatprasādaḥ samāyayau harṣarasādudāyī // KAvk_22.9 //",
    "T09bsu078_u:4346": " dṛṣṭvā tamānandavipūrṇamānasaṃ pravrajyayā tatsadṛśānubhāvam /",
    "T09bsu078_u:4347": " utkaṇṭhitaḥ kuṇṭhitadhairyavṛttiḥ saṃmohamūrcchāṃ nṛpatiḥ prapede // KAvk_22.10 //",
    "T09bsu078_u:4348": " sa labdhasaṃjñaḥ śiśiraiḥ payobhiḥ papraccha taṃ kiṃ nu sameṣyatīti /",
    "T09bsu078_u:4349": " so 'pyabravīddeva dinairbhavantamasaṃbhṛtaiḥ sādarameṣyatīti // KAvk_22.11 //",
    "T09bsu078_u:4350": " tataḥ prayāteṣu dineṣu keṣu vyomnā śanairbhikṣugaṇānuyātaḥ /",
    "T09bsu078_u:4351": " sahāyayau nākasadām nikāyaiḥ sarvārthasiddhairbhagavān kumāraḥ // KAvk_22.12 //",
    "T09bsu078_u:4352": " dyusundarīpāṇisarojamuktamandāramālākalitaścakāśe /",
    "T09bsu078_u:4353": " svargīyagaṅgāsphuṭaphenakūṭavilāsahāsāṅga ivāmarādriḥ // KAvk_22.13 //",
    "T09bsu078_u:4354": " saṃghaṭṭabhinnābhrasakhaiḥ skhalidbhiḥ saśabdajāmbūnadakiṅkiṇīkaiḥ /",
    "T09bsu078_u:4355": " babhurvimānaiḥ kakubhāṃ mukhāni bhaktyeva śāsturvihitastavāni // KAvk_22.14 //",
    "T09bsu078_u:4356": " nirantarairantarivārkatāraiḥ suraiḥ savidyādharasiddhasaṃghaiḥ /",
    "T09bsu078_u:4357": " paryāptasaṃsaktasitātapatrairvyāptaḥ samāptiṃ gaganaṃ jagāma // KAvk_22.15 //",
    "T09bsu078_u:4358": " taṃ sarvalokopakṛtiprapannaṃ sarvākṛtiṃ sarvamayāvabhāsam /",
    "T09bsu078_u:4359": " samāpatantaṃ nabhaso 'tha digbhyaḥ kṣiteśca sarve dadṛśuḥ kṣaṇena // KAvk_22.16 //",
    "T09bsu078_u:4360": " praharṣarāśiṃ janalocanānāṃ puṇyapramāṇaṃ sukṛtotsavānām /",
    "T09bsu078_u:4361": " lokastamālokanidhiṃ vilokya samullalannucchalitādbhutormiḥ // KAvk_22.17 //",
    "T09bsu078_u:4362": " āścaryabhūtaṃ ruciraprabhāvamudāyinā sūcitamākalayya /",
    "T09bsu078_u:4363": " jagadguruṃ bhūmipatiḥ kumāraṃ kṛtāñjalistaṃ praṇanāma dūrāt // KAvk_22.18 //",
    "T09bsu078_u:4364": " athāvatīryāryajanānuyātaḥ saṃpūjyamānaḥ praṇayena rājñā /",
    "T09bsu078_u:4365": " sphīṭaprabhābhāsitadigvibhāgāṃ nyagrodhinīṃ ratnabhuvam viveśa // KAvk_22.19 //",
    "T09bsu078_u:4366": " hemāsanaṃ śāsanasaṃniviṣṭalokatrayaḥ saṃgatapādapīṭham /",
    "T09bsu078_u:4367": " sa tatra ratnāṅkuracitrapatraṃ bhāsvadvapurmerun // KAvk_22.20 //",
    "T09bsu078_u:4368": " tanmānasendornayanāmṝtaughaṃ manorathaprārthanayopayātam /",
    "T09bsu078_u:4369": " vilokayannirvṛtinirnimeṣaḥ kṣaṇaṃ kṣitīśastridaśatvamāpa // KAvk_22.21 //",
    "T09bsu078_u:4370": " sa taṃ jagādāśruniruddhakaṇṭhaḥ sotkarṣaharṣākulitaṃ kumāram /",
    "T09bsu078_u:4371": " hārāgraratnapratibimbasaktaṃ praveśayan prītirasādivāntaḥ // KAvk_22.22 //",
    "T09bsu078_u:4372": " saṃtoṣaśītācalavat svabhāvāt sarve ramante kuśalasthalīṣu /",
    "T09bsu078_u:4373": " kṛtastvayāsmākamayaṃ tu kasmāt satsūpakārī virahopadeśaḥ // KAvk_22.23 //",
    "T09bsu078_u:4374": " snehātpramodādguṇagauravācca dhīrdhāvatīyaṃ tvayi me prasahya /",
    "T09bsu078_u:4375": " āliṅganāya sthirasaṃgamāya pādapraṇāmāya ca tulyameva // KAvk_22.24 //",
    "T09bsu078_u:4376": " yadvastu kiṃcidgaditaṃ mayā tat śrotavyameva praṇayoparodhāt /",
    "T09bsu078_u:4377": " guṇojjhitaṃ vā virasakramaṃ vā na snehamohasya bhavatyavācyam // KAvk_22.25 //",
    "T09bsu078_u:4378": " pratyarṇaratnapratibimbitārkaprauḍhaprabhāprāvaraṇānyamūni /",
    "T09bsu078_u:4379": " tvaṃ hemaharmyāṇi vihāya kasmāt vigāhase śūnyavanāntarāṇi // KAvk_22.26 //",
    "T09bsu078_u:4380": " kāntākarāvarjitahemakumbhasatsaurabhāmbhaḥpravarābhiṣiktaḥ /",
    "T09bsu078_u:4381": " ekaḥ kathaṃ snāsi vikāsipāṃśusaṃtaptatoyāsu marusthalīṣu // KAvk_22.27 //",
    "T09bsu078_u:4382": " gaṇḍasthalāt kuṇḍalaratnakānti kiṃ lambitaṃ maṇḍanameva vetsi /",
    "T09bsu078_u:4383": " kasmādakasmāttava niḥsukhasya na candanaṃ nandanaminduśubhram // KAvk_22.28 //",
    "T09bsu078_u:4384": " mahāvitāne śayane nṛpārhe śeṣe na kiṃ śeṣaviśeṣaśubhre /",
    "T09bsu078_u:4385": " lakṣmīnavāliṅganabhogayogyā kathaṃ tanuste sahate kuśayyām // KAvk_22.29 //",
    "T09bsu078_u:4386": " kāntāsmitormipratimāṃśukārhaṃ kiṃ cīvarasyocitametadaṅgam /",
    "T09bsu078_u:4387": " pāṇau ca līlākamalāspade 'smin pātraṃ kathaṃ te priyamadya jātam // KAvk_22.30 //",
    "T09bsu078_u:4388": " ayaṃ vihārastava kaṇṭhapīṭhaḥ sotkaṇṭhakāntābhujabandhanārhaḥ /",
    "T09bsu078_u:4389": " saṃbhogalakṣmīkṣapitapramodaḥ karotyakasmāt praṇayāvabhaṅgam // KAvk_22.31 //",
    "T09bsu078_u:4390": " rūpaṃ vilakṣīkṛtapuṣpacāpaṃ mattebhakumbhoccakucā vibhūtiḥ /",
    "T09bsu078_u:4391": " ratervilāsppavanaṃ vayaśca kenāsamaste kalito virāgaḥ // KAvk_22.32 //",
    "T09bsu078_u:4392": " śratveti taṃ śīlanidhirbadhāṣe śaśāṅkalekhālalitasmitena /",
    "T09bsu078_u:4393": " saṃkrāntanānānṛparatnarāgāṃ kurvannalakṣāmiva rājalakṣmīm // KAvk_22.33 //",
    "T09bsu078_u:4394": " rājan jarārogahateva na syāttaraṅgalolā yadi jīvavṛttiḥ /",
    "T09bsu078_u:4395": " tatkasya na syādaniśaṃ praharṣapīyūṣavarṣī viṣayābhilāṣaḥ // KAvk_22.34 //",
    "T09bsu078_u:4396": " śamāmṛtāsvādanasusthirāṇāmapātanaṃ śūnyavanāntabhūmeḥ /",
    "T09bsu078_u:4397": " vibhūtilīlāmadavihvalānāṃ harmyāṇi paryantanipātanāni // KAvk_22.35 //",
    "T09bsu078_u:4398": " sakuṅkumaiḥ snāntiḥ nṛpāḥ payobhiḥ sarāgatāṃ yaiḥ satataṃ prayānti /",
    "T09bsu078_u:4399": " saṃtoṣaśīlastu manaḥ prasādaśuddhāmbudhautā vimalībhavanti // KAvk_22.36 //",
    "T09bsu078_u:4400": " śrotraṃ śrutenaivana kuṇḍalena dānena pāṇirna tu kaṅkaṇena /",
    "T09bsu078_u:4401": " vibhāti kāyaḥ karuṇākulānāṃ paropakāreṇa na candanena // KAvk_22.37 //",
    "T09bsu078_u:4402": " etāni mohāhatavallabhāni saṃsaktamuktāṃśusitasmitāni /",
    "T09bsu078_u:4403": " satāṃ na bhogyāni bhavanti bhūbhṛducchiṣṭaśiṣṭāni vibhūṣaṇāni // KAvk_22.38 //",
    "T09bsu078_u:4404": " rāgāturāṇāṃ ritupāpitānāṃ nidrā dhanadhyānavatāṃ na nāma /",
    "T09bsu078_u:4405": " śayyāsu susparśavatīṣu rājñā sarvatra śāntaḥ sukhameva śete // KAvk_22.39 //",
    "T09bsu078_u:4406": " nirmokakāntena varāmśukena bhujaṅgavṛttirna tu cīvareṇa /",
    "T09bsu078_u:4407": " pātraṃ pavitrāṇi samāplitāni pīyūṣamaitrāṇyaśanāni sūte // KAvk_22.40 //",
    "T09bsu078_u:4408": " chatrāṇi vakrkraṃ bhṛśamaprakāśaṃ manivilolaṃ vyajanānilaughāḥ /",
    "T09bsu078_u:4409": " saṃsaktajāṅyaṃ hṛdayaṃ nṛpāṇāṃ kurvanti hārā haricandanārdrāḥ // KAvk_22.41 //",
    "T09bsu078_u:4410": " viyogarogānugatā vibhūtiḥ kāntāh kṣaṇāntā viraso vilāsaḥ /",
    "T09bsu078_u:4411": " yasminnapāyaḥ satatānuśāyī sa kasya bhogaḥ subhagopayogaḥ // KAvk_22.42 //",
    "T09bsu078_u:4412": " jāḍyaṃ sajṛmbhaṃ janayatyajasraṃ tanoti tṛṣṇābhramamohamūrcchāḥ",
    "T09bsu078_u:4413": " karotyasahyaṃ sarasatvameva bhogopabhogaḥ prasabhaprayogaḥ // KAvk_22.43 //",
    "T09bsu078_u:4414": " yadā sukhaśrīrnavacandralekhā prabhātapuṣpāṇyapi yaivanāṇi /",
    "T09bsu078_u:4415": " karmormimālāgrahaṇaṃ śarītaṃ tadā mamāyaṃ gamito 'nurāgaḥ // KAvk_22.44 //",
    "T09bsu078_u:4416": " sacāmarāh sadhvajapuñjapaṭṭāḥ savājivālā dvipakarṇatālāḥ /",
    "T09bsu078_u:4417": " svabhāvalolāḥ kila rājalakṣmyaḥ sarve vilāsāh kṣaṇabhaṅgasaṅgāḥ // KAvk_22.45 //",
    "T09bsu078_u:4418": " uktveti tattatkuśalāya rājñaścittaprasādaṃ paramaṃ vidhāya /",
    "T09bsu078_u:4419": " sa śāntikallolasudhāpravāhaṃ kiran dṛśā pārṣadamāluloke // KAvk_22.46 //",
    "T09bsu078_u:4420": " manīṣiṇāṃ śākyakulodgatānāṃ saptāyutāni pratipādya dharmam /",
    "T09bsu078_u:4421": " cakre sahasrāṇi ca sapta tatra saṃprāptaparyāptaviśeṣabhāñji // KAvk_22.47 //",
    "T09bsu078_u:4422": " śaklodanādyaiḥ kuśalopapannaiḥ gaṇe 'tha tattulyasahasrasaṃkhyaiḥ /",
    "T09bsu078_u:4423": " droṇodanādyairamṛtpdanādyaiścittaprasādaḥ sumahānavāptaḥ // KAvk_22.48 //",
    "T09bsu078_u:4424": " kecidyayuḥ śrāvakabodhiyuktapratyekabodhau niratāśca kecit /",
    "T09bsu078_u:4425": " samyak tathānuttarabodhisaktāḥ pare babhūvurgaganaprasannāḥ // KAvk_22.49 //",
    "T09bsu078_u:4426": " srotaḥ pariprāptaphalaṃ tato 'nye sakṛttathāgāmiphalaṃ tathānye /",
    "T09bsu078_u:4427": " anye 'pyanāgāṃiphalaṃ tadāpurarhatphalaṃ kleśavimuktimanye // KAvk_22.50 //",
    "T09bsu078_u:4428": " ekastu tatrārjitapāpaśāpastamaḥsamūhopahitapramohaḥ /",
    "T09bsu078_u:4429": " māyeyamityāha hasan janānāṃ satyasthitiṃ saṃsadi devadattaḥ // KAvk_22.51 //",
    "T09bsu078_u:4430": " nṛpaṃ tu vātsalyanilīnameva putrodayātpratyupajātadarpam /",
    "T09bsu078_u:4431": " maudgalyabhikṣurjinaśāsanena maharddhibhirvītamadaṃ cakāram // KAvk_22.52 //",
    "T09bsu078_u:4432": " dṛṣṭvāpi rājā bhagavatprabhāvaṃ nātyadbhutam pauruṣameva mene /",
    "T09bsu078_u:4433": " abhyāsalīnāni janasya nūnaṃ sotkarṣakṛtyāni na vismayāya // KAvk_22.53 //",
    "T09bsu078_u:4434": " athāparedyurbhagavān surendrasaṃpādite hemamahāvimāne /",
    "T09bsu078_u:4435": " sumeruśīrrṣṇīva samānakāntau siṃhāsane ratnamaye nyaṣīdat // KAvk_22.54 //",
    "T09bsu078_u:4436": " brahmendramukhyeṣu tataḥ sureṣu tatropaviṣṭeṣu pṛthuprabheṣu /",
    "T09bsu078_u:4437": " babhustaduṣṇīṣaśikhāvilāsaiścandrāṃśumālājaṭīlā ivāśāḥ // KAvk_22.55 //",
    "T09bsu078_u:4438": " anyonyasaṃghaṭṭavilolahārairdhanāvahāraistridaśairviśadbhiḥ /",
    "T09bsu078_u:4439": " nirantarām tām bhavametya rājā dvāreṣu mārgānna caturṣu lebhe // KAvk_22.56 //",
    "T09bsu078_u:4440": " sabhrūbhramaistatra kuveramukhyairnivāryamāṇābhimatapraveśah /",
    "T09bsu078_u:4441": " vicchāyavakraḥ skhalitābhidhāyī bhūbhṛtparaṃ niṣpratibho babhūva // KAvk_22.57 //",
    "T09bsu078_u:4442": " praveśitastairjinaśāsanena kadācidāsādya tadagrabhūmim /",
    "T09bsu078_u:4443": " śuddhodanast apraṇipatya mūrdhnā cittaprasādena puro 'sya tasthau // KAvk_22.58 //",
    "T09bsu078_u:4444": " śāstā tu tasmai caturāryasatyaprabodhikāṃ dharmakathām dideśa /",
    "T09bsu078_u:4445": " jñānena yā viṃśatiśṛṅgamasya satkāyadṛgbhūdharamapyabḥāṅkṣīt // KAvk_22.59 //",
    "T09bsu078_u:4446": " tataḥ sa gatvā kṛtakṛtyajanmā śuklodanaṃ prāpta bhajasva rājyam /",
    "T09bsu078_u:4447": " svasyāvratīttaṃ bhagavatpradiṣṭaṃ tacchāsanaṃ modayituṃ na rājyam // KAvk_22.60 //",
    "T09bsu078_u:4448": " droṇodane rājyaparāṅbhukhe 'pi vairāgyayogādamṛtodane ca /",
    "T09bsu078_u:4449": " jagrāha śuddhodanasaṃpradiṣṭāṃ tāṃ rājalakṣmīmatha bhadrakākhyaḥ // KAvk_22.61 //",
    "T09bsu078_u:4450": " rājārhabhogairatha pūjayitvā jinaḥ janeśaḥ śucisaṃpraṇitaiḥ /",
    "T09bsu078_u:4451": " nyagrodhadhāma pratipādya cāsmai śuddhodanaṃ śuddhamanoratho 'bhūt // KAvk_22.62 //",
    "T09bsu078_u:4452": " droṇodanasyāpi sutau yuvānau rājājñayā preraṇayā ca mātuḥ /",
    "T09bsu078_u:4453": " ekastu yaḥ pravrajito 'niruddhaḥ paro mahānnāma gṛhī babhūva // KAvk_22.63 //",
    "T09bsu078_u:4454": " athābhavaccetasi bhadraksya rājño viraktasya vanābhilāṣaḥ /",
    "T09bsu078_u:4455": " vivekabhājāṃ praśamapravṛttaṃ navāpi lakṣmīrna mano ruṇaddhi // KAvk_22.64 //",
    "T09bsu078_u:4456": " tataḥ samāhūya sa devadattaṃ rājyābhiṣekapratipannacittam /",
    "T09bsu078_u:4457": " uvāca me pravrajanasya kālaḥ samāgataḥ kiṃ bhavatābhidheyam // KAvk_22.65 //",
    "T09bsu078_u:4458": " taṃ pratyuvācāttavivekadambhaḥ susaṃvṛtaṃ saṃsadi devadattaḥ /",
    "T09bsu078_u:4459": " rājanna rājye 'sti mamābhilāṣaḥ pravrajyayā tvatsadṛśo bhavāmi // KAvk_22.66 //",
    "T09bsu078_u:4460": " śrutveti rājā kuṭilasya tasya mithyāvinītasya kadarthavākyam /",
    "T09bsu078_u:4461": " udīritaṃ śākyagaṇastavāyaṃ saṃkalpasākṣīti hasannuvāca // KAvk_22.67 //",
    "T09bsu078_u:4462": " athārthatāpopahataḥ pradadhyau bhogānurāgāditi devadattaḥ /",
    "T09bsu078_u:4463": " mayā kimetadavipātamuktaṃ bhajeta vā pravrajito 'pi rājyam // KAvk_22.68 //",
    "T09bsu078_u:4464": " rājyaṃ samutsṛjya nijaṃ vrajantaḥ śākyaṃ kumārāḥ saha bhadrakādyāḥ /",
    "T09bsu078_u:4465": " śuddhodanaṃ niryayurāyavṛttaprītiṃ puraskṛtya rathairdvipaiśca // KAvk_22.69 //",
    "T09bsu078_u:4466": " vrajatsu sarveṣvatha devadattaḥ kirīṭasaktaṃ pṛthipadmarāgam /",
    "T09bsu078_u:4467": " jahāra raktāktamivāmiṣārthī śyenaḥ prabhāpallavitāmbarārkam // KAvk_22.70 //",
    "T09bsu078_u:4468": " naimittikairuktamathāsya lakṣmadṛṣṭvā tadugraṃ narakaprayāṇam /",
    "T09bsu078_u:4469": " cittaṃ sadoṣaṃ kila durnimittaṃ nimittamanyat punaruktameva // KAvk_22.71 //",
    "T09bsu078_u:4470": " kokālikhaṇḍotkaṭamorakāṇāṃ tithyādināmnām madadurmadānāṃ /",
    "T09bsu078_u:4471": " saṃsūcitānyatyadhikāni tatra tathāvidhānairbahulakṣaṇāni // KAvk_22.72 //",
    "T09bsu078_u:4472": " bhūpapramodādatha bhadrako 'pi tairdevadatapramukhaiḥ sahaiva /",
    "T09bsu078_u:4473": " pravrajyayā cīvarapātrayogāt cakāra vairāgyamayīmiva kṣmām // KAvk_22.73 //",
    "T09bsu078_u:4474": " rājñastathā rājakumārakāṇāmutsṛṣṭahārāṅgadakuṇḍalānām /",
    "T09bsu078_u:4475": " sāsro virāgādavatārya teṣāṃ keśānupālī kila kalpako 'bhūt // KAvk_22.74 //",
    "T09bsu078_u:4476": " mūrkhaḥ sa nīco 'pi jinājñayaiva pravrajyayā pūjyataro babhūva /",
    "T09bsu078_u:4477": " cittaprasādasya parasya manye na kāraṇaṃ paṇḍitatā najātiḥ // KAvk_22.75 //",
    "T09bsu078_u:4478": " sāmīcikāyāmatha bhadrako 'pi jñātvā nṛpaḥ pārṣadikaṃ tamenam /",
    "T09bsu078_u:4479": " nīcasya pādau kathamasya vande mahīpati sanniti niścalo 'bhūt // KAvk_22.76 //",
    "T09bsu078_u:4480": " tamabravīdaskhalitābhimānaṃ vikalpabhinnaṃ bhagavān vihasya /",
    "T09bsu078_u:4481": " pravrajyayā mohamahānuvandhī saṃtyajyate jātimayo 'bhimānaḥ // KAvk_22.77 //",
    "T09bsu078_u:4482": " śrutveti rājñā saha rājaputraiḥ kṛte praṇāme pṛthivī cakampe /",
    "T09bsu078_u:4483": " na devadattaḥ paruṣābhidhāyī padau vavande bhagavadgirāsya // KAvk_22.78 //",
    "T09bsu078_u:4484": " kampāt kṣitervismitamānasena pṛṣṭastato bhikṣugaṇena śāstā /",
    "T09bsu078_u:4485": " uvaca rājā kila kalpasya janmāntare 'pyasya kṛtaḥ praṇāmaḥ // KAvk_22.79 //",
    "T09bsu078_u:4486": " purā yuvā kāśipure vilokya bhadrābhidhānām gaṇīkāṃ daridraḥ /",
    "T09bsu078_u:4487": " sevām vyaghāt sundarakastadāsyai rāgo hi sarvavysanopadeṣṭā // KAvk_22.80 //",
    "T09bsu078_u:4488": " tayā visṛṣṭaḥ kusumoccayāya punahpunarbhṛṅga ivādhikārthī /",
    "T09bsu078_u:4489": " tatsaṅgamānaṅgamanorathena śrāntaḥ sa babhrāma vanāntareṣu // KAvk_22.81 //",
    "T09bsu078_u:4490": " atrāntara śrāntataraḥ kṣitīśaḥ prāpto vanāntaṃ mṝgayārasena /",
    "T09bsu078_u:4491": " taṃ brahmadattaḥ prasamīkṣya gītaṃ tasyāśṛṇocchannatanurlatābhiḥ // KAvk_22.82 //",
    "T09bsu078_u:4492": " navanavakusumāśayā kimevaṃ madhukaraṃ tāpahato 'si gaccha tūrṇam /",
    "T09bsu078_u:4493": " vikasitakamalānanābjinī sā bhavati hi saṃkucitā dināvasāne // KAvk_22.83 //",
    "T09bsu078_u:4494": " tasyā hi gītaṃ nṝpatirniśamya smitaprabhāghaṭṭitahārakāntiḥ /",
    "T09bsu078_u:4495": " uvāca taṃ tīvrakarārkatāpaḥ ko 'yaṃ sakhe gītarasābhioyogah // KAvk_22.84 //",
    "T09bsu078_u:4496": " so 'pyabravīdbhūmipate na nāma tapto ravistaptatarastu kāmaḥ /",
    "T09bsu078_u:4497": " svakarmaduḥkhāni vihanti loke na grīṣmadagdhāni marusthalāni // KAvk_22.85 //",
    "T09bsu078_u:4498": " ityarthavadvākyaguṇārpaṇena sa bhūpatervallabhatāmavāpa /",
    "T09bsu078_u:4499": " saṃvādasaṃsparśasubhāṣitaṃ hi keṣām c asatkārapadaṃ na yāti // KAvk_22.86 //",
    "T09bsu078_u:4500": " tenātha rājā vijane śramāturaḥ śītopacārairapanītatāpaḥ /",
    "T09bsu078_u:4501": " prītyā tamādāya tataḥ sahaiva svarājadhānīmagamat kṛtajñah // KAvk_22.87 //",
    "T09bsu078_u:4502": " tatrāsya jīvaprada ityudantasaṃtoṣa saṃpūritacittavṛttiḥ /",
    "T09bsu078_u:4503": " rājyārdhadānābhimukhaḥ sa tasthau cittānuvṛttasya kimasya deyam // KAvk_22.88 //",
    "T09bsu078_u:4504": " rājyārdhadānaprasṛte 'tha tasmin nācintayat sundarakaḥ kṛpāyām",
    "T09bsu078_u:4505": " bhadrāṃ vinā rājyasukhena kiṃ me dhanyo hi tatprītisudhābhiṣiktaḥ // KAvk_22.89 //",
    "T09bsu078_u:4506": " mahmaṃ na rājyādyapi rocate 'rdhamakhaṇḍitālpāpi hi śobhate śrīḥ /",
    "T09bsu078_u:4507": " ekārthayoge hi sadā vivādaḥ dvayorhi bhogaiḥ kalireva mūrtaḥ // KAvk_22.90 //",
    "T09bsu078_u:4508": " tasmānnṛpaṃ kuṇṭhamahaṃ nipātya samastarājyena bhavāmi pūrṇaḥ /",
    "T09bsu078_u:4509": " kṣaṇaṃ vicintyetyanutāpataptaḥ tīvraṃ manaḥ svasya punaḥ pradadhyau // KAvk_22.91 //",
    "T09bsu078_u:4510": " kiṃ cintitaṃ nindyaparaṃ mayaitat ko 'yaṃ prakāraḥ khalu tīkṣṇatāyāḥ /",
    "T09bsu078_u:4511": " kṛtaghnasaṃkalpakalaṅkalepādaho nu lajjā nijacetaso 'pi // KAvk_22.92 //",
    "T09bsu078_u:4512": " svastyastu rājyāya namaḥ sukhebhyaḥ saṃmohamātā kṣamatāṃ ca lakṣmīḥ /",
    "T09bsu078_u:4513": " yeṣāmanāsvāditacintitānāmevaṃvidhā dhīḥ prathamaḥ svabhāvaḥ // KAvk_22.93 //",
    "T09bsu078_u:4514": " bhramaṃ vidhatte vidadhāti mūrcchāṃ nipātayatyeva tamastanoti /",
    "T09bsu078_u:4515": " āghrātamātraiva karoti puṃsāmaho vināśaṃ viṣavallarī śrīḥ // KAvk_22.94 //",
    "T09bsu078_u:4516": " ciraṃ vicintyeti sa jātacittaḥ pratyekabodhirvimalaḥ prabhāte /",
    "T09bsu078_u:4517": " abhyarthamāno 'pi nareśvareṇa rājyaṃ n ajagrāha nivṛttatṛṣṇaḥ // KAvk_22.95 //",
    "T09bsu078_u:4518": " pratyekabuddhatvamavāptamenaṃ kālena dṛṣṭvā nṛpatirmaharddhiḥ /",
    "T09bsu078_u:4519": " tatpādapadmacyutamaulimālyaścittaprasādocitamityavecat // KAvk_22.96 //",
    "T09bsu078_u:4520": " sa ko 'pi satkarmavipākajanmā vandyo vivekaḥ praśamābhiṣekaḥ /",
    "T09bsu078_u:4521": " yasya prabhāvādvirataspṛhāṇāṃ tyājyeva ratnākaramekhalā bhūḥ // KAvk_22.97 //",
    "T09bsu078_u:4522": " śrutveti rājñā kathitaṃ tadarthajātaṃ tadabhyarthanayā vidhāya /",
    "T09bsu078_u:4523": " tatkalpakaḥ śāntipadaṃ prapede sevāntaraṅgaḥ kila gaṅgapālaḥ // KAvk_22.98 //",
    "T09bsu078_u:4524": " prāptaṃ tamayuttamakarmayogāt pravrajyayā sajjanapūjyabhāvam /",
    "T09bsu078_u:4525": " rājā vavande praṇataḥ pṛthivyāḥ kampastadābhūdapi ṣaḍvikāraḥ // KAvk_22.99 //",
    "T09bsu078_u:4526": " so 'yaṃ rājā vihitavinatirbhadrako brahmadatto",
    "T09bsu078_u:4527": " paśyopālī sa kila kuśalī kalpako gaṅgapālaḥ /",
    "T09bsu078_u:4528": " ityāścaryaṃ bhagavaduditaṃ bhikṣavaste niśamya",
    "T09bsu078_u:4529": " svacchaṃ cittaṃ sukṝtaśaraṇe menire hetumeva // KAvk_22.100 //",
    "T09bsu078_u:4530": " iti kṣemendraviracitāyāṃ bodhisattvāvadānakalpalatāyāṃ pitāputrasamādānam nāma dvāviṃśatitamaḥ pallavaḥ //",
    "T09bsu078_u:4531": " 23. viśvaṃtarāvadānam /",
    "T09bsu078_u:4532": " cintārantādadhkarucayaḥ sarvalokeṣvanindyā",
    "T09bsu078_u:4533": " vandyāste 'nyaiḥ puruṣamaṇayaḥ ke 'pyapūrvaprabhāvāḥ /",
    "T09bsu078_u:4534": " yeṣāṃ naiva priyamapi paraṃ putradārādi datvā",
    "T09bsu078_u:4535": " sattvārthānām bhavati vadanamlānatā dainyadūtī // KAvk_23.1 //",
    "T09bsu078_u:4536": " bhagavān bhikṣubhiḥ pṛṣṭaḥ purā śākyapure jinaḥ /",
    "T09bsu078_u:4537": " jagāda pūrvavṛttāntaṃ devadattakathāntare // KAvk_23.2 //",
    "T09bsu078_u:4538": " purī babhūva viśvākhyā viśvāsavasatiḥ śriyaḥ /",
    "T09bsu078_u:4539": " viśvopakārasaktasyasukṝtasyeva janmabhūḥ // KAvk_23.3 //",
    "T09bsu078_u:4540": " saṃjayākhyo 'bhavat tasyāmamitratimirāṃśumān /",
    "T09bsu078_u:4541": " netrānandasudhāsūtirvicitracarito nṛpaḥ // KAvk_23.4 //",
    "T09bsu078_u:4542": " tasya viśvaṃtaro nāma vadānyastanayo 'bhavat /",
    "T09bsu078_u:4543": " apūrvatyāginā yena hṛtaṃ kalpatayoryaśaḥ // KAvk_23.5 //",
    "T09bsu078_u:4544": " īrṣyāvirahitāstulyaṃ vidagdhena prsādhitāḥ /",
    "T09bsu078_u:4545": " satyena bhāratī yena dānena śrīḥ śrutena dhīḥ // KAvk_23.6 //",
    "T09bsu078_u:4546": " adyāpi yasya dikkāntākarṇābharaṇatām gatam /",
    "T09bsu078_u:4547": " vibhāti ketakīgarbhapalāśaviśadaṃ yaśah // KAvk_23.7 //",
    "T09bsu078_u:4548": " sa kadāciddadau divyaratnālakāramarthine /",
    "T09bsu078_u:4549": " athaṃ vijayasāmrājyamanorathaharaṃ tviṣā // KAvk_23.8 //",
    "T09bsu078_u:4550": " datte rathavare tasmin vismayenākhilo janaḥ /",
    "T09bsu078_u:4551": " babhūvākrāṇtahṛdayaścintayā ca nareśvaraḥ // KAvk_23.9 //",
    "T09bsu078_u:4552": " mahāmātyānathāhūya harṣahīno mahīpatiḥ /",
    "T09bsu078_u:4553": " uvācopacitodvegacintākrāntamanorathah // KAvk_23.10 //",
    "T09bsu078_u:4554": " datto rathaḥ kumāreṇa sa jaitraḥ śatrumardanaḥ /",
    "T09bsu078_u:4555": " yatprabhāvārjitā seyaṃ mahārathavarūthinī // KAvk_23.11 //",
    "T09bsu078_u:4556": " lakṣmī sukhaniṣaṇṇā me yātā niścalatām tayā /",
    "T09bsu078_u:4557": " rathe sauryapathe tasmin jayakuznje ca kuñjare // KAvk_23.12 //",
    "T09bsu078_u:4558": " iti rājavacaḥ śrutvā tamabhāṣanta mantriṇaḥ /",
    "T09bsu078_u:4559": " rājan doṣastavaivāyaṃ vātsalyena pramādyataḥ // KAvk_23.13 //",
    "T09bsu078_u:4560": " dharmaḥ kasya na harṣāya dānaṃ kasya na saṃmatam /",
    "T09bsu078_u:4561": " kiṃ tu mūlahatādvṛkṣānnivartante palārthinaḥ // KAvk_23.14 //",
    "T09bsu078_u:4562": " vikrītaḥ paradeśe ca rathastena dvijanmanā /",
    "T09bsu078_u:4563": " ityuktvā mantriṇaḥ sarve śalyaviddhā ivābhavan // KAvk_23.15 //",
    "T09bsu078_u:4564": " atha kālena saṃprāpte vasante madanotsave /",
    "T09bsu078_u:4565": " vipāke sukṛtasyeva hṛdayānandadāyini // KAvk_23.16 //",
    "T09bsu078_u:4566": " svayaṃgrahopajīvyasya madhormadhukarārthinaḥ /",
    "T09bsu078_u:4567": " lokaḥ puṣpavanairyāto yaśobhiriva śubhratām // KAvk_23.17 //",
    "T09bsu078_u:4568": " aśokaṃ lokasacchāyamupakārodyataṃ drumam /",
    "T09bsu078_u:4569": " madhu vidhūtaṃ saṃnaddhe kalikālaṃ kṛtaṃ jagat // KAvk_23.18 //",
    "T09bsu078_u:4570": " rājaputraḥ samāruhya kuñjaraṃ rājavardhanam /",
    "T09bsu078_u:4571": " yayau phullān vane druṣṭumarthikalpatarustarūn // KAvk_23.19 //",
    "T09bsu078_u:4572": " vrajantaṃ prati sāmantaprayuktātaṃ dvijāḥ pathiḥ /",
    "T09bsu078_u:4573": " babhāṣire samabhyetya svastivādapuraḥsarāḥ // KAvk_23.20 //",
    "T09bsu078_u:4574": " cintāmaṇirgīyase tvaṃ ślāghyo jagati jaṅgamaḥ /",
    "T09bsu078_u:4575": " yasya saṃdarśanenārthī gāḍhamāliṅgyate śriyā // KAvk_23.21 //",
    "T09bsu078_u:4576": " dvāveva viśrutotkarṣavideṣau bhadrajanmani /",
    "T09bsu078_u:4577": " dānārdrahastastvaṃ loke gajaścāyaṃ sthironnatiḥ // KAvk_23.22 //",
    "T09bsu078_u:4578": " asmabhyaṃ sukṛtpdāra kuñjaro 'yaṃ pradīyatām /",
    "T09bsu078_u:4579": " tvadanyena vadānyena dātumeṣa na śakyate // KAvk_23.23 //",
    "T09bsu078_u:4580": " ityarthitastaiḥ sotsāhaḥ sa tebhyastu dadau dvipam /",
    "T09bsu078_u:4581": " sajīvamiva sāmrājyaṃ saśaṅkhadhvajacāmaram // KAvk_23.24 //",
    "T09bsu078_u:4582": " datvā bodhipradhānena praṇidhānena śuddhadhīḥ /",
    "T09bsu078_u:4583": " ratharatnaṃ dvipendraṃ ca so 'bhūdānandanirbharaḥ // KAvk_23.25 //",
    "T09bsu078_u:4584": " śrutvaiva nṛpatirdattaṃ viśrutaṃ jayakuznjaram /",
    "T09bsu078_u:4585": " rakṣāprakārarahitāṃ rājalakṣmīmamanyata // KAvk_23.26 //",
    "T09bsu078_u:4586": " sa rājyabhraṃśabhītena kupitena mahībhujā /",
    "T09bsu078_u:4587": " niṣkāsitaḥ kumāro 'tha pratasthe praṇipatya tam // KAvk_23.27 //",
    "T09bsu078_u:4588": " mādrīdayitayā sārdhaṃ jālinaṃ nāma dārakam /",
    "T09bsu078_u:4589": " kṛṣṇābhidhāṃ tathā kanyāmādāya sa yayau vanam // KAvk_23.28 //",
    "T09bsu078_u:4590": " vane 'pi śeṣa ṃ sa dadau vāhanādikamarthine /",
    "T09bsu078_u:4591": " samaṃ hi mahatāṃ sattvaṃ saṃpatsu ca vipatsu ca // KAvk_23.29 //",
    "T09bsu078_u:4592": " mādyrāṃ kadācidyātāyāṃ puṣpamūlaphalāptaye /",
    "T09bsu078_u:4593": " brāhmaṇaḥkaścidabhyetya rājaputramabhāṣata // KAvk_23.30 //",
    "T09bsu078_u:4594": " paricārakāhīnāya caturau bālakāvimau /",
    "T09bsu078_u:4595": " dehi mahyaṃ mahāsattvaṃ sarvado hyasi viśrutaḥ // KAvk_23.31 //",
    "T09bsu078_u:4596": " śrutvaitadavicāryaiva dārakau dayitau param /",
    "T09bsu078_u:4597": " datvā sa tasmai sahasā sehe tadvirahavyathām // KAvk_23.32 //",
    "T09bsu078_u:4598": " dhanaputrakalatrādi loke kasya navallabham /",
    "T09bsu078_u:4599": " dānādanyadvadānyānāṃ na dayāvatām // KAvk_23.33 //",
    "T09bsu078_u:4600": " atha mādrī samabhyetya bālakau bālavatsalā /",
    "T09bsu078_u:4601": " apaśyantī puraḥ patyuḥ patitāpannamūrcchitā // KAvk_23.34 //",
    "T09bsu078_u:4602": " sā labdhasaṃjñā dīptena vyāptā śokakṛśānunā /",
    "T09bsu078_u:4603": " śiśupradānavṛttāntaṃ śrutvaivābhūtpalāpinī // KAvk_23.35 //",
    "T09bsu078_u:4604": " tasyāścetasi duḥkhāgnirapatyasnehaduḥsahaḥ /",
    "T09bsu078_u:4605": " priyapremānusṛtyaiva prayayau puṭapākatām // KAvk_23.36 //",
    "T09bsu078_u:4606": " atrāṇtare samabhyetya viprarūpaḥ sureśvaraḥ /",
    "T09bsu078_u:4607": " bhṛtyārthī dayitām patnīṃ rājaputramayācata // KAvk_23.37 //",
    "T09bsu078_u:4608": " yācitastena sahasā śucaṃ jāyāviyogajām /",
    "T09bsu078_u:4609": " dhiyā saṃstabhya sattvābdhiḥ sa tasmai vitatāra tām // KAvk_23.38 //",
    "T09bsu078_u:4610": " sadyaḥ pradānataralāṃ saṃtrastāṃ hariṇīmiva /",
    "T09bsu078_u:4611": " so 'vadaddayitāmantaḥ kalayan bodhivāsanām // KAvk_23.39 //",
    "T09bsu078_u:4612": " samāśvāsihi kalyāṇi na śokaṃ kartukarhasi /",
    "T09bsu078_u:4613": " svapnapraṇayakalpo 'yamasatyaḥ priyasaṃgamaḥ // KAvk_23.40 //",
    "T09bsu078_u:4614": " śuśrūṣayā dvijasyāsya dharme te ramatām matiḥ /",
    "T09bsu078_u:4615": " vilolalokayātrāyāṃ dharmaḥ sthirasuhṛt satām // KAvk_23.41 //",
    "T09bsu078_u:4616": " dṛṣṭvā sarve svajanasujanā bāndhavāścānubhūtāḥ",
    "T09bsu078_u:4617": " nyastā kaṇṭhe kṣaṇaparimalamlāyinī mitrālā /",
    "T09bsu078_u:4618": " dāre putre kṣapitamaniśaṃ yauvanaṃ jīvitaṃ ca",
    "T09bsu078_u:4619": " prāpto nāptaśtiraparicayaḥ ko 'pi dharmādṛte 'nyaḥ // KAvk_23.42 //",
    "T09bsu078_u:4620": " ityuktvā vallabhāṃ lobhaparityāgāduvāha saḥ /",
    "T09bsu078_u:4621": " dyutiṃ vadanapadmena dhairyavṛttiṃ ca cetasā // KAvk_23.43 //",
    "T09bsu078_u:4622": " viyogaśokavikalāṃ mādrīṃ dṛṣṭvā kṛpākulaḥ /",
    "T09bsu078_u:4623": " nijarūpaṃ samādhāya śacīpatiruvāc atām // KAvk_23.44 //",
    "T09bsu078_u:4624": " viṣādaṃ mā kṛthāh putri devo 'haṃ tridaśeśvaraḥ /",
    "T09bsu078_u:4625": " arthibhyastvā dadātyeṣa tasmādasi mayarthitā // KAvk_23.45 //",
    "T09bsu078_u:4626": " adhunā saiva patyustvaṃ nyāsībhūtā mayārpitā /",
    "T09bsu078_u:4627": " taṃ dadātyeṣa nānyasmau dīyate katham // KAvk_23.46 //",
    "T09bsu078_u:4628": " kariṣyāmi tavāvaśyaṃ dārakābhyāṃ samāgamam /",
    "T09bsu078_u:4629": " ityudīrya sahasrākṣaḥ sahasāṇtaradhīyataḥ // KAvk_23.47 //",
    "T09bsu078_u:4630": " atha tau dārakau vipraḥ samādāyārthalipsayā /",
    "T09bsu078_u:4631": " viśvāmitrapuraṃ gatvā lobhādvokretumudyatah // KAvk_23.48 //",
    "T09bsu078_u:4632": " viśyāmitraḥ parijñāya rājaputrasya dārakau /",
    "T09bsu078_u:4633": " jagrāha mahatārthena bāṣpasaṃruddhalocanaḥ // KAvk_23.49 //",
    "T09bsu078_u:4634": " kālena tridivaṃ yāte viśvāmitramahīpatau /",
    "T09bsu078_u:4635": " bheje viśvaṃtaro rājyaṃ paurāmātyagaṇārthitaḥ // KAvk_23.50 //",
    "T09bsu078_u:4636": " rājye viraktasya tasya dānavyasaninaḥ param /",
    "T09bsu078_u:4637": " sattvena vardhamānarddhirna kaścid yācako 'bhavat // KAvk_23.51 //",
    "T09bsu078_u:4638": " tadvittapūrṇavibhavo brāhmaṇaḥ so 'pi jambukah /",
    "T09bsu078_u:4639": " kṛtaghnaḥ svaprabhāvānme saṃpadityabhyadhājjanam // KAvk_23.52 //",
    "T09bsu078_u:4640": " viśvaṃtaraḥ sa evāham devadattaḥ sa ca dvijaḥ /",
    "T09bsu078_u:4641": " uktveti cakre bhagavān bhikṣūṇāṃ dānadeśanām // KAvk_23.53 //",
    "T09bsu078_u:4642": " ālambanaṃ śvabhraśatāvapāte ghorāndhakāre suciraprakāśaḥ /",
    "T09bsu078_u:4643": " āśvāsanaṃ duḥsahaduḥkhakāle dānam narāṇāṃ paralokabandhuḥ // KAvk_23.54 //",
    "T09bsu078_u:4644": " iti kṣemendraviracitāyām bodhisattvāvadānakalpalatāyāṃ viśvaṃtarāvadānam nām atrayoviṃśaḥ pallavaḥ //",
    "T09bsu078_u:4645": " 24. abhiniṣkramaṇāvadānam /",
    "T09bsu078_u:4646": " hasati sakalalolālokasargāya bhānuḥ paramamamṛtavṛṣṭayai pūrṇatāmeti candraḥ /",
    "T09bsu078_u:4647": " iyati jagati pūjyaṃ janma gṛhṇāti kaścit vipulakuśalasetuḥ sattvasaṃtāraṇāya // KAvk_24.1 //",
    "T09bsu078_u:4648": " purā śuddhodanaḥ śrīmān rājā śākyapure 'bhavat /",
    "T09bsu078_u:4649": " yaśaḥśaśāṅkajanakaḥ sudhāsindhurivāparaḥ // KAvk_24.2 //",
    "T09bsu078_u:4650": " khalāsaktā svabhāvena lakṣmīrguṇigaṇārpitā /",
    "T09bsu078_u:4651": " āścaryakāriṇā yena kṛtā satpakṣapātinī // KAvk_24.3 //",
    "T09bsu078_u:4652": " adyāpyakhiladiktīryavanāsaktairvivekibhiḥ /",
    "T09bsu078_u:4653": " yaśobhiḥ śucibhiryasya munivratamivohyate // KAvk_24.4 //",
    "T09bsu078_u:4654": " syāmahaṃ śuddhamāteti purā praṇidhitaḥ kila /",
    "T09bsu078_u:4655": " viśvakarmasuto martyamājagāmāmaladyutiḥ // KAvk_24.5 //",
    "T09bsu078_u:4656": " kīrtiḥ satpuruṣasyeva tasyābhūdvallabhā param /",
    "T09bsu078_u:4657": " mahāmāyābhidhā devī candrasyeva kumudvatī // KAvk_24.6 //",
    "T09bsu078_u:4658": " sāpaśyaddantinaṃ śvetaṃ svapne kukṣau vihāyasā /",
    "T09bsu078_u:4659": " gatamārohaṇaṃ śaile praṇatiṃ ca mahājanāt // KAvk_24.7 //",
    "T09bsu078_u:4660": " atrāntare bodhisattvastuṣitāt tridaśālayāt /",
    "T09bsu078_u:4661": " garbhaṃ tasyāḥ samāpede svayaṃ lokānukalpayā // KAvk_24.8 //",
    "T09bsu078_u:4662": " vahantī bodhisattvaṃ sā garbhe bhuvananandanam /",
    "T09bsu078_u:4663": " induṃ dugdhābdhiveleva babhūva pāṇḍuradyutiḥ // KAvk_24.9 //",
    "T09bsu078_u:4664": " ikṣvākurājavaṃśyena tena garbhasthitena sā /",
    "T09bsu078_u:4665": " bhūrnidhānavatīvābhūd bhavyalakṣaṇalakṣitā // KAvk_24.10 //",
    "T09bsu078_u:4666": " babhūva dohadastasyā dānapuṇyamayodayaḥ /",
    "T09bsu078_u:4667": " aṅkure 'pyavisaṃvādi sahakārasya saurabham // KAvk_24.11 //",
    "T09bsu078_u:4668": " atgha kālena saṃpūrṇaṃ sā lumbinīvane sthitā /",
    "T09bsu078_u:4669": " asūta tanayaṃ devī divākaramivāditiḥ // KAvk_24.12 //",
    "T09bsu078_u:4670": " māturgarbhamalāspṛṣṭaṃ kukṣiṃ bhittvā sa nirgataḥ /",
    "T09bsu078_u:4671": " tāṃ cakre 'tha svabhāvena svasthāṅgī vigatavyathām // KAvk_24.13 //",
    "T09bsu078_u:4672": " nirgacchanneva ruddho 'sau balajijñāsayā kṣaṇam /",
    "T09bsu078_u:4673": " śakreṇa vajrasārāṅgastasyāśakyatvamāyayau // KAvk_24.14 //",
    "T09bsu078_u:4674": " jātamātaḥ śuiśurgatvā svayaṃ sapta padāni saḥ /",
    "T09bsu078_u:4675": " diśo vilokayannūce suvyaktākṣarayā girā // KAvk_24.15 //",
    "T09bsu078_u:4676": " iyaṃ nirvṛtiḥ pūrvā ca gatirlokeṣu dakṣiṇā /",
    "T09bsu078_u:4677": " paścimā jātirapyeṣā saṃsārādiyamuttarā // KAvk_24.16 //",
    "T09bsu078_u:4678": " iti tasya bruvāṇasya pṛthivī samakampata /",
    "T09bsu078_u:4679": " tamakṣayabalaṃ dhartumaśakteva jagadgurum // KAvk_24.17 //",
    "T09bsu078_u:4680": " chatraṃ tasya yaśaḥ śubhraṃ sattvasmeraṃ sacāmaram /",
    "T09bsu078_u:4681": " vyomāmbudhārādhautasya jagṛhustasya devatā // KAvk_24.18 //",
    "T09bsu078_u:4682": " asminnavasare pṛṣṭaḥ s vastrīyeṇāsitābhidhaḥ /",
    "T09bsu078_u:4683": " nāradena prabhāṃ dṛṣṭvā kiṣkindhādristhito muniḥ // KAvk_24.19 //",
    "T09bsu078_u:4684": " kasmādarkaśatāloka ivālokaḥ pradṛśyate /",
    "T09bsu078_u:4685": " tamodaridrāṃ yeneti girayaḥ saguhāgṛhāḥ // KAvk_24.20 //",
    "T09bsu078_u:4686": " vismayāditi tenoktaḥ so 'vadaddivyalocanaḥ /",
    "T09bsu078_u:4687": " jātaḥ puṇyaprabhāso 'yaṃ bodhisattvasya janmani // KAvk_24.21 //",
    "T09bsu078_u:4688": " acireṇaiva taṃ vatsa drakṣāvaḥ kuśalāptaye /",
    "T09bsu078_u:4689": " ityuktvā munirānandād viśrāntisukhito 'bhavat // KAvk_24.22 //",
    "T09bsu078_u:4690": " putrajanmani sarvārthasiddhiṃ śuddhodanaḥ param /",
    "T09bsu078_u:4691": " dṛṣṭvā sarvārthasiddho 'yamiti nāmāsya nirmame // KAvk_24.23 //",
    "T09bsu078_u:4692": " śākyavardhananāmābhūd yakṣaḥ śākyapurāśrayaḥ /",
    "T09bsu078_u:4693": " yatpraṇāmeṇa śākyānāṃ śiśavo nirupadravāḥ // KAvk_24.24 //",
    "T09bsu078_u:4694": " tatsthityā preṣitaḥ pitrā praṇāmāya saguhyakaḥ /",
    "T09bsu078_u:4695": " taṃ bodhisattvamālokya nipapātāsya pādayoḥ // KAvk_24.25 //",
    "T09bsu078_u:4696": " athotsaṅge samādāya hṛṣṭastaṃ pṛthivīpatiḥ /",
    "T09bsu078_u:4697": " lakṣaṇāni nimittajñaistasya dehe vyalokayat // KAvk_24.26 //",
    "T09bsu078_u:4698": " lakṣaṇajñāstataḥ sarve nṛpamūcuḥ savismayāḥ /",
    "T09bsu078_u:4699": " deva divyakumāro 'yaṃ lakṣaṇairupalakṣyate // KAvk_24.27 //",
    "T09bsu078_u:4700": " jāyate lakṣaṇairetairviśvaviśrāntaśāsanaḥ /",
    "T09bsu078_u:4701": " śakrādhipaścakravartī bhagavān sa tathāgataḥ // KAvk_24.28 //",
    "T09bsu078_u:4702": " dīrghāṅgulidalau cakralāñchanau supratiṣṭhitau /",
    "T09bsu078_u:4703": " aruṇau caraṇāvasya kāntau kamalakomalau // KAvk_24.29 //",
    "T09bsu078_u:4704": " rājahaṃsa iva prāṃśuḥ sajālāṅgulipallavaḥ /",
    "T09bsu078_u:4705": " eṣa jānuyugaḥ śrīmānājānubhujabhūṣitaḥ // KAvk_24.30 //",
    "T09bsu078_u:4706": " sakośabastiguhyaśca nyagrodhaparimaṇḍalaḥ /",
    "T09bsu078_u:4707": " dakṣiṇāvartaromāṅkaḥ pariṇāhasamonnatiḥ // KAvk_24.31 //",
    "T09bsu078_u:4708": " rajomalalavāspṛṣṭastajāmbūnadadyutiḥ /",
    "T09bsu078_u:4709": " hastapādāṃsakaṇṭhāgraspaṣṭasaptacchadākṛtiḥ // KAvk_24.32 //",
    "T09bsu078_u:4710": " siṃhapūrvārdhakāyaśca bṛhatspaṣṭāṅgavigrahaḥ /",
    "T09bsu078_u:4711": " catvāriṃśatsamāprotaśukladantaḥ sunāsikaḥ // KAvk_24.33 //",
    "T09bsu078_u:4712": " dīrghapratanujihvaśca meghadundubhiniśvanaḥ /",
    "T09bsu078_u:4713": " abhinīlākṣagokṣmaḥ sahajoṣṇīṣamastakaḥ // KAvk_24.34 //",
    "T09bsu078_u:4714": " sitorṇāṅko bhruvorbhāgaḥ svastikoraḥsthalojjvalaḥ /",
    "T09bsu078_u:4715": " lekhāśṛṅgābjahasto 'yaṃ chatrākāraśirāḥ śiśuḥ // KAvk_24.35 //",
    "T09bsu078_u:4716": " rājannayam te tanayaścakravartī bhaviṣyati /",
    "T09bsu078_u:4717": " samyaksaṃbodhisaṃbuddhaḥ sarvajño vā bhaviṣyati // KAvk_24.36 //",
    "T09bsu078_u:4718": " ityuktvā teṣu jāteṣu lebhe harṣaṃ mahīpatiḥ /",
    "T09bsu078_u:4719": " saptabhidivasaiḥ śāsturjananī tridivaṃ yayau // KAvk_24.37 //",
    "T09bsu078_u:4720": " tasya janmani śākyānāṃ munīnāmiva śāntatā /",
    "T09bsu078_u:4721": " dṛṣṭvā yadā śākyamunirnāmābhūtsa tadā śiśuḥ // KAvk_24.38 //",
    "T09bsu078_u:4722": " devānāmapi devo 'yamiti niścitya tejasā /",
    "T09bsu078_u:4723": " devātideva ityasya nāma cakre mahīpatiḥ // KAvk_24.39 //",
    "T09bsu078_u:4724": " nāradenātha sahitastattvadarśī tapovanāt /",
    "T09bsu078_u:4725": " taṃ samabhyāyayau draṣṭumādarādasito muniḥ // KAvk_24.40 //",
    "T09bsu078_u:4726": " sa bodhisattvaṃ bālārkamiva kalpaprakāśanam /",
    "T09bsu078_u:4727": " dṛṣṭvā vikāsivakrkraśrīrlebhe kamalatulyatām // KAvk_24.41 //",
    "T09bsu078_u:4728": " so 'brāvīdvihitātithyaṃ nṛpatiṃ praṇataṃ muniḥ /",
    "T09bsu078_u:4729": " rājan guṇagaṇeneva spṛhaṇīyo 'si sūnunā // KAvk_24.42 //",
    "T09bsu078_u:4730": " etāni lakṣaṇānyasya mokṣalakṣmīsamāgamam /",
    "T09bsu078_u:4731": " vadanti cakravartiśrīḥphalaṃ naiṣāṃ vinaśvaram // KAvk_24.43 //",
    "T09bsu078_u:4732": " asya bodhiprabhāveṇa saṃbuddhasy mukhāmbujam /",
    "T09bsu078_u:4733": " dhanya padmākarasyeva netrapātraṃ kariṣyati // KAvk_24.44 //",
    "T09bsu078_u:4734": " vibudhāḥ śuddhasattvasya bodhidugdhamahodadheḥ /",
    "T09bsu078_u:4735": " dhanyā vāgamṛtairasya bhaviṣyantyupajīvinaḥ // KAvk_24.45 //",
    "T09bsu078_u:4736": " puṇyabhāji jagatyasminneka evāsmi vañcitaḥ /",
    "T09bsu078_u:4737": " etatsaṃdarśanaṃ yasya pūrṇakālasya durlabham // KAvk_24.46 //",
    "T09bsu078_u:4738": " ityuktvā nṛpamāmantrya gatvā vyomnā tapovanam /",
    "T09bsu078_u:4739": " suprasannaṃ manaḥ kṛtvā dehatyāgamacintayat // KAvk_24.47 //",
    "T09bsu078_u:4740": " sa paryantopadeśāya nāradenābhicoditaḥ /",
    "T09bsu078_u:4741": " tamuvācāmṛtaṃ vatsaṃ kumāraḥ kathayiṣyati // KAvk_24.48 //",
    "T09bsu078_u:4742": " adhigamyāmṛtaṃ tasmānnṛpasūnoranāmayam /",
    "T09bsu078_u:4743": " tariṣyasi bhavāmbodhimityuktvā tanumatyajat // KAvk_24.49 //",
    "T09bsu078_u:4744": " śrīrasatkriyāṃ tasya kṛtvā sapadi nāradaḥ /",
    "T09bsu078_u:4745": " yayau vārāṇasīṃ siddhyai lebhe kātyāyanābhidhām // KAvk_24.50 //",
    "T09bsu078_u:4746": " vardhamānaḥ kumāro 'tha sarvavidyāsu pāragaḥ /",
    "T09bsu078_u:4747": " lipipravīṇo 'bhinavām lipiṃ brāhmīṃ vinirmame // KAvk_24.51 //",
    "T09bsu078_u:4748": " nāgāyutasamaprāṇe tasmin jagati viśrute /",
    "T09bsu078_u:4749": " vaiśālikaiḥ priyāyāsmai preṣito mattakuñjaraḥ // KAvk_24.52 //",
    "T09bsu078_u:4750": " bhaviṣyati cakravartītyasya prātamupāyanam /",
    "T09bsu078_u:4751": " devadattaḥ paridveṣāt taṃ jaghāna mahāgajam // KAvk_24.53 //",
    "T09bsu078_u:4752": " cyutaṃ cakarṣaṃ dvidataṃ nandaḥ sapta padāni tam /",
    "T09bsu078_u:4753": " kumārastu tadutkṣipya prākārād bahirakṣipat // KAvk_24.54 //",
    "T09bsu078_u:4754": " ekanārāvanirbhinnasaptatālamahītalaḥ /",
    "T09bsu078_u:4755": " chedyabhedyāstraśastreṣu sa evātiśayaṃ yayau // KAvk_24.55 //",
    "T09bsu078_u:4756": " tatatulyaguṇāṃ patnīṃ rājasūnuryaśodharām /",
    "T09bsu078_u:4757": " avāpa viśrutāṃ loke śuddhaśīla ivonnatim // KAvk_24.56 //",
    "T09bsu078_u:4758": " atrāntare mahāvātavicyutaḥ saptayojanaḥ /",
    "T09bsu078_u:4759": " saritpravāhasaṃrodhaṃ vidadhe vipuladrumaḥ // KAvk_24.57 //",
    "T09bsu078_u:4760": " sāṃ sphāratarusaṃruddhā rohikā nāma nimnagā /",
    "T09bsu078_u:4761": " śīlabhraṣṭeva vanitā prayayau pratilomatām // KAvk_24.58 //",
    "T09bsu078_u:4762": " rājaputrastamutkṣipya bhaṅktvā vikṣupya taṃ drumam /",
    "T09bsu078_u:4763": " nyavārayat prajāmatsyajalakallolaviplavam // KAvk_24.59 //",
    "T09bsu078_u:4764": " tataḥ kadācidudyāne haṃsaṃ niśitayantriṇā /",
    "T09bsu078_u:4765": " devadattena nihataṃ kumāraḥ samajīvayat // KAvk_24.60 //",
    "T09bsu078_u:4766": " saṃtāpaṃ tadvivādena devadatto 'dhikaṃ yayau /",
    "T09bsu078_u:4767": " na sahante hi kuṭilāstulyakulagoṇonnatim // KAvk_24.61 //",
    "T09bsu078_u:4768": " kadācid gopikā nāma kumāraṃ rājakanyakā /",
    "T09bsu078_u:4769": " kandarparūpamālokya kimapyautsukyamāyayau // KAvk_24.62 //",
    "T09bsu078_u:4770": " śuddhodanaḥ sutasthaitāṃ jñātvā cittocitāṃ vadhūm /",
    "T09bsu078_u:4771": " apūrayadvivāhena manmathasya manoratham // KAvk_24.63 //",
    "T09bsu078_u:4772": " naimittikāstato 'bhyetya nṛpamūcuḥ suniścayāḥ /",
    "T09bsu078_u:4773": " putraste cakravartī vā munirvā saptame 'hani // KAvk_24.64 //",
    "T09bsu078_u:4774": " tacchrutvā nṛpatiḥ sūnoścakrāvrtipadāptaye /",
    "T09bsu078_u:4775": " pravrajyācakitaścintāṃ dinasaṃkhyāmayīṃ yayau // KAvk_24.65 //",
    "T09bsu078_u:4776": " lolāṃ sarvaḥ srhiyaṃ vetti śāntasthirasukhāmapi /",
    "T09bsu078_u:4777": " atthāpi bhogaraktānāṃ saṃpatsvevādaraḥ param // KAvk_24.66 //",
    "T09bsu078_u:4778": " tataḥ kadācidudyānavihārāya nṛpātmajaḥ /",
    "T09bsu078_u:4779": " prayayau rathamāruhya valgutuṅgaturaṅgamam // KAvk_24.67 //",
    "T09bsu078_u:4780": " sa vivarṇaṃ jarājīrṇam kīrṇaśīrṇaśiroruham /",
    "T09bsu078_u:4781": " suśuṣkaparuṣākāraṃ dadarśa puruṣaṃ pathi // KAvk_24.68 //",
    "T09bsu078_u:4782": " sa taṃ dṛṣṭvā nijaṃ kāyamālokyācintayacciram /",
    "T09bsu078_u:4783": " aho paryāptapāko 'yaṃ kāyasyāsya jugupsitaḥ // KAvk_24.69 //",
    "T09bsu078_u:4784": " vayaḥ paryāptamāpto 'pi paryāptaṃ nāśrayatyayam /",
    "T09bsu078_u:4785": " atīva palitavyājājjarā vṛddhaṃ hasatyasau // KAvk_24.70 //",
    "T09bsu078_u:4786": " śarīre saṃtatasnāyupāśaprotāsthipañjare /",
    "T09bsu078_u:4787": " vṛddhaḥ puṣṇāti manye 'hamaho mohavihaṅgamam // KAvk_24.71 //",
    "T09bsu078_u:4788": " sārathe kiṃ karotyeṣa kiṃ na yāti tapovanam /",
    "T09bsu078_u:4789": " asṃkocameti vṛddhasya dehena saha sā matiḥ // KAvk_24.72 //",
    "T09bsu078_u:4790": " vṛddho 'valambate yaṣṭiṃ na tu dharmamayīṃ dhiyam /",
    "T09bsu078_u:4791": " jarākuṭilakāyasya svabhāvo nirvivekatā // KAvk_24.73 //",
    "T09bsu078_u:4792": " jugupsāṃ janayatyeṣa vṛddhaḥ praskhalitākṣaraiḥ /",
    "T09bsu078_u:4793": " vacobhiścyutadantābhairgalallālālavākulaiḥ // KAvk_24.74 //",
    "T09bsu078_u:4794": " naṣṭā dṛṣṭiḥ kṛśaḥ kāyaḥ śaktirluptā hatā śrutiḥ /",
    "T09bsu078_u:4795": " tathāpi mohād dṛṣṭaiva vṛddhasya taruṇīpriyā // KAvk_24.75 //",
    "T09bsu078_u:4796": " dhatte dhavalatāṃ vṛddhaḥ kimetāmatigarhitām /",
    "T09bsu078_u:4797": " lolā paraṃ viraktāpi yadyasyātipriyā tanuḥ // KAvk_24.76 //",
    "T09bsu078_u:4798": " iti cintayatastasya nirvedaḥ samajāyata /",
    "T09bsu078_u:4799": " manyamānasya sāpāyaṃ kāyaṃ nicayamāpadām // KAvk_24.77 //",
    "T09bsu078_u:4800": " punaśca samaye 'nyasminnapaśyad vyādhitaṃ naram /",
    "T09bsu078_u:4801": " vipakkakūṇapaprāyaṃ sapūyamiva pāṇḍaram // KAvk_24.78 //",
    "T09bsu078_u:4802": " sa pradadhyau tamālokya samuddiśya nijāṃ tanum /",
    "T09bsu078_u:4803": " aho nu sahajaivāsmin kāye rogagaṇodgatiḥ // KAvk_24.79 //",
    "T09bsu078_u:4804": " idameva mahaccitramiyaṃ māṃsamayī tanuḥ /",
    "T09bsu078_u:4805": " na yāti kledavaiklavyaṃ kṣaṇaṃ paryuṣīte 'pi yat // KAvk_24.80 //",
    "T09bsu078_u:4806": " iti dhyātvā sa sodvegaḥ śarīravicikitsayā /",
    "T09bsu078_u:4807": " babhūva rājyasaṃbhopgarāge vigatitādaraḥ // KAvk_24.81 //",
    "T09bsu078_u:4808": " athānyasmin kṣaṇe mālyavastrācchāditavigraham /",
    "T09bsu078_u:4809": " dadarśa dehasatkāravyagrabandhujanaṃ śavam // KAvk_24.82 //",
    "T09bsu078_u:4810": " taṃ dṛṣṭvā sahasodvegadayāduḥkhaghṛṇākulaḥ /",
    "T09bsu078_u:4811": " ciraṃ niḥsārasaṃsāraparihāramacintayat // KAvk_24.83 //",
    "T09bsu078_u:4812": " eṣa pretavanaṃ yāti saṃsaktāṃ hṛdaye vahan // KAvk_24.84 //",
    "T09bsu078_u:4813": " aho nu viṣayābhyāsavilāsādhyavasāyinām /",
    "T09bsu078_u:4814": " nṛṇāmantyakṣaṇe kaṣṭā kāṣṭhapāṣāṇatulyatā // KAvk_24.85 //",
    "T09bsu078_u:4815": " udvegavāribhavasāgarabudbude 'smin kālānilākulitakarmalatāgrapuṣpe /",
    "T09bsu078_u:4816": " māyāvadhūnayanavibhramasaṃvibhāge puṃsāṃ ka eṣa vapuṣi sthiratābhimānaḥ // KAvk_24.86 //",
    "T09bsu078_u:4817": " noktaṃ kiṃcit parahitayutaṃ na śrutaṃ dharmayuktaṃ",
    "T09bsu078_u:4818": " naiva ghrātaṃ kuśalakusumaṃ satyarūpaṃ na dṛṣṭam /",
    "T09bsu078_u:4819": " naiva spṛṣṭaṃ śamapadamiti vyaktamāsaktacintā-",
    "T09bsu078_u:4820": " viśrānto 'yaṃ vahati sahasā niścalatvaṃ gatāyuḥ // KAvk_24.87 //",
    "T09bsu078_u:4821": " rājasūnurvicintyeti śarīraṃ vipadāplutam /",
    "T09bsu078_u:4822": " aśeṣaviṣayāsaṅge parām naḥ snehatām yayau // KAvk_24.88 //",
    "T09bsu078_u:4823": " athāgre nirmitaṃ devaiḥ sa śuddhāvāsakāyikaiḥ /",
    "T09bsu078_u:4824": " vyalokayat pravrajitaṃ pātrakāṣāyadhāriṇam // KAvk_24.89 //",
    "T09bsu078_u:4825": " taṃ dṛṣṭvaiva babhūvāsya pravrajyābhimukhī matiḥ /",
    "T09bsu078_u:4826": " īpsitālokanaprītyā svabhāvo hi vibhāvyate // KAvk_24.90 //",
    "T09bsu078_u:4827": " virāgyakāraṇam tatra nṛpasūnoḥ pade pade /",
    "T09bsu078_u:4828": " vilokya sārathiḥ sarvaṃ kṣitipāya vyanedayat // KAvk_24.91 //",
    "T09bsu078_u:4829": " kumāro 'tha piturvākyāt grāmālokanakautukī /",
    "T09bsu078_u:4830": " vrajan pathi nidhānāni vivṛtāni vyalokayat // KAvk_24.92 //",
    "T09bsu078_u:4831": " tatpūrvapuruṣanyastaiḥ strīkarairutthitānyapi /",
    "T09bsu078_u:4832": " yadā sa nāgrahīttāni tadā viviśurambudhim // KAvk_24.93 //",
    "T09bsu078_u:4833": " tataḥ sa karṣakān pāṃśuvyāptapāṇḍuśiroruhān /",
    "T09bsu078_u:4834": " vidīrṇapāṇicaraṇān kṣutpipāsāśramāturān // KAvk_24.94 //",
    "T09bsu078_u:4835": " halakaddālaviṣamollekhapakṣavraṇāditān /",
    "T09bsu078_u:4836": " vilokya kleśavivaśān babhūva karuṇākulaḥ // KAvk_24.95 //",
    "T09bsu078_u:4837": " vidhāya dayayā teṣāṃ draviṇauradaridratām /",
    "T09bsu078_u:4838": " sa vṛṣāṇāṃ vṛṣarataḥ kleśamuktimakārayat // KAvk_24.96 //",
    "T09bsu078_u:4839": " tataḥ pratinivṛtto 'tha sānujaḥ pārthivātmajaḥ /",
    "T09bsu078_u:4840": " madhyāhnapṛthusaṃtāpe taralastaraṇitviṣaḥ // KAvk_24.97 //",
    "T09bsu078_u:4841": " rathaghoṣonmukhaśikhiśyāmīkṛtadigantaraḥ /",
    "T09bsu078_u:4842": " svedavārikaṇākīrṇaḥ prabhāsnigdhavanasthalīm // KAvk_24.98 //",
    "T09bsu078_u:4843": " so 'varuhya rathāttatra gaṇḍaskhalitakuṇḍalah /",
    "T09bsu078_u:4844": " viśrāṇtyai viśrutayaśā jambucchāyāmaśiśriyat // KAvk_24.99 //",
    "T09bsu078_u:4845": " sa babhārorasi vyaktāṃ svedāmbukaṇasaṃtatim /",
    "T09bsu078_u:4846": " vapurāśleṣalalitāṃ hārasyeva kuṭumbinīm // KAvk_24.100 //",
    "T09bsu078_u:4847": " chāyāsu parivṛttāsu śanakaiḥ sarvaśākhinām /",
    "T09bsu078_u:4848": " tasya jambūtarucchāyā na cacāla tanustanoḥ // KAvk_24.101 //",
    "T09bsu078_u:4849": " sā tasya śītalacchāyā tāpaklāntimavārayat /",
    "T09bsu078_u:4850": " saṃsāraviratasyeva tīvravairāgyavāsanā // KAvk_24.102 //",
    "T09bsu078_u:4851": " putradarśanasotkaṇṭhastaṃ deśamatha bhūpatiḥ /",
    "T09bsu078_u:4852": " ājagāma gajotsarpatrastabhramaracāmaraḥ // KAvk_24.103 //",
    "T09bsu078_u:4853": " chāyāṃ sa niścalāṃ dṛṣṭvā kumārasya prabhāvataḥ /",
    "T09bsu078_u:4854": " gauravādbhutasaṃprāptaḥ praṇataṃ praṇanāma tam // KAvk_24.104 //",
    "T09bsu078_u:4855": " tataḥ sa sahitaḥ pitrā nagaraṃ gantumudyataḥ /",
    "T09bsu078_u:4856": " apaśyat puraparyante śmaśānaṃ śavasaṃkulam // KAvk_24.105 //",
    "T09bsu078_u:4857": " sa dṛṣṭvā kuṇapākīrṇamaśivaṃ śivakānanam /",
    "T09bsu078_u:4858": " sodvegaṃ sārathiṃ prāha sthagitasyandanaḥ kṣaṇam // KAvk_24.106 //",
    "T09bsu078_u:4859": " sārathe paśya jantūnāṃ kāyāpāyamatīṃ daśām /",
    "T09bsu078_u:4860": " dṛṣṭvedamapi rāgārdraṃ mano mohapramādinām // KAvk_24.107 //",
    "T09bsu078_u:4861": " parastrīdarśanāttṛptaṃ netramāsvādya sādaram /",
    "T09bsu078_u:4862": " asyāsatyavatī jihvā paśya kākena kṛsyate // KAvk_24.108 //",
    "T09bsu078_u:4863": " asyāḥ stanamukhanyastanakhollekhasukhasthitiḥ /",
    "T09bsu078_u:4864": " khṇḍayatyadharaṃ gṝdhraḥ kāmīva madanirbharah // KAvk_24.109 //",
    "T09bsu078_u:4865": " ete dṛṣṭaniṣakṭavāyasaśakṛnniṣṭhivinaḥ pādapā",
    "T09bsu078_u:4866": " mūrcchantīva vipākapūyakuṇapāghrāṇena niṣkūṇitāḥ /",
    "T09bsu078_u:4867": " dṛṣṭvā gṛdhravidāryamāṇamasakṛt kīrṇārdratantra śavaṃ",
    "T09bsu078_u:4868": " bhūyo vātavilolapallavakarairācchādayantīva ca // KAvk_24.110 //",
    "T09bsu078_u:4869": " kṣībasyevācalasya drutahṛtahṛdayā jambukī kaṇṭhasaktā",
    "T09bsu078_u:4870": " raktābhivyaktakāmā kamapi nakhamukhollekhamāsutrayantī /",
    "T09bsu078_u:4871": " āsvādyāsvādya yūnaḥ kṣaṇamadharadalaṃ dattadantavraṇāṅkaṃ lagnānaṅgakriyāyāmiyamatirabhasotkarṣamāviṣkaroti // KAvk_24.111 //",
    "T09bsu078_u:4872": " ityuktvā jātaviratirbhavabībhatsakutsayā /",
    "T09bsu078_u:4873": " kalayan kleśanirvāṇaṃ praviveśa purāntaram // KAvk_24.112 //",
    "T09bsu078_u:4874": " tatra harmyagatāpaśyat taṃ kanyābhijanojjvalā /",
    "T09bsu078_u:4875": " mṛgajā nāma mṛgajānodinī mṛgalocanā // KAvk_24.113 //",
    "T09bsu078_u:4876": " sarāgataralā dṛṣṭḥ śrotrasaṃcāriṇī param /",
    "T09bsu078_u:4877": " abhūttaddarśane tasyāḥ sahasaiva virekiṇī // KAvk_24.114 //",
    "T09bsu078_u:4878": " sā tadālokanenaiva bālā lajjāsahiṣṇūnā /",
    "T09bsu078_u:4879": " smareṇeva samākṛṣṭā sakhīṃ prāha puraḥsthitām // KAvk_24.115 //",
    "T09bsu078_u:4880": " kā dhanyā lalanā loke sparśenāsya śaśitviṣaḥ /",
    "T09bsu078_u:4881": " yasyā madanasaṃtaptā tanurnirvāṇameṣyati // KAvk_24.116 //",
    "T09bsu078_u:4882": " nirvāṇaśabdaṃ śrutvaiva rājaputraḥ samīhitam /",
    "T09bsu078_u:4883": " tāṃ dadarśonmukhaḥ padmavanānīva diśan dṛśā // KAvk_24.117 //",
    "T09bsu078_u:4884": " sa tasyāstena vacasā vapuṣā va prasāditaḥ /",
    "T09bsu078_u:4885": " hāraṃ suvṛttaṃ cittaṃ ca vikṣepāsyai guṇojjcalam // KAvk_24.118 //",
    "T09bsu078_u:4886": " ālokanānukūlyena bhāvaṃ vijñāya bhūpatiḥ /",
    "T09bsu078_u:4887": " putrasyāntaḥpurapade tāmādāya nyaveśayat // KAvk_24.119 //",
    "T09bsu078_u:4888": " ṣaṇṇāṃ kāṇtāsahasrāṇāṃ vṛtamantaḥpuraṃ tataḥ /",
    "T09bsu078_u:4889": " viveśa rājatanayaḥ priyāṃ śāntiṃ vicintayan // KAvk_24.120 //",
    "T09bsu078_u:4890": " atrāṇtare narapatiṃ prāhurnaimittikāḥ sphuṭam /",
    "T09bsu078_u:4891": " munirvā cakravartī vā prātaste bahvitā sutaḥ // KAvk_24.121 //",
    "T09bsu078_u:4892": " tataḥ saṃcintya nṛpatiḥ pravrajyām cakitaḥ param /",
    "T09bsu078_u:4893": " akārayat puradvāraguptiṃ ruddhagamāgamām // KAvk_24.122 //",
    "T09bsu078_u:4894": " droṇodanamukhān bhrātṝn dvāreṣu viniveśya saḥ /",
    "T09bsu078_u:4895": " nagarasya svayaṃ makhye tathā sāmātyasainikaḥ // KAvk_24.123 //",
    "T09bsu078_u:4896": " rājaputrādatha prāptagarbhā devī yaśodharā /",
    "T09bsu078_u:4897": " vabhāṣe śāradīva dyauḥ pratyāsannendupāṇḍurā // KAvk_24.124 //",
    "T09bsu078_u:4898": " ekarātrāvaśeṣe 'tha nagaradvārarakṣaṇe /",
    "T09bsu078_u:4899": " śamapravṛttārkamabhūt pravrajyābhimukhaṃ dinam // KAvk_24.125 //",
    "T09bsu078_u:4900": " ciraṃ vicarya saṃsāraṃ śāntiṃ yāte divaspatau /",
    "T09bsu078_u:4901": " kāṣāyāmbaramālambya yayau saṃdhyāvadṛśyatām // KAvk_24.126 //",
    "T09bsu078_u:4902": " aśeṣāśātamomohavirāmavimalāṃ śanaiḥ /",
    "T09bsu078_u:4903": " indurgāmuditaścakre pūrṇālokavilokinīm // KAvk_24.127 //",
    "T09bsu078_u:4904": " sarāgatāpe vabhasaścetasīva gate ravau /",
    "T09bsu078_u:4905": " śuddhenduhṛdayasyābhūt prasādaḥ ko 'pyaviplavaḥ // KAvk_24.128 //",
    "T09bsu078_u:4906": " athāsminnantare kāntāsaṃtatāntaḥpurodare /",
    "T09bsu078_u:4907": " ratnaharmyapraviṣṭendudyutisaṃdohahāsini // KAvk_24.129 //",
    "T09bsu078_u:4908": " niḥsāravirasaṃ sarvaṃ rājasūnurvilokayan /",
    "T09bsu078_u:4909": " jagāa gaganasvacchasvacchandocchalitasmṛtiḥ // KAvk_24.130 //",
    "T09bsu078_u:4910": " gaṇo 'yaṃ nārīṇāṃ madanadahanolkāparikaraḥ",
    "T09bsu078_u:4911": " parityājyastīvravyasanaśatasaṃtāpasacivaḥ /",
    "T09bsu078_u:4912": " idānīṃ yuktā me tarutalalatāśītalare",
    "T09bsu078_u:4913": " parityaktāgārapraśamasukhasāre pariṇatiḥ // KAvk_24.131 //",
    "T09bsu078_u:4914": " etāścandradyutimadamayā yāmi nāryo vane 'smin",
    "T09bsu078_u:4915": " nidrāmudrāniyamitadṛśaḥ saṃstarasrastavatrāḥ /",
    "T09bsu078_u:4916": " svapnotpannānucitavacanāḥ keśasaṃchāditāṃsāḥ",
    "T09bsu078_u:4917": " kṣipraṃ mandānilavicalitān lajjayantīva dīpān // KAvk_24.132 //",
    "T09bsu078_u:4918": " saralasrastagātrāṇāṃ nirlajjānāṃ vivāsasām /",
    "T09bsu078_u:4919": " suptānāṃ ca mṛtānāṃ ca bhedaḥ ko nāma dehinām // KAvk_24.133 //",
    "T09bsu078_u:4920": " iti tasya bruvāṇasya saṃjāte gamanodyame /",
    "T09bsu078_u:4921": " mithaḥ kathā samabhavannagaradvārarakṣiṇām // KAvk_24.134 //",
    "T09bsu078_u:4922": " bho bhoḥ kaḥ ko 'tra jāgarti jāgrato nāsti viplavaḥ /",
    "T09bsu078_u:4923": " prabhucittagrahavyagrāḥ samagrā eva jāgrati // KAvk_24.135 //",
    "T09bsu078_u:4924": " jāgarti saṃsāragṛhe manīṣī mohāṇdhakāre svapiti pramattaḥ /",
    "T09bsu078_u:4925": " jjīvitameva loke mṛtasya suptasya ca ko viśeṣaḥ // KAvk_24.136 //",
    "T09bsu078_u:4926": " iti marhyasthitaḥ śrutvā rātrau rājasutaḥ kathāḥ /",
    "T09bsu078_u:4927": " prasthitaṃ satpatheneva nijaṃ mene manoratham // KAvk_24.137 //",
    "T09bsu078_u:4928": " nivṝtterlakṣaṇaṃ dṛṣṭvā sa svapnaṃ kṣaṇanidrayā // KAvk_24.138 //",
    "T09bsu078_u:4929": " tataḥ prabuddhā sahasā trastā devī yaśodharā /",
    "T09bsu078_u:4930": " tatkālopanataṃ svapnaṃ dayitāya nyavedayat // KAvk_24.139 //",
    "T09bsu078_u:4931": " paryaṅkābharaṇāngāni svapne bhagnāni me vibho /",
    "T09bsu078_u:4932": " śrīrvrajantī mayā dṛṣṭvā candrārkau ca torihitau // KAvk_24.140 //",
    "T09bsu078_u:4933": " ityākarṇya sa tāmūce mugdhe satyavivarjitaḥ /",
    "T09bsu078_u:4934": " saṃsāra eva svapno 'yaṃ svapne svapno 'pi kīdṛśaḥ // KAvk_24.141 //",
    "T09bsu078_u:4935": " svapne 'dya nābhisaṃjātā latā vyāptā vihārasā /",
    "T09bsu078_u:4936": " merūpadhānaśirasā pūrvapaścimavāridhau // KAvk_24.142 //",
    "T09bsu078_u:4937": " bhujābhyāṃ caraṇābhyām ca dakṣiṇābdhirmayā dhṛtaḥ /",
    "T09bsu078_u:4938": " bhadre svapnaḥ śubho 'yaṃ te strīṇāṃ bhartuśubhaṃ śubham // KAvk_24.143 //",
    "T09bsu078_u:4939": " ityukte bodhisattvena noce kiṃcid yaśodharā /",
    "T09bsu078_u:4940": " punaśca nidrābhimukhī babhūva mīlitekṣaṇā // KAvk_24.144 //",
    "T09bsu078_u:4941": " śakrabrahmamukhāḥ sarve sametyātha sudhābhujaḥ /",
    "T09bsu078_u:4942": " cakrire bodhisattvasya sattvotsāhaprapūraṇam // KAvk_24.145 //",
    "T09bsu078_u:4943": " tairdevaputrāścatvāraḥ samādiṣṭā mahājavāḥ /",
    "T09bsu078_u:4944": " sahāyā gamane tasya bhūśailābdhidhṛtikṣamāḥ // KAvk_24.146 //",
    "T09bsu078_u:4945": " śakrādiṣṭena yakṣeṇa pāñcikākhyena nirmitaiḥ /",
    "T09bsu078_u:4946": " saharmyāsaktasopānairavatīrya viniryayau // KAvk_24.147 //",
    "T09bsu078_u:4947": " suptaṃ sārathimādāya chandakākhyaṃ prabodhya saḥ /",
    "T09bsu078_u:4948": " utsādamiva jagrāha kaṇṭhakākhyaṃ turaṅgamam // KAvk_24.148 //",
    "T09bsu078_u:4949": " taṃ tīkṣṇaruciraṃ lakṣmīkaṭākṣataralaṃ harim /",
    "T09bsu078_u:4950": " sa cakre saṃyamālīnaṃ mūrdhi saṃspṛśya pāṇinā // KAvk_24.149 //",
    "T09bsu078_u:4951": " śamodyame sumanasā s ako 'pyantarbahiḥ samah /",
    "T09bsu078_u:4952": " śiśavo 'pi vimuñcanti yatprabhāveṇa cāpalam // KAvk_24.150 //",
    "T09bsu078_u:4953": " balajijñāsayā nyastaṃ tenātha caraṇaṃ kṣitau /",
    "T09bsu078_u:4954": " na te kampayituṃ śekurdevaputrāḥ savismayāḥ // KAvk_24.151 //",
    "T09bsu078_u:4955": " chandakena sahāruhya nistaraṅgaṃ turaṅgamam /",
    "T09bsu078_u:4956": " sa jagāhe mahadvyoma vimalaṃ svamivāśayam // KAvk_24.152 //",
    "T09bsu078_u:4957": " prayayau taralāvartinartitoṣṇīṣapallavaḥ /",
    "T09bsu078_u:4958": " saṃsarpipavanollasaiḥ śokocchvāsa iva śriyaḥ // KAvk_24.153 //",
    "T09bsu078_u:4959": " tasyābharaṇaratnāṃśulekhābhiḥ śabalaṃ nabhaḥ /",
    "T09bsu078_u:4960": " jagrāha sūtrapatrālīvicitramjiva cīvaram // KAvk_24.154 //",
    "T09bsu078_u:4961": " kīrṇāśrubindukalitā vilolanayanotpalāḥ /",
    "T09bsu078_u:4962": " vrajantaṃ dadṛśurdṛśyāstamantaḥpuradevatāḥ // KAvk_24.155 //",
    "T09bsu078_u:4963": " saṃsāramiva vistīrṇaṃ puraṃ sanṛpabāndhavam /",
    "T09bsu078_u:4964": " dūrāt pradakṣiṇīkṛtya kṣamyatāmityabhāṣata // KAvk_24.156 //",
    "T09bsu078_u:4965": " kṣapāyāṃ kṣaṇaśeṣāyām jane nidrābhimudrite /",
    "T09bsu078_u:4966": " taṃ dadarśa mahānnāma prabuddho rājabāndhavaḥ // KAvk_24.157 //",
    "T09bsu078_u:4967": " divi dṛṣṭvā vrajantaṃ taṃ śaśāṅkaśaṅkayā hṛtaḥ /",
    "T09bsu078_u:4968": " ūce ciraṃ vicāryoccairbāṣyāzncitavilocanah // KAvk_24.158 //",
    "T09bsu078_u:4969": " citrametad viraktavtaṃ bandhujīvopamasya te /",
    "T09bsu078_u:4970": " kumāra rucirākāra na yuktaṃ yuktakāraṇam // KAvk_24.159 //",
    "T09bsu078_u:4971": " vaṃśotkarṣaviśeṣārthū nibaddhāśaḥ pitā tvayi /",
    "T09bsu078_u:4972": " kasmānnirāśa kriyate sarvāśābharaṇa tvayā // KAvk_24.160 //",
    "T09bsu078_u:4973": " iti śākyasya mahataḥ śrutvā vākyaṃ nṛpātmajaḥ /",
    "T09bsu078_u:4974": " tamūce bāndhavaprītirbandho vandhanaśṛṅkhalā // KAvk_24.161 //",
    "T09bsu078_u:4975": " ayaṃ kāyaḥ kṣayaṃ yāti mithyāgṛhasukhapriyaḥ /",
    "T09bsu078_u:4976": " viṣayograviṣrtānāmamṛtāyatanaṃ vanam // KAvk_24.162 //",
    "T09bsu078_u:4977": " hastākṛṣṭastriphaṇiphaṇabhṛnmastakanyastamṛtyu",
    "T09bsu078_u:4978": " kaṇṭhābaddhitkaṭaviṣalatāpallavālolamālaḥ /",
    "T09bsu078_u:4979": " dīptāṅgāraprkaragahanaṃ gāhate durgamārgaṃ",
    "T09bsu078_u:4980": " saṃsāre 'smin viṣayanicaye sapramodaḥ pramādī // KAvk_24.163 //",
    "T09bsu078_u:4981": " ityudīrya vrajan vyomnā vilaṅghya nagaraṃ kṣaṇāt /",
    "T09bsu078_u:4982": " bahirbhūtalamabhyetya sa yayau vājinā javāt // KAvk_24.164 //",
    "T09bsu078_u:4983": " mahatā śākyamukhyena bodhitasyātha bhūpateḥ /",
    "T09bsu078_u:4984": " antaḥpure ca kāntānāmudbhūtaḥ karuṇaḥ svaraḥ // KAvk_24.165 //",
    "T09bsu078_u:4985": " atha brahmendradhanadapramukhastridaśairvṛtaḥ /",
    "T09bsu078_u:4986": " rājasūnurvanaṃ prāpa gatvā dvādaśayojanam // KAvk_24.166 //",
    "T09bsu078_u:4987": " avaruhyātha turagātg vimucyābharaṇāni saḥ /",
    "T09bsu078_u:4988": " uvāca sūcitānandaśchandakaṃ vadanatviṣā // KAvk_24.167 //",
    "T09bsu078_u:4989": " gṛhītvābahraṇāni tvaṃ hayaṃ ca vraja mandiram /",
    "T09bsu078_u:4990": " medānīmasti me kṛtyametairmāyānibandhanaiḥ // KAvk_24.168 //",
    "T09bsu078_u:4991": " vane 'sminnahamekākī śamasaṃtoṣabāndhavaḥ /",
    "T09bsu078_u:4992": " ekaḥ saṃjāyate jantureka eva vipadyate // KAvk_24.169 //",
    "T09bsu078_u:4993": " viṣamaviṣayayogaṃ bhogamutsṛjya re kaḥ sarasarati viśeṣakleśaśoṣapravṛttaḥ /",
    "T09bsu078_u:4994": " paribhavabhuvane 'sminneṣa naḥ saṃniveśaḥ śamitamadanakāntiḥ śāntimeva śrayāmi // KAvk_24.170 //",
    "T09bsu078_u:4995": " ityuktvābharaṇānyasya dīptānyaṅke mumoca saḥ /",
    "T09bsu078_u:4996": " tyaktaśokānvitānīva muktāpakkaṇasaṃcaye // KAvk_24.171 //",
    "T09bsu078_u:4997": " cūḍāṃ niskṛṣya khaṅgena sa cikṣepa nabhaḥsthale /",
    "T09bsu078_u:4998": " śakraśca tam samādāya nināya divamādarāt // KAvk_24.172 //",
    "T09bsu078_u:4999": " keśaḥ kleśa ivotkṛtto yatra tena mahātmanā /",
    "T09bsu078_u:5000": " keśapratigrahaṃ caityaṃ sadbhistatra niveśitam // KAvk_24.173 //",
    "T09bsu078_u:5001": " chandako 'pyaśvamādāyaṃ prayātaḥ saptabhirdinaiḥ /",
    "T09bsu078_u:5002": " śanaiḥ prāpa puropāntaṃ śokārtaḥ samacintayat // KAvk_24.174 //",
    "T09bsu078_u:5003": " śūnyaṃ turagamādāya parityajya nṛpātmajam /",
    "T09bsu078_u:5004": " draṣṭuṃ śaknomi nṛpatiṃ kathaṃ putrapralāpinam // KAvk_24.175 //",
    "T09bsu078_u:5005": " vicintyeti hayaṃ tyaktvā sa tatraiva vyalambata /",
    "T09bsu078_u:5006": " śūnyāsanaḥ paraṃ vājī mūrtaḥ śoka ivāviśat // KAvk_24.176 //",
    "T09bsu078_u:5007": " taṃ dṛṣṭvāntaḥ purajanaḥ sāmātyaśca mahīpatiḥ /",
    "T09bsu078_u:5008": " pratipralāpamukharāścakrire nikhilā diśaḥ // KAvk_24.177 //",
    "T09bsu078_u:5009": " udbhūtārtasvaraiḥ kaṇṭhaiḥ sotkaṇṭhaiḥ sa viṣādavān /",
    "T09bsu078_u:5010": " sarvairgṛhītakīrṇāśrurvājī jīvitamatyajat // KAvk_24.178 //",
    "T09bsu078_u:5011": " sa bodhisattvasaṃsparśapuṇyaprāptipavitritaḥ /",
    "T09bsu078_u:5012": " jagrāha brāhmaṇakule janma saṃsāramuktaye // KAvk_24.179 //",
    "T09bsu078_u:5013": " śakradattaṃ kumārastu yatra kāṣāyamagrahīt /",
    "T09bsu078_u:5014": " kāṣāyagrahaṇam tatra caityaṃ cakre mahājanaḥ // KAvk_24.180 //",
    "T09bsu078_u:5015": " vibhavamabhavavṛttyai janma janmapramuktyai",
    "T09bsu078_u:5016": " vijanamapi janānāṃ mohagartānnivṛttyai /",
    "T09bsu078_u:5017": " iti sa kuśalakāmaḥ kāmamutsṛjya bheje",
    "T09bsu078_u:5018": " guṇakṛtajanarāgaḥ ślāghyatāṃ tyaktarāgaḥ // KAvk_24.181 //",
    "T09bsu078_u:5019": " iti kṣemendraviracitāyām bodhisattvāvadānakalpalatāyāmabhiniṣkramaṇāvadānaṃ caturviśaḥ pallavaḥ //",
    "T09bsu078_u:5020": " 25. māravidrāvaṇāvadānam /",
    "T09bsu078_u:5021": " jayanti te janmabhayapramuktā bhavaprabhāvābhibhavābhiyuktāḥ /",
    "T09bsu078_u:5022": " yaiḥ sundarīlocanacakravartī māraḥ kṛtaḥ śāsanadeśavartī // KAvk_25.1 //",
    "T09bsu078_u:5023": " tatastapovane cāsmin bodhisattve tapojuṣi /",
    "T09bsu078_u:5024": " tadupasthāpakāḥ pañca vārāṇasyāṃ pravavrajuḥ // KAvk_25.2 //",
    "T09bsu078_u:5025": " spṛhaṇīyo munīndrāṇāmatha śākyamuniḥ śanaiḥ /",
    "T09bsu078_u:5026": " svayaṃ senāyanīgrāmaṃ janacārikayā yayau // KAvk_25.3 //",
    "T09bsu078_u:5027": " tatra senābhidhānasya kanye gṛhapateḥ sute /",
    "T09bsu078_u:5028": " nandā nandabalākhyā ca cāruvṛtte babhūvatuḥ // KAvk_25.4 //",
    "T09bsu078_u:5029": " śuddhodanasya bhūbhartuste śrutvā viśrutaṃ sutam /",
    "T09bsu078_u:5030": " cakrāte tadvivāhārthaṃ vrataṃ dvādaśavārṣikam // KAvk_25.5 //",
    "T09bsu078_u:5031": " āmodinīnāṃ hṛdaye sadā sūtravadāsthitaḥ /",
    "T09bsu078_u:5032": " mālānāmiva bālānāmabhilāṣaḥ svabhāvajaḥ // KAvk_25.6 //",
    "T09bsu078_u:5033": " dhenūnāṃ pītadugdhānāṃ dugdhaṃ tābhyāṃ punaḥ punaḥ /",
    "T09bsu078_u:5034": " gṛhīṭvā sphaṭikasthālyā vratānte pāyasaṃ śubham // KAvk_25.7 //",
    "T09bsu078_u:5035": " vidhivatpāyase siddhe viprarūpaḥ sureśvaraḥ /",
    "T09bsu078_u:5036": " taṃ samabhyāyayau deśaṃ devaśca kamalāsanaḥ // KAvk_25.8 //",
    "T09bsu078_u:5037": " harṣādatithibhāge 'tha kanyakābhyām samuddhṛte /",
    "T09bsu078_u:5038": " śakro 'vadatsarvaguṇodayāyāgre pradīyatām // KAvk_25.9 //",
    "T09bsu078_u:5039": " matto 'yamadhikastāvadbrahmaṇaḥ prathamo 'pi ca /",
    "T09bsu078_u:5040": " ityukte surarājena provāca caturānanaḥ // KAvk_25.10 //",
    "T09bsu078_u:5041": " matto 'dhiko deva āste śuddhāvāsanikāyikaḥ /",
    "T09bsu078_u:5042": " ityukte brahmaṇā te 'pi jagadurgaganasthitāḥ // KAvk_25.11 //",
    "T09bsu078_u:5043": " sarvaprativiśiṣṭo 'sau bodhisattvastapaḥkṛśaḥ /",
    "T09bsu078_u:5044": " nadyāṃ nirājanākhyāyāṃ vigāhya salile sthitaḥ // KAvk_25.12 //",
    "T09bsu078_u:5045": " etadākarṇya kanyābhyāmāhūya maṇibhājane /",
    "T09bsu078_u:5046": " avatīryārpitaṃ bhaktyā tadasmai madhupāyasam // KAvk_25.13 //",
    "T09bsu078_u:5047": " bodhisattvastadādāya ratnapātrīṃ dadau tayoḥ /",
    "T09bsu078_u:5048": " datteyaṃ na punargrāhyetyuktvā jagṛhaturna te // KAvk_25.14 //",
    "T09bsu078_u:5049": " sā tena nadyāṃ nikṣiptā nāgairnītā prabhāvatī /",
    "T09bsu078_u:5050": " vikṣobhyāpyāhṛtā tebhyastārkṣyarūpeṇa vajriṇā // KAvk_25.15 //",
    "T09bsu078_u:5051": " prasādī bodhisattvo 'tha kanyāyugalamabhyadhāt /",
    "T09bsu078_u:5052": " dānasya praṇidhānena bhavatyoḥ kiṃ samīhitam // KAvk_25.16 //",
    "T09bsu078_u:5053": " te tamūcaturānandanidhiḥ śuddhodanātmajaḥ /",
    "T09bsu078_u:5054": " sarvārthasiddho 'bhimataḥ kumāraḥ patirāvayoḥ // KAvk_25.17 //",
    "T09bsu078_u:5055": " udyamaṃ māralīlāyāḥ sarasaṃ tadvacastayoḥ /",
    "T09bsu078_u:5056": " na lilimpa manastasya pādmaṃ dalamivodake // KAvk_25.18 //",
    "T09bsu078_u:5057": " sa jagāda kumāro 'sau na kiṃ pravrajitaḥ śrutaḥ /",
    "T09bsu078_u:5058": " na tasya lolanayanāḥ priyāh śriya iva striyaḥ // KAvk_25.19 //",
    "T09bsu078_u:5059": " ityanīpsitamākarṇya dīrghaṃ niśvasya kanyake /",
    "T09bsu078_u:5060": " ūcaturdānadharmo 'yaṃ siddhau tasyaiva jāyatām // KAvk_25.20 //",
    "T09bsu078_u:5061": " adṛṣṭasnehasaṃśliṣṭaḥ praviṣṭo 'ntaḥ parāṅbhukhaḥ /",
    "T09bsu078_u:5062": " na nāma sucirābhyastaḥ pakṣapāto nivartate // KAvk_25.21 //",
    "T09bsu078_u:5063": " iti tadvacanaṃ śrutvā bodhisattvaḥ prasannadhīḥ /",
    "T09bsu078_u:5064": " prayātaste samāmantrya viśrāntyai kānanāntaram // KAvk_25.22 //",
    "T09bsu078_u:5065": " pāyasāmṛtabhāgena labdhadivyabalodayaḥ /",
    "T09bsu078_u:5066": " pracchāyatarusucchāyamāruroha mahīdharam // KAvk_25.23 //",
    "T09bsu078_u:5067": " paryaṅkabandhamādhāya tatra tasmin sukhaṃ sthite /",
    "T09bsu078_u:5068": " ahaṃkāra ivātyuccaśirāh so 'drirvyagīryata // KAvk_25.24 //",
    "T09bsu078_u:5069": " viśīrṇabhūdhare tasmin sa pradadhyau viṣaṇṇadhīḥ /",
    "T09bsu078_u:5070": " sapakṣālāni karmāṇi mayā kāni kṛtānyaho // KAvk_25.25 //",
    "T09bsu078_u:5071": " iti cintāśatocchvāsaṃ tamūcurvyomadevatāḥ /",
    "T09bsu078_u:5072": " na tvayā vihitaṃ sādho karma kiṃcidasāṃpratam // KAvk_25.26 //",
    "T09bsu078_u:5073": " acchinnottaptakuśalaṃ dhartuṃ na kṣamate kṣitiḥ /",
    "T09bsu078_u:5074": " sa tvamuttaptakuśalaḥ proccaśailaśatāgdguruḥ // KAvk_25.27 //",
    "T09bsu078_u:5075": " nirañjanīṃ samuttīrya saritaṃ vraja niścalam /",
    "T09bsu078_u:5076": " siddhidaṃ bodhisattvānām deśaṃ vajrāasnābhidham // KAvk_25.28 //",
    "T09bsu078_u:5077": " devatādiṣṭamārgeṇa prasthitasyāsya bhūtale /",
    "T09bsu078_u:5078": " pādanyāsairabhūttasya hemapadmaparaṃparā // KAvk_25.29 //",
    "T09bsu078_u:5079": " pṛthivī vrajatastasya prollasatsalilākulā /",
    "T09bsu078_u:5080": " raṇantī kāṃsyapātrīva pronnanāma nanāma ca // KAvk_25.30 //",
    "T09bsu078_u:5081": " tāni tāni nimittāni pravṛttāni dadarśa saḥ /",
    "T09bsu078_u:5082": " yeṣāmanuttarajñānanidhānasādhanaṃ phalam // KAvk_25.31 //",
    "T09bsu078_u:5083": " nirañjanāya bhuvane nāgo 'ndhaḥ kālikābhidhaḥ /",
    "T09bsu078_u:5084": " buddhotpāditadṛrabhūmeḥ śabdamākarṇya niryayau // KAvk_25.32 //",
    "T09bsu078_u:5085": " sarvalakṣaṇasaṃpannaṃ dīptajāmbūnadadyutim /",
    "T09bsu078_u:5086": " sa bodhisattvamālokya provāca racitāznjaliḥ // KAvk_25.33 //",
    "T09bsu078_u:5087": " nalinanayana kāntastvaṃ vane yauvane 'smin",
    "T09bsu078_u:5088": " viharasi virahārtiṃ saṃpadāmarpayitvā /",
    "T09bsu078_u:5089": " aśamaśamaviśeṣonmeṣasaṃtoṣahetur",
    "T09bsu078_u:5090": " bhavasi bhavasamudre dehināṃ satyasetuḥ // KAvk_25.34 //",
    "T09bsu078_u:5091": " athāmuñcantyete bhayataralatāmatra hariṇāḥ",
    "T09bsu078_u:5092": " yathā līlācakraṃ viharati samīpe khagagaṇaḥ /",
    "T09bsu078_u:5093": " sasattvāsattvānā kimapi hṛdayāśvāsasadanaṃ",
    "T09bsu078_u:5094": " tathā manye bauddhaṃ vapuridamanāyāsasukhadam // KAvk_25.35 //",
    "T09bsu078_u:5095": " karikalabhakah padmaprītyā karoti hareḥ karaṃ",
    "T09bsu078_u:5096": " sukhayati śikhī snigdhālāpaṃ kalāpaśikhānilai /",
    "T09bsu078_u:5097": " bhavati hariṇī lolāpāṅgā puraḥ praṇayonmukhī",
    "T09bsu078_u:5098": " praśamasamayasyeyaṃ puṇyaprasādamayī sthitiḥ // KAvk_25.36 //",
    "T09bsu078_u:5099": " adyaiva buddhatvamavāpya śuddhaṃ tvaṃ bodhimeṣyatya(?)",
    "T09bsu078_u:5100": " khilāṃ trilokīm /",
    "T09bsu078_u:5101": " sadyaḥprasādapramadāvadātāṃ kumudvatī pūrṇa ivāmṛtāṃśuḥ // KAvk_25.37 //",
    "T09bsu078_u:5102": " anyonyaṃ dinanāthadīptamahasaḥ sadyastavālokanāl",
    "T09bsu078_u:5103": " lokānāṃ kanalaprabodhakalayā divyaprakāśaspṛśām /",
    "T09bsu078_u:5104": " niryātī hṝdayānnibaddhamadhupaśreṇiva saṃbandhana-",
    "T09bsu078_u:5105": " trastāntarna punaḥ kariṣyati padaṃ mohāndakārāvaliḥ // KAvk_25.38 //",
    "T09bsu078_u:5106": " iti bruvāṇāṃ vinayānnāgarājaḥ prasannadhīḥ /",
    "T09bsu078_u:5107": " bodhisattvaṃ samābhāsya samuttīrya nadīṃ yayau // KAvk_25.39 //",
    "T09bsu078_u:5108": " vajrāsanapadaṃ prāpya bodhimūlamanākulam /",
    "T09bsu078_u:5109": " dakṣiṇāgraiḥ kuśaiścakre śaktadattaiḥ sa saṃstaram // KAvk_25.40 //",
    "T09bsu078_u:5110": " tatropaviśya paryaṅkabaddho niścalaniścayaḥ /",
    "T09bsu078_u:5111": " manthāvasānaviśrāntaḥ sa dugdhābdhirivābabhau // KAvk_25.41 //",
    "T09bsu078_u:5112": " asādhāraḥ kṣamādhāraḥ sa dhīrasaralākṛtiḥ /",
    "T09bsu078_u:5113": " ruruce kāñcanaruciḥ paro merurivācalaḥ // KAvk_25.42 //",
    "T09bsu078_u:5114": " asāvakṣayaparyantaḥ paryaṅko 'yaṃ mama sthiraḥ /",
    "T09bsu078_u:5115": " babandheti sa saṃkalpaṃ kṛtvā pratimukhīṃ smṛtim // KAvk_25.43 //",
    "T09bsu078_u:5116": " atrāṇtare samabhyetya māraḥ saṃyamamatsaraḥ /",
    "T09bsu078_u:5117": " lekhahārastatra tūrṇaṃ bodhisattvamabhāṣataḥ // KAvk_25.44 //",
    "T09bsu078_u:5118": " akāmakāmatā keyaṃ loke bandhanadā matā /",
    "T09bsu078_u:5119": " akālakalikākārā matiste kāsya kāmanā // KAvk_25.45 //",
    "T09bsu078_u:5120": " gṛhītaṃ hataśaṅkena devadattena te puram /",
    "T09bsu078_u:5121": " niruddhantaḥpuraśreṇīrbaddhaḥ śuddhodano nṛpaḥ // KAvk_25.46 //",
    "T09bsu078_u:5122": " iti śrutvaiva vacanaṃ śokāmarṣaviṣojjhitaḥ /",
    "T09bsu078_u:5123": " aśikṣitavikāreṇa cetasā sa vyacintayat // KAvk_25.47 //",
    "T09bsu078_u:5124": " aho batāntarāyaṃ me māraḥ kartuṃ samudyataḥ /",
    "T09bsu078_u:5125": " nartayatyeṣa durvṛttaḥ śisvaṇḍikrīḍayājagat // KAvk_25.48 //",
    "T09bsu078_u:5126": " māra māra virāmaste daurjanyasya na jāyate /",
    "T09bsu078_u:5127": " ekena hiṃsāyajñena prāpteyaṃ kamratā tvayā // KAvk_25.49 //",
    "T09bsu078_u:5128": " yajñadāṇatapaḥślāghāṃ nātmanaḥ kartumutsahe /",
    "T09bsu078_u:5129": " svaguṇodīraṇamlānaṃ puṇyapuṣpaṃ hi śīryati // KAvk_25.50 //",
    "T09bsu078_u:5130": " iti nirbhatsitastena cittastenaḥ śarīriṇām /",
    "T09bsu078_u:5131": " sāmarṣaḥ prayayau māraḥ samārambhād hatodyamaḥ // KAvk_25.51 //",
    "T09bsu078_u:5132": " athādṛśyanta lalitā lālityāñcitalocanāḥ /",
    "T09bsu078_u:5133": " bhramadbhṛṅgaraṅgiṇyaḥ kāntāścūtalatā iva // KAvk_25.52 //",
    "T09bsu078_u:5134": " cārutaccaritātṛptāstisrastāḥ kāmakanyakāḥ /",
    "T09bsu078_u:5135": " sarāgaṃ pādanalinīnyāsaiścakrustapovanam // KAvk_25.53 //",
    "T09bsu078_u:5136": " vilocanena hariṇī kariṇī gativibhramaiḥ /",
    "T09bsu078_u:5137": " tatra tābhirmukhāmbhojairnalinī malinīkṛtā // KAvk_25.54 //",
    "T09bsu078_u:5138": " yauvanābharaṇairaṅgauranurāgāvilepanaiḥ /",
    "T09bsu078_u:5139": " lāvaṇyavasanaistāsāṃ kāmo 'bhūdapyacetasām // KAvk_25.55 //",
    "T09bsu078_u:5140": " vajrāsanasamādhānadhyānaniścalalocanam /",
    "T09bsu078_u:5141": " taṃ vilokyābhavat tāsāṃ vismayadhyānadhāraṇā // KAvk_25.56 //",
    "T09bsu078_u:5142": " tā bodhisattvasaṃkalpān madarāgamayaṃ vayaḥ /",
    "T09bsu078_u:5143": " parityajyaiva sahasā salajjā bhejire jarām // KAvk_25.57 //",
    "T09bsu078_u:5144": " pratīpagamanāttāsāmatha bhagnamanorathaḥ /",
    "T09bsu078_u:5145": " manmathaḥ prathitārambhaḥ sainyasaṃbḥāramādade // KAvk_25.58 //",
    "T09bsu078_u:5146": " sarvapraharaṇairvyāptaṃ nānāprāṇimukhairbhayaiḥ /",
    "T09bsu078_u:5147": " ṣaṭtriṃśatkoṭīvipulaṃ balaṃ tasya samudyayau // KAvk_25.59 //",
    "T09bsu078_u:5148": " svayamākarṇaniṣkṛṣṭakopakrūraśarāsanaḥ /",
    "T09bsu078_u:5149": " māraḥ sphāravikāreṇa bodhisattvaṃ samādravat // KAvk_25.60 //",
    "T09bsu078_u:5150": " śastravṛṣṭistadutsṛṣṭā saha pāṃśuviṣāśmabhiḥ /",
    "T09bsu078_u:5151": " prayayau bodhisattvasya mandārāmbujatulyatām // KAvk_25.61 //",
    "T09bsu078_u:5152": " punarmārabalotsṛṣṭā śastravṛṣṭirghṛtakṣame /",
    "T09bsu078_u:5153": " cakrire devatāstasya vajrapratisamāśrayam // KAvk_25.62 //",
    "T09bsu078_u:5154": " smaro 'pi naṣṭasaṃkalpaḥ samādheḥ śrotrakaṇṭakam /",
    "T09bsu078_u:5155": " ghaṇṭāpaṭuraṭatpatraṃ nirmame sphaṭīkadrumam // KAvk_25.63 //",
    "T09bsu078_u:5156": " taṃ tāramukharaṃ vṛkṣaṃ māraṃ ca sabalāyudham /",
    "T09bsu078_u:5157": " cakravāṭe samutkṣipya cikṣipurvyomadevatāḥ // KAvk_25.64 //",
    "T09bsu078_u:5158": " bhagavānatha saṃprāptaprasannajñānanirmalaḥ /",
    "T09bsu078_u:5159": " sarvavitsarvagaḥ saravjātismṛtiparo 'bhavat // KAvk_25.65 //",
    "T09bsu078_u:5160": " sa tatrānuttarajñānasamyaksaṃbodhimāpitaḥ /",
    "T09bsu078_u:5161": " dadarśa sarvabhutāṇi gatiṃ karmorminirmitām // KAvk_25.66 //",
    "T09bsu078_u:5162": " atha śākyapure māraḥ pravādamasṛjaddivaḥ /",
    "T09bsu078_u:5163": " bodhisattvaḥ prayāto 'staṃ tapaḥkleśavaśāditi // KAvk_25.67 //",
    "T09bsu078_u:5164": " tatra śuddhodano rājā putrasnehaviṣāturaḥ /",
    "T09bsu078_u:5165": " nipapāta tamākarṇya vajrāhata iva kṣitau // KAvk_25.68 //",
    "T09bsu078_u:5166": " antaḥpure sahanṛpe prāṇatyāgakṛtakṣaṇe /",
    "T09bsu078_u:5167": " suvṛttapakṣapātinyastamūcurvyomadevatāḥ // KAvk_25.69 //",
    "T09bsu078_u:5168": " putrastavāmṛtaṃ pītvā samyaksaṃbuddhatām gataḥ /",
    "T09bsu078_u:5169": " tenāvalokitasyāpi nāste bhṛtyubhayaṃ kutaḥ // KAvk_25.70 //",
    "T09bsu078_u:5170": " iti sāntaḥpurāmātyaḥ śrutvā narapatirvacaḥ /",
    "T09bsu078_u:5171": " abhūtpratyāgataprāṇaḥ sudhāsikta iva kṣaṇāt // KAvk_25.71 //",
    "T09bsu078_u:5172": " tasmin mahotsavānande bodhisattvavadhūḥ sutam /",
    "T09bsu078_u:5173": " kāntaṃ yaśodhaāsūta rāhugraste niśākare // KAvk_25.72 //",
    "T09bsu078_u:5174": " rāhulākhyaḥ sa bālo 'pi nṛpaterjanmaśaṅkinaḥ /",
    "T09bsu078_u:5175": " jananyā saśilaḥ śuddhyai nikṣipto 'mbhasi pupluve // KAvk_25.73 //",
    "T09bsu078_u:5176": " bhagavānapi saptāhaṃ sthito niścalavigrahaḥ /",
    "T09bsu078_u:5177": " vajraparyaṅkabandhena devānām vismayaṃ vyadhāt // KAvk_25.74 //",
    "T09bsu078_u:5178": " sa brahmakāyikākhyābhyām devatābhyāṃ virodhitaḥ /",
    "T09bsu078_u:5179": " avadatparamānandasudhāsaṃdohasundaraḥ // KAvk_25.75 //",
    "T09bsu078_u:5180": " aho tava mayā jñātā pūrvameṣā sukhasthitiḥ /",
    "T09bsu078_u:5181": " yayā surāsuraiśvaryasukhaṃ duḥkhagaṇāyate // KAvk_25.76 //",
    "T09bsu078_u:5182": " lāvaṇyāmbhaḥplāvitāṅgāstaruṇyaḥ pīyūṣārdraḥ svargasaṃbhogavargaḥ /",
    "T09bsu078_u:5183": " asyāśeṣatyāgahelāsukhasya spardhābandhe pāṃśuniḥsāra eva // KAvk_25.77 //",
    "T09bsu078_u:5184": " saṃtapto 'haṃ viṣayaviṣamakleśasaṃsārapānthaḥ",
    "T09bsu078_u:5185": " klāntaḥ śāntyāśritimupagataścandanacchāyayeva /",
    "T09bsu078_u:5186": " saṃjāteyaṃ sakalakaraṇavyāpinī nirvṛtime",
    "T09bsu078_u:5187": " viśrāntānām śamahimavane kiṃ sukhasyopamānam // KAvk_25.78 //",
    "T09bsu078_u:5188": " asminnavasare puṇyaparipākeṇa tadvanam /",
    "T09bsu078_u:5189": " vaṇijau pṛthusārthena prāptau trapusabhallikau // KAvk_25.79 //",
    "T09bsu078_u:5190": " devatāpretitau bhaktyā bhagavantamupetya tau /",
    "T09bsu078_u:5191": " praṇatau piṇḍapāto 'yaṃ gṛhyatāmityabhāṣatām // KAvk_25.80 //",
    "T09bsu078_u:5192": " dayāvidheyaḥ sarvajñastadākarṇya vyacintayat /",
    "T09bsu078_u:5193": " pūrvaiḥ pātre gṛhīto 'yaṃ na pāṇī pātravarjite // KAvk_25.81 //",
    "T09bsu078_u:5194": " iti cintayatastasya mahārājābhidhāḥ surāḥ /",
    "T09bsu078_u:5195": " datvā sphaṭikapātrāṇi catvāri tridivaṃ yayuḥ // KAvk_25.82 //",
    "T09bsu078_u:5196": " kṛtvātha bhagavān pātre piṇḍapātapratigraham /",
    "T09bsu078_u:5197": " anugrahaṃ tayoścakre śaraṇyatrayaśāsanāt // KAvk_25.83 //",
    "T09bsu078_u:5198": " vitatasukṛtasākṣī puṇyanikṣepadakṣaḥ kṣayitavipadaśeṣaḥ prārthanākalpavṛkṣaḥ /",
    "T09bsu078_u:5199": " bhavati kuśalamūlaiḥ kasyacidbhāgyabhājaḥ śubhapariṇatidīkṣādakṣiṇaḥ sādhusaṅgaḥ // KAvk_25.84 //",
    "T09bsu078_u:5200": " iti kṣemendraviracitāyām bodhisattvāvadānakalpalatāyāṃ māracidrāvaṇāvadānam nāma pañcaviṃśaḥ pallavaḥ //",
    "T09bsu078_u:5201": " 26. śākyotpattiḥ /",
    "T09bsu078_u:5202": " vaṃśaḥ sa ko 'pi vipulaḥ kuśalānubandhī yaścāruvṛttamucitaṃ guṇasaṃgrahasya /",
    "T09bsu078_u:5203": " ratnaṃ viśuddharucisūcitasatprakāśaṃ muktāmayaṃ jagadalaṃkaraṇaṃ prasūte // KAvk_26.1 //",
    "T09bsu078_u:5204": " nyagrodhārāmanirataṃ purā kapulavāstuni /",
    "T09bsu078_u:5205": " śākyāḥ svavaṃśaṃ papracchurbhagavantaṃ tathāgatam // KAvk_26.2 //",
    "T09bsu078_u:5206": " taiḥ pṛṣṭaḥ svakulotpattiṃ sa maudgalyāyanaṃ puraḥ /",
    "T09bsu078_u:5207": " vaktuṃ nyayuṅkta kṛtvāsya vimalajñānadarśanam // KAvk_26.3 //",
    "T09bsu078_u:5208": " sa vilokya yathātattvamatītaṃ jñānacakṣuṣā /",
    "T09bsu078_u:5209": " tānavocata saṃsmṛtya śrūyatāṃ śākyasaṃbhavaḥ // KAvk_26.4 //",
    "T09bsu078_u:5210": " aśeṣe 'smin jalamaye jagatyekārṇave purā /",
    "T09bsu078_u:5211": " sthite pavanasaṃsparśātpayaḥ paya ivābhavat // KAvk_26.5 //",
    "T09bsu078_u:5212": " jale tasmin ghanatayā yāte kaṭhinatām śanaiḥ /",
    "T09bsu078_u:5213": " abhūdvarṇarasasparśaśabdagandhamayī mahī // KAvk_26.6 //",
    "T09bsu078_u:5214": " tasyāmābhāsvarā devāścyutāḥ karmaparikṣayāt /",
    "T09bsu078_u:5215": " tattulyavarṇasaṃbhūtāḥ sattvāḥ sattvabalādhikāḥ // KAvk_26.7 //",
    "T09bsu078_u:5216": " aṅgulyā rasamāsvādya tattṛṣṇātīvramohitāḥ /",
    "T09bsu078_u:5217": " āhāradoṣātsaṃprāpourgururūkṣavivarṇatām // KAvk_26.8 //",
    "T09bsu078_u:5218": " annaprasavinī teṣāṃ krameṇābhūdvasuṃdharā /",
    "T09bsu078_u:5219": " tamobhiśca viluptānām kṣetrāga // KAvk_26.9 //",
    "T09bsu078_u:5220": " tatasteṣāṃ kṣatatrāṇāt kṣatriyaḥ kṣitipālane /",
    "T09bsu078_u:5221": " mahāsaṃmatanāmābhūjjanasya mahato mataḥ // KAvk_26.10 //",
    "T09bsu078_u:5222": " tasyānvaye mahatyāsīnṛpaḥ śrīmānupoṣadhaḥ /",
    "T09bsu078_u:5223": " amlānakīrtikusumaḥ pārijāta ivodadhau // KAvk_26.11 //",
    "T09bsu078_u:5224": " cakravartī sutastasya māndhātābhūdayonijaḥ /",
    "T09bsu078_u:5225": " jagatyekātapatrasya yasya vaṃśo mahānabhūt // KAvk_26.12 //",
    "T09bsu078_u:5226": " vaṃśe sahasravaṃśasya kṛkistasyābhavannṛpaḥ /",
    "T09bsu078_u:5227": " cittaprasādamakarod bhagavān yasya kāśyapaḥ // KAvk_26.13 //",
    "T09bsu078_u:5228": " ikṣvākuranvaye tasya tasya cābhūd virūḍhakaḥ /",
    "T09bsu078_u:5229": " prītyā kanīyasaḥ sūnorjyeṣṭhāstena vivāsitāḥ // KAvk_26.14 //",
    "T09bsu078_u:5230": " ekībhūya tataḥ sarve svadeśavigataspṛhāḥ /",
    "T09bsu078_u:5231": " kumārāḥ kapilākhyāsya maharṣerāśramaṃ yayuḥ // KAvk_26.15 //",
    "T09bsu078_u:5232": " dhyānakālāṇtarāyāṇāṃ bālyāduccaiḥ pralāpinām /",
    "T09bsu078_u:5233": " so 'nyatra nirmame teṣāṃ puraṃ kapulavāstviti // KAvk_26.16 //",
    "T09bsu078_u:5234": " kālena putravātsalyādanutāpena bhūpatiḥ /",
    "T09bsu078_u:5235": " ānīyantāṃ kumārāste sacivānityabhāṣata // KAvk_26.17 //",
    "T09bsu078_u:5236": " tamūrcurmantriṇaḥ sarve rājan prāptapurottamāḥ /",
    "T09bsu078_u:5237": " pratyānetumaśakyāste jātāpatyapṛthuśriyaḥ // KAvk_26.18 //",
    "T09bsu078_u:5238": " iti teṣāṃ pitustatra śakyāśakyavicintane /",
    "T09bsu078_u:5239": " babhūvuḥ śākyasaṃjñāste nṝpurasteṣu vaṃśakṛt // KAvk_26.19 //",
    "T09bsu078_u:5240": " tadvaṃśeṣu pañcapañcasahasreṣu mahībhujām /",
    "T09bsu078_u:5241": " atīteṣu kṣitipatiḥ śrīmān daśaratho 'bahvat // KAvk_26.20 //",
    "T09bsu078_u:5242": " tasyānvaye siṃhahanurbabhūva pṛthivīpatiḥ /",
    "T09bsu078_u:5243": " na raṇe siṃhamiva yaṃ sehire rājakuñjarāḥ // KAvk_26.21 //",
    "T09bsu078_u:5244": " jyeṣṭhaḥ śuddhodanastasya sutaḥ śuklodanaḥ paraḥ /",
    "T09bsu078_u:5245": " droṇodanastadanujaḥ kanīyānamṛtodanaḥ // KAvk_26.22 //",
    "T09bsu078_u:5246": " kanyāścatasraḥ śuddhākhyā śuklā droṇāmṛtā tathā /",
    "T09bsu078_u:5247": " śuddhodanasya bhagavān sūnurnandastathāparaḥ // KAvk_26.23 //",
    "T09bsu078_u:5248": " śuklodanasya tanayau dvau tiṣyākhyo 'tha bhadrikaḥ /",
    "T09bsu078_u:5249": " droṇodanasya dvau putrāvaniruddho mahāṃstathā // KAvk_26.24 //",
    "T09bsu078_u:5250": " ānandadevadattākhyāvamṛtodanasaṃbahvau /",
    "T09bsu078_u:5251": " śuddhāsutaḥ supraśuddhaḥ śuklāsūnuśva mālikaḥ // KAvk_26.25 //",
    "T09bsu078_u:5252": " droṇāputraśca bhadrāṇirvaiśālyakhyo 'mṛtāsutaḥ /",
    "T09bsu078_u:5253": " rāhulo bhagavatsūnuryasmin vaṃśaḥ pratiṣṭhitaḥ // KAvk_26.26 //",
    "T09bsu078_u:5254": " ityujjvalajñānamayena tena vaṃśaṃ yathāvatkathitaṃ niśamya /",
    "T09bsu078_u:5255": " śākyā babhūvarbhagavatprabhāvaiḥ",
    "T09bsu078_u:5256": " saṃbhāvitotkarṣaviśeṣaśuddhāḥ // KAvk_26.27 //",
    "T09bsu078_u:5257": " iti kṣemendraviracitāyāṃ bodhisattvāvadānakalpalatāyāṃ śākyotpattīrnāma ṣaḍviṃśaḥ pallavaḥ //",
    "T09bsu078_u:5258": " 27. śroṇākoṭīviṃśāvadānam /",
    "T09bsu078_u:5259": " sa ko 'pi sattvasya vivekabandhoḥ puṇyopasannasya mahān prabhāvaḥ /",
    "T09bsu078_u:5260": " nāpaiti yaḥ kāyaśateṣu puṃsaḥ kastūrikāmoda ivāṃśukasya // KAvk_27.1 //",
    "T09bsu078_u:5261": " jine sarvajagajjantusaṃtāpakaruṇāhrade /",
    "T09bsu078_u:5262": " pure rājagṛhe veṇuvanāntaravihāriṇi // KAvk_27.2 //",
    "T09bsu078_u:5263": " śrīmānabhūdbhūmipatiścampāyāṃ potalābhidhaḥ /",
    "T09bsu078_u:5264": " jahāra dhanadarpāndhyaṃ dhanena dhanadasya yaḥ // KAvk_27.3 //",
    "T09bsu078_u:5265": " ajāyata sutastasya manorathaśatānvitaḥ /",
    "T09bsu078_u:5266": " dhanānāmīpsitāvāptya sukhasakhyo vibhūtayaḥ // KAvk_27.4 //",
    "T09bsu078_u:5267": " śravaṇarkṣeṇa jātasya sa sūnostasya janmani /",
    "T09bsu078_u:5268": " prītyā dadau daridrasya koṭīnāṃ viṃśatiṃ tadā // KAvk_27.5 //",
    "T09bsu078_u:5269": " sa śroṇakoṭiviṃśākhyaḥ śiśuḥ khyātastadābhavat /",
    "T09bsu078_u:5270": " vibhavaḥ sukṛtenaiva yena vaṃśo vibhūṣitaḥ // KAvk_27.6 //",
    "T09bsu078_u:5271": " prāptavidyaḥ sa sarvārthaiḥ saha vṛddhimupāgataḥ /",
    "T09bsu078_u:5272": " cakāra sukhaviśrāntiṃ vyavahāradharaḥ pituḥ // KAvk_27.7 //",
    "T09bsu078_u:5273": " sa kadācitprabhāpuñjamiav sūryasya maṇḍalāt /",
    "T09bsu078_u:5274": " avatīrṇaṃ puraprātaṃ maudgalyāyanamabravīt // KAvk_27.8 //",
    "T09bsu078_u:5275": " ko bhavānarkasaṃkāśaḥ prakāśitadigantaraḥ /",
    "T09bsu078_u:5276": " tridaśeśaḥ śaśāṅko vā devo vā draviṇeśvaraḥ // KAvk_27.9 //",
    "T09bsu078_u:5277": " sa taṃ babhāṣe na suraḥ śiṣyo bhagavatastvaham /",
    "T09bsu078_u:5278": " buddhasya vibudhādhīśavandyamānaguṇaśriyaḥ // KAvk_27.10 //",
    "T09bsu078_u:5279": " svacchaṃ tasya prayacchantaṃ piṇḍapātaṃ mahāmuneḥ /",
    "T09bsu078_u:5280": " sattvaśuddhodayāvāptaṃ bhogyaṃ bhagavataḥ priyam // KAvk_27.11 //",
    "T09bsu078_u:5281": " iti śroṇasya bhagavannāmnā śravaṇagāminā /",
    "T09bsu078_u:5282": " ravibhakrasya jātyāpi romāñcaḥ samajāyataḥ // KAvk_27.12 //",
    "T09bsu078_u:5283": " prāgjanmavāsanāyuktaḥ svabhāvo yasya yaḥ sthitaḥ /",
    "T09bsu078_u:5284": " sa tasyodīraṇenāpi sphuṭa eva vibhāvyate // KAvk_27.13 //",
    "T09bsu078_u:5285": " sa tasmai viṃśatisthālībhāgaṃ nākajanocitam /",
    "T09bsu078_u:5286": " prahiṇodbhaktisaṃsaktaśraddhāyuktena cetasā // KAvk_27.14 //",
    "T09bsu078_u:5287": " tatastaṃ preṣitaṃ tena bhagavān bhaktisaṃsadā /",
    "T09bsu078_u:5288": " anugrahāgrahavyagraḥ samagraṃ svayamagrahīt // KAvk_27.15 //",
    "T09bsu078_u:5289": " asminnavasare bhaktyā sthālībhāgaṃ nṛpocitam /",
    "T09bsu078_u:5290": " samādāya svayaṃ rājā bimbisāraḥ samāyayau // KAvk_27.16 //",
    "T09bsu078_u:5291": " śroṇaprahītabhogānāmāmodaṃ tatra pārthivaḥ /",
    "T09bsu078_u:5292": " āghrāya śakraprahitaṃ sarvaṃ divyamamanyata // KAvk_27.17 //",
    "T09bsu078_u:5293": " pātraśeṣaṃ bhagavatā dattamāsvādya bhūpatiḥ /",
    "T09bsu078_u:5294": " śroṇena preṣitaṃ śrutvā tadanu vismayaṃ yayau // KAvk_27.18 //",
    "T09bsu078_u:5295": " bhagavantaṃ praṇamyātha rājadhānīṃ nareśvaraḥ /",
    "T09bsu078_u:5296": " praviśyācintayatsphītāṃ divyāṃ śroṇasya saṃpadam // KAvk_27.19 //",
    "T09bsu078_u:5297": " gacchāmi taṃ svayaṃ gatvā draṣṭavyo 'sau amhāyaśāḥ /",
    "T09bsu078_u:5298": " iti niścitya sacivaiḥ sa yātrārambhamādiśat // KAvk_27.20 //",
    "T09bsu078_u:5299": " potalaḥ kṣitipaṃ jñātvā svayamāgamanodyatam /",
    "T09bsu078_u:5300": " nītijñaṃ putramekāṇte śroṇakoṭimabhāṣata // KAvk_27.21 //",
    "T09bsu078_u:5301": " putra tvām draṣṭumāyāti varṇāśramagururnṛpaḥ /",
    "T09bsu078_u:5302": " ityeṣa bhṛśamutkarṣaḥ sadoṣaḥ pratibhāti me // KAvk_27.22 //",
    "T09bsu078_u:5303": " kṣitīśā lakṣatāṃ yātaṃpakṣapātodyatā iva /",
    "T09bsu078_u:5304": " avilambitamāghnanti śarā iva guṇacyutāḥ // KAvk_27.23 //",
    "T09bsu078_u:5305": " bhṛtyānāmapi vidveṣyo bhavatyatiśayonnatiḥ /",
    "T09bsu078_u:5306": " abhimānaikasārāṇāṃ kiṃ punaḥ pṛthivībhūjām // KAvk_27.24 //",
    "T09bsu078_u:5307": " rūpe vayasi saubhāgye prabhāve vibhave śrute /",
    "T09bsu078_u:5308": " svasutasyāpi saṃgharṣānnotkarṣaṃ sahate janaḥ // KAvk_27.25 //",
    "T09bsu078_u:5309": " jane dveṣamaye putra guṇamācchādya jīvyate /",
    "T09bsu078_u:5310": " ācchāditaguṇaḥ padmaḥ priyastīkṣṇarucerapi // KAvk_27.26 //",
    "T09bsu078_u:5311": " uddhataḥ kasya na dveṣyaḥ praṇataḥ kasya na priyaḥ /",
    "T09bsu078_u:5312": " drumaṃ pātayati stabdhaṃ namtraṃ rakṣati mārutaḥ // KAvk_27.27 //",
    "T09bsu078_u:5313": " sa cābhigamyo bhūpālastvāṃ yadi svayameṣyati /",
    "T09bsu078_u:5314": " tadeṣaṃ darpamohaste śreyase na bahviṣyati // KAvk_27.28 //",
    "T09bsu078_u:5315": " tasmāditaḥ svayaṃ gatvā praṇamyaṃ praṇama prabhum /",
    "T09bsu078_u:5316": " nakṣatrarāśisadṛśaṃ datvā hāramupāyanam // KAvk_27.29 //",
    "T09bsu078_u:5317": " pituḥ śrutveti vacanaṃ śroṇakoṭirhahīpatim /",
    "T09bsu078_u:5318": " prayayau nāvamāruhya draṣṭuṃ ratnavibhūṣitaḥ // KAvk_27.30 //",
    "T09bsu078_u:5319": " sa rājadhānīmāsādya prāpya dṛṣṭvā ca bhūpatim /",
    "T09bsu078_u:5320": " dadau hāraṃ parṇamyāsmai harṣahāsamiva śriyaḥ // KAvk_27.31 //",
    "T09bsu078_u:5321": " taṃ dṛṣṭvā svayamāyātaṃ nṛpatiḥ snigdhayā dṛśā /",
    "T09bsu078_u:5322": " hemaromāṅkacaraṇaṃ vismayādityabhāṣata // KAvk_27.32 //",
    "T09bsu078_u:5323": " aho puṇyamaheśākhyaḥ ko 'pi tvaṃ sattvabāmdhavaḥ /",
    "T09bsu078_u:5324": " yasya saṃdarśanenaiva manovṛttiḥ prasīdati // KAvk_27.33 //",
    "T09bsu078_u:5325": " guṇebhyaḥ paramaiśvaryamaiśvaryātsukhamuttamam /",
    "T09bsu078_u:5326": " sukhebhyaḥ paramārogyamārogyātsādhusaṃgamaḥ // KAvk_27.34 //",
    "T09bsu078_u:5327": " api dṛṣṭastvayā sādho bhagavān veṇukānane /",
    "T09bsu078_u:5328": " tatpādapadmayugalaṃ draṣṭumarhasi me mataḥ // KAvk_27.35 //",
    "T09bsu078_u:5329": " ityukte kṣitināthena saujanyātpakṣapātinā /",
    "T09bsu078_u:5330": " taṃ śroṇakoṭīviṃśo 'pi praṇayātpratyabhāṣata // KAvk_27.36 //",
    "T09bsu078_u:5331": " asmādatulyakalyāṇātprasādāddevadeva te /",
    "T09bsu078_u:5332": " adhunā yogyatāyātā bhagavaddarśane mama // KAvk_27.37 //",
    "T09bsu078_u:5333": " ityukte tena sahitaḥ pratasthau sthitikovidaḥ /",
    "T09bsu078_u:5334": " bhaktyā tathāgataṃ draṣṭuṃ padbhyāmeva mahīpatiḥ // KAvk_27.38 //",
    "T09bsu078_u:5335": " aspṛṣṭapādasya bhuvā śruṇasyājanmavāsarāt /",
    "T09bsu078_u:5336": " mahārhavastraiḥ prasthāne bhṛtyairācchāditā mahī // KAvk_27.39 //",
    "T09bsu078_u:5337": " bhagavadbhaktivinayādgauravācca sa bhūpateḥ /",
    "T09bsu078_u:5338": " vastrāṇyavārayadbhṛtyairavācca iva kṣitau // KAvk_27.40 //",
    "T09bsu078_u:5339": " vāriteṣvatha vastreṣu divyavastrairvṛtā mahī /",
    "T09bsu078_u:5340": " aprayatnopakaraṇāḥ saṃpadaḥ puṇyaśālinām // KAvk_27.41 //",
    "T09bsu078_u:5341": " nivārya dinyavastrāṇi bhūmau tenārpite pade /",
    "T09bsu078_u:5342": " vicacālācalā pṛthvī saśailavanasāgarā // KAvk_27.42 //",
    "T09bsu078_u:5343": " tataḥ sa bhūmipatinā saha prāpya jināśramam /",
    "T09bsu078_u:5344": " bhagavantaṃ vilokyāsya vidadhe pādavandanam // KAvk_27.43 //",
    "T09bsu078_u:5345": " upaviṣṭasya tasyāgre hṛṣṭasyālokanāmṛtaiḥ /",
    "T09bsu078_u:5346": " cakre śamavivekasya bhagavānabhiṣecanam // KAvk_27.44 //",
    "T09bsu078_u:5347": " āśayānuśayaṃ dhātuṃ prakṛtiṃ ca vicārya saḥ /",
    "T09bsu078_u:5348": " satyasaṃdarśanāyāsya vidaśe dharmadeśanām // KAvk_27.45 //",
    "T09bsu078_u:5349": " satkāyadṛṣṭiśailo 'sya tayā viṃśatiśṛṅgavān /",
    "T09bsu078_u:5350": " jñānavajreṇa nirbhinnaḥ srotaḥprāptipadaspṛśaḥ // KAvk_27.46 //",
    "T09bsu078_u:5351": " pravrajyāyāṃ tatastasya jātāyāṃ sahasā svayam /",
    "T09bsu078_u:5352": " bhagavantaṃ praṇamyātha vismitaḥ prayayau nṛpaḥ // KAvk_27.47 //",
    "T09bsu078_u:5353": " tīvravrate 'pi śroṇasya kadācitsamajāyata /",
    "T09bsu078_u:5354": " vāsanāśeṣasaṃskārādbandhabhogasukhasmṛtiḥ // KAvk_27.48 //",
    "T09bsu078_u:5355": " sa tamāhūya bhagavān vilakṣaṃ prāha sasmitaḥ /",
    "T09bsu078_u:5356": " ko 'yaṃ parivitarkaste pratisaṃlīnacetasaḥ // KAvk_27.49 //",
    "T09bsu078_u:5357": " viśliṣṭātyantakṛṣṭā vā tantrī bahvati visvarā /",
    "T09bsu078_u:5358": " samā mādhuryamāyāti tasmātsāmyaṃ samāśrayet // KAvk_27.50 //",
    "T09bsu078_u:5359": " ityādeśādbhagavataḥ sarvasāmyamupāgataḥ /",
    "T09bsu078_u:5360": " sa prāpa vimalajñānaṃ paścāttāpavivarjitaḥ // KAvk_27.51 //",
    "T09bsu078_u:5361": " tasya tāmadbhutāṃ siddhiṃ vilokya pṛthuvismayāḥ /",
    "T09bsu078_u:5362": " papracchurbhikṣavaḥ sarve bhagavantaṃsa cābhyadhāt // KAvk_27.52 //",
    "T09bsu078_u:5363": " śroṇasya śrūyatām śreyaḥkarma janmāntarārhitam /",
    "T09bsu078_u:5364": " na hyapuṇyānubhāvānāṃ bhavantyadbhutasaṃpadaḥ // KAvk_27.53 //",
    "T09bsu078_u:5365": " vipaśvī bhagavān samyaksaṃbuddhaḥ sugataḥ purā /",
    "T09bsu078_u:5366": " purīṃ bandhumatīṃ nāma janacārikayā yayau // KAvk_27.54 //",
    "T09bsu078_u:5367": " tatra bhaktyā sukṛtibhirbhaktāyopanimantritaḥ /",
    "T09bsu078_u:5368": " vāreṇa pratyahaṃ gehaṃ yayau teṣāṃ sahānugaḥ // KAvk_27.55 //",
    "T09bsu078_u:5369": " tato daridraḥsaṃprāptavāro brāhmaṇadārakaḥ /",
    "T09bsu078_u:5370": " indrasomābhidhaścakre yatnāt yadyogyabhojanam // KAvk_27.56 //",
    "T09bsu078_u:5371": " sa prayatnena mahatā bhojyaṃ bhaktipavitritam /",
    "T09bsu078_u:5372": " āchādya vastrairvasudhāṃ prahvastasmai nyavedayat // KAvk_27.57 //",
    "T09bsu078_u:5373": " tadbhogapraṇidhānena jātaḥ so 'yaṃ mahādhanaḥ /",
    "T09bsu078_u:5374": " sauvarṇaromacaraṇaḥ śroṇakoṭī suropamaḥ // KAvk_27.58 //",
    "T09bsu078_u:5375": " na vastrarahitā bhūmiḥ spṛṣṭānena kadācana /",
    "T09bsu078_u:5376": " kampastaccaraṇasparśādata evābhavadbhuvaḥ // KAvk_27.59 //",
    "T09bsu078_u:5377": " iti sugatavacaḥ sudhāvadātaṃ daśanamayūkhamivonmiṣatsvabhāvam /",
    "T09bsu078_u:5378": " praṇihitahṛdayaḥ paraṃ nipīya sthirakuśalāya babhūva bhikṣusaṃghaḥ // KAvk_27.60 //",
    "T09bsu078_u:5379": " iti kṣemendraviracitāyām bodhisattvāvadānakalpalatāyāṃ śroṇakoṭīviṃśāvadānaṃ saptaviṃśaḥ pallavaḥ //",
    "T09bsu078_u:5380": " 28. dhanapālāvadānam /",
    "T09bsu078_u:5381": " daurjanyaduḥsahaviśālakhalāpakārairnaivāśaye vikṛtirasti mahāśayānām /",
    "T09bsu078_u:5382": " vyālolvaṇakṣitibhṛdākulito 'pi sindhurnaivotsasarja hṛdayādamṛtasvabhāvam // KAvk_28.1 //",
    "T09bsu078_u:5383": " pure purā rājagṛhe bahgavān veṇukānane /",
    "T09bsu078_u:5384": " kalandakanivāsākhye vijahāra manohare // KAvk_28.2 //",
    "T09bsu078_u:5385": " tatra vitrāsitānekaśatrinistriṃśabāndhavaḥ /",
    "T09bsu078_u:5386": " ajātaśatrunāmābhūd bimbisārasuto nṛpaḥ // KAvk_28.3 //",
    "T09bsu078_u:5387": " śākyavaṃśyaḥ suhṛttasya devadattābhidho 'bhavat /",
    "T09bsu078_u:5388": " kṣudramantreṇa yasyāsīt sa vetāla ivotkaṭaḥ // KAvk_28.4 //",
    "T09bsu078_u:5389": " sa kadācitsukhāsīnaṃ rahaḥ prāha mahīpatim /",
    "T09bsu078_u:5390": " na rājan phalito 'dyāpi mamāpi tvatsamāśrayaḥ // KAvk_28.5 //",
    "T09bsu078_u:5391": " nithopacārarahitaḥ sukhaniryantratantrayoḥ /",
    "T09bsu078_u:5392": " mitho manorathatrāṇānmitraśabdaḥ pravartate // KAvk_28.6 //",
    "T09bsu078_u:5393": " ya eṣa śākyaśramaṇaḥ sukhe veṇuvane sthitaḥ /",
    "T09bsu078_u:5394": " taṃ hatvā prāptumicchāmi tatpadaṃ devavanditam // KAvk_28.7 //",
    "T09bsu078_u:5395": " kṣīyate na yayā śatrurlabhyate na yayā yaśaḥ /",
    "T09bsu078_u:5396": " vardhate na yayā mānaḥ kiṃ tayā mitrasaṃpadā // KAvk_28.8 //",
    "T09bsu078_u:5397": " mahādhanābhidhānena tatpaureṇa nimantritaḥ /",
    "T09bsu078_u:5398": " sa puraṃ prātarāgantā dāmbhikaḥ saha bhikṣubhiḥ // KAvk_28.9 //",
    "T09bsu078_u:5399": " rājamārgaṃ praviśataḥ sa tasya vyālakuñjaraḥ /",
    "T09bsu078_u:5400": " utsṛjyatāmabhimukhaḥ krodhāndho dhanapālakaḥ // KAvk_28.10 //",
    "T09bsu078_u:5401": " ityukte devadattena nṛpatirmitravatsalaḥ /",
    "T09bsu078_u:5402": " buddhaprabhāvaṃ saṃcintya nāha kiṃcidavāṅbhukhaḥ // KAvk_28.11 //",
    "T09bsu078_u:5403": " devadatto 'pi nirgatya rājasauhārdadurmadaḥ /",
    "T09bsu078_u:5404": " prāha hastimahāmātraṃ hāraṃ datvāsya toṣaṇam // KAvk_28.12 //",
    "T09bsu078_u:5405": " śramaṇaḥ prātarāgantā puraṃ bhikṣuśatairvṛtaḥ /",
    "T09bsu078_u:5406": " preraṇīyastvayā tasmai gaja ityāha bhūpatiḥ // KAvk_28.13 //",
    "T09bsu078_u:5407": " devadattavacaḥ śrutvā tathetyuce dvipādhipaḥ /",
    "T09bsu078_u:5408": " śreṇī hi meṣamūrkhāṇāmekayātānupātinī // KAvk_28.14 //",
    "T09bsu078_u:5409": " jñātvāpi tamabhiprāyaṃ sarvajñaḥ pāpacetasām /",
    "T09bsu078_u:5410": " prātaḥ samāyayau sārdhaṃ bhikṣūṇāṃ pañcabhi śataiḥ // KAvk_28.15 //",
    "T09bsu078_u:5411": " atha hastipakotsṛṣṭaḥ kṛṣṭaprāsādapādapaḥ /",
    "T09bsu078_u:5412": " tamabhyadhāvadāviddhaḥ krodhāndhaḥ krūrakuñjaraḥ // KAvk_28.16 //",
    "T09bsu078_u:5413": " anāyattaḥ paricayādaṅkuśasya gurorapi /",
    "T09bsu078_u:5414": " khalaviddhāniva dveṣī madena malinīkṛtaḥ // KAvk_28.17 //",
    "T09bsu078_u:5415": " sevavyasanasaktānāmasakṛtkarṇacāpalāt /",
    "T09bsu078_u:5416": " prāṇāpahārī bhṛṅgāṇāṃ bhṛtyānāmiva duṣpatiḥ // KAvk_28.18 //",
    "T09bsu078_u:5417": " mandaropadrave tasmin drumadrohiṇyabhidrute /",
    "T09bsu078_u:5418": " vidrute sahasā loke hāhākāro mahānabhūt // KAvk_28.19 //",
    "T09bsu078_u:5419": " tasyāñcatkarṇatālānilatulitasaratsāndrasindūrapūraiḥ",
    "T09bsu078_u:5420": " saṃpūrṇe rājamārge cyutacakitavadhūraktavastrāsamānaiḥ /",
    "T09bsu078_u:5421": " uddaṇḍoccaṇḍaśuṇḍabhramaṇaravalasatsādhvasāyāsitāśā",
    "T09bsu078_u:5422": " vyālolālakābhabhramaramiladvibhramaḥ saṃbhramo 'bhūt // KAvk_28.20 //",
    "T09bsu078_u:5423": " purapramāthavyathite jane kolāhalākule /",
    "T09bsu078_u:5424": " āruroha mahāharmyaṃ devadattaḥ pramattadhīḥ // KAvk_28.21 //",
    "T09bsu078_u:5425": " bhagavadgrahaṇaṃ draṣṭuṃ so 'bhavadbhṛśamutsukaḥ /",
    "T09bsu078_u:5426": " unmūlanena guṇināṃ mātaṅgaḥ parituṣyati // KAvk_28.22 //",
    "T09bsu078_u:5427": " vidruteṣu gajatrāsāt teṣu sarveṣu bhikṣuṣu /",
    "T09bsu078_u:5428": " ānanda eka evābhūd bhikṣurbhagavato 'ntike // KAvk_28.23 //",
    "T09bsu078_u:5429": " tatra pañcānanāh pañca niryayurbhagavatkarāt /",
    "T09bsu078_u:5430": " karālakesarasaṭāstannakhāṃśucitā iva // KAvk_28.24 //",
    "T09bsu078_u:5431": " dvipastadgandhamāgrāya pardāpasmāravāraṇam /",
    "T09bsu078_u:5432": " abhūt srutaśakṛnmūtraḥ sahasaiva parāṅmukhaḥ // KAvk_28.25 //",
    "T09bsu078_u:5433": " javena vidrutastatra dantī darpadaridratām /",
    "T09bsu078_u:5434": " prāptaḥ pradīpadahanāḥ sa dadarśa diśo daśa // KAvk_28.26 //",
    "T09bsu078_u:5435": " sa vilokya jālavahnijvalajjvālākulaṃ jagat /",
    "T09bsu078_u:5436": " pādapadmāntikaṃ śāstuḥ śītalaṃ samupāyayau // KAvk_28.27 //",
    "T09bsu078_u:5437": " saṃkocābhiruceḥ sacintamanasaḥ pradhvastavaktradyuter dainyāpannavihīnadānamadhupaprārabdhakolāhalaḥ /",
    "T09bsu078_u:5438": " lobhāndhasya mahāvyayotsava iva kleśoṣmaniśvāsinas tasyābhūtparitāpaniślathagaterbhārāyamāṇaḥ karaḥ // KAvk_28.28 //",
    "T09bsu078_u:5439": " taṃ pādamūlamāyāntaṃ bhītaṃ kāruṇyasāgaraḥ /",
    "T09bsu078_u:5440": " śāstā kareṇa pasparśa cakrasvastikalakṣmaṇā // KAvk_28.29 //",
    "T09bsu078_u:5441": " kumbhavinyastahastastaṃ provāca bhagavān jinaḥ /",
    "T09bsu078_u:5442": " putra svakarmaṇainemāṃ prāpto 'si tvamimāṃ daśām // KAvk_28.30 //",
    "T09bsu078_u:5443": " vivekālokahaladaḥ kāyo 'yaṃ māṃsabhūdharaḥ /",
    "T09bsu078_u:5444": " bhāraste mohasaṃbhāraḥ pāpādupanataḥ paraḥ // KAvk_28.31 //",
    "T09bsu078_u:5445": " ityukte karuṇardreṇa bhito bhagavatā gajaḥ /",
    "T09bsu078_u:5446": " sa labdhaścāsamālānalīno niścalatām yayau // KAvk_28.32 //",
    "T09bsu078_u:5447": " devadattasya saṃkalpe kuñjare ca mahotkaṭe /",
    "T09bsu078_u:5448": " bhagne nirvighnaharṣo 'bhūtsamudgatādbhuto janaḥ // KAvk_28.33 //",
    "T09bsu078_u:5449": " tataḥ kṛtvā gṛhapatergṛhe bhojyapratigraham /",
    "T09bsu078_u:5450": " bhagavān bhikṣubhiḥ sārdhaṃ kānanaṃ gantumudyayau // KAvk_28.34 //",
    "T09bsu078_u:5451": " abhisṛtya gajendro 'pi jinasya caraṇābjayoḥ /",
    "T09bsu078_u:5452": " kṛtvā kareṇa saṃsparśaṃ vapustatyāja kauñjaram // KAvk_28.35 //",
    "T09bsu078_u:5453": " cāturmahārājikeṣu deveṣu viśadadyutiḥ /",
    "T09bsu078_u:5454": " upapannaḥ sa sahasā sugataṃ draṣṭumāyayau // KAvk_28.36 //",
    "T09bsu078_u:5455": " svamāśramapadaṃ prāptaṃ bhagavantamupetya saḥ /",
    "T09bsu078_u:5456": " praṇanāmārkasaṃkāśaṃ pradīptamaṇikuṇḍalaḥ // KAvk_28.37 //",
    "T09bsu078_u:5457": " tasya keyūramukuṭaprabhāpallavapūritāḥ /",
    "T09bsu078_u:5458": " śakracāpairiva vyāptā virejurghanarājayaḥ // KAvk_28.38 //",
    "T09bsu078_u:5459": " vinayādupaviśyāgre sa śāstuḥ srastakalmaṣaḥ /",
    "T09bsu078_u:5460": " taṃ divyapuṣpairākīrya sattva śubhrairabhāṣataḥ // KAvk_28.39 //",
    "T09bsu078_u:5461": " bhagavan bhavataḥ pādapadmasaṃsparśanena me /",
    "T09bsu078_u:5462": " durdaśāduḥkhasaṃtāpaḥ śāntaḥ saṃtoṣaśālinaḥ // KAvk_28.40 //",
    "T09bsu078_u:5463": " śamaślāghyā kāpi vyasanaviṣadoṣoṣmaśamanī",
    "T09bsu078_u:5464": " sudhāvṛṣṭirdṛṣṭirbata bhagavataḥ snigdhamadhurā /",
    "T09bsu078_u:5465": " yayā spṛṣṭaspṛṣṭaṃ kharataravikāravyatikaraṃ",
    "T09bsu078_u:5466": " vimutyāntaḥśāntiṃ śrayati hatamoha paśurapi // KAvk_28.41 //",
    "T09bsu078_u:5467": " iti tasya bruvāṇasya bhagavān bhavaśāntaye /",
    "T09bsu078_u:5468": " satyadarśanasaṃśuddhāṃ vidadhe dharmadeśanām // KAvk_28.42 //",
    "T09bsu078_u:5469": " maulimuktāṃśuśubhreṇa śirasā caraṇadvayam /",
    "T09bsu078_u:5470": " sa śāstuḥ prayayau natvā hasanniva bhavabhramam // KAvk_28.43 //",
    "T09bsu078_u:5471": " gate tasmin mukhaśaśiprakāśitanabhastale /",
    "T09bsu078_u:5472": " bhagavān bhikṣubhiḥ pṛṣṭastadvṛttāntamabhāṣata // KAvk_28.44 //",
    "T09bsu078_u:5473": " pūrvakalpāntare śāstuḥ kāśyapākhyasya śāsane /",
    "T09bsu078_u:5474": " abhūtpravrajito 'pyeṣa śikṣāpadanirādaraḥ // KAvk_28.45 //",
    "T09bsu078_u:5475": " anādarātkuñjaratābhogaḥ saṃghopasevanāt /",
    "T09bsu078_u:5476": " satyadṛṣṭibalenānte saṃprāptaḥ śāsanagrahaḥ // KAvk_28.46 //",
    "T09bsu078_u:5477": " prāgjanmavihitaṃ karma kasyacinna nivartate /",
    "T09bsu078_u:5478": " karmopadiṣṭasaṃbandhabhaktibhogaiḥ sacetasaḥ // KAvk_28.47 //",
    "T09bsu078_u:5479": " tasmin vyatikare ghore sarvaistyakro 'smi bhikṣibhiḥ /",
    "T09bsu078_u:5480": " na tvānandena tatrāpi śrūyatām pūrvasaṃgatiḥ // KAvk_28.48 //",
    "T09bsu078_u:5481": " śaśāṅkaśītasarasi bhrātarau rucirau purā /",
    "T09bsu078_u:5482": " pūrṇamukhaḥ śukhaśceti rājahaṃsau babhūvatuḥ // KAvk_28.49 //",
    "T09bsu078_u:5483": " kadācidbrahmadattasya vārāṇasyāṃ mahīpateḥ /",
    "T09bsu078_u:5484": " brahamamatīṃ puṣkariṇīṃ ramyāṃ pūrṇamukho yayau // KAvk_28.50 //",
    "T09bsu078_u:5485": " sa tasyāṃ lolakamalakiñjalkaparipiñjaraḥ /",
    "T09bsu078_u:5486": " vijahāra sarojinyāṃ haṃsānāṃ pañcabhiḥ śataiḥ // KAvk_28.51 //",
    "T09bsu078_u:5487": " pūrvapuṇyānubhāvena taṃ rūpātiśayojjvalam /",
    "T09bsu078_u:5488": " dadarśaṃ kāryāṇyutsṛjya jano niścalalocanah // KAvk_28.52 //",
    "T09bsu078_u:5489": " taṃ śrutvā bhūpatistatra sthitaṃ taddarśanotsukaḥ /",
    "T09bsu078_u:5490": " kuśalān grahaṇe tasya vyasṛjajjālajīvinaḥ // KAvk_28.53 //",
    "T09bsu078_u:5491": " tasmin gṛhīte nalīnīlīlāsmitasitatviṣi /",
    "T09bsu078_u:5492": " śatāni pañca haṃsānāṃ tyaktvā taṃ prayayurjavāt // KAvk_28.54 //",
    "T09bsu078_u:5493": " ekastu tasya saujanyādabaddho 'pi subaddhavat /",
    "T09bsu078_u:5494": " tadarthaṃ vyathitastasthau premapāśavaśīkṛtaḥ // KAvk_28.55 //",
    "T09bsu078_u:5495": " tatastaiḥ prāpitaṃ rājā rājahaṃsaṃ vilokya tam /",
    "T09bsu078_u:5496": " snehabaddhaṃ dvitīyaṃ ca vismitastāvavalokayat // KAvk_28.56 //",
    "T09bsu078_u:5497": " haṃsaḥ pūrṇamukhaḥ so 'hamānandastasya cānugaḥ /",
    "T09bsu078_u:5498": " gatāstadadya ca tyaktvā māṃ gaṃsā eva bhikṣavaḥ // KAvk_28.57 //",
    "T09bsu078_u:5499": " pūrvasminnabahvatkāle vārāṇasyāṃ mahīpatiḥ /",
    "T09bsu078_u:5500": " tutturnāma manaḥpaṭṭe likhitaṃ yadyaśaḥ paraiḥ // KAvk_28.58 //",
    "T09bsu078_u:5501": " sahasrayodhastasyābhūd dākṣiṇātyo niratyayaḥ /",
    "T09bsu078_u:5502": " karadaṇḍīti vikhyātaḥ saṃgrāmāgresaraḥ priyaḥ // KAvk_28.59 //",
    "T09bsu078_u:5503": " kadācid ghorasamare pañcāmātyaśatāni tam /",
    "T09bsu078_u:5504": " nṛpaṃ tyaktvā yayurbhītyā karadaṇḍī tu nātyajat // KAvk_28.60 //",
    "T09bsu078_u:5505": " ahameva sa bhūpālaḥ sacivāste ca bhikṣavaḥ /",
    "T09bsu078_u:5506": " karadaṇḍī sa evāyamānando na jahāti mām // KAvk_28.61 //",
    "T09bsu078_u:5507": " janmāntare 'pi siṃho 'haṃ māsaṃ kūpe nipātitaḥ /",
    "T09bsu078_u:5508": " upekṣitaḥ kṣaṇādbhṛtyaiḥ śṛgālairye 'dya bhikṣavaḥ // KAvk_28.62 //",
    "T09bsu078_u:5509": " ekena ca nakhaiḥ khātaṃ dīrghaṃ kṛtvāsmi mokṣitaḥ /",
    "T09bsu078_u:5510": " jambukena sa evāyamānando 'dya mamānugaḥ // KAvk_28.63 //",
    "T09bsu078_u:5511": " kūṭapāśanibaddhasya mṛgayūthapateḥ purā /",
    "T09bsu078_u:5512": " lubdhakāgamane eva jagmustadanugā mṛgāḥ // KAvk_28.64 //",
    "T09bsu078_u:5513": " anuraktā na tatyāja taṃ mṛgī sāśrulocanā /",
    "T09bsu078_u:5514": " prītiśṛṅkhalayā baddhā yātā nispandatāmiva // KAvk_28.65 //",
    "T09bsu078_u:5515": " atha lubdhakamāyāntaṃ dṛṣṭvā mṛgavadhodyatam /",
    "T09bsu078_u:5516": " sāvadanmama bāṇena prathamaṃ hara jīvitam // KAvk_28.66 //",
    "T09bsu078_u:5517": " iti spaṣṭagirā tasyāḥ snehena ca sa vismitaḥ /",
    "T09bsu078_u:5518": " mumoca lubdhakaḥ prītyā hariṇaṃ hariṇīsakham // KAvk_28.67 //",
    "T09bsu078_u:5519": " mṝgayūthapatiḥ so 'hamānandaḥ sā kuraṅgikā /",
    "T09bsu078_u:5520": " ityeṣa prītisaṃbandhaḥ prāgvṛttamanuvartate // KAvk_28.68 //",
    "T09bsu078_u:5521": " śrutveti vākyaṃ sugatasya sarve lajjānilīnā iva bhikṣavaste /",
    "T09bsu078_u:5522": " sānandamānandamukhāravindaṃ prabhābhirāmaṃ dadṛśuḥ spṛhārdrāḥ // KAvk_28.69 //",
    "T09bsu078_u:5523": " iti kṣemendraviracitāyāṃ bodhisattvāvadānakalpalatāyāṃ dhanapālāvadānaṃ aṣṭaviṃśaḥ pallavaḥ //",
    "T09bsu078_u:5524": " 29. kāśīsundarāvadānam /",
    "T09bsu078_u:5525": " jayati sa sattvaviśeṣaḥ sattvavatām sarvasattvasukhahetuḥ /",
    "T09bsu078_u:5526": " dehadalane 'pi śamayati kopāgniṃ śāntimuccairyaḥ // KAvk_29.1 //",
    "T09bsu078_u:5527": " dharmopadeśe bhagavān kauṇḍinyasyāgravartinaḥ /",
    "T09bsu078_u:5528": " bhikṣoḥ kathāprasaṅgena pṛṣṭp bhikṣubhirabhyadhāt // KAvk_29.2 //",
    "T09bsu078_u:5529": " brahmadattasya tanayo vārāṇasyāṃ mahīpateḥ /",
    "T09bsu078_u:5530": " kāśisundaranāmā va kālabhūśca babhuvatuḥ // KAvk_29.3 //",
    "T09bsu078_u:5531": " yauvarājyabharaikarhaḥ kumāraḥ kāśisundaraḥ /",
    "T09bsu078_u:5532": " dharmādharmamayaṃ rājyaṃ vicāryācintayacciram // KAvk_29.4 //",
    "T09bsu078_u:5533": " kṣaṇakṣayiṇi tāruṇye jīvite vīcicañcale /",
    "T09bsu078_u:5534": " rājye svapnavivāhe 'smin mohamūle na me matiḥ // KAvk_29.5 //",
    "T09bsu078_u:5535": " rāgapralāpabahule māyāmphamahe muhuḥ /",
    "T09bsu078_u:5536": " veśyārodananiḥsāre saṃsāre nāsti satyatā // KAvk_29.6 //",
    "T09bsu078_u:5537": " pravrajyāmanaghastasmādagārādanagārikam /",
    "T09bsu078_u:5538": " nistriṃśavṛttisaṃsaktābhirāgaḥ kiṃ vibhūtibhiḥ // KAvk_29.7 //",
    "T09bsu078_u:5539": " rājasūnurvicintyeti vivekavimalāśayaḥ /",
    "T09bsu078_u:5540": " uvācābhyetya bhūpālamaraṇyagamanotsukaḥ // KAvk_29.8 //",
    "T09bsu078_u:5541": " mama saṃbhogavargo 'yaṃ rājannaivopayujyate /",
    "T09bsu078_u:5542": " yauvarājyābhiṣekārhaḥ samārambho nivāryatām // KAvk_29.9 //",
    "T09bsu078_u:5543": " krodhāgnitaptāḥ sutarāmetāstāta na me matāḥ /",
    "T09bsu078_u:5544": " baddhabandhabhayāyāsajananyo rājasaṃpadaḥ // KAvk_29.10 //",
    "T09bsu078_u:5545": " vyāptāḥ krūratarācārairjvalitāḥ pārthivaśriyaḥ /",
    "T09bsu078_u:5546": " kurvanti kasya nodvegaṃ śmaśānāgniśikhā iva // KAvk_29.11 //",
    "T09bsu078_u:5547": " chatrasaṃchāditā lokāścāmarānilalolitāḥ /",
    "T09bsu078_u:5548": " patanti pātakaśvabhre madakṣībāḥ kṣitīśvarāḥ // KAvk_29.12 //",
    "T09bsu078_u:5549": " mṛdubhogāṃśukābhyāsasukumāre mahībhujām /",
    "T09bsu078_u:5550": " kāye patati paryante kleśaḥ kuliśadāruṇaḥ // KAvk_29.13 //",
    "T09bsu078_u:5551": " cintāsaṃtatasaṃtāpatīvratṛṣṇāpralāpinām /",
    "T09bsu078_u:5552": " rājyajvarajuṣāṃ naiṣāṃ mohamūrcchā nivartate // KAvk_29.14 //",
    "T09bsu078_u:5553": " vakrāṇāṃ ratnadīptānāṃ dvijihānāṃ pade pade /",
    "T09bsu078_u:5554": " chidrasaṃdarśināṃ rājñāṃ vyāpāraḥ paramāraṇam // KAvk_29.15 //",
    "T09bsu078_u:5555": " nṛpavaṃśaśatocchiṣṭāṃ manyate māmananyagām /",
    "T09bsu078_u:5556": " itīva śrīḥ kṣītīśānāṃ hāracāmarahāsinī // KAvk_29.16 //",
    "T09bsu078_u:5557": " vyañjitavyajanocchvasā lakṣmīrmuktāśrusaṃtatiḥ /",
    "T09bsu078_u:5558": " rājñāṃ mohābhṛtātītabhūpatismaraṇādiva // KAvk_29.17 //",
    "T09bsu078_u:5559": " tasmādvrajāmi pravrajyāvivarjitajanasthitiḥ /",
    "T09bsu078_u:5560": " saṃtoṣaśītalacchāyaṃ saṃtāpaśamanaṃ vanam // KAvk_29.18 //",
    "T09bsu078_u:5561": " aviśrāntasya saṃsārapathapānthasya durvahaḥ /",
    "T09bsu078_u:5562": " kāyo 'sya yatsadāpāyaḥ kiṃ punaḥ pṛthivībharaḥ // KAvk_29.19 //",
    "T09bsu078_u:5563": " iti putravacaḥ śrutvā bhūptirbhṛśamapriyam /",
    "T09bsu078_u:5564": " pravrajyāśabdacakitaḥ sodvegastamabhāṣataḥ // KAvk_29.20 //",
    "T09bsu078_u:5565": " asya vaṃśasya mahataḥ sāmrājyasya vṛddhaye /",
    "T09bsu078_u:5566": " āśānibaddhavṛddhena tvayi putra mayā param // KAvk_29.21 //",
    "T09bsu078_u:5567": " vatsa saṃkalpabhangaṃ me na kāle krtumarhasi /",
    "T09bsu078_u:5568": " idaṃ tava mahacchāyaṃ yauvanaṃ na vanocitam // KAvk_29.22 //",
    "T09bsu078_u:5569": " samantrābhyāsayuktānām śaktānāṃ sādhudarśane /",
    "T09bsu078_u:5570": " jitendriyāṇāṃ saravtra nṛpāṇāmavanaṃ tapaḥ // KAvk_29.23 //",
    "T09bsu078_u:5571": " svapade 'pi sarojasya niḥsaṅgasalilasthitiḥ /",
    "T09bsu078_u:5572": " dṛṣṭvā vane 'pyaśokasya lalanācaraṇāhatiḥ // KAvk_29.24 //",
    "T09bsu078_u:5573": " svagehasulabhairbhogairyāvaddṛṣṭivisūcikā /",
    "T09bsu078_u:5574": " tāvadete parityuktaṃ śakyante viṣayāḥ kṣaṇam // KAvk_29.25 //",
    "T09bsu078_u:5575": " sukhamantaḥ parityajya svajanaṃ gṛhanirgataḥ /",
    "T09bsu078_u:5576": " abhyastabhogacirahakleśaṃ na sahate janaḥ // KAvk_29.26 //",
    "T09bsu078_u:5577": " śrūyate smaryate dharmaḥ kriyate ca sukhād gṛhe /",
    "T09bsu078_u:5578": " vane śuṣyanti śuṣkāṇāṃ śravaṇāsmaraṇakriyāḥ // KAvk_29.27 //",
    "T09bsu078_u:5579": " kṣaratkṣatajapādasya darbhasaṃdarbhasūcibhiḥ /",
    "T09bsu078_u:5580": " tataḥ kiṃ duḥkhamaparaṃ paralole bhaviṣyati // KAvk_29.28 //",
    "T09bsu078_u:5581": " bhuñjānaṃ janamīkṣante yātāścarmāsthiśeṣatām /",
    "T09bsu078_u:5582": " paradataṃ sadāśnanti pretā iva tapasvinaḥ // KAvk_29.29 //",
    "T09bsu078_u:5583": " vane nivasanaṃ putra pāṃśuprāvaraṇaṃ samam /",
    "T09bsu078_u:5584": " pālanaṃ brahmacaryasya makarākaraśoṣaṇam // KAvk_29.30 //",
    "T09bsu078_u:5585": " dāvāgnidhūmavikaṭabhrukuṭimukheṣu gonāsavāsaghanaghūkaguhāgṛheṣu /",
    "T09bsu078_u:5586": " siṃhāhatadviradalohitalohiteṣu tyaktvā gṛhaṃ bhavati kasya dhṛtirvaneṣu // KAvk_29.31 //",
    "T09bsu078_u:5587": " kāmī saṃyamamicchati smarati ca śyāmārateḥ saṃyamī",
    "T09bsu078_u:5588": " tṛptastīvrataravrateṣu ramate bhakṣyaṃ kṣudhā kāṅkṣḥati /",
    "T09bsu078_u:5589": " ekākī janamīhate janavanodvegī vanaṃ vāñchati",
    "T09bsu078_u:5590": " tyaktvānveṣaṇatatparāḥ punarapi prāpyāvamānaṃ janāḥ // KAvk_29.32 //",
    "T09bsu078_u:5591": " na māṃ putra parityajya gahanaṃ gantumarhasi /",
    "T09bsu078_u:5592": " bhavantu tava śatrūṇāṃ vanavāsamanorathāḥ // KAvk_29.33 //",
    "T09bsu078_u:5593": " vyaktamauktikahāsinyaḥ karavālalatā iva /",
    "T09bsu078_u:5594": " tyaktā na punarāyānti māninyo nṛpasaṃpadaḥ // KAvk_29.34 //",
    "T09bsu078_u:5595": " ityukro 'pyasakṛt pitrā niścayānna cacāla saḥ /",
    "T09bsu078_u:5596": " vajraratnaśikhākalpaḥ saṃkalpo hi mahātmanām // KAvk_29.35 //",
    "T09bsu078_u:5597": " jananībhiramātyaiśca bandhupauramahattamaiḥ /",
    "T09bsu078_u:5598": " sa prārthito 'pyabhūnmaunī nirāhāro dinatrayam // KAvk_29.36 //",
    "T09bsu078_u:5599": " rājabhogī tapasvī vā jīvatveṣa nijecchayā /",
    "T09bsu078_u:5600": " kāmānuvartī lolo 'yamityūciḥ sacivā nṛpam // KAvk_29.37 //",
    "T09bsu078_u:5601": " sa kathaṃcidanujñātaḥ sāśrunetreṇa bhūbhujā /",
    "T09bsu078_u:5602": " yayau paurajanākrandamaunī munitapovanam // KAvk_29.38 //",
    "T09bsu078_u:5603": " vairāgyaparipākeṇa tatra maitrīpavitritām /",
    "T09bsu078_u:5604": " bheje sa sarvasattveṣu vivekadayitāṃ dayām // KAvk_29.39 //",
    "T09bsu078_u:5605": " babhūvustatprabhāveṇa tatra sarvavanaukasāṃ /",
    "T09bsu078_u:5606": " jātivairājalatyāgaśītalāścittavṛttayaḥ // KAvk_29.40 //",
    "T09bsu078_u:5607": " tyakte prāṇavadhe prasaktahariṇīvṛndaiḥ pulindaiḥ paraṃ",
    "T09bsu078_u:5608": " siṃhairvāraṇadāraṇanyuparame sarvāṅgasaṅgīkṛte /",
    "T09bsu078_u:5609": " māyūrāvaraṇairdaridrajaghanā muktākalāpojjhitās",
    "T09bsu078_u:5610": " tatrocchvāsavirāgaśuṣyadadharā jātāḥ kirātāṅganāḥ // KAvk_29.41 //",
    "T09bsu078_u:5611": " kṣamāṃ tyaktvābdhivasanāṃ saravbhūtakṣamāśritaḥ /",
    "T09bsu078_u:5612": " so 'bhavat kṣāntivādīti viśutaḥ kāśisundaraḥ // KAvk_29.42 //",
    "T09bsu078_u:5613": " atrāntare mahīharṣe brahmadatte divaṃ gate /",
    "T09bsu078_u:5614": " udvega iva bhūtānāṃ bhūpālaḥ kalibhūrabhūt // KAvk_29.43 //",
    "T09bsu078_u:5615": " athadabhrabhramadbhṛṅgabhrūbhaṅgamalinānanaḥ /",
    "T09bsu078_u:5616": " munisaṃyamavidveṣī vasantaḥ pratyadṛśyata // KAvk_29.44 //",
    "T09bsu078_u:5617": " madanonmādabhutasya prodbhūtasya mṛgīdṛśām /",
    "T09bsu078_u:5618": " mānavidhvaṃsadūtasya cutasya ruruce ruciḥ // KAvk_29.45 //",
    "T09bsu078_u:5619": " raktāśokasya pārśvasthalatāliṅganaśaṅkitaḥ /",
    "T09bsu078_u:5620": " īrṣyāluriva puṣpāṇi jahāra malayānilaḥ // KAvk_29.46 //",
    "T09bsu078_u:5621": " udyānayauvane tasmin kāle kokilasaṃkule /",
    "T09bsu078_u:5622": " sāntaḥpuro nṛpaḥ prāyād vanālokanakautukī // KAvk_29.47 //",
    "T09bsu078_u:5623": " nānāvarṇapatatpuṣpaprakārapracitāni saḥ /",
    "T09bsu078_u:5624": " paśyan vanāni ramyāṇi śanaiḥ prāpa tapovanam // KAvk_29.48 //",
    "T09bsu078_u:5625": " vanasthalīṣu kāntāsu tatra kanyāsakhaściram /",
    "T09bsu078_u:5626": " vihṛtya rativiśrāntaḥ kṣasṇaṃ nidrāmavāptavān // KAvk_29.49 //",
    "T09bsu078_u:5627": " apūrvakusumasmerāścinvānāstatra mañjarī /",
    "T09bsu078_u:5628": " antaḥpurāṅganāśceruḥ saṃcāriṇyo latā iva // KAvk_29.50 //",
    "T09bsu078_u:5629": " atrāntare kṣāntivādī viviktoddeśanirvṛtaḥ /",
    "T09bsu078_u:5630": " ekānte niścalastasthau śāntimantarvicintayan // KAvk_29.51 //",
    "T09bsu078_u:5631": " amandānandaciṣyandī vandanīyo manīṣiṇām /",
    "T09bsu078_u:5632": " kṛśo 'pyakṛśasaundaryaḥ śaśīva prathamoditaḥ // KAvk_29.52 //",
    "T09bsu078_u:5633": " pariṇāmamanojñena rekhāsaṃsthānaśobhinā /",
    "T09bsu078_u:5634": " purāṇacitrarūpeṇa naiva śūnyā tadākṛtiḥ // KAvk_29.53 //",
    "T09bsu078_u:5635": " taṃ dṛṣṭvā rājalalanāścittadarpaṇamārjanam /",
    "T09bsu078_u:5636": " tatraiva niścalāstasthustāścitralikhitā iva // KAvk_29.54 //",
    "T09bsu078_u:5637": " prabuddho 'tha nṛpaḥ kṣipraṃ nāpaśyaddayitāḥ puraḥ /",
    "T09bsu078_u:5638": " dadarśa vanamanviṣya parivārya sthitā munim // KAvk_29.55 //",
    "T09bsu078_u:5639": " bhujaṅgastā vilokyaiva śvasannīrṣyāviṣākulaḥ /",
    "T09bsu078_u:5640": " visasarja varocūpahalāhalamivotkaṭam // KAvk_29.56 //",
    "T09bsu078_u:5641": " kastvaṃ munivyañjanayā citrakṛtrimamātrayā /",
    "T09bsu078_u:5642": " muṣṇāsi mugdhagṛdayā nūnaṃ nārīpratārakaḥ // KAvk_29.57 //",
    "T09bsu078_u:5643": " parastrīharaṇe dhyāna japastadvighnavāraṇe /",
    "T09bsu078_u:5644": " dhūrtānāṃ paramopāyaḥ saralāśvāsanaṃ tapaḥ // KAvk_29.58 //",
    "T09bsu078_u:5645": " mukhamādhuryadhūrtasya vṛttirvalkalinastava /",
    "T09bsu078_u:5646": " aho nu mohajananī vane viṣataroriva // KAvk_29.59 //",
    "T09bsu078_u:5647": " munikalpasamākalpaścaritaṃ punarīdṛśam /",
    "T09bsu078_u:5648": " siddhiṃ saṃbhāvitāṃ vāpi vetti kastattvamāntaram // KAvk_29.60 //",
    "T09bsu078_u:5649": " ityukte bhūbhujā krodhādakrodhamadhurāśayaḥ /",
    "T09bsu078_u:5650": " nirvikāreṇa manasā kṣāntivādī jagād tam // KAvk_29.61 //",
    "T09bsu078_u:5651": " kṣāntivādī munirahaṃ na māṃ śankitumarhasi /",
    "T09bsu078_u:5652": " etāsu nirviśeṣo me kāntāsu ca talāsu ca // KAvk_29.62 //",
    "T09bsu078_u:5653": " iti tenoktamākarṇya kṣāntaṃ paśyāmi te 'dhunā /",
    "T09bsu078_u:5654": " iti bruvāṇaściccheda hastau tasyāsinā nṛpaḥ // KAvk_29.63 //",
    "T09bsu078_u:5655": " viśase 'pi kṣamāśīlaṃ nivikāraṃ vilokya tam /",
    "T09bsu078_u:5656": " cakarta caraṇau tasya praśamāya samatsaraḥ // KAvk_29.64 //",
    "T09bsu078_u:5657": " pradiśantyaśivaṃ mārge jihvayā dūṣayanti ca /",
    "T09bsu078_u:5658": " lumpantyaṅgāni paryante khalāḥ kauleyakā iva // KAvk_29.65 //",
    "T09bsu078_u:5659": " tāḍane 'pi kṣamāsaktāḥ skandhacchede 'pi mauninaḥ /",
    "T09bsu078_u:5660": " śītalāstīvratāpe 'pi saralāḥ saralā iva // KAvk_29.66 //",
    "T09bsu078_u:5661": " nikṛttapāṇicaraṇaḥ sa saṃstabhya pṛthuvyathām /",
    "T09bsu078_u:5662": " rakṣan manyumanaḥkṣobhaṃ kṣamayā samacintayat // KAvk_29.67 //",
    "T09bsu078_u:5663": " tyaktānyakarmaṇānena cchinnānyaṅgāṇi me yathā /",
    "T09bsu078_u:5664": " saṃsāraviṣamakleśacchedaṃ kuryāmahaṃ tathā // KAvk_29.68 //",
    "T09bsu078_u:5665": " kopamohādavajñāya nṛpatau bhrātaraṃ munim /",
    "T09bsu078_u:5666": " purīṃ prayāte rajasā śokamlāneva bhūrabhūt // KAvk_29.69 //",
    "T09bsu078_u:5667": " tatastadduḥkhakupitā rājñe tatkṣāntidevatā /",
    "T09bsu078_u:5668": " cakre nagaryāṃ durbhokṣamarakāvṛṣṭiviplavam // KAvk_29.70 //",
    "T09bsu078_u:5669": " naimittikebhyo vijñāya rājāmuniparābhavāt /",
    "T09bsu078_u:5670": " devatākoapajaṃ doṣaṃ taṃ prasādayituṃ yayau // KAvk_29.71 //",
    "T09bsu078_u:5671": " nipatya pādayostasya kṣamasvetyabhidhāya saḥ /",
    "T09bsu078_u:5672": " paścāttāpaviṣādena niścetana ivābhavat // KAvk_29.72 //",
    "T09bsu078_u:5673": " tamabravītkṣāntivādī rājan manyurna me 'ṇvapi /",
    "T09bsu078_u:5674": " karmarekhāparicchedādīdṛśī bhavitavyatā // KAvk_29.73 //",
    "T09bsu078_u:5675": " sarvāṇi na gaṇayati svacchandā bhavitavyatā /",
    "T09bsu078_u:5676": " na dhairyaṃ na guṇaṃ nārthaṃ na tapo nāpi gauravam // KAvk_29.74 //",
    "T09bsu078_u:5677": " antrasthitaprasavabījaparaṃparāṇi bhinnāni kālaparipākavicitritāni /",
    "T09bsu078_u:5678": " janmasthale vipulamūlabalasya janturbhuṅkte phalāni nijakarmamahīruhasya // KAvk_29.75 //",
    "T09bsu078_u:5679": " tvayi tasmānna me kaścid vikāro 'sti mahīpate /",
    "T09bsu078_u:5680": " satyenānename paśya rudhiraṃ kṣīratāṃ gatam // KAvk_29.76 //",
    "T09bsu078_u:5681": " aṅgacchede 'pyakaluṣi babhūva yadi me manaḥ /",
    "T09bsu078_u:5682": " satyenaitena ściṣṭāni tānyevāṅgāni santu me // KAvk_29.77 //",
    "T09bsu078_u:5683": " iti śuddhadhiyastasya tībrasayopayācanāt /",
    "T09bsu078_u:5684": " śliṣṭānyaṅgāni tānyeva sahasā sv āsthyamāyayuḥ // KAvk_29.78 //",
    "T09bsu078_u:5685": " mukuṭaspṛṣṭacaraṇastamuvāca nṛpastataḥ /",
    "T09bsu078_u:5686": " mune mahāprabhāvo 'si tapasā tatkimicchasi // KAvk_29.79 //",
    "T09bsu078_u:5687": " puṇyahastāvalambena mphāndhaṃ karuṇānidhe /",
    "T09bsu078_u:5688": " pāpāvasāne patitaṃ māṃ tvamuddhartumarhasi // KAvk_29.80 //",
    "T09bsu078_u:5689": " ityarthitaḥ kṣitīśena pratyabhāṣata taṃ muniḥ /",
    "T09bsu078_u:5690": " saṃtāraṇāya magnānāṃ baddhānāmapi muktaye // KAvk_29.81 //",
    "T09bsu078_u:5691": " āśvāśanāya bhītānāṃ nirvāṇāya vimuhyatām // KAvk_29.82 //",
    "T09bsu078_u:5692": " yadā tu samyaksaṃbodhiṃ tāmavāpnoṣyanuttarām /",
    "T09bsu078_u:5693": " mohacchedaṃ kariṣyāmi tadā jñānāsinā tava // KAvk_29.83 //",
    "T09bsu078_u:5694": " prayayau munirityuktvā tamāmantrya svamāśramam /",
    "T09bsu078_u:5695": " tameva manasā dhyāyan rājadhānīṃ nṛpo 'pyagāt // KAvk_29.84 //",
    "T09bsu078_u:5696": " kṣāntivādī sa evāhaṃ kauṇḍinyaḥ kālabhūrayam /",
    "T09bsu078_u:5697": " āsādya samyaksaṃbodhimṛddhṛto 'yaṃ mayādhunā // KAvk_29.85 //",
    "T09bsu078_u:5698": " iti sugatamukhāravindanirmitamadhuramadhupratimaṃ vacaḥ prasannam /",
    "T09bsu078_u:5699": " bhramarabhava ivoditapramodaḥ kimapi babhūva nipīya bhikṣusaṃghaḥ // KAvk_29.86 //",
    "T09bsu078_u:5700": " iti kṣemendraviracitāyāṃ bodhisattvāvadānakalpalatāyāṃ kāśīsundarāvadānaṃ nāma ūnatriṃśaḥ pallavaḥ //",
    "T09bsu078_u:5701": " 30. suvarṇapārśvāvadānam /",
    "T09bsu078_u:5702": " ślāṣyaḥ ko 'pi sa sattvasārasaralaḥ saujanyapuṇyasthitir",
    "T09bsu078_u:5703": " nindya ko 'pi sa dharmamārgagamane vighnaḥ kṛtaghnaḥ param /",
    "T09bsu078_u:5704": " citraṃ yaccaritaṃ vicārya suciraṃ romāñcacarcācitas",
    "T09bsu078_u:5705": " tulyaṃ yāti janaḥ sabāṣpanayanastadvarpane mūkatām // KAvk_30.1 //",
    "T09bsu078_u:5706": " devadattaprasaṅgena bhikṣubhirbhagavān purā /",
    "T09bsu078_u:5707": " pṛṣṭaḥ kathāmakathayat pūrvavṛttāntasaṃśrayām // KAvk_30.2 //",
    "T09bsu078_u:5708": " mahendrasenanāmābhūd vārāṇasyāṃ nareśvaraḥ /",
    "T09bsu078_u:5709": " yayuḥ kṣitīśvarāḥ sarve yasya lakṣmyā vilakṣatām // KAvk_30.3 //",
    "T09bsu078_u:5710": " candraprabhābhavattasya divyakīrtiriva priyā /",
    "T09bsu078_u:5711": " yasyāḥ patyuḥ prabhāveṇa svapnāḥ satyatvamāyayuḥ // KAvk_30.4 //",
    "T09bsu078_u:5712": " babhūva samaye tasmin mṛtayūthapatirvane /",
    "T09bsu078_u:5713": " suvarṇapārśva ityāptanāmā hemamayacchaviḥ // KAvk_30.5 //",
    "T09bsu078_u:5714": " nīlaratnodarāspharamuktāhāranibhaprabhā /",
    "T09bsu078_u:5715": " abhūddṛṣṭicchaṭā yasya bhūṣaṇaṃ kānanaśriyaḥ // KAvk_30.6 //",
    "T09bsu078_u:5716": " pravālavalliśṛṅgasya citraratnacitatvacaḥ /",
    "T09bsu078_u:5717": " tasyāścaryasudhāmbhodhilaharī ruruce ruciḥ // KAvk_30.7 //",
    "T09bsu078_u:5718": " bodhisattvāvatārasya tasya kāntamabhūdvapuḥ /",
    "T09bsu078_u:5719": " pūrvaṃ sukṛtacitrasya lakṣaṇaṃ hi surūpatā // KAvk_30.8 //",
    "T09bsu078_u:5720": " dīrghadṛṣṭirbabhūvāsya vayasyo vṛddhavāyasaḥ /",
    "T09bsu078_u:5721": " labdhakānveṣaṇatrāse digvilokanatatparaḥ // KAvk_30.9 //",
    "T09bsu078_u:5722": " tau kathābhirmithaḥ prītyā vivikteṣu vijasratuḥ /",
    "T09bsu078_u:5723": " prākpuṇyairjāyate vāṇī tiraścāmapi māṇuṣī // KAvk_30.10 //",
    "T09bsu078_u:5724": " sa kadācijjalānveṣī yathūnāthaḥ sahānugaiḥ /",
    "T09bsu078_u:5725": " taṭinyā veṇumālinyāḥ pulinaṃ samupāyayau // KAvk_30.11 //",
    "T09bsu078_u:5726": " tasya tārataraṃ śrutvā dīrghamākrandaniśvanam /",
    "T09bsu078_u:5727": " hariṇā dudruvuḥ sarve grīvāvalanavibhramaiḥ // KAvk_30.12 //",
    "T09bsu078_u:5728": " suvarṇapārśvastu tadā kṛpāpāśavaśīkṛtaḥ /",
    "T09bsu078_u:5729": " tatraiva niścalastasthau marmaviddha iveṣuṇā // KAvk_30.13 //",
    "T09bsu078_u:5730": " taduddharaṇasaṃnaddhaṃ dīrghadṛṣṭiṃ vilokya tam /",
    "T09bsu078_u:5731": " kākaḥ provāca na sakhe yukto 'taṃ te samudyamaḥ // KAvk_30.14 //",
    "T09bsu078_u:5732": " puṣpopamā vipatkāle kṛtārthāḥ kuliśopamāḥ /",
    "T09bsu078_u:5733": " kṛtamete na manyante svakāyasuhṛdaḥ khalāḥ // KAvk_30.15 //",
    "T09bsu078_u:5734": " ityasau vāryamāṇo 'pi kākena karuṇākulaḥ /",
    "T09bsu078_u:5735": " avatīryāśu saritaṃ saralastamatārata(?) // KAvk_30.16 //",
    "T09bsu078_u:5736": " vimucya bandhanānyasya sa śṛṅgābhyāmaśaṅkitaḥ /",
    "T09bsu078_u:5737": " taṃ pādapatitaṃ dīnamavadadgantumudyatam // KAvk_30.17 //",
    "T09bsu078_u:5738": " na tvayā kathanīyo 'hamatrasthaḥ kasyacitsakhe /",
    "T09bsu078_u:5739": " prārthayante suvarṇaṃ māṃ carmalubdhā hi lubdhakāḥ // KAvk_30.18 //",
    "T09bsu078_u:5740": " ityuktastena vinayāt tattathetyabhidhāya saḥ /",
    "T09bsu078_u:5741": " yayau kuṭilakākhyastaṃ praṇamya prastutastutiḥ // KAvk_30.19 //",
    "T09bsu078_u:5742": " atrāntare narapateḥ patnī candraprabhā niśi /",
    "T09bsu078_u:5743": " svapne dadarśāsanasthaṃ mṛgaṃ saddharmavādinam // KAvk_30.20 //",
    "T09bsu078_u:5744": " satysvapnātha sā devī prabuddhā nṛpamabravīt /",
    "T09bsu078_u:5745": " suvarṇahariṇaḥ svapne deva dṛṣṭo mayādbhutaḥ // KAvk_30.21 //",
    "T09bsu078_u:5746": " tamahaṃ draṣṭumicchāmi sākṣādupagataṃ mṛgam /",
    "T09bsu078_u:5747": " aṅkādiva mṛgāṅkasya nirgataṃ rāhuśaṅkayā // KAvk_30.22 //",
    "T09bsu078_u:5748": " ityuktaḥ praṇayātprīto devyā ca pṛthivīpatiḥ /",
    "T09bsu078_u:5749": " mṛgagrahāya vyasṛjat lubdhakān draviṇapradaḥ // KAvk_30.23 //",
    "T09bsu078_u:5750": " tataḥ pratinivṛttāste vanamanviṣya lubdhakāḥ /",
    "T09bsu078_u:5751": " niṣphalāgamanakruddhaṃ sakampā jagadurnṛpam // KAvk_30.24 //",
    "T09bsu078_u:5752": " iyatīṃ jagatī deva vicitā nicitācalaiḥ /",
    "T09bsu078_u:5753": " bhrāntā vayamaviśrāntā na labhyastadvidho mṛgaḥ // KAvk_30.25 //",
    "T09bsu078_u:5754": " āścaryaracanākṛṣṭalocanaś cārulocanaḥ /",
    "T09bsu078_u:5755": " svapnasaṃpannarūpo 'sau hiraṇyahariṇaḥ kutaḥ // KAvk_30.26 //",
    "T09bsu078_u:5756": " mano vinodane tasmin yadi deva prasīdati /",
    "T09bsu078_u:5757": " kurvantu kāñcanamṛgaṃ kuśalāḥ ke 'pi śilpinaḥ // KAvk_30.27 //",
    "T09bsu078_u:5758": " iti śrutvā sa nṛpatirdadadbahutaraṃ dhanam /",
    "T09bsu078_u:5759": " mṛgānveṣaṇasaṃkalpe babhūvābhiniveśavān // KAvk_30.28 //",
    "T09bsu078_u:5760": " tataḥ kuṭilako 'bhyetya nṛpaṃ śrutvā bahupradam /",
    "T09bsu078_u:5761": " uvāca draviṇādāne lubdhakebhyo 'pi lubdhadhīḥ // KAvk_30.29 //",
    "T09bsu078_u:5762": " prasādaḥ kriyatāṃ deva mṛgaṃ saṃdarśayāmyamah /",
    "T09bsu078_u:5763": " dṛṣṭaḥ kanakasārāṅga sāraṅgaḥ samayā vane // KAvk_30.30 //",
    "T09bsu078_u:5764": " ityākarṇya kṣitipatiḥ praharṣitphullalocanaḥ /",
    "T09bsu078_u:5765": " bhadra saṃdarśaya kkāsau kkāsāvityavadanmuhuḥ // KAvk_30.31 //",
    "T09bsu078_u:5766": " tamevāgresaraṃ kṛtvā mṛgamārgapradarśakam /",
    "T09bsu078_u:5767": " sasainyaḥ sa yayau svacchacchatracandrodayācalaḥ // KAvk_30.32 //",
    "T09bsu078_u:5768": " dīrghadṛṣṭirdadarśātha kākastaruśiraḥsthitaḥ /",
    "T09bsu078_u:5769": " gajavājivrajodīrṇareṇupravāraṇaṃ vanam // KAvk_30.33 //",
    "T09bsu078_u:5770": " suvarṇapārśvamabhyetya jagāda mṛyayūthapam /",
    "T09bsu078_u:5771": " hitamuktaṃ mayā pūrvaṃ na śrutaṃ na kṛtaṃ tvayā // KAvk_30.34 //",
    "T09bsu078_u:5772": " sa eṣa puruṣaḥ prāptaḥ saṃnaddhaiḥ saha dhanvibhiḥ /",
    "T09bsu078_u:5773": " mayā nivāritenāpi saṃhāreṇa na tṛpyate // KAvk_30.35 //",
    "T09bsu078_u:5774": " adhunā kka nu gantavyaṃ kiṃ kartavyaṃ bhayodbhave /",
    "T09bsu078_u:5775": " hitaṃ kimanuvartavyaṃ tulyaṃ martavyameva vā // KAvk_30.36 //",
    "T09bsu078_u:5776": " kṛtaghnaḥ krūracaritaḥ kṣudro 'yaṃ saṃghapātakah /",
    "T09bsu078_u:5777": " tvayaivātmavināśāya rakṣito viṣapādapaḥ // KAvk_30.37 //",
    "T09bsu078_u:5778": " svaśarīrapradasyāpi saṃhāreṇa na tṛpyate /",
    "T09bsu078_u:5779": " sasattvasāgaragrāsī kṛtaghno vāḍavānalaḥ // KAvk_30.38 //",
    "T09bsu078_u:5780": " upakāraḥ kṛtaghneṣu viśvāsaḥ kuṭulātmasu /",
    "T09bsu078_u:5781": " upadeśaśca mūrkheṣu karturdoṣāya kevalam // KAvk_30.39 //",
    "T09bsu078_u:5782": " iti kākena kathite pratyāsanne ca pārthive /",
    "T09bsu078_u:5783": " acintayat prāptakālaṃ hitaṃ yūthasya yūthapah // KAvk_30.40 //",
    "T09bsu078_u:5784": " subhaṭānāmiyaṃ senā vigāhedgahanaṃ mahat /",
    "T09bsu078_u:5785": " karoti matprasaṅgena muhūrtenaiva nirmṛgam // KAvk_30.41 //",
    "T09bsu078_u:5786": " tasmātsainyapradhānasya gacchāmi svayamantikam /",
    "T09bsu078_u:5787": " ekasyaiva vadho me 'stu sarve jīvantvamī mṛgāḥ // KAvk_30.42 //",
    "T09bsu078_u:5788": " iti niścitya sa yayau samīpaṃ bhūpatermṛgaḥ /",
    "T09bsu078_u:5789": " paraprāṇaparitrāṇe tṛṇaṃ prāṇāṃ mahātmanām // KAvk_30.43 //",
    "T09bsu078_u:5790": " tamāyāntaṃ drutaṃ dṛṣṭvā hṛṣṭaḥ kuṭulakah puraḥ /",
    "T09bsu078_u:5791": " so 'yamityāśu pāṇibhyām rājñe dūre vyadarśayat // KAvk_30.44 //",
    "T09bsu078_u:5792": " tatkṣaṇe droṇaśāpena vajreṇeva nipātinā /",
    "T09bsu078_u:5793": " karu paricyutau tasya pāpapādapapallavau // KAvk_30.45 //",
    "T09bsu078_u:5794": " tadvṛttaṃ vismitaḥ śrutvā mṛgeṇa kathitaṃ nṛpaḥ /",
    "T09bsu078_u:5795": " abhūtkṛtaghnacarite dhikkāramukharānanaḥ // KAvk_30.46 //",
    "T09bsu078_u:5796": " tataḥ kṣitipatiḥ prītyā parayā mṛgam /",
    "T09bsu078_u:5797": " tam nināya svanagarīṃ gauraveṇa garīyasā // KAvk_30.47 //",
    "T09bsu078_u:5798": " rājadhānīmathāsādya tasmai ratnāsanaṃ nṛpaḥ /",
    "T09bsu078_u:5799": " datvā sāntaḥpurāmātyastasyāgre samupāviśat // KAvk_30.48 //",
    "T09bsu078_u:5800": " sa bodhisattvo hariṇastasyāṃ parṣadi divyadhīḥ /",
    "T09bsu078_u:5801": " dharmaṃ dideśa yenābhūjjanaḥ śikṣāpadānvitaḥ // KAvk_30.49 //",
    "T09bsu078_u:5802": " suvarṇapārśvaḥ sāraṅgaḥ so 'yamevābhavaṃ purā /",
    "T09bsu078_u:5803": " yo 'bhavat kuṭilaḥ krūro devadattaḥ sa cādhunā // KAvk_30.50 //",
    "T09bsu078_u:5804": " iti sukṛtacitaṃ bhagavatā bhavabhītibhidā",
    "T09bsu078_u:5805": " kathitamudārasattvarucirasya tataścaritam /",
    "T09bsu078_u:5806": " praśamamayaṃ niśamya kuśalāya sa bhikṣugaṇaḥ",
    "T09bsu078_u:5807": " kimapi babhūva puṇyaparipākavivekaruciraḥ // KAvk_30.51 //",
    "T09bsu078_u:5808": " iti kṣemendraviracitāyāṃ bodhisattvāvadānakalpalatāyāṃ suvarṇapārśvāvadānaṃ triṃśaḥ pallavaḥ //",
    "T09bsu078_u:5809": " 31. kalyāṇakāryavadānam /",
    "T09bsu078_u:5810": " pratyakṣalakṣaṇaparīkṣita eṣa loke saṃlakṣyate sujanadurjanayorviśeṣaḥ /",
    "T09bsu078_u:5811": " arkaḥ prakāśaviśadaṃ vidadhāti viśvamandhīkaroti nikhilaṃ jagadandhakāraḥ // KAvk_31.1 //",
    "T09bsu078_u:5812": " sarvajñaḥ pūrvavṛttāntamaśeṣamavalokayan /",
    "T09bsu078_u:5813": " asminneva kathārambhe bhagavān punarabravīt // KAvk_31.2 //",
    "T09bsu078_u:5814": " nṛpaḥ pātaliputrākhye pure bhūmipuraṃdaraḥ /",
    "T09bsu078_u:5815": " abhūtpuraṃdaro nāma mandiraṃ puṇyasaṃpadaḥ // KAvk_31.3 //",
    "T09bsu078_u:5816": " kalyāṇakārī tasyābhūt sūnurguṇagaṇonnataḥ /",
    "T09bsu078_u:5817": " akalyāṇābhidhānaścadvitīyo nirguṇaḥ sutaḥ // KAvk_31.4 //",
    "T09bsu078_u:5818": " kalyāṇakārī sarvārthikaruṇākalpapādapaḥ /",
    "T09bsu078_u:5819": " chatrāvaśeṣāmakarod dāṇaśīlaḥ śriyaṃ pituḥ // KAvk_31.5 //",
    "T09bsu078_u:5820": " tasmai manoramāṃ nāma puṇyaseno mahīpatiḥ /",
    "T09bsu078_u:5821": " dūtaṃ visṛjya lekhena svasutām v acasā dadau // KAvk_31.6 //",
    "T09bsu078_u:5822": " pratyāsannavivāho 'tha nṛpaṃ rājasuto 'bhyadhāt /",
    "T09bsu078_u:5823": " prāptaḥ pariṇayastāta saṃpratyeṣa na me mataḥ // KAvk_31.7 //",
    "T09bsu078_u:5824": " vātsalyapeśalatayā madāttāḥ prakṛtiśriyaḥ /",
    "T09bsu078_u:5825": " mayā dānavyasaninā koṣaste śuṣirīkṛtaḥ // KAvk_31.8 //",
    "T09bsu078_u:5826": " tasmātpravahaṇenāhaṃ samuttīrya mahodadhim /",
    "T09bsu078_u:5827": " ratnadvīpaṃ vrahāmyeva divyaratnārjanodyataḥ // KAvk_31.9 //",
    "T09bsu078_u:5828": " divyasaṃpadamāsādya kariṣye dārasaṃgraham /",
    "T09bsu078_u:5829": " kalatramakṛtārthasya trāsanaṃ sukhasaṃpadām // KAvk_31.10 //",
    "T09bsu078_u:5830": " iyuktvā sa pituḥ prāpya śāsanaṃ caraṇānataḥ /",
    "T09bsu078_u:5831": " jagāhe jaladhiṃ lolakallolāliṅgitāmbaram // KAvk_31.11 //",
    "T09bsu078_u:5832": " bhrātā tamanuvajrāja saujanyavyañjano 'nujaḥ /",
    "T09bsu078_u:5833": " nirguṇaḥ saguṇadveṣadrohamantarvicintayan // KAvk_31.12 //",
    "T09bsu078_u:5834": " jyeṣṭhastamabravīdvatsa samudre karmaviplavāt /",
    "T09bsu078_u:5835": " ahaṃ grāhyastvayā skandhe jāte pravahaṇakṣaye // KAvk_31.13 //",
    "T09bsu078_u:5836": " iti bhrātrā kṛtāśvāsastathetyūve sa taṃ śaṭhaḥ /",
    "T09bsu078_u:5837": " doṣodyataḥ praṇayitāṃ khalaḥ samavalambate // KAvk_31.14 //",
    "T09bsu078_u:5838": " tataḥ pravāhaṇārūḍhaḥ pavanairanukūlatām /",
    "T09bsu078_u:5839": " yātaiḥ puṇyairiva prāpya ratnadvīpaṃ nṛpātmajaḥ // KAvk_31.15 //",
    "T09bsu078_u:5840": " dovyaratnāni saṃprāpya pratyāvṛtte tataḥ śanaiḥ /",
    "T09bsu078_u:5841": " rājaputre pravahaṇaṃ drāgabhañjat prabhañjanaḥ // KAvk_31.16 //",
    "T09bsu078_u:5842": " bhagne pravahaṇe tasmin bhrātaraṃ pūrvasaṃvidā /",
    "T09bsu078_u:5843": " sa jagrāha śaṭhaḥ kaṇṭhe taṃ bhujaṅga ivānujaḥ // KAvk_31.17 //",
    "T09bsu078_u:5844": " karmavāteritastūrṇaṃ kūlaṃ prāpya nṛpātmajaḥ /",
    "T09bsu078_u:5845": " avāpa sahasā nidrāmāndhyaprathamadūtikām // KAvk_31.18 //",
    "T09bsu078_u:5846": " tasya suptasya ratnāni dṛṣṭvā baddhānyathānujaḥ /",
    "T09bsu078_u:5847": " prahartuṃ vyasanacchidre krūraḥ samupacakrame // KAvk_31.19 //",
    "T09bsu078_u:5848": " utpāṭya gāḍhabaddhasya sa tasya nayanāmbujam /",
    "T09bsu078_u:5849": " taṃ tārakaṃ bhayāmbhodhau cakāra gatatārakam // KAvk_31.20 //",
    "T09bsu078_u:5850": " āttaratne gate tasmin vājasūnurgatadyutiḥ /",
    "T09bsu078_u:5851": " mātaṅgonmūlitāmbhoja ivābhūtkamalākaraḥ // KAvk_31.21 //",
    "T09bsu078_u:5852": " sa babhūva nirālokaḥ śokatīvratamovṛtaḥ /",
    "T09bsu078_u:5853": " kṛṣṇapakṣakṣapārambha iva sūryenduvarjitaḥ // KAvk_31.22 //",
    "T09bsu078_u:5854": " atrāntare samāyātastaṃ deśaṃ gokuśādhipaḥ /",
    "T09bsu078_u:5855": " rājaputraṃ vilokyāndhamabhūt saṃkrāntatadvyathah // KAvk_31.23 //",
    "T09bsu078_u:5856": " sa taṃ nītvā svanilayaṃ paricaryāparaḥ pārḥ /",
    "T09bsu078_u:5857": " tasyāsīdguṇasaujanyasnehāveśavaśīkṛtaḥ // KAvk_31.24 //",
    "T09bsu078_u:5858": " tatra śokasujāṃ śāntyai sadā cetovinodinīm /",
    "T09bsu078_u:5859": " vīṇāṃ svarapravīṇo 'sau pūrvābhyastamavādayat // KAvk_31.25 //",
    "T09bsu078_u:5860": " satsaṃgamaḥ pṛthuvivekakathābhoyogaḥ",
    "T09bsu078_u:5861": " kāvyāsavaḥ priyasuhṛtpraṇayo vihāraḥ /",
    "T09bsu078_u:5862": " vīṇāsvanah kusumakāntavanāntavāsaḥ",
    "T09bsu078_u:5863": " śokāgnitaptamanasāmamṛtāvagāhaḥ // KAvk_31.26 //",
    "T09bsu078_u:5864": " tasya gopapateḥ patnī tīgavīṇāvicakṣaṇā /",
    "T09bsu078_u:5865": " paśyantī rājatanayaṃ prayayau sābhilāṣatām // KAvk_31.27 //",
    "T09bsu078_u:5866": " kṛtopadeśā satataṃ kuṭilā vīṇayeva sā /",
    "T09bsu078_u:5867": " mūrcchantī navarāgeṇa sotkaṇṭhā samacintayat // KAvk_31.28 //",
    "T09bsu078_u:5868": " subhago 'yaṃ mamātīva dṛśi citte ca cartate /",
    "T09bsu078_u:5869": " nivartate na me tāpaḥ premṇi cenna pravartate // KAvk_31.29 //",
    "T09bsu078_u:5870": " dhanyeyaṃ nakhasaṃpātaiḥ kkaṇantī rāgiṇīmuhuḥ /",
    "T09bsu078_u:5871": " yātāsya vallakī puṇyairaṅkārohaṇayogyatām // KAvk_31.30 //",
    "T09bsu078_u:5872": " iti saṃcintya sā svairaṃ tamuvāca savibhamam /",
    "T09bsu078_u:5873": " spṛśantī tatkarāmbhojaṃ sakampakarapallavā // KAvk_31.31 //",
    "T09bsu078_u:5874": " lalanāsulabhāṃ lajjāṃ mamedaṃ tvadgataṃ manaḥ /",
    "T09bsu078_u:5875": " akṛtajña iva prītiṃ na saṃsmarati mānada // KAvk_31.32 //",
    "T09bsu078_u:5876": " na śīlaṃ na kulācāraṃ nābhimānaṃ na saṃśayam /",
    "T09bsu078_u:5877": " apekṣante smarakṣiptā vailakṣyarahitāḥ striyaḥ // KAvk_31.33 //",
    "T09bsu078_u:5878": " praṇayānmama saṅkalpaṃ saphalaṃ kartumarhasi /",
    "T09bsu078_u:5879": " bhavanti mānitāḥ prītyai devatā iva yoṣitaḥ // KAvk_31.34 //",
    "T09bsu078_u:5880": " iti tasya vacaḥ śrutvā bhinnasvaraviśṛṅkhalam /",
    "T09bsu078_u:5881": " capalāṃ rājaputrastāṃ trastāntaḥkarṇo 'vadat // KAvk_31.35 //",
    "T09bsu078_u:5882": " neyaṃ mātaḥ samucitā sataḥ śīlaparicyutiḥ /",
    "T09bsu078_u:5883": " dhikkilbiṣaviṣaspṛṣṭaḥ naṣṭaśīlasya jīvitam // KAvk_31.36 //",
    "T09bsu078_u:5884": " parāṅganāpariṣvaṅgamaṅgairaṅgīkaroti yaḥ /",
    "T09bsu078_u:5885": " āliṅgati pataṅgo 'yaṃ narakāgniśikhāṃ punah // KAvk_31.37 //",
    "T09bsu078_u:5886": " paropakāraniratāh paradāranirādarāḥ /",
    "T09bsu078_u:5887": " ye 'pyahiṃsāvyasaninaste jīvanti mṛtāḥ pare // KAvk_31.38 //",
    "T09bsu078_u:5888": " iti tenoktamākarṇya sābhūdbhagnamanorathā /",
    "T09bsu078_u:5889": " nidhanābhyadhikaḥ prītipratiṣedho hi yoṣitām // KAvk_31.39 //",
    "T09bsu078_u:5890": " tataḥ svapatimabhyetya bhujaṅgī bhaṅgamāgate /",
    "T09bsu078_u:5891": " manorathe manyuviṣaṃ vamantīva jagāda sā // KAvk_31.40 //",
    "T09bsu078_u:5892": " paravatsalatā sādho doṣāya saralasya te /",
    "T09bsu078_u:5893": " ko hyavijñātaśīlānāṃ svādhīnīkurute gṛham // KAvk_31.41 //",
    "T09bsu078_u:5894": " pareṣu bhṛśamāśvāsaṃ spṛśataste na śobhanam /",
    "T09bsu078_u:5895": " guptaṃ cittaṃ ca vittaṃ ca jano jānāti kasya kaḥ // KAvk_31.42 //",
    "T09bsu078_u:5896": " paradārasahasrākṣastvayāndhaḥ sa gṛhe dhṛtaḥ /",
    "T09bsu078_u:5897": " dīnāndhajanavātsalyāt paśya tasyocitaṃ phalam // KAvk_31.43 //",
    "T09bsu078_u:5898": " adyāhaṃ tena vijane saṃgame bhṛśamarthitā /",
    "T09bsu078_u:5899": " yadyasya nayane syātāṃ syāt kathaṃ me palāyanam // KAvk_31.44 //",
    "T09bsu078_u:5900": " ityuktaḥ sa tayā kopāttapto gopapatirbhṛśam /",
    "T09bsu078_u:5901": " dvare niṣkāsya taṃ cakre gehaṃ cittaṃ ca śītalam // KAvk_31.45 //",
    "T09bsu078_u:5902": " pitā tyajati yatputraṃ suhṛnmitraṃ nihanti yat /",
    "T09bsu078_u:5903": " bandhucchedāsidhārāṇāṃ taddārāṇāṃ vijṛmbhitam // KAvk_31.46 //",
    "T09bsu078_u:5904": " bhruvordṛśoryatkauṭilyaṃ yattaikṣṇyaṃ yacca cāpalam /",
    "T09bsu078_u:5905": " kucayoryacca kāṭhinyaṃ tatsarvaṃ hṛdi yoṣitām // KAvk_31.47 //",
    "T09bsu078_u:5906": " kalyāṇakārisārthena pathaḥ saṃtāritaṃ śanaiḥ /",
    "T09bsu078_u:5907": " pitari tridivaṃ yāte śuśrāva bhrātaraṃ nṛpam // KAvk_31.48 //",
    "T09bsu078_u:5908": " sa puraṃ puṇyasenasya śvaśurasya mahīpateḥ /",
    "T09bsu078_u:5909": " kālena prāppa dūrādhvakleśapraśamabāndhavam // KAvk_31.49 //",
    "T09bsu078_u:5910": " atrāntare sutā tatra mahībharturmanoramā /",
    "T09bsu078_u:5911": " vācā dattā purā yasmai tasminnabdhicyute śrute // KAvk_31.50 //",
    "T09bsu078_u:5912": " āhūteṣu narendreṣu niviṣṭeṣu yathākramam /",
    "T09bsu078_u:5913": " āruhya ratnaśibikāṃ svayaṃvarabhuvaṃ yayau // KAvk_31.51 //",
    "T09bsu078_u:5914": " vilokayantī bhūpālān sā śanaiścalalocanā /",
    "T09bsu078_u:5915": " yadṛcchayāgataṃ tatra rājaputraṃ dadarśa tam // KAvk_31.52 //",
    "T09bsu078_u:5916": " andho 'pi tasyāḥ sahas āsa yayau priyatāṃ dṛśoḥ /",
    "T09bsu078_u:5917": " grahamadhye kumudvatyā meghāndho 'pi priyaḥ śaśī // KAvk_31.53 //",
    "T09bsu078_u:5918": " nṛpeṣu pratiyāteṣu vilakṣeṣvaphalāgamāt /",
    "T09bsu078_u:5919": " mahīpatisutāntastaṃ vavre guṇavinirgatam // KAvk_31.54 //",
    "T09bsu078_u:5920": " sāpu hāraṃ parikṣipya kaṇṭhe tasyāyatekṣaṇā /",
    "T09bsu078_u:5921": " śanakaurmadhurālāpā tvadvaśāsmītyuvāca tam // KAvk_31.55 //",
    "T09bsu078_u:5922": " strīvṛttacakitaḥ so 'pi vijane tāmabhāṣata /",
    "T09bsu078_u:5923": " prajñādaridrayā nedaṃ striyā yuktaṃ kṛtaṃ tvayā // KAvk_31.56 //",
    "T09bsu078_u:5924": " smarasauhārdamitreṣu padmanetreṣu rājasu /",
    "T09bsu078_u:5925": " sthiteṣu vandhyajanmāndhaḥ kasmādasmi vṛtastvayā // KAvk_31.57 //",
    "T09bsu078_u:5926": " anyavakrkrāvalokinyo jāyāścakṣuṣmatāmapi /",
    "T09bsu078_u:5927": " vadhūḥ kiṃ punarandhasya dine 'pyanyābhisārikā // KAvk_31.58 //",
    "T09bsu078_u:5928": " lalanābhirna me kṛtyaṃ pratyayastāsu nāsti me /",
    "T09bsu078_u:5929": " kulakūlanipātinyo nimnagāḥ kuṭilāḥ stiyaḥ // KAvk_31.59 //",
    "T09bsu078_u:5930": " ityuktā tena paruṣaṃ lajjālolā nṛpātmajā /",
    "T09bsu078_u:5931": " tamūce nātha sar vatra na śaṅkāṃ kartumarhasi // KAvk_31.60 //",
    "T09bsu078_u:5932": " dṛṣṭadoṣaḥ kkacinnāryām yadi tvamatiśaṅkitaḥ /",
    "T09bsu078_u:5933": " aduṣṭāpi tvayā nāma tadvyāptā kriyate katham // KAvk_31.61 //",
    "T09bsu078_u:5934": " tvayyeva yadi me prītirananyaśaraṇam manaḥ /",
    "T09bsu078_u:5935": " tena satyena te netramekaṃ bhavatu nirmalam // KAvk_31.62 //",
    "T09bsu078_u:5936": " ityuktamātre sudṛśā dakṣiṇaṃ tasya lecanam /",
    "T09bsu078_u:5937": " satyānubhāvenābhūttatpraphullakamalopamam // KAvk_31.63 //",
    "T09bsu078_u:5938": " rājaputraḥ prahṛṣṭo 'tha tām prasādya silocanām /",
    "T09bsu078_u:5939": " uvāca tanmukhāmbhojalāvaṇyaguṇacismitḥ // KAvk_31.64 //",
    "T09bsu078_u:5940": " kalyāṇakārī subhagaḥ sa evāhaṃ nṛpātmajaḥ /",
    "T09bsu078_u:5941": " yasmau purā tvaṃ guruṇā vacasā pratipāditā // KAvk_31.65 //",
    "T09bsu078_u:5942": " sa evāhaṃ yadi paraṃ nirvairaḥ pāṭane dṛśaḥ /",
    "T09bsu078_u:5943": " tena satyena nayanaṃ svasthaṃ bhavatu me 'param // KAvk_31.66 //",
    "T09bsu078_u:5944": " satyopayācaneneti sahasaivāsya locanam /",
    "T09bsu078_u:5945": " dvitīyamapi vaimalyamavāpa saha cetasā // KAvk_31.67 //",
    "T09bsu078_u:5946": " tato viditavṛttena puṇyasenena bhūbhujā /",
    "T09bsu078_u:5947": " kṛtasāhāyyakaḥ prāpa svarājya sa priyāsakhaḥ // KAvk_31.68 //",
    "T09bsu078_u:5948": " kalyāṇkārī yaḥ so 'haṃ devadattaḥ sa cānujaḥ /",
    "T09bsu078_u:5949": " tena pūrvānubhāvena tadvidho 'dyāpi vartate // KAvk_31.69 //",
    "T09bsu078_u:5950": " ityudāramupakāranirmalaṃ bodhisattvacaritaṃ niśamya te /",
    "T09bsu078_u:5951": " bhikṣavaḥ khalviceṣṭitaṃ ca tattulyamapratimavismayaṃ yayuḥ // KAvk_31.70 //",
    "T09bsu078_u:5952": " iti kṣemendraviracitāyāṃ bodhisattvāvadānakalpalatāyāṃ kalyāṇākāryavadānamekatriṃśaḥ pallavaḥ //",
    "T09bsu078_u:5953": " 32. viśākhāvadānam /",
    "T09bsu078_u:5954": " vāmāḥ sajjanavāmāḥ prāyeṇa bhavanti nīrogiṇyaḥ /",
    "T09bsu078_u:5955": " timironmukhī sarāgā kṣipati raviṃ bhūdharātsaṃdhyā // KAvk_32.1 //",
    "T09bsu078_u:5956": " devadattasya carite bahujanmāntarāśraye /",
    "T09bsu078_u:5957": " kathite 'pi punaḥ prāha bhagavān jñānasāgaraḥ // KAvk_32.2 //",
    "T09bsu078_u:5958": " purā kaliṅgaviṣaye nṛpatiḥ śatrubhaṅgakṛt /",
    "T09bsu078_u:5959": " śrīmānabhūdaśokākhyaḥ prakhyātāsaṃkhyavikramaḥ // KAvk_32.3 //",
    "T09bsu078_u:5960": " tasya śākhaḥ praśākhaśca catvāraḥ sadṛśāḥ sutāḥ /",
    "T09bsu078_u:5961": " anuśākho viśākhaścetyabhavan bhuvi viśrutāḥ // KAvk_32.4 //",
    "T09bsu078_u:5962": " tāruṇyamattāste pitrā sapatnīkāḥ pravāsitāh /",
    "T09bsu078_u:5963": " savikāranikāreṇa putrasneho 'pi naśyati // KAvk_32.5 //",
    "T09bsu078_u:5964": " te śanaiḥ kṣīṇapātheyā durdaśāmiva duḥsahām /",
    "T09bsu078_u:5965": " vikaṭāmaṭavīṃ prāpyaṃ kṣutkṣāmāḥ samacintayan // KAvk_32.6 //",
    "T09bsu078_u:5966": " etāḥ striyo vipatkāle gulphabandhanaśṛṅkhalāḥ /",
    "T09bsu078_u:5967": " kṛcchralabdhe ca bhāginyaḥ sthitāḥ parṇāśane 'pi naḥ // KAvk_32.7 //",
    "T09bsu078_u:5968": " iti cintayatāmāsīt teṣāṃ strībadhaniścayah /",
    "T09bsu078_u:5969": " durdaśādagdhabhāgyānāṃ ghorā saṃjāyate matiḥ // KAvk_32.8 //",
    "T09bsu078_u:5970": " teṣāṃ madhyādviśākhastu pāpasaṃkalpaśaṅkitaḥ /",
    "T09bsu078_u:5971": " bhāryāmādāya kṛpayā palāyya prayayau pṛthak // KAvk_32.9 //",
    "T09bsu078_u:5972": " sā kalaṅkavatī nāma bhṛśaṃ vaiklavyamāgatā /",
    "T09bsu078_u:5973": " dūrādhvadhāvanaśrāntā mūrcchitā nyapatadbhuvi // KAvk_32.10 //",
    "T09bsu078_u:5974": " tataḥ sā karuṇārdreṇa bhartrā prāṇakṣayakṣaṇe /",
    "T09bsu078_u:5975": " śarāvedhasamudbhūtaṃ pāyitā nijaśoṇitam // KAvk_32.11 //",
    "T09bsu078_u:5976": " tām raktapānasaṃprāptajīvitām sattvasāgaraḥ /",
    "T09bsu078_u:5977": " svāṅgaṃ niṣkṛtya māṃsena prāṇavṛttimakārayat // KAvk_32.12 //",
    "T09bsu078_u:5978": " nirjalaṃ ghorakāntāraṃ samuttīrya krameṇa tau /",
    "T09bsu078_u:5979": " pracchāyapādapaśyāmaṃ prāptau girinadītaṭam // KAvk_32.13 //",
    "T09bsu078_u:5980": " viśrāntayostayostatra kṛttapādakaro naraḥ /",
    "T09bsu078_u:5981": " tīvrākrandī nadīvegenohyamānaḥ samāyayau // KAvk_32.14 //",
    "T09bsu078_u:5982": " dṛṣṭvaiva karuṇāśliṣṭaḥ kaṣṭāṃ vipadamāśritaḥ /",
    "T09bsu078_u:5983": " vigāhya saritaṃ dorbhyāṃ viśākhastamatārayat // KAvk_32.15 //",
    "T09bsu078_u:5984": " tataḥ pratyāgataprāṇāṃ toyamūlaphalādibhiḥ /",
    "T09bsu078_u:5985": " sa taṃ cakre dinaireva saṃrūḍhacchedanirvyatham // KAvk_32.16 //",
    "T09bsu078_u:5986": " svastho 'pi gativaikalyānnaiva gantuṃ kkacit kṣamaḥ /",
    "T09bsu078_u:5987": " sa tasthaui tatra tatpatnyā kāle kalitabhojanah // KAvk_32.17 //",
    "T09bsu078_u:5988": " rājaputrastu jāyāyāmabhūdviralasaṃgamaḥ /",
    "T09bsu078_u:5989": " siṃhālparatayaḥ śūrāḥ prāyeṇa vijigīṣavaḥ // KAvk_32.18 //",
    "T09bsu078_u:5990": " divyauṣadhirasāhāraparipūrṇatanuḥ śanaiḥ /",
    "T09bsu078_u:5991": " tatpatnī vikalāyāsmau cakāra surataspṛhām // KAvk_32.19 //",
    "T09bsu078_u:5992": " snehena nopalipyante na badhyante guṇena ca /",
    "T09bsu078_u:5993": " gurave na ca sajjanti svecchasparśasukhāḥ striyaḥ // KAvk_32.20 //",
    "T09bsu078_u:5994": " sā tena niśi niḥśabdaṃ ramamāṇā ghanastanī /",
    "T09bsu078_u:5995": " niḥśaṅkasuratātṛptā patiṃ vighnamamanyata // KAvk_32.21 //",
    "T09bsu078_u:5996": " sā patyuḥ svairiṇī tena vidadhe vadhasaṃvidam /",
    "T09bsu078_u:5997": " pāpeṣu śikṣākuśalāḥ kaluṣāḥ kila yoṣitaḥ // KAvk_32.22 //",
    "T09bsu078_u:5998": " sā śiraḥśūlamatulaṃ vadantī svasya chadmanā /",
    "T09bsu078_u:5999": " cakre likhitapāpāsyā lalāṭe paṭṭabandhanam // KAvk_32.23 //",
    "T09bsu078_u:6000": " tasyāḥ śirorujāṃ tīvrāṃ vyatītaḥ pārthivātmajaḥ /",
    "T09bsu078_u:6001": " kāruṇyāttatpratīkāre tāṃ tāṃ yuktimacintayat // KAvk_32.24 //",
    "T09bsu078_u:6002": " viṣādacintāstimitaṃ śvasantaṃ sā jagād tam /",
    "T09bsu078_u:6003": " śītārtakūjadbhramarā himamlāneva padminī // KAvk_32.25 //",
    "T09bsu078_u:6004": " evaṃvidhaṃ me kanyāyāh śiraḥśūlaṃ purābhavat /",
    "T09bsu078_u:6005": " pāṣāṇabhedalepena bhiṣagbhiśca nivāritam // KAvk_32.26 //",
    "T09bsu078_u:6006": " pāṣāṇabhedavyāpto 'yaṃ prāgbhāgo 'sy mahībhṛtaḥ /",
    "T09bsu078_u:6007": " rājjvāvatīrya bhavatā gṛhyatāṃ yadi śakyate // KAvk_32.27 //",
    "T09bsu078_u:6008": " dhārayiṣyāmi pāṇibhyāmahamālambanaṃ tava /",
    "T09bsu078_u:6009": " ityuktaḥ praṇayātpatnayā tathetyāha nṛpātmajaḥ // KAvk_32.28 //",
    "T09bsu078_u:6010": " tatpāṇidhṛtarajjvātha vihitālambanaḥ śanaiḥ /",
    "T09bsu078_u:6011": " so 'vatīrṇaḥ śilāsphālagarjadgirinadītaṭam // KAvk_32.29 //",
    "T09bsu078_u:6012": " bheṣajādānasaṃsaktaḥ saṃtyaktālambanastayā /",
    "T09bsu078_u:6013": " sa papāta mahāśvabhre strīcittacapalāmbhasi // KAvk_32.30 //",
    "T09bsu078_u:6014": " śubhasya karmaṇaḥ śeṣādabhagnatanureva saḥ /",
    "T09bsu078_u:6015": " uhyamānaḥ pravāheṇa dhīraścitamacintayat // KAvk_32.31 //",
    "T09bsu078_u:6016": " nārīcittābhamāvartaṃ darśayantyā nijāśayam /",
    "T09bsu078_u:6017": " mama strīniyame nūnamupadeśaḥ kṛto 'nayā // KAvk_32.32 //",
    "T09bsu078_u:6018": " durvijñeyāḥ pratatamatibhiḥ svapnasaṃkalpakalpā",
    "T09bsu078_u:6019": " rāgadveṣavyasanaviṣamāyāsavinyāsasaktāḥ /",
    "T09bsu078_u:6020": " kāmātkāmī sakalajanatāmohane saṃpravṛttāḥ",
    "T09bsu078_u:6021": " pātāyaiva kṣasṇaparicitasyāpi māyāḥ striyaśca // KAvk_32.33 //",
    "T09bsu078_u:6022": " iti saṃcintayanneva nadīvegena bhūyasā /",
    "T09bsu078_u:6023": " prāpitaḥ sukṛteneva sa purīṃ puṣkarāvatīm // KAvk_32.34 //",
    "T09bsu078_u:6024": " tasminnavasare tatra niṣputre nṛpatau mṛte /",
    "T09bsu078_u:6025": " nimittajñairmahāmātyairgṛhītaḥ sa sulakṣaṇaḥ // KAvk_32.35 //",
    "T09bsu078_u:6026": " abhiṣiktaḥ sa taistatra vidhivanmaṅgalodakaiḥ /",
    "T09bsu078_u:6027": " abhūdvivāhavidveṣī dṛṣṭastrīcaritādbhutaḥ // KAvk_32.36 //",
    "T09bsu078_u:6028": " kalaṅkavatyapi girau bodhisattvavivarjite /",
    "T09bsu078_u:6029": " mandvīryauṣadhiḥ kāle vṛtticchedākulābhavat // KAvk_32.37 //",
    "T09bsu078_u:6030": " skandhe bhagnāṅgamāropya sā grāmapuravartmasu /",
    "T09bsu078_u:6031": " janaṃ pativratāsmīti girā bhikṣāmayācata // KAvk_32.38 //",
    "T09bsu078_u:6032": " parivratāgauraveṇa sarvastasyau dadau bahu /",
    "T09bsu078_u:6033": " mithyāśīlapravādo 'pi sūte vipadi saṃpadam // KAvk_32.39 //",
    "T09bsu078_u:6034": " aṭantī sā śanaiḥ prāptā nagarīṃ puṣkarāvatīm /",
    "T09bsu078_u:6035": " satīti vanditā sarvairvṛpadvārāntike yayau // KAvk_32.40 //",
    "T09bsu078_u:6036": " rājā strīvṛttavidveṣī vandate tu pativratām /",
    "T09bsu078_u:6037": " iti saṃcintya tadbhaktyā nṛpaṃ prāha puhohitaḥ // KAvk_32.41 //",
    "T09bsu078_u:6038": " dūredeśāntarāddeva prāptā kāpi pativratā /",
    "T09bsu078_u:6039": " yayeyaṃ caraṇanyāsairbhūtadhātrī pavitritā // KAvk_32.42 //",
    "T09bsu078_u:6040": " he deva paśya tāṃ śādhvīṃ skandhāropitabhartṛkām /",
    "T09bsu078_u:6041": " pativratāpraṇāmena puṃsāmāyurvivardhate // KAvk_32.43 //",
    "T09bsu078_u:6042": " nṛpaḥ purohiteneti tatsaṃdarśanamarthitaḥ /",
    "T09bsu078_u:6043": " tamuvāca na jānīṣe brāhmaṇaḥ sarale bhavān // KAvk_32.44 //",
    "T09bsu078_u:6044": " snigdhā strīti pravādo 'yaṃ nirvyājeti matibhramaḥ /",
    "T09bsu078_u:6045": " satīti vyomapuṣpāptiḥ pāpā strīti na saṃśayaḥ // KAvk_32.45 //",
    "T09bsu078_u:6046": " niṣphalāścagnurohiṇyaḥ saralā janasaṃgame /",
    "T09bsu078_u:6047": " nāryo vetasavallarya iva nirmūlabandhanāḥ // KAvk_32.46 //",
    "T09bsu078_u:6048": " bhedadrohaikaśīlābhyo duḥśīlābhyaḥ svabhāvataḥ /",
    "T09bsu078_u:6049": " namaḥ strībhyo namaḥ strībhyo namaḥ strībhyo namo namah // KAvk_32.47 //",
    "T09bsu078_u:6050": " dṛṣṭastrīvṛttadoṣāya taccintāvyathitānmane /",
    "T09bsu078_u:6051": " apyeṣā pṛthivī mahyaṃ ratnapūrṇā na rocate // KAvk_32.48 //",
    "T09bsu078_u:6052": " nagamṛgavadhūmugdhāstīkṣṇāḥ paraṃ paravañcane",
    "T09bsu078_u:6053": " tanuvitaraṇe saktāḥ puṃsāṃ haranti ca jīvitam /",
    "T09bsu078_u:6054": " dadhati ca bhayaṃ puṣpāyāte pibanti ca pāvakaṃ",
    "T09bsu078_u:6055": " saralakuṭilā naiva jñātā vicāraśataiḥ striyaḥ // KAvk_32.49 //",
    "T09bsu078_u:6056": " tathāpi yadi nirbandhastava paśyāmi tāṃ striyam /",
    "T09bsu078_u:6057": " ityuktvā harmyamāruhya tām dadarśa nareśvaraḥ // KAvk_32.50 //",
    "T09bsu078_u:6058": " tāmeva sa parijñāya pāpāṃ kṛttāṅgasaṅginīm /",
    "T09bsu078_u:6059": " sacivebhyaḥ kṣitipatistadvṛttāntaṃ nyavedayat // KAvk_32.51 //",
    "T09bsu078_u:6060": " nṛpaṃ sāpi parijñāya pāpā kṣaṇamadhomukhī /",
    "T09bsu078_u:6061": " nirastā prayayau tūrṇaṃ pihitaśravaṇairjanaiḥ // KAvk_32.52 //",
    "T09bsu078_u:6062": " viśākhanāmā naranāthasūnuḥ so 'haṃ vadhūḥ sāsya ca devadattaḥ /",
    "T09bsu078_u:6063": " śrutvetivṛttaṃ kathitaṃ jinena bhikṣuvrajastaccaritaṃ nininda // KAvk_32.53 //",
    "T09bsu078_u:6064": " iti kṣemendraviracitāyāṃ bodhisattvāvadānakalpalatāyāṃ viśākhāvadānaṃ dvātriṃśaḥ pallavaḥ //",
    "T09bsu078_u:6065": " 33. nandīpanandāvadānam /",
    "T09bsu078_u:6066": " sa ko 'pi puṇyapraśamānubhāvaḥ śuddhātmanāmastyamṛtasvabhāvaḥ /",
    "T09bsu078_u:6067": " yasya prabhāveṇa bhavanti sadyaḥ krūrā api krodhaviṣapramuktāḥ // KAvk_33.1 //",
    "T09bsu078_u:6068": " purā tathāgate jetavanārāmavihāriṇi /",
    "T09bsu078_u:6069": " tadājñayā bhikṣugaṇe girikānanacāriṇi // KAvk_33.2 //",
    "T09bsu078_u:6070": " sumerupariṣaṇḍāyāṃ sthitvā dhyānaparāyaṇāḥ /",
    "T09bsu078_u:6071": " āyayurbhikṣavaḥ pāṇḍuvicchāyavadanāḥ kṛśāḥ // KAvk_33.3 //",
    "T09bsu078_u:6072": " te 'tha kṛtvā bhagavataḥ pādapadmābhivandanām /",
    "T09bsu078_u:6073": " ūcire bhikṣubhiḥ pṛṣṭā dehadaurbalyakāraṇam // KAvk_33.4 //",
    "T09bsu078_u:6074": " sumeruṃ triguṇāvṛttyā veṣṭayitvā vyavasthitau /",
    "T09bsu078_u:6075": " adṛṣṭau vainateyasya nāgau nandopanandakau // KAvk_33.5 //",
    "T09bsu078_u:6076": " tau sadā trividhocchvāsaṃ sṛjataḥ kīrṇapāvakam /",
    "T09bsu078_u:6077": " bhavanti bhasma sparśena sahasaiva śilā api // KAvk_33.6 //",
    "T09bsu078_u:6078": " vayaṃ tadviṣaniśvāsairnidagdhā dhyānayoginaḥ /",
    "T09bsu078_u:6079": " vivarṇavadanacchāyāh kevalaṃ kṛśatāṃ gatāḥ // KAvk_33.7 //",
    "T09bsu078_u:6080": " iti taiḥ kathite śāstā bhikṣusaṃghārthitaḥ puraḥ /",
    "T09bsu078_u:6081": " nāgayordamane yogyaṃ maudgalyāyanamādiśat // KAvk_33.8 //",
    "T09bsu078_u:6082": " sa sumeruṃ samāsādya śṛṅgairāliṅgitāmbaram /",
    "T09bsu078_u:6083": " suptau dadarśa nāgendrau yogenāntarhitākṛtiḥ // KAvk_33.9 //",
    "T09bsu078_u:6084": " yodhyamānau śanaistena bubudhāte yadā na tau /",
    "T09bsu078_u:6085": " tadā mahānāgavapurbhūtvā sa samaveṣṭayat // KAvk_33.10 //",
    "T09bsu078_u:6086": " prabuddhau pīḍitau tena dṛṣṭvā taṃ bhīṣaṇākṛtim /",
    "T09bsu078_u:6087": " viṃdrutau nararūpeṇa tasthaturbhayavihvalau // KAvk_33.11 //",
    "T09bsu078_u:6088": " nāgarūpaṃ parityajya kṛtvā rūpaṃ svakaṃ tataḥ /",
    "T09bsu078_u:6089": " palāyamānāvanyonyaṃ t au maudgalyāyano 'vadat // KAvk_33.12 //",
    "T09bsu078_u:6090": " nāgau kka gamyate tūrṇa bhayaṃ saṃtyajyatāmidam /",
    "T09bsu078_u:6091": " na sa nāgaḥ sthitastatra yena vidrāvitau yuvām // KAvk_33.13 //",
    "T09bsu078_u:6092": " sarvathā yadi nastyea tadbhayād yivayordhṛtiḥ /",
    "T09bsu078_u:6093": " kriyate kiṃ śaraṇyasya na buddhasyābhivandanam // KAvk_33.14 //",
    "T09bsu078_u:6094": " iti tenoktamākarṇya vinayāttau tamūcatuḥ /",
    "T09bsu078_u:6095": " prasādaḥ kriyatāmārya bhagavaddarśanena nau // KAvk_33.15 //",
    "T09bsu078_u:6096": " iti bravāṇau nāgendrau nītvā bhagavato 'ntikam /",
    "T09bsu078_u:6097": " sa ta dvṛttāntamāvedya praṇamya samupāviśat // KAvk_33.16 //",
    "T09bsu078_u:6098": " bhagavānatha nāgendrau babhāṣe śaraṇāgatau /",
    "T09bsu078_u:6099": " praṇāmaṃ cakratū ratnaprabhābhūṣītabhūtalau // KAvk_33.17 //",
    "T09bsu078_u:6100": " śikṣāpadāni saṃprāpya sarvabhūtābhayapradau /",
    "T09bsu078_u:6101": " śaraṇaprāptisamayādadhunā nirbhayau yuvām // KAvk_33.18 //",
    "T09bsu078_u:6102": " ityālokanamātreṇa doṣadveṣavivarjitau /",
    "T09bsu078_u:6103": " kṛtau bhagavatā samyak jagmatustaṃ praṇamya tau // KAvk_33.19 //",
    "T09bsu078_u:6104": " saṃdarśanenaiva mahāśayānāṃ prabhāpadeśena śarīralagnaiḥ /",
    "T09bsu078_u:6105": " sīṃsrā api dveṣaviṣoṣmataptāḥ śamāmṛtaiḥ śītalatāṃ vrajanti // KAvk_33.20 //",
    "T09bsu078_u:6106": " tatpūrvajanmavṛttāṇtaṃ bhikṣubhirbhagavān jinaḥ /",
    "T09bsu078_u:6107": " prabhāvavismayātpṛṣṭaḥ sarvadarśī jagādā tān // KAvk_33.21 //",
    "T09bsu078_u:6108": " kṛkirnāma purā śrīmān vārāṇasyāṃ nareśvaraḥ /",
    "T09bsu078_u:6109": " kāśyapākhyād bhagavataḥ prāptavān dharmaśāsanam // KAvk_33.22 //",
    "T09bsu078_u:6110": " amātyayoḥ sa vinyasya rājyaṃ nandopanandayoḥ /",
    "T09bsu078_u:6111": " babhūva bodhisaṃsaktaḥ satyadarśananirvṛtaḥ // KAvk_33.23 //",
    "T09bsu078_u:6112": " dharmadahrmamayaṃ rājyaṃ kṛtvā tau tasya mantriṇau /",
    "T09bsu078_u:6113": " sarvopakaraṇairyuktaṃ vihāraṃ kāśyapāya ca // KAvk_33.24 //",
    "T09bsu078_u:6114": " kālena jātau nāgendrāvetau nandopanandakau /",
    "T09bsu078_u:6115": " vihārārpaṇapuṇyena padaṃ merurabhūttayoḥ // KAvk_33.25 //",
    "T09bsu078_u:6116": " iti jinanigaditaphaṇivaracaritaṃ paratanupariṇatiparicitasukṛtam /",
    "T09bsu078_u:6117": " śrutavati śamanayamuniparinivahe viṣadharaniyamanaguṇanutirudabhūt // KAvk_33.26 //",
    "T09bsu078_u:6118": " iti kṣemendraviracitāyāṃ bodhisattvāvadānakalpalatāyāṃ nandopanandāvadānaṃ trayastriṃśaḥ pallavaḥ //",
    "T09bsu078_u:6119": " 34. gṛhapatisudattāvadānam /",
    "T09bsu078_u:6120": " dattaḥ parahitabhāvanayā yadu tanudhanakaṇaśeṣaḥ /",
    "T09bsu078_u:6121": " aparikṣayaguṇakalpanayā bhavati supuṇyaviśeṣaḥ // KAvk_34.1 //",
    "T09bsu078_u:6122": " atha vyatīte kasmiṃścit kāle bhagavato 'ntike /",
    "T09bsu078_u:6123": " nandopanandayordharmadeśanāṃ śrotumāyayau // KAvk_34.2 //",
    "T09bsu078_u:6124": " rājā prasenajiddraṣṭuṃ bhagavantamupāgataḥ /",
    "T09bsu078_u:6125": " tābhyāmakṛtasatkārapraṇāmaḥ komapāyayau // KAvk_34.3 //",
    "T09bsu078_u:6126": " sa praṇamya jinaṃ gatvā pradadhyau nigrahaṃ tayoḥ /",
    "T09bsu078_u:6127": " śastravṛṣṭiṃ saṃsṛjantau tau ca vyomnā samāgatau // KAvk_34.4 //",
    "T09bsu078_u:6128": " sarvajñapreṣitastūraṇaṃ maudgalyāyana etya tām /",
    "T09bsu078_u:6129": " śastravṛṣṭiṃ narapateścakre padmotpalāvalim // KAvk_34.5 //",
    "T09bsu078_u:6130": " punargatvā bhagavataḥ samīpaṃ pṛthivīpatiḥ /",
    "T09bsu078_u:6131": " saṃprāptau kṣamayāmāsa tasyādeśāt phaṇīśvarau // KAvk_34.6 //",
    "T09bsu078_u:6132": " athārthitaḥ pārthivena bhagavān rājamandiram /",
    "T09bsu078_u:6133": " bhaktipūtaṃ yayau bhoktuṃ bhaktaṃ bhikṣugaṇaiḥ saha // KAvk_34.7 //",
    "T09bsu078_u:6134": " bhakṣyeṣu pacyamāneṣu rātrau tatrāgnivilpavaḥ /",
    "T09bsu078_u:6135": " jāto jinaprabhāveṇa sahasā śāntimāyayau // KAvk_34.8 //",
    "T09bsu078_u:6136": " bhuktvā gate bhagavati kṣitipaḥ svapure 'bhyadhāt /",
    "T09bsu078_u:6137": " jvalanajvālanaṃ rātrau vārayan daṇḍasaṃvidā // KAvk_34.9 //",
    "T09bsu078_u:6138": " atrāṇtare gṛhapatiḥ sudattasyātmaji yuvā /",
    "T09bsu078_u:6139": " mithyādoṣadṛddhibalo nāma rājñābhighātitaḥ // KAvk_34.10 //",
    "T09bsu078_u:6140": " pūrvaṃ bhagavataḥ śāstuḥ śāsanānugraheṇa saḥ /",
    "T09bsu078_u:6141": " labdhajñānadhṛtiḥ putraduḥkhe 'pyāsīdaduḥkhitaḥ // KAvk_34.11 //",
    "T09bsu078_u:6142": " aputraḥ svadhanaṃ bhūri dīnebhyaḥ pratipādya saḥ /",
    "T09bsu078_u:6143": " cakārātirasādekapaṇaśeṣaṃ śanaiḥ śriyaḥ // KAvk_34.12 //",
    "T09bsu078_u:6144": " paṇalābhakṛtāśeṣadharmaḥ svalpaprado 'tha saḥ /",
    "T09bsu078_u:6145": " abhūd gṛhī sudattākhyo gṛhaṃ hi svaplamucyate // KAvk_34.13 //",
    "T09bsu078_u:6146": " kadāciddarśanāyātaṃ bhagavān purataḥ sthitam /",
    "T09bsu078_u:6147": " taṃ svalpadānanāmnaiva lajjitaṃ dayayāvadat // KAvk_34.14 //",
    "T09bsu078_u:6148": " alpadānaṃ gṛhapaterna lajjāṃ kartumarhasi /",
    "T09bsu078_u:6149": " yāti śraddhārpito dānakaṇaḥ kanakaśailatām // KAvk_34.15 //",
    "T09bsu078_u:6150": " purā bahutaraṃ dattaṃ velamena dvijanmanā /",
    "T09bsu078_u:6151": " śraddhāvirahasāmānyānna tathā vṛddhimāyayau // KAvk_34.16 //",
    "T09bsu078_u:6152": " yaḥ sarvaṃ bhojayedbhaktyā jambudvīpagataṃ janam /",
    "T09bsu078_u:6153": " yaścaikaṃ bodhisaṃyuktaṃ tasya puṇyaṃ tato 'dhikam // KAvk_34.17 //",
    "T09bsu078_u:6154": " iti vākyaṃ bhagavatastathyaṃ śrutvābhinandya ca /",
    "T09bsu078_u:6155": " nijagehaṃ gṛhapatiḥ prayayau praṇipatya tam // KAvk_34.18 //",
    "T09bsu078_u:6156": " dīpaṃ datvā paṭhan rātrau tatar buddhānuśāsanam /",
    "T09bsu078_u:6157": " daṇḍāya rājapuruṣaiḥ sa nīto 'gnipravartanāt // KAvk_34.19 //",
    "T09bsu078_u:6158": " daṇḍasya saṃbhavādbaddhaṃ bandhanāgāravartinam /",
    "T09bsu078_u:6159": " taṃ draṣṭumāyayurdevā rātrau śakrabrahmādayaḥ // KAvk_34.20 //",
    "T09bsu078_u:6160": " sa tairdhanaṃ gṝhāṇeti prārthito nāgrahīdyadā /",
    "T09bsu078_u:6161": " tadā dharmopadeśo 'yaṃ pravṛttastsya mandire // KAvk_34.21 //",
    "T09bsu078_u:6162": " rājāpi tatprabhāveṇa dṛṣṭvā prajvālitaṃ puram /",
    "T09bsu078_u:6163": " muktvā taṃ bandhanāgārānna dadarśa jalaṃ kkacit // KAvk_34.22 //",
    "T09bsu078_u:6164": " sa gataḥ sugataṃ draṣṭuṃ kadācittatpuraḥ sthitaḥ /",
    "T09bsu078_u:6165": " nṛpaṃ jinapraṇāmāya prāptaṃ paścād vyalokayat // KAvk_34.23 //",
    "T09bsu078_u:6166": " agre bhagavataścakre praṇayaṃ na sa bhūpateḥ /",
    "T09bsu078_u:6167": " jagatpūjyasya purataḥ pūjāmarhati nāparaḥ // KAvk_34.24 //",
    "T09bsu078_u:6168": " jinamāmantrya nṛpatiḥ praṇataḥ svapuraṃ gataḥ /",
    "T09bsu078_u:6169": " vivāsanaṃ gṛhapaterādideśa nijāt purāt // KAvk_34.25 //",
    "T09bsu078_u:6170": " prasādinī sudattasya devatā nṛpatiṃ tataḥ /",
    "T09bsu078_u:6171": " kṣudrajantubhirutsṛṣṭaiścakre daṃśaviṣākulam // KAvk_34.26 //",
    "T09bsu078_u:6172": " sa trastastairnṛpaḥ prāptaḥ sāmātyāntaḥ purānugaḥ /",
    "T09bsu078_u:6173": " gatvā prasādayāmāsa sudattam jinaśāsanāt // KAvk_34.27 //",
    "T09bsu078_u:6174": " iti sa satatapratyāsattyā parāmṛtanirbharaṃ",
    "T09bsu078_u:6175": " bhagavaduditaṃ śāntiṃ bheje sudattagṛhādhipaḥ /",
    "T09bsu078_u:6176": " svamiva labhate vighnayāsapravāsavivarjitaṃ",
    "T09bsu078_u:6177": " vimalamanasāmantevāsī vivekamahānidhim // KAvk_34.28 //",
    "T09bsu078_u:6178": " iti kṣemendravicaritāyāṃ bodhisattvāvadānakalpalatāyāṃ gṛhapatisudattāvadānaṃ caturstriśaḥ pallavaḥ //",
    "T09bsu078_u:6179": " 35. ghoṣīlāvadānam /",
    "T09bsu078_u:6180": " phalaṃ samānaṃ labhate sa dāturyāti kṣaṇaṃ dānasahāyatāṃ yaḥ /",
    "T09bsu078_u:6181": " paropakārapraṇayodyatānāṃ nāpuṇyakarmā sacivatvameti // KAvk_35.1 //",
    "T09bsu078_u:6182": " ramye purā bhagavati śrāvastyāṃ jetakānane /",
    "T09bsu078_u:6183": " anāthapiṇḍadārāmavihārādhirate jine // KAvk_35.2 //",
    "T09bsu078_u:6184": " kauśāmbyāṃ vatsanṛpatirbabhūvodayanābhidhaḥ /",
    "T09bsu078_u:6185": " gāyatyadyāṣi yatkīrtirvidyādharavadhūjanaḥ // KAvk_35.3 //",
    "T09bsu078_u:6186": " abhavadviṣaye tasya karmāntākarajīvanaḥ /",
    "T09bsu078_u:6187": " gṛhasthaḥ sudhano nāma dhanādhānavicakṣaṇaḥ // KAvk_35.4 //",
    "T09bsu078_u:6188": " nṛpaḥ kadāciṃdāsthāne taṃ kāryārthinamāgatam /",
    "T09bsu078_u:6189": " vacasaiva parijñāya jagād vihitādaraḥ // KAvk_35.5 //",
    "T09bsu078_u:6190": " jānāmyahaṃ gṛhapate hiraṇyopacitasvaram /",
    "T09bsu078_u:6191": " vipulaḥ saṃcayajñasya suvarṇanidhirasti te // KAvk_35.6 //",
    "T09bsu078_u:6192": " ityuktaḥ sasmitaṃ rājñā sa tamūce kṛtāñjaliḥ /",
    "T09bsu078_u:6193": " satyamastyeva me rājan gṛhe kāñcanasaṃcayaḥ // KAvk_35.7 //",
    "T09bsu078_u:6194": " sadvṛttacintānirate deve vātsalyapeśale /",
    "T09bsu078_u:6195": " kiṃ vā nāsti janāsyāsya pitari tvayi goptari // KAvk_35.8 //",
    "T09bsu078_u:6196": " dhanino yāntyadhanatāṃ nidhanaṃ yānti cādhanāḥ /",
    "T09bsu078_u:6197": " vyāghratām yāti dedbhūbhṛdāmiṣāghrāṇanirghṛṇaḥ // KAvk_35.9 //",
    "T09bsu078_u:6198": " niḥsaṅkairarjyate vittamarjitaṃ ca vibhajyate /",
    "T09bsu078_u:6199": " vibhaktaṃ bhujyate spaṣṭaṃ janairdharmadhane nṛpe // KAvk_35.10 //",
    "T09bsu078_u:6200": " upapannaṃ vacaḥ śrutvā dhīmatastasya bhūpatiḥ /",
    "T09bsu078_u:6201": " tamūce daśanodyotaiḥ prasādaṃ darśayanniva // KAvk_35.11 //",
    "T09bsu078_u:6202": " matimān kāryasacivastvaṃ me bhavitumarhasi /",
    "T09bsu078_u:6203": " dhīdhūryaistvadvidhaireva dhāryate dharaṇībharaḥ // KAvk_35.12 //",
    "T09bsu078_u:6204": " iti rājavacaḥ śrutvā śudhanastamabhāṣata /",
    "T09bsu078_u:6205": " n avayaṃ rājasevāsu sabhāmaṇḍalapaṇḍitāḥ // KAvk_35.13 //",
    "T09bsu078_u:6206": " svācchandyodyānavicchedaḥ sunidrāsukhavikrayaḥ /",
    "T09bsu078_u:6207": " sevā hi puṃsāṃ saṃsāraduḥkhadainyabhayaṃkaraḥ // KAvk_35.14 //",
    "T09bsu078_u:6208": " īśvarairmastakanyastacaraṇaḥ kṛtakṛtyatām /",
    "T09bsu078_u:6209": " pādapīṭha ivāyāti sevako 'haṃ sthitaḥ sadā // KAvk_35.15 //",
    "T09bsu078_u:6210": " sevāyāsaprayāsena prāptānāmapi saṃpadām /",
    "T09bsu078_u:6211": " saṃbhogaḥ piśunāsaṅgī prabhubhrūbhangabhaṅguraḥ // KAvk_35.16 //",
    "T09bsu078_u:6212": " etāśca nāvatiṣṭhante prayatnena dhṛtā api /",
    "T09bsu078_u:6213": " darpogradurgrahagrāhadurgrahā nṛpasaṃpadaḥ // KAvk_35.17 //",
    "T09bsu078_u:6214": " kṣaṇaṃ navanavāśliṣaviśeṣapraṇayodyatāḥ /",
    "T09bsu078_u:6215": " avācavāraramaṇīramaṇīyā vibhūtayaḥ // KAvk_35.18 //",
    "T09bsu078_u:6216": " ityuktapratiṣedho 'pi sa rājñā sacivaḥ kṛtaḥ /",
    "T09bsu078_u:6217": " atikrāmati ko nāma prabhaviṣṇoḥ samīhitam // KAvk_35.19 //",
    "T09bsu078_u:6218": " prāptaprauḍhapadaṃ rājñā nītaṃ sarvādhikāritām /",
    "T09bsu078_u:6219": " vidveṣadūṣitāḥ sarve mantriṇastaṃ na sehire // KAvk_35.20 //",
    "T09bsu078_u:6220": " dharmajijñāsayā rājñā piśunapreritena saḥ /",
    "T09bsu078_u:6221": " naivākarodasatkāryaṃ niyukto 'pi puna punaḥ // KAvk_35.21 //",
    "T09bsu078_u:6222": " āghātaṃ prekṣitaḥ so 'tha mithyākopena bhūbhujā /",
    "T09bsu078_u:6223": " tathāpyadharmasaṃyuktaṃ na śāsanamatanyata // KAvk_35.22 //",
    "T09bsu078_u:6224": " ekajanmasukhāyaiva bahujanmaśatārditam /",
    "T09bsu078_u:6225": " na sādhuninditaṃ karma karomīti jagāda saḥ // KAvk_35.23 //",
    "T09bsu078_u:6226": " bhayadharmopadhāśuddhaḥ pratimuktaḥ sa bhūbhujā /",
    "T09bsu078_u:6227": " dānasatramavicchinnamakarodakhilārthinām // KAvk_35.24 //",
    "T09bsu078_u:6228": " sarvatra viśrute tasya dānasatre yaśasvinah /",
    "T09bsu078_u:6229": " kalpavṛkṣādaraḥ puṃsāṃ paraṃ pratanutāṃ yayau // KAvk_35.25 //",
    "T09bsu078_u:6230": " atrāntare munigaṇāstīrthārthā dakṣiṇāpathāt /",
    "T09bsu078_u:6231": " āgatā kṛcchrakāntāramaviśan nirjanaṃ vanam // KAvk_35.26 //",
    "T09bsu078_u:6232": " tatra tṛṣṇāturāḥ sarve mūrcchitāḥ śayanāśritāḥ /",
    "T09bsu078_u:6233": " ayācanta jalaṃ mohāduccairniścetanānapi // KAvk_35.27 //",
    "T09bsu078_u:6234": " devagandharvanāgebhyaḥ kaścidyo 'tra dayāmbudhiḥ /",
    "T09bsu078_u:6235": " sthitaḥ prayacchatu jalaṃ so 'smākamiti te 'bruvan // KAvk_35.28 //",
    "T09bsu078_u:6236": " tataḥ sa ratnakeyūrakkanatkaṅkaṇasaddhvaniḥ /",
    "T09bsu078_u:6237": " bhujasthamemabhṛṅgārastarumadhyādviniryayau // KAvk_35.29 //",
    "T09bsu078_u:6238": " te tasmādamṛtāsvādaṃ pāṇipadmāvanāmitāt /",
    "T09bsu078_u:6239": " ākaṇṭhaṃ salilaṃ pītvā jahṛṣurlabdhajīvitāḥ // KAvk_35.30 //",
    "T09bsu078_u:6240": " prārthitaḥ punarabhyetya papracchuste savismayāḥ /",
    "T09bsu078_u:6241": " adṛśyavṛkṣanilayādudbhūtaṃ ko bhavāniti // KAvk_35.31 //",
    "T09bsu078_u:6242": " so 'bravīdviśrutayaśāḥ śrāvastyāmāśayaḥ śriyaḥ /",
    "T09bsu078_u:6243": " anāthapiṇḍado nāma sarvado 'sti gṛhādhipaḥ // KAvk_35.32 //",
    "T09bsu078_u:6244": " saucikena mayā pūrvaṃ tadgṛhāntikavāsinā /",
    "T09bsu078_u:6245": " bhujamudyabhya tadveśma darśitaṃ nityamarthinām // KAvk_35.33 //",
    "T09bsu078_u:6246": " tena puṇyena devatvaṃ prāpto 'tra viharāmyaham /",
    "T09bsu078_u:6247": " bāhurmam vibhātyeṣa dakṣiṇaḥ so 'rthidakṣiṇaḥ // KAvk_35.34 //",
    "T09bsu078_u:6248": " te tamāmantrya munayaḥ punaḥ saṃprasthitā vane /",
    "T09bsu078_u:6249": " kṣudhitāḥ snigdhasacchāyaṃ dadṛśuḥ pādapaṃ param // KAvk_35.35 //",
    "T09bsu078_u:6250": " tamapyuccairayācanta bhojanaṃ tadvadeva te /",
    "T09bsu078_u:6251": " uccacāra ca gambhīrā vāṇī vismayakāriṇī // KAvk_35.36 //",
    "T09bsu078_u:6252": " atra puṣkariṇītīre droṇyāṃ divyānnabhojanam /",
    "T09bsu078_u:6253": " saṃpūrṇamasti tadgatvā bhujyatāṃ yadabhīpsitam // KAvk_35.37 //",
    "T09bsu078_u:6254": " iti tena samādiṣṭaṃ bhuktvā te divyabhojanam /",
    "T09bsu078_u:6255": " ko bhavaniti papracchustaṃ divyatarusaṃśrayam // KAvk_35.38 //",
    "T09bsu078_u:6256": " so 'pyācacakṣe śrāvastyāṃ gṛhastho 'nāthapiṇḍadaḥ /",
    "T09bsu078_u:6257": " asti tasyāhamabhavaṃ brāhmaṇaḥ saṃghahojane // KAvk_35.39 //",
    "T09bsu078_u:6258": " caturaḥ paricaryāyāṃ dadhikumbhapracārakaḥ /",
    "T09bsu078_u:6259": " tadbhojanānte saṃprāpte svalpaśeṣānnabhojanaḥ // KAvk_35.40 //",
    "T09bsu078_u:6260": " bhikṣuṇāṃ gauraveccāraṃ dṛṣṭvāhaṃ rājabhojanam /",
    "T09bsu078_u:6261": " ātmanaścānnamakṣāramabhavaṃ khinnamānasaḥ // KAvk_35.41 //",
    "T09bsu078_u:6262": " anāthapiṇḍadagirā bhojane gauravāśayā /",
    "T09bsu078_u:6263": " tato mayāṣṭāṅgayuktaṃ gṛhītaṃ poṣadhaṃ vratam // KAvk_35.42 //",
    "T09bsu078_u:6264": " asamāptavratenātha bhuktaṃ laulyānmayā niśi /",
    "T09bsu078_u:6265": " tenāhamabhavaṃ loke vijñātaḥ khaṇḍapoṣadhaḥ // KAvk_35.43 //",
    "T09bsu078_u:6266": " khaṇḍenāpi vratenāhaṃ devaputratvamāgataḥ /",
    "T09bsu078_u:6267": " iti te tadvacaḥ śrutvā munayo vismitā yayuḥ // KAvk_35.44 //",
    "T09bsu078_u:6268": " acintayan vrajantaste tīvreṇa tapasā vayam /",
    "T09bsu078_u:6269": " suciraṃ kevalaṃ kliṣṭāṃ nādyāpi kuśalaspṛśaḥ // KAvk_35.45 //",
    "T09bsu078_u:6270": " adhunā poṣadhaṃ prāptuṃ vratameva yatāmahe /",
    "T09bsu078_u:6271": " nirapāyasukhopāye svahite kasya nādaraḥ // KAvk_35.46 //",
    "T09bsu078_u:6272": " iti saṃcintayantaste kauśāmbīmabhito gatāḥ /",
    "T09bsu078_u:6273": " sudhanasya gṛhaṃ prāpurviśrutaṃ gṛhamedhinaḥ // KAvk_35.47 //",
    "T09bsu078_u:6274": " tatra tena kṛtātithyā nivedyāsmai tadadbhutam /",
    "T09bsu078_u:6275": " anāthapiṇḍadaṃ draṣṭuṃ tenaiva sahitā yayuḥ // KAvk_35.48 //",
    "T09bsu078_u:6276": " śrāvastyām te samāsādya pūjitāstena sādaram /",
    "T09bsu078_u:6277": " asmai nyavedayan sarvaṃ yathādṛṣṭaṃ yathāśrutam // KAvk_35.49 //",
    "T09bsu078_u:6278": " sa tān vratārthina sarvān suhṛdaṃ sudhanaṃ ca tam /",
    "T09bsu078_u:6279": " nināya dharmasacivaḥ prīto bhagavato 'ntikam // KAvk_35.50 //",
    "T09bsu078_u:6280": " bhagavānapi tadvākyāccakre teṣāmanugraham /",
    "T09bsu078_u:6281": " satyadarśanasaṃbuddhā yena te sugatiṃ yayuḥ // KAvk_35.51 //",
    "T09bsu078_u:6282": " teṣu yāteṣu sudhanaṃ pakṣapātādrayā dṛśā /",
    "T09bsu078_u:6283": " vilokya bhagavān samyag vidadhe jñānabhājanam // KAvk_35.52 //",
    "T09bsu078_u:6284": " satyasaṃdarśanāvāptaviśeṣakuśalodayaḥ /",
    "T09bsu078_u:6285": " gatvā jināya kauśāmbyām sa vihāramakārayat // KAvk_35.53 //",
    "T09bsu078_u:6286": " yasmādbhagavatādiṣṭastasmin yātaḥ sahāyatām /",
    "T09bsu078_u:6287": " bhikṣuścundābhidhastasmāt so 'bhūccundavihārabhūḥ // KAvk_35.54 //",
    "T09bsu078_u:6288": " rādhābhidhā tadā dāsī vihāraparicārikā /",
    "T09bsu078_u:6289": " dayayā bhagavānasyāḥ śīrṇavastraṃ samagrahīt // KAvk_35.55 //",
    "T09bsu078_u:6290": " adāsī syāmiti śraddhāpraṇidhānārpitastayā /",
    "T09bsu078_u:6291": " sa cīvaro bhagavataḥ prayayāvekavarṇatām // KAvk_35.56 //",
    "T09bsu078_u:6292": " sudhanasyojjvalaṃ dṛṣṭvāṃpuṇyasaṃbhāramadbhutam /",
    "T09bsu078_u:6293": " bhikṣubhirbhagavān pṛṣṭastatpūrvodayamabhyadhāt // KAvk_35.57 //",
    "T09bsu078_u:6294": " sundhānākhyo gṛhapatirvārāṇasyāmabhūtpurā /",
    "T09bsu078_u:6295": " nodārakuznjarasyābhūd yasya dānaparikṣayaḥ // KAvk_35.58 //",
    "T09bsu078_u:6296": " anāvṛṣṭihate kāle tasya dvādaśavārṣike /",
    "T09bsu078_u:6297": " avāritamabhūcchatramavicchinnānnamarthinām // KAvk_35.59 //",
    "T09bsu078_u:6298": " tasya padmākaro nāma koṣāgārapatirgṛhe /",
    "T09bsu078_u:6299": " dānasāhāyyakaṃ cakre sahasthā hi samṛddhayaḥ // KAvk_35.60 //",
    "T09bsu078_u:6300": " pratyekabuddhasaṃghasya bhaktakālanivedakah /",
    "T09bsu078_u:6301": " dharmadūtābhidhastasya mantrī dhīmānapasthitaḥ // KAvk_35.61 //",
    "T09bsu078_u:6302": " karmavyākṣepatastasya jāte kālavyatikrame /",
    "T09bsu078_u:6303": " kadācit kukurasteṣāṃ kālasaṃjñāṃ vyadhātpuraḥ // KAvk_35.62 //",
    "T09bsu078_u:6304": " sundhāno 'dya sa evāhaṃ koṣṭhiko 'nāthapiṇḍadaḥ /",
    "T09bsu078_u:6305": " saṃghasya dharmadūto yaḥ sa evodayano nṛpaḥ // KAvk_35.63 //",
    "T09bsu078_u:6306": " saṃjñānideśako yaśca kukuraḥ sudhano 'pi saḥ /",
    "T09bsu078_u:6307": " rājñā ghoṣeṇa vijñāto ghoṣilāparanāmabhṛt // KAvk_35.64 //",
    "T09bsu078_u:6308": " caritamityucitaṃ bhavabhedinā bhagavatā kathitaṃ kila bhikṣavaḥ /",
    "T09bsu078_u:6309": " sukṛtasaurabhasārasudhārasaṃ sumanasā śravaṇāñjalibhiḥ papuḥ // KAvk_35.65 //",
    "T09bsu078_u:6310": " iti kṣemendraviracitāyāṃ bodhisattvāvadānakalpalatāyāṃ ghoṣilāvadānaṃ pañcatriṃśaḥ pallavaḥ //",
    "T09bsu078_u:6311": " 36. pūrṇāvadānam /",
    "T09bsu078_u:6312": " vibudhasarasiḥ padmaiḥ śobhite paṅkajinyā śuciparisarajātaṃ spṛśyate na sthale 'bjam (?) /",
    "T09bsu078_u:6313": " sahajaparicitānāṃ nityamantargatānām bhavati sitaguṇānām kāraṇaṃ naiva jātiḥ // KAvk_36.1 //",
    "T09bsu078_u:6314": " śrāvastyāṃ sarvasattvānāṃ svastidhyānaparāyaṇe /",
    "T09bsu078_u:6315": " jinakalpadrume jetavanārāmasthite purā // KAvk_36.2 //",
    "T09bsu078_u:6316": " śūrpārakākhye nagare ratnasaṃcayasāgaraḥ /",
    "T09bsu078_u:6317": " bhavo nāmābhavatsārthaparirmatimatāṃ varaḥ // KAvk_36.3 //",
    "T09bsu078_u:6318": " bhavilo bhavabhadraśca bhavanandī ca viśrutāḥ /",
    "T09bsu078_u:6319": " ketakyāṃ tasya jāyāyāṃ babhūvustanayāstrayaḥ // KAvk_36.4 //",
    "T09bsu078_u:6320": " rogayogādupagaraḥ sa kadācinmumūrṣutām /",
    "T09bsu078_u:6321": " pāruṣyād bhṛśamudvignaiḥ patnīputrairupekṣitaḥ // KAvk_36.5 //",
    "T09bsu078_u:6322": " bhaktyā dāsī tu tasyaikā paricaryāparā param /",
    "T09bsu078_u:6323": " mallikākhyābhavattasyāḥ sevayā svāsthyamāyayau // KAvk_36.6 //",
    "T09bsu078_u:6324": " snehopakārapraṇataḥ kṛtajñaḥ sa tayānvitaḥ /",
    "T09bsu078_u:6325": " ṛtau saṃgamamabhyetya tasyāḥ putramajījanat // KAvk_36.7 //",
    "T09bsu078_u:6326": " yadā tajjanmani pituḥ sarvārthāḥ pūrṇatām yayuḥ /",
    "T09bsu078_u:6327": " sa tadā pūrṇanāmābhūdbālaḥ pūrṇendusundaraḥ // KAvk_36.8 //",
    "T09bsu078_u:6328": " jyeṣṭhāstrayaḥ kṛtidvāhā yayurabdhiṃ dhanārthinaḥ /",
    "T09bsu078_u:6329": " pūrṇastu bhāṇḍaśālāyāṃ pituścakre dhanārjanam // KAvk_36.9 //",
    "T09bsu078_u:6330": " tataḥ pratinivṛttāste prāptārthaḥ sāgarātpunaḥ /",
    "T09bsu078_u:6331": " gaṇanāṃ hemalakṣāṇāṃ kṛtvā svamudire puram // KAvk_36.10 //",
    "T09bsu078_u:6332": " samudragamane teṣām yāvānāsīddhanāgamaḥ /",
    "T09bsu078_u:6333": " pūrṇasya svagṛhe paṇyaurbabhūvābhyadhikastataḥ // KAvk_36.11 //",
    "T09bsu078_u:6334": " taddṛṣṭvā janakasteṣāṃ vṛddhaḥ paryantavāsare /",
    "T09bsu078_u:6335": " tamūcehitamāyatyāṃ tṛṣṇā naikakṣayodayaḥ // KAvk_36.12 //",
    "T09bsu078_u:6336": " dṛṣṭaṃ bhavadbhiḥ sāmudralābhe kṛtapariśramaiḥ /",
    "T09bsu078_u:6337": " pūrṇenoārjitaṃ vittamakleśena mahīyasā // KAvk_36.13 //",
    "T09bsu078_u:6338": " śubhakarmavipākena bhavantyarthā dhanārthinām /",
    "T09bsu078_u:6339": " hastāt palāyate 'nyasya prāpnoti patitaṃ paraḥ // KAvk_36.14 //",
    "T09bsu078_u:6340": " sanmārgasyāparityāgād yuktāyuktavivecanāt /",
    "T09bsu078_u:6341": " deśakālaparijñānātsatāṃ sarvatra saṃpadaḥ // KAvk_36.15 //",
    "T09bsu078_u:6342": " bhavanti svagṛhe śanyāḥ sudhiyo dharmabhāginaḥ /",
    "T09bsu078_u:6343": " gatvā ratnākaraṃ cānye labhante prāṇasaṃśayam // KAvk_36.16 //",
    "T09bsu078_u:6344": " yatnena boddhavyā sadbhiḥ dhanasyopaniṣtparā /",
    "T09bsu078_u:6345": " adrohaśuddhabuddhīnāṃ svādhīnānāṃ dhanācchriyaḥ // KAvk_36.17 //",
    "T09bsu078_u:6346": " rakṣaṇīyo bhavadbhiśca bhedaḥ satatasaṃhateḥ /",
    "T09bsu078_u:6347": " bhinnāt skhalati kalyāṇaṃ kulāt kumbhādivodakam // KAvk_36.18 //",
    "T09bsu078_u:6348": " athābhinnendhanasyāgnernaśyante sadṛśāstviṣaḥ /",
    "T09bsu078_u:6349": " tathā vipulavaṃśasya bhinnajñātervibhūtayāḥ // KAvk_36.19 //",
    "T09bsu078_u:6350": " bhrātṝṇāṃ saṃtato bhedaḥ kathaṃ nāma nivartate /",
    "T09bsu078_u:6351": " adhyāpitānāṃ patnībhirdveṣavidyāṃ sadā niśi // KAvk_36.20 //",
    "T09bsu078_u:6352": " unnatānāṃ svavaśānāṃ dvaidhaṃ tāvanna jāyate /",
    "T09bsu078_u:6353": " yāvatkuṭhāradhāreva yoṣidviśati nāntaram // KAvk_36.21 //",
    "T09bsu078_u:6354": " bhrāturarthānuvādena guruṃ pāruṣyakutsayā /",
    "T09bsu078_u:6355": " mitramekābhilāṣeṇa nayanti dvaidhatāṃ striyaḥ // KAvk_36.22 //",
    "T09bsu078_u:6356": " tadvadanti hasantyo 'pi bhrūvilāsena yoṣitaḥ /",
    "T09bsu078_u:6357": " yatprayāti suhṛtsnehamūlonmūlanahetutām // KAvk_36.23 //",
    "T09bsu078_u:6358": " hitamuktveti putrāṇāṃ bhūtaye 'bhimataṃ bhavaḥ /",
    "T09bsu078_u:6359": " anityatāpariyuktaḥ kāle nidhanamāyayau // KAvk_36.24 //",
    "T09bsu078_u:6360": " avibhakte dhane śaktā deśāntaradhanārjane /",
    "T09bsu078_u:6361": " jyeṣṭhā babhūvuḥ pūrṇastu gṛhe vittamacintayat // KAvk_36.25 //",
    "T09bsu078_u:6362": " kālena gṛhamāptānām vastrāśanavivādinām /",
    "T09bsu078_u:6363": " strīmantradattakarṇānāṃ bhedasteṣāmajāyata // KAvk_36.26 //",
    "T09bsu078_u:6364": " vitte vibhajyamāne 'th atairvidveṣavaśīkṛteḥ /",
    "T09bsu078_u:6365": " dāsīsuto 'yamtyuktvā nītaḥ pūrṇo niraṃśatām // KAvk_36.27 //",
    "T09bsu078_u:6366": " so 'pi pūrṇaśanaḥ kāle śītasaṃkucitaṃ pathi /",
    "T09bsu078_u:6367": " dadarśa grīṣmatāpr 'pi vivaśaṃ dārubhārakam // KAvk_36.28 //",
    "T09bsu078_u:6368": " ādāya dārumūlyena sa tasmāddārubhārakam /",
    "T09bsu078_u:6369": " divyacandanamadrākṣīddahanasyāpi śītadam // KAvk_36.29 //",
    "T09bsu078_u:6370": " sukṛtenaiva mahatā tena labdhamahādhanaḥ /",
    "T09bsu078_u:6371": " sa sevyaḥ sārthavāhānāṃ pūjyo 'bhūtpṛthivīpateḥ // KAvk_36.30 //",
    "T09bsu078_u:6372": " ratnākaraṃ sa ṣaṭkṛtvaḥ prayātaḥ sarvado 'rthinām /",
    "T09bsu078_u:6373": " cakāra sarvavaṇījāṃ taraśulkādyanugraham // KAvk_36.31 //",
    "T09bsu078_u:6374": " srhāvastīvāsibhiḥ sārthavaṇigbhiḥ punararthitaḥ /",
    "T09bsu078_u:6375": " yayau pravahaṇārūḍhaḥ samudradvīpamāśu saḥ // KAvk_36.32 //",
    "T09bsu078_u:6376": " pratyāvṛtte pravahaṇe so 'tha śuśrāva gāyatām /",
    "T09bsu078_u:6377": " vaṇijāṃ sthāvirāḥ śailagāthāḥ sugatasaṃśrayāḥ // KAvk_36.33 //",
    "T09bsu078_u:6378": " kasyaitā iti te tena pṛṣṭāḥ sarve babhāṣire /",
    "T09bsu078_u:6379": " etā bhagavatā gītā gāthā buddhena dhīmatā // KAvk_36.34 //",
    "T09bsu078_u:6380": " iti buddhābhidhāmeva śrutvā harṣamavāpa saḥ /",
    "T09bsu078_u:6381": " puṃsāṃ svavāsanārūḍhaṃ vyaktimāyātyudīritam // KAvk_36.35 //",
    "T09bsu078_u:6382": " tairvistareṇa kathitāmākarṇya bhagavatkathām /",
    "T09bsu078_u:6383": " so 'bhavattadgatamanāstaddarśanasamutsukaḥ // KAvk_36.36 //",
    "T09bsu078_u:6384": " sa śanairgṛhamāgatya tyaktvā sarvaparicchadam /",
    "T09bsu078_u:6385": " anāthapiṇḍadaṃ draṣṭuṃ śrāvastyāṃ suhṛdaṃ yayau // KAvk_36.37 //",
    "T09bsu078_u:6386": " abhilāṣaṃ nivedyāsmai pravrajyāyāṃ jitendriyaḥ /",
    "T09bsu078_u:6387": " jagāma sahitastena bhaktyā bhagavato 'ntikam // KAvk_36.38 //",
    "T09bsu078_u:6388": " dṛṣṭvaiva tatra sarvajñaṃ mohadhvāntadivākaram /",
    "T09bsu078_u:6389": " tatpādadarśanenaiva mene sa kṛtakṛtyatām // KAvk_36.39 //",
    "T09bsu078_u:6390": " vijñāya tasya bhagavān saṃkalpaṃ tamabhāṣata /",
    "T09bsu078_u:6391": " daśanajyotsnayā kurvan vivekavimalā diśaḥ // KAvk_36.40 //",
    "T09bsu078_u:6392": " ehi bhikṣi nirāśaṅke nirvipakṣe kṣayojjhite /",
    "T09bsu078_u:6393": " ākhyāte dharmavinaye brahmacaryāṃ carepsitam // KAvk_36.41 //",
    "T09bsu078_u:6394": " iti prasādaśīlena jinenodīrite purah /",
    "T09bsu078_u:6395": " pravrajyā sahasaivāsya papātālakṣitā tanau // KAvk_36.42 //",
    "T09bsu078_u:6396": " tataḥ sa śatrau mitre ca praśamāt samatāṃ śritaḥ /",
    "T09bsu078_u:6397": " śāstuḥ śāsanamādāya praṇipatya jagāma tam // KAvk_36.43 //",
    "T09bsu078_u:6398": " śroṇāparāntakaṃ nāma deśaṃ śrūrajanāśrayam /",
    "T09bsu078_u:6399": " svayaṃ parīkṣituṃ kṣāntiṃ janena sa samāyayau // KAvk_36.44 //",
    "T09bsu078_u:6400": " tato dṛṣṭvā tamāyāntaṃ mṛgayāyāmamaṅgalam /",
    "T09bsu078_u:6401": " lubdhakaścāpamākṛṣya hantuṃ kridhāt samādravat // KAvk_36.45 //",
    "T09bsu078_u:6402": " nirvikāraṃ nirudvegaṃ sa taṃ vigatasādhvasam /",
    "T09bsu078_u:6403": " prahareti bruvāṇaṃ ca dṛṣṭvaiva śamamāptavān // KAvk_36.46 //",
    "T09bsu078_u:6404": " śāmyatastasya sahasā prasādī lubdhakasya saḥ /",
    "T09bsu078_u:6405": " dharmaṃ dideśa yenāsau bodhiṃ prāpa sahānugaiḥ // KAvk_36.47 //",
    "T09bsu078_u:6406": " sa tatra sugatārhāṇāṃ sarvopaskarasaṃpadām /",
    "T09bsu078_u:6407": " śatāni paznca ramyāṇāṃ vihārāṇāmakārayat // KAvk_36.48 //",
    "T09bsu078_u:6408": " pūrṇo 'pi jñānasaṃpūrṇaḥ prāptistridaśapūjyatām /",
    "T09bsu078_u:6409": " vairāgyalakṣmyā yukto 'bhūnmunīnāṃ spṛhaṇīyayā // KAvk_36.49 //",
    "T09bsu078_u:6410": " atha tasyāgrajo bhrātā bhavilaḥ kṣīṇavittatām /",
    "T09bsu078_u:6411": " kālenopagataḥ prāyāt samduraṃ draviṇāśayā // KAvk_36.50 //",
    "T09bsu078_u:6412": " tataḥ pravahaṇārūḍhaḥ so 'nukūlaiḥ samīraṇaiḥ /",
    "T09bsu078_u:6413": " gośīrṣacandanavanaṃ prāpitaḥ svalpavāsaraiḥ // KAvk_36.51 //",
    "T09bsu078_u:6414": " kuṭhārikaśataistasmin pañcabhiśchettumudyate /",
    "T09bsu078_u:6415": " taccandanavanaṃ divyaṃ bhujaṅgagaṇāsaṃkulam // KAvk_36.52 //",
    "T09bsu078_u:6416": " tatsvāmī yakṣasenānāṃ maheśvaraṃ iti śrutaḥ /",
    "T09bsu078_u:6417": " kopādudasṛjad ghoraṃ kālikākhyaṃ mahānilam // KAvk_36.53 //",
    "T09bsu078_u:6418": " marutā mahatā tena prāpitāḥ prāṇasaṃśayam /",
    "T09bsu078_u:6419": " cakrandurvaṇijaḥ sarve śarvaśakramukhān surān // KAvk_36.54 //",
    "T09bsu078_u:6420": " tānārtarāvamukharān bhavilaḥ sārthanāyakaḥ /",
    "T09bsu078_u:6421": " uvāca saṃcintya ciraṃ paścāttāpasamākulaḥ // KAvk_36.55 //",
    "T09bsu078_u:6422": " pūrṇaḥ kanīyān bhrātā sa hitaiṣī māṃ purāvadat /",
    "T09bsu078_u:6423": " bahukleśo hyalpasukhaḥ kka gantavyastvayāmbudhiḥ // KAvk_36.56 //",
    "T09bsu078_u:6424": " akṛtvā dhīmatastasya vacanaṃ satyadarśinaḥ /",
    "T09bsu078_u:6425": " cyuto 'haṃ dhanalobhena ghore 'smin vyasanārṇave // KAvk_36.57 //",
    "T09bsu078_u:6426": " śrutvaitadvaṇijaḥ sarve prabhāvaṃ lokaviśrutam /",
    "T09bsu078_u:6427": " pūrṇasya manasā dhyātvā tameva śaraṇaṃ yayuḥ // KAvk_36.58 //",
    "T09bsu078_u:6428": " namastubhyaṃ jagatkleśaviṣadhoṣāpahāriṇe /",
    "T09bsu078_u:6429": " pūrṇayodīrṇakaruṇāsudhāsaṃpūrṇacetase // KAvk_36.59 //",
    "T09bsu078_u:6430": " ityekasvararāveṇa teṣāṃ saṃpūrite 'mbare /",
    "T09bsu078_u:6431": " kṣaṇena gatvā tadvṛttaṃ pūrṇaḥ prāha svadevatāḥ // KAvk_36.60 //",
    "T09bsu078_u:6432": " śroṇāparāntakagataḥ śrutvā teṣāṃ sa viplavam /",
    "T09bsu078_u:6433": " vyomnā samādhisaṃnaddhaḥ prāpa pravahaṇaṃ kṣaṇāt // KAvk_36.61 //",
    "T09bsu078_u:6434": " tasmin paryaṅkabandhanena sthito merurivācalah /",
    "T09bsu078_u:6435": " pralayottālavegasya gatiṃ vāhorjahāra sah // KAvk_36.62 //",
    "T09bsu078_u:6436": " pūrṇena pavanaṃ ruddhaṃ jñātvā yakṣagaṇāgraṇīḥ /",
    "T09bsu078_u:6437": " taṃ prasādya yayau tyaktvā tebhyaścandanakānanam // KAvk_36.63 //",
    "T09bsu078_u:6438": " pūrṇaprasādādādāya bhavilaścandanadrumān /",
    "T09bsu078_u:6439": " hṛṣṭastenaiva sahitaḥ śūrpāraṃ svapuraṃ yayau // KAvk_36.64 //",
    "T09bsu078_u:6440": " pūrṇo 'th saṃmate bhrātustatra gośīrṣacandanaiḥ /",
    "T09bsu078_u:6441": " cakre candanamālākhyaṃ prāsādaṃ sugato 'citam // KAvk_36.65 //",
    "T09bsu078_u:6442": " tatra pūrṇena bhagavān dhyātastūrṇaṃ vihāysā /",
    "T09bsu078_u:6443": " samāyayau jetavanādullaṅghya śatayojanīm // KAvk_36.66 //",
    "T09bsu078_u:6444": " āgacchato bhagavataḥ puraḥprasṛtayā jagat /",
    "T09bsu078_u:6445": " dehakāntyā kapiśitaṃ sarvaṃ himamivābhavat // KAvk_36.67 //",
    "T09bsu078_u:6446": " puropāntanivāsinyastaṃ vilokya gṛhāṅganāḥ /",
    "T09bsu078_u:6447": " tīvracittaprasādena praśamonmukhatāṃ yayuḥ // KAvk_36.68 //",
    "T09bsu078_u:6448": " kuśalopacitāṃ tāsāṃ bhagavān satyadeśanām /",
    "T09bsu078_u:6449": " cakre bhavādṛtāṃ kāntāstāh prāpuḥ kuśalaṃ yayuḥ // KAvk_36.69 //",
    "T09bsu078_u:6450": " ṛddhyā bhagavatastatra caityaṃ paurāṅganābhidham /",
    "T09bsu078_u:6451": " tābhirvihitamadyāpi vandante caityavandakāḥ // KAvk_36.70 //",
    "T09bsu078_u:6452": " munīnāṃ bhagavān kṛtvā tathā valkalino muneḥ /",
    "T09bsu078_u:6453": " pravrajyānugrahaṃ śuddhāṃ vidadhe dharmadeśanām // KAvk_36.71 //",
    "T09bsu078_u:6454": " tataścandanamālākhyaṃ prāsādaṃ bhagavān jinaḥ /",
    "T09bsu078_u:6455": " praviśya sphāṭikaṃ cakre janasaṃghabharakṣamam // KAvk_36.72 //",
    "T09bsu078_u:6456": " atha ratnāsanāsīnaḥ sa tatra karuṇānidhiḥ /",
    "T09bsu078_u:6457": " vidadhe sarvasattvānāṃ śāntyai nirvāṇadeśanām // KAvk_36.73 //",
    "T09bsu078_u:6458": " atrāntare sānucarau munīndrau kṛṣṇāgautamau /",
    "T09bsu078_u:6459": " abhyetya dharmaśravaṇeśāstuḥ śāsanamāpatuḥ // KAvk_36.74 //",
    "T09bsu078_u:6460": " tatra kṛtvātha bhagavān prāsādasya pratigraham /",
    "T09bsu078_u:6461": " punarjetavanaṃ gacchannudyayau saha bhikṣubhiḥ // KAvk_36.75 //",
    "T09bsu078_u:6462": " vrahan mārīcilokasthām maudgalyāyanamātaram /",
    "T09bsu078_u:6463": " sagdirā cāryasatye tāṃ dharmamārge nyaveśayat // KAvk_36.76 //",
    "T09bsu078_u:6464": " atha jetavanaṃ prāptaṃ bhagavantaṃ savismayāḥ /",
    "T09bsu078_u:6465": " pūrṇasya puṇyaṃ papracchurbhikṣavaḥ so 'pyabhāṣata // KAvk_36.77 //",
    "T09bsu078_u:6466": " kāśyapasya purā samyaksaṃbuddhasyānyajanmani /",
    "T09bsu078_u:6467": " vihārādhikṛtaḥ pūrṇaḥ saṃghopasthāyako 'bhavat // KAvk_36.78 //",
    "T09bsu078_u:6468": " sa kadācidasaṃmṛṣṭāṃ dṛṣṭvā vaihārikīṃ bhuvam /",
    "T09bsu078_u:6469": " prāha pravrajitaṃ tīvraṃ krodhādupadhivārikam // KAvk_36.79 //",
    "T09bsu078_u:6470": " dṛptasyopadhivāro 'dya vihāro 'sminnamārjitaḥ /",
    "T09bsu078_u:6471": " kasya dāsīsutasyeti bruvāṇastamabhartsayat // KAvk_36.80 //",
    "T09bsu078_u:6472": " tena pāruṣyapāpena bhuktvā narakadurgatim /",
    "T09bsu078_u:6473": " dāsīsuto 'bhavat pūrṇaḥ pañca janmaśatāni saḥ // KAvk_36.81 //",
    "T09bsu078_u:6474": " saṃghopāsanamevāsya puṇyāyābhūnmahīyasā /",
    "T09bsu078_u:6475": " arhattvaṃ yena niḥśeṣabhavakleśojjhitaḥ śritaḥ // KAvk_36.82 //",
    "T09bsu078_u:6476": " iti prabhāvaṃ kathitaṃ jinena pūrṇasya puṇyopacayapraṇitam /",
    "T09bsu078_u:6477": " śrutvādbhutaṃ saṃsadi bhikṣusaṃghaḥ puṇyaprasaṃśābhirato babhūva // KAvk_36.83 //",
    "T09bsu078_u:6478": " iti kṣemendraviracitāyām bodhisattvāvadānakalpalatāyām pūrṇāvadānaṃ ṣaṭtriṃśaḥ pallavaḥ //",
    "T09bsu078_u:6479": " 37. mūkapaṅgvavadānam /",
    "T09bsu078_u:6480": " ākiṃcanyasukhāya niḥspṛhatayā vairāgyalakṣmījuṣaḥ",
    "T09bsu078_u:6481": " sarvaṃ yānti vihāya kāyasacivāḥ santaḥ praśāntyai vanam /",
    "T09bsu078_u:6482": " tatrāpi vrataḍambare parikarārambhāya cet saṃcayas",
    "T09bsu078_u:6483": " tatkaḥ kośaparicchadopakaraṇairgehe 'parādhaḥ kṛtaḥ // KAvk_37.1 //",
    "T09bsu078_u:6484": " jine jetavanārāmavihārābhirate purā /",
    "T09bsu078_u:6485": " śākyarājakumārāṇāṃ pravrajyāsaṃjuṣāṃ puraḥ // KAvk_37.2 //",
    "T09bsu078_u:6486": " citracīvarasatpātrayogapaṭṭādisaṃcayam /",
    "T09bsu078_u:6487": " prabhūtataramālokya bhagavān samacintayat // KAvk_37.3 //",
    "T09bsu078_u:6488": " aho bataiṣāṃ nādyāpi bandhaheturnivartate /",
    "T09bsu078_u:6489": " abhimānamayaḥ kāye priyaḥ parikaragrahaḥ // KAvk_37.4 //",
    "T09bsu078_u:6490": " kāye kāyapariṣkārastasyopakaraṇāvalī /",
    "T09bsu078_u:6491": " tasyāḥ parikarādānamaho nu bandhaśṛnkhalā // KAvk_37.5 //",
    "T09bsu078_u:6492": " iti saṃcintya bhagavān naikāntavihitasthitiḥ /",
    "T09bsu078_u:6493": " kāruṇyādupasannānāṃ kuśalāya samudyataḥ // KAvk_37.6 //",
    "T09bsu078_u:6494": " māsatrayamupasthānaṃ kartavyaṃ yena kenacit /",
    "T09bsu078_u:6495": " adarśanāya bhikṣūṇāmakaroditi saṃvidam // KAvk_37.7 //",
    "T09bsu078_u:6496": " pravṛtte niyame tasmin bhikṣurāraṇyakavrataḥ /",
    "T09bsu078_u:6497": " āyayāvupasenākhyaḥ kāryārthaṃ tanucīvaraḥ // KAvk_37.8 //",
    "T09bsu078_u:6498": " pravāritaḥ sa saṃprāpya dhanyaḥ sugatadarśanam /",
    "T09bsu078_u:6499": " kṛtakṛtyaḥ kṣasṇaṃ sthitvā pratasthe praṇipatya tam // KAvk_37.9 //",
    "T09bsu078_u:6500": " vrajantametya papracchurbhikṣavaḥ parivārya tam /",
    "T09bsu078_u:6501": " tavārya darśanamaho dattaṃ bhagavatā katham // KAvk_37.10 //",
    "T09bsu078_u:6502": " māsatrayaṃ darśane 'sya niyamaḥ śāsanena yaḥ /",
    "T09bsu078_u:6503": " sa kathaṃ bhavatā bhagnaḥ saṃghasyonmārgagāminā // KAvk_37.11 //",
    "T09bsu078_u:6504": " śrutvā tadvacanaṃ teṣāmupasenaḥ smitottaram /",
    "T09bsu078_u:6505": " tānuce n amayā kaścit kṛtaḥ samayaviplavaḥ // KAvk_37.12 //",
    "T09bsu078_u:6506": " ahamukto bhagavatā darśanāvasare svayam /",
    "T09bsu078_u:6507": " āraṇyakasya me bhikṣorniṣedho nāsti darśane // KAvk_37.13 //",
    "T09bsu078_u:6508": " paricchadopakaraṇatyāganirmuktabandhanāḥ /",
    "T09bsu078_u:6509": " avāryadarśanā vṛkṣamūlikāḥ pāṃśukūlikāḥ // KAvk_37.14 //",
    "T09bsu078_u:6510": " idamadya paraṃ prātariti ye saṃcaye ratāḥ /",
    "T09bsu078_u:6511": " pātravīcaravargeṣu teṣāṃ nāstīha darśanam // KAvk_37.15 //",
    "T09bsu078_u:6512": " pāthobhiḥ prasarattuṣāraśiśiraistṛṣṇāturāste paraṃ",
    "T09bsu078_u:6513": " te nityaṃ ca nidhānadhāmni vivṛte 'pyanyādalaṃ durgatāḥ /",
    "T09bsu078_u:6514": " teṣāṃ candanapādapādupanataḥ saṃtāpakaḥ pāvako",
    "T09bsu078_u:6515": " yaireṣa praśamavratopakaraṇe baddho 'bhimānagrahaḥ // KAvk_37.16 //",
    "T09bsu078_u:6516": " ityuktamupasenena śrutvā te śākyabhikṣavaḥ /",
    "T09bsu078_u:6517": " vailakṣyakṣayitotsāhāḥ sahasaiva vyacintayan // KAvk_37.17 //",
    "T09bsu078_u:6518": " etadbhagavatādiṣṭamasmānuddhiśya nāparān /",
    "T09bsu078_u:6519": " vicitracīvaracayaprāvārā vayameva yat // KAvk_37.18 //",
    "T09bsu078_u:6520": " viratecchāḥ priyāh śāsturmahecchā vayamapriyāḥ /",
    "T09bsu078_u:6521": " tasmādicchāṃ parityajya bhavāmastasya saṃmatāḥ // KAvk_37.19 //",
    "T09bsu078_u:6522": " iti saṃcintya te sarve cārucīvarasaṃcayam /",
    "T09bsu078_u:6523": " prāvṛtyābhyadhikaṃ tyaktvā yayurbhagavato 'ntikam // KAvk_37.20 //",
    "T09bsu078_u:6524": " icchāvirāme bhagavān vyadhātteṣāmanugraham /",
    "T09bsu078_u:6525": " jñānavajreṇa satkāyadṛṣṭiśailaṃ bibheda yaḥ // KAvk_37.21 //",
    "T09bsu078_u:6526": " śākyarājakumārāṇāṃ śrotaḥprāptiphalaspṛśām /",
    "T09bsu078_u:6527": " bhikṣubhiḥ pūrvavṛttāntaṃ pṛṣṭaḥ prāha tathāgataḥ // KAvk_37.22 //",
    "T09bsu078_u:6528": " vārāṇasyāmabhūtpūrvaṃ brahmadatto mahīpatiḥ /",
    "T09bsu078_u:6529": " dānārdrahasto yadbāhuḥ kṣmāmadhāddigdvipopamaḥ // KAvk_37.23 //",
    "T09bsu078_u:6530": " tasya brahmāvatī muktālateva guṇaśālinī /",
    "T09bsu078_u:6531": " kīrtiḥ satpuruṣasyeva viśrutā vanitābhavat // KAvk_37.24 //",
    "T09bsu078_u:6532": " pratibimbopamaṃ patyuḥ sā sutaṃ vimalāśayā /",
    "T09bsu078_u:6533": " jalakrīḍāgatā kāle suṣuve divyalakṣaṇam // KAvk_37.25 //",
    "T09bsu078_u:6534": " udakākhyaḥ sa bālo 'bhūt saṃjātaḥ salilāntare /",
    "T09bsu078_u:6535": " vardhamānaḥ pitustulyaṃ yauvarājyānorathaiḥ // KAvk_37.26 //",
    "T09bsu078_u:6536": " śatāni pañcāmātyānāṃ tasya janmadinaṃ samam /",
    "T09bsu078_u:6537": " avāpustulyarūpāṇāṃ putrāṇām śatapañcakam // KAvk_37.27 //",
    "T09bsu078_u:6538": " nijaṃ jātismaraḥ smṛtvā prāgvṛttaṃ sa śiśuḥ śanaiḥ /",
    "T09bsu078_u:6539": " acintayat prāptakālaṃ hitaṃ sukṛtamātmanaḥ // KAvk_37.28 //",
    "T09bsu078_u:6540": " ṣaṣṭivarṣāṇi kṛtvā tu yauvarājyamahaṃ purā /",
    "T09bsu078_u:6541": " abhavaṃ kṛcchrasaṃtaptaściraṃ narakasaṃkaṭe // KAvk_37.29 //",
    "T09bsu078_u:6542": " janmanyasminnapi punaryauvarājyamupasthitam /",
    "T09bsu078_u:6543": " sarvathā prārthyamāno 'pi na kariṣyāmi pātakam // KAvk_37.30 //",
    "T09bsu078_u:6544": " iti saṃcintya sa ciraṃ rājabhogaparāṅmukhaḥ /",
    "T09bsu078_u:6545": " piturudvegajananīmagrahīt paṅgumūkatām // KAvk_37.31 //",
    "T09bsu078_u:6546": " sarvalakṣaṇayukto 'pi rājavṛtterabhājanam /",
    "T09bsu078_u:6547": " sa mūkapaṅgurnāmābhūd bandhūnāṃ duḥkhavardhanaḥ // KAvk_37.32 //",
    "T09bsu078_u:6548": " prāpteṣu mantriputreṣu śastraśāstrabalodayam /",
    "T09bsu078_u:6549": " rājaputraḥ pravṛddho 'pi nodatiṣṭhanna cāvadat // KAvk_37.33 //",
    "T09bsu078_u:6550": " pṛṣṭastataḥ kṣitīśena vaidyāstaddoṣabheṣajam /",
    "T09bsu078_u:6551": " avadan vaikalyaṃ rājan rājasūnorna dṛśyate // KAvk_37.34 //",
    "T09bsu078_u:6552": " abhyāsādyadi jāto 'sya doṣo 'pi sukhasevinaḥ /",
    "T09bsu078_u:6553": " tadeṣa bhayasaṃvegāduttiṣṭhati ca vakti ca // KAvk_37.35 //",
    "T09bsu078_u:6554": " iti vaidyairabhihitaṃ tathetyuktvā kṣitīśvaraḥ /",
    "T09bsu078_u:6555": " mithyaiva vadhyavasudhāṃ bhayāya vyasṛjatsutam // KAvk_37.36 //",
    "T09bsu078_u:6556": " sa bhartsyamānah puruṣaistamuvāca rathasthitam /",
    "T09bsu078_u:6557": " api kaścidvasatyasyāṃ vārāṇasyāṃ na vā janaḥ // KAvk_37.37 //",
    "T09bsu078_u:6558": " iti tadvacanaṃ śrutvā tairnītaḥ sa nṛpāntikam /",
    "T09bsu078_u:6559": " tatra pitrārthyamāno 'pi mūka evābhavat punaḥ // KAvk_37.38 //",
    "T09bsu078_u:6560": " punarvadhyabhuvaṃ nītaḥ śavaṃ dṛṣṭvā jagād saḥ /",
    "T09bsu078_u:6561": " astyeṣa jīvati śavaḥ kiṃ vā sarvātmanā mṛtaḥ // KAvk_37.39 //",
    "T09bsu078_u:6562": " śrutvaitat taiḥ pituḥ pārśve nyasto maunaṃ vyadhātpunaḥ /",
    "T09bsu078_u:6563": " punarvadhabhayāccaiva nītaḥ provāca tān pathi // KAvk_37.40 //",
    "T09bsu078_u:6564": " rāśirya eṣa dhānyasya sa hi bhukto 'nubhujyate /",
    "T09bsu078_u:6565": " ityuktavākyo 'pi punarnoce kiṃcit pitu paraḥ // KAvk_37.41 //",
    "T09bsu078_u:6566": " tataḥ khyātapratikṣepe tasyādiṣṭe mahībhujā /",
    "T09bsu078_u:6567": " so 'vadadvaradānena vacmi pradbhyāṃ vrajāmi ca // KAvk_37.42 //",
    "T09bsu078_u:6568": " athāsya rājñā hṛṣṭena varadāne pratiśrute /",
    "T09bsu078_u:6569": " sa padbhyāṃ svayamabhyetya spaṣṭaṃ pitaramabravīt // KAvk_37.43 //",
    "T09bsu078_u:6570": " nāhaṃ paṅgurna mūko 'haṃ naiva cāhaṃ jaḍāśayaḥ /",
    "T09bsu078_u:6571": " kiṃtu janmāntarakleśaṃ smṛtvā vaihvalyamāśritaḥ // KAvk_37.44 //",
    "T09bsu078_u:6572": " yauvarājyasukhaṃ bhuktvā ṣaṣṭivarṣāṇyahaṃ purā /",
    "T09bsu078_u:6573": " ṣaṣṭivarṣasahasrāṇi nyavasaṃ narakodare // KAvk_37.45 //",
    "T09bsu078_u:6574": " rājabhītyā mayā tasmāt kṛteyaṃ mūkapaṅgutā /",
    "T09bsu078_u:6575": " pravrajyayā brahmacaryaṃ carāmyeṣa varo mama // KAvk_37.46 //",
    "T09bsu078_u:6576": " iti tenoktamākarṇya tamuvāca mahīpatiḥ /",
    "T09bsu078_u:6577": " amūka ityāptadhṛtirvirakta iti duḥkhitaḥ // KAvk_37.47 //",
    "T09bsu078_u:6578": " dharmamūlamidaṃ rājyaṃ putra na tyaktumarhasi /",
    "T09bsu078_u:6579": " yajñadānaprajātrāṇaiḥ puṇyapūrṇā nṝpaśriyaḥ // KAvk_37.48 //",
    "T09bsu078_u:6580": " ekaputrastvayā putra parityāgarasādaham /",
    "T09bsu078_u:6581": " nidrādaridratām nītaḥ śokaśayyāsamāśrayaḥ // KAvk_37.49 //",
    "T09bsu078_u:6582": " saṃpūrṇacandrarucirāṃ vyaktamauktikahāsinīm /",
    "T09bsu078_u:6583": " kathaṃ saṃpadamutsṛjya pravrajyābhimatā tava // KAvk_37.50 //",
    "T09bsu078_u:6584": " kathaṃ śayyāḥ parityajya prājyarājyasukhocitāḥ /",
    "T09bsu078_u:6585": " vanāntavāsavyasanī sevase pāṃśulāḥ sthalīḥ // KAvk_37.51 //",
    "T09bsu078_u:6586": " kāntālīlāmukuramaṇimanmandirīṃ rājadhānīm",
    "T09bsu078_u:6587": " etāṃ tyaktvānanu vanabhuvaḥ saṃpatadvyāghraghorāḥ /",
    "T09bsu078_u:6588": " sarvaprītyai jaradajagarāśvāsavipluṣṭapatrāḥ",
    "T09bsu078_u:6589": " kliṣṭacchāyāh praviralalatāstāḥ kathaṃ te bhavanti // KAvk_37.52 //",
    "T09bsu078_u:6590": " pituḥ śrutveti vacanaṃ rājaputrastamabravīt /",
    "T09bsu078_u:6591": " dantakāntādhararuciṃ vairāgyaṃ grāhayanniva // KAvk_37.53 //",
    "T09bsu078_u:6592": " śītalā nirmalajalāh saṃtoṣaśaśiśītalāḥ /",
    "T09bsu078_u:6593": " vane vairāgyasubhagā bhuvaḥ kasya na vallabhāḥ // KAvk_37.54 //",
    "T09bsu078_u:6594": " paradārā iva kṣiprasukhāvarjitadurjanāḥ /",
    "T09bsu078_u:6595": " narakapratyayāyāme sāpāyā na priyāḥ priyāḥ // KAvk_37.55 //",
    "T09bsu078_u:6596": " dhyānaṃ mantraḥ parijñānamindriyāṇāṃ canirjayaḥ /",
    "T09bsu078_u:6597": " rājñāṃ hiṃsāprayatnena yogo 'yaṃ narakapradaḥ // KAvk_37.56 //",
    "T09bsu078_u:6598": " hasantyaḥ saṃsāraṃ kusumakalilāḥ kānanabhuvaḥ",
    "T09bsu078_u:6599": " svabhāvena prītiṃ vidadhati budhānāṃ śamamayīm /",
    "T09bsu078_u:6600": " dṛḍhaṃ cintāśrāṇtā vyajanapavanocchvāsabahulā",
    "T09bsu078_u:6601": " vibhūtirbhūpānāṃ śiraḥsaktāmanityatām // KAvk_37.57 //",
    "T09bsu078_u:6602": " anujānīhi māṃ tāta vrajāmyeṣa tapovanam /",
    "T09bsu078_u:6603": " jānīhi sarvabhāvānāṃ śiraḥsaktāmanityatām // KAvk_37.58 //",
    "T09bsu078_u:6604": " iti putravacaḥ śrutvā tattatheti vicintayan /",
    "T09bsu078_u:6605": " uvācopacitāścaryastaṃ manīṣī mahīpatiḥ // KAvk_37.59 //",
    "T09bsu078_u:6606": " vivekavimalaṃ putra tvamicchāsi sa cedvanam /",
    "T09bsu078_u:6607": " hitvāme saṃśayaṃ tāvat paścādyuktiṃ kariṣyasi // KAvk_37.60 //",
    "T09bsu078_u:6608": " vrajatā badhyavaśudhāṃ tiryaguktaṃ tvayā vacaḥ /",
    "T09bsu078_u:6609": " pracuraṃ tadabhiprāyaṃ vaktumarhasi tattvataḥ // KAvk_37.61 //",
    "T09bsu078_u:6610": " iti kṣitibhujā pṛṣṭaḥ so 'bravīttanmayoditam /",
    "T09bsu078_u:6611": " vasatyatra na kaścit tvā madvadhādyo nivartayet // KAvk_37.62 //",
    "T09bsu078_u:6612": " sukṛtī jīvati śavaḥ sa pāpastu mṛto 'mṛtaḥ /",
    "T09bsu078_u:6613": " prāk puṇyaṃ bhakṣyate mūlāt sadhanairdhānyarāśivat // KAvk_37.63 //",
    "T09bsu078_u:6614": " ityāśayānmayā tāta taduktaṃ vacanaṃ priyam /",
    "T09bsu078_u:6615": " iti śrutvā kṣitipatistaṃ pariṣvajya sādaraḥ /",
    "T09bsu078_u:6616": " ucitaṃ kriyatām putra kuśalāyetyabhāṣataḥ // KAvk_37.65 //",
    "T09bsu078_u:6617": " tataḥ sa pitrānujñātaḥ sāśrunetreṇa kānanam /",
    "T09bsu078_u:6618": " prayayau mantriputrāṇāṃ sahitaḥ pañcabhiḥ śataiḥ // KAvk_37.66 //",
    "T09bsu078_u:6619": " maharṣerantike tatra pravrajyāṃ prāpya sānugah /",
    "T09bsu078_u:6620": " teṣāṃ kālena so 'paśyat kuṇḍavalkalasaṃcayam // KAvk_37.67 //",
    "T09bsu078_u:6621": " tataḥsa saṃcayadveṣī tadadarśanasaṃvidā /",
    "T09bsu078_u:6622": " ekākī vijane tasthau kaṃcit kālaṃmahāmatiḥ // KAvk_37.68 //",
    "T09bsu078_u:6623": " darśanābhāṣaṇe baddhaniyamo 'pi yadṛcchayā /",
    "T09bsu078_u:6624": " prāptaṃ svāgatamityuktvā papraccha kuśalaṃ mṛgam // KAvk_37.69 //",
    "T09bsu078_u:6625": " punaśca pūjitaṃ dṛṣṭvā muniṃ tena mṛgavratam /",
    "T09bsu078_u:6626": " amātyatanayāḥ sarve vilakṣāḥ samacintayan // KAvk_37.70 //",
    "T09bsu078_u:6627": " mṛgo mṛgavrataścāyaṃ pūjitau niṣparigrahau /",
    "T09bsu078_u:6628": " etāvanajinau daṇḍasaṃbḥārāḍambarojjhitau // KAvk_37.71 //",
    "T09bsu078_u:6629": " etadarthamanenāsmaddarśane niyamaḥ kṛtaḥ /",
    "T09bsu078_u:6630": " vratopakaraṇavyagrānnūnamasyāpi vārayet // KAvk_37.72 //",
    "T09bsu078_u:6631": " iti saṃcintya sarvaṃ te vratopacārasaṃcayam /",
    "T09bsu078_u:6632": " nadyāṃ prakṣipya vārāyāṃ yayuḥ śuddhāstadantikam // KAvk_37.73 //",
    "T09bsu078_u:6633": " tyaktvā gṛhabhūvaṃ teṣāmāśayānuśayocitām /",
    "T09bsu078_u:6634": " sa dhātuṃ prakṛtiṃ jñātvā vidadhe dharmadeśanām // KAvk_37.74 //",
    "T09bsu078_u:6635": " rājaputraḥ sa evāhaṃ śākyāste mantrisūnavaḥ /",
    "T09bsu078_u:6636": " punastyāgopadeśo 'yamadyāpyeṣāṃ mayā kṛtaḥ // KAvk_37.75 //",
    "T09bsu078_u:6637": " iti śākyakumāravṛttametat kathitaṃ bhikṣugaṇaḥ svayaṃ jinena /",
    "T09bsu078_u:6638": " avadhārya parāmapūjayat tāṃ karuṇāmāśritavatsalasya tasya // KAvk_37.76 //",
    "T09bsu078_u:6639": " iti kṣemendraviracitāyāṃ bodhisattvāvadānakalpalatāyāṃ mūkapaṅgvavadānaṃ nāma saptatriṃśaḥ pallavaḥ //",
    "T09bsu078_u:6640": " 38. kṣānyavadānam /",
    "T09bsu078_u:6641": " te jayanti dhṛtiśīlinaḥ paraṃ nirvikārarucisūcitādbhutāḥ /",
    "T09bsu078_u:6642": " śeṣavat pṛthulabhāranirvyathāḥ ye vahanti sukṛtakṣamāḥ kṣamām // KAvk_38.1 //",
    "T09bsu078_u:6643": " purā purā puṇyaviparyayeṇa ripuḥ prajānāṃ janitaprakampaḥ /",
    "T09bsu078_u:6644": " udunbanāmā nibiḍopatāpairyakṣa kṣayāyaiva kṛtakṣaṇo 'bhūt // KAvk_38.2 //",
    "T09bsu078_u:6645": " akālakālaṃ tamanāthabandhurlokānukampī bhagavān prasahya /",
    "T09bsu078_u:6646": " śikṣopadeśaṃ śaraṇaṃ prapannaṃ śamābhidhāyī vinaye nyayuṅkta // KAvk_38.3 //",
    "T09bsu078_u:6647": " tasmin praśānte bhuvanopatāpe draṣṭuṃ prahṛṣṭaḥ sugataṃ sametya /",
    "T09bsu078_u:6648": " saṃcāriṇaṃ nākapatiḥ praṇamya tatkālajātasmitamityuvāca // KAvk_38.4 //",
    "T09bsu078_u:6649": " kasmādakasmāt smitacandralekhā mukhāmbuje bhāti tavādbhuteyam /",
    "T09bsu078_u:6650": " akāraṇaṃ sattvasudhāsamudrā na lokasāmānyatayām hasanti // KAvk_38.5 //",
    "T09bsu078_u:6651": " śrutveti vākyaṃ tridaśeśvarasya tat taṃ sarvadarśī bhagavān babhāṣe /",
    "T09bsu078_u:6652": " asmin pradeśe nijapūrvavṛttaṃ smṛtvā smtaṃ jātamidaṃ mamendraṃ // KAvk_38.6 //",
    "T09bsu078_u:6653": " purā muniḥ kṣāniratirvane 'sminnuvāsa nirvāsitaroṣadoṣaḥ /",
    "T09bsu078_u:6654": " yo 'bhūdbhuvo rāgarajaḥsvabhāve vidveṣavānindurivāravinde // KAvk_38.7 //",
    "T09bsu078_u:6655": " athottarāśādhipatirvasante vanāntarālokanakautukena /",
    "T09bsu078_u:6656": " sāntaḥpuraḥ kelisukhāya kāmī tadāśramopāntamahīmavāpa // KAvk_38.8 //",
    "T09bsu078_u:6657": " rāgī kalirnāma sa bhūmipālaḥ pādaprahārairvadanāsavaiśca /",
    "T09bsu078_u:6658": " lebhe vilāseṣu nitambinīnāmaśokaśobhāṃ bakulaśriyaṃ ca // KAvk_38.9 //",
    "T09bsu078_u:6659": " diśastapolopapṛthuprakopabhrūbhaṅgavṛndairiva tāpasānām /",
    "T09bsu078_u:6660": " tatra bhramadbhirbhramarairbabhūvuḥ kāmāgnidhūmairiva sāndhakārāh // KAvk_38.10 //",
    "T09bsu078_u:6661": " līlāvilolāḥ pavanākulālīstanāvanamrāḥ stabakā latānām /",
    "T09bsu078_u:6662": " raktādharāḥ pāṭalapallavānām prāpurvilāsaṃ lalanā latānām // KAvk_38.11 //",
    "T09bsu078_u:6663": " rājāṅganāḥ kautukavibhrameṇa vane carantyastamṛṣiṃ vilokya /",
    "T09bsu078_u:6664": " acañcaladhyānasamādhisaktaṃ vimuktarāgaṃ parivārya tasthuḥ // KAvk_38.12 //",
    "T09bsu078_u:6665": " taddeśamabhyetya nareśvaro 'tha dṛṣṭvā vabhūbhiḥ parivāritaṃ tam /",
    "T09bsu078_u:6666": " īrṣyāprakopānaladurnirīkṣyaḥ ciccheda tasyāśu sa pāṇipādam // KAvk_38.13 //",
    "T09bsu078_u:6667": " chinnāṅgavargo 'pi sa nirvikāraścukopa bhūpāya na nāma dhīraḥ /",
    "T09bsu078_u:6668": " nyavārayat krūrataraṃ ca tasmai gandharvayakṣoragadevasaṃgham // KAvk_38.14 //",
    "T09bsu078_u:6669": " tataḥ prayāte nṛpatau puraṃ svāṃ sametya sarve munayo vanebhyaḥ /",
    "T09bsu078_u:6670": " taṃ tatra kṛtāvayavaṃ vilokya kṣāntā api krodhadhutā babhūvuḥ // KAvk_38.15 //",
    "T09bsu078_u:6671": " śāpapradānābhimukhān nivārya kṣantavyamityeva sa tānuvāca /",
    "T09bsu078_u:6672": " kṣāmāsamāliṅgitamānasānām kopakriyābhiḥ kriyate na saṅgaḥ // KAvk_38.16 //",
    "T09bsu078_u:6673": " vikāravego 'pi na pāṇipādacchede mamābhūd yadi vītamanyoḥ /",
    "T09bsu078_u:6674": " satyena tenākṣatadeha eva syāmityavādīt sa punaḥ prasādī // KAvk_38.17 //",
    "T09bsu078_u:6675": " tataḥ kṣaṇāt saṃgatapāṇipādaṃ rūḍhavraṇaṃ pretya sadodayena /",
    "T09bsu078_u:6676": " apūjayat kṣāntiguṇaṃ stavena taṃ devatā sattvasitaiśca puṣpaiḥ // KAvk_38.18 //",
    "T09bsu078_u:6677": " rājāpi tatkilbiṣakālakūṭavisphoṭasaṃghaṭṭavinaṣṭaceṣṭaḥ /",
    "T09bsu078_u:6678": " pūrotkaṭāvartavivartamānaḥ saṃvartapākaṃ narakaṃ jagāma // KAvk_38.19 //",
    "T09bsu078_u:6679": " yo 'bhūtpurā kṣāntiratirmaharṣiḥ so 'haṃ kaliryaśca sa devadattaḥ /",
    "T09bsu078_u:6680": " atītavṛttasmaraṇena śakra nākāraṇaṃ jātamidaṃ smitaṃ me // KAvk_38.20 //",
    "T09bsu078_u:6681": " iti bhagavataḥ śrutvā vākyaṃ sa vismayamānasaḥ",
    "T09bsu078_u:6682": " pramadavikacavyaktotsāhā vahannayanāvalīḥ /",
    "T09bsu078_u:6683": " taraṇikiraṇasparśeneva sphuṭaḥ kamalākaras",
    "T09bsu078_u:6684": " tridaśavasatiṃ prītaḥ prāyāt patistridivaikasām // KAvk_38.21 //",
    "T09bsu078_u:6685": " iti kṣemendraviracitāyāṃ bodhisattvāvadānakalpalatāyāṃ kṣāntyavadānamaṣṭatriṃśaḥ pallavaḥ //",
    "T09bsu078_u:6686": " 39. kapilāvadānam /",
    "T09bsu078_u:6687": " atyantamunnatimatāṃ mahatāṃ vināśadoṣasya durjanasamāgama eva hetuḥ /",
    "T09bsu078_u:6688": " kūladrumāḥ kila phalaprasavaiḥ sahaiva sadyaḥ patanti jalasaṃgatibhinnamūlāḥ // KAvk_39.1 //",
    "T09bsu078_u:6689": " rucirāgāraśālinyām vaiśālyāṃ bhagavān purā /",
    "T09bsu078_u:6690": " valgumatyāstaṭe nadyā vicacāra tathāgataḥ // KAvk_39.2 //",
    "T09bsu078_u:6691": " tasyāḥ kaivartasarthena gambhīre 'mbhasi dustare /",
    "T09bsu078_u:6692": " kadācid ghoramakaraḥ kṣiptvā jālaṃ samuddhṛtaḥ // KAvk_39.3 //",
    "T09bsu078_u:6693": " aṣṭādaśaśirāḥ siḥsadviraprakharānanaḥ /",
    "T09bsu078_u:6694": " nṛṇāṃ sahasrairākṛṣṭaḥ parvatākāravigrahaḥ // KAvk_39.4 //",
    "T09bsu078_u:6695": " taṃ dṛṣṭvā tatra vitrastāh srastākarṣaṇarajjavaḥ /",
    "T09bsu078_u:6696": " āścaryaniścaladṛśo na tasthurna yayuḥ kṣaṇam // KAvk_39.5 //",
    "T09bsu078_u:6697": " gaṇanāṃ gahanāścaryaviśeṣaśataśālinām /",
    "T09bsu078_u:6698": " saṃsāre karmavaicitrye vikārāṇāṃ karoti kaḥ // KAvk_39.6 //",
    "T09bsu078_u:6699": " atrāntare tamuddeśaṃ bhagavān bhūtabhāvanaḥ /",
    "T09bsu078_u:6700": " jinah samāyayau sarvajanatrāṇakṛtakṣaṇah // KAvk_39.7 //",
    "T09bsu078_u:6701": " savṛddhabālalalanaṃ janaṃ kautukasaṃgatam /",
    "T09bsu078_u:6702": " dṛṣṭvā tatrākarottīre bhagavānāsanagraham // KAvk_39.8 //",
    "T09bsu078_u:6703": " bhikṣusaṃghaiḥ parivṛtaṃ dṛṣṭvā tatra tathāgatam /",
    "T09bsu078_u:6704": " jano 'bhūdunmukhaḥ sarvaḥ pratyāvṛttaḥ ivodadhiḥ // KAvk_39.9 //",
    "T09bsu078_u:6705": " taṃ vilokyaiva vinatāḥ kaivartāḥ prāṇibandhanam /",
    "T09bsu078_u:6706": " viśālajālaṃ sahasā saṃsāramiva tatyajuḥ // KAvk_39.10 //",
    "T09bsu078_u:6707": " matsyakumbhīnakrādisaṃsāraṃ tadgirāmbhasi /",
    "T09bsu078_u:6708": " tyaktvā te viratāṭopā babhūvuḥ kilbiṣadviṣaḥ // KAvk_39.11 //",
    "T09bsu078_u:6709": " tairnyastaṃ bhagavān dṛṣṭvā mahākamaramagrataḥ /",
    "T09bsu078_u:6710": " taṃ jagāda sṛjan dantakāntyaiva karuṇānadīm // KAvk_39.12 //",
    "T09bsu078_u:6711": " api tvaṃ kapilaḥ putra kiṃ n asmarasi duṣkṛtam /",
    "T09bsu078_u:6712": " vacoduścaritasyāyaṃ paripāko 'nubhūyate // KAvk_39.13 //",
    "T09bsu078_u:6713": " sāpyakalyāṇamitraṃ te jananī kkādya vartate /",
    "T09bsu078_u:6714": " sarvajñenetyabhihitaḥ smṛtvā jātimuvāca saḥ // KAvk_39.14 //",
    "T09bsu078_u:6715": " vibho bhavāmi kapilaḥ smarāmi nijaduṣkṛtam /",
    "T09bsu078_u:6716": " vacoduścaritasyāyaṃ paripāko 'nubhūyate // KAvk_39.15 //",
    "T09bsu078_u:6717": " yātā me narakaṃ mātā narakādeśinī purā /",
    "T09bsu078_u:6718": " ityuktvā makarastatra ruroda paruṣasvaram // KAvk_39.16 //",
    "T09bsu078_u:6719": " taṃ śokasāgare magnaṃ babhāṣe bhagavān punaḥ /",
    "T09bsu078_u:6720": " akāle kiṃ karomyadya tiryagyonigatasya te // KAvk_39.17 //",
    "T09bsu078_u:6721": " apuṇyaprārambhe rabhasahasitollāsavihite",
    "T09bsu078_u:6722": " pramattānāṃ yāte narakaparipākapraṇayitām /",
    "T09bsu078_u:6723": " aśānteḥ saṃtāpaṃ ruditaśaraṇāni pratiniśaṃ",
    "T09bsu078_u:6724": " bhṛśaṃ kleśāveśairdiśati viṣatulyairanuśayaḥ // KAvk_39.18 //",
    "T09bsu078_u:6725": " kṣaṇaṃ duḥkhakṣayāyaiva mayi cittaṃ prasādaya /",
    "T09bsu078_u:6726": " prasannamānasaḥ kāle yāsyasi tridaśālayam // KAvk_39.19 //",
    "T09bsu078_u:6727": " śṛṇu vatsa hitaṃ cedaṃ vicārya kuru cetasi /",
    "T09bsu078_u:6728": " anityāḥ sarvasaṃskārāḥ śāntinirvāṇamakṣayam // KAvk_39.20 //",
    "T09bsu078_u:6729": " ityājñayāḥ bhagavatastasmin yāte prasannatām /",
    "T09bsu078_u:6730": " janasaṃghaḥ sa suciraṃ babhūvāścaryaniścalaḥ // KAvk_39.21 //",
    "T09bsu078_u:6731": " āryānandaḥ praṇayinā janenābhyarthitastataḥ /",
    "T09bsu078_u:6732": " tatpūrvavṛttaṃ papraccha bhagavantaṃ kṛtāñjaliḥ // KAvk_39.22 //",
    "T09bsu078_u:6733": " sa tena pṛṣṭaḥ provāca vimapajñānalocanaḥ /",
    "T09bsu078_u:6734": " asyākuśalaśīlasya vṛttāntaḥ śrūyatāmayam // KAvk_39.23 //",
    "T09bsu078_u:6735": " bhadrakākhye purā kalpe varṣāyutayugāyuṣi /",
    "T09bsu078_u:6736": " jane babhūva bhagavān kāśyapākhyastathāgataḥ// KAvk_39.24 //",
    "T09bsu078_u:6737": " kṛkirnāma mahīpālaḥ kalpaśāla ivārthinām /",
    "T09bsu078_u:6738": " abhavat samaye tasmin vārāṇasyāṃ bahupradaḥ // KAvk_39.25 //",
    "T09bsu078_u:6739": " kadācidvibudhāsthāne sahasrākṣamivāparam /",
    "T09bsu078_u:6740": " āsīnaṃ vādisiṃhākhyastaṃ vidvānāyayau dvijaḥ // KAvk_39.26 //",
    "T09bsu078_u:6741": " avilambitasaṃprāptadarśanāsanasatkṛtiḥ /",
    "T09bsu078_u:6742": " sa dattāśīrnarapatiṃ śiṣyaśreṇivṛto 'bhyadhāt // KAvk_39.27 //",
    "T09bsu078_u:6743": " svasti svastimate budhādhipasabhāsīnāya tubhyaṃ vibho",
    "T09bsu078_u:6744": " lubdhāḥ saccaritāmṛte tava paraṃ saṃdarśane rāgiṇaḥ /",
    "T09bsu078_u:6745": " sadveṣāḥ parabhūpanāmni mukharāste sudguṇodīraṇe",
    "T09bsu078_u:6746": " kasmātsarvaguṇāśrayeṇa bhavatā duṣairvayaṃ yojitāḥ // KAvk_39.28 //",
    "T09bsu078_u:6747": " yadyācakā api nirantararatnavarṣe nānārthisārthaparipūrakatām prayānti /",
    "T09bsu078_u:6748": " sarvaṃ bhavānupamapuṇyanidhe vadānya nirdainyadānavibhavasya vijṛmbhitaṃ te // KAvk_39.29 //",
    "T09bsu078_u:6749": " rājan kiṃcitparicitaguṇaiḥ sevayā sadgurubhyaḥ",
    "T09bsu078_u:6750": " prāpto 'smābhirvibudhavijayī ko 'pi vidyāṃśaleśaḥ /",
    "T09bsu078_u:6751": " asyāṃ vidvatkamalabharasaumyaprabhāyāṃ sabhāyāṃ",
    "T09bsu078_u:6752": " tasyotkarṣaṃ katipayapadaṃ pratyayaṃ darśayāmaḥ // KAvk_39.30 //",
    "T09bsu078_u:6753": " nijaguṇagaṇane dhīrlajjate sajjanānāṃ mukharayati tathāpi prauḍhavādābhilāṣaḥ /",
    "T09bsu078_u:6754": " iyati jagati rājan kṣipramānviṣyatām me prativacanaruciśedasti kaścidvipaścit // KAvk_39.31 //",
    "T09bsu078_u:6755": " saṃdarbhagarbhagambhīramiti tasyotkaṭaṃ vacaḥ /",
    "T09bsu078_u:6756": " śrutvā kṣitipatiḥ kṣipraṃ vilakṣaḥ samacintayat // KAvk_39.32 //",
    "T09bsu078_u:6757": " aprāptapratimallo 'yaṃ yadi yāyānmadoddhataḥ /",
    "T09bsu078_u:6758": " tadeṣa mam adeśasya yaśaḥkhaṇḍanadiṇḍimaḥ // KAvk_39.33 //",
    "T09bsu078_u:6759": " guṇāpamānakṛd yatra mūrkho bhavati bhūpatiḥ /",
    "T09bsu078_u:6760": " na karoti janastatra vidyārjanapariśramam // KAvk_39.34 //",
    "T09bsu078_u:6761": " vivekavimalāloke dharmārāme mahīpatau /",
    "T09bsu078_u:6762": " loke vidyāḥ pravartante sadācārakriyā iva // KAvk_39.35 //",
    "T09bsu078_u:6763": " tasmādasya prayatnena kartavyo madanigraha /",
    "T09bsu078_u:6764": " vidyādaridratā deśe doṣa eva viśāṃpateḥ // KAvk_39.36 //",
    "T09bsu078_u:6765": " iti saṃcintya nṛpatirvipraṃ karvaṭavāsinam /",
    "T09bsu078_u:6766": " ānināya mahāmatyairanviṣaya viduṣāṃ gurum // KAvk_39.37 //",
    "T09bsu078_u:6767": " abhūbhṛtsabhāmupādhyāya pretya taṃ tarkakarkaśam /",
    "T09bsu078_u:6768": " cakāra vādisiṃhasya darpakesarakartanam // KAvk_39.38 //",
    "T09bsu078_u:6769": " tasya tena jitasyāśu vijitāśeṣavādinaḥ /",
    "T09bsu078_u:6770": " maunasūtraṃ samāpede lajjiteva sarasvatī // KAvk_39.39 //",
    "T09bsu078_u:6771": " ārūḍhāḥ śubhramahasaṃ nakṣatrāṇāmivodayāḥ /",
    "T09bsu078_u:6772": " uparyupari dṛśyante guṇotkarṣā manīṣiṇām // KAvk_39.40 //",
    "T09bsu078_u:6773": " vādisiṃhaṃ visṛjyātha datvā bhūri dhanaṃ nṛpaḥ /",
    "T09bsu078_u:6774": " dadau dvijāya jayine karvaṭaṃ nagaropamam // KAvk_39.41 //",
    "T09bsu078_u:6775": " labdharājagajāśvo 'tha carukeyūrakaṅkaṇaḥ /",
    "T09bsu078_u:6776": " upādhyāyaḥ svabhavanaṃ praviveśa saha śriyā // KAvk_39.42 //",
    "T09bsu078_u:6777": " bhujairjitā bhūmibhujāṃ vaṇijāṃ sāgarārjitāḥ /",
    "T09bsu078_u:6778": " vidyāvatāṃ virājante guṇotkarṣarjitāḥ śriyaḥ // KAvk_39.43 //",
    "T09bsu078_u:6779": " kālena śrīmatastasya putrajanmotsavo 'bhavat /",
    "T09bsu078_u:6780": " sukhe 'pi sukhasaṃpattirlakṣaṇaṃ puṇyakarmaṇām // KAvk_39.44 //",
    "T09bsu078_u:6781": " kapilo nāma sa śiśustejaḥpiṅgaśiroruhaḥ /",
    "T09bsu078_u:6782": " vardhamānamatirvidvān piturabhyadhiko 'bhavat // KAvk_39.45 //",
    "T09bsu078_u:6783": " kule mahati vaiduṣyaṃ vibhavodbhavaḥ /",
    "T09bsu078_u:6784": " vibhave satsutotkarṣaḥ phalaṃ sukṛtaśākhinaḥ // KAvk_39.46 //",
    "T09bsu078_u:6785": " kadācidvyādhisaṃyogātpratyāsannatanukṣayaḥ /",
    "T09bsu078_u:6786": " vijane putramāhūya so 'vadat putravatsalaḥ // KAvk_39.47 //",
    "T09bsu078_u:6787": " bālye guṇārjanaṃ putra paralokasukhārjanam // KAvk_39.48 //",
    "T09bsu078_u:6788": " uttamarṇa iva prāpte kāle sugaṇitāvadhau /",
    "T09bsu078_u:6789": " adhunā vivaśaḥ kkāhaṃ kka sā vidyā kka taddhanam // KAvk_39.49 //",
    "T09bsu078_u:6790": " guṇapuṣpe sukhaphale baddhamūle dhanairjane /",
    "T09bsu078_u:6791": " vane vajra ivākālakālaḥ patatiḥ duḥsahaḥ // KAvk_39.50 //",
    "T09bsu078_u:6792": " kṣapayati sakalābhirjanma vidyākalābhiḥ kṣaṇikasukhanimittaṃ saṃnidhatte ca vittam /",
    "T09bsu078_u:6793": " paśuśiśuṣu manuṣyaḥ prīyate mohaśiṣyaḥ tanuvirahamūrhūrte sarvamanyat sa cānyaḥ // KAvk_39.51 //",
    "T09bsu078_u:6794": " idaṃ tu te hitaṃ vacmi snehamohavaśīkṛtaḥ /",
    "T09bsu078_u:6795": " saṃsārasāraśaraṇaṃ vatsa vetsi bahuśrutaḥ // KAvk_39.52 //",
    "T09bsu078_u:6796": " santaḥ praṇamyāḥ paruṣaṇ na vācyaṃ kāryaḥ prayatnena paropakāraḥ /",
    "T09bsu078_u:6797": " pāpāvapāte satataṃ hi puṃsāmetāni puṇyānyavalambanāni // KAvk_39.53 //",
    "T09bsu078_u:6798": " alobhaśobhābharaṇā vibhūtiradveṣasaktiḥ svasukheṣvamohaḥ /",
    "T09bsu078_u:6799": " mūlatraye 'smin kuśaladrumasya vasatyaśeṣākhilasatphataśrīḥ // KAvk_39.54 //",
    "T09bsu078_u:6800": " yāvattapati tīkṣṇāṃśurasmin bhuvanamaṇḍale /",
    "T09bsu078_u:6801": " tāvattvatsadṛśaḥ putra vidvān vādī na vidyate // KAvk_39.55 //",
    "T09bsu078_u:6802": " bhikṣubhistu na kartavyastvayā vādaḥ kadācanah /",
    "T09bsu078_u:6803": " gambhīrajñānadurbodhaprabuddhā bauddhabuddhayaḥ // KAvk_39.56 //",
    "T09bsu078_u:6804": " purā bhikṣurmayā pṛṣṭaḥ padasyārthaṃ jahāsa mām /",
    "T09bsu078_u:6805": " praśnaṃ kartuṃ na jānīṣe vidvāniti jagāda ca // KAvk_39.57 //",
    "T09bsu078_u:6806": " tasmād bhikṣuvivādaste paraṃ pāṇḍityapīḍanam /",
    "T09bsu078_u:6807": " balaprabhāvakāmo hi giriṃ mūrdhnāṃ na tāḍayet // KAvk_39.58 //",
    "T09bsu078_u:6808": " ityuktvā tanayaṃ vipraḥ paralokabhuvaṃ yayau /",
    "T09bsu078_u:6809": " kāyāvasathapānthānāṃ dehinām na cirasthitiḥ // KAvk_39.59 //",
    "T09bsu078_u:6810": " vāgmī kālena kapilaḥ khaṇḍitākhilapaṇḍitaḥ /",
    "T09bsu078_u:6811": " nṛpādbahugrṇaṃ prāpa dhanamānamahodayam // KAvk_39.60 //",
    "T09bsu078_u:6812": " tataḥ kadācidekānte kapilaṃ kācarābhidhā /",
    "T09bsu078_u:6813": " saṃprāptaṃ vādisāmrājyaṃ jagāda jananī śanaiḥ // KAvk_39.61 //",
    "T09bsu078_u:6814": " vādidarpacchidā putra digdvīpajayinā tvayā /",
    "T09bsu078_u:6815": " durjanāḥ śramaṇāḥ kasmāddarpāndhāḥ parivarjitāḥ // KAvk_39.62 //",
    "T09bsu078_u:6816": " parotkarṣādhirūḍhasya pratipakṣe kṣamārateḥ /",
    "T09bsu078_u:6817": " akṣamo 'yamiti vyaktaṃ kṣaṇena kṣīyate yaśaḥ // KAvk_39.63 //",
    "T09bsu078_u:6818": " iti māturvacaḥ śrutvā so 'vadad biduṣo vacaḥ /",
    "T09bsu078_u:6819": " na vādaḥ śramaṇaiḥ kāryaḥ pitrāhamiti vāritaḥ // KAvk_39.64 //",
    "T09bsu078_u:6820": " iyaṃ durjīvikāsmākam patrālambanavādinām /",
    "T09bsu078_u:6821": " kriyate guṇamānyānāṃ mānamlānirmukhe yayā // KAvk_39.65 //",
    "T09bsu078_u:6822": " dhigetaccaṇḍapāṇḍityaṃ guruvidveṣaduḥsaham /",
    "T09bsu078_u:6823": " mahatāṃ sukhabhaṅgāya sadā tasmin samudyamaḥ // KAvk_39.66 //",
    "T09bsu078_u:6824": " yasyāṃ na mayā sā buddhiḥ sā śrīrlobhaṃ nihanti yā /",
    "T09bsu078_u:6825": " darpo na yasya vidyā sā śaktiryā ca kṣamāvatī // KAvk_39.67 //",
    "T09bsu078_u:6826": " evameva na kartavyaḥ parairvidveṣavigrahaḥ /",
    "T09bsu078_u:6827": " kiṃ mātarjagatām pūjyabhikṣubhiḥ khyātalakṣmabhiḥ // KAvk_39.68 //",
    "T09bsu078_u:6828": " vijetuṃ na ca te śakyāḥ praṃānapariniṣṭhitāḥ /",
    "T09bsu078_u:6829": " pratipakṣairavikṣiptaṃ yeṣāṃ nairātmyaśāsanam // KAvk_39.69 //",
    "T09bsu078_u:6830": " iti putravacaḥ śrutvā kupitā tamuvāca sā /",
    "T09bsu078_u:6831": " abhūttava pitā nūnaṃ pāpaśramaṇacetakaḥ // KAvk_39.70 //",
    "T09bsu078_u:6832": " mahati brāhmaṇakule jātaḥ prājño bahuśrutaḥ /",
    "T09bsu078_u:6833": " bhikṣapakṣe nipatitaḥ kathaṃ tvamapi tādṛśaḥ // KAvk_39.71 //",
    "T09bsu078_u:6834": " pṛthupramāṇakhaṅgena kuru śramaṇanigraham /",
    "T09bsu078_u:6835": " avidāryābhrasaṃghātaṃ tīrkṣṇāṃśurna virājate // KAvk_39.72 //",
    "T09bsu078_u:6836": " it sa prerito māturgirā tadbhaktiyantritaḥ /",
    "T09bsu078_u:6837": " bhikṣūṇāmāśramapadaṃ śanairgantuṃ samudyayau // KAvk_39.73 //",
    "T09bsu078_u:6838": " vrajan sa saṃmukhāyātaṃ bhikṣuṃ jijñāsayā pathi /",
    "T09bsu078_u:6839": " granthasāraṃ pramāṇaṃ ca papraccha samayocitam // KAvk_39.74 //",
    "T09bsu078_u:6840": " sa tena pṛṣṭaḥ provāca gāḍhaśabdārthanirṇayam /",
    "T09bsu078_u:6841": " lakṣatrayapramāṇaṃ na śastraṃ tīrthikadurlabham // KAvk_39.75 //",
    "T09bsu078_u:6842": " kutaḥ pāre 'tivartante kka ca vartmātivartate /",
    "T09bsu078_u:6843": " sukhaduḥkhe ca lokasya kkacit samabhibandhataḥ // KAvk_39.76 //",
    "T09bsu078_u:6844": " iti gambhīraśabdārthaṃ śāsturbhagavato vacaḥ /",
    "T09bsu078_u:6845": " anupāsitasarvajñairjñāyate na yathā tathā // KAvk_39.77 //",
    "T09bsu078_u:6846": " etadākarṇya kapilaḥ ślokagāmbhīryavismitaḥ /",
    "T09bsu078_u:6847": " yayau bhagavataḥ puṇyaṃ kāśyapasya tapovanam // KAvk_39.78 //",
    "T09bsu078_u:6848": " tathā bhikṣugaṇaṃ dṛṣṭvā prasannahṛdayānanaḥ /",
    "T09bsu078_u:6849": " acintayat tadaśraddhāṃ vihāya gatamatsaraḥ // KAvk_39.79 //",
    "T09bsu078_u:6850": " eteṣāṃ dveṣakāluṣyāt krauryaṃ kaḥ kartumarhati /",
    "T09bsu078_u:6851": " yeṣāṃ saṃdarśanenaiva vaimalyaṃ labhate manaḥ // KAvk_39.80 //",
    "T09bsu078_u:6852": " iti saṃcintya sa ciraṃ tadvivādaparāṅmukhaḥ /",
    "T09bsu078_u:6853": " dūrādhvakhinnaḥ svagṛhaṃ gatvā provāca mātaram // KAvk_39.81 //",
    "T09bsu078_u:6854": " mithyaivāhaṃ tvayā mātaḥ preritaḥ kalikarmaṇi /",
    "T09bsu078_u:6855": " ajayāḥ śramaṇā loke gūḍhārthagranthavādinaḥ // KAvk_39.82 //",
    "T09bsu078_u:6856": " ślokamātraṃ mayā śrutvā bhikṣorekasya vartmani /",
    "T09bsu078_u:6857": " ajñātārthena vailakṣyāt suciraṃ vīkṣitāṃ kṣitiḥ // KAvk_39.83 //",
    "T09bsu078_u:6858": " tadgrantheṣvakṝtābhyāsastān vaktuṃ kah pragalbhate /",
    "T09bsu078_u:6859": " kathayanti svaśastraṃ te na hi pravrajitādṛte // KAvk_39.84 //",
    "T09bsu078_u:6860": " iti tenoditaṃ śrutvā jananī tamabhāṣata /",
    "T09bsu078_u:6861": " āyāsitāhaṃ bhavatā garbhabhāreṇa kevalam // KAvk_39.85 //",
    "T09bsu078_u:6862": " saṃgharṣamarṣaśūnyena dainyāt sarvapraṇāminā /",
    "T09bsu078_u:6863": " dharṣaṇānirvimarṣeṇa kriyate puruṣeṇa kim // KAvk_39.86 //",
    "T09bsu078_u:6864": " loke sakalaratnānāṃ tejasaiva mahārghatā /",
    "T09bsu078_u:6865": " ko hyarthaḥ puruṣaprāṇaistejojīvanavarjitaiḥ // KAvk_39.87 //",
    "T09bsu078_u:6866": " mithyā tadgranthalābḥāya pravrajyā gṛhyate na kim /",
    "T09bsu078_u:6867": " mūrdhni kṛtteṣu jāyante kiṃ keśeṣu kuśaḥ punaḥ // KAvk_39.88 //",
    "T09bsu078_u:6868": " iti māturgirā tasya manaḥ kaluṣatāṃ yayau /",
    "T09bsu078_u:6869": " sahasā kālavātālīrajoruddhamivāmbaram // KAvk_39.89 //",
    "T09bsu078_u:6870": " tataḥ sa kūṭapraśamapraṇayī bhikṣukānanam /",
    "T09bsu078_u:6871": " gatvā gṛhītvā pravrajyāṃ śāstraṃ saugatamāptavān // KAvk_39.90 //",
    "T09bsu078_u:6872": " kālena dharmakathakaḥ sa vidvān guṇagauravāt /",
    "T09bsu078_u:6873": " siṃhāsanaṃ samāruhya vidadhe dharmadeśanām // KAvk_39.91 //",
    "T09bsu078_u:6874": " jananyā preritastasyāṃ deśanāyāṃ krameṇa saḥ /",
    "T09bsu078_u:6875": " bhikṣudharmaviruddhārthaṃ avktuṃ samupacakrame // KAvk_39.92 //",
    "T09bsu078_u:6876": " dharmaprahāravyathitairbhikṣubhiḥ sa pade pade /",
    "T09bsu078_u:6877": " nivāryamāṇastānūce kṛtvā vikṛtamānanam // KAvk_39.93 //",
    "T09bsu078_u:6878": " ajñātvā darpamukharairayathā bahuvādibhiḥ /",
    "T09bsu078_u:6879": " bhavadbhiḥ sthūladantoṣṭhairvyākhyā mama visūditā // KAvk_39.94 //",
    "T09bsu078_u:6880": " yūyaṃ gardabhamarkaṭoṣṭravadanā dvīpyāsyapaśvānanā",
    "T09bsu078_u:6881": " mārjāraiṇavarāhakukkuramukhā durdarśavakrkraḥ param /",
    "T09bsu078_u:6882": " sahyā maunajuṣo 'pi naiva vikaṭāṭopaṃ raṭantaḥ kimu",
    "T09bsu078_u:6883": " bhrūbhaṅgairiti bhikṣusaṃghamasakṛnnirbhartsayan so 'bhyadhāt // KAvk_39.95 //",
    "T09bsu078_u:6884": " tasya vākyaśaraistīkṣṇairvikṛttā iva bhikṣavaḥ /",
    "T09bsu078_u:6885": " anuktvaiva prativacastyaktvā taṃ yayuranyataḥ // KAvk_39.96 //",
    "T09bsu078_u:6886": " tena vākpātakenātha paścāttāpamupāgataḥ /",
    "T09bsu078_u:6887": " tatyāja jananīmeva pravrajyām na tu tāṃ dvijaḥ // KAvk_39.97 //",
    "T09bsu078_u:6888": " śramaṇairme hṛtaḥ putra iti sā vipralāpinī /",
    "T09bsu078_u:6889": " unmādinī tanuṃ tyaktvā prapede narakasthitim // KAvk_39.98 //",
    "T09bsu078_u:6890": " tataḥ kālena kapilaḥ svayaṃ kalitakilbiṣaḥ /",
    "T09bsu078_u:6891": " dehānte vākyapāruṣyādimāṃ makaratāṃ gataḥ // KAvk_39.99 //",
    "T09bsu078_u:6892": " tānyetāni mukhānyasya yānyūce bhikṣubhartsane /",
    "T09bsu078_u:6893": " phalaṃ sadṛśarūpaṃ hi karmabījāt prajāyate // KAvk_39.100 //",
    "T09bsu078_u:6894": " ityuktvā tatra bhagavān dharmamādiśya śāśvatam /",
    "T09bsu078_u:6895": " janasyānugrahaṃ cakre nānābodhividhāyakam // KAvk_39.101 //",
    "T09bsu078_u:6896": " tataḥ prayāte svapadaṃ jine tanmayamānasaḥ /",
    "T09bsu078_u:6897": " kamaraḥ projjhitāhārastyaktvā dehaṃ divaṃ yayau // KAvk_39.102 //",
    "T09bsu078_u:6898": " cāturmahārājikeṣu deveṣu viśadadyutiḥ /",
    "T09bsu078_u:6899": " śrīmān sa jātaḥ sugate kṣaṇaṃ cittaprasādanāt // KAvk_39.103 //",
    "T09bsu078_u:6900": " tataḥ pūrṇenduvadanaḥ sragvī rucirakuṇḍalah /",
    "T09bsu078_u:6901": " sa sākāra ivānandaḥ sugataṃ draṣṭumāyayau // KAvk_39.104 //",
    "T09bsu078_u:6902": " prakīrṇadivyakusumaḥ kirīṭaspṛṣṭabhūtalaḥ /",
    "T09bsu078_u:6903": " prabhāpūritadikcakrastaṃ bhaktyā praṇanāma saḥ // KAvk_39.105 //",
    "T09bsu078_u:6904": " cakre tasyopaviṣṭasya bhagavān dharmadeśanām /",
    "T09bsu078_u:6905": " yayā srotaḥphalaṃ prāpya satyadarśī jagāma saḥ // KAvk_39.106 //",
    "T09bsu078_u:6906": " tṛṇamiva gurukāyo 'pyuddhṛtaḥ pāpapaṅkād",
    "T09bsu078_u:6907": " iti sa jananikāyaḥ so 'pi duḥkhājjinena /",
    "T09bsu078_u:6908": " vyasananipatitānāṃ līlayā puṇyaśīlā",
    "T09bsu078_u:6909": " nikhilamatulamūlaṃ kleśamunmūlayanti // KAvk_39.107 //",
    "T09bsu078_u:6910": " iti kṣemendraviracitāyāṃ bodhisattvāvadānakalpalatāyāṃ kapilavadānaṃ nāma ekonacatvāriṃśaḥ pallavaḥ //",
    "T09bsu078_u:6911": " 40. udrāyaṇāvadānam /",
    "T09bsu078_u:6912": " tulyameva puruṣeṇa bhujyate kāyabhājanagataṃ śubhāśubham /",
    "T09bsu078_u:6913": " dehināṃ vividhakarmajaṃ phalaṃ na hyabhuktamupayāti saṃkṣayam // KAvk_40.1 //",
    "T09bsu078_u:6914": " bhagavān sugataḥ pūrvaṃ pure rājagṛhābhidhe /",
    "T09bsu078_u:6915": " kalandakanivāsākhye vijahāra vanāntare // KAvk_40.2 //",
    "T09bsu078_u:6916": " bimbisāraḥ kṣitipatistatrābhūdviśrutaḥ śriyā /",
    "T09bsu078_u:6917": " ākaraḥ saravratnānāṃ ratnākaram ivāparaḥ // KAvk_40.3 //",
    "T09bsu078_u:6918": " babhūva samaye tasmin raurukākhye pure nṛpaḥ /",
    "T09bsu078_u:6919": " śrīmānudrāyaṇo nāma yaśaścandramahodadhiḥ // KAvk_40.4 //",
    "T09bsu078_u:6920": " tasya candraprabhā nāma patnī candrānanābhavat /",
    "T09bsu078_u:6921": " śikhaṇḍī yuvarājaśca sūnurvikramakarkaśaḥ // KAvk_40.5 //",
    "T09bsu078_u:6922": " hiruko bhirukaśceti tasyāmātyau babhūvatuḥ /",
    "T09bsu078_u:6923": " gaṇanīyau na vinaye yayuḥ śukrabṛhaspatī // KAvk_40.6 //",
    "T09bsu078_u:6924": " jātā bhūmibhujaḥ prītirlekhakhatviṣastayoḥ /",
    "T09bsu078_u:6925": " raverdūrasthitasyāpi kamalākarayoriva // KAvk_40.7 //",
    "T09bsu078_u:6926": " apūrvaratnanicayapreṣaṇairbahuśastayoḥ /",
    "T09bsu078_u:6927": " paripūrṇaṃ paraṃ prāpa sakhyaṃ prema vidhānataḥ // KAvk_40.8 //",
    "T09bsu078_u:6928": " dūrasthāpi paraṃ prītiḥ satāṃ kīrtirivākṣayā /",
    "T09bsu078_u:6929": " saṃsaktāpi khalaprītistṛṇajvāleva na sthirā // KAvk_40.9 //",
    "T09bsu078_u:6930": " kadāciddivyaratnāṅkaṃ kavacaṃ kāñcanojjvalam /",
    "T09bsu078_u:6931": " prāhiṇod bimbisārāya sāramudrāyaṇo nṛpaḥ // KAvk_40.10 //",
    "T09bsu078_u:6932": " viṣahsastrāgnirakṣārhaṃ vicitraratnakaṃ ca tat /",
    "T09bsu078_u:6933": " suhṛtpreṣitamādāya provāca saciavān nṛpaḥ // KAvk_40.11 //",
    "T09bsu078_u:6934": " idaṃ me prahitaṃ tena saujanyamiva bhūbhujā /",
    "T09bsu078_u:6935": " sarva rakṣākṣamaṃ varma gāḍhapremanivedakam // KAvk_40.12 //",
    "T09bsu078_u:6936": " na paśyāmyasya sadṛśaṃ pratideyaṃ tathādhikam /",
    "T09bsu078_u:6937": " alpapratikriyā śalyamupakārāpakārayoḥ // KAvk_40.13 //",
    "T09bsu078_u:6938": " ucitaṃ cintyatāṃ kiṃcit preṣaṇīyamato 'dhikam /",
    "T09bsu078_u:6939": " sarvairbhadbhirityuktvā nṝpaścintākulo 'bhavat // KAvk_40.14 //",
    "T09bsu078_u:6940": " atha dhīmān mahāmātyaściraṃ dhyātvā tamabravīt /",
    "T09bsu078_u:6941": " varṣakārābhidho vipraḥ sarvavidyāsu pāragaḥ // KAvk_40.15 //",
    "T09bsu078_u:6942": " ato bahuguṇaṃ rāgannekamevāstyupāyanam /",
    "T09bsu078_u:6943": " tasya saṃpreṣane yatnaḥ kriyatāṃ yadi śakyate // KAvk_40.16 //",
    "T09bsu078_u:6944": " ya eṣa bhagavān buddhaḥ sthitastvadviṣayāntike /",
    "T09bsu078_u:6945": " devānāmādarasthānaṃ paṭastatpratimānvitaḥ // KAvk_40.17 //",
    "T09bsu078_u:6946": " aśeṣalokakalyāṇakalikākalpapādapaḥ /",
    "T09bsu078_u:6947": " citre svapne 'tha saṃkalpe pṛthupuṇyaiḥ sa dṛśyate // KAvk_40.18 //",
    "T09bsu078_u:6948": " iti mantrivacaḥ śrutvā tathetyuktvā mahīpatiḥ /",
    "T09bsu078_u:6949": " gatvā bhagavate namrastamevārthaṃ nyavedayat // KAvk_40.19 //",
    "T09bsu078_u:6950": " anujñātastatastena nṛpaścitrakarān varān /",
    "T09bsu078_u:6951": " ādideśāśu bhagavatpratimollekhakarmaṇi // KAvk_40.20 //",
    "T09bsu078_u:6952": " jinasyālokayantaste mūrti rūpavśīkṛtāḥ /",
    "T09bsu078_u:6953": " yayuḥ pramāṇagrahaṇe pragalbhā apyaśaktatām // KAvk_40.21 //",
    "T09bsu078_u:6954": " saṃkrāntāṃ nimalapaṭe chāyāṃ bhagavatastataḥ /",
    "T09bsu078_u:6955": " suvarṇabhāvanābhikhyāṃ te śanaiḥ samapūrayan // KAvk_40.22 //",
    "T09bsu078_u:6956": " prāḥiṇodatha bhūpālastaṃ buddhapratimāpaṭam /",
    "T09bsu078_u:6957": " jagannayanapuṇyānāṃ mūrtānāmiva saṃcayam // KAvk_40.23 //",
    "T09bsu078_u:6958": " bimbisārasya hastāṅkalekhāmudrāyaṇo nṛpaḥ /",
    "T09bsu078_u:6959": " paṭasya purataḥ prāptām hṛṣṭaḥ svayamavācayat // KAvk_40.24 //",
    "T09bsu078_u:6960": " sugatacaraṇapadmanyāsapuṇyopakaṇṭhāt",
    "T09bsu078_u:6961": " tridaśapuraviśeṣānmāgadhodāraradeśāt /",
    "T09bsu078_u:6962": " kuśalakalitamūrtirbhūpatirbimbisāraḥ",
    "T09bsu078_u:6963": " kṣititalatilakaṃ tvāṃ dharmabandhurbravīti // KAvk_40.25 //",
    "T09bsu078_u:6964": " etatte prahitaṃ hitaṃ bhavamahāmohāmaye bheṣajaṃ",
    "T09bsu078_u:6965": " rājadveṣaviṣāpahaṃ bhagavato bimbaṃ śaśāṅkatviṣaḥ /",
    "T09bsu078_u:6966": " tṛṣṇāpacchamanaṃ prasannamadhuraṃ tvannetrapātrārpitaṃ",
    "T09bsu078_u:6967": " dhanyaḥ puṇyarasāyanaṃ piba haṭhādākaṇṭhamutkaṇṭhitaḥ // KAvk_40.26 //",
    "T09bsu078_u:6968": " sanmārge viniyojanaṃ sguṇagaṇādhāne sadādhyāpanaṃ",
    "T09bsu078_u:6969": " durvyāpāranivāraṇam thirasukhaprāptau paripreraṇam /",
    "T09bsu078_u:6970": " nirvyājopakṛtau nirantaratayā sarvātmanā vartanaṃ",
    "T09bsu078_u:6971": " kartavyaṃ kimataḥ paraṃ priyahitaṃ kalyāṇamitraiḥ satām // KAvk_40.27 //",
    "T09bsu078_u:6972": " iti lekhārthamāsvādya suhṛtpremāmṛtocitam /",
    "T09bsu078_u:6973": " rājā gajādhirūḍhasya paṭasya prayayau puraḥ // KAvk_40.28 //",
    "T09bsu078_u:6974": " abhinandya tamānandāt sāmātyaḥ sapurohitaḥ /",
    "T09bsu078_u:6975": " hemasiṃhāsanotsaṅge sa prasārya nyaveśayat // KAvk_40.29 //",
    "T09bsu078_u:6976": " lāvaṇyapuṇyanilayaṃ dṛṣṭvā tatsaugataṃ vapuḥ /",
    "T09bsu078_u:6977": " namo namah prabuddhāyetyavadajagatījanaḥ // KAvk_40.30 //",
    "T09bsu078_u:6978": " buddhābhidhānaṃ śrutvaiva pulakālaṃkṛtākṛtiḥ /",
    "T09bsu078_u:6979": " puṣpavarṣe surairmukte vismito 'bhūnmahīpati // KAvk_40.31 //",
    "T09bsu078_u:6980": " puṇyaṃ bhagavataḥ śrutvā sa tatra caritāmṛtam /",
    "T09bsu078_u:6981": " payodānādasotkaṇṭhanīlakaṇṭhatulāṃ yayau // KAvk_40.32 //",
    "T09bsu078_u:6982": " dvādaśāṅgaṃ paṭasyādha sānulomaviparyayam /",
    "T09bsu078_u:6983": " pratītyasamutpādaṃ ca dṛṣṭvā mohaṃ mumoca saḥ // KAvk_40.33 //",
    "T09bsu078_u:6984": " srotaḥprāptiphalenaivaṃ dṛṣṭasatyo 'tha bhūpatiḥ /",
    "T09bsu078_u:6985": " dideśa pratisaṃdeśaṃ sakhyurbhikṣurvisarjanaiḥ // KAvk_40.34 //",
    "T09bsu078_u:6986": " bimbisārastatastasmai kṛtvā bhagavato 'rthanām /",
    "T09bsu078_u:6987": " kātyāyanaṃ ca vyasṛjat śailākhyām cāpi bhikṣuṇīm // KAvk_40.35 //",
    "T09bsu078_u:6988": " udrāyaṇasya nṝpaterāryaḥ kātyāyano 'tha saḥ /",
    "T09bsu078_u:6989": " pūjāvidhāyinastatra vidadhe dharmadeśanām // KAvk_40.36 //",
    "T09bsu078_u:6990": " dharmadeśanayā tasya saṃgataḥ sumahān janaḥ /",
    "T09bsu078_u:6991": " srotaḥsakṛdanāgāmiphalārhatpadamāptavān // KAvk_40.37 //",
    "T09bsu078_u:6992": " tasmin gṛhapatī khyātau tiṣyapuṣyābhidhau pure /",
    "T09bsu078_u:6993": " śāntyai pravrajya tasyāgre parinirvṛtimāpatuḥ // KAvk_40.38 //",
    "T09bsu078_u:6994": " kālena vihitai stūpau dehānte jñātibhistayoḥ /",
    "T09bsu078_u:6995": " tannāmacihnāvadyāpi vandante caityavandakāḥ // KAvk_40.39 //",
    "T09bsu078_u:6996": " devyāścandraprabhāyāśca śaolākhyā sāpi bhikṣuṇī /",
    "T09bsu078_u:6997": " krameṇāntaḥpure cakre satataṃ dharmadeśanām // KAvk_40.40 //",
    "T09bsu078_u:6998": " kadācidatha bhūpālah krīḍagāragatāṃ priyām /",
    "T09bsu078_u:6999": " tāmajñāsīnnimittajñaḥ saptāhāvadhijīvitām // KAvk_40.41 /",
    "T09bsu078_u:7000": " jñātasaṃsāracaritastatastāṃ vaśudhādhipaḥ /",
    "T09bsu078_u:7001": " anujajñe śubhapadaṃ prātuṃ pravrajyayā puraḥ // KAvk_40.42 //",
    "T09bsu078_u:7002": " svākhyāte dharmavinmaye bhikṣukyā nṛpatergirā /",
    "T09bsu078_u:7003": " devī pravrajitā dehaṃ dine tatyāja saptame // KAvk_40.43 //",
    "T09bsu078_u:7004": " cāturmahārājikeṣu deveṣu sahasaiva sā /",
    "T09bsu078_u:7005": " prayātā devakanyātvaṃ jagāma jinakānanam // KAvk_40.44 //",
    "T09bsu078_u:7006": " tatra pūrṇenduvadanā divyābharaṇabhūṣitā /",
    "T09bsu078_u:7007": " dṛṣṭvā śākyamuniṃ hṛṣṭā sā papātāsya pādayoḥ // KAvk_40.45 //",
    "T09bsu078_u:7008": " prakīrṇadivyapuṣpāyāstasyāścakre tathāgataḥ /",
    "T09bsu078_u:7009": " dharmopapādanaṃ yena dṛṣṭasatyā jagāma sā // KAvk_40.46 //",
    "T09bsu078_u:7010": " sā gatvā nagaraṃ patyurvyomnā mūrtirivaindavī /",
    "T09bsu078_u:7011": " vibodhya niśi suptasya cakre bodhiprakāśanam // KAvk_40.47 //",
    "T09bsu078_u:7012": " yātāyāṃ svapadaṃ tasyāṃ prabhāte vasudhādhipaḥ /",
    "T09bsu078_u:7013": " pravrajyābhimukhaḥ putramabhiṣicya śikhaṇḍinam // KAvk_40.48 //",
    "T09bsu078_u:7014": " prajātrāṇāya nikṣipya taṃ mahāmātyayostataḥ /",
    "T09bsu078_u:7015": " nṛpaterbimbisārasya suhṛdaḥ sa yayau puram // KAvk_40.49 //",
    "T09bsu078_u:7016": " bimbisārastamāyātaṃ vigatacchatracāmaram /",
    "T09bsu078_u:7017": " nṛpopacāraiḥ praṇataḥ prītipūtairapūjayat // KAvk_40.50 //",
    "T09bsu078_u:7018": " viśrāntamāsanāsīnaṃ sa tamūce savismayaḥ /",
    "T09bsu078_u:7019": " hṛṣṭhaḥ saṃdarśanenāsya śrīviyogena duḥkhitaḥ // KAvk_40.51 //",
    "T09bsu078_u:7020": " rājannanantasāmantamauliviśrāntaśāsanaḥ /",
    "T09bsu078_u:7021": " pākaśāsanatulyastvaṃ kathamevamupāgataḥ // KAvk_40.52 //",
    "T09bsu078_u:7022": " abhinnavakrkraprakṛterguptamantrasya dhīmataḥ /",
    "T09bsu078_u:7023": " pareṇa rājyaharaṇaṃ vīra saṃbhāvyate na te // KAvk_40.53 //",
    "T09bsu078_u:7024": " iti pṛṣṭaḥ sa suhṛdā sasmitastamabhāṣata /",
    "T09bsu078_u:7025": " rājan vṛddhivibhūtirme na priyā sarvagāminī // KAvk_40.54 //",
    "T09bsu078_u:7026": " viṣayāsvādavaimukhyād vitṛṣṇena mayā svayam /",
    "T09bsu078_u:7027": " utsṛṣṭamiva saṃtyaktamaiśvaryaṃ bhogabhājanam // KAvk_40.55 //",
    "T09bsu078_u:7028": " tvayā kalyāṇamitreṇa sugatapratimāpaṭaḥ /",
    "T09bsu078_u:7029": " yo 'sau hitāya prahitaḥ s avairāgyagururmamaḥ // KAvk_40.56 //",
    "T09bsu078_u:7030": " adhunā tvatprasādena gatvā bhagavato 'ntike /",
    "T09bsu078_u:7031": " icchāmyavāptuṃ pravrajyāmagārādanagārikaḥ // KAvk_40.57 //",
    "T09bsu078_u:7032": " iti sakhyurvacaḥ śrutvā tattatheti vicintya ca /",
    "T09bsu078_u:7033": " sādarastadvivekena bimbisārastamabravīt // KAvk_40.58 //",
    "T09bsu078_u:7034": " dhanyo bahumataścāsi satāṃ tvaṃ pṛthivīpate /",
    "T09bsu078_u:7035": " kathaṃ saṃsāravimukhī jātā te matirīdṛśī // KAvk_40.59 //",
    "T09bsu078_u:7036": " saṃtoṣavibhavo bhogasubhagaḥ śobhase param /",
    "T09bsu078_u:7037": " lakṣaṇaṃ śuddhasattvānāṃ vairājyābharaṇaṃ manah // KAvk_40.60 //",
    "T09bsu078_u:7038": " kiṃ sāmrājyamahaujasā sarajasā duḥsādhanaiḥ sādhanaiḥ",
    "T09bsu078_u:7039": " kiṃ bhogaiḥ kṣaṇabhojanaiḥ kulaṣadaiḥ kiṃ sattvaduḥkhaiḥ sukhaiḥ /",
    "T09bsu078_u:7040": " saṃsāroparamāya cetasi satāṃ janmāntaropārjitaṃ",
    "T09bsu078_u:7041": " vairāgyaṃ kurute padaṃ yadi mahāmohaprarohāpaham // KAvk_40.61 //",
    "T09bsu078_u:7042": " yena prāṇamanaḥpriyā vasumatī saṃtyajyate līlayā",
    "T09bsu078_u:7043": " trailokyābhimate 'pi yaḥ smarasukhe vaimukhyadīkṣāguruḥ /",
    "T09bsu078_u:7044": " saṃmohavysanāturaṃ jagadidaṃ yenānukampāspadaṃ",
    "T09bsu078_u:7045": " puṇyaiḥ ko 'pi sa jāyate matimatāṃ saṃsāravāmaḥ śamah // KAvk_40.62 //",
    "T09bsu078_u:7046": " ityuktvā bimbisārastaṃ nītvā veṇuvanāśramam /",
    "T09bsu078_u:7047": " sapraṇāmaṃ bhagavate tadvṛttāntaṃ nyavedayat // KAvk_40.63 //",
    "T09bsu078_u:7048": " udrāyaṇo 'pi sugatākāraṃ suciracintitam /",
    "T09bsu078_u:7049": " vilokya harṣādātmānaṃ kṛtakṛtyamamanyata // KAvk_40.64 //",
    "T09bsu078_u:7050": " parṇāmavyagraśirasā saṃsāracchedini tanau /",
    "T09bsu078_u:7051": " papāta bhagavaddṛṣṭistasya pravrajyayā saha // KAvk_40.65 //",
    "T09bsu078_u:7052": " bhikṣubhāvamathāsādya pātrapāṇiḥ sa cīvarī /",
    "T09bsu078_u:7053": " nagare piṇḍapātārthī cakāra janavismayam // KAvk_40.66 //",
    "T09bsu078_u:7054": " prajāḥ śikhaṇḍī dharmeṇa pālayitvā prasannadhīḥ /",
    "T09bsu078_u:7055": " yātaḥ kālena kāluṣyamadharmābhirato 'bahvat // KAvk_40.67 //",
    "T09bsu078_u:7056": " kaluṣaṃ kāñcanarucivyaktavidyudvilāsinī /",
    "T09bsu078_u:7057": " na kasya kurute lakṣmīrmeghamāleva mānasam // KAvk_40.68 //",
    "T09bsu078_u:7058": " anāyattaṃ mahāmātyau hiruko bhirukaśca tam /",
    "T09bsu078_u:7059": " adharmakarmanirataṃ kruddhau tatyajatuḥ prabhum // KAvk_40.69 //",
    "T09bsu078_u:7060": " tatpade vihitau rājñā sacivau daṇḍamugdarau /",
    "T09bsu078_u:7061": " cittānuvṛttikuśalau svairaṃ saktaṃ tamūcatuḥ // KAvk_40.70 //",
    "T09bsu078_u:7062": " prajārañjanasaṃsaktā rājadaurjanyavādinaḥ /",
    "T09bsu078_u:7063": " svayaśaḥkhyāpanāyaiva jāyante dhūrtamantriṇaḥ // KAvk_40.71 //",
    "T09bsu078_u:7064": " na dharmaṃ na sukhaṃ nārthaṃ na kīrti na ca jīvitam /",
    "T09bsu078_u:7065": " gaṇayanti prabhorarthe te bhṛtyā bhavyabhaktayaḥ // KAvk_40.72 //",
    "T09bsu078_u:7066": " nākhaṇḍitā nākṣayitā nātaptā nāpyapīḍitāḥ /",
    "T09bsu078_u:7067": " kurvantyarthakriyā rājñastilatulyāḥ kila prajāḥ // KAvk_40.73 //",
    "T09bsu078_u:7068": " iti bruvāṇau tau rājñā niyuktau rājyacintane /",
    "T09bsu078_u:7069": " lobhāt pravṛttau durnītau hantuṃ niḥśaraṇāḥ prajāḥ // KAvk_40.74 //",
    "T09bsu078_u:7070": " nirvicāre durācāre kumatau pṛthivīpatau /",
    "T09bsu078_u:7071": " luptasatye mahāmātye prajānāṃ jīvitaṃ kutaḥ // KAvk_40.75 //",
    "T09bsu078_u:7072": " udrāyaṇo 'thācireṇa kadācid vaṇijaṃpathi /",
    "T09bsu078_u:7073": " nijadeśāgataṃ vārtāṃ papraccha nṛparāṣṭrayoḥ // KAvk_40.76 //",
    "T09bsu078_u:7074": " so 'vadaddeva kuśalī sutastava mahīpatiḥ /",
    "T09bsu078_u:7075": " kiṃ tu sanmantrirahitaḥ kumantrivaśamāgataḥ // KAvk_40.77 //",
    "T09bsu078_u:7076": " tatra prajānāṃ vitatopatāpaḥ ko 'pi pravṛttaḥ prabhuśāsanena /",
    "T09bsu078_u:7077": " yenādya tatkutsitadeśajanma divāniśaṃ śocati pauralokaḥ // KAvk_40.78 //",
    "T09bsu078_u:7078": " yatra dhvāntaṃ sṛjati taraṇiryatra candro 'gnivarṣī",
    "T09bsu078_u:7079": " yatrodeti prakaṭamamṛtādutkaṭaḥ kālakūṭaḥ /",
    "T09bsu078_u:7080": " yatra trātā harati nṛpatirjīvavṛttiṃ prajānāṃ",
    "T09bsu078_u:7081": " tatrākrandaṃ prasṝtavipulopaplavaṃ kaḥ śṛṇoti // KAvk_40.79 //",
    "T09bsu078_u:7082": " ityāsaktanṛpāyāsakhinnasyārtimayaṃ vacaḥ /",
    "T09bsu078_u:7083": " duḥsahaṃ vaṇijaḥ śrutvā sa tamūce kṛpānidhiḥ // KAvk_40.80 //",
    "T09bsu078_u:7084": " dadgirā tvamito gatvā tūrṇamāśvāsaya prajāḥ /",
    "T09bsu078_u:7085": " sthāpayiṣyāmyahaṃ dharme svayametya śikhaṇḍinam // KAvk_40.81 //",
    "T09bsu078_u:7086": " ityuktastena sānandaḥ svadeśaṃ śanakairvaṇik /",
    "T09bsu078_u:7087": " gatvā prajānāṃ vidadhe svairamāśvāsanaṃ puraḥ // KAvk_40.82 //",
    "T09bsu078_u:7088": " pravāde prasṛte tasminnamātyau daṇḍamudgarau /",
    "T09bsu078_u:7089": " atītabhūpāgamanatrastau bhūpatimūcatuḥ // KAvk_40.83 //",
    "T09bsu078_u:7090": " sarvatra śrūyate deva pravādaḥ sādhuninditaḥ /",
    "T09bsu078_u:7091": " vṛddhaḥ pravrajito rājā rājyārthī yatnavāniti // KAvk_40.84 //",
    "T09bsu078_u:7092": " tīvravrataparikliṣṭaḥ saṃbhogābhimukhādaraḥ /",
    "T09bsu078_u:7093": " lajjāṃ pravrajyayā sārdhaṃ tyaktvā sa punareṣyati // KAvk_40.85 //",
    "T09bsu078_u:7094": " rājannapakkavairāgyāstyajanti sahasaiva yat /",
    "T09bsu078_u:7095": " tat pūrvābhyadhikaṃ teṣāṃ prayāti priyatāṃ punaḥ // KAvk_40.86 //",
    "T09bsu078_u:7096": " lokasthitiviruddheṣu viṣayeṣu viśeṣataḥ /",
    "T09bsu078_u:7097": " spṛhā saṃjāyate jantorapathyeṣviva rogiṇaḥ // KAvk_40.87 //",
    "T09bsu078_u:7098": " sukhotsekātparityaktaṃ prahastamupāgatam /",
    "T09bsu078_u:7099": " prāyaḥ sarvaṃ bhavatyeva jaḍasyāmramiva priyam // KAvk_40.88 //",
    "T09bsu078_u:7100": " tasmādbhavantamutsārya pratāpanidhimāsanāt /",
    "T09bsu078_u:7101": " kṣīṇaḥ śaśīva sthaviraḥ sa rājyaṃ bhoktumicchati // KAvk_40.89 //",
    "T09bsu078_u:7102": " cīvarodvignagātrasya varavastrābhilāṣiṇaḥ /",
    "T09bsu078_u:7103": " jātāsya muṇḍite mūrdhni ratnāṅkamukuṭaspṛhā // KAvk_40.90 //",
    "T09bsu078_u:7104": " ratnaharmyeṣu navatāsaṃbhogavibhavodbhavam /",
    "T09bsu078_u:7105": " tyaktvā vilāsamāyāsaṃ vanavāsaṃ saheta kaḥ // KAvk_40.91 //",
    "T09bsu078_u:7106": " mṛduśayanasukhārhā ye kathaṃ śerate te",
    "T09bsu078_u:7107": " hariṇakharakhurodyatkatkaṇṭakāsu sthalīṣu /",
    "T09bsu078_u:7108": " madhu vidhukaraśītaṃ yairnipītaṃ kathaṃ te",
    "T09bsu078_u:7109": " vanajagajamadoṣṇaṃ tiktamambhaḥ pibanti // KAvk_40.92 //",
    "T09bsu078_u:7110": " adhunaiva tavāsannapraveśaviṣamasthiteḥ /",
    "T09bsu078_u:7111": " ādyaṃmataṃ nyāyavidāṃ rājaputra nipātanam // KAvk_40.93 //",
    "T09bsu078_u:7112": " tasmādanāgato rājā pūrvaṃ vadhyastava prabho /",
    "T09bsu078_u:7113": " dīpaṃ hanti pataṅgo hi na dagdhaścetsamāpatan // KAvk_40.94 //",
    "T09bsu078_u:7114": " tayoriti girā kṣipramabhūd bhūpatirākūlaḥ /",
    "T09bsu078_u:7115": " khalameghaiḥ kaluṣatāṃ nītaṃ kasya na mānasam // KAvk_40.95 //",
    "T09bsu078_u:7116": " sa tau babhāṣe sāśaṅkaḥ krakacakrūratāṃ gataḥ /",
    "T09bsu078_u:7117": " bādhaḥ sādhāraṇaścāyaṃ yuvayormama cāgrataḥ // KAvk_40.96 //",
    "T09bsu078_u:7118": " bhavadbhyāmeva vinayopāyaviśrāntayā dhiyā /",
    "T09bsu078_u:7119": " vicārya kāryatātparyaṃ yad yuktaṃ tadvidhīyatām // KAvk_40.97 //",
    "T09bsu078_u:7120": " iti rājñā kṛtotsāhau tau visṛjyāśu ghātakān /",
    "T09bsu078_u:7121": " udrāyaṇasyāgrapathaṃ vadhāyaiva babandhatuḥ // KAvk_40.98 //",
    "T09bsu078_u:7122": " so 'piprajñāparitrāṇe niyoktuṃ putramudyataḥ /",
    "T09bsu078_u:7123": " bhagavantaṃ samabhyetya vrajāmīti vyajijñapat // KAvk_40.99 //",
    "T09bsu078_u:7124": " sarvajñenābhyanujñātaḥ svakṛtaṃ bhujyatāmiti /",
    "T09bsu078_u:7125": " karmapāśasamākṛṣṭaḥ sa yayau rorukaṃ puram // KAvk_40.100 //",
    "T09bsu078_u:7126": " tasmādvrajantaṃ nirvyājamācāramiva durjanāḥ /",
    "T09bsu078_u:7127": " duṣṭāmātyaprayuktāste jagnurvartmani ghātakāḥ // KAvk_40.101 //",
    "T09bsu078_u:7128": " tasya cāīvarapātrādīn gṛhītvā nihatasya te /",
    "T09bsu078_u:7129": " vyadevayan kṛtaṃ prītyau rājākāryamamātyayoḥ // KAvk_40.102 //",
    "T09bsu078_u:7130": " tataḥ pāpaprahṛṣṭābhyāṃ nṛpastābhyāṃ pradarśitam /",
    "T09bsu078_u:7131": " dṛṣṭvā mumoha sahasā raktāktaṃ cīvaraṃ pituḥ // KAvk_40.103 //",
    "T09bsu078_u:7132": " sa labdhasaṃjñaḥ śanakaiḥ śuśoca na tathā gurum /",
    "T09bsu078_u:7133": " yathā patitamātmānaṃ ghore narakagahvare // KAvk_40.104 //",
    "T09bsu078_u:7134": " so 'vadadvatsa saṃprāptaṃ phalaṃ khalajanānmayā /",
    "T09bsu078_u:7135": " aiśvaryamadhulubdhena pāpapātamapaśyatā // KAvk_40.105 //",
    "T09bsu078_u:7136": " aho bata nirālambe ghore narakasaṃkaṭe /",
    "T09bsu078_u:7137": " unnatārohiṇāṃ sadyaḥ pātakaṃ khalasaṃgatam // KAvk_40.106 //",
    "T09bsu078_u:7138": " kṛtametanmahatpāpaṃ duṣṭāmātyadhiyā mayā /",
    "T09bsu078_u:7139": " patitasya mamedānīṃ pāvako 'pi na pāvakah // KAvk_40.107 //",
    "T09bsu078_u:7140": " tulyaṃ pituścārhatasya vadhe kā mama niṣkṛtiḥ /",
    "T09bsu078_u:7141": " pītaṃ yatra mayaikasmin pātre sadahanaṃviṣam // KAvk_40.108 //",
    "T09bsu078_u:7142": " vṛddhe pitari niḥsaṅke śamaṃ pravrajyayāśrite /",
    "T09bsu078_u:7143": " svacitta niśitaṃ śastraṃ lobhādvyāpāritaṃ mayā // KAvk_40.109 //",
    "T09bsu078_u:7144": " yatsaṃcintitameva kampajanakaṃ śrotuṃ nayat śakyate",
    "T09bsu078_u:7145": " dṛṣṭaṃ yacca karoti śokakalanāṃ niścetanānāmapi /",
    "T09bsu078_u:7146": " yatra krairyamapi prayāti mṛdutāṃ tīvrānutāpāgninā",
    "T09bsu078_u:7147": " tatrāpi prasaranti nirghṛṇadhiyām nistriṃśatīkṣṇāḥ kriyāḥ // KAvk_40.110 //",
    "T09bsu078_u:7148": " ityuktvā duḥkahsaṃtaptaḥ pralāpamukharānanaḥ /",
    "T09bsu078_u:7149": " nyavārayattayoḥ kopātpraveśaṃ duṣṭamantriṇoḥ // KAvk_40.111 //",
    "T09bsu078_u:7150": " guṇāntaraṃ parijñāya bhirukaṃ hirukaṃ ca saḥ /",
    "T09bsu078_u:7151": " ānināya prasādyāśu purāṇau sacivau pituḥ // KAvk_40.112 //",
    "T09bsu078_u:7152": " tataścintākṛśe rājñi śokāt pāṇḍuratām gate /",
    "T09bsu078_u:7153": " svairaṃ tajjananīmetya duṣṭāmātyāvavocatām // KAvk_40.113 //",
    "T09bsu078_u:7154": " devi tvatanayaḥ śrīmān svabhāvasaralāśayaḥ /",
    "T09bsu078_u:7155": " rājyarakṣāṃ na jānāti svajanocchedakarkaśām // KAvk_40.114 //",
    "T09bsu078_u:7156": " pitā pravrajito 'pyasya rājyaṃ hartumupāgataḥ /",
    "T09bsu078_u:7157": " āvābhyāṃ praśamaṃ nītastatra kā nāma vācyatā // KAvk_40.115 //",
    "T09bsu078_u:7158": " nīcatantropapannaścet kramo 'yamaśubhakramaḥ /",
    "T09bsu078_u:7159": " rājyābhilāṣiṇo bhikṣostasyāpi sa kathaṃ kramaḥ // KAvk_40.116 //",
    "T09bsu078_u:7160": " āvāṃ pitṛvadhakridhād vāritau bhūbhujā padāt /",
    "T09bsu078_u:7161": " svayamadyāpi śokena kiṃ mithyā pariśuṣyate // KAvk_40.117 //",
    "T09bsu078_u:7162": " sukṛtaṃ kṛtamāvābhyām prabhorduḥkhakṛśāṅgatā /",
    "T09bsu078_u:7163": " bhavanti sarvabhāveṣu bhṛjyā evāparādhinaḥ // KAvk_40.118 //",
    "T09bsu078_u:7164": " gataṃ śocati kiṃ rājā yatkṛtaṃ kṛtameva tat /",
    "T09bsu078_u:7165": " upekṣyate tvayā devi kasmāccintākṛśaḥ sutaḥ // KAvk_40.119 //",
    "T09bsu078_u:7166": " tābhyāmityuditaṃ śrutvā sā rājajananī śanaiḥ /",
    "T09bsu078_u:7167": " ūce taralikā nāma tadvākyavihitādarā // KAvk_40.120 //",
    "T09bsu078_u:7168": " ānantaryamidaṃ karma dvayornarakapātakam /",
    "T09bsu078_u:7169": " yuṣmanmatādupanataṃ rājñaḥ pūrvakṛtena vā // KAvk_40.121 //",
    "T09bsu078_u:7170": " ahaṃ tu vārayāmyasya śokaṃ pitṛvadhodbhavam /",
    "T09bsu078_u:7171": " arhadvadhodbhavaṃ duḥkhaṃ bhavadbhyāmapi vāryatāṃ // KAvk_40.122 //",
    "T09bsu078_u:7172": " iti tau svairamādiśya sā gatvā pārthivāntikam /",
    "T09bsu078_u:7173": " tamuvāca śucākrāntaṃ parikṣīṇamivoḍupam // KAvk_40.123 //",
    "T09bsu078_u:7174": " dharmādharmamayaṃ putra rājyaṃ rājñāṃ bahucchalam /",
    "T09bsu078_u:7175": " pāpānāṃ śaṅkayā tasmin kiṃ śucā pariśuṣyasi // KAvk_40.124 //",
    "T09bsu078_u:7176": " piturvadhāt pratapto 'si yadi nāma gurupriyaḥ /",
    "T09bsu078_u:7177": " tatrocyate samutsṛjya lajjāṃ tvadduḥkhasaṃkaṭe // KAvk_40.125 //",
    "T09bsu078_u:7178": " svairaṃ jātastvamanyena na sa taddharmataḥ pitā /",
    "T09bsu078_u:7179": " svecchāhārasukhāḥ putra striyo hi nirapatrpāḥ // KAvk_40.126 //",
    "T09bsu078_u:7180": " ityapriyamapi śrutvā rājā tadvacanaṃ rahaḥ /",
    "T09bsu078_u:7181": " pitṛvaiśasapāpograduḥkhasaṃtāpamatyajat // KAvk_40.127 //",
    "T09bsu078_u:7182": " prakurvantyastādrerudayagiriṇā kleśakalanāṃ",
    "T09bsu078_u:7183": " kṣaṇāt kṣoṇīkṣmābhṛdvighaṭanavonodaṃ vidadhati /",
    "T09bsu078_u:7184": " sṛjantyetā vahniṃ sapadi salilāttacca dahanād",
    "T09bsu078_u:7185": " aśādhyaṃ nārīṇāṃ na hi bhavati kiṃcitrtribhuvane // KAvk_40.128 //",
    "T09bsu078_u:7186": " atha so 'rhadvadhenaiva śalyatulyena pīḍitaḥ /",
    "T09bsu078_u:7187": " nṛpaḥ papraccha dharmajñānniṣkṛtiṃ tasya karmaṇaḥ // KAvk_40.129 //",
    "T09bsu078_u:7188": " tatastau duṣṭasacivau tiṣyapuṣyākhyacaityayoḥ /",
    "T09bsu078_u:7189": " mārjārapotau dhṛtvāntaḥsaktāvāmiṣaśikṣayā // KAvk_40.130 //",
    "T09bsu078_u:7190": " niṣiddhāvapi dhāṣṭaryena praviśya nṛpateḥ sabhām /",
    "T09bsu078_u:7191": " tamūcatustīvratāpasaṃtāpapraśamārthinam // KAvk_40.131 //",
    "T09bsu078_u:7192": " deva mithyaiva bhavatā cittamāyāsyate bhṛśam /",
    "T09bsu078_u:7193": " sarvakalyāṇā loke 'smin nārhantaḥ santi te matāḥ // KAvk_40.132 //",
    "T09bsu078_u:7194": " yadi satyaṃ bhaveyuste nabhaso rājahaṃsavat /",
    "T09bsu078_u:7195": " ṛddhimantaḥ kathaṃ teṣāmanyena vadhasaṃbhavaḥ // KAvk_40.133 //",
    "T09bsu078_u:7196": " na santi tasmādarhantaḥ kutastadvadhapātakam /",
    "T09bsu078_u:7197": " sīmāvivādaḥ kastatr yatra grāmo na vidyate // KAvk_40.134 //",
    "T09bsu078_u:7198": " tiṣyapuṣyau gṛhapatī yāvarhatpadamāpatuḥ /",
    "T09bsu078_u:7199": " mārjārāvantare jātau tāvevādy asvacaityayoḥ // KAvk_40.135 //",
    "T09bsu078_u:7200": " prakaṭau tau ca dṛśyete pratyakṣaṃ kasya saṃśayaḥ /",
    "T09bsu078_u:7201": " pratyayo yadi nāstyeva svayaṃ kiṃ na nirīkṣyate // KAvk_40.136 //",
    "T09bsu078_u:7202": " ityuktvā bhūpateḥ kṛtvā khalau dolākulaṃ manaḥ /",
    "T09bsu078_u:7203": " jagmatuḥ sahitau tena caityasaṃdarśanāya tau // KAvk_40.137 //",
    "T09bsu078_u:7204": " apūrvakautukāveśāt tatra saṃghaṭite jane /",
    "T09bsu078_u:7205": " vilokanodyate rājño sāmātye duṣṭamantriṇau // KAvk_40.138 //",
    "T09bsu078_u:7206": " āmiṣābhyāsasaṃbaddhatiṣyapuṣyābhidhānayoḥ /",
    "T09bsu078_u:7207": " dhūrtau cakraturāhvānaṃ śanairbālabiḍālayoḥ // KAvk_40.139 //",
    "T09bsu078_u:7208": " tau tiṣyapuṣyāvarhantau mārjārau stho yuvāṃ yadi /",
    "T09bsu078_u:7209": " pradakṣīṇaṃ vā kriyatāṃ tena satyena caityayoḥ // KAvk_40.140 //",
    "T09bsu078_u:7210": " māṃsadānakṣaṇe tābhyāmiti vācamudīritau /",
    "T09bsu078_u:7211": " tūrṇaṃ nirgatya mārjārau cakratustau pradakṣiṇam // KAvk_40.141 //",
    "T09bsu078_u:7212": " taddṛṣṭvā sahasāvāptapratyaye sānuge nṛpe /",
    "T09bsu078_u:7213": " yāte durjanamāyaiva jagajjayamahīṃ yayau // KAvk_40.142 //",
    "T09bsu078_u:7214": " muṣṭau vāyuṃ dṛṣadi kamalaṃ citramākāśadeśe",
    "T09bsu078_u:7215": " jihvāgre ca pracuraracanāsṛṣṭisaṃhāralīlāḥ /",
    "T09bsu078_u:7216": " kiṃ vā nānyat paśuśiśudhiyāṃ mohanāyendrajālaṃ",
    "T09bsu078_u:7217": " mūrtaṃ dhurtāḥ kṣaṇaparicitapratyayaṃ darśayanti // KAvk_40.143 //",
    "T09bsu078_u:7218": " niṣpratyayaparo rājā tataḥ saugatadarśane /",
    "T09bsu078_u:7219": " āryakātyāyanasyāgre śraddhāpūjāmavārayat // KAvk_40.144 //",
    "T09bsu078_u:7220": " rājadhānyāṃ niṣiddho 'tha bahireva sasānugaḥ /",
    "T09bsu078_u:7221": " vineyakṛpayā tatra tasthau śailā ca bhikṣuṇī // KAvk_40.145 //",
    "T09bsu078_u:7222": " tataḥ kadācidāyāntaṃ dṛṣṭvā kātyāyanaḥ puraḥ /",
    "T09bsu078_u:7223": " nṛpatiṃ janasaṃpātādavamānabhayād yayau // KAvk_40.146 //",
    "T09bsu078_u:7224": " preṣitaṃ pūrvamantribhyāṃ vrajantamavalokya tam /",
    "T09bsu078_u:7225": " duṣṭāmātyau narapatiṃ dīrghavairāvavocatām // KAvk_40.147 //",
    "T09bsu078_u:7226": " rājannamaṅgalanidhirmuṇḍo 'yaṃ viśiraḥ pathi /",
    "T09bsu078_u:7227": " dṛṣṭo 'dya bhikṣurasmābhirna vidmaḥ kiṃ bhaviṣyati // KAvk_40.148 //",
    "T09bsu078_u:7228": " na paśyāmi mukhaṃ rājñaḥ pāpasyeti bhaṇatyasau /",
    "T09bsu078_u:7229": " tathā hi kṣaṇamekānte gatvā dūramitaḥ sthitaḥ // KAvk_40.149 //",
    "T09bsu078_u:7230": " śrutvaitaddurjanāmarṣāduvācānucarān nṛpaḥ /",
    "T09bsu078_u:7231": " eṣa dūrasthitaḥ pāṃśumuṣṭibhiḥ pūryatāmiti // KAvk_40.150 //",
    "T09bsu078_u:7232": " pūryamāṇaḥ sa taiḥ pāṃśumuṣṭibhirduṣṭaceṭakaiḥ /",
    "T09bsu078_u:7233": " divyāṃ kuṭīṃ praveśena parihārāya nirmame // KAvk_40.151 //",
    "T09bsu078_u:7234": " amarṣakopitāḥ sarpāḥ vyāghrā vā pītalohitāḥ /",
    "T09bsu078_u:7235": " śānterāyānti mṛdutāṃ nat u bhūpaticeṭakāḥ // KAvk_40.152 //",
    "T09bsu078_u:7236": " tataḥ prayāte nṛpatau pāṃśurāśiśatāvṛtam /",
    "T09bsu078_u:7237": " duḥkhādūcaturabhyetya hiruko bhirukaśca tam // KAvk_40.153 //",
    "T09bsu078_u:7238": " ārya kṛcchramavāpto 'si rājñā krūreṇa duṣkṛtaiḥ /",
    "T09bsu078_u:7239": " locanāni dhigasmākaṃ yairidaṃ dṛśyate pureḥ // KAvk_40.154 //",
    "T09bsu078_u:7240": " mohāndhaḥ pātakaśvabhre durjanaiḥ pātito nṛpaḥ /",
    "T09bsu078_u:7241": " karmaṇo vayamapyasya darśanāt pāpabhāginaḥ // KAvk_40.155 //",
    "T09bsu078_u:7242": " bhūriyam bhūripāpārtā tyājyā prājyamatestava /",
    "T09bsu078_u:7243": " duḥsahaḥ khalasaṃvāsaḥ tyāgaḥ kasya na saṃmataḥ // KAvk_40.156 //",
    "T09bsu078_u:7244": " prayāti na śamaḥ śamaṃ kṣayamupaiti naiva kṣamā",
    "T09bsu078_u:7245": " bhavanti na ca buddhayaḥ paruṣaroṣadoṣaspṛśaḥ /",
    "T09bsu078_u:7246": " vasanti na vimānanā manasi śalyatulyāḥ satāṃ",
    "T09bsu078_u:7247": " na duṣṭajanavarjanādaparamāsti loke sukham // KAvk_40.157 //",
    "T09bsu078_u:7248": " aiśvaryaṃ guṇināmadhonipatanāyāsaprayāsapradaṃ",
    "T09bsu078_u:7249": " gāmbhīryaṃ timirākāraṃ praviśatāṃ prāṇāpahaṃ prāṇinām /",
    "T09bsu078_u:7250": " naṣṭā sāpi nikṛṣṭduṣṭkuṭilavyālairupādeyatā",
    "T09bsu078_u:7251": " kūpasyeva khalasya nāsti tadaho doṣāliyuktaṃ yataḥ // KAvk_40.158 //",
    "T09bsu078_u:7252": " tayoriti vacaḥ śrutvā mahākātyāyano 'vadat /",
    "T09bsu078_u:7253": " na nikāre 'pi me kopaḥ karmaṇo gatirīdṛśī // KAvk_40.159 //",
    "T09bsu078_u:7254": " etāvadeva me duḥkhaṃ yanmūḍhasya mahīpateḥ /",
    "T09bsu078_u:7255": " khalasaṃgamadoṣeṇa bhayaṃ mahadupasthitam // KAvk_40.160 //",
    "T09bsu078_u:7256": " prathame hi mahāvāyuḥ pureasya nipatiṣyati /",
    "T09bsu078_u:7257": " dvitīye puṣpavṛṣṭiśca vastravṛṣṭistataḥ pare // KAvk_40.161 //",
    "T09bsu078_u:7258": " rūpyavṛṣṭiścaturthe ca hemavṛṣṭiśca pañcame /",
    "T09bsu078_u:7259": " ratnavṛṣṭistataḥ ṣaṣṭhe pāṃśuvṛṣṭiśca saptame // KAvk_40.162 //",
    "T09bsu078_u:7260": " tayā sabandhurāṣṭro 'say na bhaviṣyati bhūpatiḥ /",
    "T09bsu078_u:7261": " tasmād bhavadbhyāṃ gantavyaṃ ratnānyādāya bhūyase // KAvk_40.163 //",
    "T09bsu078_u:7262": " iti tadvacanaṃ śrutvā viniścitya tatheti tau /",
    "T09bsu078_u:7263": " hirukaḥ śyāmakaṃ putraṃ tasyopasthāpakaṃ vyadhāt // KAvk_40.164 //",
    "T09bsu078_u:7264": " bhirukaśca sutāṃ śyāmāvatīmādāya pāṇinā /",
    "T09bsu078_u:7265": " abhyetya bhikṣukīṃ śailāṃ praṇayādidamabravīt // KAvk_40.165 //",
    "T09bsu078_u:7266": " ārye bhavatyā me kanyā ghoṣilasya gṛhaprabhoḥ /",
    "T09bsu078_u:7267": " gṛhe samarpaṇīyeyamāsannapratipannayā // KAvk_40.166 //",
    "T09bsu078_u:7268": " evamuktvārpayitvā tāvamātyau jagmaturgṛham /",
    "T09bsu078_u:7269": " śailāpi kanyāmādāya prayayau ghoṣilālayam // KAvk_40.167 //",
    "T09bsu078_u:7270": " tataḥ krameṇa tadabhūdyathoktaṃ bhikṣuṇā pure /",
    "T09bsu078_u:7271": " jñānadīpavatī prajñā yathātattvaṃ hi paśyati // KAvk_40.168 //",
    "T09bsu078_u:7272": " ṣaṣṭhe 'hni ratnavarṣe 'tha patite ratnapūritām /",
    "T09bsu078_u:7273": " yayaturnāvamādāya tāvamātyāvalakṣitau // KAvk_40.169 //",
    "T09bsu078_u:7274": " tau dakṣiṇāṃ diśaṃ gatvā cakraturnagaradvayam /",
    "T09bsu078_u:7275": " hiruko hirukākhyānaṃ bhirukākhyaṃ tathāparaḥ // KAvk_40.170 //",
    "T09bsu078_u:7276": " pare 'hni pāṃśuvarṣeṇamahatā patatā nṛpaḥ /",
    "T09bsu078_u:7277": " sabandhurāṣṭraḥ pralayṃ prayayau narakātithiḥ // KAvk_40.171 //",
    "T09bsu078_u:7278": " sadaṇḍimudgare rājñi yāte kilbiṣaśeṣatām /",
    "T09bsu078_u:7279": " taṃ mantriputramādāya vyomnā kātyāyano yayau // KAvk_40.172 //",
    "T09bsu078_u:7280": " tamevānugatā prītyā nabhasā puradevatā /",
    "T09bsu078_u:7281": " tadājñayā khavacanīkarvaṭe vidadhe sthitim // KAvk_40.173 //",
    "T09bsu078_u:7282": " bhikṣupuṇyānubhāvena bhāgyairmantrisutasya ca /",
    "T09bsu078_u:7283": " adhiṣṭhānena devyāśca śrīmattadabahvat puram // KAvk_40.174 //",
    "T09bsu078_u:7284": " tatrātha devatā cakre caityaṃ kātyāyanasya sā /",
    "T09bsu078_u:7285": " suravatyāṃ yadadyāpi vandante caityavandakāḥ // KAvk_40.175 //",
    "T09bsu078_u:7286": " mantrisūnumathādāya lagnaṃ cīvarakarṇike /",
    "T09bsu078_u:7287": " lambanaṃ sa yayau vyomnā deśaṃ kātyāyanaḥ param // KAvk_40.176 //",
    "T09bsu078_u:7288": " lambate lambate ko 'yamityukte vismayājjanaiḥ /",
    "T09bsu078_u:7289": " babhūvuste janāstatra lambakā iti viśrutāḥ // KAvk_40.177 //",
    "T09bsu078_u:7290": " atrāntare divaṃ yāte tatrāputre mahīpatau /",
    "T09bsu078_u:7291": " sa kṛtaḥ śyāmako rājā lakṣaṇajñistadājñayā // KAvk_40.178 //",
    "T09bsu078_u:7292": " gatvā bhokkānakaṃ nāma diśā kātyāyanastataḥ /",
    "T09bsu078_u:7293": " jananyāstatra saṃśuddhāṃ vidasdhe dharmadeśanām // KAvk_40.179 //",
    "T09bsu078_u:7294": " sā dṛṣṭasatyā putrasya yaṣṭīmādāya sādaram /",
    "T09bsu078_u:7295": " vandyamādyapi mahatī yaṣṭicaityamakārayat // KAvk_40.180 //",
    "T09bsu078_u:7296": " śrāvastīmatha sotkaṇṭhaḥ prāpya kātyāyanaḥ śanaiḥ /",
    "T09bsu078_u:7297": " jinaṃ vilokya sānandaścakre tatpādavandanam // KAvk_40.181 //",
    "T09bsu078_u:7298": " udrāyaṇasutakathām tatra tena niveditām /",
    "T09bsu078_u:7299": " ākarṇya bhikṣubhiḥ pṛṣṭaḥ sarvajñastānabhāṣata // KAvk_40.182 //",
    "T09bsu078_u:7300": " lubdhakah kālapāśākhyaḥ karvaṭopāntakānane /",
    "T09bsu078_u:7301": " sakūṭāṃ mṛgabandhāya nidadhe vāgurām puraḥ // KAvk_40.183 //",
    "T09bsu078_u:7302": " yantraṃ pāśāvṛtaṃ datvā yāte tasmin yadṛśchayā /",
    "T09bsu078_u:7303": " pratyekabuddhastaṃ deśaṃ prāpya viśrāntimāptavān // KAvk_40.184 //",
    "T09bsu078_u:7304": " tasya puṇyānubhāvena bandhaṃ na viviśurmṛgāḥ /",
    "T09bsu078_u:7305": " na hi śuddhātmanāmagre prāpnotyakuśalaṃ janah // KAvk_40.185 //",
    "T09bsu078_u:7306": " lubdhako 'pi tato 'bhyetya pāśānālokya nirmṛgān /",
    "T09bsu078_u:7307": " pratyekabuddhaṃ krodhāndho viṣadigdheṣuṇāvadhīṭ // KAvk_40.186 //",
    "T09bsu078_u:7308": " tasya sāyakaviddhasya jvalajjvalanatejsaḥ /",
    "T09bsu078_u:7309": " prabhāvamadbhutaṃ dṛṣṭvā pādayornipapāta saḥ // KAvk_40.187 //",
    "T09bsu078_u:7310": " akāryakaraṇodvegasaṃtāpādatha lubdhakaḥ /",
    "T09bsu078_u:7311": " nininda śocannātmānaṃ saṃtyajya śaravāgurāḥ // KAvk_40.188 //",
    "T09bsu078_u:7312": " parinirvāṇamāptasya tasyāsthīni nidhāya saḥ /",
    "T09bsu078_u:7313": " chatradhvajādisaṃbhāraiḥ stūpaṃ cakre sadārcitam // KAvk_40.189 //",
    "T09bsu078_u:7314": " lubdhakastena puṇyena babhūvodrāyaṇo nṛpaḥ /",
    "T09bsu078_u:7315": " vadhāt pratyekabuddhasya bahuśo vadhamāptavān // KAvk_40.190 //",
    "T09bsu078_u:7316": " nandanāmno gṛhapatermadalekhābhidhā sutā /",
    "T09bsu078_u:7317": " babhūva dhanadhanyādisphūtiḥ karvaṭavāsinaḥ // KAvk_40.191 //",
    "T09bsu078_u:7318": " sā kadācinmadotsiktāḥ gṛhamārjanareṇubhiḥ /",
    "T09bsu078_u:7319": " pratyekabuddhamāyāntaṃ pathi mohādavākirat // KAvk_40.192 //",
    "T09bsu078_u:7320": " tasminneva dine tasyāściracintābhirarthitaḥ /",
    "T09bsu078_u:7321": " varaḥ stanabharārtāyā varaṇārthī samāyayau // KAvk_40.193 //",
    "T09bsu078_u:7322": " mūdhni pratyekabuddhasya pāṃśumuṣṭiunipātanāt /",
    "T09bsu078_u:7323": " pratyāsannavivāhāhamiti bhrātaramāha sā // KAvk_40.194 //",
    "T09bsu078_u:7324": " tatastasyāh pravādena cikṣipurvaraṇāptaye /",
    "T09bsu078_u:7325": " mūrdhni pratyekabuddhasya rajāṃsi prauḍhakanyakāḥ // KAvk_40.195 //",
    "T09bsu078_u:7326": " guṇākārapravṛttena prayayena vimohitāḥ /",
    "T09bsu078_u:7327": " nirvicārya pravartante viruddheṣvapi vastuṣu // KAvk_40.196 //",
    "T09bsu078_u:7328": " pravṛttapātakācāre tasmin buddhabudhābhidhau /",
    "T09bsu078_u:7329": " nivāraṇaṃ gṛhapatī karmaṇastasya cakratuḥ // KAvk_40.197 //",
    "T09bsu078_u:7330": " saiva kanyā narapatiḥ śikhaṇḍī pāpabhāgabhūt /",
    "T09bsu078_u:7331": " pravādakartā tadbhrātā bhikṣuḥ katyāyano 'pyayam // KAvk_40.198 //",
    "T09bsu078_u:7332": " jātau gṛhapatī rūḍhaduṣṭācāranivāraṇāt /",
    "T09bsu078_u:7333": " puripatāpānnirmuktau hiruko bhirukaśca tau // KAvk_40.199 //",
    "T09bsu078_u:7334": " iti bhagavataḥ śrutvā vākyaṃ vicārya ca bhikṣavaḥ",
    "T09bsu078_u:7335": " phalapariṇatiṃ jñātvā citrām śubhāśubhakarmaṇām /",
    "T09bsu078_u:7336": " khalajanavacastulyaṃ śatruṃ vicārasamaṃ guruṃ",
    "T09bsu078_u:7337": " sukṛtasadṛśaṃ bandhuṃ loke na kiṃcana menire // KAvk_40.200 //",
    "T09bsu078_u:7338": " iti kṣemendraviracitāyāṃ bodhisattvāvadānakalpalatāyāmudrāyaṇāvadānaṃ catvāriṃśaḥ pallavaḥ //",
    "T09bsu078_u:7339": " 41. kapilāvadānam /",
    "T09bsu078_u:7340": " yadbhūpālaviśāladānabibhavaprodbhūtapuṇyādhikaṃ",
    "T09bsu078_u:7341": " dānasyātikṛśasya satphalabharamapnotyalaṃ durgataḥ /",
    "T09bsu078_u:7342": " śuddhasyaiva vivṛddhadharmadhavalaśraddhāsamṛdhyānvitaṃ",
    "T09bsu078_u:7343": " niḥsaṃsāravijṛmbhitaṃ taducitaṃ cittasya vittasya ca // KAvk_41.1 //",
    "T09bsu078_u:7344": " jine jetavanārāmavihāriṇi mahādhanah /",
    "T09bsu078_u:7345": " dhīrābhidhānaḥ śrāvastyāmabhūd gṛhapatiḥ purāḥ // KAvk_41.2 //",
    "T09bsu078_u:7346": " tasya paṇḍitanāmabhūt putraḥ sukṛtapaṇḍitaḥ /",
    "T09bsu078_u:7347": " akhaṇḍitayaśaḥpuṇyadānālaṃkāramaṇḍitaḥ // KAvk_41.3 //",
    "T09bsu078_u:7348": " sa bāla eva bhikṣūṇām rājārhairvastrabhojanaiḥ /",
    "T09bsu078_u:7349": " śāriputrapradhānānāṃ cakārātithisatkriyām // KAvk_41.4 //",
    "T09bsu078_u:7350": " tataḥ kadācidakṣīṇādurbhikṣakṣayite jane /",
    "T09bsu078_u:7351": " yācyayācakatulyatve piṇḍicchedo 'thināmabhūt // KAvk_41.5 //",
    "T09bsu078_u:7352": " bhikṣūṇāṃ saṃkaṭe tasmin kāle paramadāruṇe /",
    "T09bsu078_u:7353": " paṇḍitaḥ sugatāhūtaḥ pratasthe jetakānanam // KAvk_41.6 //",
    "T09bsu078_u:7354": " taṃ vrajantaṃ turaṅgeṇa kāñcanādāmaśobhinam /",
    "T09bsu078_u:7355": " ūcurviṭāḥ samabhyetya guṇotsāhāsahiṣṇavaḥ // KAvk_41.7 //",
    "T09bsu078_u:7356": " arthisārthārthanākalpavṛkṣastvaṃ dikṣu viśrutaḥ /",
    "T09bsu078_u:7357": " śatāni pañca saṃprāptāstvāmuddiśyāśayā vayam // KAvk_41.8 //",
    "T09bsu078_u:7358": " alaṃkārāṃśukayugaṃ pratyekaṃ naḥ samīhitam /",
    "T09bsu078_u:7359": " adhunaivāvilambena dīyatām yadi śakyate // KAvk_41.9 //",
    "T09bsu078_u:7360": " ityuktastaiḥ sadācāraḥ so 'vatīrya turaṅgamāt /",
    "T09bsu078_u:7361": " sādhu pūjāṃ vidhāyaiṣāṃ dhīmān kṣaṇamacintayat // KAvk_41.10 //",
    "T09bsu078_u:7362": " bhagavantamadṛṣṭvaiva gacchāmi svagṛhaṃ yadi /",
    "T09bsu078_u:7363": " āsannāmṛtapānasya taṃ vighnaṃ kathamutaśe // KAvk_41.11 //",
    "T09bsu078_u:7364": " adatvā priyamarthibhyo vrajāmi yadi nistrapah /",
    "T09bsu078_u:7365": " kathaṃ karomi dānasya tāṃ svayaṃ vratakhaṇḍanām // KAvk_41.12 //",
    "T09bsu078_u:7366": " iti cintayatastasya bhittvā bhūmiṃ samudgataḥ /",
    "T09bsu078_u:7367": " nāgarājaḥ svayaṃ śeṣaḥ prādādarthisamīhitam // KAvk_41.13 //",
    "T09bsu078_u:7368": " dattāni nāgarājena vastrāṇyābharaṇāni ca /",
    "T09bsu078_u:7369": " sa tebhyaḥ pratipādyāśu yayau niḥśalyatāmiva // KAvk_41.14 //",
    "T09bsu078_u:7370": " te 'pi dṛṣṭvā tadāścaryaṃ puṇyāṃ sugatabhāvanām /",
    "T09bsu078_u:7371": " sarvārthasaṃpatsiddhīnāṃ jananīmeva menire // KAvk_41.15 //",
    "T09bsu078_u:7372": " jātacittaprasādāste tenaiva sahitāstataḥ /",
    "T09bsu078_u:7373": " bhagavantaṃ yayurdraṣṭuṃ vinaṣṭadveṣakalmaṣāḥ // KAvk_41.16 //",
    "T09bsu078_u:7374": " bhagavantamathālokya kumāraḥ praṇatānanaḥ /",
    "T09bsu078_u:7375": " tatpādapadmarajasā dhanyaścakre lalāṭikām // KAvk_41.17 //",
    "T09bsu078_u:7376": " hāraṃ punaścaraṇayoḥ śāstuḥ śaśikarojjvalam /",
    "T09bsu078_u:7377": " vinyasya praṇatānagre sa tānasmai nyavedayat // KAvk_41.18 //",
    "T09bsu078_u:7378": " dharmadeśanayā teṣāṃ bhagavān jñānavajrabhṛt /",
    "T09bsu078_u:7379": " bhittvā satkāyadṛṣṭyadriṃ srotaḥprāptiphalaṃ vyadhāt // KAvk_41.19 //",
    "T09bsu078_u:7380": " dṛṣṭasatyeṣu yāteṣu tatasteṣu praṇamya tam /",
    "T09bsu078_u:7381": " kumāraṃpaṇḍitaṃ prītyā bhagavān svayamabhyadhāt // KAvk_41.20 //",
    "T09bsu078_u:7382": " vatsa puṇyairavāpto 'si paryāptiṃ sukṛtaśriyām /",
    "T09bsu078_u:7383": " durbhikṣesvapi bhikṣūṇāṃ kuru bhojyādhivāsanām // KAvk_41.21 //",
    "T09bsu078_u:7384": " parigraho me bhikṣūṇāṃ śatānyarhatrayodaśa /",
    "T09bsu078_u:7385": " anye cānviṣya kṛcchrārtāḥ saṃvibhajyāstvayā pure // KAvk_41.22 //",
    "T09bsu078_u:7386": " iti śrutvā bhagavataḥ paṇḍitaḥ pramadākulaḥ /",
    "T09bsu078_u:7387": " bhaktyā saṃghasya vidadhe yāvajjīvaṃ nimantraṇam // KAvk_41.23 //",
    "T09bsu078_u:7388": " tataḥ svagṛhamabhyetya rājārhaibhikṣusaṃmataiḥ /",
    "T09bsu078_u:7389": " saṃbuddhapramukhaṃ saṃghaṃ sadā bhojyairapūjayat // KAvk_41.24 //",
    "T09bsu078_u:7390": " daridrānadaridrāṃśca yācyānapi ca yācakān /",
    "T09bsu078_u:7391": " anukampyān sa vidadhe dānenānyānukampinah // KAvk_41.25 //",
    "T09bsu078_u:7392": " śeṣān kṛpaṇasaṃghātān so 'nviṣya karuṇāmbudhiḥ /",
    "T09bsu078_u:7393": " ratnarāśiṃ dadau tebhyo daurgatyatimirāpaham // KAvk_41.26 //",
    "T09bsu078_u:7394": " sa ratnanikarasteṣāṃ jagāmāṅgārarāśitām /",
    "T09bsu078_u:7395": " nṛṇāṃ bhāgyāni ratnāni maṇayaḥ prasthajātayaḥ // KAvk_41.27 //",
    "T09bsu078_u:7396": " te tamūcuḥ samabhyetya svapnadṛṣṭadhanā iva /",
    "T09bsu078_u:7397": " ratnanāmnā tvayāsmākaṃ sa datto 'ṅgārasaṃcayaḥ // KAvk_41.28 //",
    "T09bsu078_u:7398": " dhanalābhena mahatā sadyaḥ prāptonnatirjanah /",
    "T09bsu078_u:7399": " tatsaṃkṣayāt kṣaṇenaiva paribhraṣṭo na jīvati // KAvk_41.29 //",
    "T09bsu078_u:7400": " iti teṣāṃ vacaḥ śrutvā paṇḍitaḥ karuṇānidhiḥ /",
    "T09bsu078_u:7401": " tānūce puṇyadīnānāṃ ratnānyāyāntyaratnatām // KAvk_41.30 //",
    "T09bsu078_u:7402": " yuṣmābhirna kṛtaḥ pūrvaṃ mohāt sukṛtasaṃcayaḥ /",
    "T09bsu078_u:7403": " tenāyaṃ ratnarāśirvaḥ prayāto 'ṅgārasāratām // KAvk_41.31 //",
    "T09bsu078_u:7404": " ratnāni yatnanihitānyapi yānti dūraṃ puṇyakṣayādupanayanti ca bhāgyayogāt /",
    "T09bsu078_u:7405": " vittārjanaṃ patitaśokanimittameva vittaṃ hi cittamucitaṃ sukṛtapravṛttam // KAvk_41.32 //",
    "T09bsu078_u:7406": " tasmād bhavadbhirbhojyāya bhikṣusaṃgho 'dhivāsyatām /",
    "T09bsu078_u:7407": " bhogasaṃbhārasaṃpattimahaṃ saṃpādayāmi vaḥ // KAvk_41.33 //",
    "T09bsu078_u:7408": " ityuktāstena taddattavittabhojanasaṃpadā /",
    "T09bsu078_u:7409": " te buddhapramukhaṃ saṃghaṃ dinamekamapūjayan // KAvk_41.34 //",
    "T09bsu078_u:7410": " saṃghaṃ yathāvadabhyarcya praṇīdhānamakāri taiḥ /",
    "T09bsu078_u:7411": " m ākadācana dāridyraṃ syādasmākamiti kṣaṇam // KAvk_41.35 //",
    "T09bsu078_u:7412": " tataste paṇḍitagirā gatvā dadṝśuragrataḥ /",
    "T09bsu078_u:7413": " tamevāṅgāranikaraṃ prayātaṃ ratnarāśitām // KAvk_41.36 //",
    "T09bsu078_u:7414": " bhavane paṇḍitasyātha kumārasya prabhavataḥ /",
    "T09bsu078_u:7415": " vivṛtānāṃ nidhānānāṃ nirvighnaṃ śatamudyayau // KAvk_41.37 //",
    "T09bsu078_u:7416": " sa prasenajite rājñe dharmajñaḥ sthitirakṣaṇāt /",
    "T09bsu078_u:7417": " dadau nidhānaṣaḍbhāgaṃ sa cāsyāṅgāratāmagāt // KAvk_41.38 //",
    "T09bsu078_u:7418": " kumārasyaiva sukṛtairbhogyo 'yaṃ nidhisaṃcayaḥ /",
    "T09bsu078_u:7419": " ityantarīkṣādvacanaṃ tataḥ śuśrāva bhūpatiḥ // KAvk_41.39 //",
    "T09bsu078_u:7420": " kumārasyaiva vacasā tānnidhīnnirdhitāṃ punaḥ /",
    "T09bsu078_u:7421": " prāptāṃ vilokya sāścaryaḥ prahiṇottadgṛhaṃ nṛpaḥ // KAvk_41.40 //",
    "T09bsu078_u:7422": " tatastadakhilaṃ vittaṃ vitīrya vipulāśayaḥ /",
    "T09bsu078_u:7423": " kumāraḥ saṃpadāṃ cakre sthitiṃ durgataveśmasu // KAvk_41.41 //",
    "T09bsu078_u:7424": " atha niḥsārasaṃsāravicāravirataspṛhaḥ /",
    "T09bsu078_u:7425": " anityatāṃ sa saṃcintyaḥ dīraḥ pitarabravīt // KAvk_41.42 //",
    "T09bsu078_u:7426": " anujānīhi māṃ tāvat gantuṃ tāta patovanam /",
    "T09bsu078_u:7427": " imā janmaśatocchiṣṭāḥ kliṣṭā mama vibhūtayaḥ // KAvk_41.43 //",
    "T09bsu078_u:7428": " trailokyasaṃpatsaṃprāptiryasmin vrajati bhogyatām /",
    "T09bsu078_u:7429": " tadidaṃ sarvabhūtānāmāyurbhājanamalpakam // KAvk_41.44 //",
    "T09bsu078_u:7430": " śīte yasya karomi saṃtatamṛdusparśāṃśukaurgūhanaṃ",
    "T09bsu078_u:7431": " saṃtāpe racayāmi yasya śiśiraśrīkhaṇḍacarcārcanam /",
    "T09bsu078_u:7432": " yasyārthe viṣaśastravahnibhujagavrātātparaṃ me bhayaṃ",
    "T09bsu078_u:7433": " prāptaḥ so 'pyamapāyataḥ parihṛte 'pyāyāti kāyaḥ kṣayam // KAvk_41.45 //",
    "T09bsu078_u:7434": " bhogādviraktaḥ pravrajyāmādāya dayitāṃ vane /",
    "T09bsu078_u:7435": " viharāmi haran cintāṃ cintātaptasya cetasaḥ // KAvk_41.46 //",
    "T09bsu078_u:7436": " ityuktvā sa parityajya viṣayasnehabandhanam /",
    "T09bsu078_u:7437": " kṛtābhyuopagamaḥ pitrā śāriputrāśamaṃ yayau // KAvk_41.47 //",
    "T09bsu078_u:7438": " tatra pravrajitastena pātrapāṇiḥ sacīvaraḥ /",
    "T09bsu078_u:7439": " tasyaivānucaro bhūtvā vicacāra yatavfataḥ // KAvk_41.48 //",
    "T09bsu078_u:7440": " sa dṛṣṭvā karṣakairdhārāṃ kṣetrāt kṣetrapravartitām /",
    "T09bsu078_u:7441": " nirdiṣṭena pathā yāntīṃ vismayādityacintayat // KAvk_41.49 //",
    "T09bsu078_u:7442": " aho vihitamārgeṇa gacchatāmapyacetasām /",
    "T09bsu078_u:7443": " jalānāṃ karmasaṃsiddhardṛśyate natu dehinām // KAvk_41.50 //",
    "T09bsu078_u:7444": " saṃcintyeti vrajannagre dṛṣṭvā yaṣṭīkṛtaṃ śaram /",
    "T09bsu078_u:7445": " prataptamiṣukāreṇa pradadhyau dhīmatāṃ varaḥ // KAvk_41.51 //",
    "T09bsu078_u:7446": " tāpāt praguṇatāmete yānti niścetanāḥ śarāḥ /",
    "T09bsu078_u:7447": " na tu saṃsārasaṃtaptā api vakrāḥ śarīriṇaḥ // KAvk_41.52 //",
    "T09bsu078_u:7448": " iti dhyāyan vilokyāgre takṣṇā śakaṭacakratām /",
    "T09bsu078_u:7449": " nītāni dṛḍharūpāṇi punaścintāṃ samāyayau // KAvk_41.53 //",
    "T09bsu078_u:7450": " aho nu ghaṭanāyogād yānti karmaṇyatāṃ kṣaṇāt /",
    "T09bsu078_u:7451": " niścetanānid ārūṇi na cittāni śarīriṇām // KAvk_41.54 //",
    "T09bsu078_u:7452": " it caṃcintya saṃyātaḥ sudharmaniyamādaraḥ /",
    "T09bsu078_u:7453": " vatsalaṃ pitaraṃ putra ivācāryamuvāca saḥ // KAvk_41.55 //",
    "T09bsu078_u:7454": " ārya eva prayātvadya piṇḍapātāya matkṛte /",
    "T09bsu078_u:7455": " ahaṃ tu bhavatādiṣṭaṃ cintayāmi nijavratam // KAvk_41.56 //",
    "T09bsu078_u:7456": " ityupādhyāyamabhyarthya bhaktakṛtyāya paṇḍitaḥ /",
    "T09bsu078_u:7457": " tasmin yāte tadādiṣṭaṃ vihārāgāramāviśat // KAvk_41.57 //",
    "T09bsu078_u:7458": " tatra yaṣṭīkṛtatanuḥ kṛtvā pratimukhīṃ smṛtim /",
    "T09bsu078_u:7459": " sa pradadhyau nijaṃ dharmaṃ baddhaparyaṅkaniścalaḥ // KAvk_41.58 //",
    "T09bsu078_u:7460": " tasmin samādhisaṃnaddhe vasudhā sadharādharā /",
    "T09bsu078_u:7461": " vicacālākhilāmbhodhijalaloladukūlinī // KAvk_41.59 //",
    "T09bsu078_u:7462": " śakrastaṃ dhyānanirataṃ jñātvā nirvighnasiddhaye /",
    "T09bsu078_u:7463": " dideśa dikṣu rakṣāyai dikpālān sendubhāskarān // KAvk_41.60 //",
    "T09bsu078_u:7464": " bhagavānatha sarvajñastasya siddhimupasthitām /",
    "T09bsu078_u:7465": " pākāt kuśalamūlānāṃ jñātvā kṣaṇamacintayat // KAvk_41.61 //",
    "T09bsu078_u:7466": " āsannārhatpadasyāsya śāriputraḥ sametya cet /",
    "T09bsu078_u:7467": " dvāramuddhāṭayenmadhye vighna eṣa na saṃśayaḥ // KAvk_41.62 //",
    "T09bsu078_u:7468": " tasmādāgacchatastasya gatvā svayamahaṃ puraḥ /",
    "T09bsu078_u:7469": " karomi kālahārāya nānāpraśnāśrayāḥ kathāḥ // KAvk_41.63 //",
    "T09bsu078_u:7470": " iti saṃcintya bhagavān svayaṃ taddiśamāgataḥ /",
    "T09bsu078_u:7471": " bhikṣorāgacchatasyasya vjlambaṃ kathayākarot // KAvk_41.64 //",
    "T09bsu078_u:7472": " suraprabhāvānniḥśabde nabhogatavihaṃgame /",
    "T09bsu078_u:7473": " loke nirvātadīpasya tulyatāṃ prāpa paṇḍitaḥ // KAvk_41.65 //",
    "T09bsu078_u:7474": " srotaḥ prāptiphalādūrdhvaṃ sakṛdāgāmyavāpya saḥ /",
    "T09bsu078_u:7475": " anāgāmiphalaṃ prāpya tato 'rhatphalamāptavān // KAvk_41.66 //",
    "T09bsu078_u:7476": " tataḥ kathānte sugate prayāte nijamāśramam /",
    "T09bsu078_u:7477": " śāriputraḥ praviśyarkamiva śiṣyaṃ vyalokayat // KAvk_41.67 //",
    "T09bsu078_u:7478": " taṃ dṛṣṭvā sahasottīrṇaṃ viśīrṇabhavabandhanam /",
    "T09bsu078_u:7479": " siddhiṃ yugaśataprāpyāṃ tasya tām praśaśaṃsa saḥ // KAvk_41.68 //",
    "T09bsu078_u:7480": " tāṃ tasyārhatpadaprāptiṃ śrutvā jagati viśrutām /",
    "T09bsu078_u:7481": " bhikṣubhirbhagavāṇ pṛṣṭastatkathāmabravījjinah // KAvk_41.69 //",
    "T09bsu078_u:7482": " bhagavān kāśyapaḥ pūrvaṃ vārāṇasyāṃ tathāgataḥ /",
    "T09bsu078_u:7483": " saha bhikṣūsahasrāṇāṃ viṃśatyā puravāsibhiḥ // KAvk_41.70 //",
    "T09bsu078_u:7484": " śraddhāpraṇītaiḥ śucibhiḥ sarvabhogyairmanonugaiḥ /",
    "T09bsu078_u:7485": " uvāsa pūjitah kaṃcit kālaṃ sattvahitodyataḥ // KAvk_41.71 //",
    "T09bsu078_u:7486": " bhikṣupūjāpare tatra vartamāne gṛhe gṛhe /",
    "T09bsu078_u:7487": " acintyayadviniḥśvasya durgato nāma durgataḥ // KAvk_41.72 //",
    "T09bsu078_u:7488": " dhiṅ māmatīva dāridyrāt nīcaṃ niṣkuśalakriyam /",
    "T09bsu078_u:7489": " naiko 'pi mandabhāgyena yena bhikṣurnimantritaḥ // KAvk_41.73 //",
    "T09bsu078_u:7490": " tyājyā janasya sakalavyavahārabāhyāḥ vākyapramāṇapadasaṃdhiṣu naiva yogyāḥ /",
    "T09bsu078_u:7491": " naṣṭakriyā vigatakārakatarkahīnāḥ śabdā ivārtharahitāḥ puruṣā bhavanti // KAvk_41.74 //",
    "T09bsu078_u:7492": " iti cintānalākrāntaṃ ninditaṃ dhanahīnataḥ /",
    "T09bsu078_u:7493": " taṃ samāhūya ko 'pyetya sukṛtaprerako 'bhyadhāt // KAvk_41.75 //",
    "T09bsu078_u:7494": " kṣīṇārthenāpi bhavatā janmāntaraśubhāptaye /",
    "T09bsu078_u:7495": " yathākathaṃcideko 'pi bhikṣuḥ kiṃ na nimantritaḥ // KAvk_41.76 //",
    "T09bsu078_u:7496": " ityuktastena saṃsaktaśalyaḥ punarivāhataḥ /",
    "T09bsu078_u:7497": " bhiokṣubhojanavaikalyāt sa bhṛdhaṃ vyathito 'bhavat // KAvk_41.77 //",
    "T09bsu078_u:7498": " kathaṃcitkṣḥutparikṣāmaḥ sa gatvā śreṣṭhimandiram /",
    "T09bsu078_u:7499": " yatnena prāpa mūlyāṃśaṃ dārupāṭanakarmaṇā // KAvk_41.78 //",
    "T09bsu078_u:7500": " kṛtvā tatraiva tadbhāryā śuddhataṇḍulakhaṇḍanam /",
    "T09bsu078_u:7501": " tadaṃśabhṛtimūlyāptaṃ bhaktyā bhartre nyavedayat // KAvk_41.79 //",
    "T09bsu078_u:7502": " samudyatasya tasyātha bhikṣubhojanasiddhaye /",
    "T09bsu078_u:7503": " śuddhaye śuddhasattvasya śakro 'bhūdanusādhakah // KAvk_41.80 //",
    "T09bsu078_u:7504": " divyavarṇarasāmode bhojye śakreṇa sādhite /",
    "T09bsu078_u:7505": " prītyā pracchannarūpeṇa bhikṣuṃ lekhe na durgataḥ // KAvk_41.81 //",
    "T09bsu078_u:7506": " vibhūtimohitairgūḍhaiḥ pūrvaṃ puranivāsibhiḥ /",
    "T09bsu078_u:7507": " saṃghe nimantrite duḥkhāt durgato martumudyayau // KAvk_41.82 //",
    "T09bsu078_u:7508": " kṛpayā tasya bhagavān svayamabhyetya kāśyapaḥ /",
    "T09bsu078_u:7509": " śuddhisiddhiṃ parijñāya cakre bhojyapratigraham // KAvk_41.83 //",
    "T09bsu078_u:7510": " aho 'haṃ bhavato bhojyaṃ prayacchāmīti bhūbhujā /",
    "T09bsu078_u:7511": " prayatnāt prārtito 'pyarthaṃ naivāmanyata durgataḥ // KAvk_41.84 //",
    "T09bsu078_u:7512": " guṇadraviṇasaṃpūrṇaḥ syāṃ daridraprasādanaḥ /",
    "T09bsu078_u:7513": " bhagavantamathābhyarcya praṇīdhānaṃ cakāra saḥ // KAvk_41.85 //",
    "T09bsu078_u:7514": " svāśramaṃ kāśyape yāte surendre ca divaṃ gate /",
    "T09bsu078_u:7515": " durgatasya gṛhaṃ sarvaṃ divyaratnaipūrayat // KAvk_41.86 //",
    "T09bsu078_u:7516": " viśvakarmā tatastasya vidadhe śakraśāsanāt /",
    "T09bsu078_u:7517": " bhavanaṃ rucirodyānaṃ ratnastambhavibhūṣitam // KAvk_41.87 //",
    "T09bsu078_u:7518": " saṃprāptavimalaiśvaryaḥ sahitaṃ sarvabhikṣubhiḥ /",
    "T09bsu078_u:7519": " saptāhaṃ vibhavairbhogaiḥ sa kāśyapamapūjayat // KAvk_41.88 //",
    "T09bsu078_u:7520": " kṣutkṣāmāṅganamarthibhiḥ parihṛtadvāraṃ rudaddārakaṃ",
    "T09bsu078_u:7521": " gehaṃ niścalakajjalānyapi sthalīkoṇasvananmakṣikam (?) /",
    "T09bsu078_u:7522": " cullīsuptabiḍālabālamaparaṃ yasyābhavadrauravaṃ",
    "T09bsu078_u:7523": " śrīstasyaiva nṛpaspṛhāspadatayāścaryaṃ na kasya svayam // KAvk_41.89 //",
    "T09bsu078_u:7524": " tena dānaprabhāveṇa sudhāśuddhena durgataḥ /",
    "T09bsu078_u:7525": " janmāntare paṇḍitatāmavāpyārhattvamāgataḥ // KAvk_41.90 //",
    "T09bsu078_u:7526": " iti paṇḍitapūrvajanmavṛttaṃ kathitaṃ sarvavidā guṇādareṇa /",
    "T09bsu078_u:7527": " avadhārya viśuddhadānapuṇyaṃ kuśalārhaṃ praśaśaṃsa bhikṣusaṃghaḥ // KAvk_41.91 //",
    "T09bsu078_u:7528": " iti kṣemendraviracitāyāṃ bodhisattvāvadānakalpalatāyāṃ kapilāvadānaṃ nāmaikacatvāriṃśaḥ pallavaḥ //",
    "T09bsu078_u:7529": " 42. kanakavarṇāvadānam /",
    "T09bsu078_u:7530": " sattvena sūryarucayastamasi sphuranti dharmeṇa ratnanicayā nabhasaḥ tapanti /",
    "T09bsu078_u:7531": " dhairyeṇa sarvavipadaḥ praśamaṃ vrajanti dānena bhogasubhagāḥ kakubho bhavanti // KAvk_42.1 //",
    "T09bsu078_u:7532": " bhagavān sugataḥ pūrvaṃ śrāvastyāṃ jetakānane /",
    "T09bsu078_u:7533": " kuśalānāṃ prapānnānāṃ vidadhe dharmadeśanām // KAvk_42.2 //",
    "T09bsu078_u:7534": " pūrvakalpāntarajane vatsarāṣṭāyutāyuṣi /",
    "T09bsu078_u:7535": " śrīmān kanakavarṇākhyo babhūva pṛthivīpatiḥ // KAvk_42.3 //",
    "T09bsu078_u:7536": " kanakākhyā purī tasya śakrasyevāmarāvatī /",
    "T09bsu078_u:7537": " sarvalokeśvarasyāpi vasatirvallabhābhavat // KAvk_42.4 //",
    "T09bsu078_u:7538": " nāyakārhaṃ yaśaḥśubhraṃ cāruvṛttaguṇocitam /",
    "T09bsu078_u:7539": " hṝdaye yaḥ prajākāryaṃ muktāhāramivāvahat // KAvk_42.5 //",
    "T09bsu078_u:7540": " prajākarmavipākena pure paramadāruṇā /",
    "T09bsu078_u:7541": " avṛṣṭirabhavat tatra sarvabhūtabhayapradā // KAvk_42.6 //",
    "T09bsu078_u:7542": " sā dhairyahāriṇī sarvalokasaṃtāpakāriṇī /",
    "T09bsu078_u:7543": " avṛṣṭiḥ prayayau bhūbhṛnmānasāyāsahetutām // KAvk_42.7 //",
    "T09bsu078_u:7544": " kuṇṭhasarvapratīkāraḥ sa cintāstimitaṃ puraḥ /",
    "T09bsu078_u:7545": " uvāca suciraṃ dhyātvā pradhānāmātyamaṇḍalam // KAvk_42.8 //",
    "T09bsu078_u:7546": " avarṣopanipāto 'yaṃ prajānāṃ niṣpratikriyaḥ /",
    "T09bsu078_u:7547": " karoti me yatnakṛtaṃ niṣphalaṃ paripālanam // KAvk_42.9 //",
    "T09bsu078_u:7548": " nivṛttavarṣāḥ kakubho bhavantyabhrāśca svacchakāḥ /",
    "T09bsu078_u:7549": " pravṛttabāṣpavarṣāśca prajāḥ pāpena bhūbhujām // KAvk_42.10 //",
    "T09bsu078_u:7550": " trāṇaṃ mahābhayādrājā prajānāṃ na karoti yaḥ /",
    "T09bsu078_u:7551": " tasya spaṣṭaṃ naṭasyeva kirīṭamukuṭagrahaḥ // KAvk_42.11 //",
    "T09bsu078_u:7552": " tadā kṝtayugaṃ loke yadā rājā prajāhitaḥ // KAvk_42.12 //",
    "T09bsu078_u:7553": " durbhikṣakṣayitāḥ pṛthutarakleśāvalīvihvalāḥ /",
    "T09bsu078_u:7554": " hāhākāraviśṛṅkhalāḥ khalatarairatyarditā vallabhaiḥ",
    "T09bsu078_u:7555": " śocantyaḥ pralayaṃ prayāntaśaraṇāḥ pāpairnṛpāṇāṃ prajāḥ // KAvk_42.13 //",
    "T09bsu078_u:7556": " tasmātsamastakoṣeṇa rakṣaṇīyā mayā prajāḥ /",
    "T09bsu078_u:7557": " rājñāṃ prajāparitrāṇapuṇyaṃ ratnamayo nidhiḥ // KAvk_42.14 //",
    "T09bsu078_u:7558": " ityuktvā sarvalokasya saṃcintya koṣṭhakoṣayoḥ /",
    "T09bsu078_u:7559": " sa nināya nijaṃ sarvaṃ sadā bhogyopabhogyatām // KAvk_42.15 //",
    "T09bsu078_u:7560": " tataḥ kālena tasyogradurbhikṣeṇānnasaṃcayaḥ /",
    "T09bsu078_u:7561": " yayau mahāvyayādekapuruṣāśanaśeṣatām // KAvk_42.16 //",
    "T09bsu078_u:7562": " tasminnavasare vyomnā samabhyetya raviprabhaḥ /",
    "T09bsu078_u:7563": " pratyekabuddhastasyātha vidadhe bhojanārthanām // KAvk_42.17 //",
    "T09bsu078_u:7564": " niyame saṃśaye tasminnātmanaḥ prāṇadhāraṇe /",
    "T09bsu078_u:7565": " nirvikalpya sa tatasrvaṃ dadau tasmai prasannadhīḥ // KAvk_42.18 //",
    "T09bsu078_u:7566": " svaprāṇavṛttiṃ tenāsau kṛtvātithyaprasādinā /",
    "T09bsu078_u:7567": " prayayau nabahsā tasya prasaṃśan sattvaśīaltām // KAvk_42.19 //",
    "T09bsu078_u:7568": " athodyayau vyaomamahādvipasya nīlālimāleva sadambulekhā /",
    "T09bsu078_u:7569": " meghāvalī paścimadikpralambā kapolakālāgurumañjarīva // KAvk_42.20 //",
    "T09bsu078_u:7570": " tataḥ samastaṃ gaganāntarālamutphullanīlotpalakānanābham /",
    "T09bsu078_u:7571": " ācchādyamānaṃ sarasairbabhāse bhṛṅgapravandhauriva meghasaṃghaiḥ // KAvk_42.21 //",
    "T09bsu078_u:7572": " tataḥ papātākhilabhojyavṛṣṭiriṣṭā prajānāṃ bhuvi sapta rātrīḥ /",
    "T09bsu078_u:7573": " dhānyādivṛṣṭistadanantaraṃ ca ratnadivṛṣṭiśca tataḥ krameṇa // KAvk_42.22 //",
    "T09bsu078_u:7574": " iti sa kanakavarṇaḥ kṣmāpatirbhūpatīnāṃ mukuṭamaṇirivoccairbhrājamānaḥ prajānām /",
    "T09bsu078_u:7575": " akṛta sukṛtasaṃpatprīṇitah prāṇarakṣāṃ prabhavati hi parārthe sajjanānāṃ prabhāvaḥ // KAvk_42.23 //",
    "T09bsu078_u:7576": " bhūpatiḥ kanakavarṇa eṣa yaḥ so 'hameva vapuṣātmanādhunā /",
    "T09bsu078_u:7577": " ityudīrya bhagavān jinaḥ satāṃ dhīmatāṃ vyadhita dharmadeśanām // KAvk_42.24 //",
    "T09bsu078_u:7578": " iti kṣemendraviracitāyāṃ bodhisattvāvadānakalpalatāyāṃ kanakavarṇāvadānaṃ nāma dvicatvāriṃśaḥ pallavaḥ //",
    "T09bsu078_u:7579": " 43. hiraṇyapāṇyavadānam /",
    "T09bsu078_u:7580": " sarvopakārapraṇayī prabhāvaḥ sarvopajīvyā mahatī vibhūtiḥ /",
    "T09bsu078_u:7581": " puṇyāṅkurārhasya phalaṃ viśālapalārhametat prathamaṃ hi puṣpam // KAvk_43.1 //",
    "T09bsu078_u:7582": " jine jetavanārāmavihārābhigate purā /",
    "T09bsu078_u:7583": " śrāvastyāṃ devasenākhyaḥ śrīmānāsīdgṛhādhipaḥ // KAvk_43.2 //",
    "T09bsu078_u:7584": " hiraṇṃyapāṇistasyābhūtputraḥ satputramāninaḥ /",
    "T09bsu078_u:7585": " yasya hemamayaṃ jātaṃ pāṇidvitayamadbhutam // KAvk_43.3 //",
    "T09bsu078_u:7586": " rūpyalakṣadvayaṃ tasya prātaḥ prātaḥ karadvaye /",
    "T09bsu078_u:7587": " prādurāsītsa tenābhūdarthināṃ kalpapādapaḥ // KAvk_43.4 //",
    "T09bsu078_u:7588": " tasya vyaktavivekena paripākena bhūyasā /",
    "T09bsu078_u:7589": " kāle kuśalamūlānāṃ jine bhaktirajāyata // KAvk_43.5 //",
    "T09bsu078_u:7590": " atha jetavana gatvā bahgavantaṃ tathāgatam /",
    "T09bsu078_u:7591": " sa dṛṣṭvā vidadhe tasya sānandaḥ pādavandanam // KAvk_43.6 //",
    "T09bsu078_u:7592": " bhagavānapi saṃṣāratāpapraśamacandikām /",
    "T09bsu078_u:7593": " sudhāsakhīṃ dideśāsmai dṛśaṃ kuśalavṛtikām // KAvk_43.7 //",
    "T09bsu078_u:7594": " sa śāsturdarśanenaiva saṃmohatimitojjhita /",
    "T09bsu078_u:7595": " babhāse suryakiraṇaprabuddhakamalopamaḥ // KAvk_43.8 //",
    "T09bsu078_u:7596": " bhagavān vidadhe tasya tataḥ saddharmadeśanām /",
    "T09bsu078_u:7597": " yayā dharmamayaṃ cakṣurakṣuṇṇālokamudyayau // KAvk_43.9 //",
    "T09bsu078_u:7598": " prākpuṇyapariṇāmena jātavairāgyavāsanaḥ /",
    "T09bsu078_u:7599": " praṇamya vimalaprajñaḥ sa sarvajñamabhāṣataḥ // KAvk_43.10 //",
    "T09bsu078_u:7600": " śaraṇya śaraṇāptasya bhagavan bhavahāriṇī /",
    "T09bsu078_u:7601": " aśeṣakleśanāśāya pravrajyā me vidhīyatām // KAvk_43.11 //",
    "T09bsu078_u:7602": " capalaṃ prāṇināmāyuṣtato 'pi navayauvanam /",
    "T09bsu078_u:7603": " vidyudvilāsacapalāstato 'pyetā vibhūtayaḥ // KAvk_43.12 //",
    "T09bsu078_u:7604": " iti tasya bruvāṇasya sugatānugrahoditā /",
    "T09bsu078_u:7605": " papāta vitarajasaḥ pravrajyā vapuṣi svayam // KAvk_43.13 //",
    "T09bsu078_u:7606": " raktacīvarasuvyaktāṃ bibhrāṇaḥ sa viraktatām /",
    "T09bsu078_u:7607": " pātragraheṇa tatyāja punaḥ saṃsārapātratām // KAvk_43.14 //",
    "T09bsu078_u:7608": " tasya tāmadbhutāṃ siddhiṃ pratyakṣaṃ vīkṣyaṃ bhikṣavaḥ /",
    "T09bsu078_u:7609": " tatpūrvavṛttaṃ papracchurbhagavantaṃ sa cābravīt // KAvk_43.15 //",
    "T09bsu078_u:7610": " vārāṇasyāṃ purā rājā kṛkirnāma tathāgate /",
    "T09bsu078_u:7611": " kāśyapākhye bhagavati prayāti parinirvṛtim // KAvk_43.16 //",
    "T09bsu078_u:7612": " śarīramasya samkṛtya stūpaṃ ratnamayaṃ vyadhāt /",
    "T09bsu078_u:7613": " svargāvagāhanaprauḍhaṃ mūrtaṃ puṇyamivonnatam // KAvk_43.17 //",
    "T09bsu078_u:7614": " tasminnāropyamāṇāyāṃ yaṣṭayāṃ pūjāparigrahe /",
    "T09bsu078_u:7615": " kitavaḥ kandalo nāma nidadhe rūpakadvayam // KAvk_43.18 //",
    "T09bsu078_u:7616": " cittaprasādaśuddhena tena puṇyena bhūyasā /",
    "T09bsu078_u:7617": " hiraṇyapāṇiḥ prāpto 'dya mahatāṃ spṝhaṇīyatām // KAvk_43.19 //",
    "T09bsu078_u:7618": " bhavati vibhavastyāgodāraḥ samagraguṇo bhuvi",
    "T09bsu078_u:7619": " prasaratiḥ yaśaḥ śuklaṃ loke sudhāṃśusahodaram /",
    "T09bsu078_u:7620": " pariṇatipade puṇyaṃ dhatte yadalpamanalpatāṃ",
    "T09bsu078_u:7621": " vimalamanasaḥ śraddhāśuddhaṃ tadeva vijṛmbhitam // KAvk_43.20 //",
    "T09bsu078_u:7622": " iti prabhāvaṃ kathitaṃ jinena puṇyānubhāvasya hiraṇyapāṇeḥ /",
    "T09bsu078_u:7623": " śrutvaiva harṣādaravismayānāṃ sa bhikṣusaṃghaḥ praṇayī babhūva // KAvk_43.21 //",
    "T09bsu078_u:7624": " iti kṣemandraviracitāyāṃ bodhisattvāvadānakalpalatāyāṃ hiraṇyapāṇyavadānaṃ tricatvāriṃśaḥ pallavaḥ //",
    "T09bsu078_u:7625": " 44. ajātaśatrupitṛdrohāvadānam /",
    "T09bsu078_u:7626": " durjanaduḥsahaviṣadharabhīṣaṇataratimirapatitānām /",
    "T09bsu078_u:7627": " ālambanajananaṃ bhavabhayaharaṇaṃ jinasmaraṇam // KAvk_44.1 //",
    "T09bsu078_u:7628": " pure rājagṛhābhikhye bhagavān bhūbhṛtaḥ purā /",
    "T09bsu078_u:7629": " kaṭake gṛdhrakūṭasya vijahāra tathāgataḥ // KAvk_44.2 //",
    "T09bsu078_u:7630": " tasminnavasare rājā bimbisāraḥ sutapriyaḥ /",
    "T09bsu078_u:7631": " ajātaśatruṇā tatra putreṇa krūrakāriṇā // KAvk_44.3 //",
    "T09bsu078_u:7632": " suhṛdaḥ pāvakasyeva devadattasya saṃmatam /",
    "T09bsu078_u:7633": " ghorāndhabandhanāgāraṃ niḥsaṃcāraṃ praveśitaḥ // KAvk_44.4 //",
    "T09bsu078_u:7634": " patnyā praveśitaṃ tasya bandhane gūḍhabhojanam /",
    "T09bsu078_u:7635": " jñātvā sa tatkṣayākāṅkṣī kṣutkṣāmasya nyavārayat // KAvk_44.5 //",
    "T09bsu078_u:7636": " rūkṣaḥ kṛśo 'timalinaḥ so 'bhavat pṛthivīpatiḥ /",
    "T09bsu078_u:7637": " akālakālameghārtaḥ kṛṣṇapakṣa ivoḍupaḥ // KAvk_44.6 //",
    "T09bsu078_u:7638": " saṃkīrṇavāsasaṃtāpātprāyaḥ peśalacetasām /",
    "T09bsu078_u:7639": " karotyāliṅganaṃ prauḍhā gāḍhapraṇayinī vipat // KAvk_44.7 //",
    "T09bsu078_u:7640": " sa samuddhiśya śokārtaḥ sugatādhyuṣitāṃ diśam /",
    "T09bsu078_u:7641": " kṛtāñjalirnataśirāḥ kṣāmasvaramabhāṣata // KAvk_44.8 //",
    "T09bsu078_u:7642": " nāmastubhyaṃ bhagavate mahārhāya mahārhate /",
    "T09bsu078_u:7643": " dīnoddharaṇasaṃnaddhasamyaksaṃbodhibodhicetase // KAvk_44.9 //",
    "T09bsu078_u:7644": " namaste ghorasaṃsāramakarākarasetave /",
    "T09bsu078_u:7645": " jināya janatājanmakleśapraśamahetave // KAvk_44.10 //",
    "T09bsu078_u:7646": " namo nityaprabuddhāya sarvasattvaikabandhave /",
    "T09bsu078_u:7647": " viśuddhadhānme buddhāya karuṇāmṛtasindhave // KAvk_44.11 //",
    "T09bsu078_u:7648": " iti bhaktisudhāṃ śiktvā sugataśravaṇocitām /",
    "T09bsu078_u:7649": " puṇyapuṣpaprasavinīṃ sa cakre stutimañjarīm // KAvk_44.12 //",
    "T09bsu078_u:7650": " sarvajñastasya vijñāya kāyakleśaśamayīṃ daśām /",
    "T09bsu078_u:7651": " bandhanāgāravivarālokairāpyāyanam vyadhāt // KAvk_44.13 //",
    "T09bsu078_u:7652": " ajātaśatrustadvṛttaṃ jñātvā śaṅkākulaḥ pituḥ /",
    "T09bsu078_u:7653": " nyavārayadbandhagṛhe susūkṣmavivarāṇyapi // KAvk_44.14 //",
    "T09bsu078_u:7654": " tatastasya tadādeśāt cakrurbandhanarakṣiṇaḥ /",
    "T09bsu078_u:7655": " kṣureṇa gāḍhabaddhasya pādayostadvikartanam // KAvk_44.15 //",
    "T09bsu078_u:7656": " sa tīvravaiśasakleśavyathitah pārthivaḥ param /",
    "T09bsu078_u:7657": " namo buddhāya buddhāyetyārtasaṃkrandanaṃ vyadhāt // KAvk_44.16 //",
    "T09bsu078_u:7658": " bhagavānatha sarvajñaḥ puraḥ pratyakṣatāṃ gataḥ /",
    "T09bsu078_u:7659": " śakradattāsanāsīnaḥ kāruṇyāttamabhāṣataḥ // KAvk_44.17 //",
    "T09bsu078_u:7660": " rājan kiṃ kriyate krūrakarmaṇāṃ gatirīdṛśī /",
    "T09bsu078_u:7661": " śubhāśubhasamudbhūtaṃ na bhuktaṃ kṣiyate phalam // KAvk_44.18 //",
    "T09bsu078_u:7662": " rāgadveṣaviṣāsakte nānāvyasanaduḥsahe /",
    "T09bsu078_u:7663": " evaṃvidhaiva niḥsāre saṃsāre duḥkhasāratā // KAvk_44.19 //",
    "T09bsu078_u:7664": " saṃkleśakalile kāle vipatsaṃpadvisaṃkaṭe /",
    "T09bsu078_u:7665": " dhairyameva paritrāṇaṃ vairāgyaṃ ca nirākulam // KAvk_44.20 //",
    "T09bsu078_u:7666": " saṃsāraghoragahanāntaravardhamānaiḥ duḥkhānalavyatikaraprasṛtairasiktāḥ /",
    "T09bsu078_u:7667": " dhūmodgamairiva punaḥ sukṛtocitānāṃ bāṣpāmbubindukalilā na dṛśo bhavanti // KAvk_44.21 //",
    "T09bsu078_u:7668": " bhajasva dhairyaṃ duḥkhe 'smin bhogāśāṃ tyaja bhūpate /",
    "T09bsu078_u:7669": " pariṇāmavirodhinyaḥ sarvāḥ saṃsāravṛttayaḥ // KAvk_44.22 //",
    "T09bsu078_u:7670": " adhunaiva tavāsannā dehātte kuśalasthitiḥ /",
    "T09bsu078_u:7671": " ityuktvā taṃ samāśvasya bhagavān svapadaṃ yayau // KAvk_44.23 //",
    "T09bsu078_u:7672": " bimbisāro 'pi dehānte tasminneva kṣaṇe divi /",
    "T09bsu078_u:7673": " abhūjjinarṣabho nāma śrīmān vaiśravaṇātmajaḥ // KAvk_44.24 //",
    "T09bsu078_u:7674": " ajātaśatrurjanakaṃ jñātvā vigatajīvitam /",
    "T09bsu078_u:7675": " śarīramasya satkṛtya nininda nijaduṣkṛtam // KAvk_44.25 //",
    "T09bsu078_u:7676": " tasyātitīvrapāpārtaṃ cittaṃ durvṛttadūṣitam /",
    "T09bsu078_u:7677": " paścāttāpāgnipatanaṃ prāyaścittamivākarot // KAvk_44.26 //",
    "T09bsu078_u:7678": " so 'vadadbata saṃmohādaiśvaryamadalubdhadhīḥ /",
    "T09bsu078_u:7679": " durvṛttapātakaśvabhre patito 'hamadhomukhaḥ // KAvk_44.27 //",
    "T09bsu078_u:7680": " śrutaprajñādaridrāṇāṃ nijanidrāsukhāpahā /",
    "T09bsu078_u:7681": " cintā dahati gātrāṇi khalamantrānuvartinām // KAvk_44.28 //",
    "T09bsu078_u:7682": " patitasyāvasannasya pāpapaṅke pramādinah /",
    "T09bsu078_u:7683": " anālambasya saṃtrāṇaṃ jinasaṃsmaraṇaṃ mama // KAvk_44.29 //",
    "T09bsu078_u:7684": " iti saṃcintya suciraṃ sa gatvā sugatāntikam /",
    "T09bsu078_u:7685": " jugupsamānaḥ kukṛtātparaṃ saṃkocamāyayau // KAvk_44.30 //",
    "T09bsu078_u:7686": " tatrāpavitramātmānaṃ manyamānaḥ sapatrapaḥ /",
    "T09bsu078_u:7687": " praṇanāma jinaṃ dūrāt pāpasparśabhayādiva // KAvk_44.31 //",
    "T09bsu078_u:7688": " sāśrunetraḥ paritrāṇaṃ sa sarvajñaṃ vyajijñapat /",
    "T09bsu078_u:7689": " sakampaḥ kāyasaṃsaktaṃ vidhunvanniva duṣkṛtam // KAvk_44.32 //",
    "T09bsu078_u:7690": " bhagavan kṛtapāyo 'hamāsannanarakānalaḥ /",
    "T09bsu078_u:7691": " uttaptaḥ karuṇāsindhuṃ tvāmeva śaraṇaṃ gataḥ // KAvk_44.33 //",
    "T09bsu078_u:7692": " māmiyaṃ śoṇaparyantā dṛṣṭiste puṣkaraprabhā // KAvk_44.34 //",
    "T09bsu078_u:7693": " khalamantrapravṛttena durvṛttena pramādinā /",
    "T09bsu078_u:7694": " mayā vibhavalubdhena pāpena nihataḥ pitā // KAvk_44.35 //",
    "T09bsu078_u:7695": " iti pralāpinastasya vacaḥ śrutvā tathāgataḥ /",
    "T09bsu078_u:7696": " sasarha tatpāparajaḥśuddhyai puṇyasarasvatīm // KAvk_44.36 //",
    "T09bsu078_u:7697": " rājanna cintitaḥ pāpaḥ khaleneva svakarmaṇā /",
    "T09bsu078_u:7698": " preritastvaṃ pitṛvadhe patitaḥ pāpasaṃkaṭe // KAvk_44.37 //",
    "T09bsu078_u:7699": " duḥkhaṃ tattena bhoktavyaṃ prāptavyaṃ kilbiṣaṃ tvayā /",
    "T09bsu078_u:7700": " tava tasya ca bhūpāla tulyaiṣā bhavitavyatā // KAvk_44.38 //",
    "T09bsu078_u:7701": " nijakaṇṭhasamutkīrṇāṃ lalāṭapaṭavartinī /",
    "T09bsu078_u:7702": " śilāśakalalekheva niścalā niyatirnṛṇām // KAvk_44.39 //",
    "T09bsu078_u:7703": " kurvatā kaluṣaṃ karma khalapreraṇayā tvayā /",
    "T09bsu078_u:7704": " pratyāsannāmṛtaśreyaḥ svahastena tiraskṛtam // KAvk_44.40 //",
    "T09bsu078_u:7705": " adyāpi yadi te pāpaṃ hantuṃ prāptuṃ ca saṃpadam /",
    "T09bsu078_u:7706": " vāñchāsti tatkuru matiṃ puṇye pāpaśamātmani // KAvk_44.41 //",
    "T09bsu078_u:7707": " dīpavṛttyā sukhaṃ sūte jīvayatyujjvalaṃ yaśah /",
    "T09bsu078_u:7708": " amṛtasya prakāro 'yaṃ suvṛttaḥ satsamāgamaḥ // KAvk_44.42 //",
    "T09bsu078_u:7709": " paścāttāpāgnupātena sādhunā saṃgamena ca /",
    "T09bsu078_u:7710": " saṃkīrtanena dānena pāpaṃ naśyati dehinām // KAvk_44.43 //",
    "T09bsu078_u:7711": " pātraṃ pavitrayati naiva guṇān kṣiṇoti snehaṃ na saṃharati naiva malaṃ prasūte /",
    "T09bsu078_u:7712": " doṣāvasānaruciraścalatāṃ na dhatte satsaṃgamaḥ sukṛtasadmani ko 'pi dīpaḥ // KAvk_44.44 //",
    "T09bsu078_u:7713": " guṇigaṇavipaddīkṣādakṣaḥ kṣapākṣaṇasaṃnibhaḥ",
    "T09bsu078_u:7714": " sakalanayanavyāpārāṇāṃ janeṣu nirodhakaḥ /",
    "T09bsu078_u:7715": " asamaviṣamāyāsāvāsaḥ prakāśaparikṣayāt",
    "T09bsu078_u:7716": " sṛjati hi mahāmohāgdāḍhaṃ tamaḥ khalasaṃgamaḥ // KAvk_44.45 //",
    "T09bsu078_u:7717": " pratyekabuddhastvaṃ rājan kālena kṣīṇakilbiṣaḥ /",
    "T09bsu078_u:7718": " bhaviṣyasi vivekena kṛtālekaḥ śanaiḥ śanaiḥ // KAvk_44.46 //",
    "T09bsu078_u:7719": " iti tasya dayāśvāsaṃ cakāra bahgavān jinah /",
    "T09bsu078_u:7720": " patiteṣvadhikaṃ santaḥ karuṇāsnigdhalocanāḥ // KAvk_44.47 //",
    "T09bsu078_u:7721": " tataḥ praṇamya sugataṃ prayātaḥ svapadaṃ nṛpaḥ /",
    "T09bsu078_u:7722": " mahataḥ pāpabhārasya viveda laghutāmiva // KAvk_44.48 //",
    "T09bsu078_u:7723": " tasmin prayāte sarvajñaḥ pṛṣṭastatkarma kautukāt /",
    "T09bsu078_u:7724": " bhikṣubhiḥ kṣitipālasya pūrvavṛttamabhāṣata // KAvk_44.49 //",
    "T09bsu078_u:7725": " vārāṇasyāṃ nirāyāsavilāsavyavasāyinaḥ /",
    "T09bsu078_u:7726": " catvāraḥ śreṣṭhitanayā babhūvuḥ śrīviśṛṅkhalāḥ // KAvk_44.50 //",
    "T09bsu078_u:7727": " te kadācit sukhakṣībā mithaḥ kalikathāsthitāḥ /",
    "T09bsu078_u:7728": " pratyekabuddhamāyāntaṃ dadṛśuryauvanoddhatāḥ // KAvk_44.51 //",
    "T09bsu078_u:7729": " taṃ dṛṣṭvā jātavidveṣāḥ śamasaṃyamanindakāḥ /",
    "T09bsu078_u:7730": " jyeṣṭhaḥ sundarako nāma bhrātṝn provāca sasmitaḥ // KAvk_44.52 //",
    "T09bsu078_u:7731": " ayaṃ cīvarapātrāṅkaḥ pānena gatajīvitaḥ /",
    "T09bsu078_u:7732": " kṣibo vidhīyate bhikṣurityayaṃ me manorathaḥ // KAvk_44.53 //",
    "T09bsu078_u:7733": " ityukte cāpalāt tena dvitīyaḥ kundarābhidhaḥ /",
    "T09bsu078_u:7734": " uvāca bhikṣuṃ kṣiptvemaṃ hantumicchāmyahaṃ jale // KAvk_44.54 //",
    "T09bsu078_u:7735": " tatastṛtīyo 'pyavadat pāpaḥ sundarakābhidhaḥ (?) /",
    "T09bsu078_u:7736": " eṣa bhikṣurvaraṃ tasyāṃ vīthyāṃ nikṣipyate javāt // KAvk_44.55 //",
    "T09bsu078_u:7737": " caturtho 'pyavadat krūramatiḥ kandarakābhidhaḥ /",
    "T09bsu078_u:7738": " bhikṣoḥ kṣureṇa kriyate niścarma caraṇadvayam // KAvk_44.56 //",
    "T09bsu078_u:7739": " iti teṣāṃ bruvāṇānāṃ kaluṣo 'bhūnmanorathaḥ /",
    "T09bsu078_u:7740": " yena janmāntare prāpuste svecchāsadṛśaṃ phalam // KAvk_44.57 //",
    "T09bsu078_u:7741": " dhanaṃ paśyati lobhāndhaḥ kridhāndhaḥ śatrumeva ca /",
    "T09bsu078_u:7742": " kāmāndhah kāminīmeva darpāndhastu na kiṃcana // KAvk_44.58 //",
    "T09bsu078_u:7743": " dhanidbhūtavikārāṇāṃ prayātyaniyatātmanām /",
    "T09bsu078_u:7744": " madamandavicārāṇāmānandaḥ kleśabandhatām // KAvk_44.59 //",
    "T09bsu078_u:7745": " krudhyantyakāraṇamakāraṇamutpatanti snihyantyakāraṇamakāraṇamāmananti /",
    "T09bsu078_u:7746": " mohāhatāḥ khalu hitāhitanirvicārāḥ tṛptāḥ paraṃ nṛpaśavaḥ samadā bhavanti // KAvk_44.60 //",
    "T09bsu078_u:7747": " jyeṣṭhaḥ śreṣṭhisutaḥ pāpātsa evāparajanmani /",
    "T09bsu078_u:7748": " śāriryānābhidhaḥ śākyaḥ pītvā madyaṃ vyapadyata // KAvk_44.61 //",
    "T09bsu078_u:7749": " dvitīyo 'pi mahānnāma śākyastoye kṣayaṃ gataḥ /",
    "T09bsu078_u:7750": " tṛtīyaśca svaputreṇa vyasto rājā prasenajit // KAvk_44.62 //",
    "T09bsu078_u:7751": " bimbisāraścaturtho 'sau dhṛtaḥ putreṇa bandhane /",
    "T09bsu078_u:7752": " prayuktaṃ dhanavatkarma bhujyate hi savṛddhikam // KAvk_44.63 //",
    "T09bsu078_u:7753": " mohāhatairiha hi sadbhirasadbhireṣāṃ niḥśarma karma sahasaiva viḍambyate yat /",
    "T09bsu078_u:7754": " bāṣpāmbupūrṇanayanairanayopanītaḥmastokaśokavivaśairanubhūyate 'tra // KAvk_44.64 // KAvk_44.//",
    "T09bsu078_u:7755": " sugatakathitametat pūrvajanmapravṛttaṃ viṣaviṣamavipākaṃ bimbisārasya vṛttam /",
    "T09bsu078_u:7756": " vibudhasadasi bhikṣuḥ spaṣṭamākarṇya mene vyasanaśatanimittaṃ dūṣitaṃ cittameva // KAvk_44.65 //",
    "T09bsu078_u:7757": " iti kṣemendraviracitāyām bodhisattvāvadānakalpalatāyāmajātaśatrupitṛdrodāvadānaṃ nāma catuścatvāriṃśaḥ pallavaḥ //",
    "T09bsu078_u:7758": " 45. kṛtajñāvadānam /",
    "T09bsu078_u:7759": " andhīkṛto 'pi svadṛśā tamasā khalena lakṣmīvihāravirahe vinipātito 'pi /",
    "T09bsu078_u:7760": " kaṣṭāṃ daśāmiva niśāmativāhya padmaḥ svāmeva saṃpadamupaiti punarguṇāḍhyaḥ // KAvk_45.1 //",
    "T09bsu078_u:7761": " śrāvastyāṃ sugate jetavanodyānavihāriṇi /",
    "T09bsu078_u:7762": " devadattaḥ paridveṣavyādhivyāpto vyacintayat // KAvk_45.2 //",
    "T09bsu078_u:7763": " tulyaḥ samāno me bhrātā manuṣyaḥ śākyavaṃśajaḥ /",
    "T09bsu078_u:7764": " prāptaḥ puṇyaprabhāveṇa trijagatpūjyatāṃ jinaḥ // KAvk_45.3 //",
    "T09bsu078_u:7765": " jīvitodvṛttaye tasmāt taysya yatnaṃ karomyaham /",
    "T09bsu078_u:7766": " na hyanastaṃgate bhānau paratejaḥ prakāśate // KAvk_45.4 //",
    "T09bsu078_u:7767": " vijñānenānubhāvena vidyayā tapasā śriyā /",
    "T09bsu078_u:7768": " paraprakarṣaṃ sahate na hi mānonnataṃ manah // KAvk_45.5 //",
    "T09bsu078_u:7769": " viṣaṃ nijanakhāgreṣu dhṛtvā tasya praṇāmakṛt /",
    "T09bsu078_u:7770": " saṃcārayāmi vapuṣi nediṣṭhaḥ pādapīḍaṇaiḥ // KAvk_45.6 //",
    "T09bsu078_u:7771": " iti saṃcintya kaluṣaṃ vidveṣavivaśaḥ khalah /",
    "T09bsu078_u:7772": " sa tiṣyapramukhānetya bāndhavānidamabhyadhāt // KAvk_45.7 //",
    "T09bsu078_u:7773": " krūraḥ kṛtāpakāro 'haṃ sugatasyādya pādayoḥ /",
    "T09bsu078_u:7774": " saralasya prasādāya ptāmi gurupātakah // KAvk_45.8 //",
    "T09bsu078_u:7775": " iti bruvāṇastaiḥ sarvaiḥ sudattānumataiḥ saha /",
    "T09bsu078_u:7776": " jinaṃ jetavanāsīnaṃ draṣṭuṃ duṣṭamatiryayau // KAvk_45.9 //",
    "T09bsu078_u:7777": " bhagavantaṃ vilokyābhūttatra yāvatsa sarvaśaḥ /",
    "T09bsu078_u:7778": " tāvaddagdho 'hamityuccairutkṣiptacaraṇo 'vadat // KAvk_45.10 //",
    "T09bsu078_u:7779": " huiṃsāsaṃkalpapāpena vrajreṇeva samāhataḥ /",
    "T09bsu078_u:7780": " saśarīraṃ kṣaṇe tasmin narakāgnau papāta saḥ // KAvk_45.11 //",
    "T09bsu078_u:7781": " sarvajñaḥ sahasā dṛṣṭvā taṃ ghoranarake cyutam /",
    "T09bsu078_u:7782": " uvāca śrutatadvṛttavismitāṃ bhikṣusaṃsadam // KAvk_45.12 //",
    "T09bsu078_u:7783": " eṣa kilbiṣadoṣeṇa patitaḥ kleśasaṃkaṭe /",
    "T09bsu078_u:7784": " tīvram hi timira sūte sarvathā malinaṃ manaḥ // KAvk_45.13 //",
    "T09bsu078_u:7785": " nagaryāmatighoṣāyāṃ ratisomasya bhūpateḥ /",
    "T09bsu078_u:7786": " kṛtajñaścākṛtajñaśca purā putrau babhūvatuḥ // KAvk_45.14 //",
    "T09bsu078_u:7787": " kṛtajñaḥ kṛpayārthibhyaḥ kalpavṛkṣaḥ ivāniśam /",
    "T09bsu078_u:7788": " nijaṃ vimucya pradadau ratnābharaṇasaṃcayam // KAvk_45.15 //",
    "T09bsu078_u:7789": " avibhaktaṃ piturdravyaṃ sarvaṃ sādhāraṇaṃ tayoḥ /",
    "T09bsu078_u:7790": " vadannityakṛtajñpo 'pi ten adattaḥ jahat tat // KAvk_45.16 //",
    "T09bsu078_u:7791": " tataḥ ślādhyāya vacasā matighoṣābhodho nṛpaḥ /",
    "T09bsu078_u:7792": " janakalyānikāṃ nāma kṛtajñāya sutāṃ dadau // KAvk_45.17 //",
    "T09bsu078_u:7793": " svayamevārjitaṃ vittaṃ dātuṃ jātamanorathaḥ /",
    "T09bsu078_u:7794": " āruroham pravahaṇaṃ kṛtajño 'tha mahodadhau // KAvk_45.18 //",
    "T09bsu078_u:7795": " ratnārjanodyataṃ yāntaṃ taṃ dveṣaspardhitādaraḥ /",
    "T09bsu078_u:7796": " tamevānuyayau lobhādakṛtajño 'pi durjanaḥ // KAvk_45.19 //",
    "T09bsu078_u:7797": " saṃpūrṇaṃ vaṇijāṃ sārthaiḥ tataḥ pravahaṇaṃ śanaiḥ /",
    "T09bsu078_u:7798": " ānukūlyena matutāmavāpa dvīpamīpsitam // KAvk_45.20 //",
    "T09bsu078_u:7799": " tasmin pratinivṛtte 'tha svadeśaṃ gantumudyate /",
    "T09bsu078_u:7800": " ratnarāśibhirāpūrṇasaṃklape svadeśaṃ gantumudyate // KAvk_45.21 //",
    "T09bsu078_u:7801": " kṛtajñaḥ pṛthivīmūlyaṃ ratnānāṃ śatapaḥñcakam /",
    "T09bsu078_u:7802": " ādāya granthipaṭṭena babandhāṃśukapallave // KAvk_45.22 //",
    "T09bsu078_u:7803": " ratnabhārapariśrāntaṃ tataḥ pravahaṇaṃ mahat /",
    "T09bsu078_u:7804": " abhajyata mahāvātairaiśvaryamiva durnayaiḥ // KAvk_45.23 //",
    "T09bsu078_u:7805": " tataḥ phalakavāhastaṃ kṛtajñaḥ prāptajīvitaḥ /",
    "T09bsu078_u:7806": " akṛtajñaṃ nimajjantaṃ pṛṣṭhena samatārayat // KAvk_45.24 //",
    "T09bsu078_u:7807": " tāritaḥ kṛpayā bhrātrā sa ghoramakarākarāt /",
    "T09bsu078_u:7808": " apaśyadañcale tasya ruciraṃ ratnasaṃcayam // KAvk_45.25 //",
    "T09bsu078_u:7809": " sa tasya ratnalobhena dveṣena ca vaśīkṛtaḥ /",
    "T09bsu078_u:7810": " samudratīre śrāntasya bhrāturdrohamacintayat // KAvk_45.26 //",
    "T09bsu078_u:7811": " tasya nidrānilīnasya śastreṇotpāṭya locanam /",
    "T09bsu078_u:7812": " gṛhītvā ratnanicayaṃ kṛtaghnaḥ sa yayau javāt // KAvk_45.27 //",
    "T09bsu078_u:7813": " krūreṇāṅgīkṛtastena rāhuṇeva divākara /",
    "T09bsu078_u:7814": " lokopakāravihato duḥkhitaḥ so 'pyacintayat // KAvk_45.28 //",
    "T09bsu078_u:7815": " adhunārthipradāne 'rthe vyarthībhūte manorathe /",
    "T09bsu078_u:7816": " kiṃ mamāndhasya vandhyena jīvitena prayojanam // KAvk_45.29 //",
    "T09bsu078_u:7817": " aprāptaviṣayāḥ prāṇā na prayānti yadi kṣayam /",
    "T09bsu078_u:7818": " tadasaṃgatayo yogāḥ kleśaynti kṣyakṣamāḥ // KAvk_45.30 //",
    "T09bsu078_u:7819": " kṣaṇe dhane jane dveṣamānavaikalyavihvale /",
    "T09bsu078_u:7820": " pūjye puṃsāṃ samenaiva śeṣasya ca yaśovyayaḥ // KAvk_45.31 //",
    "T09bsu078_u:7821": " iti saṃcintya sa śanairvrajansārthena tāritaḥ /",
    "T09bsu078_u:7822": " avāpa nagaropāntaṃ matighoṣasya bhūpateḥ // KAvk_45.32 //",
    "T09bsu078_u:7823": " gopālabhavane tatra sa kaṃcitkālamāsthitaḥ /",
    "T09bsu078_u:7824": " udyānayātrāgatayā rājaputryā vilokitah // KAvk_45.33 //",
    "T09bsu078_u:7825": " taṃ dṛṣṭvāndhamapi vyaktarājalakśaṇalakṣitam /",
    "T09bsu078_u:7826": " prāgjanmapremabandhena sābhilāṣā babhūva sā // KAvk_45.34 //",
    "T09bsu078_u:7827": " tataḥ svayaṃvaravidhiṃ sā kṛtvā śāsanātpituḥ /",
    "T09bsu078_u:7828": " rājñāṃ madhye ca mānyānāṃ vavre vigatalocanam // KAvk_45.35 //",
    "T09bsu078_u:7829": " bhūmipālān parityajya vṛto 'ndhaḥ pāpayā tvayā /",
    "T09bsu078_u:7830": " uktveti pitrā kopena nirastā śuśubhe na sā // KAvk_45.36 //",
    "T09bsu078_u:7831": " udyāne sā nidhāyāndhaṃ yatnenāhṛtya bhojanam /",
    "T09bsu078_u:7832": " sadā tasmai dadau premapraṇayopacitādarā // KAvk_45.37 //",
    "T09bsu078_u:7833": " kadācittāṃ cirāyātāmāhārāvasare gate /",
    "T09bsu078_u:7834": " uvāca rājatanayaḥ paraṃ mlānānanaḥ kṣudhā // KAvk_45.38 //",
    "T09bsu078_u:7835": " asamīkṣitakāriṇā tvayā kevalacāpalāt /",
    "T09bsu078_u:7836": " vṛto 'hamandhaḥ saṃtyajya nṛpān vipulalocanān // KAvk_45.39 //",
    "T09bsu078_u:7837": " paścāttāpena nūnaṃ tvaṃ mayi paryuṣitādarā /",
    "T09bsu078_u:7838": " adhunā tāṇḍavaṃ premṇah pradarśayitumudyatā // KAvk_45.40 //",
    "T09bsu078_u:7839": " andhasaṃdarśanodvignā surūpālokanonmukhī /",
    "T09bsu078_u:7840": " āhārakāle 'tikrānte cireṇeha tvamāgatā // KAvk_45.41 //",
    "T09bsu078_u:7841": " ityuktvā paruṣaṃ tena kampamānā lateva sā /",
    "T09bsu078_u:7842": " uvāca guñjanmadhupaśreṇīmadhuravādinī // KAvk_45.42 //",
    "T09bsu078_u:7843": " nātha mithyaiva me śankāṃ na kopātkartumarhasi /",
    "T09bsu078_u:7844": " vāgbāṇapātaṃ sahate na cetaḥ prītipeśalaṃ // KAvk_45.43 //",
    "T09bsu078_u:7845": " tvāmeca devatāṃ jāne yadyahaṃ śuddhamānas ā /",
    "T09bsu078_u:7846": " tena satyena sālokamekaṃ nayanamastu te // KAvk_45.44 //",
    "T09bsu078_u:7847": " ityukte sattvaśālinyā tayā tasyāśu locanam /",
    "T09bsu078_u:7848": " utphullakamalākāramekaṃ vimalatām yayau // KAvk_45.45 //",
    "T09bsu078_u:7849": " tasyāh satyaprabhāveṇa saṃjātapṛthuvismayah /",
    "T09bsu078_u:7850": " satyapratyayasotsāhaṃ kṛtajñastāmabhāṣata // KAvk_45.46 //",
    "T09bsu078_u:7851": " bhrātrā tenākṛtajñna pāṭite locanadvaye /",
    "T09bsu078_u:7852": " tasmin vikāro vairaṃ vā na nikāro 'pyabhūnmama // KAvk_45.47 //",
    "T09bsu078_u:7853": " svacchaṃ tenāstu satyena dvitīyamapi locanam /",
    "T09bsu078_u:7854": " ityukte takṣaṇenāsya spaṣṭaṃ cakṣuralakṣyata // KAvk_45.48 //",
    "T09bsu078_u:7855": " ataḥ kathitavṛttāntaṃ kṛtajñamucitaṃ patim /",
    "T09bsu078_u:7856": " prahṛṣṭā janakalyāṇī gatvā pitre nyavedayat // KAvk_45.49 //",
    "T09bsu078_u:7857": " pūjitaḥ śvaśureṇātha sa ratnagajavājibhiḥ /",
    "T09bsu078_u:7858": " śriyeva kāntayā sārdhaṃ jagāma nagaraṃ pituḥ // KAvk_45.50 //",
    "T09bsu078_u:7859": " sa tatra pitrā hṛṣṭena caraṇālīnaśekharaḥ /",
    "T09bsu078_u:7860": " janānurāgasubhage yaivarājye pade dhṛtaḥ // KAvk_45.51 //",
    "T09bsu078_u:7861": " akṛtajño 'pi nirlajjastaṃ prasādayituṃ śaṭhaḥ /",
    "T09bsu078_u:7862": " vicintya pādapatane tasya drohaṃ samāyayau // KAvk_45.52 //",
    "T09bsu078_u:7863": " unmanā hantumāyātaḥ sa taṃ kuṭulaceṣṭitaḥ /",
    "T09bsu078_u:7864": " hāhā dagdho 'smi dagdho 'smītyuktvaiva narake 'patat // KAvk_45.53 //",
    "T09bsu078_u:7865": " sa eva devadatto 'sau kṛtajño 'pyahameva ca /",
    "T09bsu078_u:7866": " janmāntarānubandhena dveṣo 'sya na nivartate // KAvk_45.54 //",
    "T09bsu078_u:7867": " sarvajñabhāṣitamiti pracuropakāraṃ taddevadattacaritaṃ paritāpakāri /",
    "T09bsu078_u:7868": " janmāntaropacitapātakasaṃnibaddhaṃ śrutvā babhūva vimanā iva bhikṣusaṃghaḥ // KAvk_45.55 //",
    "T09bsu078_u:7869": " iti kṣemendraviracitāyāṃ bodhisattvāvadānakalpalatāyāṃ kṛtajñāvadānaṃ pañcacatvāriṃśaḥ pallavaḥ //",
    "T09bsu078_u:7870": " 46. śālistambāvadānam /",
    "T09bsu078_u:7871": " dānaikatānamanasāṃ pṛthusattvabhājāmutsāhamānaguṇabhogavibhūṭipūtaḥ /",
    "T09bsu078_u:7872": " prākuṇyasaṃcayamayaḥ kuśalabhidhānaḥ kāle phalatyavikalaḥ kila kalpavṛkṣaḥ // KAvk_46.1 //",
    "T09bsu078_u:7873": " kosalendrasya bhūbhartuḥ śrāvastyām bhagavān purā /",
    "T09bsu078_u:7874": " vijahāra va rodyāne saha bhikṣagaṇairjinaḥ // KAvk_46.2 //",
    "T09bsu078_u:7875": " ādimadhyāṇtakalyāṇaṃ bahvābhibhavasādhakam /",
    "T09bsu078_u:7876": " saṃdideśa sa saddharmaṃ trailokyakuśalodyataḥ // KAvk_46.3 //",
    "T09bsu078_u:7877": " atrāṇtare nāgarājaputrāḥ sāgaravāsinah /",
    "T09bsu078_u:7878": " catvāraḥ sugatodīrṇaṃ saddharmaṃ paramāmṛtam // KAvk_46.4 //",
    "T09bsu078_u:7879": " abhiratyākhyayā svasrā preritāḥ śrotumāgatāḥ /",
    "T09bsu078_u:7880": " te balātibala-śvāsa-mahāśvāsābhidhāḥ samam // KAvk_46.5 //",
    "T09bsu078_u:7881": " krakucchandasya sudhiyaḥ kāle bhagavataḥ pura /",
    "T09bsu078_u:7882": " kanakākhyasya ca muneḥ kāśyapasya ca yatnataḥ // KAvk_46.6 //",
    "T09bsu078_u:7883": " ājagmuḥ śrīsukhāsaktāḥ śrotumaprārthitā api /",
    "T09bsu078_u:7884": " tatpuṇyapariṇāmena prāptāḥ śākyamuneḥ purā // KAvk_46.7 //",
    "T09bsu078_u:7885": " teṣu praṇamya śāstāraṃ caraṇālīnamauliṣu /",
    "T09bsu078_u:7886": " vidhāya mānuṣaṃ rūpamupaviṣṭeṣu parṣadi // KAvk_46.8 //",
    "T09bsu078_u:7887": " saddharmamāyayau śrotuṃ kosalendraḥ prasenajit /",
    "T09bsu078_u:7888": " lakṣmīmandasmitacchāyaṃ nivārya cchatracāmaram // KAvk_46.9 //",
    "T09bsu078_u:7889": " śāstuḥ pādapraṇāmāya viśatastasya saṃsadi /",
    "T09bsu078_u:7890": " avakāśaṃ natāścakruḥ sarve nṛpatigauravāt // KAvk_46.10 //",
    "T09bsu078_u:7891": " tasyābhinandyamānasya varṣāśramagurornṛbhiḥ /",
    "T09bsu078_u:7892": " nāgarājasutāścakrurnāvakāśaṃ na satkṛtam // KAvk_46.11 //",
    "T09bsu078_u:7893": " tasyābhinandyamānasya varṇāśramagurornṛbhiḥ /",
    "T09bsu078_u:7894": " nāgarājasutāścakrurnāvakāśaṃ na satkṛtam // KAvk_46.12 //",
    "T09bsu078_u:7895": " sa saṃjñayā samādiśya nijaṃ parijanaṃ puraḥ /",
    "T09bsu078_u:7896": " gamane nigraham teṣāṃ nirvikāra ivābhavat // KAvk_46.13 //",
    "T09bsu078_u:7897": " bhagavānapi sarvajñastasya jñātvā ca niścayam /",
    "T09bsu078_u:7898": " dharmopadeśaparyante provāca racitasmitaḥ // KAvk_46.14 //",
    "T09bsu078_u:7899": " na vidveṣarajaḥpūrṇamanomalinadarpaṇe /",
    "T09bsu078_u:7900": " bhāti dharmopadeśasya pratibimbapratigrahaḥ // KAvk_46.15 //",
    "T09bsu078_u:7901": " avihitasamatānāṃ kopamohāhatānāṃ kṛśamapi kuśalāṃśaṃ nopadeśaḥ karoti /",
    "T09bsu078_u:7902": " na hi vahutaradoṣe śuddhihīne śarīre vrajati hatamatīnām bheṣajaṃ bheṣajatvama // KAvk_46.16 //",
    "T09bsu078_u:7903": " iti yuktaṃ bhagavatā hitamuktaṃ mahīpatiḥ /",
    "T09bsu078_u:7904": " śrutvāpi na ca tatyāja nāgeṣu vimanaskatām // KAvk_46.17 //",
    "T09bsu078_u:7905": " bhagavantaṃ praṇamyātha prayāte svapadaṃ nṛpe /",
    "T09bsu078_u:7906": " nāgāstatsainikābaddhamārge vyomapathā yayuḥ // KAvk_46.18 //",
    "T09bsu078_u:7907": " te vicintya svabhavane kṣmāsaṃkṣayakṛtakṣaṇāḥ /",
    "T09bsu078_u:7908": " ghoranirghātameghaughagrastalokāḥ samāyayuḥ // KAvk_46.19 //",
    "T09bsu078_u:7909": " teṣāṃ vyavasitaṃ jñātvā sarvajñaḥ pakṣapātinām /",
    "T09bsu078_u:7910": " rakṣḥākṣamaṃ kṣitipatermaudgalyāyanamādiśat // KAvk_46.20 //",
    "T09bsu078_u:7911": " atha nāgagaṇotsṛṣṭā vajravṛṣṭirmahīpatau /",
    "T09bsu078_u:7912": " bhūbhartustatprabhāveṇa prayayau puṣpavṛṣṭitām // KAvk_46.21 //",
    "T09bsu078_u:7913": " śastrāstravṛṣṭirnibiḍakṣiptā tairatha duḥsahā /",
    "T09bsu078_u:7914": " maudgalyāyanasaṃkalpādyayau rājārhabhojyatām // KAvk_46.22 //",
    "T09bsu078_u:7915": " tatprabhāvātprayāteṣu bhognotsāheṣu bhogiṣu /",
    "T09bsu078_u:7916": " gatvā vavande sugataṃ nṛpatirvītaviplavaḥ // KAvk_46.23 //",
    "T09bsu078_u:7917": " sa maudgalyāyanasyārghyamucitaṃ bhogasaṃpadā /",
    "T09bsu078_u:7918": " bhaktisaṃskārasubhagaṃ vidadhe jianśāsanāt // KAvk_46.24 //",
    "T09bsu078_u:7919": " tataḥ svargocitām bhikṣurvibhūtiṃ vīkṣya bhūpateḥ /",
    "T09bsu078_u:7920": " papraccha kautukavaśāt sarvajñaṃ caritāñjaliḥ // KAvk_46.25 //",
    "T09bsu078_u:7921": " bhagavan kasya puṇyasya prabhāveṇa prasenajit /",
    "T09bsu078_u:7922": " sarvairvirājitaṃ bhogaiḥ prājyaṃ rājyamavāptavān // KAvk_46.26 //",
    "T09bsu078_u:7923": " ikṣustambavadetasya śālistambaśca jāyate /",
    "T09bsu078_u:7924": " divyapānānnasaṃpattiḥ phalaṃ tatkasya karmaṇaḥ // KAvk_46.27 //",
    "T09bsu078_u:7925": " iti pṛṣṭaḥ praṇayinā bhikṣuṇā bhagavān jinaḥ /",
    "T09bsu078_u:7926": " uvāca śrūyatāṃ rājñaḥ kāraṇaṃ bhogasaṃpadām // KAvk_46.28 //",
    "T09bsu078_u:7927": " kosale 'smin janapade khaṇḍākhyaguḍakarṣakaḥ /",
    "T09bsu078_u:7928": " dadau pratyekabuddhāya pūrvamikṣurasaudanam // KAvk_46.29 //",
    "T09bsu078_u:7929": " bhuktenekṣurasānnena tena vātagadārditaḥ /",
    "T09bsu078_u:7930": " pratyekabuddhastatpuṇyaiḥ prasannaḥ susthatāṃ yayau // KAvk_46.30 //",
    "T09bsu078_u:7931": " rājā prasenajit so 'yaṃ puṇyavān guḍakarṣakah /",
    "T09bsu078_u:7932": " tena puṇyaprabhāveṇa bhogabhāgī virājate // KAvk_46.31 //",
    "T09bsu078_u:7933": " upakāraḥ kṛtajñānāṃ nikāraḥ krūracetasām /",
    "T09bsu078_u:7934": " sukṛtāṃśaśca śādhūnāmaplo 'pyāyātyanalpatām // KAvk_46.32 //",
    "T09bsu078_u:7935": " sarvajñeneti kathite pūrvapuṇye mahīpateḥ /",
    "T09bsu078_u:7936": " babhūva sukṛtotkarṣe bhikṣurāścaryaniścalah // KAvk_46.33 //",
    "T09bsu078_u:7937": " atha bhaktyā bhagavataḥ kṛtvā rājādhivāsanām /",
    "T09bsu078_u:7938": " upaninye svayaṃ tāṃ tāṃ surārhāṃ bhogasaṃpadam // KAvk_46.34 //",
    "T09bsu078_u:7939": " paropacārai rucirairarcite kāñcanāsane /",
    "T09bsu078_u:7940": " sukhopaviṣṭaṃ provāca naranāthastathāgatam // KAvk_46.35 //",
    "T09bsu078_u:7941": " bhagavan me bhavadbhaktivibhaktasukṛtaśriyaḥ /",
    "T09bsu078_u:7942": " cayah kuśalamūlānāmanirmuktyai bhaviṣyati // KAvk_46.36 //",
    "T09bsu078_u:7943": " vinayātpārthiveneti pūrṇapuṇyābhimāninā /",
    "T09bsu078_u:7944": " pṛṣṭaḥ smitasitālokaṃ jagāda sugataḥ sṛjan // KAvk_46.37 //",
    "T09bsu078_u:7945": " rājan saṃsāramārgo 'yamanādinidhanodbhavaḥ /",
    "T09bsu078_u:7946": " helālaṅghyaḥ kathaṃ puṃsāmaprāpya kleśasaṃkṣayam // KAvk_46.38 //",
    "T09bsu078_u:7947": " ciraparicitaiścakrāvartairasaktagatāgatiḥ",
    "T09bsu078_u:7948": " prakṛtigahanaḥ saṃsāro 'yaṃ sukhena na laṅghyate /",
    "T09bsu078_u:7949": " asati hi vinā yogābhyāsaṃ kṣaye kila karmaṇāṃ",
    "T09bsu078_u:7950": " sphuṭaphalatatirdharmo 'pyasminnibandhanatām gataḥ // KAvk_46.39 //",
    "T09bsu078_u:7951": " sarvato vinivṛttasya dānābhyāsena bhūyasā /",
    "T09bsu078_u:7952": " mamāpi dharmasaṃsāro babhūva bhūrijanmakṛt // KAvk_46.40 //",
    "T09bsu078_u:7953": " dhaniko nāma dhanavān vārāṇasyāmabhūtpurā /",
    "T09bsu078_u:7954": " tāpāpahaḥ phalasphīṭaśchāyāvṛkṣa ivārthinām // KAvk_46.41 //",
    "T09bsu078_u:7955": " durbhikṣakṣapite loke viṣamakleśavihvale /",
    "T09bsu078_u:7956": " bhojyaṃ pratyekabuddhānāṃ so 'rthitaḥ pañcabhiḥ śataiḥ // KAvk_46.42 //",
    "T09bsu078_u:7957": " sa teṣāṃ parabhogārhaṃ durbhikṣāvadhi bhojanam /",
    "T09bsu078_u:7958": " akalpayadanalpaśrīḥ koṣṭhāgārī gatasmayaḥ // KAvk_46.43 //",
    "T09bsu078_u:7959": " śatapañcakasaṃghātairbhoktuṃ tasya gṛhaṃ tataḥ /",
    "T09bsu078_u:7960": " kramātpratyekabuddhānām sahasradvayamāyayau // KAvk_46.44 //",
    "T09bsu078_u:7961": " tasya tatpuṇyavāsena jāto labdhaphalaśriyā /",
    "T09bsu078_u:7962": " durbhikṣadānajanito ratnakośastadākṣayaḥ // KAvk_46.45 //",
    "T09bsu078_u:7963": " sukhaṃ sanātanaṃ puṇyabhogyatvaṃ praṇidhānataḥ /",
    "T09bsu078_u:7964": " śāstustataḥ pareṇāyaṃ samyaksaṃbodhimāpitaḥ // KAvk_46.46 //",
    "T09bsu078_u:7965": " puṇyena pāpena ca veṣṭiteyaṃ saṃsāriṇāṃ karmaphalapravṛttiḥ /",
    "T09bsu078_u:7966": " sitāsitā bandhanarajjureṣā tatsaṃkṣaye mokṣapathaṃ vadanti // KAvk_46.47 //",
    "T09bsu078_u:7967": " iti kṣitīśaḥ kathitaṃ jinena mohavyapāyena niśamya mokṣam /",
    "T09bsu078_u:7968": " kleśakṣayārhaṃ śamameva matvā puṇyābhimānaṃ śithilīvakāra // KAvk_46.48 //",
    "T09bsu078_u:7969": " iti kṣemendraviracitāyāṃ bodhisattvāvadānakalpalatāyāṃ śālistambāvadānaṃ nāma ṣaṭcatvāriṃśaḥ pallavaḥ //",
    "T09bsu078_u:7970": " 47. sarvārthasiddhāvadānam /",
    "T09bsu078_u:7971": " svārthapravṛttau vigataspṛhāṇāṃ paropakāre satatodyatānām /",
    "T09bsu078_u:7972": " kleśeṣvabhītā vyasanairanītā vighnairapīḍākarameti siddhiḥ // KAvk_47.1 //",
    "T09bsu078_u:7973": " śrāvastyāṃ bhagavān pūrvaṃ jino jetavanasthitaḥ /",
    "T09bsu078_u:7974": " dharmākhyānaprasaṅgena bhikṣusaṃghamabhāṣata // KAvk_47.2 //",
    "T09bsu078_u:7975": " āsīdakhilabhūpālamaulilālitaśāsanah /",
    "T09bsu078_u:7976": " siddhārtho nāma sukṛtī sārvabhaumo mahīpatiḥ // KAvk_47.3 //",
    "T09bsu078_u:7977": " sāgarākhyasya nāgasya sūnurjaladhivāsinah /",
    "T09bsu078_u:7978": " sarvārthasiddhaḥ putratvaṃ prayayau tasya bhūpateḥ // KAvk_47.4 //",
    "T09bsu078_u:7979": " sa bhādrakalpiko bodhisattvaḥ sattvojjvalaprabhaḥ /",
    "T09bsu078_u:7980": " jātamātraḥ kṣititalaṃ cakre pūrṇaṃ svaṛddhibhiḥ // KAvk_47.5 //",
    "T09bsu078_u:7981": " tasya pravardhamānasya dharmasyeva samudyayau /",
    "T09bsu078_u:7982": " samastabhuvanavyāpi vibudhābhyarcitaṃ yaśaḥ // KAvk_47.6 //",
    "T09bsu078_u:7983": " sa kadācidvarodyāne syandanena yuvā vrajan /",
    "T09bsu078_u:7984": " dadarśa vṛddhapuruṣaṃ devatānirmitaṃ puraḥ // KAvk_47.7 //",
    "T09bsu078_u:7985": " taṃ vilokya jarājīrṇaṃ jātavairāgyavāsanah /",
    "T09bsu078_u:7986": " saṃsāramiva niḥsāraṃ sa śarīvamamanyata // KAvk_47.8 //",
    "T09bsu078_u:7987": " udyānayātrāvirataḥ śanaiḥ pratinivṛtya saḥ /",
    "T09bsu078_u:7988": " dāridyravidrutacchāyānadrākṣīt kṛpaṇān pathi // KAvk_47.9 //",
    "T09bsu078_u:7989": " dṛṣṭvā tānasukhakleṣṭān karuṇākṛṣṭamānasaḥ /",
    "T09bsu078_u:7990": " acintayadaho duḥkhaṃ sahante bhuvi durgatāḥ // KAvk_47.10 //",
    "T09bsu078_u:7991": " adānaprabhavaṃ duḥkhaṃ vadantīti visaṃgatāḥ /",
    "T09bsu078_u:7992": " pṛthivyāṃ ratnapūrṇāyāṃ parapiṇḍopajīvinaḥ // KAvk_47.11 //",
    "T09bsu078_u:7993": " idamevāvisaṃvādi cihnaṃ kaluṣakarmaṇām /",
    "T09bsu078_u:7994": " dīnāṃ yadete yācante puruṣaṃ puruṣāḥ param // KAvk_47.12 //",
    "T09bsu078_u:7995": " aho duṣkṛtameteṣāmavadhūtāḥ pade pade /",
    "T09bsu078_u:7996": " yadete mārgaṇodvignā bhikṣitvāpi bubhukṣitāḥ // KAvk_47.13 //",
    "T09bsu078_u:7997": " iti saṃcintya suciraṃ viścakleśakṣayodyataḥ /",
    "T09bsu078_u:7998": " yadaridraṃ jagatkartuṃ ratnārthī jaladhiṃ yayau // KAvk_47.14 //",
    "T09bsu078_u:7999": " kathacidiva saṃsaktaḥ sa pitrā dṛḍhaniścayaḥ /",
    "T09bsu078_u:8000": " smāruhya pravahaṇaṃ ratnadvīpamavāptavān // KAvk_47.15 //",
    "T09bsu078_u:8001": " tatra pravahaṇārūḍhān vaṇijaḥ sahayāyinaḥ /",
    "T09bsu078_u:8002": " so 'bravītkriyatām kāmaṃ yuṣmābhirmaṇisaṃgrahaṃ // KAvk_47.16 //",
    "T09bsu078_u:8003": " etaiḥ sāmānyaratnaistu mama nāsti prayojanam /",
    "T09bsu078_u:8004": " kośe mahānti bhāsvanti santi ratnottamāni naḥ // KAvk_47.17 //",
    "T09bsu078_u:8005": " kiṃ tu cintāmaṇiprāptyai vipulo 'yaṃ mamodyamaḥ /",
    "T09bsu078_u:8006": " tena vidrutadāridyrāṃ kartumicchāmi modenīm // KAvk_47.18 //",
    "T09bsu078_u:8007": " śrutaṃ mayā nāgarājaḥ sāgarākhyo mahodadhau /",
    "T09bsu078_u:8008": " vasatyasti gṛhe tasya cintitārthaprado maṇiḥ // KAvk_47.19 //",
    "T09bsu078_u:8009": " vilaṅghya viṣamaṃ mārgaṃ tamādātuṃ vrajāmyaham /",
    "T09bsu078_u:8010": " nāsti dhairyasahāyānām durgamaṃ vyavasāyinām // KAvk_47.20 //",
    "T09bsu078_u:8011": " na ca madvirahe kiṃcid vyasanaṃ vo bhaviṣyati /",
    "T09bsu078_u:8012": " satyameva parārtho 'yaṃ yadi me sukṛtodyamaḥ // KAvk_47.21 //",
    "T09bsu078_u:8013": " ityuktvā tān samāmantrya pratasthe sthiraniścayaḥ /",
    "T09bsu078_u:8014": " mahatīṃ dhṛtimālambya sattvavān pārthivātmajaḥ // KAvk_47.22 //",
    "T09bsu078_u:8015": " gulphamātreṇa saptāhaṃ gatvā gaṅgamavartmanā /",
    "T09bsu078_u:8016": " jānudaghnena saptāhaṃ saptāhaṃ pauruṣeṇa ca // KAvk_47.23 //",
    "T09bsu078_u:8017": " catvāri saptarātrāṇi tataḥ puṣkariṇījalaiḥ /",
    "T09bsu078_u:8018": " gatvā dṛṣṭiviṣān ghorān dadarśa phaṇinaḥ puraḥ // KAvk_47.24 //",
    "T09bsu078_u:8019": " maitrīyuktena manasā kṛtvā tānatha nirviṣān /",
    "T09bsu078_u:8020": " krūrakopairvṛtaṃ yakṣairyakṣadvīpamavāpa saḥ // KAvk_47.25 //",
    "T09bsu078_u:8021": " tatra maitreṇa manasā vītakrodhān vidhāya tān /",
    "T09bsu078_u:8022": " śuśrāva tairabhihitaṃ vipulotsāhavismitaiḥ // KAvk_47.26 //",
    "T09bsu078_u:8023": " kumāra sphīṭasattvena tathā vīryeṇacāmunā /",
    "T09bsu078_u:8024": " nāgarājasya bhavanaṃ samāhitamavāpya tam // KAvk_47.27 //",
    "T09bsu078_u:8025": " kālena samyaksaṃbuddhaḥ sarvajñastvaṃ bhaviṣyasi /",
    "T09bsu078_u:8026": " śrāvakāśca bhaviṣyāmo vayaṃ tvadanuyāyinaḥ // KAvk_47.28 //",
    "T09bsu078_u:8027": " prasannairiti tairuktamabhinandya nṛpātmajaḥ /",
    "T09bsu078_u:8028": " rakṣevarāvṛtaṃ prāpa rākṣasadvīpamutkaṭam // KAvk_47.29 //",
    "T09bsu078_u:8029": " tathaiva vigatakrūravikāraistaiḥ sa pūjitaḥ /",
    "T09bsu078_u:8030": " bhūjotkṣepeṇa nikṣiptaḥ kṣaṇānnāgendrasadmāni // KAvk_47.30 //",
    "T09bsu078_u:8031": " sa tatra dīptavibhave divyotsāsasukhocitaḥ /",
    "T09bsu078_u:8032": " aśṛṇoddīrghaduḥkhārtisūcakaṃ rodanadhvanim // KAvk_47.31 //",
    "T09bsu078_u:8033": " sa tamākarṇya sodvegaḥ prakṛtyaiva dayārdradhīḥ /",
    "T09bsu078_u:8034": " kimetaditi papraccha dṛṣṭvāgre nāgakanyakām // KAvk_47.32 //",
    "T09bsu078_u:8035": " sā taṃ babhāṣe saṃsaktaśokoṣmapiśunairmuhuḥ /",
    "T09bsu078_u:8036": " mlānayantīṃ svaniśvāsaurbimbādharadalatviṣam // KAvk_47.33 //",
    "T09bsu078_u:8037": " guṇāvān nāgarājasya putraḥ kamalalocanaḥ /",
    "T09bsu078_u:8038": " jyoṣṭhaḥ sarvārthasiddhākhyaḥ priyaḥ pañcatvamāgataḥ // KAvk_47.34 //",
    "T09bsu078_u:8039": " tataḥ pratigatānande vinivṛttasukhotsave /",
    "T09bsu078_u:8040": " dhanena rodanenāsminna bhavedbhavane sthitiḥ // KAvk_47.35 //",
    "T09bsu078_u:8041": " iti tasyā vacaḥ śrutvā so 'ntaḥ paricitāṃ vahan /",
    "T09bsu078_u:8042": " svadeśadarśanaprāpto nāgarājāntikaṃ yayau // KAvk_47.36 //",
    "T09bsu078_u:8043": " nāgarājastamāyāntaṃ parijñāya priyāsakhaḥ /",
    "T09bsu078_u:8044": " ehyehi putreti vadan babhūvānandavihvalaḥ // KAvk_47.37 //",
    "T09bsu078_u:8045": " martyajanmakathām tena svaṃ cāgamanakāraṇam /",
    "T09bsu078_u:8046": " śrutvā niveditaṃ nāgaḥ pariṣvajya jagāda tam // KAvk_47.38 //",
    "T09bsu078_u:8047": " cintāmaṇirayaṃ putra mama maulivibhūṣaṇam /",
    "T09bsu078_u:8048": " gṛhyatām tava saṃkalpaṃ na vandhyaṃ kartumutsahe // KAvk_47.39 //",
    "T09bsu078_u:8049": " deyaḥ kṛtajagatkṛtyo mamaivāyaṃ punastvayā /",
    "T09bsu078_u:8050": " ityuktvāsmai dadau divyacūḍaṃ ratna vimucya saḥ // KAvk_47.40 //",
    "T09bsu078_u:8051": " hṛṣṭaḥ praṇamya nāgendraṃ yayau pravahaṇāntikam // KAvk_47.41 //",
    "T09bsu078_u:8052": " samudradevatā tatra taṃ dṛṣṭvā śrutatatkathā /",
    "T09bsu078_u:8053": " uvāca kīdṛśaḥ sādho prāptaścintāmaṇīstvayā // KAvk_47.42 //",
    "T09bsu078_u:8054": " samudre patitaṃ dṛṣṭvā ratnaṃ kṛcchratarārjitam /",
    "T09bsu078_u:8055": " sa jagāda dṛḍhodyogavaiphalyodveganiścalaḥ // KAvk_47.45 //",
    "T09bsu078_u:8056": " aho guṇocitākārā praṇayānmṛduvādinī /",
    "T09bsu078_u:8057": " vidveṣakaluṣaṃ karma kṛtvā tvaṃ na vilajjase // KAvk_47.46 //",
    "T09bsu078_u:8058": " parotkarṣeṣu saṃgharṣaśokakleśamupaiti yaḥ /",
    "T09bsu078_u:8059": " śītalā api tasyaitā jvālāvalayitā diśaḥ // KAvk_47.47 //",
    "T09bsu078_u:8060": " paritsāhaḥ priyo yasya tasya sattvamahodadheḥ /",
    "T09bsu078_u:8061": " karpūradhavalaṃ dhatte trilokītilakaṃ yaśaḥ // KAvk_47.48 //",
    "T09bsu078_u:8062": " devi prayaccha me ratnamasmādvirama pātakāt /",
    "T09bsu078_u:8063": " apavādalatāṃ karma na sādhoradhirohhati // KAvk_47.49 //",
    "T09bsu078_u:8064": " lobhātpramādāddveṣādvā ratnaṃ cenna prayacchasi /",
    "T09bsu078_u:8065": " śoṣayāmyeṣa jaladhiṃ tadimaṃ te samāśrayam // KAvk_47.50 //",
    "T09bsu078_u:8066": " ityuktvā pyasakṛttena sā ratne na dadau yadā /",
    "T09bsu078_u:8067": " sa tadā svaprabhāveṇa śoṣāyābdheḥ samudyayau // KAvk_47.51 //",
    "T09bsu078_u:8068": " dhyātamātraṃ sahasrākṣavacasā viśvakarmaṇā /",
    "T09bsu078_u:8069": " nirmitaṃ sahasā tasya patramāvirabhutkare // KAvk_47.52 //",
    "T09bsu078_u:8070": " sa tenāgastyaculukākāreṇāmbhaḥ payonidheḥ /",
    "T09bsu078_u:8071": " antarīkṣe samutkṣipya cikṣepa kṣamaṇodyataḥ // KAvk_47.53 //",
    "T09bsu078_u:8072": " kṛte bhūbhāgaśeṣe 'bdhau tenātyadbhutakāriṇā /",
    "T09bsu078_u:8073": " suranirbhartsitā bhītā devatāsmai maṇīṃ dadau // KAvk_47.54 //",
    "T09bsu078_u:8074": " nirvyājaṃ sāhasaṃ dīptiṃ ratnānāmiva tattvataḥ /",
    "T09bsu078_u:8075": " prabhāvaṃ vetti mahatāṃ mantrāṇāṃ tapasāṃ ca kaḥ // KAvk_47.55 //",
    "T09bsu078_u:8076": " sphārastāvadapāravārivirasavyāpārahelābalāt",
    "T09bsu078_u:8077": " kallolāvaliyantritāmbaratayā ratnākaraḥ śrūyate /",
    "T09bsu078_u:8078": " gambhīraḥ punaraprameyamahimā ko 'pi prabhāvaḥ satāṃ",
    "T09bsu078_u:8079": " yasmin vismayadhāmni cintanavidhāvante plavante dhiyaḥ // KAvk_47.56 //",
    "T09bsu078_u:8080": " tataścintāmaṇiṃ buddhvā nijasārthena saṃgataḥ /",
    "T09bsu078_u:8081": " rājasūnuḥ svanagaraṃ prāpa pūrṇamanorathaḥ // KAvk_47.57 //",
    "T09bsu078_u:8082": " kṛtakṛtyaḥ prahṛṣṭenaḥ sa pitrā tatra pūjitaḥ /",
    "T09bsu078_u:8083": " dhvajāgre ratnamādhāya jagāda janasaṃsadi // KAvk_47.58 //",
    "T09bsu078_u:8084": " parārtha eva yatno 'yaṃ nātmārtho yadi me kkacit /",
    "T09bsu078_u:8085": " tena satyena loko 'ya sarvaṃ yātvadaridratām // KAvk_47.59 //",
    "T09bsu078_u:8086": " ityukte sattvanidhinā tena dīnadayālunā /",
    "T09bsu078_u:8087": " ratnavṛṣṭiraparyantā nipapāta mahītale // KAvk_47.60 //",
    "T09bsu078_u:8088": " tena ratnasamūhena dikṣu sarvāsu bhāsvatā /",
    "T09bsu078_u:8089": " yayau janasya dāridyramayaṃ niḥśeṣatāṃ tamaḥ // KAvk_47.61 //",
    "T09bsu078_u:8090": " āśāpāśavatāṃ balāptraviśatāṃ bāhyāṅgaṇaṃ śrīmatāṃ",
    "T09bsu078_u:8091": " dvāḥsthāghātavatām muhurvicalatāṃ dvārodare sīdatām /",
    "T09bsu078_u:8092": " dīrghairniḥśvasitaiḥ śucā nipatitāṃ dehakṣayaṃ kāṅkṣatāṃ",
    "T09bsu078_u:8093": " dīnānāṃ maṇirāśiraśmiśabalaḥ śrīsaṃgamaḥ ko 'pyabhūt // KAvk_47.62 //",
    "T09bsu078_u:8094": " tacchāsanāduraganāyakameva yāte cintāmaṇau vigatadainyajane ca loke /",
    "T09bsu078_u:8095": " sarvatra dānarasikasya janasya cetaḥ sarvārthisārthaviratākulitaṃ babhūva // KAvk_47.63 //",
    "T09bsu078_u:8096": " sarvārthasiddhaḥ kṣitipālasūnuḥ yo 'bhūtsa evāhamihānyadehaḥ /",
    "T09bsu078_u:8097": " śrutvetivṛttaṃ kathitaṃ jinena te bhikṣavastanmayatāmavāpuḥ // KAvk_47.64 //",
    "T09bsu078_u:8098": " iti kṣemendraviracitāyāṃ bodhisattvāvadānakalpalatāyāṃ sarvārthasiddhāvadānaṃ satpacatvāriṃśaḥ pallavaḥ //",
    "T09bsu078_u:8099": " 48. hastakāvadānam /",
    "T09bsu078_u:8100": " mattebhakumbhoccakucābhirāmāḥ karpūrahārāṃśuvilāsahāsāḥ /",
    "T09bsu078_u:8101": " prītipradāḥ puṇyavatāṃ bhavanti prauḍhā yuvatyaśca vibhūtayaśca // KAvk_48.1 //",
    "T09bsu078_u:8102": " tathāgate bhagavati śrāvastyāṃ vanacāriṇi /",
    "T09bsu078_u:8103": " abhavatsuprabuddhākhyaḥ śrīmān gṛhapatiḥ purā // KAvk_48.2 //",
    "T09bsu078_u:8104": " babhūva hastako nāma tasyātidayitaḥ sutaḥ /",
    "T09bsu078_u:8105": " pūrvārjitānāṃ puṇyānāṃ sākāra iva saṃcayaḥ // KAvk_48.3 //",
    "T09bsu078_u:8106": " tasya janmadine jātaścāmīkaramayo mahān /",
    "T09bsu078_u:8107": " ekībhūta ivāścaryavrajaḥ pravarakuñcaraḥ // KAvk_48.4 //",
    "T09bsu078_u:8108": " sa gajendraḥ kumāraśca tatpituśca manorathaḥ /",
    "T09bsu078_u:8109": " lokakautukakośāśca pūrṇatāṃ tyulyamāyayuḥ // KAvk_48.5 //",
    "T09bsu078_u:8110": " sa śaśīva śiśuḥ kāle kalānilayatāṃ gataḥ /",
    "T09bsu078_u:8111": " ruruce rucimān sarvalokalocanabāndhavaḥ // KAvk_48.6 //",
    "T09bsu078_u:8112": " sa śanaiḥ pūritābhogabhujastambhavibhūṣaṇam /",
    "T09bsu078_u:8113": " lebhe manobhavārambhabhavanaṃ navayauvanam // KAvk_48.7 //",
    "T09bsu078_u:8114": " kadācidatha bhūbhartuḥ sa prasenajitaḥ sutām /",
    "T09bsu078_u:8115": " tanucīvaracihnena sahajena virājitām // KAvk_48.8 //",
    "T09bsu078_u:8116": " kanyāṃ cīvarakanyākhyāṃ lāvaṇyalalitānanām /",
    "T09bsu078_u:8117": " udyānadarśanāyātāṃ dadarśāyatalocanām // KAvk_48.9 //",
    "T09bsu078_u:8118": " akliṣṭarūpāmālokya tāmaparyuṣitadyutim /",
    "T09bsu078_u:8119": " vismayasmarayostulyamāyayau sahasā vaśam // KAvk_48.10 //",
    "T09bsu078_u:8120": " so 'cintayadaho kāntamidamatyadbhutaṃ vapuḥ /",
    "T09bsu078_u:8121": " yasmin bhāti mukhavyājādadoṣaviśadaḥ śaśī // KAvk_48.11 //",
    "T09bsu078_u:8122": " lāvaṇyamapratimameva bibhati tanvī bandhūkabandhuradharo madhurasvabhāvaḥ /",
    "T09bsu078_u:8123": " drohodyataḥ sarasavidrumapallavānāṃ bimbaprabhāprasabhabhramavandhyakāraḥ // KAvk_48.12 //",
    "T09bsu078_u:8124": " vakrkraṃ na kṣamate madaṃ śaśamṛtaḥ kleśnāti kāntiḥ sudhām",
    "T09bsu078_u:8125": " utphullotpalakānanasya kurute dṛṣṭiḥ prabhābhrtsanam /",
    "T09bsu078_u:8126": " manye manmathasaṃgamocitatanoḥ sāptnyabhītipradā",
    "T09bsu078_u:8127": " līlāyāsyāḥ sahasā vilāsalaharīśoṣaṃ vidhatte rateḥ // KAvk_48.13 //",
    "T09bsu078_u:8128": " udvṛtte kaṭhine parodharayuge naśyadviveke ciraṃ",
    "T09bsu078_u:8129": " yasyā doṣamaye 'pyaho guṇavatā hāreṇa baddhā sthitiḥ /",
    "T09bsu078_u:8130": " yaccāsminnavalambate 'mbujadhiyā rolambarekhā mukhe",
    "T09bsu078_u:8131": " lolākṣyāḥ kimapi praśāntanayane līnaṃ munīnāṃ manaḥ // KAvk_48.14 //",
    "T09bsu078_u:8132": " iti cintayatastasya vapuḥ puṣpaśaropamam /",
    "T09bsu078_u:8133": " vilokya bhūpatisutā babhūvāścaryaniścalā // KAvk_48.15 //",
    "T09bsu078_u:8134": " hṛte lajjāṃśuke tasyāḥ smareṇa smitakāriṇā /",
    "T09bsu078_u:8135": " pratyagrapulakākīrṇaṃ vapuḥ spaṣṭamadṛśyata // KAvk_48.16 //",
    "T09bsu078_u:8136": " ruddhā navābhilāṣeṇa vailakṣyeṇa nivartitā /",
    "T09bsu078_u:8137": " manastatraiva nikṣipya sā śūnyeva śanairyayau // KAvk_48.17 //",
    "T09bsu078_u:8138": " rājadhānīṃ samāsādya lajjāvismayamanmathaiḥ /",
    "T09bsu078_u:8139": " mīliteva nilīneva proṣiteva babhūva sā // KAvk_48.18 //",
    "T09bsu078_u:8140": " kumāro 'pi svabhavane samudbhūtamanobhāvḥ /",
    "T09bsu078_u:8141": " tāmevendumukhīmagre saṃkalpairalikhanmuhuḥ // KAvk_48.19 //",
    "T09bsu078_u:8142": " sa tāṃ mānasasarvasvaṃ smaravidyāmiva smaran /",
    "T09bsu078_u:8143": " pradadhyau kurlabhām matvā tanayām cakravartinaḥ // KAvk_48.20 //",
    "T09bsu078_u:8144": " janmāntare tanuryasya tapaḥparicitā ciram /",
    "T09bsu078_u:8145": " dhanyaḥ sa tāmavāpnoti latāṃ sukṛtaśākhinaḥ // KAvk_48.21 //",
    "T09bsu078_u:8146": " ramyapradānapuṇyena taddarśanamavāpyate /",
    "T09bsu078_u:8147": " na jāne tāni puṇyāni yeṣāṃ tatsaṃgamaḥ phalam // KAvk_48.22 //",
    "T09bsu078_u:8148": " tadvakrkraśītakiraṇasmaraṇotsavena",
    "T09bsu078_u:8149": " tasyāśca durlabhatayā virahoṣmaṇā me /",
    "T09bsu078_u:8150": " no vedmi kiṃ dhṛtiriyaṃ kimayaṃ vimohaḥ",
    "T09bsu078_u:8151": " kiṃ jīvitaṃ kimasubhiḥ sahaḥ viprayogaḥ // KAvk_48.23 //",
    "T09bsu078_u:8152": " tadvakrkrabjajitaḥ prasahra bhajate kṣaiṇyaṃ kṣapāvallabhaḥ",
    "T09bsu078_u:8153": " tadbhūvibhramalajjitaṃ ca vinatiṃ dhate dhanurmānmatham /",
    "T09bsu078_u:8154": " tasyāh pallavapeśaladyutimuṣā śoṣādhareṇārditaṃ",
    "T09bsu078_u:8155": " nūnaṃ prāpya parājayaṃ vanamahīṃ bimba samālambate // KAvk_48.24 //",
    "T09bsu078_u:8156": " iti pūrṇenduvadanāvadanadhyānaniścalah /",
    "T09bsu078_u:8157": " niśāṃ nināya saṃtyaktaḥ serṣyayeva sanidrayā // KAvk_48.25 //",
    "T09bsu078_u:8158": " kanyādarśanavṛttāntaṃ tatastena niveditam /",
    "T09bsu078_u:8159": " śrutvā pitāsya saṃkrantacintāparicito 'bhavat // KAvk_48.26 //",
    "T09bsu078_u:8160": " sa tamūce vayaṃ putra rājño 'sya puravāsinah /",
    "T09bsu078_u:8161": " sa kathaṃ te duhitaraṃ cakravartī pradāsyati // KAvk_48.27 //",
    "T09bsu078_u:8162": " aśakyaṃ naiva kurvanti samīhante na durlabham /",
    "T09bsu078_u:8163": " asaṃbhāvyaṃ na bhāṣante mānakāmā manīṣiṇaḥ // KAvk_48.28 //",
    "T09bsu078_u:8164": " cūtacampakavallīṣu svādhīnāsu nirādaraḥ /",
    "T09bsu078_u:8165": " cintayan pārijātasya latām śuṣyati ṣaṭpadaḥ // KAvk_48.29 //",
    "T09bsu078_u:8166": " tava tasyāśca saṃbandhaḥ prājganmavihito yadi /",
    "T09bsu078_u:8167": " tadavaśyaṃ bhavatyeva niṣprayatnaphalodayah // KAvk_48.30 //",
    "T09bsu078_u:8168": " āśāpāśairanākṛṣṭaṃ vicārairakadarthitam /",
    "T09bsu078_u:8169": " prayatnabhārairaśrāntaṃ vidhatte bhavitavyatā // KAvk_48.31 //",
    "T09bsu078_u:8170": " ityākarṇya piturvākyaṃ tattatheti vicintayan /",
    "T09bsu078_u:8171": " na cetaḥ kanyakānītaṃ samānetuṃ śaśāka saḥ // KAvk_48.32 //",
    "T09bsu078_u:8172": " sa gatvā dantayugalaṃ yayāce hemakuñcaram /",
    "T09bsu078_u:8173": " navasaṃdarśane rājñaḥ prītiyogyamupāyanam // KAvk_48.33 //",
    "T09bsu078_u:8174": " puṇyabandhena kariṇā dattaṃ dantayugaṃ tataḥ /",
    "T09bsu078_u:8175": " sa hemamayamādāya draṣṭuṃ bhūmipatiṃ yayau // KAvk_48.34 //",
    "T09bsu078_u:8176": " sa ratnaruciraṃ prāpya bhavanaṃ pṛthivīpateḥ /",
    "T09bsu078_u:8177": " praviśyaḥ praṇataḥ prītyai hemadantadvayaṃ dadau // KAvk_48.35 //",
    "T09bsu078_u:8178": " bhūbhujā viśrutaguṇaḥ prasādenābhinanditaḥ /",
    "T09bsu078_u:8179": " varaṃ gṛhāṇetyuktaśca sa na jagrāha kiṃcana // KAvk_48.36 //",
    "T09bsu078_u:8180": " tasyādīnadyuteścakre mānamabhyadhikaṃ nṛpaḥ /",
    "T09bsu078_u:8181": " aucityacārucaritaḥ priyaḥ kasya na niḥspṛhaḥ // KAvk_48.37 //",
    "T09bsu078_u:8182": " sa sadā darśane rājñaḥ kāñcanāṅgāni dantinaḥ /",
    "T09bsu078_u:8183": " punarjātanavāṅgena dattāṇi prīyate dadau // KAvk_48.38 //",
    "T09bsu078_u:8184": " tamuvāca mahīpālaḥ sevāpraṇayayantritaḥ /",
    "T09bsu078_u:8185": " dūtīṃ manaḥprasādaya vadanadyutimudvahan // KAvk_48.39 //",
    "T09bsu078_u:8186": " prabhūtahemasaṃbhārāṃ gurvīṃ sovāmimāmaham /",
    "T09bsu078_u:8187": " na sahe prauravārgo hi bhavaṇīyo mahībhṛtām // KAvk_48.40 //",
    "T09bsu078_u:8188": " saṃvibhajya janānītaiḥ kā prītirmama kāñcanaiḥ /",
    "T09bsu078_u:8189": " tavānarghaguṇā mūrtiriyameva mama priyā // KAvk_48.41 //",
    "T09bsu078_u:8190": " lobhaḥ puruṣaratneṣu bhūṣaṇārheṣu śobhate /",
    "T09bsu078_u:8191": " rājñāṃ kośeṣu sīdanti hemaratnāśmasaṃcayāḥ // KAvk_48.42 //",
    "T09bsu078_u:8192": " samīhitatamaṃ tubhyaṃ kiṃ prayacchāmi kathyatām /",
    "T09bsu078_u:8193": " niḥśeṣakośadānena na nāmānuśayo 'stu me // KAvk_48.43 //",
    "T09bsu078_u:8194": " rājñṃ dṛkpātapātreṇa prāpyante yadi na śriyaḥ /",
    "T09bsu078_u:8195": " tadanarthaṃ gatārthinyā ko 'thaḥ pārthivasevayā // KAvk_48.44 //",
    "T09bsu078_u:8196": " ityuktaḥ kṣitipālena kumāraḥ kalitāñjaliḥ /",
    "T09bsu078_u:8197": " tamabhāṣata bhūpāla dātumarhati ko 'paraḥ // KAvk_48.45 //",
    "T09bsu078_u:8198": " anarthitena ratnāni vibudhebhyaḥ prayacchatā /",
    "T09bsu078_u:8199": " tadunnidraṃ samudrasya mudritaṃ bhavatā yaśaḥ // KAvk_48.46 //",
    "T09bsu078_u:8200": " mahatāpi prayatnena pūryate na mahāśayaḥ /",
    "T09bsu078_u:8201": " alpakānāṃ tadairśvaryaṃ dāridyaṃ tanmahīyasām // KAvk_48.47 //",
    "T09bsu078_u:8202": " kiṃ tu tvadbhujaguptānāṃ dharmamārgeṇa jīvatāṃ /",
    "T09bsu078_u:8203": " janānāṃ nāsti dāridyaṃ draviṇaṃ yena mṛgyate // KAvk_48.48 //",
    "T09bsu078_u:8204": " dhanārthino na tu vayaṃ na ca sevādhikāriṇaḥ /",
    "T09bsu078_u:8205": " dhanaṃ dhanaṃ dhanadhiyāṃ māna eva manasvinām // KAvk_48.49 //",
    "T09bsu078_u:8206": " mīladguṇena parameśvarasevanena nurmūlatām sumanasāṃ sahasā gatānām /",
    "T09bsu078_u:8207": " dainyātpunaḥ kṛpaṇapaṇyapathe cyutānāṃ na sparśamātramapi sādhujanaḥ karoti // KAvk_48.50 //",
    "T09bsu078_u:8208": " arthitvānmaraṇam varaṃ tanubhṛtām dainyāvasannātmanāṃ",
    "T09bsu078_u:8209": " arthī sarvajanāvamānavasatiḥ satkārayogyaḥ śavaḥ /",
    "T09bsu078_u:8210": " kumbhastāvadadhah prayāti guṇavān kūpāvatāre paraṃ",
    "T09bsu078_u:8211": " yāvanmohatamaḥpraveśavivaśaḥ prāpto 'rthitā lambate // KAvk_48.51 //",
    "T09bsu078_u:8212": " sāmānyā dhanasaṃpadaḥ krayakṛṣiprāpyā sadā dhīmatāṃ",
    "T09bsu078_u:8213": " saṃtoṣo yadi nāsti tatkimaparā bhūmirnidhānāvṛtā /",
    "T09bsu078_u:8214": " santyevātiśayaprasādaniratāstā hemaratnakriyāḥ",
    "T09bsu078_u:8215": " kasyeṣṭaḥ priyasaṃgamāya vapuṣāṃ sevāmayo vikrayaḥ // KAvk_48.52 //",
    "T09bsu078_u:8216": " ityapāradhiyastasya vacaḥ śrutvā mahīpatiḥ /",
    "T09bsu078_u:8217": " gṝhyatāmaparaṃ kiṃcidityabhāṣata sādaraḥ // KAvk_48.53 //",
    "T09bsu078_u:8218": " aucityacaturālāpaḥ karkaśo 'pi nṛpāṃ priyaḥ /",
    "T09bsu078_u:8219": " kṛpaṇaścāṭukāro 'pi karṇaśūlāya kevalaḥ // KAvk_48.54 //",
    "T09bsu078_u:8220": " aurdāryaparituṣṭena sa rājñabhyarthitaḥ param /",
    "T09bsu078_u:8221": " tamūce yadu tuṣṭo 'si sutā mahyaṃ pradīyatām // KAvk_48.55 //",
    "T09bsu078_u:8222": " ityukte tena nṛpatiḥ saṃdehāndolitāśayaḥ /",
    "T09bsu078_u:8223": " prātarvaktāhamityuktvā kṣaṇaṃ kṣmātalamaikṣata // KAvk_48.56 //",
    "T09bsu078_u:8224": " sa kumāraṃ visṛjyātha pradhānāmātyamabravīt /",
    "T09bsu078_u:8225": " prasādarabhasenaiva kṛtaṃ vākcāpalaṃ mayā // KAvk_48.57 //",
    "T09bsu078_u:8226": " cakravartikulotpannā kanyā puṇyapaṇocitā /",
    "T09bsu078_u:8227": " kathaṃ sāmānyapaurāya guṇamātreṇa dīyate // KAvk_48.58 //",
    "T09bsu078_u:8228": " dadāmīti pratiśrutya paścādanuśayākulaḥ /",
    "T09bsu078_u:8229": " kathaṃ sarādhano bhūtvā bhaviṣyāmyarthiniṣphalaḥ // KAvk_48.59 //",
    "T09bsu078_u:8230": " kathaṃ prāptasya tasyāhaṃ prātardraṣṭ mukhaṃ puraḥ /",
    "T09bsu078_u:8231": " priyo 'pyapriyatāṃ yātaḥ sa me durlabhayecchayā // KAvk_48.60 //",
    "T09bsu078_u:8232": " nūnaṃ guṇopapanno 'pi prakṛtyaiva śarīriṇām /",
    "T09bsu078_u:8233": " vakti yāvanna dehīti tāvadgavati vallabhah // KAvk_48.61 //",
    "T09bsu078_u:8234": " iti bhūmipateḥ śrutvāḥ vaco dolāvalambinaḥ /",
    "T09bsu078_u:8235": " tamuvāca mahāmātyaḥ saṃcintyāvasarocitam // KAvk_48.62 //",
    "T09bsu078_u:8236": " anālocitaparyantāḥ pratyagrasarasādarāḥ /",
    "T09bsu078_u:8237": " svabhāvarabhasā eva bhavanti prabhubuddhayaḥ // KAvk_48.63 //",
    "T09bsu078_u:8238": " aśakyārthanayā tena lubdheneva guṇodayaḥ /",
    "T09bsu078_u:8239": " rājasevāpravṛttena hemahastī vināśitaḥ // KAvk_48.64 //",
    "T09bsu078_u:8240": " vācyo 'sau bhavatā svairaṃ kanyārthī punarāgataḥ /",
    "T09bsu078_u:8241": " hemahastinamāruhya prāptaḥ prāpsyasi me sutām // KAvk_48.65 //",
    "T09bsu078_u:8242": " tenotkṛttaḥ svahastena kutastasya sa kuñjaraḥ /",
    "T09bsu078_u:8243": " na cāsau tadvirahitaḥ punarāyāti lajjayā // KAvk_48.66 //",
    "T09bsu078_u:8244": " ityamātyasya vacasā nṛpatiryuktimāśritaḥ /",
    "T09bsu078_u:8245": " prāptaṃ kumāramanyedyustadevābhimukho 'vadat // KAvk_48.67 //",
    "T09bsu078_u:8246": " kumāro 'pi gṝhaṃ gatvā vivāhocitamaṅgalaiḥ /",
    "T09bsu078_u:8247": " haumadviradamāruhya svajanena sajāyayau // KAvk_48.68 //",
    "T09bsu078_u:8248": " svarṇavāraṇasaṃrūḍhaṃ tamāyāntaṃ mahīpatiḥ /",
    "T09bsu078_u:8249": " vilokyāścaryavibhavaṃ mene puṇyavatāṃ varam // KAvk_48.69 //",
    "T09bsu078_u:8250": " kautukādatha bhūpālastaṃ gajaṃ hemavigraham /",
    "T09bsu078_u:8251": " āruroha mahotsāhaḥ sumerumiva vajrabhṛt // KAvk_48.70 //",
    "T09bsu078_u:8252": " ārūḍhe pṛthivīpāle na cacāla sa kuñjaraḥ /",
    "T09bsu078_u:8253": " prasarsarpa kumāreṇa punaścālaṃkṛtāsanaḥ // KAvk_48.71 //",
    "T09bsu078_u:8254": " taṃ jñātvā nṛpatirdevaṃ tatprabhāveṇa vismitaḥ /",
    "T09bsu078_u:8255": " dhanyo 'smīti vadan kanyāṃ dadau tasmai smaraśriyam // KAvk_48.72 //",
    "T09bsu078_u:8256": " abhyarcya kanyāratnena nṛpatiḥ puruṣottamam /",
    "T09bsu078_u:8257": " harṣotsavasamuddhūtaḥ sudhāsindhurivābabhau // KAvk_48.73 //",
    "T09bsu078_u:8258": " tataḥ kumāre dayitāmādāya svagṛhaṃ gate /",
    "T09bsu078_u:8259": " saphalo 'bhūdanaṅgasya kārmukākarṣaṇaśramaḥ // KAvk_48.74 //",
    "T09bsu078_u:8260": " nave vayasi bhogārhe navakāntāsamāgame /",
    "T09bsu078_u:8261": " tasyābhūdvibhavodāraḥ sadā navanavotsavaḥ // KAvk_48.75 //",
    "T09bsu078_u:8262": " tataḥ kadācidbhūpālaḥ kṛtakṛtyaḥ prasenajit /",
    "T09bsu078_u:8263": " puṇyaprabhāvaṃ jāmātuḥ kalayan samacintayat // KAvk_48.76 //",
    "T09bsu078_u:8264": " aho divyaḥ prabhāvo 'sau kumārasya pradṛśyate /",
    "T09bsu078_u:8265": " na hi sāmānyapuṇyānāṃ pāko bhavati tadvidhaḥ // KAvk_48.77 //",
    "T09bsu078_u:8266": " kulaṃ lakṣmīharmyaṃ hṛtaśaśimadā rūpalaharī",
    "T09bsu078_u:8267": " vayaḥ saṃbhogārhaṃ guṇaparicayo bhūṣaṇacayaḥ /",
    "T09bsu078_u:8268": " yaśaḥ puṇyodyānaprasṛtakusumollāsaruciraṃ",
    "T09bsu078_u:8269": " na vidmaḥ kasyāyaṃ kuśalapariṇāmasya vibhavaḥ // KAvk_48.78 //",
    "T09bsu078_u:8270": " iti saṃcintya suciraṃ sa saṃjātakutūhalaḥ /",
    "T09bsu078_u:8271": " sarvajñadarśanāvaddhamāruroha manoratham // KAvk_48.79 //",
    "T09bsu078_u:8272": " sa jātātaramāhūya sutāṃ ca sacivaiḥ saha /",
    "T09bsu078_u:8273": " bhagavantaṃ yayau draṣṭuṃ manasā prathamaṃ gataḥ // KAvk_48.80 //",
    "T09bsu078_u:8274": " yāte dṛṣṭipathaṃ jetavane saṃtyajya vāhanam /",
    "T09bsu078_u:8275": " upasṛtyaḥ nṛpaḥ padbhyāṃ bhagavantaṃ vyalokayat // KAvk_48.81 //",
    "T09bsu078_u:8276": " sa taṃ praṇamya tatpādapadmabhūtiśikhāmaṇiḥ /",
    "T09bsu078_u:8277": " sutāṃ jāmātaraṃ cāsmai namro nāmnā nyavedayat // KAvk_48.82 //",
    "T09bsu078_u:8278": " upaviṣṭeṣu sarveṣu praṇāmānatamauliṣu /",
    "T09bsu078_u:8279": " papraccha rājā sarvajñaṃ bhagavantaṃ kṛtāñjaliḥ // KAvk_48.83 //",
    "T09bsu078_u:8280": " ayaṃ guṇagaopetaḥ kumāraḥ śrīmatāṃ varaḥ /",
    "T09bsu078_u:8281": " haimeva dantināyāto bhagavan kena karmaṇā // KAvk_48.84 //",
    "T09bsu078_u:8282": " iyaṃ cīvarakanyā ca matsutāsya navā vadhūḥ /",
    "T09bsu078_u:8283": " kena puṇyaprabhāveṇa jīvitādadhivallabhā // KAvk_48.85 //",
    "T09bsu078_u:8284": " iti pṛṣṭaḥ kṣitīśena sarvavidbhagavān jinaḥ /",
    "T09bsu078_u:8285": " tamūce bhūpate puṃsāṃ puṇyodbhūtā vibhūtayaḥ // KAvk_48.86 //",
    "T09bsu078_u:8286": " yadudāro yaducito yad bhrājiṃṣṇu yadadbhutam /",
    "T09bsu078_u:8287": " spṛhaṇīyaṃ ca yalloke tattatpuṇyasamudbahvam // KAvk_48.87 //",
    "T09bsu078_u:8288": " vipaśvī bhagavān pūrvaṃ sugataḥ saha bhikṣubhiḥ /",
    "T09bsu078_u:8289": " cacāra lokakṛpayā rājño bandhumataḥ pure // KAvk_48.88 //",
    "T09bsu078_u:8290": " tasminnavasare tatra kumāryā saha dārakaḥ /",
    "T09bsu078_u:8291": " vikrīḍāvartmani puraḥ kṛtvā dārumayaṃ gajam // KAvk_48.89 //",
    "T09bsu078_u:8292": " tau vilokya samāyāntaṃ dhmātajambūnadadyutim /",
    "T09bsu078_u:8293": " phullapadmadalākārakaruṇāsnigdhalocanam // KAvk_48.90 //",
    "T09bsu078_u:8294": " bhagavantaṃ samudbhūtatadbhaktisarasonmukhau /",
    "T09bsu078_u:8295": " krīḍāgajaṃ nivedyāsmai praṇatau tasthatuḥ puraḥ // KAvk_48.91 //",
    "T09bsu078_u:8296": " bhagavānapi sarvajñastayorjñātvā manoratham /",
    "T09bsu078_u:8297": " dayayā caraṇasparśaṃ vidadhe dārudantinaḥ // KAvk_48.92 //",
    "T09bsu078_u:8298": " samyak cittaprasādena dṛṣṭau bhagavatātha tau /",
    "T09bsu078_u:8299": " praṇīdhānaṃ vivāhāya cakraturdārakau mithaḥ // KAvk_48.93 //",
    "T09bsu078_u:8300": " kulaprabhāvavibhavairbhūyājjanma mamocitam /",
    "T09bsu078_u:8301": " vāhanaṃ hemadantī ca kumārasyetyabhūnmatiḥ // KAvk_48.94 //",
    "T09bsu078_u:8302": " dṛṣṭvā bhagavataḥ kanyā saṃsaktre cārucīvare /",
    "T09bsu078_u:8303": " janmacīvarayuktāṃ syāmahametacintayat // KAvk_48.95 //",
    "T09bsu078_u:8304": " sa eṣa praṇidhānena jātasteneha hastakaḥ /",
    "T09bsu078_u:8305": " iyaṃ cīvarakanyā ca tanucīvaralakṣaṇa // KAvk_48.96 //",
    "T09bsu078_u:8306": " iti kṣrutvā kṣitipatistadvṛttaṃ sugato 'ditam /",
    "T09bsu078_u:8307": " mukuṭaspṛṣṭatatpādapadmaḥ svabhavanaṃ yayau // KAvk_48.97 //",
    "T09bsu078_u:8308": " yāte savismayaṃ rājñi kumāraḥ saha jāyayā /",
    "T09bsu078_u:8309": " kathyamānaṃ bhagavatā dharmaṃ śuśrāva śuddhadhīḥ // KAvk_48.98 //",
    "T09bsu078_u:8310": " tatastau jātavairāgyau kṣīṇasaṃsāravāsanau /",
    "T09bsu078_u:8311": " pravrajyayā jitakleśau śuddhāṃ bodhimavāpatuḥ // KAvk_48.99 //",
    "T09bsu078_u:8312": " vitatasukṛtapuṇyābhyāsayogena puṃsāṃ bhavati kuśalabhājāṃ dharmakāmārthasaṃpat /",
    "T09bsu078_u:8313": " abhimatamatha bhuktvā tatphalaṃ sadārāste vighanagaganakāntiṃ śāntimante bhajante // KAvk_48.100 //",
    "T09bsu078_u:8314": " iti kṣemandraviracitāyāṃ bodhisattvāvadānakalpalatāyāṃ hastakāvadānamaṣṭacatvāriṃśaḥ pallavaḥ //"
}