{
    "GK19ksbhm13u:0": " //śāntiparva//",
    "GK19ksbhm13u:1": " nārāyaṇaṃ namaskṛtya naraṃ caiva narottamam /",
    "GK19ksbhm13u:2": " devīṃ sarasvatīṃ vyāsaṃ tato jayamudīrayet // Bhmj_13.1 //",
    "GK19ksbhm13u:3": " kṛtodakaṃ kṛtāśaucaṃ sthitaṃ surasarittaṭe /",
    "GK19ksbhm13u:4": " munayo 'bhyāyayurdraṣṭuṃ nāradādyā yudhiṣṭhiram // Bhmj_13.2 //",
    "GK19ksbhm13u:5": " teṣu prāptāsanārghyeṣu pūjiteṣu purodhasā /",
    "GK19ksbhm13u:6": " prītyā provāca devarṣiḥ pṛṣṭvā nṛpamanāmayam // Bhmj_13.3 //",
    "GK19ksbhm13u:7": " diṣṭyā virājase rājankuśalī nihatāhitaḥ /",
    "GK19ksbhm13u:8": " diṣṭyā śalyādayo vīrā yātā vṛtrasamā kṣayam // Bhmj_13.4 //",
    "GK19ksbhm13u:9": " kacchinna bandhuvirahādavasthāṃ kātarocitām /",
    "GK19ksbhm13u:10": " mohādālambya dhairyaghnīṃ vijayaṃ nābhinandasi // Bhmj_13.5 //",
    "GK19ksbhm13u:11": " ityukte divyamuninā niḥśvasyovāca dharmajaḥ /",
    "GK19ksbhm13u:12": " śmaśānasadṛśe rājye ko 'sminmodeta mādṛśaḥ // Bhmj_13.6 //",
    "GK19ksbhm13u:13": " guravaḥ suhṛdaḥ putrā bhṛtyāḥ saṃbandhibāndhavāḥ /",
    "GK19ksbhm13u:14": " śarīraśeṣairasmābhirghātitā vibhavārthibhiḥ // Bhmj_13.7 //",
    "GK19ksbhm13u:15": " yadarthaṃ rājyamīhante rājāno hatakaṇṭakam /",
    "GK19ksbhm13u:16": " te hatāḥ svajanāḥ sarve gato niṣphalatāṃ śramaḥ // Bhmj_13.8 //",
    "GK19ksbhm13u:17": " idaṃ dahati me ceto yatkarṇo vinipātitaḥ /",
    "GK19ksbhm13u:18": " sa hi me kathitaḥ kuntyā bhrātā tapanasaṃbhavaḥ // Bhmj_13.9 //",
    "GK19ksbhm13u:19": " purā vikārajaḥ krodhastasminmama puraḥsaraḥ /",
    "GK19ksbhm13u:20": " kuntyāḥ sadṛśapādo 'sāviti mārdavamāyayau // Bhmj_13.10 //",
    "GK19ksbhm13u:21": " aiśvaryalubdhairasmābhirnihataḥ sa sahodaraḥ /",
    "GK19ksbhm13u:22": " narakāparaparyāyaṃ dhigrājyamadhunā mama // Bhmj_13.11 //",
    "GK19ksbhm13u:23": " asmadarthe raho mātrā yācitaḥ sa mahāyaśāḥ /",
    "GK19ksbhm13u:24": " kāle kāle rarakṣāsmānpatitānvadhagocare // Bhmj_13.12 //",
    "GK19ksbhm13u:25": " śrotumicchāmi bhagavaṃstasya śāpo yathābhavat /",
    "GK19ksbhm13u:26": " iti rājñā viṣaṇṇena pṛṣṭaḥ provāca nāradaḥ // Bhmj_13.13 //",
    "GK19ksbhm13u:27": " yuṣmaddeṣātpurā karṇo bhāradvājamayācata /",
    "GK19ksbhm13u:28": " brahmāstraṃ tacca na dadau droṇo 'smai phalguṇapriyāt // Bhmj_13.14 //",
    "GK19ksbhm13u:29": " jñātavyaṃ brāhmaṇenaitadityuktastena duḥkhitaḥ /",
    "GK19ksbhm13u:30": " vipraveṣaṃ vidhāyāśu jāmadagnyāśramaṃ yayau // Bhmj_13.15 //",
    "GK19ksbhm13u:31": " anyevāsī bhṛgubhuvaḥ so 'tha brahmāstrayācakaḥ /",
    "GK19ksbhm13u:32": " vicacāra ciraṃ dhanvī mahendragirisānuṣu // Bhmj_13.16 //",
    "GK19ksbhm13u:33": " taṃ kadāciddijaḥ kaścidajñānāvāptakilbiṣam /",
    "GK19ksbhm13u:34": " śaśāpātyantakupito homadhenunikārataḥ // Bhmj_13.17 //",
    "GK19ksbhm13u:35": " mohādapakṛtaṃ yasmāddhomadhenormama tvayā /",
    "GK19ksbhm13u:36": " saktasya śatruṇā tasmādbhūste cakraṃ grasiṣyati // Bhmj_13.18 //",
    "GK19ksbhm13u:37": " iti śaptaḥ sa vipreṇa dahyamāna ivāniśam /",
    "GK19ksbhm13u:38": " ārādhya rāmaṃ brahmāstramavāpa vipulaśramaḥ // Bhmj_13.19 //",
    "GK19ksbhm13u:39": " tataḥ kadācitsaṃjātavisramavāpa bhṛgusaṃbhavaḥ /",
    "GK19ksbhm13u:40": " karṇasyāṅke śiraḥ kṛtvā suṣvāpa vratakarṣitaḥ // Bhmj_13.20 //",
    "GK19ksbhm13u:41": " atrāntare kṛmistīkṣṇadaṃṣṭroṣṭhacaraṇaḥ kṛśaḥ /",
    "GK19ksbhm13u:42": " adaśaddāruṇaḥ karṇamalarko nāma duḥsahaḥ // Bhmj_13.21 //",
    "GK19ksbhm13u:43": " guruprabodhacakito yāvatsehe sa tadvyathām /",
    "GK19ksbhm13u:44": " tāvattadrudhirāsikto nidrāṃ tatyāja bhārgavaḥ // Bhmj_13.22 //",
    "GK19ksbhm13u:45": " kimetaditi saṃbhrāntaḥ śoṇitasparśakūṇitaḥ /",
    "GK19ksbhm13u:46": " daṣṭaṃ rādheyamālokya dadarśa vikṛtākṛtim // Bhmj_13.23 //",
    "GK19ksbhm13u:47": " rāmeṇa dṛṣṭamātro 'tha bhasmībhūtaḥ kṛmiḥ kṣaṇāt /",
    "GK19ksbhm13u:48": " rākṣaso lohitagrīvaḥ pradīptākṣo babhūva saḥ // Bhmj_13.24 //",
    "GK19ksbhm13u:49": " so 'bravīdbhṛgubhāryāyāṃ cāpalādabhilāṣukaḥ /",
    "GK19ksbhm13u:50": " gṛdhro nāma surārātiḥ śapte 'haṃ muninā purā // Bhmj_13.25 //",
    "GK19ksbhm13u:51": " tacchāpānnirayaṃ yātaḥ pāpāṃ yonimimāṃ vibho /",
    "GK19ksbhm13u:52": " tvatsaṃdarśanaparyantāṃ prapannaḥ kṣapitā ca sā // Bhmj_13.26 //",
    "GK19ksbhm13u:53": " ityuktvā rākṣase yāte karṇaṃ papraccha bhārgavaḥ /",
    "GK19ksbhm13u:54": " kastvaṃ nāsi dvijo nūnaṃ kṣattrastīvravyathāsahaḥ // Bhmj_13.27 //",
    "GK19ksbhm13u:55": " śrutvaitaccakitaḥ karṇo nijaṃ tasmai nyavedayat /",
    "GK19ksbhm13u:56": " kulaṃ nāma ca yenāśu taṃ śaśāpa ruṣā guruḥ // Bhmj_13.28 //",
    "GK19ksbhm13u:57": " brāhmaṇaccadmanā yasmādbrahmāstraṃ prāptavānasi /",
    "GK19ksbhm13u:58": " tasmāttavaitatparyante vināśamupayāsyati // Bhmj_13.29 //",
    "GK19ksbhm13u:59": " nirasto bhārgaveṇeti karṇaḥ prāpya suyodhanam /",
    "GK19ksbhm13u:60": " yuṣmatsaṃgharṣasauhārdāttenāṅgeṣu kṛtaḥ patiḥ // Bhmj_13.30 //",
    "GK19ksbhm13u:61": " citrāṅgadasya tanayāṃ kaliṅganṛpateḥ purā /",
    "GK19ksbhm13u:62": " tadbāhubalamāśritya jahāra dhṛtarāṣṭrajaḥ // Bhmj_13.31 //",
    "GK19ksbhm13u:63": " tasminsvayaṃvare karṇaḥ kupitaṃ rājamaṇḍalam /",
    "GK19ksbhm13u:64": " yāte duryodhane pūrvameko darpadayodhayat // Bhmj_13.32 //",
    "GK19ksbhm13u:65": " jitvā samastabhūpālāñjarāsaṃdhaṃ yaśonidhiḥ /",
    "GK19ksbhm13u:66": " saṃdehadolāmanayanniyuddhena baloddhataḥ // Bhmj_13.33 //",
    "GK19ksbhm13u:67": " jarāsaṃdho dadau tasmai mālinīṃ nagarīṃ jitaḥ /",
    "GK19ksbhm13u:68": " anye ca tatyajurvīrā bhāgaṃ bhāgaṃ nareśvarāḥ // Bhmj_13.34 //",
    "GK19ksbhm13u:69": " vañcitaḥ sa surendreṇa varmakuṇḍalahāriṇā /",
    "GK19ksbhm13u:70": " śaptaḥ pūrvaṃ dvijendreṇa guruṇā bhārgavena ca // Bhmj_13.35 //",
    "GK19ksbhm13u:71": " prājñayāmantritaḥ kuntyā gāṅgeyena tiraskṛtaḥ /",
    "GK19ksbhm13u:72": " śalyena tejasaḥ śāntyai śrāvitaḥ paruṣā giraḥ // Bhmj_13.36 //",
    "GK19ksbhm13u:73": " hataḥ kṛṣṇadhiyā dhīro divyāstraiḥ śakrajanmanā /",
    "GK19ksbhm13u:74": " anyathā samare hanyātkastamūrjitavikramam // Bhmj_13.37 //",
    "GK19ksbhm13u:75": " nāradeneti kathite śokārtaṃ dharmanandanam /",
    "GK19ksbhm13u:76": " uvāca kuntī dhairyeṇa vidhūya tanayavyathām // Bhmj_13.38 //",
    "GK19ksbhm13u:77": " raviṇāpyarthitaḥ saṃdhiṃ bubudhe na vidhervaśāt /",
    "GK19ksbhm13u:78": " yuṣmaddveṣī sa satataṃ mayā svayamupekṣitaḥ // Bhmj_13.39 //",
    "GK19ksbhm13u:79": " yātaḥ sa sūryasadanaṃ saṃmukhaṃ samare hataḥ /",
    "GK19ksbhm13u:80": " mā śucaḥ prāptamadhunā bhuṅkṣva rājyamanākulaḥ // Bhmj_13.40 //",
    "GK19ksbhm13u:81": " na lebhe śarma vipulānkarṇasya kalayanguṇān /",
    "GK19ksbhm13u:82": " so 'bravīdgūhanānmāturajñāto 'smābhiragrajaḥ // Bhmj_13.41 //",
    "GK19ksbhm13u:83": " yasmāttasmādbhaviṣyanti cchinnasattvā sadā striyaḥ /",
    "GK19ksbhm13u:84": " bhaikṣyeṇa phalamūlairvā vṛttayaḥ santyavāritāḥ // Bhmj_13.42 //",
    "GK19ksbhm13u:85": " tāstyaktāḥ kathamasmābhirghoraḥ sarvakṣayaḥ kṛtaḥ /",
    "GK19ksbhm13u:86": " lobhāddharmaṃ parityajya prajñāhīnairabhikṣavat // Bhmj_13.43 //",
    "GK19ksbhm13u:87": " dhyātvāsmābhiḥ kulācāraṃ vikrītā tridive gatiḥ /",
    "GK19ksbhm13u:88": " aho śvabhirivāsmābhirghoraḥ sarvakṣayaḥ kṛtaḥ // Bhmj_13.44 //",
    "GK19ksbhm13u:89": " aṅgakṣayāvadhi kṣudraiḥ kalaho vipulaḥ kṛtaḥ /",
    "GK19ksbhm13u:90": " mittrabanadhuviyogogragrāhasaṃsāravāridhim // Bhmj_13.45 //",
    "GK19ksbhm13u:91": " saṃgatyāgaplavo naiṣa tarāmi vitaraspṛhaḥ /",
    "GK19ksbhm13u:92": " arjunaḥ pṛthivīṃ vīro rakṣatvasmāsu gauravāt // Bhmj_13.46 //",
    "GK19ksbhm13u:93": " tyajāmyāyāsavirasāmetāṃ kutsitajīvikām /",
    "GK19ksbhm13u:94": " ityuktvati saṃtapte dharmaputre dhanaṃjayaḥ // Bhmj_13.47 //",
    "GK19ksbhm13u:95": " uvāca kopatāmrākṣaḥ kṣaṇamālokayankṣitim /",
    "GK19ksbhm13u:96": " aho nu devaśaptānāṃ duḥkhānyante sukhānyati // Bhmj_13.48 //",
    "GK19ksbhm13u:97": " tatsarveṣvapi śocanti sarvathā vidhivañcitāḥ /",
    "GK19ksbhm13u:98": " hāsāya sādhugoṣṭhīṣu saṃnyāso 'yaṃ tavādhunā // Bhmj_13.49 //",
    "GK19ksbhm13u:99": " naṣṭāmarthayamānasya prāptāṃ ca tyajataḥ śriyam /",
    "GK19ksbhm13u:100": " avasthāviparīteṣu klībakāryeṣu majjatām // Bhmj_13.50 //",
    "GK19ksbhm13u:101": " saṃnyāso dīrghasūtrāṇāmālasyamabhidhīyate /",
    "GK19ksbhm13u:102": " lajjākaramato loke kimanyatprājñagarhitam // Bhmj_13.51 //",
    "GK19ksbhm13u:103": " yatsarvaṃ tyajati kṣipraṃ naraḥ kṣība ivāmbaram /",
    "GK19ksbhm13u:104": " apūrvamidamārabdhaṃ bhavatā vyasanādhikam // Bhmj_13.52 //",
    "GK19ksbhm13u:105": " na kadācicchruto 'smābhiḥ kila bhikṣāśano nṛpaḥ /",
    "GK19ksbhm13u:106": " kramaprāptāmimāṃ lakṣmīṃ bhaja rājannavikriyaḥ // Bhmj_13.53 //",
    "GK19ksbhm13u:107": " dhanināmeva dhanyānāṃ yajñadānādikāḥ kriyāḥ /",
    "GK19ksbhm13u:108": " yathā hi śocyastyaktārtho na tathā tyaktajīvitaḥ // Bhmj_13.54 //",
    "GK19ksbhm13u:109": " vyasurmuhūrtaṃ nidhano nirdhanastu sadā mṛtaḥ /",
    "GK19ksbhm13u:110": " imāṃ vasumatīṃ rājanmāndhātṛnahuṣopamaḥ // Bhmj_13.55 //",
    "GK19ksbhm13u:111": " avāpya vividhairyajñairyajasva bahudakṣiṇaiḥ /",
    "GK19ksbhm13u:112": " iti śakrasutenokto dharmasūnurabhāṣata // Bhmj_13.56 //",
    "GK19ksbhm13u:113": " śrotumarhasi me pārtha hitvā grāmyasukhaspṛhām /",
    "GK19ksbhm13u:114": " śīrṇaparṇalavāhāraḥ samaḥ śāntapriyāpriyaḥ // Bhmj_13.57 //",
    "GK19ksbhm13u:115": " sa brahmacārī vipine kuraṅgāṇāṃ vihāriṇām /",
    "GK19ksbhm13u:116": " dhiyā na cintaye kiṃcinmaunī vigalitāgrahaḥ // Bhmj_13.58 //",
    "GK19ksbhm13u:117": " nirāhāro bhaviṣyāmi saṃsārocchittaye muniḥ /",
    "GK19ksbhm13u:118": " iti bruvāṇaṃ rājānamabhyadhānmārutātmajaḥ // Bhmj_13.59 //",
    "GK19ksbhm13u:119": " bata deva jaḍasyeva buddhiste durgrahe dṛḍhā /",
    "GK19ksbhm13u:120": " aghātayitvā pṛthivīṃ kiṃ naiṣā dhīstvayā kṛtāḥ // Bhmj_13.60 //",
    "GK19ksbhm13u:121": " kiṃ jalāhṛtayantreṇa nirdagdhe nagare 'gninā /",
    "GK19ksbhm13u:122": " rājanna paścimavayāḥ sarvatyāgī na śobhase // Bhmj_13.61 //",
    "GK19ksbhm13u:123": " madhumāsu ivāśokaḥ sahasā śuṣkapallavaḥ /",
    "GK19ksbhm13u:124": " pāptāṃ pāṇapaṇenātha śrameṇa pṛthivīmimām // Bhmj_13.62 //",
    "GK19ksbhm13u:125": " tyajatastava sāvajñaṃ mohādanyatkimucyate /",
    "GK19ksbhm13u:126": " vidhūya vighnasaṃmardamāsthāya sa cirānnidhim // Bhmj_13.63 //",
    "GK19ksbhm13u:127": " padā kṣipasi kiṃ rājangataṃ na prāpyate punaḥ /",
    "GK19ksbhm13u:128": " taistaiḥ prāṇaparityagaiḥ kāntamāhṛtya gatvarām // Bhmj_13.64 //",
    "GK19ksbhm13u:129": " madhumatto yathā śete tathā tvaṃ kartumudyataḥ /",
    "GK19ksbhm13u:130": " saṃnyāsavipralabdhātmā na sthitiṃ hātumarhasi // Bhmj_13.65 //",
    "GK19ksbhm13u:131": " muktā vṛkṣā na dṛśyante mokṣaścettyaktakarmaṇām /",
    "GK19ksbhm13u:132": " kiṃ vānyatpatitāḥ sarve tadaiva vyasane vayam // Bhmj_13.66 //",
    "GK19ksbhm13u:133": " yadaiva tvaṃ grāmakāmastvaṃ dhātrā jyeṣṭhaḥ kṛto 'si naḥ /",
    "GK19ksbhm13u:134": " purā vane grāmakāmastvaṃ grāme 'dya vanotsukaḥ // Bhmj_13.67 //",
    "GK19ksbhm13u:135": " tiṣṭhatyaṅke na ca skanadhe kaṣṭaṃ bāla ivāturaḥ /",
    "GK19ksbhm13u:136": " sattvaśīlāḥ svakarmasthā mucyante gṛhamedhinaḥ // Bhmj_13.68 //",
    "GK19ksbhm13u:137": " vane kuraṅgamātaṅgā na tu dṛṣṭā divaṃ gatāḥ /",
    "GK19ksbhm13u:138": " ityukte bīmasenena punarūce dhanaṃjayaḥ // Bhmj_13.69 //",
    "GK19ksbhm13u:139": " rājannasti gṛhe mokṣo dhanyānāṃ vighasāśinām /",
    "GK19ksbhm13u:140": " ajātaśmaśravo bālāḥ purā brāhmaṇaputrakāḥ // Bhmj_13.70 //",
    "GK19ksbhm13u:141": " akāle śritavairāgyā vanametya pravavrajuḥ /",
    "GK19ksbhm13u:142": " saṃjātakarumasteṣu pakṣirūpī puraṃdaraḥ // Bhmj_13.71 //",
    "GK19ksbhm13u:143": " praśaśaṃsa tadabhyāse gṛhasthānvighasāśinaḥ /",
    "GK19ksbhm13u:144": " hiraṇmayasya śukaneste śrutvā bhāṣitaṃ dvijāḥ // Bhmj_13.72 //",
    "GK19ksbhm13u:145": " ātmānaṃ menire mūrkhāḥ prahṛṣṭā vighasāśinam /",
    "GK19ksbhm13u:146": " śakuniḥ so 'tha taiḥ pṛṣṭo jagāda vihasanniva // Bhmj_13.73 //",
    "GK19ksbhm13u:147": " rūkṣāḥ kṛśā malādigdhā vipine kaṣṭavṛttayaḥ /",
    "GK19ksbhm13u:148": " duḥkhaikabhāgino nityaṃ na yūyaṃ vighasāsinaḥ // Bhmj_13.74 //",
    "GK19ksbhm13u:149": " sāyaṃ prātarvibhajyānnaṃ vidhivadgṛhamedhinaḥ /",
    "GK19ksbhm13u:150": " bhṛtyārthiśeṣaṃ ye 'śnanti te dhanyā vighasāśinaḥ // Bhmj_13.75 //",
    "GK19ksbhm13u:151": " teṣāṃ puṇyairaparyantairdivi lokāḥ sanātanāḥ /",
    "GK19ksbhm13u:152": " gṛhādāśramiṇaḥ sarve jīvantyabhrādiva prajāḥ // Bhmj_13.76 //",
    "GK19ksbhm13u:153": " evaṃ te bodhitā yuktvā svagarūpeṇa vajriṇā /",
    "GK19ksbhm13u:154": " vanavāsaṃ parityajya dvijāḥ svagṛhamāyayuḥ // Bhmj_13.77 //",
    "GK19ksbhm13u:155": " gatijñaḥ sarvadharmāṇāmācāryāṇāṃ ca tattvavit /",
    "GK19ksbhm13u:156": " tvamapyevaṃ mahīpāla na sthitiṃ tyaktumarhasi // Bhmj_13.78 //",
    "GK19ksbhm13u:157": " arjuneneti kathite mādrīputrāvathocatuḥ /",
    "GK19ksbhm13u:158": " bhaja rājyamanāyāsamidamuddhṛtakaṇṭakam // Bhmj_13.79 //",
    "GK19ksbhm13u:159": " sāmrājyavijayī yajvā pāhi bhūmipate prajāḥ /",
    "GK19ksbhm13u:160": " yamābhyāmityabhihite priyā praṇayinī priyam // Bhmj_13.80 //",
    "GK19ksbhm13u:161": " draupadī dharmatanayaṃ babhāṣe valguvādinī /",
    "GK19ksbhm13u:162": " tvadājñākāriṇo vīrā bhrātarastridaśatviṣaḥ // Bhmj_13.81 //",
    "GK19ksbhm13u:163": " anutsāhena te paśya likhantyete mṛṣā bhuvam /",
    "GK19ksbhm13u:164": " yadetairduṣkaraṃ karma samare kṛtamojasā // Bhmj_13.82 //",
    "GK19ksbhm13u:165": " tadadya rājyabhāgena saphalaṃ kartumarhasi /",
    "GK19ksbhm13u:166": " adhomukhānāṃ śvasatāṃ niṣphalārambhaduḥkhinām // Bhmj_13.83 //",
    "GK19ksbhm13u:167": " praṇayairmānayaiteṣāmabhinanadya parākramam /",
    "GK19ksbhm13u:168": " aklībacarito rājanrājyaṃ nijabhujārjitam // Bhmj_13.84 //",
    "GK19ksbhm13u:169": " bhajasva vijayotthānāṃ na klībāḥ saṃpadāṃ padam /",
    "GK19ksbhm13u:170": " ityukte kṛṣṇayā jiṣṇuḥ punarnṛpamabhāṣata // Bhmj_13.85 //",
    "GK19ksbhm13u:171": " lokasya pālanātsamyagrājānaḥ svargagāminaḥ /",
    "GK19ksbhm13u:172": " svadharmeṣu pravartante rājadaṇḍabhayātprajāḥ // Bhmj_13.86 //",
    "GK19ksbhm13u:173": " mitho matsyā ivāśnanti janā daṇḍavivarjitāḥ /",
    "GK19ksbhm13u:174": " yatra saṃnihito daṇḍaḥ śyāmo lohitalocanaḥ // Bhmj_13.87 //",
    "GK19ksbhm13u:175": " tatra vedaiśca yajñaiśca vardhante dharmasaṃpadaḥ /",
    "GK19ksbhm13u:176": " taistaistapobhirucitairyatphalaṃ śāntatojasām // Bhmj_13.88 //",
    "GK19ksbhm13u:177": " tadeva daṇḍadhārasya dharmabhrāturmahībhṛtaḥ /",
    "GK19ksbhm13u:178": " janakaṃ rājyavimukhaṃ yiyāsuṃ kānanaṃ purā // Bhmj_13.89 //",
    "GK19ksbhm13u:179": " uvāca patnī praṇayānmadhuraṃ dharmavādinī /",
    "GK19ksbhm13u:180": " rājanvane na mokṣo 'sti bandho nāsti gṛheṣu ca // Bhmj_13.90 //",
    "GK19ksbhm13u:181": " svakarmaṇi pravṛttānāmapavargo vivekinām /",
    "GK19ksbhm13u:182": " amuṇḍitaspṛhā muṇḍā bahirantaḥ kaṣāyiṇaḥ // Bhmj_13.91 //",
    "GK19ksbhm13u:183": " dambhadharmadhvajā loke kathyante dharmavādibhiḥ /",
    "GK19ksbhm13u:184": " tasmādrājye 'pi bhavatā vartamānena sarvadā // Bhmj_13.92 //",
    "GK19ksbhm13u:185": " labhyaḥ satyamasaktena sukhinā saṃsṛtikṣayaḥ /",
    "GK19ksbhm13u:186": " ityukto maithilaḥ patnyā jīvanmuktadaśāṃ śritaḥ // Bhmj_13.93 //",
    "GK19ksbhm13u:187": " yayāvatyaktarājyo 'pi paramaṃ dhāma śāśvatam /",
    "GK19ksbhm13u:188": " phalguṇeneti kathite devasthāne praśaṃsati // Bhmj_13.94 //",
    "GK19ksbhm13u:189": " muniḥ pravṛttadharmaṃ ca kṛṣṇadvaipāyano 'bravīt /",
    "GK19ksbhm13u:190": " prajānāṃ pālanaṃ samyaksvadharmaste mahīpate // Bhmj_13.95 //",
    "GK19ksbhm13u:191": " araṇyagamanaṃ rājñāmakāle sthitiviplavaḥ /",
    "GK19ksbhm13u:192": " siddhiṃ prakṛtino(to)",
    "GK19ksbhm13u:193": " yātāḥ sudyumnapramukhā nṛpāḥ // Bhmj_13.96 //",
    "GK19ksbhm13u:194": " tapaḥkleśairasaṃspṛṣṭa yathāvaddaṇḍadhāraṇāt /",
    "GK19ksbhm13u:195": " bhrātarau prāḍmunivarau śrutismṛtiviśāradau // Bhmj_13.97 //",
    "GK19ksbhm13u:196": " abhūtāṃ śaṅkhalikhitāvācāraniśitavratau /",
    "GK19ksbhm13u:197": " kadācidāśrame bhrātuḥ svayamādāya pādapāt // Bhmj_13.98 //",
    "GK19ksbhm13u:198": " phalāni likhito mohādbhuktavānpraṇayādiva /",
    "GK19ksbhm13u:199": " tamabhyetyābravīcchaṅkho dharmabhraṃśabhayākulaḥ // Bhmj_13.99 //",
    "GK19ksbhm13u:200": " stainyametanna jānīṣe kasmātparaphalāśanam /",
    "GK19ksbhm13u:201": " gaccha pāpaṃ kṛtaṃ bhrātaḥ svayaṃ rājñe nivedaya // Bhmj_13.100 //",
    "GK19ksbhm13u:202": " ityukto likhitastena sudyamnaṃ vasudhādhipam /",
    "GK19ksbhm13u:203": " śrutvācacakṣe daṇḍārthīṃ sa svayaṃ phalabhakṣaṇam // Bhmj_13.101 //",
    "GK19ksbhm13u:204": " tamabhyadhātkṣitipatirbhagavanvipulavratāḥ /",
    "GK19ksbhm13u:205": " yūyaṃ pramāṇaṃ dharmāṇāṃ śucirgaccha varānmama // Bhmj_13.102 //",
    "GK19ksbhm13u:206": " ityucyamāno rājñāpi daṇḍameva punaḥ punaḥ /",
    "GK19ksbhm13u:207": " so 'yācata sadācārabhraṃśabhīrurnareśvaram // Bhmj_13.103 //",
    "GK19ksbhm13u:208": " tatastasya karacchedamādideśa mahīpatiḥ /",
    "GK19ksbhm13u:209": " chinnahastaḥ sa ca yayau prahṛṣṭo bhrāturantikam // Bhmj_13.104 //",
    "GK19ksbhm13u:210": " tadgirā ca punardadyāṃ snātvā jātakaradvayaḥ /",
    "GK19ksbhm13u:211": " sa babhūva tapoyogātpraśāntānuśayajvaraḥ // Bhmj_13.105 //",
    "GK19ksbhm13u:212": " sudyumno 'pi prajānāthaḥ samyagdaṇḍasya dhāraṇāt /",
    "GK19ksbhm13u:213": " tapaḥsamucitāṃllokānavāpa yaśasāṃ nidhiḥ // Bhmj_13.106 //",
    "GK19ksbhm13u:214": " ***** sudyumnopākhyānam // 1 // *****",
    "GK19ksbhm13u:215": " tasmātpālaya bhūpāla kṣattradharme sthitaḥ prajāḥ /",
    "GK19ksbhm13u:216": " kṣayaṃ kālakṛtaṃ vīkṣya mā ca śoke manaḥ kṛthāḥ // Bhmj_13.107 //",
    "GK19ksbhm13u:217": " bhūtvā bhūtvā pralīyante kālena kalitāḥ kila /",
    "GK19ksbhm13u:218": " lokāḥ kālakalājalaiścitraścāyaṃ bhavaśramaḥ // Bhmj_13.108 //",
    "GK19ksbhm13u:219": " uktaṃ senajitā rājñā purā rājanvivekinā /",
    "GK19ksbhm13u:220": " duḥkhe dṛḍhaṃ manaḥ kuryānnartiśokagadauṣadham // Bhmj_13.109 //",
    "GK19ksbhm13u:221": " śocatāṃ dhṛtihīnānāṃ na śāntirjāyate kvacit /",
    "GK19ksbhm13u:222": " duḥkhairāyānti duḥkhāni dhanānīva dhanairnṛṇām // Bhmj_13.110 //",
    "GK19ksbhm13u:223": " dṛṣṭvā jagati jantūnāṃ kāle kāle bhavābhavam /",
    "GK19ksbhm13u:224": " phalānāmiva kālajñaḥ ko 'nuśocati tattvadhīḥ // Bhmj_13.111 //",
    "GK19ksbhm13u:225": " janakena purā pṛṣṭo jagāda brāhmaṇo 'śmakaḥ /",
    "GK19ksbhm13u:226": " svabhāvanaśvarānbhāvānna śocanti vivekinaḥ // Bhmj_13.112 //",
    "GK19ksbhm13u:227": " na kaściddṛśyate 'tyetuṃ sthāvareṣu careṣu ca /",
    "GK19ksbhm13u:228": " śakto hyāyuṣi maryādāṃ yaḥ kālavihitāṃ bhavet // Bhmj_13.113 //",
    "GK19ksbhm13u:229": " dhanamāyuḥ śarīraṃ ca jātistaruṇatā tathā /",
    "GK19ksbhm13u:230": " bhajante kālavaicitryānnānārūpaviparyayam // Bhmj_13.114 //",
    "GK19ksbhm13u:231": " uccā nīcatvamāyānti viśīryante ca saṃhatāḥ /",
    "GK19ksbhm13u:232": " bhavanti kila kālena nimnānyucchrāyavanti ca // Bhmj_13.115 //",
    "GK19ksbhm13u:233": " hīnavaṃśāḥ kulīnatvaṃ dhaninaśca daridratām /",
    "GK19ksbhm13u:234": " yānti mūrkhāśca vaiduṣyaṃ daurbhāgyaṃ subhagāstathā // Bhmj_13.116 //",
    "GK19ksbhm13u:235": " svalpāyuṣaśca rājāno daridrāśca śatāyuṣaḥ /",
    "GK19ksbhm13u:236": " jarābhagnāśca dṛśyante rasāyanavicakṣaṇāḥ // Bhmj_13.117 //",
    "GK19ksbhm13u:237": " dhanino vyādhisaṃtaptā daridrāśca nirāmayāḥ /",
    "GK19ksbhm13u:238": " āyurvedavido yānti taruṇā eva pañcatām // Bhmj_13.118 //",
    "GK19ksbhm13u:239": " mūrkhāḥ sadācāraratāḥ paṇḍitā dharmavarjitāḥ /",
    "GK19ksbhm13u:240": " bhavanti kālavihataistaistaiḥ kila viparyayaiḥ // Bhmj_13.119 //",
    "GK19ksbhm13u:241": " api trailokyakartārascaturmukhamukhāḥ surāḥ /",
    "GK19ksbhm13u:242": " na hi kālakaṭākṣeṇa lakṣitaṃ rakṣituṃ kṣamāḥ // Bhmj_13.120 //",
    "GK19ksbhm13u:243": " śrīmatāṃ hīnavittānāṃ dhīmatāṃ jaḍacetasām /",
    "GK19ksbhm13u:244": " tulyaṃ niranurakto hi kālapaṇyagṛhe krayaḥ // Bhmj_13.121 //",
    "GK19ksbhm13u:245": " kālānilavilolānāṃ dehināṃ bhavakānane /",
    "GK19ksbhm13u:246": " drumāṇāmiva jāyante mitho nityaṃ gamāgamāḥ // Bhmj_13.122 //",
    "GK19ksbhm13u:247": " akasmātsaṃgato nāma yadyakasmādvinaśyanti /",
    "GK19ksbhm13u:248": " śokaḥ kiṃ tatra jantūnāṃ satataṃ hi gatāgatam // Bhmj_13.123 //",
    "GK19ksbhm13u:249": " na viyogeṣu saṃtāpaḥ kāryaḥ kila vivekibhiḥ /",
    "GK19ksbhm13u:250": " abhāvānubhave bhāvā bhave hi kṣaṇabhaṅginaḥ // Bhmj_13.124 //",
    "GK19ksbhm13u:251": " aśmakeneti kathitaṃ kathayitvā munīśvaraḥ /",
    "GK19ksbhm13u:252": " virarāma samālokya gāḍhaśoka yudhiṣṭhiram // Bhmj_13.125 //",
    "GK19ksbhm13u:253": " ***** aśmakagītā // 2 // *****",
    "GK19ksbhm13u:254": " athārjunena praṇayātpreritaḥ puṣkarekṣaṇaḥ /",
    "GK19ksbhm13u:255": " bhagavānkaiṭabhārātirdharmasūnubhāṣata // Bhmj_13.126 //",
    "GK19ksbhm13u:256": " viṣādaṃ mā vṛthā rājañśarīrocchoṣaṇaṃ kṛthāḥ /",
    "GK19ksbhm13u:257": " teṣāṃ hatānāṃ vīrāṇāṃ na śokātpunarāgamaḥ // Bhmj_13.127 //",
    "GK19ksbhm13u:258": " eke 'dya prātarapare paścādanye punaḥ pare /",
    "GK19ksbhm13u:259": " sarve niḥsīmni saṃsāre yānti kaḥ kena śocyate // Bhmj_13.128 //",
    "GK19ksbhm13u:260": " nūnamakṣayamātmānaṃ mohātsarvo 'bhimanyate /",
    "GK19ksbhm13u:261": " yatpuraḥsthitanāśo 'pi naṣṭañśocati naśvaraḥ // Bhmj_13.129 //",
    "GK19ksbhm13u:262": " te janāste prabhāvāśca tāśca prajvalitāḥ śriyaḥ /",
    "GK19ksbhm13u:263": " helayā kila kālena prāpitāḥ smṛtiśeṣatām // Bhmj_13.130 //",
    "GK19ksbhm13u:264": " sṛñjayaṃ nāma bhūpālaṃ bhagavāneṣa nāradaḥ /",
    "GK19ksbhm13u:265": " kṛpayāśvāsayannūce putraśokākulaṃ purā // Bhmj_13.131 //",
    "GK19ksbhm13u:266": " rājanprāptāvadhiṃ putraṃ yātaṃ kimanuśocasi /",
    "GK19ksbhm13u:267": " sarvaṃ jagatsahāsmābhiḥ paryante na bhaviṣyati // Bhmj_13.132 //",
    "GK19ksbhm13u:268": " matuttaḥ pṛthivīpālaḥ kālena nidhanaṃ gataḥ /",
    "GK19ksbhm13u:269": " yasyāsanbhuvi gīrvāṇāḥ sendrā yajñasabhāsadāḥ // Bhmj_13.133 //",
    "GK19ksbhm13u:270": " vavarṣa kanakaṃ yasmai vatsaraṃ pākaśāsanaḥ /",
    "GK19ksbhm13u:271": " abhūdbṛhaspatibhrātā saṃvarto yasya yājakaḥ // Bhmj_13.134 //",
    "GK19ksbhm13u:272": " suhotraśca mahīnāthaḥ kathāśeṣatvamāgataḥ /",
    "GK19ksbhm13u:273": " yo yathārthāṃ vasumatīṃ cakre kāñcanavṛṣṭibhiḥ // Bhmj_13.135 //",
    "GK19ksbhm13u:274": " bṛhadrathaśca nṛpatiryāto 'staṃ rathināṃ varaḥ /",
    "GK19ksbhm13u:275": " yasya yajñe surapatiḥ somaṃ pītvā mudaṃ yayau // Bhmj_13.136 //",
    "GK19ksbhm13u:276": " śibirauśīnaraḥ pṛthvīmekacchatrāṃ śaśāsa yaḥ /",
    "GK19ksbhm13u:277": " sa dhuryaḥ sarvadāttṝṇāṃ prayātaḥ kīrtiśeṣatām // Bhmj_13.137 //",
    "GK19ksbhm13u:278": " sahasreṇāśvamedhānāṃ rājasūyaśatena ca /",
    "GK19ksbhm13u:279": " īje yaḥ so 'pi bharataḥ kālena tridivaṃ gataḥ // Bhmj_13.138 //",
    "GK19ksbhm13u:280": " sa ca dāśarāthī rāmo daśakaṇṭhakulāntakaḥ /",
    "GK19ksbhm13u:281": " yātaḥ paryantapadavīṃ gīyamānaguṇaḥ suraiḥ // Bhmj_13.139 //",
    "GK19ksbhm13u:282": " bhagīrathaśca bhūpālastapasā yas jāhnavī /",
    "GK19ksbhm13u:283": " avāpa śaṃkaraśiraḥ sa kālasyecchayā gataḥ // Bhmj_13.140 //",
    "GK19ksbhm13u:284": " so 'pi smṛtidaśāṃ prāpto dilīpaḥ pṛthivīpatiḥ /",
    "GK19ksbhm13u:285": " yūpe hiraṇmaye yasya nanṛtustridivaukasaḥ // Bhmj_13.141 //",
    "GK19ksbhm13u:286": " ayonijaśca māṃdhātā sa sarvavijayī nṛpaḥ /",
    "GK19ksbhm13u:287": " gataḥ śakrādayo devā yasyāsankāntavikrame // Bhmj_13.142 //",
    "GK19ksbhm13u:288": " yayātirapi kālena kṣmāpālaḥ pralayaṃ gataḥ /",
    "GK19ksbhm13u:289": " devāsuraraṇe vīro yo jaghānāmaradviṣaḥ // Bhmj_13.143 //",
    "GK19ksbhm13u:290": " yaśaḥ śarīramaviśatso 'mbarīṣaśca pārthivaḥ /",
    "GK19ksbhm13u:291": " yasya śāsanamamlānaṃ nṛpā mālyamivāvahan // Bhmj_13.144 //",
    "GK19ksbhm13u:292": " śaśabindurnarapatiḥ so 'pyantapadamāśritaḥ /",
    "GK19ksbhm13u:293": " abhūtkoṭiśataṃ yasya putrāṇāṃ śakravarcasām // Bhmj_13.145 //",
    "GK19ksbhm13u:294": " gato gayaśca nṛpatiryaḥ kāñcanamayīṃ mahīm /",
    "GK19ksbhm13u:295": " pradadau yasya saṃkhyāṃ ca yajñānāṃ na pracakṣate // Bhmj_13.146 //",
    "GK19ksbhm13u:296": " prayāto rantidevaśca yajñeṣu paśucarmabhiḥ /",
    "GK19ksbhm13u:297": " srutaiḥ pravartitā tena puṇyā carmaṇvatī nadī // Bhmj_13.147 //",
    "GK19ksbhm13u:298": " atītaḥ sa ca bhūpālaḥ sagaro yena sāgarāḥ /",
    "GK19ksbhm13u:299": " ṣaṣṭyā putrasahasrāṇāṃ kṛtāsturagarakṣiṇām // Bhmj_13.148 //",
    "GK19ksbhm13u:300": " vainyaśca yo dhanuṣkoṭyā parvatānkarotpṛthak /",
    "GK19ksbhm13u:301": " so 'pi śakrādhipo rājā priyaṃ tatyāja vigraham // Bhmj_13.149 //",
    "GK19ksbhm13u:302": " ete cānye ca bhūpālāḥ kālena kavalīkṛtāḥ /",
    "GK19ksbhm13u:303": " mā śacastava madvākyātputraḥ sṛñjaya jīvatu // Bhmj_13.150 //",
    "GK19ksbhm13u:304": " ityuktvā nārado rājñaḥ kanakaṣṭhīvinaṃ sutam /",
    "GK19ksbhm13u:305": " taṃ sahasrāyuṣaṃ cakre jīvayitvā kṛpānidhiḥ // Bhmj_13.151 //",
    "GK19ksbhm13u:306": " ***** ṣoḍaśarājakīyam // 3 // *****",
    "GK19ksbhm13u:307": " kathaṃ sa kāñcanaṣṭhīvī sṛñjayasya suto 'bhavat /",
    "GK19ksbhm13u:308": " pṛṣṭo dharmasuteneti punaruce caturbhujaḥ // Bhmj_13.152 //",
    "GK19ksbhm13u:309": " sṛñjayasya kṣitipatestathā nāradaparvatau /",
    "GK19ksbhm13u:310": " devarṣī tasthaturgehe martyalokavihāriṇau // Bhmj_13.153 //",
    "GK19ksbhm13u:311": " vaktavyaṃ hṛdgataṃ sarvaṃ mithastāviti saṃvidam /",
    "GK19ksbhm13u:312": " cakratustatra sahitau prītyā praṇayaśālinau // Bhmj_13.154 //",
    "GK19ksbhm13u:313": " sṝñjayastatsaparyāyai kanyāṃ lāvaṇyabhūṣaṇām /",
    "GK19ksbhm13u:314": " yathārthanāmnīṃ tanayāṃ sukumārīṃ samādiśat // Bhmj_13.155 //",
    "GK19ksbhm13u:315": " bālāṃ paricarantīṃ tāṃ hariṇīhārilocanām /",
    "GK19ksbhm13u:316": " nirvarṇayannanimiṣo nārado 'būtsmarākulaḥ // Bhmj_13.156 //",
    "GK19ksbhm13u:317": " taṃ tasya hṛdgataṃ bhāvaṃ gūhamānasya lajjayā /",
    "GK19ksbhm13u:318": " svasrīyaḥ parvataḥ kṣipraṃ bubudhe jñānacakṣuṣā // Bhmj_13.157 //",
    "GK19ksbhm13u:319": " maryādābhraṃśakupitaḥ sa śaśāpātha mātulam /",
    "GK19ksbhm13u:320": " patirvānararūpo 'syāḥ sukumāryā bhaviṣyasi // Bhmj_13.158 //",
    "GK19ksbhm13u:321": " iti tena ruṣā śaptaḥ kopāttamapi nāradaḥ /",
    "GK19ksbhm13u:322": " śaśāpāśvargago bhūyādbhavāniti sutaṃ svasuḥ // Bhmj_13.159 //",
    "GK19ksbhm13u:323": " vitīrṇāṃ sṛñjayenātha kanyāṃ kālena nāradaḥ /",
    "GK19ksbhm13u:324": " tāṃ prāpyodvāhasamaye kṣaṇāccāsīttathavidhaḥ // Bhmj_13.160 //",
    "GK19ksbhm13u:325": " sāpi tadvidhamāsādya bhartāraṃ nāradaṃ satī /",
    "GK19ksbhm13u:326": " ananyamanasā mene taṃ netrāmṛtanirjharam // Bhmj_13.161 //",
    "GK19ksbhm13u:327": " śamayitvā mithaḥ śāpaṃ praśānte manyuviplave /",
    "GK19ksbhm13u:328": " prītyā babhūvatuḥ svasthau tau parityajya vikriyām // Bhmj_13.162 //",
    "GK19ksbhm13u:329": " tyaktavānararūpaṃ ca sukumārī pativratā /",
    "GK19ksbhm13u:330": " śaṅkitā nāradaṃ bheje cireṇa jñātatatkathā // Bhmj_13.163 //",
    "GK19ksbhm13u:331": " ataḥ śeṣāṃ kathāmeṣa svayaṃ vadatu nāradaḥ /",
    "GK19ksbhm13u:332": " ityuktvā virate kṛṣṇe tamapṛcchadyudhiṣṭhiraḥ // Bhmj_13.164 //",
    "GK19ksbhm13u:333": " munistenābravītpṛṣṭastathāhaṃ parvatānugaḥ /",
    "GK19ksbhm13u:334": " uṣitvā sṛñjayagṛhe paritoṣamupāgataḥ // Bhmj_13.165 //",
    "GK19ksbhm13u:335": " asmadvarāttato rājñaḥ sṛñjayasya suto gataḥ /",
    "GK19ksbhm13u:336": " yathārthaṃ kāñcanaṣṭhīvī na sehe taṃ śatakratuḥ // Bhmj_13.166 //",
    "GK19ksbhm13u:337": " taṃ śiśuṃ jāhnavītīre kelisaktaṃ yadṛcchayā /",
    "GK19ksbhm13u:338": " aghātayatsurapatirvajreṇa vyāghrarūpiṇā // Bhmj_13.167 //",
    "GK19ksbhm13u:339": " sṛñjayastaṃ hataṃ dṛṣṭvā putraṃ rājīvalocanam /",
    "GK19ksbhm13u:340": " śuśoca viṣamāyāsamūrchāvihvalamānasaḥ // Bhmj_13.168 //",
    "GK19ksbhm13u:341": " pralāpamukharaṃ kṣmāpaṃ taṃ vilokyāhamākulam /",
    "GK19ksbhm13u:342": " kṛpayājīvayaṃ tasya svarṇaṣṭhīvinamātmajam // Bhmj_13.169 //",
    "GK19ksbhm13u:343": " madvarātsa sahasrāyurbhuktvā vasumatīmimām /",
    "GK19ksbhm13u:344": " kālena yātastridivaṃ sthāyino na hi dehinaḥ // Bhmj_13.170 //",
    "GK19ksbhm13u:345": " ***** svarṇaṣṭhīvyupākhyānam // 4 // *****",
    "GK19ksbhm13u:346": " nāradeneti kathite vyāsenāpi muhurmuhuḥ /",
    "GK19ksbhm13u:347": " bodhito dharmatanayaḥ śokārtaḥ punarabravīt // Bhmj_13.171 //",
    "GK19ksbhm13u:348": " lobhāndhaṃ patitaṃ dhiṅbhāmasminkilbiṣasaṃkaṭe /",
    "GK19ksbhm13u:349": " bhogāśayā kṛto yena gurubandhusutakṣayaḥ // Bhmj_13.172 //",
    "GK19ksbhm13u:350": " punaḥ punarimāṃ hutvā vahnau pātakinīṃ tanum /",
    "GK19ksbhm13u:351": " kṣayaṃ yāsyati manye no na bhīṣmavadhapātakam // Bhmj_13.173 //",
    "GK19ksbhm13u:352": " iti śokānalakrāntaṃ vilapantaṃ yudhiṣṭhiram /",
    "GK19ksbhm13u:353": " uvāca lokasthitaye parāśarasuto muniḥ // Bhmj_13.174 //",
    "GK19ksbhm13u:354": " saṃgrāmajīvināṃ rājñāṃ dharmaḥ śatruvadhaḥ sadā /",
    "GK19ksbhm13u:355": " kṛtvā kulocitaṃ karma mā viṣādaṃ vṛthā kṛthāḥ // Bhmj_13.175 //",
    "GK19ksbhm13u:356": " kīrtanairanutāpaiśca prāyaścittairmahābalaiḥ /",
    "GK19ksbhm13u:357": " dānaistīrthābhiṣekaiśca pāpānāmasti niṣkṛtiḥ // Bhmj_13.176 //",
    "GK19ksbhm13u:358": " nijadharmaparityāgāttvaṃ tu rājansakalmaṣaḥ /",
    "GK19ksbhm13u:359": " yajasva hayamedhena mithyā yadi viśaṅkase // Bhmj_13.177 //",
    "GK19ksbhm13u:360": " prajāḥ pālaya visrabdhaṃ hatanāthāśca yoṣitaḥ /",
    "GK19ksbhm13u:361": " nihātārātiputrāṇāṃ putravatpaśya kanyakāḥ // Bhmj_13.178 //",
    "GK19ksbhm13u:362": " iti bruvāṇo bhagavānrājñā pṛṣṭo muniḥ punaḥ /",
    "GK19ksbhm13u:363": " uvāca sarvapāpānāṃ praśāntiṃ śāntaviplavaḥ // Bhmj_13.179 //",
    "GK19ksbhm13u:364": " satkarmaṇāmakaraṇānninditānāṃ ca sevanāt /",
    "GK19ksbhm13u:365": " paścāttāpamanāsādya prāyaścittaṃ naror'hati // Bhmj_13.180 //",
    "GK19ksbhm13u:366": " kapālī dvādaśa samāścaranbhaikṣyamasaṃvṛtaḥ /",
    "GK19ksbhm13u:367": " brahmahatyābhayāttīvrādvratānte mucyate naraḥ // Bhmj_13.181 //",
    "GK19ksbhm13u:368": " etattulyāni pāpāni yajñairvipuladakṣiṇaiḥ /",
    "GK19ksbhm13u:369": " gosahasrapradānaiśca taranti kila dehinaḥ // Bhmj_13.182 //",
    "GK19ksbhm13u:370": " surāpaiśceryata pāpaṃ pītvāgnisadṛśīṃ surām /",
    "GK19ksbhm13u:371": " vahnivarṇaśikhāśāyī mucyate gurutalpagaḥ // Bhmj_13.183 //",
    "GK19ksbhm13u:372": " bhṛguvahninipātena mahāprasthānakena ca /",
    "GK19ksbhm13u:373": " mahīdānena dātṝṇāṃ kṣīyate gurupātakam // Bhmj_13.184 //",
    "GK19ksbhm13u:374": " prāyaścittaṃ na tu strīṇāṃ rajasā saṃvṛtā hitāḥ /",
    "GK19ksbhm13u:375": " mahaugheneva vāhinyo bhavanti vimalāśayāḥ // Bhmj_13.185 //",
    "GK19ksbhm13u:376": " bhakṣyābhakṣyavicāreṇa kāryākāryavibhedataḥ /",
    "GK19ksbhm13u:377": " vihitāvihitodīrṇaḥ sūkṣmo 'yaṃ dharmasaṃkaraḥ // Bhmj_13.186 //",
    "GK19ksbhm13u:378": " abhinandya nijaṃ rājyaṃ svīkṛtya prakṛtīstathā /",
    "GK19ksbhm13u:379": " gaccha śāntanavaṃ bhīṣmaṃ sa te dharmānpravakṣyati // Bhmj_13.187 //",
    "GK19ksbhm13u:380": " iti dvaipāyanenoktaḥ kṛṣṇena ca vibodhitaḥ /",
    "GK19ksbhm13u:381": " dhṛtarāṣṭraṃ puraskṛtya nagaraṃ sānugo 'viśat // Bhmj_13.188 //",
    "GK19ksbhm13u:382": " pūjyamānaḥ prakṛtibhirgīyamānaśca māgadhaiḥ /",
    "GK19ksbhm13u:383": " rājadhānīṃ samāsādya viveśa rucirāṃ sabhām // Bhmj_13.189 //",
    "GK19ksbhm13u:384": " upasthitānsvayaṃ tatra brāhmaṇānvipulāśiṣaḥ /",
    "GK19ksbhm13u:385": " apūjayatpuraskṛtya dhaumyaṃ dhuryaṃ purodhasām // Bhmj_13.190 //",
    "GK19ksbhm13u:386": " ***** yudhiṣṭhiranagarapraveśaḥ // 5 // *****",
    "GK19ksbhm13u:387": " atrāntare tridaṇḍāṅkastriśikhaḥ kapaṭo muniḥ /",
    "GK19ksbhm13u:388": " suhṛdduryodhanasyāyāccārvāko nāma rāśrasaḥ // Bhmj_13.191 //",
    "GK19ksbhm13u:389": " so 'bravīddharmajaṃ rājanvacmi tvāṃ brāhmaṇājñayā /",
    "GK19ksbhm13u:390": " bandhumittradruhaḥ kiṃ te rājyena dhvastatejasaḥ // Bhmj_13.192 //",
    "GK19ksbhm13u:391": " iti bruvāṇe cārvāke viṣaṇṇe ca yudhiṣṭhire /",
    "GK19ksbhm13u:392": " brāhmaṇāste krudhāviṣṭā jajñire jñānacakṣuṣaḥ // Bhmj_13.193 //",
    "GK19ksbhm13u:393": " sakhā duryodhanasyāyaṃ cārvāko nāma rākṣasaḥ /",
    "GK19ksbhm13u:394": " uktveti taṃ dvijāścakrur huṃkāreṇaiva bhasmasāt // Bhmj_13.194 //",
    "GK19ksbhm13u:395": " tasminbrāhmaṇakopena nirdagdhe rajanīcare /",
    "GK19ksbhm13u:396": " uvāca vihasañśauriramṛtaṃ vikiranniva // Bhmj_13.195 //",
    "GK19ksbhm13u:397": " avadhyaḥ sarvabhūtānāṃ tapasvī vedhaso varāt /",
    "GK19ksbhm13u:398": " edho brāhmaṇakopāgnerbabhūvaiṣa niśācaraḥ // Bhmj_13.196 //",
    "GK19ksbhm13u:399": " so 'yaṃ diṣṭyā hataḥ pāpastejasā brahmavādinām /",
    "GK19ksbhm13u:400": " ityuktavati govinde sabhāyāmutsavo 'bhavat // Bhmj_13.197 //",
    "GK19ksbhm13u:401": " ***** cārvākanigrahaḥ // 6 // *****",
    "GK19ksbhm13u:402": " athābhiṣeko divyena vidhinā dharmajanmanaḥ /",
    "GK19ksbhm13u:403": " avartata hate vṛtre devasyeva śatakratoḥ // Bhmj_13.198 //",
    "GK19ksbhm13u:404": " sumeruvipule pīṭhe pariṣvakto jayaśriyā /",
    "GK19ksbhm13u:405": " pradīpasaṃdhyāruciro divākara ivābabhau // Bhmj_13.199 //",
    "GK19ksbhm13u:406": " dhṛtvā daivatavatpūrvaṃ dhṛtarāṣṭraṃ vadhūsakham /",
    "GK19ksbhm13u:407": " nidhāya mārutasutaṃ yauvarājye mahābhujam // Bhmj_13.200 //",
    "GK19ksbhm13u:408": " viduraṃ mantrakāryeṣu digjayeṣu dhanaṃjayam /",
    "GK19ksbhm13u:409": " saṃjayaṃ vyayacintāsu nakulaṃ sainyapālane // Bhmj_13.201 //",
    "GK19ksbhm13u:410": " dhaumyaṃ brāhmaṇacintāsu sahadevaṃ ca saṃnidhau /",
    "GK19ksbhm13u:411": " uciteṣu ca kāryeṣu vṛddhāmātyānakalpayat // Bhmj_13.202 //",
    "GK19ksbhm13u:412": " ***** yudhiṣṭhirābhiṣekaḥ // 7 // *****",
    "GK19ksbhm13u:413": " tataḥ stutvā hṛṣīkeśaṃ duryodhananiveśanam /",
    "GK19ksbhm13u:414": " mahārharatnaruciraṃ dadau bhīmāya dharmajaḥ // Bhmj_13.203 //",
    "GK19ksbhm13u:415": " vṛtaṃ dāsīsahasraiśca duḥśāsanagṛhaṃ nṛpaḥ /",
    "GK19ksbhm13u:416": " arjunāya dadau ratnakāñcanodāramandiram // Bhmj_13.204 //",
    "GK19ksbhm13u:417": " anyebhyo 'pi vilabhyaivaṃ kauravāvasathāvalīm /",
    "GK19ksbhm13u:418": " labdhapraśamanaṃ cakre cakrāyudhamate sthitaḥ // Bhmj_13.205 //",
    "GK19ksbhm13u:419": " tato vidhāya bandhūnāṃ rājā śrāddhaṃ yathāvidhi /",
    "GK19ksbhm13u:420": " prapākūpanipānāṅkāstebhyo dharmānakalpayat // Bhmj_13.206 //",
    "GK19ksbhm13u:421": " atha prabhāte bhūpālaḥ pūjayitvāmbikāsutam /",
    "GK19ksbhm13u:422": " gāndharīṃ svāṃ ca jananīṃ praṇamya racitāñjaliḥ // Bhmj_13.207 //",
    "GK19ksbhm13u:423": " viśrāntaṃ puṇḍarīkākṣaṃ stitamarjunamandire /",
    "GK19ksbhm13u:424": " sānugaḥ prayayau druṣṭuṃ brahmaṇamiva vāsavaḥ // Bhmj_13.208 //",
    "GK19ksbhm13u:425": " tamāsādya nabhaḥśyāmaṃ vyāptaṃ kaustubhakāntibhiḥ /",
    "GK19ksbhm13u:426": " dineśakiraṇodāravāsarārambhavibhramam // Bhmj_13.209 //",
    "GK19ksbhm13u:427": " sumerukūṭavikaṭe niṣaṇṇaṃ kanakāsane /",
    "GK19ksbhm13u:428": " tatkāntivalayeneva saṃvītaṃ pītavāsasā // Bhmj_13.210 //",
    "GK19ksbhm13u:429": " dhyāyantaṃ kimapi prahvo jagāda jagatīpatiḥ /",
    "GK19ksbhm13u:430": " taddarśanānandasudhāṃ dantakāntyā kiranniva // Bhmj_13.211 //",
    "GK19ksbhm13u:431": " sukhena kaccidbhagavanvyatītā tava śarvarī /",
    "GK19ksbhm13u:432": " tvadyoganidrāsarasīvilāsramarāvalī // Bhmj_13.212 //",
    "GK19ksbhm13u:433": " ityuktaḥ kamalākāntaḥ kimapi dhyānamāsthitaḥ /",
    "GK19ksbhm13u:434": " na jagāda yadā kiṃcittadā rājāvadatpunaḥ // Bhmj_13.213 //",
    "GK19ksbhm13u:435": " aho na sarvabhūtātmandhyeyastvaṃ tattvadarśinām /",
    "GK19ksbhm13u:436": " vimalaṃ dhyānamālambya vismayaṃ vidadhāsi naḥ // Bhmj_13.214 //",
    "GK19ksbhm13u:437": " kuśalaṃ jagatāṃ kacciditi vādini bhūpatau /",
    "GK19ksbhm13u:438": " īṣadunmīlya nayane viśvarūpī tamabhyadhāt // Bhmj_13.215 //",
    "GK19ksbhm13u:439": " śaraśayyāgato bhīṣmaḥ pravṛttaḥ stotumadya mām /",
    "GK19ksbhm13u:440": " tamahaṃ manasā yāto mānyaṃ sarvamanīṣiṇām // Bhmj_13.216 //",
    "GK19ksbhm13u:441": " sa me bahumataḥ śrīmānyoginaṃ cintayāmi tam /",
    "GK19ksbhm13u:442": " ye māṃ smaranti satataṃ dehatyāge smarāmi tān // Bhmj_13.217 //",
    "GK19ksbhm13u:443": " uttarāśāpraṇayitāṃ yātaḥ prāyo divākaraḥ /",
    "GK19ksbhm13u:444": " devavratasya kāle 'yaṃ mumukṣordehamuktaye // Bhmj_13.218 //",
    "GK19ksbhm13u:445": " śrutvaitaddharmatanayaḥ praṇayāvartitāñjaliḥ /",
    "GK19ksbhm13u:446": " uvāca bhagavanbhīṣmastvatsaṃdarśanamarhati // Bhmj_13.219 //",
    "GK19ksbhm13u:447": " tadehi sarve gacchāmastaṃ druṣṭuṃ tejasāṃ nidhim /",
    "GK19ksbhm13u:448": " aśeṣasaṃśayacchettā sa me jñānaṃ pravakṣyati // Bhmj_13.220 //",
    "GK19ksbhm13u:449": " ityukto dharmarājena sahitaḥ phalguṇena ca /",
    "GK19ksbhm13u:450": " bhīmasātyakimukhyaiśca pratasthe syandane hariḥ // Bhmj_13.221 //",
    "GK19ksbhm13u:451": " asminnavasare bhīṣmaḥ sarvairmunigaṇairvṛtaḥ /",
    "GK19ksbhm13u:452": " tuṣṭāva prayato dhyātvā viṣṇuṃ jiṣṇuṃ jagaddhiṣām // Bhmj_13.222 //",
    "GK19ksbhm13u:453": " saṃsāramarusaṃtāpanirvāṇasuraśākhine /",
    "GK19ksbhm13u:454": " mohastambheramaghaṭāharaye haraye namaḥ // Bhmj_13.223 //",
    "GK19ksbhm13u:455": " sphuratsaṃvinmaṇiśikhāṃ cittaprāṅganacandrikām /",
    "GK19ksbhm13u:456": " prapadye bhagavadbhaktimānandodyānavāhinīm // Bhmj_13.224 //",
    "GK19ksbhm13u:457": " phullollasatsamutsāhaśaktivyāptajagattrayām /",
    "GK19ksbhm13u:458": " yā pūrvakoṭirbhāvānāṃ sattāṃ tāṃ vaiṣṇavīṃ namaḥ // Bhmj_13.225 //",
    "GK19ksbhm13u:459": " pavanāghaṭṭitāmbhojavanaparyantalambinām /",
    "GK19ksbhm13u:460": " jalānāmiva jantūnāṃ sthairyameko hariḥ smṛtaḥ // Bhmj_13.226 //",
    "GK19ksbhm13u:461": " namaḥ sūryātmane tasmai saṃvitkiraṇaśāline /",
    "GK19ksbhm13u:462": " hṛtkuśeśayakośaśrīsamunmeṣavidhāyine // Bhmj_13.227 //",
    "GK19ksbhm13u:463": " namastasmai yamīkṣante jñānino gatamṛtyavaḥ /",
    "GK19ksbhm13u:464": " paramaṃ puruṣaṃ pāre tamasāṃ mahasāṃ tathā // Bhmj_13.228 //",
    "GK19ksbhm13u:465": " yajñāya yajñahaviṣe yajñasomamayātmane /",
    "GK19ksbhm13u:466": " namaḥ sarasvatīvāhahaṃsāyākhilarūpiṇe // Bhmj_13.229 //",
    "GK19ksbhm13u:467": " satyāya dharmanidhaye kṣetrajñāyāmṛtātmane /",
    "GK19ksbhm13u:468": " sāṃkhyayogapratiṣṭhāya namo mokṣaikahetave // Bhmj_13.230 //",
    "GK19ksbhm13u:469": " ghorāya māyānidhaye sahasraśirase namaḥ /",
    "GK19ksbhm13u:470": " yoganidrātmane nābhipadmodbhūtajagatsṛje // Bhmj_13.231 //",
    "GK19ksbhm13u:471": " namaḥ salilarūpāya kāraṇāya jagatsthitau /",
    "GK19ksbhm13u:472": " duṣṭakālāya valine jīvāya pavanātmane // Bhmj_13.232 //",
    "GK19ksbhm13u:473": " kālāya dhāmne varṇānāṃ sarvalokamayātmane /",
    "GK19ksbhm13u:474": " lokaprāṇāya bhūtānāṃ namo viśvāya vedhase // Bhmj_13.233 //",
    "GK19ksbhm13u:475": " tṛptāya siṃhavapuṣe daityasaṃhārakāriṇe /",
    "GK19ksbhm13u:476": " vīryāyānantamahase jagadbhārabhṛte namaḥ // Bhmj_13.234 //",
    "GK19ksbhm13u:477": " saṃsārakartre mohāya jñānāya timiracchide /",
    "GK19ksbhm13u:478": " acityadhāmne guhyāya rudrāya jaṭine namaḥ // Bhmj_13.235 //",
    "GK19ksbhm13u:479": " śāntāya śāntakallolakaivalyapadaśāyine /",
    "GK19ksbhm13u:480": " sarvabhāvātiriktāya namaḥ sarvamayātmane // Bhmj_13.236 //",
    "GK19ksbhm13u:481": " indīvaravanaśyāsame sphuratkiñjilkavibhrame /",
    "GK19ksbhm13u:482": " bibhrāṇaṃ vāsasī viṣṇuṃ naumi netrarasāyanam // Bhmj_13.237 //",
    "GK19ksbhm13u:483": " ityuktvā nirbharānandaḥ praṇamya manasā harim /",
    "GK19ksbhm13u:484": " dadhyau śāntanavaḥ sāstraiḥ stūyamāno maharṣibhiḥ // Bhmj_13.238 //",
    "GK19ksbhm13u:485": " atha pāṇḍusutaiḥ sārdhaṃ rathairgambhīranādibhiḥ /",
    "GK19ksbhm13u:486": " āyayau sātyakisakhaḥ saṃjayādyaiśca keśavaḥ // Bhmj_13.239 //",
    "GK19ksbhm13u:487": " āyātkṛṣṇaḥ kurukṣetraṃ tānpaśyanbhārgavahradān /",
    "GK19ksbhm13u:488": " yudhiṣṭhirāyākathayaddharmyaṃ rāmaparākramam // Bhmj_13.240 //",
    "GK19ksbhm13u:489": " tataḥ surasaritsūnuṃ dadarśa śaraśāyinam /",
    "GK19ksbhm13u:490": " sānugaḥ śaurirabhyetya svāṃśujālairivāvṛtam // Bhmj_13.241 //",
    "GK19ksbhm13u:491": " taruṇārkopamāpātraṃ vṛddhaṃ vṛddhena tejasā /",
    "GK19ksbhm13u:492": " ruddhaṃ siṃhamiva sphāraśarakāñcanapañjare // Bhmj_13.242 //",
    "GK19ksbhm13u:493": " avaruhya rathātkṛṣṇaḥ sānugaśca yudhiṣṭhiraḥ /",
    "GK19ksbhm13u:494": " praṇamyopāviśansarve praśaṃsantaḥ pitāmaham // Bhmj_13.243 //",
    "GK19ksbhm13u:495": " tato 'bravīcchāntanavaṃ śaraśreṇīvṛthākulam /",
    "GK19ksbhm13u:496": " sādaraṃ puṇḍarīkākṣo dṛśā nirvāpayannivaṣa // Bhmj_13.244 //",
    "GK19ksbhm13u:497": " kañcitte vimalaṃ jñānaṃ paramaṃ brahmadarśanam /",
    "GK19ksbhm13u:498": " vajrāgradāruṇaśarasyūtasya na vilupyate // Bhmj_13.245 //",
    "GK19ksbhm13u:499": " nidhānaṃ guṇaratnānāṃ śekharaṃ śauryaśālinām /",
    "GK19ksbhm13u:500": " dhanyatā māninī manye vahati tvāṃ vasuṃdharā // Bhmj_13.246 //",
    "GK19ksbhm13u:501": " gāḍhānuśayasaṃtaptastvayi vīra śarārdite /",
    "GK19ksbhm13u:502": " vyathito dharmatanayo na kvāpi labhate dhṛtim // Bhmj_13.247 //",
    "GK19ksbhm13u:503": " sarvajña dharmānakhilānkathayāsmai girā mama /",
    "GK19ksbhm13u:504": " prasannakaraṇajñānapaṭurbhava gatavyathaḥ // Bhmj_13.248 //",
    "GK19ksbhm13u:505": " kṣīrodaśāyī bhagavānityuktvā garuḍadhvajaḥ /",
    "GK19ksbhm13u:506": " karāmṛtakarāluptavyathaṃ cakre suravratam // Bhmj_13.249 //",
    "GK19ksbhm13u:507": " athāpatatpuṣpavṛṣṭirmūrdhni gāṅgeyakṛṣṇayoḥ /",
    "GK19ksbhm13u:508": " vyāsanāradamukhyāśca praśaśaṃsuḥ smayena tau // Bhmj_13.250 //",
    "GK19ksbhm13u:509": " śvo vaktāsmyakhilāndharmānityukte 'tha janārdanaḥ /",
    "GK19ksbhm13u:510": " jāhvavīsutamāmantrya prataśthe pāṇḍavaiḥ saha // Bhmj_13.251 //",
    "GK19ksbhm13u:511": " uṣitvā rajanīṃ śauriḥ pārthāśca nijaveśmani /",
    "GK19ksbhm13u:512": " rathaiḥ śāntanavaṃ druṣṭuṃ prātaḥ sarve samāyayuḥ // Bhmj_13.252 //",
    "GK19ksbhm13u:513": " te vihāya rathāṃstūrṇaṃ praṇipatya pitāmaham /",
    "GK19ksbhm13u:514": " parivāryopaviviśuḥ sevyamānaṃ maharṣibhiḥ // Bhmj_13.253 //",
    "GK19ksbhm13u:515": " tataḥ pṛṣṭo harirbhīṣmaṃ śāntavyathamanāmayam /",
    "GK19ksbhm13u:516": " uvāca kathyatāṃ didvansvadharmāndharmasūnave // Bhmj_13.254 //",
    "GK19ksbhm13u:517": " bhavatprasādātsvartho 'haṃ vakṣyāmi tava śāsanāt /",
    "GK19ksbhm13u:518": " kiṃ tu pṛcchatu māṃ rājā dharmaniṣṭho yudhiṣṭhiraḥ // Bhmj_13.255 //",
    "GK19ksbhm13u:519": " vṛtte kṣatrocite kārye na lajjā kartumarhati /",
    "GK19ksbhm13u:520": " ukte pitāmaheneti kṛṣṇavākyādyudhiṣṭhiraḥ // Bhmj_13.256 //",
    "GK19ksbhm13u:521": " abhyetya bhīṣmacaraṇau vavande hrīnatānanaḥ /",
    "GK19ksbhm13u:522": " sa tena mūrdhnyupāghrāya pṛccha māmiti coditaḥ // Bhmj_13.257 //",
    "GK19ksbhm13u:523": " prajānāṃ pālane dharmaṃ pūrvaṃ papraccha dharmajaḥ /",
    "GK19ksbhm13u:524": " tato jagāda gāṅgeyaḥ praṇamya manasā harim // Bhmj_13.258 //",
    "GK19ksbhm13u:525": " śṛṇu putra yathā rājye virājante nareśvarāḥ /",
    "GK19ksbhm13u:526": " paramaṃ saṃśayasthānamādhipatyaṃ pramādinām // Bhmj_13.259 //",
    "GK19ksbhm13u:527": " atikaṅkaṇakeyūrahāraṃ rājñāṃ vibhūṣaṇam /",
    "GK19ksbhm13u:528": " nityaṃ dvijātimānyatvaṃ prajāpālanarañjanam // Bhmj_13.260 //",
    "GK19ksbhm13u:529": " paramaṃ daivataṃ viprā nigrahānugrahāya ca /",
    "GK19ksbhm13u:530": " rājñāṃ śriyo hi tadvākyādbhavanti na bhavanti ca // Bhmj_13.261 //",
    "GK19ksbhm13u:531": " jātaṃ brāhmaṇataḥ kṣattraṃ salilācca hutāśanaḥ /",
    "GK19ksbhm13u:532": " śastraṃ tathāśmato yāni kṣata(ya)",
    "GK19ksbhm13u:533": " mete svajanmasu // Bhmj_13.262 //",
    "GK19ksbhm13u:534": " rājavṛttiriyaṃ pūrvā yanna tīvraṃ na mārdavam /",
    "GK19ksbhm13u:535": " rūḍhirviṣāmṛtasphārairbhīmaḥ sevyaśca sāgaraḥ // Bhmj_13.263 //",
    "GK19ksbhm13u:536": " hitairmānyaiśca rakṣyante bhṛtyairnṛpatisaṃpadaḥ /",
    "GK19ksbhm13u:537": " tāneva nābhimanyante rājāno hi niraṅkuśāḥ // Bhmj_13.264 //",
    "GK19ksbhm13u:538": " sunayo rājavṛttīnāṃ vinayo guṇasaṃpadām /",
    "GK19ksbhm13u:539": " lāvaṇyamiva nārīṇāṃ vibhūṣaṇamakṛtrimam // Bhmj_13.265 //",
    "GK19ksbhm13u:540": " sa nṛpaḥ kamalākelidhāmakarṇābjaṣaṭpadaḥ /",
    "GK19ksbhm13u:541": " piśunairnābhimanyante yasminsaṃbhṛtavṛttayaḥ // Bhmj_13.266 //",
    "GK19ksbhm13u:542": " siddhaye saṃyatadhiyāṃ sanmantrabalaśālinām /",
    "GK19ksbhm13u:543": " samastacittagrahaṇaṃ yogināmiva bhūbhujām // Bhmj_13.267 //",
    "GK19ksbhm13u:544": " mṛduṃ bālamivādhairyaṃ vinodarasikaṃ sadā /",
    "GK19ksbhm13u:545": " rājānaṃ hāsyasaṃpannaṃ manyante sevakāstṛṇam // Bhmj_13.268 //",
    "GK19ksbhm13u:546": " narmasācivyamāptāste bhūpaterlaghucetasaḥ /",
    "GK19ksbhm13u:547": " tāṃ tāmutkramya maryādāṃ vartante kāmacāriṇaḥ // Bhmj_13.269 //",
    "GK19ksbhm13u:548": " rājasrīsaṃgamaṃ yānti rājatulyavibhūṣaṇāḥ /",
    "GK19ksbhm13u:549": " suṣiraṃ kurvate rājyaṃ svāṃ svaniṃ mūṣikā iva // Bhmj_13.270 //",
    "GK19ksbhm13u:550": " hayaṃ rathaṃ gajaṃ vāso rājayogyaṃ tathāsanam /",
    "GK19ksbhm13u:551": " āruhya rājñā spardhante vismaranti ca bhṛtyatām // Bhmj_13.271 //",
    "GK19ksbhm13u:552": " bahu dattaṃ na manyante yācante durlabhānyapi /",
    "GK19ksbhm13u:553": " nindanti svābhicaritaṃ bahirmantraṃ kiranti ca // Bhmj_13.272 //",
    "GK19ksbhm13u:554": " rājadeyaṃ harantaśca lajjante nijakarmasu /",
    "GK19ksbhm13u:555": " prathayanti ca mithyaiva loke bhūpālavaśyatām // Bhmj_13.273 //",
    "GK19ksbhm13u:556": " svāminā kelisaktena śanakairmarmadarśinaḥ /",
    "GK19ksbhm13u:557": " kimanyatpeśaladhiyā khelante rājavallabhāḥ // Bhmj_13.274 //",
    "GK19ksbhm13u:558": " mantrairbhūtāni śāmyanti dānairmṛtyurnivartate /",
    "GK19ksbhm13u:559": " prajānāṃ dalane saktā na tu te rājasaṃmatāḥ // Bhmj_13.275 //",
    "GK19ksbhm13u:560": " susahāyaḥ sthirārambho gūḍhamantraḥ sadodyataḥ /",
    "GK19ksbhm13u:561": " prajāhito 'pramattaśca rājā rājye virājate // Bhmj_13.276 //",
    "GK19ksbhm13u:562": " ko hi paśyedimaṃ lokaṃ gāḍhena tamasā vṛtam /",
    "GK19ksbhm13u:563": " rājñaḥ śaśāṅkayaśasaḥ pratāpo yadi na sphuret // Bhmj_13.277 //",
    "GK19ksbhm13u:564": " avaśyamekacaraṇo dharmo 'sminkalikardame /",
    "GK19ksbhm13u:565": " praskhaledbhūmipālānāṃ vinā daṇḍāvalambanam // Bhmj_13.278 //",
    "GK19ksbhm13u:566": " arājake purā loke pravṛtte dharmaviplave /",
    "GK19ksbhm13u:567": " surārthitena vidhinā nayopāye pravartate // Bhmj_13.279 //",
    "GK19ksbhm13u:568": " caturvargaphale śāstre bhāgairātte munīśvaraiḥ /",
    "GK19ksbhm13u:569": " asṛjanmānasaṃ jiṣṇuṃ tumulaṃ virajaṃ sutam // Bhmj_13.280 //",
    "GK19ksbhm13u:570": " sa niyukto bhagavatā prajānāṃ paripālane /",
    "GK19ksbhm13u:571": " tacchāsanamanādṛtya saṃnyāsavirato 'bhavat // Bhmj_13.281 //",
    "GK19ksbhm13u:572": " kīryāmāno 'pi tatputrastathaiva tapase gataḥ /",
    "GK19ksbhm13u:573": " tatsutaḥ kardamākhyaśca viraktaḥ kānanaṃ yayau // Bhmj_13.282 //",
    "GK19ksbhm13u:574": " anaṅganāmnastatsūnostanayo 'tibalastataḥ /",
    "GK19ksbhm13u:575": " rājābhūnmṛtyutanayāṃ munīnāṃ prāpa yaḥ priyām // Bhmj_13.283 //",
    "GK19ksbhm13u:576": " venaṃ nāma sutaṃ tasyāṃ saṃprāpya tapase yayau /",
    "GK19ksbhm13u:577": " tataḥ krūro 'bhavadrājā venaḥ kopaviṣolbaṇaḥ // Bhmj_13.284 //",
    "GK19ksbhm13u:578": " munayo mantrapūtaistaṃ jaghnurvajraśitaiḥ kuśaiḥ /",
    "GK19ksbhm13u:579": " tasyoruṃ dakṣiṇaṃ mantraiste nirmathya maharṣayaḥ // Bhmj_13.285 //",
    "GK19ksbhm13u:580": " hrasvaṃ dehaṃ tadudbhūtaṃ dadṛśurvikṛtaṃ naram /",
    "GK19ksbhm13u:581": " sa tairukto niṣīdeti niṣādajanako 'bhavat // Bhmj_13.286 //",
    "GK19ksbhm13u:582": " venasya dakṣiṇaṃ pāṇiṃ nirmathya munayaḥ punaḥ /",
    "GK19ksbhm13u:583": " apaśyanvainyamuditaṃ sāyudhaṃ śakravikramam // Bhmj_13.287 //",
    "GK19ksbhm13u:584": " sa daṇḍanītimāsādya śaśāsa muniśāsanāt /",
    "GK19ksbhm13u:585": " prāptāṃ ratnapradāṃ sākṣātpṛthvīṃ sagirisāgarām // Bhmj_13.288 //",
    "GK19ksbhm13u:586": " tamāviveśa bhagavāṃllokapālasakho hariḥ /",
    "GK19ksbhm13u:587": " naradevā iti khyātāstataḥ prabhṛti bhūmipāḥ // Bhmj_13.289 //",
    "GK19ksbhm13u:588": " rājamānaguṇe tasminrājani kṣmāṃ praśāsati /",
    "GK19ksbhm13u:589": " svadharmaniratāstasthuḥ samyagdaṇḍabhayātprajāḥ // Bhmj_13.290 //",
    "GK19ksbhm13u:590": " teneyaṃ vihitā rājñāṃ sthitaye daṇḍadhāratā /",
    "GK19ksbhm13u:591": " yathā lokāḥ prakāśante na sūryeṇa na cendunā // Bhmj_13.291 //",
    "GK19ksbhm13u:592": " ***** rājotpattiḥ // 8 // *****",
    "GK19ksbhm13u:593": " samyagvyavasite trātuṃ rājñi dharmapare prajāḥ /",
    "GK19ksbhm13u:594": " sthitayo na vilupyante cāturvarṇyavibhāgajāḥ // Bhmj_13.292 //",
    "GK19ksbhm13u:595": " yathāvidhiprayātānāmāśramādāśramāntaram /",
    "GK19ksbhm13u:596": " cāturāśramyavihitā siddhirvighnairna hanyate // Bhmj_13.293 //",
    "GK19ksbhm13u:597": " māṃdhāturnṛpateḥ pūrvaṃ yajñadarśanakāṅkṣiṇaḥ /",
    "GK19ksbhm13u:598": " śakrarūpadharo viṣṇurbhagavānsvayamāyayau // Bhmj_13.294 //",
    "GK19ksbhm13u:599": " pṛṣṭo jijñāsayā tena sa rājā praṇipatya tam /",
    "GK19ksbhm13u:600": " uvāca sarvadharmāṇāṃ pratiṣṭhiḥ rājaśāntaye // Bhmj_13.295 //",
    "GK19ksbhm13u:601": " rājanītyā pravartante khakarmasu sadā prajāḥ /",
    "GK19ksbhm13u:602": " śrutismṛtisadācāre kāraṇaṃ rājavṛttayaḥ // Bhmj_13.296 //",
    "GK19ksbhm13u:603": " trātā dharmagatasyāsya yasmātkila nareśvaraḥ /",
    "GK19ksbhm13u:604": " gauravādātmatulyaṃ taṃ svadharmasthamamanyata // Bhmj_13.297 //",
    "GK19ksbhm13u:605": " pitā prajānāṃ nṛpatirjagatsīdatyarājakam /",
    "GK19ksbhm13u:606": " vastavyaṃ mlecchamadhye 'pi sādhubhirna tvarājake // Bhmj_13.298 //",
    "GK19ksbhm13u:607": " durbalaṃ ghnanti balinaḥ sevante ca parastriyaḥ /",
    "GK19ksbhm13u:608": " māṃsaṃ mithaśca khādante rāṣṭre rājavivarjite // Bhmj_13.299 //",
    "GK19ksbhm13u:609": " arājakāḥ prajāḥ pūrvaṃ nimagnāḥ sthitiviplave /",
    "GK19ksbhm13u:610": " cakrire rājabhāgārthaṃ manuṃ nimagnāḥ sthitiviplave /",
    "GK19ksbhm13u:611": " cakrire rājabhāgārthaṃ manuṃ vaivasvataṃ nṛpam // Bhmj_13.300 //",
    "GK19ksbhm13u:612": " rājñā sumanasā pūrvaṃ kausalyena bṛhaspatiḥ /",
    "GK19ksbhm13u:613": " pṛṣṭo babhāṣe lokānāṃ daṇḍadhāraṃ parāyaṇam // Bhmj_13.301 //",
    "GK19ksbhm13u:614": " nārājakeṣu rāṣṭreṣu havyaṃ vahati pāvakaḥ /",
    "GK19ksbhm13u:615": " na ca dharmāḥ pravartante na ca varṣati vāsavaḥ // Bhmj_13.302 //",
    "GK19ksbhm13u:616": " kuto dhanaṃ kuto dārāḥ śarīraṃ ca kuto nṛṇām /",
    "GK19ksbhm13u:617": " sarvadevamayastrātā yāvanna vasudhādhipaḥ // Bhmj_13.303 //",
    "GK19ksbhm13u:618": " sarvāvalokane sūryaḥ pāpānāṃ nigrahe yamaḥ /",
    "GK19ksbhm13u:619": " kubero bharaṇe rājā prāyaścitteṣu pāvakaḥ // Bhmj_13.304 //",
    "GK19ksbhm13u:620": " ācchettā rājavittānāṃ hantā marṣayitāpi vā /",
    "GK19ksbhm13u:621": " sarve prayānti narakaṃ yathā brahmasvaharimaḥ // Bhmj_13.305 //",
    "GK19ksbhm13u:622": " yajvanāṃ dharmaśīlānāṃ vairāgyanyastakarmaṇām /",
    "GK19ksbhm13u:623": " tulyamāpnoti bhūpālaḥ phalaṃ lokānupālanāt // Bhmj_13.306 //",
    "GK19ksbhm13u:624": " iti devagurorvākyaṃ niśamya sa mahīpatiḥ /",
    "GK19ksbhm13u:625": " ciraṃ prajāḥ svadharmasthāḥ pālayitvā divaṃ yayau // Bhmj_13.307 //",
    "GK19ksbhm13u:626": " kośedurgabalādīnāṃ kṣayaṃ śatruṣu(ṣva)nirdiśan /",
    "GK19ksbhm13u:627": " apramattaḥ sada rājā kuryātsaṃśrayamātmanaḥ // Bhmj_13.308 //",
    "GK19ksbhm13u:628": " sarvato guptamantrāṇāṃ gūḍhapraṇidhicakṣuṣām /",
    "GK19ksbhm13u:629": " svasthaprakṛtisārāṇāṃ rājñāṃ lakṣmīranaśvarā // Bhmj_13.309 //",
    "GK19ksbhm13u:630": " seveta dharmānadveṣastyajetprītimadāruṇaḥ /",
    "GK19ksbhm13u:631": " akarkaśo labhetārthānkāmī syādamadoddhataḥ // Bhmj_13.310 //",
    "GK19ksbhm13u:632": " priyaṃ vadedadainyaśca vikrāntaścāvikatthanaḥ /",
    "GK19ksbhm13u:633": " dayādānamakāmaśca paṭuḥ syādakaṭurgirām // Bhmj_13.311 //",
    "GK19ksbhm13u:634": " maittraḥ syādakhalāsaṅgī yudhyeta na tu bandhubhiḥ /",
    "GK19ksbhm13u:635": " viddhyeta śatrunnānāstraiḥ kuryātsarvamahiṃsakaḥ // Bhmj_13.312 //",
    "GK19ksbhm13u:636": " jñānaṃ diśenna cāsatsu guṇāñślāgheta nātmanaḥ /",
    "GK19ksbhm13u:637": " haredarthānna sādhumbhaḥ saṃśrayeta na durjanam // Bhmj_13.313 //",
    "GK19ksbhm13u:638": " daṇḍayennāvicāreṇa mantrasenna na saṃsadi /",
    "GK19ksbhm13u:639": " pūrayenna kadaryāṃstu viśvasenna ca vairiṣu // Bhmj_13.314 //",
    "GK19ksbhm13u:640": " rakṣeddārānnahīrṣyāluḥ kalāvānsyādavañcakaḥ /",
    "GK19ksbhm13u:641": " bhajena kāntā nātyantamadyātsādhu na cāhitam // Bhmj_13.315 //",
    "GK19ksbhm13u:642": " sevetārcyānna tu stabdho bhavecchiṣyo na māyayā /",
    "GK19ksbhm13u:643": " yajeta devānno dambhādicchedbhūtimaninditām // Bhmj_13.316 //",
    "GK19ksbhm13u:644": " prītiṃ bhajennātinayo dakṣaścārabhaso bhavet /",
    "GK19ksbhm13u:645": " āśāṃ sṛjenna viphalāṃ vibhajeta na viṣṭhuram // Bhmj_13.317 //",
    "GK19ksbhm13u:646": " prahartā stānna sarvatra hanyācchatrūnnaśeṣakṛt /",
    "GK19ksbhm13u:647": " prakupyenna tvadoṣebhyaḥ peśalaḥ syānna śatruṣu // Bhmj_13.318 //",
    "GK19ksbhm13u:648": " etairyuktāḥ kila guṇaiḥ pārthivāḥ pṛthuvaṃśajāḥ /",
    "GK19ksbhm13u:649": " yaśaḥśubhrā prayāntyeva satataṃ hāratāṃ śriyaḥ // Bhmj_13.319 //",
    "GK19ksbhm13u:650": " ***** guṇaṣaṭriṃtraśakāḥ // 9 // *****",
    "GK19ksbhm13u:651": " brāhmaṇāḥ sarvadā rājñā mūrdhni kāryā bubhūṣatā /",
    "GK19ksbhm13u:652": " brāhmeṇa tejasā yuktaṃ balaṃ kṣātraṃ hi duḥsaham // Bhmj_13.320 //",
    "GK19ksbhm13u:653": " aiḍena bhūbhujā pṛṣṭaḥ purā provāca mārutaḥ /",
    "GK19ksbhm13u:654": " brāhmaṇānāmiyaṃ pṛthvī dhanaṃ vā jātu rakṣitam // Bhmj_13.321 //",
    "GK19ksbhm13u:655": " anivedya mahīṃ tasmādviprebhyaḥ pṛthivīpatiḥ /",
    "GK19ksbhm13u:656": " svayamapyarjitaṃ vīro na kāmādbhoktumarhati // Bhmj_13.322 //",
    "GK19ksbhm13u:657": " purodhasā brāhmaṇena saṃyuktaḥ śreyasāṃ nṛpaḥ /",
    "GK19ksbhm13u:658": " jetā bhavati śatrūṇāṃ sarvalokābhayaṃkaraḥ // Bhmj_13.323 //",
    "GK19ksbhm13u:659": " mucukundaḥ purā rājā vijitya sakalā diśaḥ /",
    "GK19ksbhm13u:660": " yayau vayasyaṃ rudrasya kuberaṃ jetumojasā // Bhmj_13.324 //",
    "GK19ksbhm13u:661": " tataḥ pravṛtte samare guhyakā balavattarāḥ /",
    "GK19ksbhm13u:662": " pṛthunā mucukundasya tejasā ca kṣayaṃ yayuḥ /",
    "GK19ksbhm13u:663": " kṣaṇādalakṣyamantrasya vīrāste yakṣarākṣasāḥ // Bhmj_13.325 //",
    "GK19ksbhm13u:664": " tataḥ prāptāḥ kubereṇa dattāṃ vasumatīṃ nṛpaḥ /",
    "GK19ksbhm13u:665": " tyaktvā parākrameṇaiva sa jagrāha balotkaṭaḥ // Bhmj_13.326 //",
    "GK19ksbhm13u:666": " iti rājabalaṃ brahmabālānuprāṇitaṃ sadā /",
    "GK19ksbhm13u:667": " abhagnapraṇayāṃ dhatte trailokyavijayaśriyam // Bhmj_13.327 //",
    "GK19ksbhm13u:668": " ***** mucukundopākhyānam // 10 // *****",
    "GK19ksbhm13u:669": " brāhmaṇānpurataḥ kṛtvā prajā dharmeṇa pālayet /",
    "GK19ksbhm13u:670": " caturbhāgaharo rājā prajānāṃ puṇyapāpayoḥ // Bhmj_13.328 //",
    "GK19ksbhm13u:671": " tasya saṃvṛtamantrasya prajākāryāṇi paśyataḥ /",
    "GK19ksbhm13u:672": " vadānyasyānṛśaṃsasya kvaciddharmo na lupyate // Bhmj_13.329 //",
    "GK19ksbhm13u:673": " viprāḥ pūjyāḥ sadā rājñā yathoktācāravartinaḥ /",
    "GK19ksbhm13u:674": " śūdravatkrūrakarmārhā daṇḍyāstvācāravarjitāḥ // Bhmj_13.330 //",
    "GK19ksbhm13u:675": " purā kekayabhūpālo gṛhīto rakṣasā vane /",
    "GK19ksbhm13u:676": " āśvāsayannijaṃ ceto jagāda dhṛtisāgaraḥ /",
    "GK19ksbhm13u:677": " na bhetavyaṃ tvayā citta rāṣṭre me nāsti viplavaḥ // Bhmj_13.331 //",
    "GK19ksbhm13u:678": " nāyajvā na vikarmastho na pāpī na kulacyutaḥ /",
    "GK19ksbhm13u:679": " vidyate nagare kaścitkṣattradharme sthitasya me // Bhmj_13.332 //",
    "GK19ksbhm13u:680": " iti bruvāṇaṃ nṛpatiṃ sa tatyāja niśācaraḥ /",
    "GK19ksbhm13u:681": " satyaśīlāḥ svadharmasthā labhante na parābhavam // Bhmj_13.333 //",
    "GK19ksbhm13u:682": " viśvasen ca sarvatra na ca śaṅketa pārthivaḥ /",
    "GK19ksbhm13u:683": " viśvāsī cātiśaṅkī ca sarvathā vipadāṃ padam // Bhmj_13.334 //",
    "GK19ksbhm13u:684": " āpteṣvapi na viśvāsaḥ kartavyaḥ kila bhūbhujā /",
    "GK19ksbhm13u:685": " na śarīrāṇi cetāṃsi sthirāṇi na hi dehinām // Bhmj_13.335 //",
    "GK19ksbhm13u:686": " tasmātkośaśca mantraśca rakṣaṇīyaḥ prayatnataḥ /",
    "GK19ksbhm13u:687": " kāle kāle svayaṃ rājñā draṣṭavyaścāpramādinā // Bhmj_13.336 //",
    "GK19ksbhm13u:688": " purā babhāṣe bhagavānnāradaṃ garuḍadhvajaḥ /",
    "GK19ksbhm13u:689": " vṛṣṇīnāmāhnikaṃ rājñāṃ cintābharamahaṃ sahe // Bhmj_13.337 //",
    "GK19ksbhm13u:690": " guṇavikramasaṃpannāḥ sābhimānā matā na me /",
    "GK19ksbhm13u:691": " na śṛṇvanti na manyante girā māṃ vyathayanniva // Bhmj_13.338 //",
    "GK19ksbhm13u:692": " etacchrutvā suramuniḥ keśavaṃ pratyabhāṣata /",
    "GK19ksbhm13u:693": " satvasārā vahantyeva gaṇakāryaṃ mahāśayāḥ // Bhmj_13.339 //",
    "GK19ksbhm13u:694": " dānena kṣamayā śaktyā mārdavenārjavena ca /",
    "GK19ksbhm13u:695": " vaśe tiṣṭhanti dhīrāṇāṃ guṇabaddhā mahāguṇāḥ // Bhmj_13.340 //",
    "GK19ksbhm13u:696": " ārjavaṃ na tu kośeṣu praśaṃsantyarthadarśinaḥ /",
    "GK19ksbhm13u:697": " śrutvaitannāradenoktaṃ tatheti harirabhyadhāt // Bhmj_13.341 //",
    "GK19ksbhm13u:698": " ***** harināradasaṃvādaḥ // 11 // *****",
    "GK19ksbhm13u:699": " sarvātmanā viśuddheṣu saciveṣu nareśvaraḥ /",
    "GK19ksbhm13u:700": " cāraiḥ sadā tadācāraṃ jānankāryāṇi nikṣipet // Bhmj_13.342 //",
    "GK19ksbhm13u:701": " kośādhyakṣaḥ svayaṃ rājā parirakṣyaḥ śuciḥ sadā /",
    "GK19ksbhm13u:702": " amātyā na sahante taṃ goptāraṃ kośahāriṇaḥ // Bhmj_13.343 //",
    "GK19ksbhm13u:703": " kosalādhipateḥ pūrvaṃ nagare kṣemadarśinaḥ /",
    "GK19ksbhm13u:704": " muniḥ kālakavṛkṣe(kṣī)",
    "GK19ksbhm13u:705": " yo yadṛcchābhyāgato 'vasat // Bhmj_13.344 //",
    "GK19ksbhm13u:706": " pañjare kākamādāya sā rājā sarvapakṣiṇām /",
    "GK19ksbhm13u:707": " saṃcaranbubudhe sarvaṃ svavṛttaṃ rājajīvinām // Bhmj_13.345 //",
    "GK19ksbhm13u:708": " mantraśrāvamakāryaṃ ca kośalopaṃ ca mantriṇām /",
    "GK19ksbhm13u:709": " sa nivedya sadā rājñe pratyakṣaṃ samadarśayat // Bhmj_13.346 //",
    "GK19ksbhm13u:710": " te sarve kaṇṭakaṃ matvā saṃhatya nṛpajīvinaḥ /",
    "GK19ksbhm13u:711": " suptaṃ taṃ vāyasaṃ rātrau jaghnurbāṇena nirjane // Bhmj_13.347 //",
    "GK19ksbhm13u:712": " kākaṃ nihatamālokya nṛpametyābravīnmuniḥ /",
    "GK19ksbhm13u:713": " svasti gacchāmi bhūpāla bhayāttvadanuvīvinām // Bhmj_13.348 //",
    "GK19ksbhm13u:714": " sa tairme nihataḥ kākaḥ prāha yo māṃ bhava dvitam /",
    "GK19ksbhm13u:715": " kāko nipatito daivānmadarthaṃ preritaḥ śaraḥ /",
    "GK19ksbhm13u:716": " vibhedya pātayāmātyānityuktvā virarāma saḥ // Bhmj_13.349 //",
    "GK19ksbhm13u:717": " rājāpi tadgirā kāle śoṣayitvā krameṇa tān /",
    "GK19ksbhm13u:718": " dānena bhedayitvā ca cakre niṣkaṇṭakāṃ śriyam // Bhmj_13.350 //",
    "GK19ksbhm13u:719": " ***** kākapañjarikā // 12 // *****",
    "GK19ksbhm13u:720": " tasmātkramāgataṃ kuryāddraṣṭāraṃ nṛpatirhitam /",
    "GK19ksbhm13u:721": " bhavanti yadbhayātsarve kāyasthā bhinnasaṃhatāḥ // Bhmj_13.351 //",
    "GK19ksbhm13u:722": " dāsādhipaśatasyaiko bhaveduparicintakaḥ /",
    "GK19ksbhm13u:723": " tatsahasrasya cādhyakṣaḥ sarvaṃ rājño nivedayet // Bhmj_13.352 //",
    "GK19ksbhm13u:724": " ghoṣaṃ grāmaṃ puraṃ rāṣṭraṃ bhakṣayantyadhikāriṇaḥ /",
    "GK19ksbhm13u:725": " kriyante yadi na prājñauruparyupari cintakāḥ /",
    "GK19ksbhm13u:726": " malopadānenārhāśca tīvrapākānivāriṇaḥ // Bhmj_13.353 //",
    "GK19ksbhm13u:727": " śītkārakamalotkāraviparyastalipikramaiḥ /",
    "GK19ksbhm13u:728": " ka eṣāṃ bhṛtabhastrāṇāṃ cauryasyodbhāsane kṣamaḥ // Bhmj_13.354 //",
    "GK19ksbhm13u:729": " teṣāṃ luṇṭhakavṛttīnāṃ jṛmbhārambhamṛjā juṣām /",
    "GK19ksbhm13u:730": " nagarāṇyeva culakaṃ galagartagaladgirām // Bhmj_13.355 //",
    "GK19ksbhm13u:731": " tairghaṭyamānāṃ pṛthivīṃ rakṣedvetālaceṣṭitaiḥ /",
    "GK19ksbhm13u:732": " yeṣāṃ narakapākograparyante viṣamā sthitiḥ // Bhmj_13.356 //",
    "GK19ksbhm13u:733": " yauvanāśvaṃ narapatiṃ prāgutathyo 'vadanmuniḥ /",
    "GK19ksbhm13u:734": " pṛthivīpālane rājankuru kaṇṭhakaśodhanam // Bhmj_13.357 //",
    "GK19ksbhm13u:735": " anāthāndurbalānrakṣetkṛpaṇāṃścānulepayet /",
    "GK19ksbhm13u:736": " rājñāṃ hi kṛpaṇākrandairmūlānnaśyanti saṃpadaḥ // Bhmj_13.358 //",
    "GK19ksbhm13u:737": " artho 'pyanarthatāṃ yāti bhūbhujāṃ janapīḍanāt /",
    "GK19ksbhm13u:738": " janāpavādaparaśuṃ sahate śrīlatā katham // Bhmj_13.359 //",
    "GK19ksbhm13u:739": " vadānyaḥ sabhyavānvīraḥ kṛtajñaḥ satyavākpaṭuḥ /",
    "GK19ksbhm13u:740": " abhijāto bhavatyeva prajānāṃ sukṛtairnṛpaḥ // Bhmj_13.360 //",
    "GK19ksbhm13u:741": " utathyeneti kathite māṃdhātā pṛthivīpatiḥ /",
    "GK19ksbhm13u:742": " tathā śaśāsa yaśasā yathā jīvanniva sthitaḥ // Bhmj_13.361 //",
    "GK19ksbhm13u:743": " ***** utathyagītāḥ // 13 // *****",
    "GK19ksbhm13u:744": " uvāca kosalādhīśaṃ vāmadevaḥ purā muniḥ /",
    "GK19ksbhm13u:745": " dharmalopena bhūpānāṃ kṣīyante sahasā śriyaḥ // Bhmj_13.362 //",
    "GK19ksbhm13u:746": " suhṛdbhiḥ praṇayakrītairmānakrītairmanīṣibhiḥ /",
    "GK19ksbhm13u:747": " dhanakrītaistathā bhṛtyairdhāryate śrīrmahībhujā // Bhmj_13.363 //",
    "GK19ksbhm13u:748": " śṛṇoti karuṇākrandaṃ śrutvā ca trāyate bhayat /",
    "GK19ksbhm13u:749": " nāvicārya sṛjeddaṇḍaṃ yaḥ sa sarvapriyo nṛpaḥ // Bhmj_13.364 //",
    "GK19ksbhm13u:750": " nātaḥ parataraṃ kiṃcidrājñaḥ kilbiṣakāraṇam /",
    "GK19ksbhm13u:751": " prajā viraktatāṃ yānti yatkubharturivābalāḥ // Bhmj_13.365 //",
    "GK19ksbhm13u:752": " ityuktaṃ vāmadevena śrutvā sa vasudhādhipaḥ /",
    "GK19ksbhm13u:753": " vartamānaḥ svadharmeṇa prajānāmabhavatpriyaḥ // Bhmj_13.366 //",
    "GK19ksbhm13u:754": " ***** vāmadevagītāḥ // 14 // *****",
    "GK19ksbhm13u:755": " viṣamasthairasaṃnaddhaiḥ kṣīṇasainyairbhayārditaiḥ /",
    "GK19ksbhm13u:756": " na yudhyate kṣatriyo yaḥ sa dharmavijayī nṛpaḥ // Bhmj_13.367 //",
    "GK19ksbhm13u:757": " tathā manye na śocyaḥ śvā mṛto viṇmūtrakardame /",
    "GK19ksbhm13u:758": " nihataḥ svajanasyāgre kṣatriyaḥ śayane yathā // Bhmj_13.368 //",
    "GK19ksbhm13u:759": " parairvidārite sainye hate bhṛtyajane puraḥ /",
    "GK19ksbhm13u:760": " ye svayaṃ kṣemiṇo yānti dhiktānkṣatriyapāṃsanān // Bhmj_13.369 //",
    "GK19ksbhm13u:761": " yasya pṛṣṭhaṃ na paśyanti yudhyamānasya śatravaḥ /",
    "GK19ksbhm13u:762": " sa hataḥ svargamāsādya śakreṇa spardhate nṛpaḥ // Bhmj_13.370 //",
    "GK19ksbhm13u:763": " ***** vijigīṣamāṇavṛttam // 15 // *****",
    "GK19ksbhm13u:764": " ambarīṣaḥ purā rājā yajvā prāpya surālayam /",
    "GK19ksbhm13u:765": " sudevākhyaṃ camūnāthaṃ dadarśābhyadhikaṃ śriyā // Bhmj_13.371 //",
    "GK19ksbhm13u:766": " uparyupari gacchantaṃ sarveṣāṃ puṇyaśālinām /",
    "GK19ksbhm13u:767": " taṃ dṛṣṭvā vismitaḥ śakraṃ paprāccha sa mahīpatiḥ // Bhmj_13.372 //",
    "GK19ksbhm13u:768": " yathādharmaṃ yathāśāstraṃ pālayitvā vasuṃdharām /",
    "GK19ksbhm13u:769": " iṣṭvā datvā ca taptvā ca prāpto 'haṃ tvatpurīmimām // Bhmj_13.373 //",
    "GK19ksbhm13u:770": " mama senāpatirayaṃ sudevaḥ kena karmaṇā /",
    "GK19ksbhm13u:771": " prabhābhirabhibhūyāsmānuccaiḥ sūrya iva sthitaḥ // Bhmj_13.374 //",
    "GK19ksbhm13u:772": " iti rājñā surapatiḥ pṛṣṭastaṃ pratyabhāṣata /",
    "GK19ksbhm13u:773": " śṛṇu yenādhiko rājaṃstvatto 'yaṃ pṛtanāpatiḥ // Bhmj_13.375 //",
    "GK19ksbhm13u:774": " śastrānale raṇamakhe rudhirājye dhanuḥsrave /",
    "GK19ksbhm13u:775": " kabandhayūpe kṛtinā hutānena nijā tanuḥ // Bhmj_13.376 //",
    "GK19ksbhm13u:776": " so 'yaṃ virājate vīrastejasā kṛtamaṇḍalaḥ /",
    "GK19ksbhm13u:777": " niṣkampaḥ samare kṛttasrastānāmabhayapradaḥ // Bhmj_13.377 //",
    "GK19ksbhm13u:778": " śrutvaitadvismito rājā praśaṃsanvīravikramān /",
    "GK19ksbhm13u:779": " vismitaśca prahṛṣṭaśca manasā tamapūjayat // Bhmj_13.378 //",
    "GK19ksbhm13u:780": " ***** śakrāmbarīṣasaṃvādaḥ // 16 //*****",
    "GK19ksbhm13u:781": " pṛṣṭaḥ purā surendreṇa rājanītiṃ bṛhaspatiḥ /",
    "GK19ksbhm13u:782": " uvāca śrīryathā rājñāṃ na karoti taḍidbhramam // Bhmj_13.379 //",
    "GK19ksbhm13u:783": " vacasā madhureṇaiva kuryānmūlakṣayaṃ ripoḥ /",
    "GK19ksbhm13u:784": " ghoreṇa kalahenāpto jaghanyo hi jayaḥ smṛtaḥ // Bhmj_13.380 //",
    "GK19ksbhm13u:785": " saṃdehāyoddhṛtaṃ śastraṃ vāgyuddhaṃ kaṇṭhaśoṣaṇam /",
    "GK19ksbhm13u:786": " śatruṃ hanyātpriyālāpaiḥ kuraṅgamiva lubdhakaḥ // Bhmj_13.381 //",
    "GK19ksbhm13u:787": " praṇameddeśakālajño balinaṃ ripumudyatam /",
    "GK19ksbhm13u:788": " tamevāpacite kāle hanyādeṣa nayakramaḥ // Bhmj_13.382 //",
    "GK19ksbhm13u:789": " sāmnā seveta balinaṃ lubdhaṃ dānena sādhayet /",
    "GK19ksbhm13u:790": " bhedena kupitāmātyaṃ hīnaṃ daṇḍena pātayet // Bhmj_13.383 //",
    "GK19ksbhm13u:791": " pramādinaṃ sahānīkaṃ kośadurgabalocitam /",
    "GK19ksbhm13u:792": " sarvopāyavihīnaṃ ca tūṣṇīṃ daṇḍena yojayet // Bhmj_13.384 //",
    "GK19ksbhm13u:793": " sadā vibudhyeta nijānviraktānanujīvinaḥ /",
    "GK19ksbhm13u:794": " ātmanastāṃśca gūheta cchidraṃ yaccintayedareḥ // Bhmj_13.385 //",
    "GK19ksbhm13u:795": " na bhāṣate vepate ca lakṣitaḥ kṣmāṃ nirīkṣate /",
    "GK19ksbhm13u:796": " na catuṣpatidānena viraktahṛdayo janaḥ // Bhmj_13.386 //",
    "GK19ksbhm13u:797": " guruṇā kathitaṃ śrīmānniśamyaitatpuraṃdaraḥ /",
    "GK19ksbhm13u:798": " ātmaguptaḥ parānveṣī babhūvāvahitaḥ sadā // Bhmj_13.387 //",
    "GK19ksbhm13u:799": " ***** indrabṛhaspatisaṃvādaḥ // 17 // *****",
    "GK19ksbhm13u:800": " daivādavāpto vipadaṃ na śocedvasudhādhipaḥ /",
    "GK19ksbhm13u:801": " anirvedena labhyante hāritā api saṃpadaḥ // Bhmj_13.388 //",
    "GK19ksbhm13u:802": " muniḥ kālakavṛkṣīyaḥ kṣmābhujā kṣemadarśinā /",
    "GK19ksbhm13u:803": " vibhraṣṭena purā pṛṣṭo jagāda nayakovidaḥ // Bhmj_13.389 //",
    "GK19ksbhm13u:804": " vidyudvilāsataralāḥ surāṇāmapi saṃpadaḥ /",
    "GK19ksbhm13u:805": " rājanna nityamāyuśca yatkṛte śriyamīhase // Bhmj_13.390 //",
    "GK19ksbhm13u:806": " tathāpi yadi te vāñchā sve rājye śatruṇā hate /",
    "GK19ksbhm13u:807": " gatvā tameva sevasva maunaṃ kṛtvā kṛtāñjaliḥ // Bhmj_13.391 //",
    "GK19ksbhm13u:808": " tāvacca sevako bhūtvā sarvathā vyasanālasam /",
    "GK19ksbhm13u:809": " yāvatkośe ca mitre ca śanakairupacīyase // Bhmj_13.392 //",
    "GK19ksbhm13u:810": " praviśya ca manaḥ prītyā priyavādī yathā tathā /",
    "GK19ksbhm13u:811": " protsāhānāmakāryeṣu kurvīthā dusteraṣvareḥ // Bhmj_13.393 //",
    "GK19ksbhm13u:812": " tatastaṃ saṃśayāpannaṃ drutakośaṃ pramādinam /",
    "GK19ksbhm13u:813": " taistairupāyairdravyairvā kurvīthāḥ kṣaṇasādhanam // Bhmj_13.394 //",
    "GK19ksbhm13u:814": " ityukte muninā rājā kutsitācārakūṇitaḥ /",
    "GK19ksbhm13u:815": " mānī naitatkaromīti jagādābhijanojjvalaḥ // Bhmj_13.395 //",
    "GK19ksbhm13u:816": " tasya satyavato bhāvamupalabhya munistataḥ /",
    "GK19ksbhm13u:817": " dūto bhūtvā svayaṃ saṃdhau tasya śatrumayo 'jayat // Bhmj_13.396 //",
    "GK19ksbhm13u:818": " saṃdhāya munivākyena vaidehaḥ kṣemadarśinā /",
    "GK19ksbhm13u:819": " vitatāra sutāṃ tasmai vibhavaṃ ca yathocitam // Bhmj_13.397 //",
    "GK19ksbhm13u:820": " ***** kālakavṛkṣīyam // 18 // *****",
    "GK19ksbhm13u:821": " pālayetsvagaṇaṃ rājā pareṣāṃ bhedayedgaṇam /",
    "GK19ksbhm13u:822": " samyagvṛttena satyena vartante hi gaṇāḥ sadā // Bhmj_13.398 //",
    "GK19ksbhm13u:823": " gaṇairvijayate rājā cintitaiḥ svabhṛtaistathā /",
    "GK19ksbhm13u:824": " upekṣitaiḥ saṃhataiśca tairevāśu vipadyate // Bhmj_13.399 //",
    "GK19ksbhm13u:825": " praśāmyati bahiḥ kopo rājñāṃ sāmādibhiḥ kṣaṇāt /",
    "GK19ksbhm13u:826": " gūḍhastu veśmanīvāgnirnāntaḥ kopo gaṇodbhavaḥ // Bhmj_13.400 //",
    "GK19ksbhm13u:827": " ***** gaṇavṛttam // 19 // *****",
    "GK19ksbhm13u:828": " daivataṃ pitaro yasya dharmo yasya prajāhitam /",
    "GK19ksbhm13u:829": " samyagdaṇḍo vrataṃ yasya sa rājā yajvanāṃ varaḥ // Bhmj_13.401 //",
    "GK19ksbhm13u:830": " na satyaṃ kevalaṃ satyamanṛtaṃ na tathānṛtam /",
    "GK19ksbhm13u:831": " hitaṃ yatsarvalokasya tatsatyaṃ śeṣamanyathā // Bhmj_13.402 //",
    "GK19ksbhm13u:832": " anṛtenānṛtācāraścikitsyaḥ kila bhūbhujā /",
    "GK19ksbhm13u:833": " satyena satyaśīlaśca sevyo vibhavamicchatā // Bhmj_13.403 //",
    "GK19ksbhm13u:834": " ***** satyānṛtakam // 20 // *****",
    "GK19ksbhm13u:835": " yājinaḥ śuddhasaṃkalpāstyāginaḥ pātravarṣiṇaḥ /",
    "GK19ksbhm13u:836": " trātāraḥ sarvadharmāṇaṃ kartāraḥ puṇyakarmaṇām // Bhmj_13.404 //",
    "GK19ksbhm13u:837": " śrotāraḥ sādhuvacasāṃ bhettāro dhanahāriṇām /",
    "GK19ksbhm13u:838": " taranti ghoradurgāṇi paratreha ca bhūmipāḥ // Bhmj_13.405 //",
    "GK19ksbhm13u:839": " sadācārāstapoyuktāḥ praśāntāḥ satyavādinaḥ /",
    "GK19ksbhm13u:840": " saṃtaranti ca durgāṇi nārāyaṇaparāyaṇāḥ // Bhmj_13.406 //",
    "GK19ksbhm13u:841": " ***** durgātitaraṇam // 21 // *****",
    "GK19ksbhm13u:842": " asaumyāḥ saumyacaritā mṛdavaḥ krūrakāriṇaḥ /",
    "GK19ksbhm13u:843": " bhavanti puruṣā loke tāṃśca budhyeta bhūmipaḥ // Bhmj_13.407 //",
    "GK19ksbhm13u:844": " purā babhūva bhūpālaḥ prerakaḥ pūrikāpatiḥ /",
    "GK19ksbhm13u:845": " dārumaḥ puruṣaḥ kṣudraḥ piśitāśanaceṣṭitaḥ // Bhmj_13.408 //",
    "GK19ksbhm13u:846": " kālena pañcatāṃ yātaḥ sa ca prāptaḥ śṛgālatām /",
    "GK19ksbhm13u:847": " janmāntarakṛtaiḥ puṇyairjātaṃ sasmāra duḥkhitaḥ // Bhmj_13.409 //",
    "GK19ksbhm13u:848": " āpannaḥ kutsitaṃ sargaṃ nirvedācchātamānasaḥ /",
    "GK19ksbhm13u:849": " parairapyāhṛtaṃ māṃsaṃ nādade phalabhojanaḥcha // Bhmj_13.410 //",
    "GK19ksbhm13u:850": " śmaśānanilayaṃ kopāttaṃ vilokya śucivratam /",
    "GK19ksbhm13u:851": " ūtcurgomāyavaḥ sarve nindantastadviceṣṭitam // Bhmj_13.411 //",
    "GK19ksbhm13u:852": " vasatāpi śmaśāne 'sminhāritaṃ jaḍabuddhinā /",
    "GK19ksbhm13u:853": " tvayā mūḍhavratenedaṃ svādu māṃsarasāyanam // Bhmj_13.412 //",
    "GK19ksbhm13u:854": " viparītamidaṃ sarvaṃ dunoti hṛdayaṃ satām /",
    "GK19ksbhm13u:855": " asminpitṛvane ghore śṛgālo yadamāṃsabhuk // Bhmj_13.413 //",
    "GK19ksbhm13u:856": " bhuṅkṣveti tairabhihitaḥ so 'vadadvimalāśayaḥ /",
    "GK19ksbhm13u:857": " na śīlakāraṇaṃ jātirnāśramaḥ puṇyakāraṇam // Bhmj_13.414 //",
    "GK19ksbhm13u:858": " kimāśrame prāṇivadhaḥ pātakaṃ na pracakṣate /",
    "GK19ksbhm13u:859": " manaḥ śuddhikṛtaṃ sarvaṃ pramāṇaṃ karma dehinām // Bhmj_13.415 //",
    "GK19ksbhm13u:860": " iti bruvāṇaṃ taṃ sarve vijñāya dṛḍhaniścayam /",
    "GK19ksbhm13u:861": " nocuḥ kiṃcidamarśena kiṃtvatapyanta kevalam // Bhmj_13.416 //",
    "GK19ksbhm13u:862": " tataḥ kadācittadvṛttaṃ śrutvā vyāghro 'bhipatya tam /",
    "GK19ksbhm13u:863": " uvāca mama sācivyaṃ śuddhātmā bhajatāṃ bhavān // Bhmj_13.417 //",
    "GK19ksbhm13u:864": " gomāyuratha tacchrutvā babhāṣe vinayānataḥ /",
    "GK19ksbhm13u:865": " svācchandyamamṛtaṃ tyaktvā kaḥ sevāṃ vikaṭāṃ śrayet // Bhmj_13.418 //",
    "GK19ksbhm13u:866": " saṃtoṣadraviṇaṃ tyaktvā nirāyāsamanaśvaram /",
    "GK19ksbhm13u:867": " abhyarthayeta kaḥ sevāṃ daivyātaṅkakalaṅkitām // Bhmj_13.419 //",
    "GK19ksbhm13u:868": " athavā yadi nirbandhāttatkaromi bhavadvacaḥ /",
    "GK19ksbhm13u:869": " mayaivekena bhṛtyena bhavitavyaṃ sadā tvayā // Bhmj_13.420 //",
    "GK19ksbhm13u:870": " tvadekasaṃśrayaṃ bhaktyā na ca saṃghātavāsinam /",
    "GK19ksbhm13u:871": " vināśayanti piśunā na yathā māṃ tathā kṛthāḥ // Bhmj_13.421 //",
    "GK19ksbhm13u:872": " evamuktvā śamamayaṃ niṣkāmaḥ pūjyagaurāvat /",
    "GK19ksbhm13u:873": " tatheti vādinastasya vyāghrasyāmātyatāṃ yayau // Bhmj_13.422 //",
    "GK19ksbhm13u:874": " tamāśvāsya bhuvaṃ nītamekaṃ sarvādhipaṃ kṛtam /",
    "GK19ksbhm13u:875": " vyāghreṇa vīkṣya duḥkhābdhau petustadanujīvinaḥ // Bhmj_13.423 //",
    "GK19ksbhm13u:876": " vyāghrāya kalpitaṃ māṃsaṃ ninyurgomāyuketanam /",
    "GK19ksbhm13u:877": " kva māṃsamiti te pṛṣṭā vyāghreṇa kṣudrakāriṇaḥ /",
    "GK19ksbhm13u:878": " ūcuścauryeṇa tannītaṃ śucinā tava mantriṇā // Bhmj_13.424 //",
    "GK19ksbhm13u:879": " mithyācāraṃ viditvā taṃ dṛṣṭvā māṃsaṃ ca tadgṛhe /",
    "GK19ksbhm13u:880": " krodhāndho hantukāmastaṃ vyāghraḥ saṃrambhamāyayau // Bhmj_13.425 //",
    "GK19ksbhm13u:881": " tamabhyetyābravīnmātā vyāghrī piśunaśaṅkitā /",
    "GK19ksbhm13u:882": " śuddhāya tasmai bhṛtyāya vimohātputra mā krudhaḥ // Bhmj_13.426 //",
    "GK19ksbhm13u:883": " bahavaḥ saṃhatā dhūrtāḥ saṃmataṃ sacivaṃ navam /",
    "GK19ksbhm13u:884": " mithyādoṣeṇa limpanti nirdeṣaṃ kṣudrapaṇḍitāḥ // Bhmj_13.427 //",
    "GK19ksbhm13u:885": " svarūpaṃ vikṛto dveṣṭi śūraṃ bhūrurbudhaṃ jaḍaḥ /",
    "GK19ksbhm13u:886": " kulīnaṃ hīnajanmā ca duḥśīlā ca pativratām // Bhmj_13.428 //",
    "GK19ksbhm13u:887": " evaṃ vibodhito mātrā tattvamanviṣya cārataḥ /",
    "GK19ksbhm13u:888": " śuddhaṃ vijñāya taṃ vyāghraḥ prasādyasīdvilajjitaḥ // Bhmj_13.429 //",
    "GK19ksbhm13u:889": " tamabravīcchṛgālo 'tha svasti gacchāmyahaṃ vibho /",
    "GK19ksbhm13u:890": " vimānitastvayā vastuṃ notsahe tyaktasaṃvidā // Bhmj_13.430 //",
    "GK19ksbhm13u:891": " gumavāniti saṃsatsu yaḥ stutaḥ sādhubhiḥ purā /",
    "GK19ksbhm13u:892": " satyapratijñairdeṣe 'pi na sa vācyo 'nyathā punaḥ // Bhmj_13.431 //",
    "GK19ksbhm13u:893": " bhinna tathāsminsaṃśleṣe punaḥ prītiḥ sudurlabhā /",
    "GK19ksbhm13u:894": " ityuktvā vyāghramāmantrya gomāyustapase yayau // Bhmj_13.432 //",
    "GK19ksbhm13u:895": " sa kālena nirāhāraḥ śāntasaṃsāravāsanaḥ /",
    "GK19ksbhm13u:896": " vane kalevaraṃ tyaktvā tridivaṃ prayayau kṛtī // Bhmj_13.433 //",
    "GK19ksbhm13u:897": " ***** vyāghragomāyusaṃvādaḥ // 22 // *****",
    "GK19ksbhm13u:898": " āsthāya vaitasīṃ vṛttiṃ deśakālau samīkṣya ye /",
    "GK19ksbhm13u:899": " na santi tiṣṭhantyuccairvā na te yānti parābhavam // Bhmj_13.434 //",
    "GK19ksbhm13u:900": " sāgaraḥ saritaḥ sarvāḥ purā papraccha kautukāt /",
    "GK19ksbhm13u:901": " yuṣmatpravāheṣvakhilānpaśyāmyunmūlitāndrumān // Bhmj_13.435 //",
    "GK19ksbhm13u:902": " ete viśanti māṃ vṛkṣā hṛtā kūlaṃkaṣairjalaiḥ /",
    "GK19ksbhm13u:903": " vetasaṃ na tu paśyāmi kasmādatra taṭodbhavam // Bhmj_13.436 //",
    "GK19ksbhm13u:904": " samudreṇeti pṛṣṭhāsu nadīṣu prāha jāhnavī /",
    "GK19ksbhm13u:905": " hriyamāṇaḥ sadāmbhobhirvinamatyeva vetasaḥ // Bhmj_13.437 //",
    "GK19ksbhm13u:906": " hantuṃ na śakyāste vṛkṣā mahaughairvinamanti ye /",
    "GK19ksbhm13u:907": " truṭyanti trāsādevānye drumā mūrkhā ivoddhatāḥ // Bhmj_13.438 //",
    "GK19ksbhm13u:908": " etadgāṅgaṃ vacaḥ śrutvā tathetyūce saritpatiḥ /",
    "GK19ksbhm13u:909": " mene ca vaitasīṃ vṛttiṃ śreyase deśakālayoḥ // Bhmj_13.439 //",
    "GK19ksbhm13u:910": " ***** saritsāgarasaṃvādaḥ // 23 // *****",
    "GK19ksbhm13u:911": " rājñāṃ dhanaṃ nijā buddhirdākṣyaṃ cotsāhaśālinām /",
    "GK19ksbhm13u:912": " alasā buddhihīnāśca sarvathā vipadāṃ padam // Bhmj_13.440 //",
    "GK19ksbhm13u:913": " uṣṭraḥ pareṇa tapasā prajāpativarātpurā /",
    "GK19ksbhm13u:914": " ālasyopahato grīvāmavāpa śatayojanīm // Bhmj_13.441 //",
    "GK19ksbhm13u:915": " āsane copaviṣṭo 'tha tayā pīluvaneṣu saḥ /",
    "GK19ksbhm13u:916": " prāṇayātrāṃ sadā cakre manyamāno mahatsukham // Bhmj_13.442 //",
    "GK19ksbhm13u:917": " durdinābhihate kāle kadācittasya jambukaiḥ /",
    "GK19ksbhm13u:918": " kṣutkṣāmairbhakṣitā grīvā dīrghā sā maṇḍalīkṛtā // Bhmj_13.443 //",
    "GK19ksbhm13u:919": " ***** uṣṭragrīvikam // 24 // *****",
    "GK19ksbhm13u:920": " kulīnānviditācārānrājā karmasu yojayet /",
    "GK19ksbhm13u:921": " pade mahati vinyastāḥ saṃśayāyaiva durjanāḥ // Bhmj_13.444 //",
    "GK19ksbhm13u:922": " uvāsa śvā kṛpāpātramāśrame kasyacinmuneḥ /",
    "GK19ksbhm13u:923": " sa dṛṣṭvā dvīpinaṃ ghoraṃ kadācidavadadbhayāt /",
    "GK19ksbhm13u:924": " bhagavanneṣa māṃ dvīpī kṣudhito hantumāgataḥ // Bhmj_13.445 //",
    "GK19ksbhm13u:925": " pāhi pāhiti tenoktaḥ sa muniḥ karuṇānidhiḥ /",
    "GK19ksbhm13u:926": " etattulyo bhavetyuktvā taṃ cakre dvīpivigraham // Bhmj_13.446 //",
    "GK19ksbhm13u:927": " so 'pi śvā dvīpitāṃ prāptastrasto vyāghrātpunarmunim /",
    "GK19ksbhm13u:928": " trāyasvetyabhidhāyaiva vyāghrātāṃ tadgirā yayau // Bhmj_13.447 //",
    "GK19ksbhm13u:929": " so 'pi mattagajādbhītaḥ kālena madamantharāt /",
    "GK19ksbhm13u:930": " muninā kalpitāṃ prītyā prāptau mattagajendratām // Bhmj_13.448 //",
    "GK19ksbhm13u:931": " so 'pi pañcānanādbhītaḥ karālāttālakesarāt /",
    "GK19ksbhm13u:932": " yātastacchāsanādeva sahasā mṛgarājatām // Bhmj_13.449 //",
    "GK19ksbhm13u:933": " aṣṭapādaṃ mahādaṃṣṭraṃ dṛṣṭvā śarabhamāgatam /",
    "GK19ksbhm13u:934": " sa viṣaṇṇo munigirā babhūva śarabhaḥ kṣaṇāt // Bhmj_13.450 //",
    "GK19ksbhm13u:935": " kālena śarabhākāraḥ sarvaprāṇibhayaṃkaraḥ /",
    "GK19ksbhm13u:936": " sa jātadarpaḥ sahasā taṃ muniṃ hantumudyayau // Bhmj_13.451 //",
    "GK19ksbhm13u:937": " apadhvastastatastena muninā huṃkṛtena saḥ /",
    "GK19ksbhm13u:938": " sa babhūva punardīnaḥ kṣaṇādaśucivigrahaḥ // Bhmj_13.452 //",
    "GK19ksbhm13u:939": " ityavijñātaśīlebhyo hīnebhyo vitarañśriyam /",
    "GK19ksbhm13u:940": " kulācāramanālocya rājā patati saṃśaye // Bhmj_13.453 //",
    "GK19ksbhm13u:941": " ***** śvaṛṣisaṃvādaḥ // 25 // *****",
    "GK19ksbhm13u:942": " nayamevāṃvidhaṃ jñātvā rājadaṇḍena gāmimām /",
    "GK19ksbhm13u:943": " sarvakāmadughāṃ vīraḥ pālayenna tu pīḍayet // Bhmj_13.454 //",
    "GK19ksbhm13u:944": " vasuhomo 'ṅganṛpatirhimavicchikhare purā /",
    "GK19ksbhm13u:945": " avadadyauvanāśvena pṛṣṭo daṇḍasya saṃbhavam // Bhmj_13.455 //",
    "GK19ksbhm13u:946": " dhṛto varśasahasraṃ prāṅbhūrdhnā garbhaḥ prājāsṛjā /",
    "GK19ksbhm13u:947": " kṣutena sahaso 'tsṛṣṭaḥ sa śrīmānkṣupa ityabhūt // Bhmj_13.456 //",
    "GK19ksbhm13u:948": " atrāntare jagatsarvamāśāsanamayantraṇam /",
    "GK19ksbhm13u:949": " nirmaryādaṃ vilokyedaṃ vyākulo 'bhūtprajāpatiḥ // Bhmj_13.457 //",
    "GK19ksbhm13u:950": " athāsya vacasā rudraḥ prayayau daṇḍatāṃ svayam /",
    "GK19ksbhm13u:951": " daṃṣṭrī caturbhujo dīptaḥ śyāmoṣṭhacaraṇo jaṭī // Bhmj_13.458 //",
    "GK19ksbhm13u:952": " devastaṃ viṣṇave prādādviṣṇuraṅgirase dadau /",
    "GK19ksbhm13u:953": " so 'pi śakramarīcibhyāṃ marīcirbhṛgave tataḥ // Bhmj_13.459 //",
    "GK19ksbhm13u:954": " sa munibhyo dadau te 'pi dikpatibhyo kṣupāya te /",
    "GK19ksbhm13u:955": " kṣupaśca manave prādāddaṇḍaṃ dharmasya guptaye // Bhmj_13.460 //",
    "GK19ksbhm13u:956": " tasminsamyakpraṇihite rakṣāyai pūtatejasi /",
    "GK19ksbhm13u:957": " labhante śāśvataṃ vīrā yaśaḥ svargaṃ ca bhūmipāḥ // Bhmj_13.461 //",
    "GK19ksbhm13u:958": " ityuktamaṅgarājena māṃdhātā pṛthivīpatiḥ /",
    "GK19ksbhm13u:959": " niśamyotphullanayanaḥ sādaraṃ tamapūjayat // Bhmj_13.462 //",
    "GK19ksbhm13u:960": " ***** vasuhomopākhyānam // 26 // *****",
    "GK19ksbhm13u:961": " kāmalobhodbhavaṃ pāpaṃ rājño brāhmamasevayā /",
    "GK19ksbhm13u:962": " punaścākaraṇāddānātkīrtanācca vinaśyati // Bhmj_13.463 //",
    "GK19ksbhm13u:963": " trayī trātā tato dharmaṃ bhajate tyaktakilviṣaḥ /",
    "GK19ksbhm13u:964": " ityariṣṭena pṛṣṭaḥ prāṅbhuniḥ kāmardako 'bravīt // Bhmj_13.464 //",
    "GK19ksbhm13u:965": " ***** kāmandāriṣṭasaṃvādaḥ // 27 // *****",
    "GK19ksbhm13u:966": " śīlamābharaṇaṃ rājñāṃ saujanyaṃ viduṣāmiva /",
    "GK19ksbhm13u:967": " śīlena rājate lakṣmīrvasanteneva mañjarī // Bhmj_13.465 //",
    "GK19ksbhm13u:968": " rājasūye śriyaṃ dṛṣṭvā tava dveṣavipākulaḥ /",
    "GK19ksbhm13u:969": " duryodhanaḥ purā pitre dyūte kāmaṃ nyavedayat // Bhmj_13.466 //",
    "GK19ksbhm13u:970": " dhṛtarāṣṭrastamavadatputra mā bhava viplutaḥ /",
    "GK19ksbhm13u:971": " pravartantāṃ tavāpyante yajñā vipulasaṃpadaḥ // Bhmj_13.467 //",
    "GK19ksbhm13u:972": " śīlavānprāpsyasi sadā lakṣmīṃ pāṇḍusutādhikaḥ /",
    "GK19ksbhm13u:973": " na hi śīlavataḥ kiṃcidvidyate bhuvi durlabham // Bhmj_13.468 //",
    "GK19ksbhm13u:974": " śīlaṃ rājñāṃ diśāṃ canandrastāruṇyaṃ bahariṇīdṛśām /",
    "GK19ksbhm13u:975": " madhumāsaśca vṛkṣāṇāṃ manohāryaṃ vibhūṣaṇam // Bhmj_13.469 //",
    "GK19ksbhm13u:976": " videśeṣu dhanaṃ vidyā vyasaneṣu dhanaṃ matiḥ /",
    "GK19ksbhm13u:977": " paraloke dhanaṃ dharmaḥ śīlaṃ tu nikhilaṃ dhanam // Bhmj_13.470 //",
    "GK19ksbhm13u:978": " śīlavittocitaṃ śakraḥ pradīptavibhavaṃ purā /",
    "GK19ksbhm13u:979": " bṛhaspatipuraḥ prāyātprahlādaṃ brāhmaṇākṛtiḥ // Bhmj_13.471 //",
    "GK19ksbhm13u:980": " śreyo vadeti vinayāddaityendrastena śiṣyavat /",
    "GK19ksbhm13u:981": " pṛṣṭo babhāṣe kālena prājākāryaikasaktadhīḥ // Bhmj_13.472 //",
    "GK19ksbhm13u:982": " trailokyarājyaṃ saṃprāptaṃ mayā śīlavatā sadā /",
    "GK19ksbhm13u:983": " śṛṇoti vidyā viduṣāṃ kavīnāṃ saṃśaye vacaḥ // Bhmj_13.473 //",
    "GK19ksbhm13u:984": " anirṇītamasaṃspṛṣṭamanākhyātamacintitam /",
    "GK19ksbhm13u:985": " sahasā na bhajetkiṃcidapi svādu vicāradhīḥ // Bhmj_13.474 //",
    "GK19ksbhm13u:986": " etadeva hitaṃ vipra sarveṣāmapi dehinām /",
    "GK19ksbhm13u:987": " varaṃ gṛhāṇa tuṣṭo 'haṃ tava praṇayasevayā // Bhmj_13.475 //",
    "GK19ksbhm13u:988": " ityukto dānavendreṇa tuṣṭaḥ provāca vṛtrahā /",
    "GK19ksbhm13u:989": " sarvaṃ dehi nijaṃ mahyāṃ śīlaṃ śīlavatāṃ vara // Bhmj_13.476 //",
    "GK19ksbhm13u:990": " śrutvaitatsatyavāgdaityo dadānīti tamabravīt /",
    "GK19ksbhm13u:991": " śakro 'pi tadgirā prāpya prayayau dvijaveśabhṛt // Bhmj_13.477 //",
    "GK19ksbhm13u:992": " gate tasminmahotsāhe chāyārūpo varākṛtiḥ /",
    "GK19ksbhm13u:993": " prahlādavigrahāttūrṇaṃ niryayau puruṣo bahiḥ // Bhmj_13.478 //",
    "GK19ksbhm13u:994": " ko 'sīti pṛṣṭastenātha so 'vadaddaityabhūpatim /",
    "GK19ksbhm13u:995": " vitīrṇo 'dya tvayā kāmādahaṃ śīlābhidho guṇaḥ // Bhmj_13.479 //",
    "GK19ksbhm13u:996": " uktveti śakraṃ yāte 'sminnaparo niragāttataḥ /",
    "GK19ksbhm13u:997": " so 'pi pṛṣṭo 'vadaddaityaṃ dharmo 'haṃ śīlamārgagaḥ // Bhmj_13.480 //",
    "GK19ksbhm13u:998": " viniḥsṛtastṛtīyo 'pi satyamaramītyuvāca tām /",
    "GK19ksbhm13u:999": " avadadvittamasmīti caturtho 'pyatha nirgataḥ /",
    "GK19ksbhm13u:1000": " ahaṃ balamiti kṣipraṃ niryātaḥ pañcamo 'vadat // Bhmj_13.481 //",
    "GK19ksbhm13u:1001": " tataḥ kamalaparyaṅkasthitā kamalalocanā /",
    "GK19ksbhm13u:1002": " prahlādavakrānnirgatya jagāda kamalā svayam // Bhmj_13.482 //",
    "GK19ksbhm13u:1003": " vrajāmyahaṃ hasasrākṣaṃ yaste śiṣyo 'bhavaddvijaḥ /",
    "GK19ksbhm13u:1004": " tasmai tvayā vitīrṇaṃ hi śīlaṃ śīlavibhūṣaṇa // Bhmj_13.483 //",
    "GK19ksbhm13u:1005": " śīlādanugato dharmaḥ satyaṃ tadanuyāyi ca /",
    "GK19ksbhm13u:1006": " yātaṃ vittaṃ ca tanmūlaṃ balaṃ caitannibandhanam // Bhmj_13.484 //",
    "GK19ksbhm13u:1007": " eteṣu surarājasya praviṣṭeṣu kramādvapuḥ /",
    "GK19ksbhm13u:1008": " śīlāśrayāṃ śriyaṃ viddhi māmapi prasthitāṃ vibho // Bhmj_13.485 //",
    "GK19ksbhm13u:1009": " ityuktvā śakrasadanaṃ yayau lakṣmīrvihāya tam /",
    "GK19ksbhm13u:1010": " evaṃ śīlodbhavāḥ sarvā duryodhanavibhūtayaḥ // Bhmj_13.486 //",
    "GK19ksbhm13u:1011": " ityukto 'pyāmbikeyena na śaśāma suyodhanaḥ /",
    "GK19ksbhm13u:1012": " pūjyeṣu vimukhā mohātsarvathā hi mumūrṣavaḥ // Bhmj_13.487 //",
    "GK19ksbhm13u:1013": " ***** śīlavarṇanam // 28 // *****",
    "GK19ksbhm13u:1014": " etatpitāmahenoktaṃ śrutvā sarvaṃ nṛpocitam /",
    "GK19ksbhm13u:1015": " smṛtvā duryodhanakathāṃ niḥśvasyovāca dharmajaḥ // Bhmj_13.488 //",
    "GK19ksbhm13u:1016": " āśā mamābhūdvipulā satataṃ dhṛtarāṣṭraje /",
    "GK19ksbhm13u:1017": " yathā vananivṛtteṣu sā māsmāsu vidhāsyati // Bhmj_13.489 //",
    "GK19ksbhm13u:1018": " sarvathā yuddharucinā pratyākhyāte janārdane /",
    "GK19ksbhm13u:1019": " āśā viphalatāṃ nītā sā tena mama saṃvṛtā // Bhmj_13.490 //",
    "GK19ksbhm13u:1020": " tasmādvaipulyamāyātāstadbhaṅge duḥsahāḥ śucaḥ /",
    "GK19ksbhm13u:1021": " nivartante kathaṃ nāma kathyatāṃ me pitāmaha // Bhmj_13.491 //",
    "GK19ksbhm13u:1022": " pṛṣṭo yudhiṣṭhireṇeti punaḥ śāntanavo 'bravīt /",
    "GK19ksbhm13u:1023": " āśā sumahatī pārtha daśā jīvitahāriṇī // Bhmj_13.492 //",
    "GK19ksbhm13u:1024": " haihayo rājaputraḥ prāksumitro nāma kānane /",
    "GK19ksbhm13u:1025": " javādanusasāraikaṃ kuraṅgaṃ vegavattaram // Bhmj_13.493 //",
    "GK19ksbhm13u:1026": " sameṣu tarukuñjeṣu śvabhreṣu viṣameṣu ca /",
    "GK19ksbhm13u:1027": " mṛgānusārī sucirātsa dhanvī klamamāyayau // Bhmj_13.494 //",
    "GK19ksbhm13u:1028": " tatastapovanaṃ prāpya dṛṣṭanaṣṭe mṛge punaḥ /",
    "GK19ksbhm13u:1029": " āśāvināśasaṃtapto munīnāmaviśatsabhām // Bhmj_13.495 //",
    "GK19ksbhm13u:1030": " sa tānpraṇamya papraccha kaṣṭāmāśāṃ mahattamām /",
    "GK19ksbhm13u:1031": " munistaṃ vṛṣabho nāma babhāṣe sasmitānanaḥ /",
    "GK19ksbhm13u:1032": " rājaputra kṛśāmāśāṃ jahi duḥkhānubandhinīm // Bhmj_13.496 //",
    "GK19ksbhm13u:1033": " bhūridyumnaḥ purā rājā vīradyumnābhidhaṃ sutām /",
    "GK19ksbhm13u:1034": " vicinvanhṛtamaśvena badaryāśramamāyayau // Bhmj_13.497 //",
    "GK19ksbhm13u:1035": " tatastapovanaṃ prāpya dṛṣṭanaṣṭe mṛge punaḥ /",
    "GK19ksbhm13u:1036": " āśāvināśasaṃtapto munīnāmaviśatsabhām // Bhmj_13.498 //",
    "GK19ksbhm13u:1037": " sa tānpraṇamya papraccha kaṣṭāmāśāṃ mahattamām /",
    "GK19ksbhm13u:1038": " munistaṃ vṛṣabho nāma babhāṣe sa smitānanaḥ // Bhmj_13.499 //",
    "GK19ksbhm13u:1039": " rājaputra kṛśāmāśāṃ jahi duḥkhānubandhinīm /",
    "GK19ksbhm13u:1040": " bhūridyumnaḥ purā rājā vīradyumnābhidhaṃ sutam // Bhmj_13.500 //",
    "GK19ksbhm13u:1041": " tanurnāma munistatra prāṃśuḥ kṛśatarākṛtiḥ /",
    "GK19ksbhm13u:1042": " duḥkhāntenāvadatpṛṣṭo mā rājanviklavo bhava // Bhmj_13.501 //",
    "GK19ksbhm13u:1043": " na vidyate janaḥ kaścidāśayā yo na hīyate /",
    "GK19ksbhm13u:1044": " na ca paśyāmi taṃ loke yācakaṃ yo 'bhimanyate // Bhmj_13.502 //",
    "GK19ksbhm13u:1045": " kṛtaghneṣu nṛśaṃseṣu kuṭileṣvalaseṣu ca /",
    "GK19ksbhm13u:1046": " āśādaurvalyamāyānti śaradīvālpanimnagāḥ // Bhmj_13.503 //",
    "GK19ksbhm13u:1047": " dhiktāṃ kṛśatarāmāśāṃ kāyaśoṣavidhāyinīm /",
    "GK19ksbhm13u:1048": " pratiśrutamasaṃprāpya hṛdayātparivartate // Bhmj_13.504 //",
    "GK19ksbhm13u:1049": " putre mṛte vā naṣṭe vā piturekātmajasya vā /",
    "GK19ksbhm13u:1050": " āśā dahati gātrāṇi sā kṛśāpi mahīyasī // Bhmj_13.505 //",
    "GK19ksbhm13u:1051": " vṛddhānāṃ putralābheṣu nityamāśā bhavanti yāḥ /",
    "GK19ksbhm13u:1052": " sthāvire jīrṇakāyānāṃ tāḥ kṛśā api duḥsahāḥ // Bhmj_13.506 //",
    "GK19ksbhm13u:1053": " bhrāmayatyāptamātraiva śoṣayatyāyatī kṛśā /",
    "GK19ksbhm13u:1054": " hanti magnā jaṭilyeva dhigāśāṃ mṛtyudāyinīm // Bhmj_13.507 //",
    "GK19ksbhm13u:1055": " ityuktvā tanayaṃ rājñe sa munirdivyalocanaḥ /",
    "GK19ksbhm13u:1056": " adarśayatsvayaṃ cābhūtprakaṭaṃ dharmavigrahaḥ // Bhmj_13.508 //",
    "GK19ksbhm13u:1057": " ***** ṛṣabhagītāḥ // 29 // *****",
    "GK19ksbhm13u:1058": " āśāpāśānparityajya yogīva vijitendriyaḥ /",
    "GK19ksbhm13u:1059": " pāturmahasi kaunteya pṛthvīṃ pṛthurivāparaḥ // Bhmj_13.509 //",
    "GK19ksbhm13u:1060": " kośamūlaṃ balaṃ rājñāṃ tasminkṣīṇe yathā tathā /",
    "GK19ksbhm13u:1061": " abrāhmaṇadhanaiḥ kāryāttadvṛddhirdharmasaṃpade // Bhmj_13.510 //",
    "GK19ksbhm13u:1062": " ***** rājadharmāḥ // 30 // *****",
    "GK19ksbhm13u:1063": " vaktāraṃ sarvadharmāṇāṃ siddhasindhusutaṃ nṛpaḥ /",
    "GK19ksbhm13u:1064": " kṣīṇakośasahāyānāṃ vṛttiṃ papraccha bhūbhujām // Bhmj_13.511 //",
    "GK19ksbhm13u:1065": " balibhirvijito rājā bhinnamantro nirāśrayaḥ /",
    "GK19ksbhm13u:1066": " nirutsāhatayā bhraṣṭaḥ kiṃ śreyaḥ saṃśrayediti // Bhmj_13.512 //",
    "GK19ksbhm13u:1067": " bhīṣmo 'vadannarapatiḥ kṣīṇaḥ saṃdhāya vairibhiḥ /",
    "GK19ksbhm13u:1068": " śanaiḥ kośabalādīnāṃ yatnātkuryādvivardhanam // Bhmj_13.513 //",
    "GK19ksbhm13u:1069": " tūrṇaṃ varteta sāmnā vā tyaktātmā vāraṇaṃ vrajet /",
    "GK19ksbhm13u:1070": " ubhayorantare tiṣṭhandīrghasūtro vinaśyati // Bhmj_13.514 //",
    "GK19ksbhm13u:1071": " vipadānāṃ mūlaghātī yo 'yaṃ kośāparikṣayaḥ /",
    "GK19ksbhm13u:1072": " utthānopahatāstena prabhavanti na tāḥ kila // Bhmj_13.515 //",
    "GK19ksbhm13u:1073": " gṛdhrāḥ prayāntyeva śavaṃ dagdhamaṅgārakāṣṭhakam /",
    "GK19ksbhm13u:1074": " na tu dāridryasaṃspaṣṭaṃ kaścitspṛśati pūruṣam // Bhmj_13.516 //",
    "GK19ksbhm13u:1075": " api klinnasirājālaṃ pūtiryuṣitaṃ śavam /",
    "GK19ksbhm13u:1076": " na tathā varjayantyārāddhanahīnaṃ yathā janam // Bhmj_13.517 //",
    "GK19ksbhm13u:1077": " viluptavibhavodbhrāntacetasāṃ viṣame pade /",
    "GK19ksbhm13u:1078": " anaśvaramanākramyaṃ maryādā mānināṃ dhanam // Bhmj_13.518 //",
    "GK19ksbhm13u:1079": " apyanutsṛṣṭamaryādo dasyuḥ syānna viśṛṅkhalaḥ /",
    "GK19ksbhm13u:1080": " maryādā saṃpadāṃ dhāma mūḍhatā vipadāmiva // Bhmj_13.519 //",
    "GK19ksbhm13u:1081": " purā dasyupatirvīraḥ kopavyo gurupūjakaḥ /",
    "GK19ksbhm13u:1082": " aparityaktamaryādaḥ prāpa siddhimanuttamām // Bhmj_13.520 //",
    "GK19ksbhm13u:1083": " rakṣitā nyastaśastrāṇāṃ dvijānāṃ yoṣitāṃ tathā /",
    "GK19ksbhm13u:1084": " niḥśeṣadānavasakhaḥ sa lebhe vipulaṃ yaśaḥ // Bhmj_13.521 //",
    "GK19ksbhm13u:1085": " ***** kopavyacaritam // 31 // *****",
    "GK19ksbhm13u:1086": " na tajjagati nāmāsti yadanākramyamāpadām /",
    "GK19ksbhm13u:1087": " śarīrarakṣā prathamaṃ tāsāṃ buddhiśca bheṣajam // Bhmj_13.522 //",
    "GK19ksbhm13u:1088": " prāptajño dīrghadarśī ca dīrghasūkṣatraśca sānugāḥ /",
    "GK19ksbhm13u:1089": " bahuputrāḥ purā matsyā nyavasansalilāśaye // Bhmj_13.523 //",
    "GK19ksbhm13u:1090": " srāvyamāṇo jale tatra dhīrvaraistajjighṛkṣayā /",
    "GK19ksbhm13u:1091": " dīrghadarśī parānūce gacchāmo mānasāntaram // Bhmj_13.524 //",
    "GK19ksbhm13u:1092": " ityarthitau tena yadā tau vimohānna jagmatuḥ /",
    "GK19ksbhm13u:1093": " dīrghadarśī tadā pūrvaṃ svayaṃ prāyātsaraḥ param // Bhmj_13.525 //",
    "GK19ksbhm13u:1094": " tataḥ srutajale dāśaiḥ kṛṣṭe matsyakadambake /",
    "GK19ksbhm13u:1095": " lalambe kṛtakaṃ dhāmni prāptajño mṛtavatsvayam // Bhmj_13.526 //",
    "GK19ksbhm13u:1096": " so 'phālānakhilānmatsyānhatvā protānathāparān /",
    "GK19ksbhm13u:1097": " jalāntare kṣālaṃnāya vikṣipurjālajīvinaḥ // Bhmj_13.527 //",
    "GK19ksbhm13u:1098": " nyasteṣu teṣu niḥśaṅkhairnadīṣvambhasi dhīvaraiḥ /",
    "GK19ksbhm13u:1099": " alakṣito yayau tūrṇaṃ prāptajño dhīmatāṃ varaḥ // Bhmj_13.528 //",
    "GK19ksbhm13u:1100": " ardhajīvastu vicalandīrghasūtro mahākṛtiḥ /",
    "GK19ksbhm13u:1101": " vyapādyata niṣādena laguḍairjarjarīkṛtaḥ // Bhmj_13.529 //",
    "GK19ksbhm13u:1102": " ***** dīrghadarśīyam // 32 // *****",
    "GK19ksbhm13u:1103": " bahunāṃ gocaraṃ yāto vairiṇāṃ viṣame sthitaḥ /",
    "GK19ksbhm13u:1104": " kuryādbalādhikaṃ tebhyo mitraṃ kiṃtvatiśaṅkitaḥ // Bhmj_13.530 //",
    "GK19ksbhm13u:1105": " nyagrodhamūlanilayaḥ pralayo mūṣikaḥ purāḥ /",
    "GK19ksbhm13u:1106": " lomaśaṃ nāma mārjāraṃ jālabaddhaṃ vyalokayat // Bhmj_13.531 //",
    "GK19ksbhm13u:1107": " baddhe tasmingatāśaṅkaḥ sa jighraṃścapalānanaḥ /",
    "GK19ksbhm13u:1108": " bhakṣyaṃ niśi cacārākhurvilikhannakharairmahīm // Bhmj_13.532 //",
    "GK19ksbhm13u:1109": " haritaṃ nāma so 'paśyannakulaṃ lohitānanam /",
    "GK19ksbhm13u:1110": " candrakākhyamulūkaṃ ca kūjantaṃ ghoralocanam // Bhmj_13.533 //",
    "GK19ksbhm13u:1111": " tau dṛṣṭvā balinau bhītaḥ saṃprāpte prāṇasaṃśaye /",
    "GK19ksbhm13u:1112": " mūṣikaḥ kalayansarvā diśaḥ kṣaṇamacintayat // Bhmj_13.534 //",
    "GK19ksbhm13u:1113": " nakulolūkabhīto 'haṃ mārjāraṃ balināṃ varam /",
    "GK19ksbhm13u:1114": " saṃśaye viṣamasthānāṃ saṃdhistrāṇaṃ hi śatruṇā // Bhmj_13.535 //",
    "GK19ksbhm13u:1115": " sa niścityeti tatpāśacchedāyodyatamānasaḥ /",
    "GK19ksbhm13u:1116": " mārjāramavadannīlakācakācaralocanam // Bhmj_13.536 //",
    "GK19ksbhm13u:1117": " amitro mittratāṃ yāti mittramāyātyamitratām /",
    "GK19ksbhm13u:1118": " kālena tasmācchetsyāmi pāśaṃ te mittratāṃ gataḥ // Bhmj_13.537 //",
    "GK19ksbhm13u:1119": " śrutvaitanmadhuraṃ hṛṣṭo mārjāraḥ suhṛdaṃ vyadhāt /",
    "GK19ksbhm13u:1120": " gāḍhamaṅke pariṣvajya mūṣikaṃ vipadi sthitaḥ // Bhmj_13.538 //",
    "GK19ksbhm13u:1121": " taddṛṣṭvā nakulolūkau nirāśāvāśvabhakṣaṇe /",
    "GK19ksbhm13u:1122": " babhūvaturbhugnamukhau balavatprītiśaṅkitau // Bhmj_13.539 //",
    "GK19ksbhm13u:1123": " śanaiḥ śanairmuṣiko 'tha ciccheda snāyubandhanam /",
    "GK19ksbhm13u:1124": " taṃ tūrṇaṃ tūrṇamityūce mārjāraścirakāriṇam // Bhmj_13.540 //",
    "GK19ksbhm13u:1125": " svārthamuddiśya lambante ye kṣaṇaṃ prītitantubhiḥ /",
    "GK19ksbhm13u:1126": " dhūrtāṃstānkāryaśeṣeṇa yāpayetkāryayācakān // Bhmj_13.541 //",
    "GK19ksbhm13u:1127": " etaddhyātvā dhiyaivākhurlubdhakāgamanāvanadhi /",
    "GK19ksbhm13u:1128": " ekapāśāṃśaśeṣaṃ taṃ cakāra nayakovidaḥ // Bhmj_13.542 //",
    "GK19ksbhm13u:1129": " prātarghoratare prāpte caṇḍāle parighābhidhe /",
    "GK19ksbhm13u:1130": " jālanikṣiptanayane saśastre pāśajīvini // Bhmj_13.543 //",
    "GK19ksbhm13u:1131": " pāśaśeṣaṃ cakartākhuśchitvā ca bilamāviśat /",
    "GK19ksbhm13u:1132": " yāto vyādho nirāśaśca mārjāre vidrute drutam // Bhmj_13.544 //",
    "GK19ksbhm13u:1133": " tasmānmhābhayānmuktaḥ kālenābhyetya mūṣikam /",
    "GK19ksbhm13u:1134": " antaḥsthitaṃ biladvārānmārjāraḥ praṇato 'vadat // Bhmj_13.545 //",
    "GK19ksbhm13u:1135": " ahaṃ sa te paraṃ mittramupakāravaśīkṛtaḥ /",
    "GK19ksbhm13u:1136": " bhṛśamutkaṇṭhitāṃ prāptaḥ sakhe nirgamyatāmitaḥ // Bhmj_13.546 //",
    "GK19ksbhm13u:1137": " iti bruvāṇaṃ mārjāraṃ dṛṣṭvā bhakṣaṇadīkṣitam /",
    "GK19ksbhm13u:1138": " śuklatīkṣṇādradaśanaṃ śmaśrusūcīcitānanam // Bhmj_13.547 //",
    "GK19ksbhm13u:1139": " jighrāntaṃ muṣikāmodamardhonmīlitalocanam /",
    "GK19ksbhm13u:1140": " uccaikapādanibhṛtaṃ tamabhāṣata mūṣikaḥ // Bhmj_13.548 //",
    "GK19ksbhm13u:1141": " sauhārdenopayuktaḥ prāktava cāhaṃ bhāvaṃśca me /",
    "GK19ksbhm13u:1142": " gamyatāṃ sa gataḥ kālo na bhūmirvañcaneṣvaham // Bhmj_13.549 //",
    "GK19ksbhm13u:1143": " yadbhavānmadhuraṃ vakti tanmahyaṃ nādya rocate /",
    "GK19ksbhm13u:1144": " yācakaḥ kāryakālo 'sāvadhunā nāsti saṃgatam // Bhmj_13.550 //",
    "GK19ksbhm13u:1145": " nijaprayojanāpekṣāpeśalapriyabhāṣaṇaṇ /",
    "GK19ksbhm13u:1146": " durbalaḥ krūramanasaṃ dhīraḥ dūrādevāryacetasam /",
    "GK19ksbhm13u:1147": " na śreyo 'sti viruddho hi bhojyabhoktṛsamāgamaḥ // Bhmj_13.551 //",
    "GK19ksbhm13u:1148": " kṛtajña bhavase mittraṃ dūrādevāryacetasam /",
    "GK19ksbhm13u:1149": " na śreyo 'sti viruddho hi bhojyabhoktṛsamāgamaḥ // Bhmj_13.552 //",
    "GK19ksbhm13u:1150": " nirasya bahubhirvākyairmārjāramiti mūṣikaḥ /",
    "GK19ksbhm13u:1151": " bilaṃ tatyājā kālena dṛṣṭaṃ dhūrtena śatruṇā // Bhmj_13.553 //",
    "GK19ksbhm13u:1152": " ***** mārjāramūṣikasaṃvādaḥ // 33 // *****",
    "GK19ksbhm13u:1153": " evameṣa nayaḥ prājñairjñātavyaḥ śatrusaṃdhiṣu /",
    "GK19ksbhm13u:1154": " na viśvasetpriyagirāṃ viśeṣeṇa kṛtāgasām // Bhmj_13.554 //",
    "GK19ksbhm13u:1155": " kāmpilye nagare pūrvaṃ brahmadattasya bhūpateḥ /",
    "GK19ksbhm13u:1156": " uvāsa pūtanā nāma vihagī jīvajīvikā // Bhmj_13.555 //",
    "GK19ksbhm13u:1157": " sā rājabhavane jātavisrambhājījanatsutam /",
    "GK19ksbhm13u:1158": " tatputratulyajanmā ca putro 'bhūttasya bhūbhujaḥ // Bhmj_13.556 //",
    "GK19ksbhm13u:1159": " vitīrya sāgaradvīpasaṃjātaṃ sā phaladvayam /",
    "GK19ksbhm13u:1160": " svaputraṃ rājupatraṃ ca bālye 'pi balinau vyadhāt // Bhmj_13.557 //",
    "GK19ksbhm13u:1161": " tataḥ kadācidvihagaṃ śiśuṃ rājasuto balī /",
    "GK19ksbhm13u:1162": " ādāya kelisaṃsaktaṃ cakāra gatajīvitam // Bhmj_13.558 //",
    "GK19ksbhm13u:1163": " vilokya nihataṃ putraṃ samabhyetyātha pūtanā /",
    "GK19ksbhm13u:1164": " tuṇḍena rājaputrasya kruddhā netre vyadārayat /",
    "GK19ksbhm13u:1165": " pratikṛtya nikāreṇa duḥkhitā gantumudyayau // Bhmj_13.559 //",
    "GK19ksbhm13u:1166": " vrajantīṃ brahmadattastāṃ harmyādālokya saṃbhramāt /",
    "GK19ksbhm13u:1167": " vidāritākṣaṃ putraṃ ca jagādācchādya vikriyām // Bhmj_13.560 //",
    "GK19ksbhm13u:1168": " apakāre pratikṛte vairaṃ vaireṇa pātitam /",
    "GK19ksbhm13u:1169": " kopaḥ sāmyādapakrānto mā gamaḥ putri pūtane // Bhmj_13.561 //",
    "GK19ksbhm13u:1170": " tacchrutvovāca vihagī nedānīmasti saṃgatam /",
    "GK19ksbhm13u:1171": " kṛtapratikṛtaṃ vairamabhyāsāddviguṇaṃ bhavet // Bhmj_13.562 //",
    "GK19ksbhm13u:1172": " śrutvā ca guruvṛddhebhyaḥ purāṇamapi vismṛtam /",
    "GK19ksbhm13u:1173": " sahasā navatāṃ yāti vairaṃ koṭaravahnivat // Bhmj_13.563 //",
    "GK19ksbhm13u:1174": " kṛtāpakāre viśvāsaṃ mohādyo yāti bāliśaḥ /",
    "GK19ksbhm13u:1175": " sa vismṛtātmā sahasā yāti kālavidheyatām // Bhmj_13.564 //",
    "GK19ksbhm13u:1176": " gīteneva kuraṅgāṇamāmiṣeṇeva pakṣiṇām /",
    "GK19ksbhm13u:1177": " baḍiśeneva matsyānāṃ viśvāsanavyathā nṛṇām // Bhmj_13.565 //",
    "GK19ksbhm13u:1178": " priyavādyairvibhinnānāṃ saṃśleṣaḥ kila durlabhaḥ /",
    "GK19ksbhm13u:1179": " muktāphalānāṃ bhagnānāṃ jatuleśairna saṃdhayaḥ // Bhmj_13.566 //",
    "GK19ksbhm13u:1180": " dhiktaṃ kudeśaḥ yatrātmā na śete 'śāṅkitaḥ sukham /",
    "GK19ksbhm13u:1181": " pravādaḥ kila satyo 'yaṃ yadātmārthe mahīṃ tyajet // Bhmj_13.567 //",
    "GK19ksbhm13u:1182": " iti bruvāṇā sā rājñā prārthitāpi punaḥ punaḥ /",
    "GK19ksbhm13u:1183": " aviśvāsabhayātprāyāttyaktvā praṇayagauravam // Bhmj_13.568 //",
    "GK19ksbhm13u:1184": " ***** brahmadattapūtanāsaṃvādaḥ // 34 // *****",
    "GK19ksbhm13u:1185": " āpatkāle ghṛṇāṃ tyaktvā kṛtasneheṣu gauravaiḥ /",
    "GK19ksbhm13u:1186": " pratikūleṣu varteta pratikūlataraṃ dhiyā // Bhmj_13.569 //",
    "GK19ksbhm13u:1187": " rājñā śatruntapākhyena vṛttiṃ nītiṃ ca bhūbhujām /",
    "GK19ksbhm13u:1188": " kaṇiṅkanāmā nītijñaḥ purā pṛṣṭo 'bravīnmuniḥ // Bhmj_13.570 //",
    "GK19ksbhm13u:1189": " mūlacchedaṃ ripoḥ kuryādathavā na prakopayet /",
    "GK19ksbhm13u:1190": " anyathāsau vināśāya pādaspṛṣṭa ivoragaḥ // Bhmj_13.571 //",
    "GK19ksbhm13u:1191": " janaṃ viśvasayedvācā śaucaṃ dambhena darśayet /",
    "GK19ksbhm13u:1192": " pragāṇaiḥ śapathaiḥ śāstraiḥ śatruṃ seveta śambaraiḥ // Bhmj_13.572 //",
    "GK19ksbhm13u:1193": " atītaśāntaye snehai samaṃ jaḍamanāgataiḥ /",
    "GK19ksbhm13u:1194": " pratyakṣairupapatraiśca piṇḍitaiḥ phalavarjitaiḥ // Bhmj_13.573 //",
    "GK19ksbhm13u:1195": " tūlavatsahasā kṣipraṃ jvaledavasare kvacit /",
    "GK19ksbhm13u:1196": " mandapratāpo dhūmāṅko na bhaveddrumavahnivat // Bhmj_13.574 //",
    "GK19ksbhm13u:1197": " prayojanārthinaḥ kuryādāśābandhānsadā madā /",
    "GK19ksbhm13u:1198": " na hi kaścitkṛte kārye kartāramanumanyate // Bhmj_13.575 //",
    "GK19ksbhm13u:1199": " lokāpavādādudvego mārdavaṃ cirakāritam /",
    "GK19ksbhm13u:1200": " asaṃvṛttiḥ svamantre vā mūlacchedor'thasaṃpadām // Bhmj_13.576 //",
    "GK19ksbhm13u:1201": " prasupto badhiro 'ndho vā kāle syātsvārthasiddhaye /",
    "GK19ksbhm13u:1202": " prapātamadhuvattiṣṭeddurlabhaḥ sarvadehinām // Bhmj_13.577 //",
    "GK19ksbhm13u:1203": " dāruṇaḥ syānmukhe svādurguḍalipta ivopalaḥ /",
    "GK19ksbhm13u:1204": " viśedantaśca śatrūṇāṃ madhudigdha iva kṣuraḥ // Bhmj_13.578 //",
    "GK19ksbhm13u:1205": " dīrghamāśāmiṣaṃ dātuṃ cintayejjñānasaṃgraham /",
    "GK19ksbhm13u:1206": " āśāṃ nighnairnamittaiśca hetubhiśca tathā vadet // Bhmj_13.579 //",
    "GK19ksbhm13u:1207": " na yathā ratimāyāti saṃvatsaraśatairapi /",
    "GK19ksbhm13u:1208": " atṛptijanakā prītirdadyātsvasyāntaraṃ nṛṇām // Bhmj_13.580 //",
    "GK19ksbhm13u:1209": " kākavatpariśaṅkena nāśayenmṛgamugdhatām /",
    "GK19ksbhm13u:1210": " cārairbhavecca sarvajñaḥ praharedvyasane ripau // Bhmj_13.581 //",
    "GK19ksbhm13u:1211": " pūrvaṃ māyābhighātī syāddhataṃ śocetsvabandhuvat /",
    "GK19ksbhm13u:1212": " na kuryānniṣphalaṃ vairaṃ na haredapyapuṣkalam // Bhmj_13.582 //",
    "GK19ksbhm13u:1213": " dantānāṃ śātanaṃ mithyā śuṣkāsthiparicarvaṇam /",
    "GK19ksbhm13u:1214": " śṛṇavadvyādhivaccheṣaṃ na śatroḥ parivarjayet // Bhmj_13.583 //",
    "GK19ksbhm13u:1215": " api putraṃ svayaṃ hanyādarthavighnavidhāyinam /",
    "GK19ksbhm13u:1216": " gṛdhravaddīrghadarśī syādbakavatkapaṭavrataḥ // Bhmj_13.584 //",
    "GK19ksbhm13u:1217": " śārdūlavanmahotsāhaḥ kuṭilaśca bhujaṅgavat /",
    "GK19ksbhm13u:1218": " bhedanāya sadā kuryātpareṣāṃ paurasāntvanam // Bhmj_13.585 //",
    "GK19ksbhm13u:1219": " gaṇāṃścopajapetpūrvaṃ dhanairākṛṣya vallabhān /",
    "GK19ksbhm13u:1220": " paṇḍitairvairamutpādya na niḥśaṅkaḥ sukhaṃ caret // Bhmj_13.586 //",
    "GK19ksbhm13u:1221": " etadbuddhvaiva nikhila nanu seveta sajjanam /",
    "GK19ksbhm13u:1222": " suverarājaḥ śrutvaitadbhāradvājena bhāṣitam /",
    "GK19ksbhm13u:1223": " kaṇiṅkakhyena muninā babhūva nayakovidaḥ // Bhmj_13.587 //",
    "GK19ksbhm13u:1224": " ***** kaṇiṅkopākhyānam // 35 // *****",
    "GK19ksbhm13u:1225": " āpadaṃ kāladaurātmyāddevadoṣeṇa vā budhaḥ /",
    "GK19ksbhm13u:1226": " saṃprāpto daivadiṣṭādvā dhiyā varteta saṃkaṭe // Bhmj_13.588 //",
    "GK19ksbhm13u:1227": " ayameva sadopāyo bhāvi kalyāṇasaṃpadām /",
    "GK19ksbhm13u:1228": " trivargasādhanaṃ dehaṃ rakṣedāpatsu yadbudhaḥ // Bhmj_13.589 //",
    "GK19ksbhm13u:1229": " anāvṛṣṭihate kāle purā dvādaśavārṣike /",
    "GK19ksbhm13u:1230": " kathāśeṣeṣu toyeṣu durbhikṣakṣapite jane // Bhmj_13.590 //",
    "GK19ksbhm13u:1231": " utsanne dharmasaṃtāne śavākīrṇe mahītale /",
    "GK19ksbhm13u:1232": " tyaktvāgnidaivatāḥ sarve munayo luptasaṃyamāḥ // Bhmj_13.591 //",
    "GK19ksbhm13u:1233": " babhramurnaṣṭasaṃketā nirdagdhāśramakānanāḥ /",
    "GK19ksbhm13u:1234": " viśvāmitro 'tha vicarannavāpa śvapacālayam // Bhmj_13.592 //",
    "GK19ksbhm13u:1235": " kṛttaprāṇivasāvisraṃ śuṣkamāṃsāsthibhālikam /",
    "GK19ksbhm13u:1236": " āyāsaniyamāvāsaṃ śvacarmāstīrṇapakkaṇam // Bhmj_13.593 //",
    "GK19ksbhm13u:1237": " śoṇitāpūrṇapiṭharaṃ saramāsaṅgasaṃkulam /",
    "GK19ksbhm13u:1238": " snāyupralambasaṃbādhaṃ kaṅkālaśakalākulam // Bhmj_13.594 //",
    "GK19ksbhm13u:1239": " kṣutkṣāmakukṣistatrāpi munirbhikṣāmayācata /",
    "GK19ksbhm13u:1240": " arthamāno 'pi sa yadā tato lobhena kiṃcana // Bhmj_13.595 //",
    "GK19ksbhm13u:1241": " tadā kṛcchrāṃ daśāṃ yātaḥ papāta bhuvi mūrchitaḥ /",
    "GK19ksbhm13u:1242": " so 'cintayadaho kaṣṭamiyamāpadupasthitā // Bhmj_13.596 //",
    "GK19ksbhm13u:1243": " śvamāṃsaleśamathavā harāmi niśi cauravat /",
    "GK19ksbhm13u:1244": " prāṇārthī sarvamādadyātsarvataḥ sthitiviplave // Bhmj_13.597 //",
    "GK19ksbhm13u:1245": " āpadi prāṇarakṣā hi dharmasya prathamāṅkuraḥ /",
    "GK19ksbhm13u:1246": " etaccintayatastasya kṛṣṇarātriḥ pravartitā // Bhmj_13.598 //",
    "GK19ksbhm13u:1247": " śvapākavañcitānekakākapakṣairivāvṛtā /",
    "GK19ksbhm13u:1248": " sa saktikāṃ snāyutattrīṃ lambamānāṃ vicintya saḥ // Bhmj_13.599 //",
    "GK19ksbhm13u:1249": " kuṭīdvāraṃ śanaiḥ prāpya sakampo hartumudyayau /",
    "GK19ksbhm13u:1250": " antaḥ prasupto nirnidraḥ śleṣmavyālagnalocanaḥ // Bhmj_13.600 //",
    "GK19ksbhm13u:1251": " vṛddhaḥ śvajīvī provāca taṃ kāsoddhargharasvaraḥ /",
    "GK19ksbhm13u:1252": " snāyurākṛṣyate kena nāsmi nidrāvaśaṃ gataḥ // Bhmj_13.601 //",
    "GK19ksbhm13u:1253": " eṣa śastreṇa sahasā hanyate yo 'tra lambate /",
    "GK19ksbhm13u:1254": " viśvāmitro niśamyaitattamūce durbalasvaraḥ // Bhmj_13.602 //",
    "GK19ksbhm13u:1255": " kauśiko 'haṃ muniḥ prāṇarakṣāyai cauratāṃ gataḥ /",
    "GK19ksbhm13u:1256": " alabdhabhaikṣaḥ kṣutkṣāmo harāmyenāṃ śvajāghanīm // Bhmj_13.603 //",
    "GK19ksbhm13u:1257": " adharmo nāturasyāsti ghoraṃ kṛcchraṃ gatasya ca /",
    "GK19ksbhm13u:1258": " mūlaṃ ca jīvo dharmasya tasminnāpatsu rakṣyate // Bhmj_13.604 //",
    "GK19ksbhm13u:1259": " pravartante punaḥ sarvāḥ sadācārocitāḥ kriyāḥ /",
    "GK19ksbhm13u:1260": " ityukto muninā vṛddhaḥ samutthāya jagāda saḥ // Bhmj_13.605 //",
    "GK19ksbhm13u:1261": " aho nu bhagavanprāṇalobhātpāpaṃ praśaṃsasi /",
    "GK19ksbhm13u:1262": " yuṣmābhireva vihito bhakṣyābhakṣyeṣu nirṇayaḥ // Bhmj_13.606 //",
    "GK19ksbhm13u:1263": " sa kathaṃ jīvitabhraṃśabhayātpāpe pravartase /",
    "GK19ksbhm13u:1264": " na vārayāmi te māṃsaṃ vitarāmi na te svayam // Bhmj_13.607 //",
    "GK19ksbhm13u:1265": " vaktāsi sarvadharmāṇāṃ mohānmā nirayaṃ gamaḥ /",
    "GK19ksbhm13u:1266": " etatsa muninākarṇya jagāda praskhalanmuhuḥ // Bhmj_13.608 //",
    "GK19ksbhm13u:1267": " yasmiṃstapaśca satyaṃ ca svajñāna ca pratiṣṭhitam /",
    "GK19ksbhm13u:1268": " śarīre rakṣite tasminsarvaṃ bhavati rakṣitam // Bhmj_13.609 //",
    "GK19ksbhm13u:1269": " abhakṣyaṃ bhakṣayitvāpi vimuktaḥ prāṇasaṃśayāt /",
    "GK19ksbhm13u:1270": " vratatīrtheṣu puṇyena kṣapayiṣyāmi pātakam // Bhmj_13.610 //",
    "GK19ksbhm13u:1271": " ityuktvā tāṃ samādāya yayau tūrṇaṃ śvajāghanīm /",
    "GK19ksbhm13u:1272": " asminnavasare meghā vavarṣuḥ sasyasaṃpadaḥ // Bhmj_13.611 //",
    "GK19ksbhm13u:1273": " ityevaṃ prāṇarakṣāyai munināpyatigarhite /",
    "GK19ksbhm13u:1274": " śvamāṃse vihitā buddhistasmāttrāyeta jīvitam // Bhmj_13.612 //",
    "GK19ksbhm13u:1275": " ***** viśvāmitraśvapacasaṃvādaḥ // 36 // *****",
    "GK19ksbhm13u:1276": " dharmasūnurniśamyaitadbhīṣmaṃ papraccha vismitaḥ /",
    "GK19ksbhm13u:1277": " pitāmaha gatiṃ brūhi śaraṇāgatarakṣiṇām // Bhmj_13.613 //",
    "GK19ksbhm13u:1278": " etatpṛṣṭo nṛpatinā prāha śantanunandanaḥ /",
    "GK19ksbhm13u:1279": " pṛṣṭaḥ pūrvaṃ jagādedaṃ mucukundena bhārgavaḥ // Bhmj_13.614 //",
    "GK19ksbhm13u:1280": " vipule durdināyāse lubdhakaḥ kānane purā /",
    "GK19ksbhm13u:1281": " śītasaṃpiṇḍito rātrau mūle suṣvāpa śākhinaḥ // Bhmj_13.615 //",
    "GK19ksbhm13u:1282": " skande viṭapinastasya kapotaḥ kṛtasaṃśrayaḥ /",
    "GK19ksbhm13u:1283": " vāsarānte 'pi nāyātāṃ smṛtvā bhāryāmatapyata // Bhmj_13.616 //",
    "GK19ksbhm13u:1284": " vilalāpa sa saṃtaptaḥ priyāvirahakātaraḥ /",
    "GK19ksbhm13u:1285": " kapotī tacca śuśrāva baddhā vyādhena pañjare // Bhmj_13.617 //",
    "GK19ksbhm13u:1286": " sā tamūce sukṛtino na prayānti viṣaṇṇatām /",
    "GK19ksbhm13u:1287": " prathamaṃ sukṛtametaccharaṇāgatarakṣaṇam // Bhmj_13.618 //",
    "GK19ksbhm13u:1288": " lubdhako vṛkṣamūle 'sminsupto hyasmai yathocitam /",
    "GK19ksbhm13u:1289": " pūjāṃ vidhatsva śītārtaḥ śaraṇaṃ hyeṣa vāñchati // Bhmj_13.619 //",
    "GK19ksbhm13u:1290": " prayasyā vacanaṃ śrutvā lubdhakaṃ vihago 'bravīt /",
    "GK19ksbhm13u:1291": " bhadra madgṛhamāpto 'si vitarāmi tavepsitam // Bhmj_13.620 //",
    "GK19ksbhm13u:1292": " śītārditastadākarṇya lubdhakastamayācata /",
    "GK19ksbhm13u:1293": " vahniṃ so 'pi khagastūrṇaṃ mānināya divo 'ntikam // Bhmj_13.621 //",
    "GK19ksbhm13u:1294": " tṛṇaparṇasusiddhe 'gnau jvalite lubdhakastataḥ /",
    "GK19ksbhm13u:1295": " vinaṣṭaśītaḥ kṣutkṣāmastamayācata bhojanam // Bhmj_13.622 //",
    "GK19ksbhm13u:1296": " māṃ bhakṣayeti kāruṇyānnigadya vihagaḥ svayam /",
    "GK19ksbhm13u:1297": " viveśa vahniṃ tadaddṛṣṭvā vyādho 'pyanuśayaṃ yayau // Bhmj_13.623 //",
    "GK19ksbhm13u:1298": " sa tyaktvā kūṭayantrāṇi samutpāṭya ca pañjaram /",
    "GK19ksbhm13u:1299": " viraktaḥ kānanaṃ prāyādvihitānaśanavrataḥ // Bhmj_13.624 //",
    "GK19ksbhm13u:1300": " kapote tridivaṃ yāte vimānenārkavarcasā /",
    "GK19ksbhm13u:1301": " bhartāramanuśocantī kapotī vahnimāviśat // Bhmj_13.625 //",
    "GK19ksbhm13u:1302": " tasyāṃ nivasamānāyāṃ bhartrā saha surālaye /",
    "GK19ksbhm13u:1303": " dāvānale tanuṃ tyaktvā lubdhako 'pi divaṃ yayau // Bhmj_13.626 //",
    "GK19ksbhm13u:1304": " ***** lubdhakakapotīyam // 37 // *****",
    "GK19ksbhm13u:1305": " pāpamarjitamajñānātkathaṃ naśyati dehinām /",
    "GK19ksbhm13u:1306": " pṛṣṭo yudhiṣṭhireṇeti punaḥ śāntanavo 'bravīt // Bhmj_13.627 //",
    "GK19ksbhm13u:1307": " indotākhyaṃ munivaraṃ rājā pārikṣitiḥ purā /",
    "GK19ksbhm13u:1308": " brahmahatyākulaḥ prāyādviśvastaḥ śaraṇaṃ vane // Bhmj_13.628 //",
    "GK19ksbhm13u:1309": " muhustena nirasto 'pi pāpasaṃsargabhīruṇā /",
    "GK19ksbhm13u:1310": " nināya karuṇairvākyaistaṃ rājā karuṇārdratām // Bhmj_13.629 //",
    "GK19ksbhm13u:1311": " tasya kīrtayataḥ pāpaṃ taptasyānuśayāgninā /",
    "GK19ksbhm13u:1312": " tīrthāplutasya śanakaiḥ sa muniryājako 'bhavat // Bhmj_13.630 //",
    "GK19ksbhm13u:1313": " aśvamedhena vidhivatpūtātmā so 'tha bhūpatiḥ /",
    "GK19ksbhm13u:1314": " tāritaḥ kilbiṣāddhorādindotena kṛpālunā // Bhmj_13.631 //",
    "GK19ksbhm13u:1315": " ***** indotapārikṣitīyam // 38 // *****",
    "GK19ksbhm13u:1316": " vyayasāyena buddhyā ca niścayena ca dehinaḥ /",
    "GK19ksbhm13u:1317": " taranti narakaṃ bālaṃ śuśucurbāndhavāḥ purā // Bhmj_13.632 //",
    "GK19ksbhm13u:1318": " tānsametyābravīdgṛdhro gamyatāṃ tyajyatāṃ śiśuḥ /",
    "GK19ksbhm13u:1319": " imāmavasthāṃ paryante ko nāma na gamiṣyati // Bhmj_13.633 //",
    "GK19ksbhm13u:1320": " mā tiṣṭhata ciraṃ ghore śmaśāne pretabāndhavāḥ /",
    "GK19ksbhm13u:1321": " iha martyasahasrāṇi yayuryāsyanti ca kṣayam // Bhmj_13.634 //",
    "GK19ksbhm13u:1322": " śrutvaitadbālakaṃ tyaktvā śanaistāngantumudyatām /",
    "GK19ksbhm13u:1323": " uvāca jambuko 'bhyetya dhigyuṣmānnirghṛṇāśayān // Bhmj_13.635 //",
    "GK19ksbhm13u:1324": " aho nu dāruṇā yūyaṃ tyaktvā gacchanti ye sutam /",
    "GK19ksbhm13u:1325": " gatāsavo 'pi jīvanti kadācitsuptabhautikāḥ // Bhmj_13.636 //",
    "GK19ksbhm13u:1326": " kiṃta vo bhayaṃ śmaśāne 'sminyāto 'staṃ na divākaraḥ /",
    "GK19ksbhm13u:1327": " tiraścāmapi bāle 'smiñjāyate karuṇākaṇaḥ // Bhmj_13.637 //",
    "GK19ksbhm13u:1328": " śṛgāleneti gadite punaḥ śavabhṛtaśca tān /",
    "GK19ksbhm13u:1329": " gṛdhro jagāda citraṃ vo jambukasya girā bhramaḥ // Bhmj_13.638 //",
    "GK19ksbhm13u:1330": " jīvaratnabhṛto yūyaṃ kāṣṭhaloṣṭhopamākṛteḥ /",
    "GK19ksbhm13u:1331": " snehena pātajīvasya śiśoḥ kiṃ yāta mūḍhatām // Bhmj_13.639 //",
    "GK19ksbhm13u:1332": " vanaṃ vrajata vairāgyāttapaḥ kuruta vā mahat /",
    "GK19ksbhm13u:1333": " viyogasāre saṃsāre satyānnānyatparāyaṇam // Bhmj_13.640 //",
    "GK19ksbhm13u:1334": " anyena vartmanā putraḥ pitā cānyena gacchati /",
    "GK19ksbhm13u:1335": " svakarmabhiḥ pare loke tyajata snehavikriyām // Bhmj_13.641 //",
    "GK19ksbhm13u:1336": " yāntyeva vṛddhāstaruṇā bālā garbhagatāstathā /",
    "GK19ksbhm13u:1337": " kriyate kiṃ vicāro 'sti na kālasya pramāthinaḥ // Bhmj_13.642 //",
    "GK19ksbhm13u:1338": " bandhūnāmidamānṛṇyaṃ sthitijñānaṃ pracakṣate /",
    "GK19ksbhm13u:1339": " mṛtaḥ pralāpaṃ bāṣpaṃ ca na śṛṇoti na paśyati // Bhmj_13.643 //",
    "GK19ksbhm13u:1340": " vatsarāṇāṃ sahasraṃ me sāgraṃ jātasya vartate /",
    "GK19ksbhm13u:1341": " nirgatāsurmayā dṛṣṭaḥ pralāpairnotthitaḥ kvacit // Bhmj_13.644 //",
    "GK19ksbhm13u:1342": " ityuktvā virate gṛdhre gomāyuḥ punarabravīt /",
    "GK19ksbhm13u:1343": " dayāṃ kuruta kānte 'sminbāle kamalalocane // Bhmj_13.645 //",
    "GK19ksbhm13u:1344": " śambukasya vadhātpūrvaṃ mṛto 'pi brāhmaṇātmajaḥ /",
    "GK19ksbhm13u:1345": " daśakaṇṭhadviṣo rājye jīvitaṃ prāpa durlabham // Bhmj_13.646 //",
    "GK19ksbhm13u:1346": " karābhyāṃ śiśunānena vitīrṇaṃ salilāñjalim /",
    "GK19ksbhm13u:1347": " kadācitpāsyati pitā sukṛtī paralokagaḥ // Bhmj_13.647 //",
    "GK19ksbhm13u:1348": " bhāṣite jambukeneti gṛdhraḥ punaruvāca tān /",
    "GK19ksbhm13u:1349": " santaḥ śokāmaye nṝṇāṃ na praśaṃsanti bheṣajam // Bhmj_13.648 //",
    "GK19ksbhm13u:1350": " dinānte dāruṇatarā bhavatyeṣā śmaśānabhūḥ /",
    "GK19ksbhm13u:1351": " kaṅkālamālākalitairbhūtavetālamaṇḍalaiḥ // Bhmj_13.649 //",
    "GK19ksbhm13u:1352": " kṣaṇena hi na gīryante sahasrāṇi bhavādṛśām /",
    "GK19ksbhm13u:1353": " mā kurudhvaṃ prayāse 'sminvyasane kalahe matim /",
    "GK19ksbhm13u:1354": " vapuṣāṃ jīvitānāṃ ca gatānāmagamaḥ kutaḥ // Bhmj_13.650 //",
    "GK19ksbhm13u:1355": " iti gṛdhrasya vacasā nivṛttānvīkṣya bāndhavān /",
    "GK19ksbhm13u:1356": " uvācābhyetya gomāyuḥ punaḥ svārthaikapaṇḍitaḥ // Bhmj_13.651 //",
    "GK19ksbhm13u:1357": " abāndhave 'sminnadhunā na saṃsāre matirmama /",
    "GK19ksbhm13u:1358": " gacchanti kāṣṭhavattyaktvā putrakaṃ yatra mānuṣāḥ // Bhmj_13.652 //",
    "GK19ksbhm13u:1359": " vṛddhaḥ prayātyātmabhayādvijane tyajyate śiśuḥ /",
    "GK19ksbhm13u:1360": " ko 'sminpratyayamādhattāṃ janaḥ svārthapare jane // Bhmj_13.653 //",
    "GK19ksbhm13u:1361": " ityūcatustau bhakṣyārthaṃ kṣutkṣāmau gṛdhrajambukau /",
    "GK19ksbhm13u:1362": " divā gṛdhrasya bhojyaṃ yadrātrau gomāyukasya tat // Bhmj_13.654 //",
    "GK19ksbhm13u:1363": " atrāntare samabhyetya bhagavānambikāsutaḥ /",
    "GK19ksbhm13u:1364": " svecchāvihārī varadastaṃ bālakamajīvayat // Bhmj_13.655 //",
    "GK19ksbhm13u:1365": " śatāyuṣaṃ skandavarātte yayuḥ prāpya taṃ sutam /",
    "GK19ksbhm13u:1366": " prāpatuśceśvaradṛśā kuśalaṃ gṛdhrajambukau // Bhmj_13.656 //",
    "GK19ksbhm13u:1367": " ityanirvedaśīlānāṃ dhīmatāṃ vyavasāyinām /",
    "GK19ksbhm13u:1368": " abhīpsitāni sahasā sidhyantīśvaraśāsanāt // Bhmj_13.657 //",
    "GK19ksbhm13u:1369": " ***** gṛdhragomāyusaṃvādaḥ // 39 // *****",
    "GK19ksbhm13u:1370": " na kuryādbalinā vairaṃ durbalo darpamāśritaḥ /",
    "GK19ksbhm13u:1371": " vinaṣṭaḥ spardhayā vāyormahāñśalmalipādapaḥ // Bhmj_13.658 //",
    "GK19ksbhm13u:1372": " vistīrṇaśākhāvipulaḥ saṃtaptādhvanyasaṃśrayaḥ /",
    "GK19ksbhm13u:1373": " babhūva himavatprasthe śalmaliścumbitāmbaraḥ // Bhmj_13.659 //",
    "GK19ksbhm13u:1374": " papraccha nāradaḥ prītyā taṃ yadṛcchāgato muniḥ /",
    "GK19ksbhm13u:1375": " aho nu tava nīrandhrāḥ pattrapuṣpaphalaśriyaḥ // Bhmj_13.660 //",
    "GK19ksbhm13u:1376": " manye tava paraṃ mittraṃ vāyuryenāsi rakṣyase /",
    "GK19ksbhm13u:1377": " taravastadbalākrāntā viśīryante patanti ca // Bhmj_13.661 //",
    "GK19ksbhm13u:1378": " śrutvaitadūce darpāndhaḥ śalmaliḥ skandabandhuraḥ /",
    "GK19ksbhm13u:1379": " cittraṃ mune na jānīṣe bale tulyo na me 'nilaḥ // Bhmj_13.662 //",
    "GK19ksbhm13u:1380": " katthanenetyabhihite bahuśastena śākhinā /",
    "GK19ksbhm13u:1381": " tadeva nārado gatvā pavanāya nyavedayat // Bhmj_13.663 //",
    "GK19ksbhm13u:1382": " tadgirā krodhavidhuraḥ sphāraḥ pralayamārutaḥ /",
    "GK19ksbhm13u:1383": " śvo draṣṭāsīti taṃ vṛkṣaṃ samabhyetya tadābravīt // Bhmj_13.664 //",
    "GK19ksbhm13u:1384": " rajanyāmatha saṃtrāsātsa saṃcintyaiva śalmaliḥ /",
    "GK19ksbhm13u:1385": " prabhañjanaṃ mahāvegaṃ dhīmānkhayamaśīryata // Bhmj_13.665 //",
    "GK19ksbhm13u:1386": " tataḥ prātaḥ śakalitāśeṣaśākhāsamākulam /",
    "GK19ksbhm13u:1387": " apaśyadvāyurabhyetya viśīrṇaṃ śalmaliṃ svayam // Bhmj_13.666 //",
    "GK19ksbhm13u:1388": " aho nu dhanyamantro 'si buddhyā tvaṃ rakṣitastaro /",
    "GK19ksbhm13u:1389": " ityuktvā vigatakrodho vāyuḥ prāyādyathāgatam // Bhmj_13.667 //",
    "GK19ksbhm13u:1390": " ***** nāradaśalmalisaṃvādaḥ // 40 // *****",
    "GK19ksbhm13u:1391": " lobhe eva mahatpāpaṃ jñānameva paraṃ mahaḥ /",
    "GK19ksbhm13u:1392": " dama eva parā śāntistapa eva paraṃ padam // Bhmj_13.668 //",
    "GK19ksbhm13u:1393": " satyameva paraṃ puṇyaṃ śreyaḥ krodhābhinigrahaḥ /",
    "GK19ksbhm13u:1394": " ānṛśaṃsyaṃ paro dharmaḥ sāro 'yaṃ dharmavādinām // Bhmj_13.669 //",
    "GK19ksbhm13u:1395": " ***** adhyāyaḥ // 41 // *****",
    "GK19ksbhm13u:1396": " śrutismṛtikṛtaistaistaiḥ prāyaścittaiḥ śarīriṇām /",
    "GK19ksbhm13u:1397": " kīrtanāttīrthasevābhiḥ pāpaṃ dānaiśca naśyati // Bhmj_13.670 //",
    "GK19ksbhm13u:1398": " brahmahā dvādaśa samāḥ kapālāṅko vrataṃ caret /",
    "GK19ksbhm13u:1399": " saṃmukhaḥ khaḍgalito bhrūṇahā mucyate yudhi // Bhmj_13.671 //",
    "GK19ksbhm13u:1400": " brāhmaṇārthe hatāḥ pāpaṃ taranti gurutalpagāḥ /",
    "GK19ksbhm13u:1401": " mucyante sarvapāpebhyo hayamedhena bhūmipāḥ // Bhmj_13.672 //",
    "GK19ksbhm13u:1402": " ***** prāyāścittavidhiḥ // 42 // *****",
    "GK19ksbhm13u:1403": " dharmātmajopadeśeṣu nakulena kathāntare /",
    "GK19ksbhm13u:1404": " atha pṛṣṭo 'bravīdbhīṣmaḥ karavālasya saṃbhavam // Bhmj_13.673 //",
    "GK19ksbhm13u:1405": " asurābhihate kāle himavacchikhare purā /",
    "GK19ksbhm13u:1406": " svayaṃbhūrbhagavānkhaṅgo dhātrā dhyātaḥ samāyayau // Bhmj_13.674 //",
    "GK19ksbhm13u:1407": " prāṃśurnīlotpalaśyāmo bhuvanāni vilokayan /",
    "GK19ksbhm13u:1408": " sa babhūva trinetrasya brahmavākyātkarāgragaḥ // Bhmj_13.675 //",
    "GK19ksbhm13u:1409": " tena niṣkaṇṭakaṃ kṛtvā rudro raudreṇa katejasā /",
    "GK19ksbhm13u:1410": " jagacchivākṛtiḥ paścādbabhūva śaśibhūṣaṇaḥ // Bhmj_13.676 //",
    "GK19ksbhm13u:1411": " taṃ khaḍgaṃ lebhire bhūpā manuprabhṛtayaḥ kramāt /",
    "GK19ksbhm13u:1412": " yasya dhārānipātena punarjanma na dehinām // Bhmj_13.677 //",
    "GK19ksbhm13u:1413": " ***** khaḍgotpattiḥ // 43 // *****",
    "GK19ksbhm13u:1414": " śrutveti mandiraṃ pārtho gatvā bhīṣmagiraḥ smaran /",
    "GK19ksbhm13u:1415": " vidureṇa kathāścakre dharmasarvasvavādinā // Bhmj_13.678 //",
    "GK19ksbhm13u:1416": " teṣāṃ viduraṣaṣṭhānāṃ babhūvurvividhāḥ kathāḥ /",
    "GK19ksbhm13u:1417": " śuddhapravṛttadharmāṇāṃ dharmakāmārthasaṃśrayāḥ // Bhmj_13.679 //",
    "GK19ksbhm13u:1418": " ***** ṣaḍgītāḥ // 44 // *****",
    "GK19ksbhm13u:1419": " samabhyetyātha papraccha punarbhīṣmaṃ yudhiṣṭhiraḥ /",
    "GK19ksbhm13u:1420": " sauhārdaṃ kena na calediti pṛṣṭo 'bravīcca saḥ // Bhmj_13.680 //",
    "GK19ksbhm13u:1421": " kṛtajñaiḥ sādhubhiḥ sabhyaiḥ kulīnairanapāyibhiḥ /",
    "GK19ksbhm13u:1422": " satāṃ na naśyati prītirguṇādānaikatatparaiḥ // Bhmj_13.681 //",
    "GK19ksbhm13u:1423": " mitradruhaḥ kṛtaghnāṃśca varjayetkuṭilāśayān /",
    "GK19ksbhm13u:1424": " kṛtaghnatāsamaṃ rājanna hi paśyāmi pātakam // Bhmj_13.682 //",
    "GK19ksbhm13u:1425": " darpavānmalinācāro vedādhyāpanavarjitaḥ /",
    "GK19ksbhm13u:1426": " madhyadeśyo 'sitatanuḥ śīlācāraparāṅmukhaḥ // Bhmj_13.683 //",
    "GK19ksbhm13u:1427": " gautamo nāma kaluṣo brahmabandhurabhūtpurā /",
    "GK19ksbhm13u:1428": " sa vasañśabarīsaktaḥ paryanteṣu dhanārthitām /",
    "GK19ksbhm13u:1429": " bibhradbhrāntvā vasumatīṃ sārthabhraṣṭo 'viśadvanam // Bhmj_13.684 //",
    "GK19ksbhm13u:1430": " tasminsnigdhatarucchāye prasannaharikuñjare /",
    "GK19ksbhm13u:1431": " nyagrodhapādapasyāgre chāyārthī samupāviśat // Bhmj_13.685 //",
    "GK19ksbhm13u:1432": " nāḍījaṅghābhidhastūrṇaṃ bakaḥ sugatasadvrataḥ /",
    "GK19ksbhm13u:1433": " vilokya taṃ kṛpāviṣṭo durgataṃ vinato 'bravīt // Bhmj_13.686 //",
    "GK19ksbhm13u:1434": " brahmandāridryamunnidraṃ tavaitatpradahāmyaham /",
    "GK19ksbhm13u:1435": " suhṛdaṃ me virūpākṣaṃ rākṣasendramito vraja // Bhmj_13.687 //",
    "GK19ksbhm13u:1436": " kārtikyāṃ sa hi dātṝṇāṃ dhuryo dāsyati te dhanam /",
    "GK19ksbhm13u:1437": " madīyamiti tacchrutvā sa gatvā karuṇākulāt // Bhmj_13.688 //",
    "GK19ksbhm13u:1438": " tasmātkanakamāsādya bahulaṃ tūrṇamāgataḥ /",
    "GK19ksbhm13u:1439": " bakaṃ vilokya tatraiva dhanatuṣṭo vyacintayat // Bhmj_13.689 //",
    "GK19ksbhm13u:1440": " na hyetadbhakṣyate hema vane vigatavikriye /",
    "GK19ksbhm13u:1441": " sāṃprataṃ bakamevādya pātayāmi supīvaram // Bhmj_13.690 //",
    "GK19ksbhm13u:1442": " iti saṃcintya suciraṃ pātheyārthī dvijādhamaḥ /",
    "GK19ksbhm13u:1443": " hemabhāranataḥ suptaṃ jaghāna saralāśayam // Bhmj_13.691 //",
    "GK19ksbhm13u:1444": " adarśanena tasyātha khinno rākṣasabhūpatiḥ /",
    "GK19ksbhm13u:1445": " śaṅkākulaścāracakraṃ visṛjya prāpa taṃ dvijam // Bhmj_13.692 //",
    "GK19ksbhm13u:1446": " hataṃ tena bakaṃ jñātvā nijagrāha tamutkaṭam /",
    "GK19ksbhm13u:1447": " ākāśadhuniphenaiśca jīvitaṃ prāpa khecaraḥ // Bhmj_13.693 //",
    "GK19ksbhm13u:1448": " aparādhahataṃ dṛṣṭvā nāḍījaṅgho 'pi gautamam /",
    "GK19ksbhm13u:1449": " ajīvayaddurācāraṃ na manyuradhame satām // Bhmj_13.694 //",
    "GK19ksbhm13u:1450": " evaṃ kṛghnacarito gautamaḥ sugatavratam /",
    "GK19ksbhm13u:1451": " jaghāna pāpe pāpānāṃ niḥśaṅkaṃ ramate manaḥ // Bhmj_13.695 //",
    "GK19ksbhm13u:1452": " nyāsāpahāriṇo dhenustrīgurubrāhmaṇāntakāḥ /",
    "GK19ksbhm13u:1453": " dharmiṣṭhā iva yasyāgre sa kṛtaghno vicāryatām // Bhmj_13.696 //",
    "GK19ksbhm13u:1454": " ***** āpaddharmāḥ // 45 // *****",
    "GK19ksbhm13u:1455": " atha paprāccha dharmajñaṃ dharmarājaḥ pitāmaham /",
    "GK19ksbhm13u:1456": " kathaṃ samāśrayeddharmaṃ vinaṣṭadhanabāndhavaḥ // Bhmj_13.697 //",
    "GK19ksbhm13u:1457": " sa tena pṛṣṭaḥ provāca śṛṇu senajitaṃ nṛpam /",
    "GK19ksbhm13u:1458": " putraśokākulaṃ kaścijjñātvābhyetyāvadaddvijaḥ // Bhmj_13.698 //",
    "GK19ksbhm13u:1459": " abhāvāyaiva jāyante bhave 'sminsarvajantavaḥ /",
    "GK19ksbhm13u:1460": " śocyastvamapi kālena kathaṃ śocasi pārthiva // Bhmj_13.699 //",
    "GK19ksbhm13u:1461": " yadṛcchayā saṃgataścetpratiyāto yadṛcchayā /",
    "GK19ksbhm13u:1462": " saṃsārādhvani tatko 'yaṃ viyoge mohavibhramaḥ // Bhmj_13.700 //",
    "GK19ksbhm13u:1463": " jāyate kṣaṇadṛṣṭeṣu sneho duḥkhāya dehinām /",
    "GK19ksbhm13u:1464": " mamāyamiti mugdhānāṃ na sa teṣāṃ na tasya te // Bhmj_13.701 //",
    "GK19ksbhm13u:1465": " śocantyalubdhaṃ vāñchantaḥ prāptaṃ śocanti durbhagam /",
    "GK19ksbhm13u:1466": " naṣṭaṃ śocanti duḥkhārtā jantavaḥ sukhinaḥ kadā // Bhmj_13.702 //",
    "GK19ksbhm13u:1467": " dhanaputrakalatreṣu na snihyanti vipaścitaḥ /",
    "GK19ksbhm13u:1468": " avaśyaṃ viprayogo hi taiḥ paraiśca nṛṇāṃ sadā // Bhmj_13.703 //",
    "GK19ksbhm13u:1469": " ko nāma priyasaṃyogānna manyetāmṛtopamān /",
    "GK19ksbhm13u:1470": " marmacchido viyogeṣu yadi na syurviṣotkaṭāḥ // Bhmj_13.704 //",
    "GK19ksbhm13u:1471": " piṅgalā dattasaṃketaṃ kāntaṃ vārāṅganā purā /",
    "GK19ksbhm13u:1472": " anāgataṃ ciraṃ dhyātvā svayamekābravīnniśi // Bhmj_13.705 //",
    "GK19ksbhm13u:1473": " āgatenāpi kiṃ tena viyoge duḥkhadāyinā /",
    "GK19ksbhm13u:1474": " bhaje kāntamihāntasthāmanaśvaramaśocakam // Bhmj_13.706 //",
    "GK19ksbhm13u:1475": " iti saṃtoṣapīyūṣaśāntā śāpāpavedanā /",
    "GK19ksbhm13u:1476": " pratibuddhvaiva suṣvāpa parame dhāmni piṅgalā // Bhmj_13.707 //",
    "GK19ksbhm13u:1477": " ***** senajidgītāḥ // 46 // *****",
    "GK19ksbhm13u:1478": " asminpravāhavadyāti nṛṇāmāyuṣi kiṃ sukham /",
    "GK19ksbhm13u:1479": " pṛṣṭo yudhiṣṭhireṇeti punarūce pitāmahaḥ // Bhmj_13.708 //",
    "GK19ksbhm13u:1480": " medhāvinā purā pṛṣṭaḥ putreṇaitaddvijaḥ pitā /",
    "GK19ksbhm13u:1481": " uvācādhyayanaṃ kṛtvā brahmacārī tato gṛhī // Bhmj_13.709 //",
    "GK19ksbhm13u:1482": " putraiḥ pitṝṇāmanuṇo bhūtvā pītvānilānvane /",
    "GK19ksbhm13u:1483": " munistulyasuhṛddveṣyaḥ prayāti paramaṃ padam // Bhmj_13.710 //",
    "GK19ksbhm13u:1484": " tacchrutvovāca tanayaḥ sarvametadaninditam /",
    "GK19ksbhm13u:1485": " ślāghyāya śreyase karma yadi kālaḥ pratīkṣate // Bhmj_13.711 //",
    "GK19ksbhm13u:1486": " asamāptasvakāryāṇāmāyuḥ svalpamamudritam /",
    "GK19ksbhm13u:1487": " ahorātragaṇaireva sravayetadalakṣitam // Bhmj_13.712 //",
    "GK19ksbhm13u:1488": " muhūrtamapi jantūnāṃ kālo 'yaṃ kalitākhilaḥ /",
    "GK19ksbhm13u:1489": " sārthaḥ sudūragāmīva nārthito 'pi vilambate // Bhmj_13.713 //",
    "GK19ksbhm13u:1490": " kṣaṇārdhamapi kāryeṣu na vilambeta paṇḍitaḥ /",
    "GK19ksbhm13u:1491": " na jānīmaḥ kadā kasminkṛtānto nipatiṣyati // Bhmj_13.714 //",
    "GK19ksbhm13u:1492": " na vātsalyānna kāruṇyānnopayogānna gauravāt /",
    "GK19ksbhm13u:1493": " pratīkṣāṃ kṣamate kālaḥ kāryaśeṣeṣu dehinām // Bhmj_13.715 //",
    "GK19ksbhm13u:1494": " mṛtyunā yasya sauhārdaṃ yo na vettyāyuṣo 'vadhim /",
    "GK19ksbhm13u:1495": " śvaḥ kartāsmīdamityeṣā vāṇī tasyaiva śobhate // Bhmj_13.716 //",
    "GK19ksbhm13u:1496": " aho nu mohamugdhasya lokasyeyaṃ pramāditā /",
    "GK19ksbhm13u:1497": " yadbālaṃ mṛtamālokya vṛddhastiṣṭhati nirbhayaḥ // Bhmj_13.717 //",
    "GK19ksbhm13u:1498": " nave vayasi bhogārhe naveṣu vibhaveṣu ca /",
    "GK19ksbhm13u:1499": " navoḍheṣu ca dāreṣu hriyate mṛtyunā janaḥ // Bhmj_13.718 //",
    "GK19ksbhm13u:1500": " tasmātkuśalamevādau kāryaṃ saṃsāraśāntaye /",
    "GK19ksbhm13u:1501": " tarattaraṅgalolo hi dehidehasamāgamaḥ // Bhmj_13.719 //",
    "GK19ksbhm13u:1502": " ***** pitāputrasaṃvādaḥ // 47 // *****",
    "GK19ksbhm13u:1503": " dhanināṃ nirdhanānāṃ ca vibhāgaṃ sukhaduḥkhayoḥ /",
    "GK19ksbhm13u:1504": " pṛṣṭo 'tha dharmarājena punaḥ śāntanavo 'bravīt // Bhmj_13.720 //",
    "GK19ksbhm13u:1505": " śampāko nāmavānvipraḥ purā dhīmānabhāṣata /",
    "GK19ksbhm13u:1506": " vitṛṣṇayātipīḍyante saṃtoṣo 'mṛtanirjharaḥ // Bhmj_13.721 //",
    "GK19ksbhm13u:1507": " bhayānabhijño niścinto nidrāvānrogavarjitaḥ /",
    "GK19ksbhm13u:1508": " nirdhanaḥ sukhito nityaṃ yathāvāptakṛtakriyaḥ // Bhmj_13.722 //",
    "GK19ksbhm13u:1509": " sukhamāste sukhaṃ śete sukhaṃ ca pratibudhyate /",
    "GK19ksbhm13u:1510": " saṃtoṣavānnirāyāso nirapāyo nirāmayaḥ // Bhmj_13.723 //",
    "GK19ksbhm13u:1511": " dhanino darpapūrṇasya bhrūbhaṅgādvakradarśinaḥ /",
    "GK19ksbhm13u:1512": " kumbhīnyastadhanatrāṇacintāpāṇḍukṛśatviṣaḥ // Bhmj_13.724 //",
    "GK19ksbhm13u:1513": " cauro bhūpālabhītasya vṛddhyārthaṃ pāpakāriṇaḥ /",
    "GK19ksbhm13u:1514": " ajīrṇarogagrastasya ṣṭhīvino bhojyakāṅkṣiṇaḥ // Bhmj_13.725 //",
    "GK19ksbhm13u:1515": " lobhaśuṣkakalatrasya duḥkhaikaphalabhāginaḥ /",
    "GK19ksbhm13u:1516": " spardhākathaiva kā nityamākiṃcanyāmṛtāśibhiḥ // Bhmj_13.726 //",
    "GK19ksbhm13u:1517": " manyate tāvadātmānaṃ śakravaiśravaṇopamam /",
    "GK19ksbhm13u:1518": " gṛhyate dhanavānyāvanna dasyunṛpamanyubhiḥ // Bhmj_13.727 //",
    "GK19ksbhm13u:1519": " dhanaṃ gamayatāṃ bhūri gṛhāṃśca suparicchadān /",
    "GK19ksbhm13u:1520": " nirdhanāddhanināmeva kṛcchrādduḥkhaviṣūcikā // Bhmj_13.728 //",
    "GK19ksbhm13u:1521": " ***** śampākagītāḥ // 48 // *****",
    "GK19ksbhm13u:1522": " yāte vaiphalyamārambhe kiṃ kuryāddraviṇotsukaḥ /",
    "GK19ksbhm13u:1523": " etatpṛṣṭaḥ kṣitibhujā dhyātvā śāntanavo 'vadat /",
    "GK19ksbhm13u:1524": " śrūyatāṃ yadvinaṣṭārthasamaye duḥkhabheṣajam // Bhmj_13.729 //",
    "GK19ksbhm13u:1525": " maṅkirnāma dvijaḥ pūrvamīhamāno 'sakṛddhanam /",
    "GK19ksbhm13u:1526": " prayatnairapi na prāpa vidhivaimukhyahelāya // Bhmj_13.730 //",
    "GK19ksbhm13u:1527": " kṣīṇārthaḥ sor'thaśeṣeṇa krītvā cātha vṛṣadvayam /",
    "GK19ksbhm13u:1528": " svayamutkarṣaṇaṃ cakre kṣetre vipulavāhakaḥ // Bhmj_13.731 //",
    "GK19ksbhm13u:1529": " atrāntare pṛthugrīvo nidrābhaṅgātsamutthitaḥ /",
    "GK19ksbhm13u:1530": " jahāroṣṭro mahākāyastau vṛṣau skandhalambinau // Bhmj_13.732 //",
    "GK19ksbhm13u:1531": " yugotkṣepāllambyamānau tau tena balaśālinā /",
    "GK19ksbhm13u:1532": " vṛṣau vilokya śokārto vilalāpa dvijātmajaḥ // Bhmj_13.733 //",
    "GK19ksbhm13u:1533": " aho nu citravarṇāṅkau mama vatsatarau priyau /",
    "GK19ksbhm13u:1534": " karṣanvibhāti karabho ratnāḍhyāviva bhūṣaṇau // Bhmj_13.734 //",
    "GK19ksbhm13u:1535": " ityuktvā jātanirvedagāḍhavairāgyavāsanaḥ /",
    "GK19ksbhm13u:1536": " tṛṣṇāṃ nininda sahasā praśāntānuśayajvaraḥ // Bhmj_13.735 //",
    "GK19ksbhm13u:1537": " duḥkhāya bata jantūnāṃ tṛṣṇā paribhavāspadam /",
    "GK19ksbhm13u:1538": " vipralabdho janaḥ sarvo yayā śocatyaharniśam // Bhmj_13.736 //",
    "GK19ksbhm13u:1539": " alabdhaṃ vāñchatāṃ vittaṃ labdhaṃ ca parirakṣatām /",
    "GK19ksbhm13u:1540": " naṣṭaṃ ca śocatāṃ puṃsāṃ kadā duḥkhaṃ nivartate // Bhmj_13.737 //",
    "GK19ksbhm13u:1541": " kāmor'theṣu vipanmūlaṃ saṃtoṣaḥ paramaṃ sukham /",
    "GK19ksbhm13u:1542": " niṣkāmaśca sakāmaśca matau me svastharogiṇau // Bhmj_13.738 //",
    "GK19ksbhm13u:1543": " sadhanaścintyate rājñā dasyunā svajanena ca /",
    "GK19ksbhm13u:1544": " vikalaśceti lokena nirdhanaśca na gaṇyate // Bhmj_13.739 //",
    "GK19ksbhm13u:1545": " tasmātsaṃtyaktakāmānāṃ saṃtoṣadhanaśālinām /",
    "GK19ksbhm13u:1546": " kṣayodayavyayāyāsairna cetaḥ paribhūyate // Bhmj_13.740 //",
    "GK19ksbhm13u:1547": " idaṃ labdhamidaṃ naṣṭamidaṃ lapsye punardhiyā /",
    "GK19ksbhm13u:1548": " idaṃ cintayatāmeva jīrṇamāyuḥ śarīriṇām // Bhmj_13.741 //",
    "GK19ksbhm13u:1549": " adhunā lobhamunmūlya spṛhāṃ dūre nirasya ca /",
    "GK19ksbhm13u:1550": " vītamoho bhavāmyeṣa munistulyapriyāpriyaḥ // Bhmj_13.742 //",
    "GK19ksbhm13u:1551": " tyāgo hi hanti vyasanaṃ tathā hi janakaḥ purā /",
    "GK19ksbhm13u:1552": " dahyamāne 'pi nagare nābhajadduḥkhavikriyām // Bhmj_13.743 //",
    "GK19ksbhm13u:1553": " iti dhyātvā ciraṃ maṅkirnirvedācchāntamānasaḥ /",
    "GK19ksbhm13u:1554": " āśāpāśaṃ parityajya paraṃ padamavāptavān // Bhmj_13.744 //",
    "GK19ksbhm13u:1555": " ***** maṅkigītāḥ // 49 // *****",
    "GK19ksbhm13u:1556": " etaddharmasutaḥ śrutvā punaḥ śantanunandanam /",
    "GK19ksbhm13u:1557": " samabhyadhātkathaṃ janturvītaśokaścarediti // Bhmj_13.745 //",
    "GK19ksbhm13u:1558": " so 'bravīcchṛṇu bhūpāla prahlādo dānavādhipaḥ /",
    "GK19ksbhm13u:1559": " nityānandaṃ purā vipramūce svacchandacāriṇām // Bhmj_13.746 //",
    "GK19ksbhm13u:1560": " sukhaduḥkhaśatāvarte vipule 'smindhanārṇave /",
    "GK19ksbhm13u:1561": " aviluptaḥ kathaṃ brahmannityatuṣṭo 'bhilakṣyase // Bhmj_13.747 //",
    "GK19ksbhm13u:1562": " keyaṃ ślādhyatarā vṛttiḥ ko vāyaṃ vibhavo dhiyaḥ /",
    "GK19ksbhm13u:1563": " krīḍāvihārī loke 'sminyadasakto na lipyase // Bhmj_13.748 //",
    "GK19ksbhm13u:1564": " iti pṛṣṭo dvijastena babhāṣe vipulāśayaḥ /",
    "GK19ksbhm13u:1565": " taṭasthaḥ sarvabhāveṣu nityatṛptaścarāmyaham // Bhmj_13.749 //",
    "GK19ksbhm13u:1566": " māyāvilasitaṃ sarvaṃ jānansaṃsāravibhramam /",
    "GK19ksbhm13u:1567": " kṣayodayeṣu bhūtānāṃ na duḥkhaṃ na sukhaṃ bhaje // Bhmj_13.750 //",
    "GK19ksbhm13u:1568": " āyuṣāṃ vibhavānāṃ ca bhāvānāṃ ca svabhāvataḥ /",
    "GK19ksbhm13u:1569": " paśyannasāratāmetānnānuśocāmi nirvyathaḥ // Bhmj_13.751 //",
    "GK19ksbhm13u:1570": " bhuñjāno vividhānbhogānnirāhāro 'thavā kvacit /",
    "GK19ksbhm13u:1571": " nagnaścīrāmbaro vāpi mahārhavasano 'pi vā // Bhmj_13.752 //",
    "GK19ksbhm13u:1572": " bhujopadhānaḥ kṣmāśāyī paryaṅkaśayano 'pi vā /",
    "GK19ksbhm13u:1573": " samaḥ śamadamābhyāṃ ca dharāmyājagaraṃ vratam // Bhmj_13.753 //",
    "GK19ksbhm13u:1574": " parāvarajño bhāvānāṃ kūṭastho vigataspṛhaḥ /",
    "GK19ksbhm13u:1575": " tyaktamohabhayadveṣaścarāmyājagaraṃ vratam // Bhmj_13.754 //",
    "GK19ksbhm13u:1576": " pāptaṃ giratyajagaraḥ kuraṅgaṃ mahiṣaṃ gajam /",
    "GK19ksbhm13u:1577": " asaṃprāpteṣvanudvegaṃ vidhatte niścalasthitiḥ // Bhmj_13.755 //",
    "GK19ksbhm13u:1578": " etāmājagarīṃ vṛttimāśritya vimalāśayaḥ /",
    "GK19ksbhm13u:1579": " na cintayāmi sattvastho lābhālābhau sukhāsukhe // Bhmj_13.756 //",
    "GK19ksbhm13u:1580": " brāhmaṇeneti kathitaṃ śrutvā vismitamānasaḥ /",
    "GK19ksbhm13u:1581": " jīvanmuktadaśāṃ tasya prahlādaḥ praśaśaṃsa tām // Bhmj_13.757 //",
    "GK19ksbhm13u:1582": " ***** prahlādabrāhmaṇasaṃvādaḥ // 50 // *****",
    "GK19ksbhm13u:1583": " etatpāṇḍusutaḥ śrutvā punarbhīṣmamabhāṣata /",
    "GK19ksbhm13u:1584": " kulakarmārthabuddhīnāṃ pitāmaha kimuttamam // Bhmj_13.758 //",
    "GK19ksbhm13u:1585": " iti pṛṣṭo nṛpatinā babhāṣe jāhnavīsutaḥ /",
    "GK19ksbhm13u:1586": " atikramya guṇānsarvānprajñaivopari vartate // Bhmj_13.759 //",
    "GK19ksbhm13u:1587": " vaiśyau dhanamadādhmātaḥ syandanena purā vrajan /",
    "GK19ksbhm13u:1588": " apātayatkṛśataraṃ muniṃ vartmani kaśyapam // Bhmj_13.760 //",
    "GK19ksbhm13u:1589": " lalatkuṇḍalagaṇḍena sa tena bhuvi pātitaḥ /",
    "GK19ksbhm13u:1590": " śocandaridramātmānaṃ niścayaṃ nidhane vyadhāt // Bhmj_13.761 //",
    "GK19ksbhm13u:1591": " taṃ pāṃsuśāyinaṃ dīnaṃ prāṇatyāgakṛtavratam /",
    "GK19ksbhm13u:1592": " śakraḥ śṛgālarūpeṇa kṛpayā vaktumāyayau // Bhmj_13.762 //",
    "GK19ksbhm13u:1593": " so 'vadadbata saṃtoṣaḥ saṃsāre nāsti kasyacit /",
    "GK19ksbhm13u:1594": " mune yadujjvalācāro nātmānaṃ bahu manyase // Bhmj_13.763 //",
    "GK19ksbhm13u:1595": " dhanyā manuṣyāḥ saṃsāre yaiḥ svahastena bhujyate /",
    "GK19ksbhm13u:1596": " kaṇḍūrnivāryate kīṭakaṇṭakādirvikṛṣyate // Bhmj_13.764 //",
    "GK19ksbhm13u:1597": " aho sukṛtināṃ rājā tvaṃ yanmānuṣayonijaḥ /",
    "GK19ksbhm13u:1598": " brāhmaṇaśca tapasvī ca spṛhaṇīyo 'si kaśyapa // Bhmj_13.765 //",
    "GK19ksbhm13u:1599": " aho dhanyo 'si yannāsvurna maṇḍūko na kukkuṭaḥ /",
    "GK19ksbhm13u:1600": " na pukkaso na cāṇḍālo na kuṣṭī na jaḍo 'si vā // Bhmj_13.766 //",
    "GK19ksbhm13u:1601": " dṛśyante dīrgharogārtā duḥkhādduḥkhataraṃ śritāḥ /",
    "GK19ksbhm13u:1602": " śocantastāmasīṃ yonīṃ prapannāstānvilokaya // Bhmj_13.767 //",
    "GK19ksbhm13u:1603": " manuṣyaḥ paripūrṇāṅgo vyādhivyasanavarjitaḥ /",
    "GK19ksbhm13u:1604": " brāhmaṇaśca tvamuditastvatto dhanyataro 'sti kaḥ // Bhmj_13.768 //",
    "GK19ksbhm13u:1605": " asaṃtoṣe matiṃ mohānmā kṛthā vibhavāśayā /",
    "GK19ksbhm13u:1606": " prāpyendratāmapi janastato 'pyādhikyamīhate // Bhmj_13.769 //",
    "GK19ksbhm13u:1607": " tṛṣṇeyaṃ satatābhyāsādvardhamānā śarīriṇām /",
    "GK19ksbhm13u:1608": " antrasnāyumayī tantrī kṛṣṭevāyāti dīrghatām // Bhmj_13.770 //",
    "GK19ksbhm13u:1609": " tasmātsvadharmanirataḥ spṛhaṇīyaḥ kulodgataḥ /",
    "GK19ksbhm13u:1610": " parasya vibhavaṃ dṛṣṭvā na kāmānmartumarhasi // Bhmj_13.771 //",
    "GK19ksbhm13u:1611": " ahaṃ kutārkiko bhūtvā dhūmāgniprāyavādabhṛt /",
    "GK19ksbhm13u:1612": " vedadveṣī nāstikaśca pāpayonimimāṃ śritaḥ // Bhmj_13.772 //",
    "GK19ksbhm13u:1613": " asmiñśarīre bahuśo nirviṇṇo 'pi bhayādaham /",
    "GK19ksbhm13u:1614": " na tyajāmi tanuṃ pāpa yonayaḥ santyato 'dhikāḥ // Bhmj_13.773 //",
    "GK19ksbhm13u:1615": " iti buddhyā surapatirvītaśokaṃ vidhāya tam /",
    "GK19ksbhm13u:1616": " rūpaṃ ca darśayitvāsmai prayayau tridaśālayam // Bhmj_13.774 //",
    "GK19ksbhm13u:1617": " ***** indrakaśyapasaṃvādaḥ // 51 // *****",
    "GK19ksbhm13u:1618": " śrutvaitadūce kaunteyaḥ kena sṛṣṭamidaṃ jagat /",
    "GK19ksbhm13u:1619": " jīvaśca kīdṛśo dehe sa ca yātaḥ kva tiṣṭhati // Bhmj_13.775 //",
    "GK19ksbhm13u:1620": " bhīṣmo 'bravīdetadeva purā kailāsaśekhare /",
    "GK19ksbhm13u:1621": " bhāradvājena muninā pṛṣṭo bhṛgurabhāṣata // Bhmj_13.776 //",
    "GK19ksbhm13u:1622": " pṛthivīpadmasaṃsthasya mānasasya prajāpateḥ /",
    "GK19ksbhm13u:1623": " ākāśaḥ pūrvasargo 'yaṃ viṣṇorvyaktākṛtispṛśaḥ /",
    "GK19ksbhm13u:1624": " vṛkṣāṇāṃ mānuṣāṇāṃ ca samānaṃ pāñcabhautikam // Bhmj_13.777 //",
    "GK19ksbhm13u:1625": " tenaivāsminmahāsarge citrāśca vyaktayaḥ kṛtāḥ /",
    "GK19ksbhm13u:1626": " prāṇāpānādirūpeṇa vāyunā sahito 'nalaḥ // Bhmj_13.778 //",
    "GK19ksbhm13u:1627": " uttare himavatpārśve phalabhūmirnirāmayā /",
    "GK19ksbhm13u:1628": " tāṃ puṇyakāriṇo yānti viparītā viparyayam // Bhmj_13.779 //",
    "GK19ksbhm13u:1629": " ihāpi loke dṛśyete sukhaharṣadhanādibhiḥ /",
    "GK19ksbhm13u:1630": " dāridryakleśaduḥkhaiśca jantūnāṃ śubhaduṣkṛte // Bhmj_13.780 //",
    "GK19ksbhm13u:1631": " ***** bhṛgubharadvājasaṃvādaḥ // 52 // *****",
    "GK19ksbhm13u:1632": " athābravītsadācāro rājñā pṛṣṭaḥ pitāmahaḥ /",
    "GK19ksbhm13u:1633": " prātaḥ prabuddho vijane malaṃ tyaktvā śuciḥ sadā // Bhmj_13.781 //",
    "GK19ksbhm13u:1634": " devapūjārato hotā dātā monī ca bhojane /",
    "GK19ksbhm13u:1635": " ṛtukālābhigāmī ca jyeṣṭhānāṃ praṇataḥ kṣamī /",
    "GK19ksbhm13u:1636": " yo naraḥ sa sadācāraḥ prāpnoti padamuttamam // Bhmj_13.782 //",
    "GK19ksbhm13u:1637": " ***** ācāravidhiḥ // 53 // *****",
    "GK19ksbhm13u:1638": " punaḥ kṣitibhujā pṛṣṭaḥ kimadhyātmeti sarvavit /",
    "GK19ksbhm13u:1639": " ūce śāntanavastattvaṃ dhyātvā hṛdi sanātanam // Bhmj_13.783 //",
    "GK19ksbhm13u:1640": " kṣetrajñastriguṇaḥ kṣetre raśmivatprasṛtendriyaḥ /",
    "GK19ksbhm13u:1641": " asaktaḥ saktavadbhāti cchanno vyavahitairapi // Bhmj_13.784 //",
    "GK19ksbhm13u:1642": " nivātadīpaniṣkampamānasaḥ śāntadhīḥ samaḥ /",
    "GK19ksbhm13u:1643": " ayatnāttendriyo maunī sthāṇubhūtastamīkṣate // Bhmj_13.785 //",
    "GK19ksbhm13u:1644": " brāhyavṛttinirodhena manaso niyamena ca /",
    "GK19ksbhm13u:1645": " rāgaśokabhayadveṣatyāgātsadbhiḥ sa dṛśyate // Bhmj_13.786 //",
    "GK19ksbhm13u:1646": " taḍittaraṅgataralaṃ caratyāratacañcalam /",
    "GK19ksbhm13u:1647": " cittaṃ vātavadudbhrāntaṃ bhavatyevāsamarthinām // Bhmj_13.787 //",
    "GK19ksbhm13u:1648": " abhyāsena samībhūte nistaraṅga ivodadhau /",
    "GK19ksbhm13u:1649": " cetasyacalatāṃ yāte praśāntāśeṣaviplave // Bhmj_13.788 //",
    "GK19ksbhm13u:1650": " prakāśatamasoḥ pāre puruṣaṃ śāśvataṃ śivam /",
    "GK19ksbhm13u:1651": " dhyānenātyantasukhadaṃ paraṃ paśyanti yoginaḥ // Bhmj_13.789 //",
    "GK19ksbhm13u:1652": " ***** adhyātmasaṃkīrtanam // 54 // *****",
    "GK19ksbhm13u:1653": " etadākarṇya kaunteyaḥ pitāmahamabhāṣata /",
    "GK19ksbhm13u:1654": " pātakānāṃ phalāvāptiḥ kīdṛśī gatayaśca kāḥ // Bhmj_13.790 //",
    "GK19ksbhm13u:1655": " iti pṛṣṭaḥ kṣitibhujā gāṅgeyaḥ punarabravīt /",
    "GK19ksbhm13u:1656": " abhidhyāsadṛśī puṃsāṃ phalāvāptirapāyinī // Bhmj_13.791 //",
    "GK19ksbhm13u:1657": " ahaṃkārapravṛttānāṃ bhaugaiśvaryasukhārthinām /",
    "GK19ksbhm13u:1658": " nirayeṣveva nilayaḥ kāmināṃ kāmasaṃnibhaḥ // Bhmj_13.792 //",
    "GK19ksbhm13u:1659": " pārijātalatālolā mandārodārasaurabhāḥ /",
    "GK19ksbhm13u:1660": " hemābjasarasī ramyā nākanāyakasevitāḥ // Bhmj_13.793 //",
    "GK19ksbhm13u:1661": " velladvimānasulabhāstāstāstridaśabhūmayaḥ /",
    "GK19ksbhm13u:1662": " niyatāvadhayaḥ sarvā nirayaḥ saṃpracakṣate // Bhmj_13.794 //",
    "GK19ksbhm13u:1663": " anādinidhanaṃ dhāma guṇatrayavivarjitam /",
    "GK19ksbhm13u:1664": " aspṛṣṭaṃ kālakalayā niṣkāmenaiva labhyate // Bhmj_13.795 //",
    "GK19ksbhm13u:1665": " prayataḥ saṃhitājāpī kāmarāgoñjhitaḥ purā /",
    "GK19ksbhm13u:1666": " uvāsa brāhmaṇaḥ kaścitpāde tuhinabhūbhṛtaḥ // Bhmj_13.796 //",
    "GK19ksbhm13u:1667": " tasya parṣasahasrānte divyajñānasya jāpinaḥ /",
    "GK19ksbhm13u:1668": " japavṛddhiṃ dadau tuṣṭā sāvitrī svayamāgatā // Bhmj_13.797 //",
    "GK19ksbhm13u:1669": " atha kālena bhagavāndharmo 'bhyetya tamabravīt /",
    "GK19ksbhm13u:1670": " tyaktvā śarīramāgaccha divyaṃ divyavapuḥ padam // Bhmj_13.798 //",
    "GK19ksbhm13u:1671": " tacchrutvā so 'vadannaitāṃ tyaje 'haṃ sahajāṃ tanum /",
    "GK19ksbhm13u:1672": " svargaspṛhā na me kāciddyaurmahī ca same mama // Bhmj_13.799 //",
    "GK19ksbhm13u:1673": " na vāñchā na ca me dveṣaḥ svarge 'pyastyavaśaṃ mayā /",
    "GK19ksbhm13u:1674": " sarvathā yadi gantavyaṃ tatsadehena nānyathā // Bhmj_13.800 //",
    "GK19ksbhm13u:1675": " ityukte tena bhagavānyamo mṛtyuśca tāṃ bhuvam /",
    "GK19ksbhm13u:1676": " kālaścābhyetya jagadurvipraṃ dharmo yaduktavān // Bhmj_13.801 //",
    "GK19ksbhm13u:1677": " asminnavasare śrīmānikṣvākuḥ pṛthivīpatiḥ /",
    "GK19ksbhm13u:1678": " tīrthayātrāprasaṅgena tamāśramamupāyayau // Bhmj_13.802 //",
    "GK19ksbhm13u:1679": " sa taṃ jāpakamabhyetya babhāṣe tejasāṃ nidhim /",
    "GK19ksbhm13u:1680": " gṛhaṇa me dhanaṃ vipra pātraṃ tvatsadṛśo 'sti kaḥ // Bhmj_13.803 //",
    "GK19ksbhm13u:1681": " tacchrutvā jāpako 'vādīnnivṛtto 'haṃ mahīpate /",
    "GK19ksbhm13u:1682": " pravṛttadharmaniratā viprāḥ pātraṃ pratigrahe // Bhmj_13.804 //",
    "GK19ksbhm13u:1683": " samīhitamahaṃ tubhyaṃ dadānyevāvilambitam /",
    "GK19ksbhm13u:1684": " brāhmaṇeneti kathite jagāda pṛthivīpatiḥ // Bhmj_13.805 //",
    "GK19ksbhm13u:1685": " japasyāsya phalaṃ dehi yattvayā samupārjitam /",
    "GK19ksbhm13u:1686": " ityukto bhūbhujā vipro gṛhāṇeti tamabhyadhāt // Bhmj_13.806 //",
    "GK19ksbhm13u:1687": " rājāvadadvacoyuddhairajeyaḥ sattvavānbhavān /",
    "GK19ksbhm13u:1688": " na mamaitajjapaphalaṃ tvaddattamupayujyate // Bhmj_13.807 //",
    "GK19ksbhm13u:1689": " iti bruvāṇo viproṇābhyarthito 'pi sakṛnnṛpaḥ /",
    "GK19ksbhm13u:1690": " na tajjagrāha dātāhaṃ bhūbhṛdityabhimānavān // Bhmj_13.808 //",
    "GK19ksbhm13u:1691": " atrāntare tamabhyetya kāmakrodhau vivādinau /",
    "GK19ksbhm13u:1692": " virūpau vikṛtākārau nyāyaṃ papracchaturmudā // Bhmj_13.809 //",
    "GK19ksbhm13u:1693": " eko 'vadaddhenuphalaṃ deyamasmai dadāmyaham /",
    "GK19ksbhm13u:1694": " dattaṃ mayā punargrāhyaṃ netyuvāca tathā paraḥ // Bhmj_13.810 //",
    "GK19ksbhm13u:1695": " rājā vicārya suciraṃ tayorvivadamānayoḥ /",
    "GK19ksbhm13u:1696": " uvāca dīyamānaṃ yo na gṛhṇāsi jito 'tha saḥ // Bhmj_13.811 //",
    "GK19ksbhm13u:1697": " athābravīnnṛpaṃ viprastvaṃ na gṛhṇāsi kiṃ mama /",
    "GK19ksbhm13u:1698": " paropadeśeṣvathavā sarvo bhavati paṇḍitaḥ // Bhmj_13.812 //",
    "GK19ksbhm13u:1699": " jāpakeneti gadite kāmakrodhau vilokya tau /",
    "GK19ksbhm13u:1700": " saha bhoktavyamityuktvā jagrāha nṛpatiḥ phalam // Bhmj_13.813 //",
    "GK19ksbhm13u:1701": " tataḥ svarge sa vibudhe prāpte sa brahmaṇi svayam /",
    "GK19ksbhm13u:1702": " viveśa jāpakastyāgasamādhiṃ bhūbhujā saha // Bhmj_13.814 //",
    "GK19ksbhm13u:1703": " prāṇe manaḥ samāveśya paśyannāsāpuṭadvayam /",
    "GK19ksbhm13u:1704": " āpūrya vyoma ṣaṭkośaṃ prakāśenāntaraṃ nabhaḥ // Bhmj_13.815 //",
    "GK19ksbhm13u:1705": " bhrūmadhyanihitajyotiruddhāṭya brahmasaṃpuṭacam /",
    "GK19ksbhm13u:1706": " kṣipramutkrāntasūryo 'bhūdatisūryānaladyutiḥ // Bhmj_13.816 //",
    "GK19ksbhm13u:1707": " tālurandhrasamutthaṃ tattejo dvijamahībhujoḥ /",
    "GK19ksbhm13u:1708": " brahmāṇamaviśatsākṣātprādeśapuruṣākṛti // Bhmj_13.817 //",
    "GK19ksbhm13u:1709": " ***** jāpakopākhyānam // 55 // *****",
    "GK19ksbhm13u:1710": " jñānayogyasya vedānāṃ niyamasya ca bhūbhujā /",
    "GK19ksbhm13u:1711": " phalaṃ svargaṃ ca bhūtānāṃ bhīṣmaḥ pṛṣṭo 'bravītpunaḥ // Bhmj_13.818 //",
    "GK19ksbhm13u:1712": " prajāpatirmanuḥ pūrvametadūce bṛhaspatim /",
    "GK19ksbhm13u:1713": " sukhaduḥkhādikaṃ karma heyopādeyalakṣaṇam // Bhmj_13.819 //",
    "GK19ksbhm13u:1714": " sukhamastyasukhaṃ yasmātpravṛttiriti karmaṇaḥ /",
    "GK19ksbhm13u:1715": " sukhaduḥkhojjhitaṃ jñātaṃ kāmarāgavivarjitam // Bhmj_13.820 //",
    "GK19ksbhm13u:1716": " śrautaṃ karma sukhāyaiva viruddhamasukhāya ca /",
    "GK19ksbhm13u:1717": " śuddhāḥ samādhiniyamairbhānti dānādikāḥ kriyāḥ // Bhmj_13.821 //",
    "GK19ksbhm13u:1718": " narāḥ karmaphalaistaistaistattadākārabhedataḥ /",
    "GK19ksbhm13u:1719": " sukhaduḥkheṣu sīdanti rāgamohavaśīkṛtāḥ // Bhmj_13.822 //",
    "GK19ksbhm13u:1720": " māyeyaṃ jagadutpattisthitisaṃhārakāriṇī /",
    "GK19ksbhm13u:1721": " kṛtā mahābhūtamayī chāyevākāśadarśinī // Bhmj_13.823 //",
    "GK19ksbhm13u:1722": " dṛṣṭvā śarīrāntarago mohādyairna vilokyate /",
    "GK19ksbhm13u:1723": " sradhūma iva kāṣṭhāntaḥ sadā saṃnihito 'nalaḥ // Bhmj_13.824 //",
    "GK19ksbhm13u:1724": " hemnīva kaṭakāditvaṃ kāṣṭhe vā sālabhañjikā /",
    "GK19ksbhm13u:1725": " ātmanyevākhilaṃ bhāti sadapyasadiva sthitam // Bhmj_13.825 //",
    "GK19ksbhm13u:1726": " jñānena gṛhyate jñānaṃ gajeneva vane gajaḥ /",
    "GK19ksbhm13u:1727": " tadevāsya gatiṃ vetti sarpapādānivoragaḥ // Bhmj_13.826 //",
    "GK19ksbhm13u:1728": " ***** manubṛhaspatisaṃvādaḥ // 56 // *****",
    "GK19ksbhm13u:1729": " svarūpaṃ vaiṣṇavaṃ pṛṣṭaḥ pārthenātha pitāmahaḥ /",
    "GK19ksbhm13u:1730": " uvāca jñānanayanaiḥ kathitaṃ nāradādibhiḥ // Bhmj_13.827 //",
    "GK19ksbhm13u:1731": " bhagavānpuṇḍarīkākṣaḥ keśavo nābhipaṅkajāt /",
    "GK19ksbhm13u:1732": " sṛṣṭvā caturmukhaṃ cakre jagannikhilamīśvaraḥ // Bhmj_13.828 //",
    "GK19ksbhm13u:1733": " hatvā madhumukhāndaityānvidadhe śāśvatīṃ sthitim /",
    "GK19ksbhm13u:1734": " saṃkarṣaṇaḥ sarvaharaḥ pralaye yāti rudratām // Bhmj_13.829 //",
    "GK19ksbhm13u:1735": " sargasthitivināśānāmityeṣa kila kāraṇam /",
    "GK19ksbhm13u:1736": " mṛṇālīlīlayā yena varāheṇoddhṛtā mahī // Bhmj_13.830 //",
    "GK19ksbhm13u:1737": " vāsudevaḥ paraṃ dhāma śāśvataṃ dhruvamavyayam /",
    "GK19ksbhm13u:1738": " nivṛttadharmāya guruḥ śiṣyāyeti nyavedayat // Bhmj_13.831 //",
    "GK19ksbhm13u:1739": " vicitramāyayā viṣṇormohitāḥ kila jantavaḥ /",
    "GK19ksbhm13u:1740": " rāgadveṣamadagrastāḥ punarāyānti yānti ca // Bhmj_13.832 //",
    "GK19ksbhm13u:1741": " śukraśoṇitasaṃbhūtā yānti saṃsāriṇastataḥ /",
    "GK19ksbhm13u:1742": " tānmohayanti lalanā vipākaviṣamabhramāḥ // Bhmj_13.833 //",
    "GK19ksbhm13u:1743": " striyo hi nāma saṃsārakārāmandiraśṛṅkhalāḥ /",
    "GK19ksbhm13u:1744": " rādadveṣaviṣādānāṃ saṃgatigranthirajjavaḥ // Bhmj_13.834 //",
    "GK19ksbhm13u:1745": " snehādvā kṣayamāyānti svāṅgajaiḥ kṛmibhiḥ sutaiḥ /",
    "GK19ksbhm13u:1746": " jantavaḥ saṃtatimayāḥ klinnacarmalavā iva // Bhmj_13.835 //",
    "GK19ksbhm13u:1747": " yatendriyecchā mucyante saṃsārādbrahmacāriṇaḥ /",
    "GK19ksbhm13u:1748": " mūlabījapariploṣā yeṣu kāmo na jāyate // Bhmj_13.836 //",
    "GK19ksbhm13u:1749": " saṃkalpajaṃ vahantyetāḥ sirāḥ śvabhraṃ manovahāḥ /",
    "GK19ksbhm13u:1750": " tacchruṣyati virāgeṇa yeṣāṃ te paramaṃ gatāḥ // Bhmj_13.837 //",
    "GK19ksbhm13u:1751": " tṛṣṇātanturanādyanto bisānāmiva dehinām /",
    "GK19ksbhm13u:1752": " sahajo 'ntaḥsthito hantuṃ niḥśeṣaṃ ca na śakyate // Bhmj_13.838 //",
    "GK19ksbhm13u:1753": " samairyuktasamācārairviśuddhagaganaprabham /",
    "GK19ksbhm13u:1754": " hṛdi nārāyaṇaṃ dṛṣṭvā śāntiḥ śāntairavāpyate // Bhmj_13.839 //",
    "GK19ksbhm13u:1755": " ***** vaiṣṇavādhyātma // 57 // *****",
    "GK19ksbhm13u:1756": " mokṣaṃ prayāto janakaḥ kathamityatha bhūbhujā /",
    "GK19ksbhm13u:1757": " devavrato 'vadatpuṣṭo mithilādhipateḥ kathām // Bhmj_13.840 //",
    "GK19ksbhm13u:1758": " janakasyābhavatpūrvamācāryaśatasevinaḥ /",
    "GK19ksbhm13u:1759": " guruḥ pañcaśikho nāma kapilo brahmanaiṣṭhikaḥ // Bhmj_13.841 //",
    "GK19ksbhm13u:1760": " sa rājānamuvācedamācāryaśatasaṃnidhau /",
    "GK19ksbhm13u:1761": " sphuranniḥsārasaṃsāravikāraparihāradhīḥ // Bhmj_13.842 //",
    "GK19ksbhm13u:1762": " sa galajjātinirbandhaḥ karmabaddho 'pyavāsanaḥ /",
    "GK19ksbhm13u:1763": " viśarārusamāhārasarvagrahaparigrahaḥ // Bhmj_13.843 //",
    "GK19ksbhm13u:1764": " ahaṃkāravikāreṣu mūlacchedavidhāyinām /",
    "GK19ksbhm13u:1765": " avadhānalavādeva bhidyate bhavavibhramaḥ // Bhmj_13.844 //",
    "GK19ksbhm13u:1766": " mayi sarvamidaṃ bhāti sarvatrāhamavasthitaḥ /",
    "GK19ksbhm13u:1767": " ityasaṃsāriṇāmeva satāṃ vṛttirmahīyasī // Bhmj_13.845 //",
    "GK19ksbhm13u:1768": " satyaṃ saṃkṣayaniṣṭhānāṃ jarāmaraṇadharmiṇām /",
    "GK19ksbhm13u:1769": " krameṇendriyavaikalyāccharīraṃ yāti pañcadhā // Bhmj_13.846 //",
    "GK19ksbhm13u:1770": " ete śabdādayaḥ pañca yeṣu tattvārthaniścayaḥ /",
    "GK19ksbhm13u:1771": " avyayaṃ paramaṃ cakraṃ buddhiśceti paraṃ mahat // Bhmj_13.847 //",
    "GK19ksbhm13u:1772": " asamyagdarśināmeṣāṃ duḥkhatatparamanyathā /",
    "GK19ksbhm13u:1773": " tyāgā evaṃ paraṃ tattvaṃ muktānāṃ nyastakarmaṇām /",
    "GK19ksbhm13u:1774": " mithyāprayātacittānāṃ phalanti hṛdayabhramāḥ // Bhmj_13.848 //",
    "GK19ksbhm13u:1775": " dravyatyāgaḥ karma hanti bhogatyāgo vratakriyām /",
    "GK19ksbhm13u:1776": " sukhatyāgastapoyogaṃ sarvatyāgaptu śāntaye // Bhmj_13.849 //",
    "GK19ksbhm13u:1777": " guṇatrayavimukto 'sau kṣetrajñaḥ śāśvato 'vyayaḥ /",
    "GK19ksbhm13u:1778": " yairdṛṣṭaste na lipyante paṅke śaśikarā iva // Bhmj_13.850 //",
    "GK19ksbhm13u:1779": " naṣṭe phale toṣajuṣi kṣīṇayoḥ puṇyapāpayoḥ /",
    "GK19ksbhm13u:1780": " avyaṅgā gaganākārā mahatpaśyanti sūrayaḥ // Bhmj_13.851 //",
    "GK19ksbhm13u:1781": " caranmṛgaḥ śṛṅgamiva tvacaṃ vṛddhaṃ ivoragaḥ /",
    "GK19ksbhm13u:1782": " pakṣīvonmathitaṃ sālaṃ bandhaṃ muñcati sāttvikaḥ // Bhmj_13.852 //",
    "GK19ksbhm13u:1783": " ityākarṇya vaco rājā janako mithilāṃ purā /",
    "GK19ksbhm13u:1784": " dagdhāmadagdhāṃ nājñāsīttṛṣṇārāgavivarjitaḥ // Bhmj_13.853 //",
    "GK19ksbhm13u:1785": " ***** janakarājānaṃ prati pañcaśikhācāryopadeśaḥ // 58 // *****",
    "GK19ksbhm13u:1786": " sukhaṃ kimiti pārathena bhīṣmaḥ pṛṣṭo 'bravītpunaḥ /",
    "GK19ksbhm13u:1787": " ihāmutra ca dāntānāṃ sukhaṃ saṃtoṣaśālinām // Bhmj_13.854 //",
    "GK19ksbhm13u:1788": " damo dhṛtirdamastejo jamaḥ kīrtirdamo ratiḥ /",
    "GK19ksbhm13u:1789": " puṃsāṃ damaprasaktānāṃ śatrurnāma na vidyate // Bhmj_13.855 //",
    "GK19ksbhm13u:1790": " ***** dāntādhyāyaḥ // 59 // *****",
    "GK19ksbhm13u:1791": " kiṃ tapo vā na vetyetadupavāsādikaṃ vratam /",
    "GK19ksbhm13u:1792": " pṛṣṭaḥ provāca kaunteyaṃ punaḥ śantanunandanaḥ // Bhmj_13.856 //",
    "GK19ksbhm13u:1793": " bhuñjāno 'pyupavāsī syādyuktāhāro naraḥ sadā /",
    "GK19ksbhm13u:1794": " upavāso hi mūrkhāṇāṃ kevalaṃ prāṇaśaṣaṇam // Bhmj_13.857 //",
    "GK19ksbhm13u:1795": " sadā rataḥ svadāreṣu brahmacārī bhavennaraḥ /",
    "GK19ksbhm13u:1796": " yajñopayuktamāṃsāśī bhavenmāṃsavivarjakaḥ // Bhmj_13.858 //",
    "GK19ksbhm13u:1797": " atithidvijabhṛtyānāṃ śeṣamaśnāti yaḥ sadā /",
    "GK19ksbhm13u:1798": " amṛtāśī sa vijñeyaḥ surā nāmnāmṛtāśinaḥ // Bhmj_13.859 //",
    "GK19ksbhm13u:1799": " ***** amṛtaprāśikā // 60 // *****",
    "GK19ksbhm13u:1800": " naraḥ karmaphale kartā kiṃ na vetti kṣamābhujā /",
    "GK19ksbhm13u:1801": " bhīṣmaḥ pṛṣṭo 'bravīcchakraḥ purā prahlādamabravīt // Bhmj_13.860 //",
    "GK19ksbhm13u:1802": " sthānāccyutastvaṃ daityendra hatāste bāndhavā mayā /",
    "GK19ksbhm13u:1803": " śokasthānaṃ kathaṃ svastho nirākula ivekṣyase // Bhmj_13.861 //",
    "GK19ksbhm13u:1804": " śrutveti daityastaṃ prāha śakra kiṃ katthase vṛthā /",
    "GK19ksbhm13u:1805": " bhāvāḥ svabhāvacapalāḥ puruṣārtho nirarthakaḥ // Bhmj_13.862 //",
    "GK19ksbhm13u:1806": " mūrkho buddhimatāṃ dhuryaḥ surūpo rūpavarjitaḥ /",
    "GK19ksbhm13u:1807": " pramattā nayasaṃpannā yāntyete heturatra kaḥ // Bhmj_13.863 //",
    "GK19ksbhm13u:1808": " na hi śokaḥ sukhabhraṃśe kartavyo vṛddhasevibhiḥ /",
    "GK19ksbhm13u:1809": " bhavedabhāvaḥ sadbhāve bhāvā bhrūbhaṅgabhaṅgurāḥ // Bhmj_13.864 //",
    "GK19ksbhm13u:1810": " iti śrutvā yayau śakrastatprajñānopadeśataḥ /",
    "GK19ksbhm13u:1811": " prahṛṣṭā buddhisārāṇāmadveṣṭāro hi sādhavaḥ // Bhmj_13.865 //",
    "GK19ksbhm13u:1812": " ***** śakraprahlādasaṃvādaḥ // 61 // *****",
    "GK19ksbhm13u:1813": " akālavahninā dagdhe rājñāmaiśvaryakānane /",
    "GK19ksbhm13u:1814": " kiṃ dhairyamiti pṛṣṭo 'tha pārthenāha pitāmahaḥ // Bhmj_13.866 //",
    "GK19ksbhm13u:1815": " bhraṣṭarājyeṣu daityeṣu prāptaiśvaryaḥ śatakratuḥ /",
    "GK19ksbhm13u:1816": " papraccha gatvā brahmāṇaṃ naṣṭe vairocanaṃ purā // Bhmj_13.867 //",
    "GK19ksbhm13u:1817": " vibhavaṃ lokapālānāmabhibhūya nijaśriyā /",
    "GK19ksbhm13u:1818": " yo babhūva jagannāthaḥ sa baḍiḥ(liḥ)",
    "GK19ksbhm13u:1819": " kvādya vartate // Bhmj_13.868 //",
    "GK19ksbhm13u:1820": " iti pṛṣṭaḥ surendreṇa jagāda kamalodbhavaḥ /",
    "GK19ksbhm13u:1821": " śūnyāgāre kharo bhūtvā bhraṣṭaiśvaryo baḍiḥ(liḥ)",
    "GK19ksbhm13u:1822": " sthitaḥ // Bhmj_13.869 //",
    "GK19ksbhm13u:1823": " śrutvaitanmuditaḥ śakrastūrṇa taṃ draṣṭumāyayau /",
    "GK19ksbhm13u:1824": " airāvaṇaṃ samāruhya kailāsamiva jaṅgamam // Bhmj_13.870 //",
    "GK19ksbhm13u:1825": " sa gatvā śūnyanilaye dadarśa khararūpiṇam /",
    "GK19ksbhm13u:1826": " tuṣāśinaṃ baliṃ ko vā vipadbhirnaiva pīḍyate // Bhmj_13.871 //",
    "GK19ksbhm13u:1827": " dṛṣṭvā tamūce trailokyanātho bhūtvaiśāsanaḥ /",
    "GK19ksbhm13u:1828": " tvamimāṃ gatimāpannaḥ kathaṃ śocyāṃ na śocasi // Bhmj_13.872 //",
    "GK19ksbhm13u:1829": " lakṣmīvilāsahāsācchaṃ kva tacchatraṃ kva cāmaram /",
    "GK19ksbhm13u:1830": " tālavyālolavalayaṃ gītamapsarāsaṃ kva tat // Bhmj_13.873 //",
    "GK19ksbhm13u:1831": " brahmadattā kva sā hemamālā maulimatastava /",
    "GK19ksbhm13u:1832": " kṣapāsvapi yayā dikṣu babhurbālātapaśriyaḥ /",
    "GK19ksbhm13u:1833": " athavā yānti cetāṃsi mahatāṃ saha bhūtibhiḥ // Bhmj_13.874 //",
    "GK19ksbhm13u:1834": " api smarasi kiṃ daitya bhāsvatastava śāsanāt /",
    "GK19ksbhm13u:1835": " akṛṣṭapacyā pṛthivī yadabhūdbhūriyājinaḥ // Bhmj_13.875 //",
    "GK19ksbhm13u:1836": " yaścātapatre yātrāyāṃ śītāṃśudhavale tava /",
    "GK19ksbhm13u:1837": " gandharvāṇāṃ sahasrāṇi nanṛturhemamālinām // Bhmj_13.876 //",
    "GK19ksbhm13u:1838": " airāvaṇagatasyeti śrutvā śakrasya bhāṣitam /",
    "GK19ksbhm13u:1839": " avuluptamanāḥ prāha baḍi(lir)",
    "GK19ksbhm13u:1840": " vāmanavañcitaḥ // Bhmj_13.877 //",
    "GK19ksbhm13u:1841": " taraṅgataralā lakṣmīryadyāyāti ca yāti ca /",
    "GK19ksbhm13u:1842": " kṛtamasmābhiriti ki tatpranṛtyanti śatravaḥ // Bhmj_13.878 //",
    "GK19ksbhm13u:1843": " na śocāmi svasatvastho nistaraṅga ivodadhiḥ /",
    "GK19ksbhm13u:1844": " dṛṣṭvā kālena mahatā kathāśeṣīkṛtāḥ śriyaḥ // Bhmj_13.879 //",
    "GK19ksbhm13u:1845": " avaśyaṃ vidhidaurātmyādvipadantā hi saṃpadaḥ /",
    "GK19ksbhm13u:1846": " lakṣmīṃ vinaśvaraḥ śocetkaḥ kālakavalīkṛtām // Bhmj_13.880 //",
    "GK19ksbhm13u:1847": " anatikramaṇīyo 'yaṃ kālaḥ sarvatra jṛmbhate /",
    "GK19ksbhm13u:1848": " tuṣaiḥ kalpitavṛttiryatprayātaḥ svaratāmaham // Bhmj_13.881 //",
    "GK19ksbhm13u:1849": " vikośāśāpalāśe 'sminsaṃsārorusaroruhe /",
    "GK19ksbhm13u:1850": " kālabhṛṅgaḥ pibatyeva janakiñjalkamañjasā // Bhmj_13.882 //",
    "GK19ksbhm13u:1851": " jagadgrāsagariṣṭhasya tasya kālasya śāsanāt /",
    "GK19ksbhm13u:1852": " smṛtiśeṣadaśāṃ śakra sameṣyati bhavānapi // Bhmj_13.883 //",
    "GK19ksbhm13u:1853": " kiṃ na viplavāyantyetā hariṇyaḥ śīghragāḥ kṣaṇam /",
    "GK19ksbhm13u:1854": " sphītaphenasitacchattrāstaraṅgiṇyo vibhūtayaḥ // Bhmj_13.884 //",
    "GK19ksbhm13u:1855": " prayāti taralā lakṣmīḥ sravatyāyuralakṣitam /",
    "GK19ksbhm13u:1856": " iti vastusvabhāve 'sminko nu śocati madvidhaḥ // Bhmj_13.885 //",
    "GK19ksbhm13u:1857": " āyuḥ kenākṣayaṃ labdhaṃ viyogaḥ kasya vā priyaḥ /",
    "GK19ksbhm13u:1858": " kasminvā capalā lakṣmīrniṣaṇṇā caravīkṣitā // Bhmj_13.886 //",
    "GK19ksbhm13u:1859": " alīkalīlācaṭulaiḥ saṃgamairdṛṣṭanaṣṭayā /",
    "GK19ksbhm13u:1860": " anayā sarvagāminyā kiyanto na viḍambitāḥ // Bhmj_13.887 //",
    "GK19ksbhm13u:1861": " aiśvaryasaurabhabharānguṇabhṛṅgasaṅgānkāntālatāvalayitānabhimānavṛkṣān /",
    "GK19ksbhm13u:1862": " utphullakīrtikusumānphalapūritāśānsarvakaṣo harati kālamahāpravāhaḥ // Bhmj_13.888 //",
    "GK19ksbhm13u:1863": " tasyaitadvadataḥ kāryāllalanaṃ lalitākṛtim /",
    "GK19ksbhm13u:1864": " dadarśanirgatāṃ śakro dṛṣṭvāpṛcchacca vismitaḥ // Bhmj_13.889 //",
    "GK19ksbhm13u:1865": " līlāśikhaṇḍābharaṇā kā tvaṃ hariṇalocane /",
    "GK19ksbhm13u:1866": " kimarthamasi niṣkrāntā daityādhipativigrahāt // Bhmj_13.890 //",
    "GK19ksbhm13u:1867": " sā tacchrutvāvadacchakraṃ tvāmahaṃ samupasthitā /",
    "GK19ksbhm13u:1868": " tyaktvainaṃ vismṛtācāramucchiṣṭaspṛṣṭasarpiṣam // Bhmj_13.891 //",
    "GK19ksbhm13u:1869": " ahaṃ subhaṭakhaḍgāgradhārājalanivāsinī /",
    "GK19ksbhm13u:1870": " kamalāpūtamahgalyā kamalākaravāsinī // Bhmj_13.892 //",
    "GK19ksbhm13u:1871": " etaduktvā curbhiḥ śrīrbhūmyambhovahnivāyuṣu /",
    "GK19ksbhm13u:1872": " pādaiḥ saṃnidhimādāya sahasrākṣamupāyayau // Bhmj_13.893 //",
    "GK19ksbhm13u:1873": " ***** śrīsaṃnidhānam // 62 // *****",
    "GK19ksbhm13u:1874": " śrīvihīnaṃ purā śakro namuciṃ nāma dānavam /",
    "GK19ksbhm13u:1875": " papraccha śokakāle 'sminkiṃ na śocasi dānava // Bhmj_13.894 //",
    "GK19ksbhm13u:1876": " iti pṛṣṭo 'vaddaityo niḥsyandodadhidhairyabhūḥ /",
    "GK19ksbhm13u:1877": " naṣṭāḥ śokena naśyanti dviṣadānandadāyinaḥ // Bhmj_13.895 //",
    "GK19ksbhm13u:1878": " śokadagdhaśarīrāṇāṃ prarohaḥ kva punaḥ śriyaḥ /",
    "GK19ksbhm13u:1879": " śokena naśyati prajñā prajñānāśo vipattaye // Bhmj_13.896 //",
    "GK19ksbhm13u:1880": " śokena spṛṣṭacittānāṃ naṣṭānāmudbhavaḥ kutaḥ /",
    "GK19ksbhm13u:1881": " svakṛtaṃ bhujyate karma paripāke śubhāśubham /",
    "GK19ksbhm13u:1882": " satāmamlānavaktrāṇāṃ nāntarajñāstu śatravaḥ // Bhmj_13.897 //",
    "GK19ksbhm13u:1883": " ***** śakranamucisaṃvādaḥ // 63 // *****",
    "GK19ksbhm13u:1884": " bhūtimāsādya śakreṇa baḍiḥ(liḥ)",
    "GK19ksbhm13u:1885": " svapadavicyutaḥ /",
    "GK19ksbhm13u:1886": " punarevāvadatpṛṣṭo vyasane 'pyaviluptadhīḥ // Bhmj_13.898 //",
    "GK19ksbhm13u:1887": " avaśyameva śūrāṇāṃ sthitau jayaparājayau /",
    "GK19ksbhm13u:1888": " karmāyattau na kartā tvaṃ kālaprāptamidaṃ bhaja // Bhmj_13.899 //",
    "GK19ksbhm13u:1889": " kālo na yāti yāsyanti sahasrāṇi bhavādṛśām /",
    "GK19ksbhm13u:1890": " gantā tvamapi kālena kiṃ dhairyeṇa vikatthase // Bhmj_13.900 //",
    "GK19ksbhm13u:1891": " na tallokeṣu paśyāmi vicinvāno 'pi sūkṣmadhīḥ /",
    "GK19ksbhm13u:1892": " duṣprāpaṃ yadayatnena na līḍhaṃ kālajihvayā // Bhmj_13.901 //",
    "GK19ksbhm13u:1893": " kathāvaśeṣavibhavāḥ kālena bhuvanādhipāḥ /",
    "GK19ksbhm13u:1894": " śrūyante vihitāste te kiṃ vṛthā śakra mādyasi // Bhmj_13.902 //",
    "GK19ksbhm13u:1895": " śakto 'smi jetuṃ tvāmekaḥ sānugaṃ darpamohitam /",
    "GK19ksbhm13u:1896": " kiṃtu na kṣamate kālo velevābdherbalaṃ mama // Bhmj_13.903 //",
    "GK19ksbhm13u:1897": " kālenāyānti vipadaḥ kālenāyānti saṃpadaḥ /",
    "GK19ksbhm13u:1898": " puṃsāṃ svakarmamudrāṇāṃ śokasyāvasaro 'tra kaḥ // Bhmj_13.904 //",
    "GK19ksbhm13u:1899": " niśamyaitatsahasrākṣo virato 'marṣasāhasāt /",
    "GK19ksbhm13u:1900": " sa tamūce kālavaśaṃ tvaṃ yathāttha tathaiva tat // Bhmj_13.905 //",
    "GK19ksbhm13u:1901": " yadā lokā bhaviṣaayanti nirmaryādāḥ kalispṛśaḥ /",
    "GK19ksbhm13u:1902": " tadā tvaṃ dāruṇaiḥ pāśairmuktaḥ svāsthyāṃ gamiṣyasi // Bhmj_13.906 //",
    "GK19ksbhm13u:1903": " ***** baḍi(li)vāsavasaṃvādaḥ // 64 // *****",
    "GK19ksbhm13u:1904": " śubhāśubhasya pṛṣṭo 'tha pūrvaṃ rūpaṃ mahībhujā /",
    "GK19ksbhm13u:1905": " jagāda bhīṣmo jantūnāṃ vināśodayalakṣaṇam // Bhmj_13.907 //",
    "GK19ksbhm13u:1906": " ākāśataṭinītīre purā śakraḥ sanāradaḥ /",
    "GK19ksbhm13u:1907": " vilokya lakṣmīṃ papraccha vikāsikamalānanām // Bhmj_13.908 //",
    "GK19ksbhm13u:1908": " devi śaṃsa yathā tattvamihāgamanakāraṇam /",
    "GK19ksbhm13u:1909": " iti pṛṣṭā mahendreṇa sāvadatkamalekṣaṇā // Bhmj_13.909 //",
    "GK19ksbhm13u:1910": " tyaktvā daityānahaṃ śakra naṣṭācārānviśṛṅkhalān /",
    "GK19ksbhm13u:1911": " surāṇāṃ sadma sādhūnāṃ saṃprāptā tava cāntikam // Bhmj_13.910 //",
    "GK19ksbhm13u:1912": " asurāḥ pūrvamabhavansadācāravibhūṣaṇāḥ /",
    "GK19ksbhm13u:1913": " snātā hutāgnayaścāsannijitāḥ strībhirarcitāḥ // Bhmj_13.911 //",
    "GK19ksbhm13u:1914": " dātāro niḥspṛhāḥ kṣāntāḥ prabhāte ghṛtadarśinaḥ /",
    "GK19ksbhm13u:1915": " na niśīthe na cotsaṅge dadhisaktubhujo 'bhavan // Bhmj_13.912 //",
    "GK19ksbhm13u:1916": " avandhyaratisargāśca tenāhaṃ tānabhūṣayam /",
    "GK19ksbhm13u:1917": " adya tūtsannamaryādāstyaktāste durmadā mayā // Bhmj_13.913 //",
    "GK19ksbhm13u:1918": " āyattāḥ patayaḥ strīṇāṃ śaṇṭīnāmadya tatpare /",
    "GK19ksbhm13u:1919": " pratyutthānādikaṃ tāṃśca kurvantyuccairvadanti ca // Bhmj_13.914 //",
    "GK19ksbhm13u:1920": " taruṇā dhūrtasacivā vṛddhānāṃ vacanaṃ vayaḥ /",
    "GK19ksbhm13u:1921": " viḍambayanti darpāndhā helollolitakuntalāḥ // Bhmj_13.915 //",
    "GK19ksbhm13u:1922": " aśaucocchiṣṭasūdaiśca vihitaṃ bhakṣayanti te /",
    "GK19ksbhm13u:1923": " guptodyāneṣu devārthibhṛtyasvajanavarjitāḥ // Bhmj_13.916 //",
    "GK19ksbhm13u:1924": " dhānyaṃ payonnaṃ vivṛtaṃ svocchiṣṭaspṛṣṭasarpiṣam /",
    "GK19ksbhm13u:1925": " gṛhe teṣāṃ na vīkṣante hāsakeliratāḥ striyaḥ // Bhmj_13.917 //",
    "GK19ksbhm13u:1926": " strīyogyaṃ puruṣo dhatte keśāṃśukavibhūṣaṇam /",
    "GK19ksbhm13u:1927": " ācāragatisaṃlāpaṃ pauruṣaṃ strī bibharti ca // Bhmj_13.918 //",
    "GK19ksbhm13u:1928": " itthaṃ teṣāṃ madāndhānāṃ vasatiṃ pāpināmaham /",
    "GK19ksbhm13u:1929": " tyaktvāntikamavāptā tvāṃ satyaśīle mam sthitiḥ // Bhmj_13.919 //",
    "GK19ksbhm13u:1930": " āśā śraddhā dhṛtiḥ kṣāntiḥ kāntirvṛttirjitirmatiḥ /",
    "GK19ksbhm13u:1931": " yuṣmāneva samāyātā devyo 'ṣṭau matpuraḥsarāḥ // Bhmj_13.920 //",
    "GK19ksbhm13u:1932": " iti bruvāṇāṃ tāṃ śakraḥ prāpya prāyāttriviṣṭapam /",
    "GK19ksbhm13u:1933": " nimittametatprathamaṃ subhāśubhaphalaṃ nṛṇām // Bhmj_13.921 //",
    "GK19ksbhm13u:1934": " ***** śrīvāsavasaṃvādaḥ // 65 // *****",
    "GK19ksbhm13u:1935": " rājñā brahmapadaṃ pṛṣṭaḥ punarūce pitāmahaḥ /",
    "GK19ksbhm13u:1936": " asito devalaḥ pūrvaṃ jaigīṣavyamabhāṣata // Bhmj_13.922 //",
    "GK19ksbhm13u:1937": " vandito ninditaścāsi samastulyapriyāpriyaḥ /",
    "GK19ksbhm13u:1938": " tyaktarāgabhayadveṣo lakṣyase kena hetunā // Bhmj_13.923 //",
    "GK19ksbhm13u:1939": " iti pṛṣṭo munīndreṇa jaigīṣavyaḥ svatantravit /",
    "GK19ksbhm13u:1940": " uvāca śāntamanasaḥ satyaṃ jātamidaṃ mama // Bhmj_13.924 //",
    "GK19ksbhm13u:1941": " vidyānalasamudbhūtavivekavyastaviplavāḥ /",
    "GK19ksbhm13u:1942": " na hṛṣyanti na śocanti santaḥ saṃtoṣanirbharāḥ // Bhmj_13.925 //",
    "GK19ksbhm13u:1943": " mānāvamānayostulyā na snigdhā na ca vairiṇaḥ /",
    "GK19ksbhm13u:1944": " mamāyamiti no yeṣāmahamasyeti vā kvacit // Bhmj_13.926 //",
    "GK19ksbhm13u:1945": " mātsaryamanurāgo vā nirapāyasukhaspṛśām /",
    "GK19ksbhm13u:1946": " sarvabandhavinirmuktā nirbhayāḥ saṃcaranti ye /",
    "GK19ksbhm13u:1947": " prabuddhāḥ svapnamāyāsu labhante brahmaṇaḥ padam // Bhmj_13.927 //",
    "GK19ksbhm13u:1948": " ***** jaigīṣavyasaṃvādaḥ // 66 // *****",
    "GK19ksbhm13u:1949": " priyaḥ sarvatra pūjyaśca ko 'stīti jagatībhujā /",
    "GK19ksbhm13u:1950": " bhīṣmaḥ pṛṣṭo 'vadatkṛṣṇo yadāhāndhakabhūpatim // Bhmj_13.928 //",
    "GK19ksbhm13u:1951": " eka evāsti nikhilapriyaḥ pūjyaśca nāradaḥ /",
    "GK19ksbhm13u:1952": " svacchandacārī sukhitaḥ sodyogo vijitendriyaḥ // Bhmj_13.929 //",
    "GK19ksbhm13u:1953": " asaṃniruddhaprasaro niḥsaṅgo bahusaṃgataḥ /",
    "GK19ksbhm13u:1954": " krīḍāratirjagaddraṣṭā kāmakrodhavivarjitaḥ // Bhmj_13.930 //",
    "GK19ksbhm13u:1955": " śrutveti pṛṣṭaḥ pārthena bhūtānāṃ prabhavo 'pyayam /",
    "GK19ksbhm13u:1956": " kālasya ca gatiṃ bhīṣmo babhāṣe viśvatattvavit // Bhmj_13.931 //",
    "GK19ksbhm13u:1957": " purā śukena bhagavānvyāsaḥ pṛṣṭo 'bravīdidam /",
    "GK19ksbhm13u:1958": " sargāsthitiṃ ca kālaṃ ca yacca kṛtyaṃ dvijanmanām // Bhmj_13.932 //",
    "GK19ksbhm13u:1959": " sahasrayugaparyanteṣvavyakto vyaktatāṃ gataḥ /",
    "GK19ksbhm13u:1960": " brahma sṛjati śabdāttu vyomādikṣmāntapañcakam // Bhmj_13.933 //",
    "GK19ksbhm13u:1961": " tadudbhute punaḥ sarge kālenākāśaśeṣatām /",
    "GK19ksbhm13u:1962": " gate vyomādi vilayaṃ prayātyavyaktasaṃjñake // Bhmj_13.934 //",
    "GK19ksbhm13u:1963": " ityayaṃ sargasaṃkṣepaḥ śṛṇu kṛtyaṃ dvijanmanām /",
    "GK19ksbhm13u:1964": " saṃskṛto jātakarmādyairbrahmacārī bhavedgṛhī // Bhmj_13.935 //",
    "GK19ksbhm13u:1965": " ātmānamātmanā paśyanvānaprasthastato yatiḥ /",
    "GK19ksbhm13u:1966": " brāhmaṃ karmeti kathitaṃ jñānināṃ vṛttirucyate // Bhmj_13.936 //",
    "GK19ksbhm13u:1967": " anādaravirakteccho vidyuttaralamātmanā /",
    "GK19ksbhm13u:1968": " paśyannantaḥ paraṃ jyotiḥ sarvavyāpī samīravat // Bhmj_13.937 //",
    "GK19ksbhm13u:1969": " śūnyasthānaikanilayaḥ samo brahmaṇi līyate /",
    "GK19ksbhm13u:1970": " karmaṇā yāti saṃsāraṃ niḥsaṃsārastu vidyayā // Bhmj_13.938 //",
    "GK19ksbhm13u:1971": " nijodbhavavilīnecchaḥ saṃvidvikacamānasaḥ /",
    "GK19ksbhm13u:1972": " satataṃ svāntaviśrāntaḥ paramāmṛtamaśnute // Bhmj_13.939 //",
    "GK19ksbhm13u:1973": " ***** vyāsaśukasaṃvādaḥ // 67 // *****",
    "GK19ksbhm13u:1974": " śrutveti bhīṣmaṃ papraccha ya ete pṛthivīśvarāḥ /",
    "GK19ksbhm13u:1975": " yātā mṛtyuvaśaṃ teṣāṃ ko mṛtyuriti pāṇḍavaḥ // Bhmj_13.940 //",
    "GK19ksbhm13u:1976": " bhīṣmo 'bravītpurā prāha rājānamanukampakam /",
    "GK19ksbhm13u:1977": " nāradaḥ putraśokārtaṃ śatrūṇāṃ vaśamāgatam // Bhmj_13.941 //",
    "GK19ksbhm13u:1978": " sarvametadvidhiḥ sṛṣṭvā prajā vipulatāṃ gatāḥ /",
    "GK19ksbhm13u:1979": " āvartamāne bhuvane dṛṣṭvā krodhaṃ samāyayau // Bhmj_13.942 //",
    "GK19ksbhm13u:1980": " tatkrodhāddīptaśikhinā dahyamāneṣu jantuṣu /",
    "GK19ksbhm13u:1981": " kṛpāvāṃruyambako devaścaturmukhamayācata /",
    "GK19ksbhm13u:1982": " śaṃbhunābhyarthito dhātā kopāgniṃ saṃjahāra tam // Bhmj_13.943 //",
    "GK19ksbhm13u:1983": " saṃhṛtātkrodhadahanātkanyā kamalalocanā /",
    "GK19ksbhm13u:1984": " udatiṣṭhannabhaḥśyāmā raktāmbaravibhūṣaṇā // Bhmj_13.944 //",
    "GK19ksbhm13u:1985": " uvāca tāṃ tato brahmā tvaṃ śanaiḥ saṃhara prajāḥ /",
    "GK19ksbhm13u:1986": " apsu pratiṣṭhitā hyeṣā bhūmirbhāreṇa majjati // Bhmj_13.945 //",
    "GK19ksbhm13u:1987": " tacchrutvā dāruṇaṃ dhātuḥ kṛpayā netrajaṃ jalam /",
    "GK19ksbhm13u:1988": " nijaṃ jagrāha pāṇibhyāṃ nindantī janma duḥkhitā // Bhmj_13.946 //",
    "GK19ksbhm13u:1989": " kathaṃ tava sutā deva ghore karmaṇi madvidhā /",
    "GK19ksbhm13u:1990": " yogyā bandhuviyuktānāṃ na sahe duḥkhināṃ giraḥ // Bhmj_13.947 //",
    "GK19ksbhm13u:1991": " ityuktvā vipulaṃ cakre duṣkaraṃ vividhaṃ tapaḥ /",
    "GK19ksbhm13u:1992": " sā mṛtyuḥ sarvasaṃhārabhītā kāruṇyaśālinī // Bhmj_13.948 //",
    "GK19ksbhm13u:1993": " tasyai varaṃ dadau dhātā vyādhayaste 'śrubindavaḥ /",
    "GK19ksbhm13u:1994": " bhaviṣyanti janāntāya tvāṃ na jñāsyanti mohitāḥ // Bhmj_13.949 //",
    "GK19ksbhm13u:1995": " iti mṛtyuḥ purā sṛṣṭvā brahmaṇā sarvasaṃhṛtiḥ /",
    "GK19ksbhm13u:1996": " mā śucaḥ pṛthivīpāla sā hi kaṃ nopasarpati // Bhmj_13.950 //",
    "GK19ksbhm13u:1997": " ***** mṛtyuprajāpatisaṃvādaḥ // 68 // *****",
    "GK19ksbhm13u:1998": " dharmatattvaṃ punaḥ pṛṣṭo dharmajena pitāmahaḥ /",
    "GK19ksbhm13u:1999": " śaśaṃsa sāraṃ dharmasya satyaṃ parahitaṃ tathā // Bhmj_13.951 //",
    "GK19ksbhm13u:2000": " gatirdharmasya vividhā sūkṣmā jñātuṃ na śakyate /",
    "GK19ksbhm13u:2001": " viparītavicārāṇāmadharmo yāti dharmatām // Bhmj_13.952 //",
    "GK19ksbhm13u:2002": " antarjalatapāḥ pūrvamabhavajjājalirmuniḥ /",
    "GK19ksbhm13u:2003": " jaṭāsu yasya viśvāsātkulāyāḥ pakṣibhiḥ kṛtāḥ // Bhmj_13.953 //",
    "GK19ksbhm13u:2004": " sa dṛṣṭvā pakṣiṇāṃ mūrdhni nirvṛttāñśāvakāñśanaiḥ /",
    "GK19ksbhm13u:2005": " babhūva dharmasaṃmattastamūcuratha rākṣasāḥ // Bhmj_13.954 //",
    "GK19ksbhm13u:2006": " tulādharasya samātāmanāsādyaiva kiṃ mune /",
    "GK19ksbhm13u:2007": " mādyasi sphāratapasāṃ vyayaṃ kartumihodyataḥ // Bhmj_13.955 //",
    "GK19ksbhm13u:2008": " iti śrutvā samanviṣya gatvā vārāṇasīṃ muniḥ /",
    "GK19ksbhm13u:2009": " tulādharaṃ dadarśātha māṃsavikrayajīvitam // Bhmj_13.956 //",
    "GK19ksbhm13u:2010": " jñānadṛṣṭyā svayaṃ jñātvā tasyāgamanakāraṇaṇ /",
    "GK19ksbhm13u:2011": " tulādharo 'bravīdbrahmandharmo hi gaganātmakaḥ // Bhmj_13.957 //",
    "GK19ksbhm13u:2012": " abhītaiḥ sarvabhūtebhyo bhūtānāmabhayapradaiḥ /",
    "GK19ksbhm13u:2013": " asaktaiḥ karmanipuṇairdharmasyāsādyate gatiḥ // Bhmj_13.958 //",
    "GK19ksbhm13u:2014": " ahiṃsā paramo yajñaḥ puṇyairyaṣṭuṃ sa śakyate /",
    "GK19ksbhm13u:2015": " paśya pāpaṃ kṛśāprāpyaṃ gopaśuprāṇapīḍanāt // Bhmj_13.959 //",
    "GK19ksbhm13u:2016": " ātmayajñāptapuṇyānāmātmatīrthaikasevinām /",
    "GK19ksbhm13u:2017": " tyaktābhimānaspardhānāṃ naiva śocanti bāndhavāḥ // Bhmj_13.960 //",
    "GK19ksbhm13u:2018": " iti mānamahāmohaṃ jājaleḥ sa tulādharaḥ /",
    "GK19ksbhm13u:2019": " nivāryāsaktakarmasthaḥ prayayau paramāṃ gatim // Bhmj_13.961 //",
    "GK19ksbhm13u:2020": " ***** tulādharajājalisaṃvādaḥ // 69 // *****",
    "GK19ksbhm13u:2021": " gītaṃ vicaravnunā pūrvaṃ dharma'sminneva bhūbhujā /",
    "GK19ksbhm13u:2022": " ahiṃsā paramo dharmaḥ kratuścādravyaḍambaraḥ // Bhmj_13.962 //",
    "GK19ksbhm13u:2023": " paśuprāṇairyajantyete kāmātmānaḥ phalepsavaḥ /",
    "GK19ksbhm13u:2024": " māṃsamatsyamadhupraāyaṃ dhūrtairbhogāya kalpitam // Bhmj_13.963 //",
    "GK19ksbhm13u:2025": " lolupairdambhagurubhiḥ paśuyāgo 'dhigamyate /",
    "GK19ksbhm13u:2026": " pūjyo hi bhagavānviṣṇuḥ so 'dbhiḥ puṣpaiśca tuṣyati // Bhmj_13.964 //",
    "GK19ksbhm13u:2027": " ralāniṃ śarīraṃ nāyāti yathā na maraṇaṃ bhavet /",
    "GK19ksbhm13u:2028": " tathā karma pravartena śarīraṃ dharmasādhanam // Bhmj_13.965 //",
    "GK19ksbhm13u:2029": " ***** vicaravnugītāḥ // 70 // *****",
    "GK19ksbhm13u:2030": " kāryākāryavimarśāya rājñā pṛṣṭaḥ pitāmahaḥ /",
    "GK19ksbhm13u:2031": " uvāca cirakārīti babhūvāṅgiraso muniḥ // Bhmj_13.966 //",
    "GK19ksbhm13u:2032": " ciraṃ vicārya karmāmi sa karoti yadā tadā /",
    "GK19ksbhm13u:2033": " alaso dīrghadarśī ca mūrkhairiti viḍambyate // Bhmj_13.967 //",
    "GK19ksbhm13u:2034": " sa kadācitsvayaṃ pitrā prerito jananīvadhe /",
    "GK19ksbhm13u:2035": " ciraṃ nidadhyau saṃdehadolāviślathamānasaḥ // Bhmj_13.968 //",
    "GK19ksbhm13u:2036": " avilaṅghyaṃ guruvaco duḥsaho jananīvadhaḥ /",
    "GK19ksbhm13u:2037": " ityabhūdduḥkhakaluṣaḥ patito dharmasaṃśaye // Bhmj_13.969 //",
    "GK19ksbhm13u:2038": " tāvaccintāparaḥ so 'bhūdyāvattasya pitā svayam /",
    "GK19ksbhm13u:2039": " paścāttāpamanuprāpto nijāmājñāmavārayat // Bhmj_13.970 //",
    "GK19ksbhm13u:2040": " cirakārī vimarśena rarakṣeti svayaṃ muniḥ /",
    "GK19ksbhm13u:2041": " mātaraṃ guruvākyaṃ ca vimarśo hi śubhāspadam // Bhmj_13.971 //",
    "GK19ksbhm13u:2042": " ***** cirakāricaritam // 71 // *****",
    "GK19ksbhm13u:2043": " rājā rakṣetsadācāraṃ kathaṃ lokānapīḍayan /",
    "GK19ksbhm13u:2044": " iti pṛṣṭo narendreṇa punaḥ śāntanavo 'bravīt // Bhmj_13.972 //",
    "GK19ksbhm13u:2045": " dyumatsena purā putraṃ sālvarājo mahāmatiḥ /",
    "GK19ksbhm13u:2046": " babhāṣe satyavānnāma vadhyānvīkṣyātipīḍitān // Bhmj_13.973 //",
    "GK19ksbhm13u:2047": " rājandharmagatiḥ sūkṣmā kimete dasyavastvayā /",
    "GK19ksbhm13u:2048": " asāmarthyena viprāṇāṃ nigṛhyante yathā tathā // Bhmj_13.974 //",
    "GK19ksbhm13u:2049": " ekasya hi vadhenaiva te bhāryāputrabāndhavāḥ /",
    "GK19ksbhm13u:2050": " hatā bhavanti bahavastasmāddaṇḍo vivecyate // Bhmj_13.975 //",
    "GK19ksbhm13u:2051": " dyumatseno niśamyeti prāha daṇḍyānadaṇḍayan /",
    "GK19ksbhm13u:2052": " rājā kṣipatyagādhe 'sminprajā bhayamahāvaṭe // Bhmj_13.976 //",
    "GK19ksbhm13u:2053": " laghudaṇḍāḥ purābhūvanmṛdavo 'lpadruho janāḥ /",
    "GK19ksbhm13u:2054": " adya kālaviparyāsādvadhyadaṇḍe 'pyasaṃyatāḥ // Bhmj_13.977 //",
    "GK19ksbhm13u:2055": " ityāsīdrājaputrasya rājñaśca paribhāṣaṇam /",
    "GK19ksbhm13u:2056": " nivṛtte ca pravṛtte ca dharme dharmavidāṃ vara // Bhmj_13.978 //",
    "GK19ksbhm13u:2057": " ***** dyumatsenopākhyānam // 72 // *****",
    "GK19ksbhm13u:2058": " nivṛttaṃ ca pravṛttaṃ ca dharmaṃ pṛṣṭo 'tha bhūbhujā /",
    "GK19ksbhm13u:2059": " vyājahārobhayostattvaṃ draṣṭā śantanunandanaḥ // Bhmj_13.979 //",
    "GK19ksbhm13u:2060": " nahuṣasya purā saure sattre gāṃ yūpasaṃgatām /",
    "GK19ksbhm13u:2061": " svecchācāro dvijo yogī vilokya kapilo 'bravīt // Bhmj_13.980 //",
    "GK19ksbhm13u:2062": " aho nu hiṃsā durvṛttairdharmāya parikalpitā /",
    "GK19ksbhm13u:2063": " paropaghāte nandanti lubdhāḥ kāmaphalepsavaḥ // Bhmj_13.981 //",
    "GK19ksbhm13u:2064": " ityākarṇya dvijastatra syūmaraśmiḥ praviśya gām /",
    "GK19ksbhm13u:2065": " avadadvedavacanaprāmāṇyaṃ neṣyate tvayā // Bhmj_13.982 //",
    "GK19ksbhm13u:2066": " yajeta dadyādityeṣā na śrutā kiṃ śrutiḥ smṛtiḥ /",
    "GK19ksbhm13u:2067": " gārhasthyalakṣaṇo dharmo yajñāṅgo hyakhilāśrayaḥ // Bhmj_13.983 //",
    "GK19ksbhm13u:2068": " śrutveti kapilaḥ prāha śuddhajñānamayaḥ kratuḥ /",
    "GK19ksbhm13u:2069": " tārayatyeva tamaso dravyayāgo hi bandhanam // Bhmj_13.984 //",
    "GK19ksbhm13u:2070": " syūmaraśmirniśamyaitatprovāca kriyayā punaḥ /",
    "GK19ksbhm13u:2071": " viśuddhe 'cirmaṇau jñānaṃ pratimāmāśrayediti // Bhmj_13.985 //",
    "GK19ksbhm13u:2072": " ***** gaukāpilīyam // 73 // *****",
    "GK19ksbhm13u:2073": " varaṃ dharmārthekāmānāṃ kimiti kṣmābhujā punaḥ /",
    "GK19ksbhm13u:2074": " pṛṣṭo 'bravīcchāntanavastrivargagatikovidaḥ // Bhmj_13.986 //",
    "GK19ksbhm13u:2075": " dhanārthī brāhmaṇaḥ kaściddevānārādhya niṣphalaḥ /",
    "GK19ksbhm13u:2076": " siṣeve kuṇḍadhārākhyaṃ bhaktyā jñānadharaṃ ciram // Bhmj_13.987 //",
    "GK19ksbhm13u:2077": " tuṣṭe tasmindadarśātha svapne vaiśravaṇālaye /",
    "GK19ksbhm13u:2078": " maṇibhadraṃ dhanacayānvitarantaṃ yathocitam // Bhmj_13.988 //",
    "GK19ksbhm13u:2079": " kuṇḍadhārastamabhyetya brāhmaṇārthamayācata /",
    "GK19ksbhm13u:2080": " kuṇḍadhārasya yogena brāhmaṇo hitakāriṇā // Bhmj_13.989 //",
    "GK19ksbhm13u:2081": " varānnirvedamāpanno dharmavāṃstapase yayau /",
    "GK19ksbhm13u:2082": " nabhaścaro divyadṛṣṭiḥ so 'bhavattapasā kṛtī // Bhmj_13.990 //",
    "GK19ksbhm13u:2083": " evaṃ sārastrivargasya dharmaḥ śubhaphalapradaḥ /",
    "GK19ksbhm13u:2084": " arthakāmaprasaktānāṃ nṛpāṇāṃ narake sthitim /",
    "GK19ksbhm13u:2085": " niśamya kuryātko nāma na dharmopārjane matim // Bhmj_13.991 //",
    "GK19ksbhm13u:2086": " ***** kuṇḍadhāropākhyānam // 74 // *****",
    "GK19ksbhm13u:2087": " ahiṃsā paramo dharmo nirvedo jñānadeśakaḥ /",
    "GK19ksbhm13u:2088": " sarvatyāgaḥ parā śāntiḥ kāmināṃ tvanyathākhilam // Bhmj_13.992 //",
    "GK19ksbhm13u:2089": " asito devalaḥ pṛṣṭo nāradenābravītpurā /",
    "GK19ksbhm13u:2090": " aṣṭādaśātmakaḥ soṣmā saṃgataḥ pāñcabhautikaḥ // Bhmj_13.993 //",
    "GK19ksbhm13u:2091": " kṣetrajñena punaryāti saṃgamaṃ vṛkṣapakṣivat /",
    "GK19ksbhm13u:2092": " akṣīṇavāsanātanturbhinno 'pi na vimucyate // Bhmj_13.994 //",
    "GK19ksbhm13u:2093": " vicchinnakarmā nirdvandvaḥ puṇyapāpavivarjitaḥ /",
    "GK19ksbhm13u:2094": " dehī dehaviyoge svaṃ brahma gacchati nirguṇaḥ // Bhmj_13.995 //",
    "GK19ksbhm13u:2095": " ***** nāradāsitasaṃvādaḥ // 75 // *****",
    "GK19ksbhm13u:2096": " prakṣīṇavāsanājālo māṇḍavyaṃ janako 'bravīt /",
    "GK19ksbhm13u:2097": " dhuryo 'hamasmi sukhināmeka evārthavarjitaḥ /",
    "GK19ksbhm13u:2098": " dahyamāne 'pi nagare yasya kiṃcinna dahyate // Bhmj_13.996 //",
    "GK19ksbhm13u:2099": " saṃsāramarutaptānāṃ tṛṣṇāmūrcchitacetasām /",
    "GK19ksbhm13u:2100": " bheṣajaṃ paramaṃ nāma saṃtoṣāmṛtavāridaḥ // Bhmj_13.997 //",
    "GK19ksbhm13u:2101": " dhanena vardhane tṛṣṇā lāvaṇeneva vāriṇā /",
    "GK19ksbhm13u:2102": " śoko vivṛddhatṛṣṇāyā goḥ śṛṅgamiva vardhate // Bhmj_13.998 //",
    "GK19ksbhm13u:2103": " tāṃ tyaktvā gatasaṃsargo nirduḥkhapadamāśritaḥ /",
    "GK19ksbhm13u:2104": " kūrmāṅgavatsaṃhṛtecchaḥ svecchācārī vimucyate // Bhmj_13.999 //",
    "GK19ksbhm13u:2105": " janakasyeti vacasā māmḍavyaḥ srastasaṃsṛtiḥ /",
    "GK19ksbhm13u:2106": " brahmaprakāśamaviśaddhruvaṃ śāntamanāmayam // Bhmj_13.1000 //",
    "GK19ksbhm13u:2107": " ***** māṇḍavyajanakasaṃvādaḥ // 76 // *****",
    "GK19ksbhm13u:2108": " yatendriyecchaḥ saṃnyāsī nirbhayo janitābhayaḥ /",
    "GK19ksbhm13u:2109": " avajñāto 'vadhūtaśca śūnyācāro 'pyanāśrayaḥ // Bhmj_13.1001 //",
    "GK19ksbhm13u:2110": " anirviṇṇaḥ prahṛṣṭaśca jñātā maunī ca mucyate /",
    "GK19ksbhm13u:2111": " budha ityāha hārīto viśuddhajñānasaṃśrayaḥ // Bhmj_13.1002 //",
    "GK19ksbhm13u:2112": " ***** hārītagītāḥ // 77 // *****",
    "GK19ksbhm13u:2113": " bhraṣṭaiśvaryaḥ purā vṛtraḥ śukraṃ gurumabhāṣata /",
    "GK19ksbhm13u:2114": " jīvānāṃ karmabandhānāṃ tiṣṭhatāṃ pāñcabhautike /",
    "GK19ksbhm13u:2115": " paryāyeṇa bhavantyeva saṃpado vipadastathā // Bhmj_13.1003 //",
    "GK19ksbhm13u:2116": " niḥspṛho 'smi na śocāmi bhaje sāmyamanaśvaram /",
    "GK19ksbhm13u:2117": " na yāsyāmyadhunā rāgamavarṇo varṇasaṃgamāt // Bhmj_13.1004 //",
    "GK19ksbhm13u:2118": " ityuktvā dānavapatiryadṛcchopagatānmuneḥ /",
    "GK19ksbhm13u:2119": " sanatkumārādajñāsīdviṣṇuṃ kāraṇamavyayam // Bhmj_13.1005 //",
    "GK19ksbhm13u:2120": " sa vijñāyācyutaṃ devaṃ prayayau paramāṃ gatim /",
    "GK19ksbhm13u:2121": " so 'yaṃ nārāyaṇaḥ kṛṣṇaḥ saṃbandhī tava pāṇḍava // Bhmj_13.1006 //",
    "GK19ksbhm13u:2122": " ***** vṛtragītāḥ // 78 // *****",
    "GK19ksbhm13u:2123": " rājñā vṛtrakathāṃ pṛṣṭaḥ punaḥ prāha pitāmahaḥ /",
    "GK19ksbhm13u:2124": " purā vṛtreṇa vijito raṇe jambhanisūdanaḥ // Bhmj_13.1007 //",
    "GK19ksbhm13u:2125": " sa bodhito vasiṣṭhena garvajvaravimohitam /",
    "GK19ksbhm13u:2126": " viṣṇutejo dadhadvajraṃ taṃ jaghāna mahākṛtim // Bhmj_13.1008 //",
    "GK19ksbhm13u:2127": " hatasya kāyādvṛtrasya brahmahatyā vinirgatā /",
    "GK19ksbhm13u:2128": " muktakeśī kṛśā ghorā maladigdhā kapālinī // Bhmj_13.1009 //",
    "GK19ksbhm13u:2129": " sā vidrutaṃ sahasrākṣāṃ ciramanviṣya sarvataḥ /",
    "GK19ksbhm13u:2130": " vilokya kaṇṭhe jagrāha niścalābhayakampitam // Bhmj_13.1010 //",
    "GK19ksbhm13u:2131": " taṃ tayā gūḍhamākrāntaṃ cirāya caturānanaḥ /",
    "GK19ksbhm13u:2132": " vilokya kṛpayā hatyāṃ yayāce śakramuktaye // Bhmj_13.1011 //",
    "GK19ksbhm13u:2133": " viratā brahmaṇo vākyādbrahmahatyā sureśvaram /",
    "GK19ksbhm13u:2134": " tatyāja sthitimāsādya caturdhā ghoradarśanā // Bhmj_13.1012 //",
    "GK19ksbhm13u:2135": " yo 'gnau prajvalite yatnānna bījādikamarpayet /",
    "GK19ksbhm13u:2136": " yaḥ parvakāle viṭapicchettā yaśca rajasvalām // Bhmj_13.1013 //",
    "GK19ksbhm13u:2137": " kāmayecca jale yaśca kṣipecchleṣmamalādikam /",
    "GK19ksbhm13u:2138": " sa padaṃ brahmahatyāyāḥ svayaṃbhūrityabhāṣata // Bhmj_13.1014 //",
    "GK19ksbhm13u:2139": " ***** vṛtravadhaḥ // 79 // *****",
    "GK19ksbhm13u:2140": " jvarotpattiṃ punaḥ pṛṣṭo bhīṣmaḥ pārthamabhāṣata /",
    "GK19ksbhm13u:2141": " sumeruśṛṅge bhagavānsthito gaurīvapatiḥ purā /",
    "GK19ksbhm13u:2142": " śuśrāva yajñaṃ dakṣasya devākīrṇaṃ prajāpateḥ // Bhmj_13.1015 //",
    "GK19ksbhm13u:2143": " abhāgārhe 'si kiṃ yajñeṣviti gaurīgirā haraḥ /",
    "GK19ksbhm13u:2144": " anāhūtaścakārātha dakṣayajñakṣaye matim // Bhmj_13.1016 //",
    "GK19ksbhm13u:2145": " kruddhasya tasya lālāṭasvedavārikaṇātkṣaṇāt /",
    "GK19ksbhm13u:2146": " samudyayau jvaro dīptastriśirāstāmralocanaḥ // Bhmj_13.1017 //",
    "GK19ksbhm13u:2147": " brahmaṇā duḥsaha so 'tha vinyastaḥ kila bhāgaśaḥ /",
    "GK19ksbhm13u:2148": " teṣu teṣūtkaṭo yatnādekaḥ ko nu saheta tam // Bhmj_13.1018 //",
    "GK19ksbhm13u:2149": " saṃtāpaṃ gajakumbheṣu parvateṣu śilājatu /",
    "GK19ksbhm13u:2150": " nirmokapaṭṭaṃ sarpeṣu nīlikāṃ salileṣu ca // Bhmj_13.1019 //",
    "GK19ksbhm13u:2151": " goṣu khorakaniḥśvāsamūṣiraṃ kṣetrabhūmiṣu /",
    "GK19ksbhm13u:2152": " pādarogaṃ tathāśveṣu netrarogaṃ pikeṣu ca // Bhmj_13.1020 //",
    "GK19ksbhm13u:2153": " meṣeṣu pittabhedaṃ ca hikkāśvāsaṃ śukeṣu ca /",
    "GK19ksbhm13u:2154": " śikhābhedaṃ mayūreṣu śramaṃ pañcānaneṣu ca // Bhmj_13.1021 //",
    "GK19ksbhm13u:2155": " janmanyante vivāhe ca manuṣyeṣu jvaraṃ tathā /",
    "GK19ksbhm13u:2156": " bahudhāvasthitaṃ ghoraṃ satataṃ ca pracakṣate // Bhmj_13.1022 //",
    "GK19ksbhm13u:2157": " rudro 'tha vīrabhadrākhyaṃ sasarja gaṇamutkaṭam /",
    "GK19ksbhm13u:2158": " bhadrakālīṃ tathā devīṃ kālānalaśikhopamām // Bhmj_13.1023 //",
    "GK19ksbhm13u:2159": " tau gatvā cakraturyajñaṃ bahudravyaṃ prajāpateḥ /",
    "GK19ksbhm13u:2160": " bhinnabhinnāpaviddhāṅgaṃ nihatya mṛgarūpiṇam // Bhmj_13.1024 //",
    "GK19ksbhm13u:2161": " tataḥ prajāpatiḥ pūrvaṃ devāhitavināśakam /",
    "GK19ksbhm13u:2162": " virūpākṣamanekākṣaṃ tryakṣaṃ yakṣapatipriyam // Bhmj_13.1025 //",
    "GK19ksbhm13u:2163": " sarvātmanā sarvagataṃ sarvākāramanāmayam /",
    "GK19ksbhm13u:2164": " tuṣṭāva śaṃkaraṃ dakṣo gūḍhārthairdivyanāmabhiḥ // Bhmj_13.1026 //",
    "GK19ksbhm13u:2165": " namo yajñāya vijñeyatattvānubhavaśāline /",
    "GK19ksbhm13u:2166": " sarvavedamayoṅkāravācyāya vṛṣaketave // Bhmj_13.1027 //",
    "GK19ksbhm13u:2167": " anavaccinnarūpāya vyāpine viśvamūrtaye /",
    "GK19ksbhm13u:2168": " sarvataḥ pāṇiśirase namaḥ sarvāntarātmane // Bhmj_13.1028 //",
    "GK19ksbhm13u:2169": " ugrāyodagramahase śarvāyāgarvaśāline /",
    "GK19ksbhm13u:2170": " rudrāyodagrayaśase vandyāyendubhṛte namaḥ // Bhmj_13.1029 //",
    "GK19ksbhm13u:2171": " tatastuṣṭe bhagavati tryambake tripurāntake /",
    "GK19ksbhm13u:2172": " phalaṃ yajñasahasrasya dakṣo 'labhata tadvarāt // Bhmj_13.1030 //",
    "GK19ksbhm13u:2173": " ***** dakṣayajñadhvaṃsaḥ // 80 // *****",
    "GK19ksbhm13u:2174": " kathaṃ vijitalokānāṃ bhayaṃ mṛtyornivartate /",
    "GK19ksbhm13u:2175": " iti prṛṣṭo narendreṇa vyājahāra pitāmahaḥ // Bhmj_13.1031 //",
    "GK19ksbhm13u:2176": " nāradena purā pṛṣṭaḥ samaṅgaḥ sarvatattvavit /",
    "GK19ksbhm13u:2177": " prāṇendriyajayānnūnaṃ śoko mṛtyuśca naśyati // Bhmj_13.1032 //",
    "GK19ksbhm13u:2178": " pañcendriyahitaṃ tuṣṭyai tuṣṭirutsekakāriṇī /",
    "GK19ksbhm13u:2179": " utseko vinipātāya saṃsārasaraṇau sadā // Bhmj_13.1033 //",
    "GK19ksbhm13u:2180": " arāgamoho hṛṣṭātmā carāmyanupalakṣitaḥ /",
    "GK19ksbhm13u:2181": " aśokaścāmṛtaścāhaṃ tena nārada paśya mām // Bhmj_13.1034 //",
    "GK19ksbhm13u:2182": " ***** samaṅganāradasaṃvādaḥ // 81 // *****",
    "GK19ksbhm13u:2183": " śāstraniḥsaṃśayaṃ śreyo rājñā pṛṣṭo 'bravītpunaḥ /",
    "GK19ksbhm13u:2184": " bhīṣmo yadgālavaṃ prāha nāradaḥ sarvadarśinam // Bhmj_13.1035 //",
    "GK19ksbhm13u:2185": " hite varteta bhūtānāmahaṃkāraṃ parityajet /",
    "GK19ksbhm13u:2186": " prakhyāpayenna saṃsatsu svotkarṣaṃ paranindayā // Bhmj_13.1036 //",
    "GK19ksbhm13u:2187": " paiśunyaṃ laulyamālasyaṃ rātricaryāṃ ca varjayet /",
    "GK19ksbhm13u:2188": " na darpādbahubhāṣī syānnendriyāṇāṃ hitaṃ caret // Bhmj_13.1037 //",
    "GK19ksbhm13u:2189": " nānuśocetsukhabhraṃśe kāmayeta na durlabham /",
    "GK19ksbhm13u:2190": " jānannapi na kurvīta kauṭilyaṃ na ca viśvaset // Bhmj_13.1038 //",
    "GK19ksbhm13u:2191": " satāṃ saṅge matiṃ kuryātsadācārapure vaset /",
    "GK19ksbhm13u:2192": " sahasā saṃtyajetpāpaṃ na kuryādanutāpadam // Bhmj_13.1039 //",
    "GK19ksbhm13u:2193": " ***** nāradagālavasaṃvādaḥ // 82 // *****",
    "GK19ksbhm13u:2194": " muktiḥ śanaiḥ kathamiti bhīṣmaḥ pṛṣṭo 'bravītpunaḥ /",
    "GK19ksbhm13u:2195": " ariṣṭanemiḥ sagaraṃ yadbabhāṣe vimuktaye // Bhmj_13.1040 //",
    "GK19ksbhm13u:2196": " āśālatāvalayitaṃ baddhamūlamavidyayā /",
    "GK19ksbhm13u:2197": " na hi pātayituṃ śaktaḥ sukhena bhavapādapam // Bhmj_13.1041 //",
    "GK19ksbhm13u:2198": " ko hi janmasahasroktāṃ vāsanābhyāsajāṃ nijām /",
    "GK19ksbhm13u:2199": " prītitaṃ vārayituṃ śakto lalanādhanabandhuṣu // Bhmj_13.1042 //",
    "GK19ksbhm13u:2200": " samārūḍhaḥ śriyaṃ kāntāṃ lalanāmbhojaṣaṭūpadaḥ /",
    "GK19ksbhm13u:2201": " tyajeti viṣasaṃkāśaṃ ko nāma vacanaṃ pibet // Bhmj_13.1043 //",
    "GK19ksbhm13u:2202": " dhanaputrakalatreṣu svayamevārjiteṣvaho /",
    "GK19ksbhm13u:2203": " avasannā vinaśyanti kṣudrāḥ kṣaudraraseṣviva // Bhmj_13.1044 //",
    "GK19ksbhm13u:2204": " śiśūnaṃ vṛttimālokya vyastāṃ devena kalpitām /",
    "GK19ksbhm13u:2205": " ko hi tadvartanādānairātmānamavasādayet // Bhmj_13.1045 //",
    "GK19ksbhm13u:2206": " paricchinnāśinaḥ kiṃ te koṭibhirbhūmisaṃcayaiḥ /",
    "GK19ksbhm13u:2207": " na paśyasi mṛtaḥ kiṃcitko 'yaṃ sarvagrahastava // Bhmj_13.1046 //",
    "GK19ksbhm13u:2208": " kāñcane loṣṭaśakale paryaṅke pāṃsusaṃstare /",
    "GK19ksbhm13u:2209": " cīnāṃśuke valkale ca samānaḥ kila mucyate // Bhmj_13.1047 //",
    "GK19ksbhm13u:2210": " antavatkalayansarvaṃ nirvedaṃ paramaṃ gataḥ /",
    "GK19ksbhm13u:2211": " taṭasthaḥ sarvabhāveṣu bhavatyevābhavo naraḥ // Bhmj_13.1048 //",
    "GK19ksbhm13u:2212": " gaṇayandurdaśāmante samānaḥ kāñcanāśmanoḥ /",
    "GK19ksbhm13u:2213": " avidyāgranthibhedena mucyate nirmamaḥ sukham // Bhmj_13.1049 //",
    "GK19ksbhm13u:2214": " ***** sagarāriṣṭanemisaṃvādaḥ // 83 // *****",
    "GK19ksbhm13u:2215": " atha śukrakathāṃ pṛṣṭo rājñā prāha suravrataḥ /",
    "GK19ksbhm13u:2216": " purā yogīśvaraḥ śukro bhṛgusūnurdhanaprabhoḥ /",
    "GK19ksbhm13u:2217": " guhyakādhipaterdehaṃ praviśyākramya sarvataḥ // Bhmj_13.1050 //",
    "GK19ksbhm13u:2218": " dhanaṃ bhūri jahārāśu tacca duḥkhāddhanādhipaḥ /",
    "GK19ksbhm13u:2219": " pinākine dasyuvṛttaṃ vayasyāya nyavedayat // Bhmj_13.1051 //",
    "GK19ksbhm13u:2220": " kupitastripurārātirādāya bhṛgunandanam /",
    "GK19ksbhm13u:2221": " papau sa codare śaṃbhorbabhrāma vipule ciram // Bhmj_13.1052 //",
    "GK19ksbhm13u:2222": " sa rudradhāraṇāvahnidahyamāno 'ntarasthitaḥ /",
    "GK19ksbhm13u:2223": " ruddheṣu sarvasrotaḥsu tasya tuṣṭāva vallabhām // Bhmj_13.1053 //",
    "GK19ksbhm13u:2224": " tataḥ sa śukradvāreṇa nirgataḥ śukratāṃ yayau /",
    "GK19ksbhm13u:2225": " satīsaṃrakṣito lebhe na ca vai pūrvavatsthitim // Bhmj_13.1054 //",
    "GK19ksbhm13u:2226": " ***** śukrotpattiḥ // 84 // *****",
    "GK19ksbhm13u:2227": " śreyaḥ kimiti pṛṣṭo 'tha punarāha pitāmahaḥ /",
    "GK19ksbhm13u:2228": " purā videhādhipatiṃ yaduvāca parāśaraḥ // Bhmj_13.1055 //",
    "GK19ksbhm13u:2229": " manoratho ratho yasya saṃyataḥ śāntiraśmibhiḥ /",
    "GK19ksbhm13u:2230": " na caratyavaṭe tasya karmaṇo 'pi sukhaṃ sadā // Bhmj_13.1056 //",
    "GK19ksbhm13u:2231": " ratyai bhogā vimūḍhānāṃ sā duḥkhāya viyoginām /",
    "GK19ksbhm13u:2232": " tamase duḥkhamevaiṣāṃ bandhāya mahate tamaḥ // Bhmj_13.1057 //",
    "GK19ksbhm13u:2233": " satāṃ bhogaviyogeṣu nirvedo nāma jāyate /",
    "GK19ksbhm13u:2234": " nirvedastapase teṣāṃ tapaḥ saṃsāraśāntaye // Bhmj_13.1058 //",
    "GK19ksbhm13u:2235": " sadācārapravṛttānāṃ yathāśāstrānusāriṇām /",
    "GK19ksbhm13u:2236": " svakarmasaktamanasāṃ svayamāyānti saṃpadaḥ // Bhmj_13.1059 //",
    "GK19ksbhm13u:2237": " ***** parāśaragītāḥ // 85 // *****",
    "GK19ksbhm13u:2238": " prajāpatirhaṃsarūpī rājñā pṛṣṭo 'bravītpurā /",
    "GK19ksbhm13u:2239": " krodho mṛtyuḥ kujantūnāṃ svasukhādyadi nirgataḥ // Bhmj_13.1060 //",
    "GK19ksbhm13u:2240": " dagdhāḥ krodhena śocanti krodhānadhā nipatanati ca /",
    "GK19ksbhm13u:2241": " jitakrodhaḥ śasukhaṃ śete grastarāgādibandhanaḥ // Bhmj_13.1061 //",
    "GK19ksbhm13u:2242": " ***** haṃsagītāḥ // 86 // *****",
    "GK19ksbhm13u:2243": " pṛṣṭaḥ kimakṣaramiti prāha bhīṣmo nareśvaram /",
    "GK19ksbhm13u:2244": " bhagavāñjanakaṃ pūrvaṃ vasiṣṭho yadabhāṣata // Bhmj_13.1062 //",
    "GK19ksbhm13u:2245": " caturdaśavidhaḥ sargo guṇāḥ karmāṇi codanāḥ /",
    "GK19ksbhm13u:2246": " sarvametatkṣaraṃ vidyādakṣaraṃ paramaṃ padam // Bhmj_13.1063 //",
    "GK19ksbhm13u:2247": " akṣarakṣarasaṅgo 'yaṃ dehidehasamāgamaḥ /",
    "GK19ksbhm13u:2248": " dehatāmrakalādāhe hemavaddṛśyate 'bharam // Bhmj_13.1064 //",
    "GK19ksbhm13u:2249": " ***** vasiṣṭhajanakasaṃvādaḥ // 87 // *****",
    "GK19ksbhm13u:2250": " punaḥ pṛṣṭo 'vadadbhīṣmo yājñavalkyo guruḥ purā /",
    "GK19ksbhm13u:2251": " provāca śiṣyaṃ janakaṃ paramākṣaranirṇayam // Bhmj_13.1065 //",
    "GK19ksbhm13u:2252": " adhyātmacintāgantavyamadhibhūte ca kāraṇam /",
    "GK19ksbhm13u:2253": " guṇatrayavinirmuktamakṣaraṃ vedyavarjitam // Bhmj_13.1066 //",
    "GK19ksbhm13u:2254": " sāṃkhyayogoditaṃ śāntaṃ śāśvataṃ dhruvamavyayam /",
    "GK19ksbhm13u:2255": " nistaraṅgodadhinibhi yuktāḥ paśyanti nirbhayāḥ // Bhmj_13.1067 //",
    "GK19ksbhm13u:2256": " sūryaprasādādvadanaṃ praviṣṭā me sarasvatī /",
    "GK19ksbhm13u:2257": " tayāsmi vedakṛdbhūtvā sārameva padaṃ śritaḥ // Bhmj_13.1068 //",
    "GK19ksbhm13u:2258": " ṣaṅviśo mucyate vyaktaṃ pralīnaṃ pañcaviṃśake /",
    "GK19ksbhm13u:2259": " iti gandharvabhūpālo viśvāvasumabodhayat // Bhmj_13.1069 //",
    "GK19ksbhm13u:2260": " ***** yājñavalkyajanakasaṃvādaḥ // 88 // *****",
    "GK19ksbhm13u:2261": " tiṣṭhangṛhe ko nu muktaḥ pārtheneti suravrataḥ /",
    "GK19ksbhm13u:2262": " pṛṣṭo babhāṣe sulabhā yadūce janakaṃ purā // Bhmj_13.1070 //",
    "GK19ksbhm13u:2263": " tridaṇḍadhāriṇī muktā sulabhā nāma bhikṣukī /",
    "GK19ksbhm13u:2264": " mithilāṃ janakaṃ draṣṭuṃ purā prāyādvihāyasā // Bhmj_13.1071 //",
    "GK19ksbhm13u:2265": " yauvanābharaṇaṃ rūpaṃ dadhatī sā sumadhyamā /",
    "GK19ksbhm13u:2266": " dadarśa janakaṃ kāntā lāvaṇyalalitākṛtiḥ // Bhmj_13.1072 //",
    "GK19ksbhm13u:2267": " tāṃ vilokya sudhāsārasiktāṅga iva maithilaḥ /",
    "GK19ksbhm13u:2268": " cakre samucitāṃ pūjāṃ tasmai pāpāsanādibhiḥ // Bhmj_13.1073 //",
    "GK19ksbhm13u:2269": " tataḥ sukhoṣitā tatra muktāttaramupetya sā /",
    "GK19ksbhm13u:2270": " sabhāyāṃ janakaṃ cakre raśmibhiḥ svīkṛtāntaram // Bhmj_13.1074 //",
    "GK19ksbhm13u:2271": " netrābhyāṃ cārunayanā viśantī tamalakṣitā /",
    "GK19ksbhm13u:2272": " antaraṅgā kṣaṇamabhūtsā supteva sudhānadī // Bhmj_13.1075 //",
    "GK19ksbhm13u:2273": " tadbhāvaspṛṣṭabhāvo 'tha babhāṣe dantakāntibhiḥ /",
    "GK19ksbhm13u:2274": " janako nirguṇāṃ kurvanvimuktāṃ hāravallarīm // Bhmj_13.1076 //",
    "GK19ksbhm13u:2275": " ayi cittasudhāsindhucandrikā kāsi kasya vā /",
    "GK19ksbhm13u:2276": " kutastvamanavadyāṅgi nayanāmṛtavarṣiṇī // Bhmj_13.1077 //",
    "GK19ksbhm13u:2277": " śiṣyaḥ pañcaśikhasyāhaṃ sāṃkhyavedavido muniḥ /",
    "GK19ksbhm13u:2278": " vivekāstravidāṃ śreṣṭho mokṣaṃ prāpto janādhipaḥ // Bhmj_13.1078 //",
    "GK19ksbhm13u:2279": " kirīṭī kaṅkaṇadharaśchattravyajanavāhanaḥ /",
    "GK19ksbhm13u:2280": " muṇḍitecchaḥ śamāraṇyo manaḥ karmaprasādanaḥ // Bhmj_13.1079 //",
    "GK19ksbhm13u:2281": " svāntabodhakapāle 'sminpluṣṭaṃ pañcaśikhena me /",
    "GK19ksbhm13u:2282": " jñānabījasya sāmarthyādviṣayeṣu na jāyate // Bhmj_13.1080 //",
    "GK19ksbhm13u:2283": " naikāntavāsitā śāntyai na gehaṃ bandhanāya ca /",
    "GK19ksbhm13u:2284": " sarvatra vihitā nāma muktirnirlepacetasām // Bhmj_13.1081 //",
    "GK19ksbhm13u:2285": " antaḥpraveśaḥ kimayaṃ tvayā me yogataḥ kṛtaḥ /",
    "GK19ksbhm13u:2286": " varṇagotrāśramādīnāṃ vibhedādeṣa saṃkaraḥ // Bhmj_13.1082 //",
    "GK19ksbhm13u:2287": " jetumicchasi cedasmānsiddho mānastadeṣa te /",
    "GK19ksbhm13u:2288": " ayaṃ svaśāstradoṣaśca tava spṛśasi yatparān // Bhmj_13.1083 //",
    "GK19ksbhm13u:2289": " sarvāṅgasaṅgaṃ kuruṣe satī bhūtvā na lajjase /",
    "GK19ksbhm13u:2290": " kāraṇaṃ brūhi subhage na mithyā vaktumarhasi // Bhmj_13.1084 //",
    "GK19ksbhm13u:2291": " iti pṛṣṭātiparuṣaṃ na dhairyātsaṃcacāla sā /",
    "GK19ksbhm13u:2292": " īṣadunnamitaikabhrūrhāsapallavitādharā // Bhmj_13.1085 //",
    "GK19ksbhm13u:2293": " sā babhāṣe praviṣṭāpi cchāyeva purataḥ sthitā /",
    "GK19ksbhm13u:2294": " pūrvāparahitaṃ vākyaṃ nadansajjanasaṃsadi /",
    "GK19ksbhm13u:2295": " muktaśca bhedavaktā cetyaho rājanna rājase // Bhmj_13.1086 //",
    "GK19ksbhm13u:2296": " kāsi kasya kuto vā tvaṃ yadevamabhidhīyate /",
    "GK19ksbhm13u:2297": " tatra kiṃ na śrutaṃ kāṣṭhajantuvadguṇabhautikam // Bhmj_13.1087 //",
    "GK19ksbhm13u:2298": " triṃśadguṇakalākāro vyakto vyaktatvamāgataḥ /",
    "GK19ksbhm13u:2299": " saṃghātastattvacakrasya so 'yaṃ kasya na kasya vā // Bhmj_13.1088 //",
    "GK19ksbhm13u:2300": " śukrasekādyavasthāstā na lakṣyante jarāvadhi /",
    "GK19ksbhm13u:2301": " dīpasyevārciṣo yātā yasya so 'yaṃ kutaḥ katham // Bhmj_13.1089 //",
    "GK19ksbhm13u:2302": " svāṅgairapi na saṃbandhaḥ saṃbandho jagatāmiva /",
    "GK19ksbhm13u:2303": " kimutātmani nātmānaṃ muktaḥ paśyasi bimbavat // Bhmj_13.1090 //",
    "GK19ksbhm13u:2304": " vikalpaṃ pṛcchato naiṣā muktatā tava śobhate /",
    "GK19ksbhm13u:2305": " samarārāvabhagnasya jayamāleva dantinaḥ // Bhmj_13.1091 //",
    "GK19ksbhm13u:2306": " idaṃ rājyamaparyantaṃ tiṣṭhataste vimuktatā /",
    "GK19ksbhm13u:2307": " na manye 'haṃ marutaṭe taptasyeva vitṛṣṇatā // Bhmj_13.1092 //",
    "GK19ksbhm13u:2308": " cāmarairlolayantyeva cchattrairācchādayanti ca /",
    "GK19ksbhm13u:2309": " vivekaṃ madakallolairharanti ca nṛṇāṃ śriyaḥ // Bhmj_13.1093 //",
    "GK19ksbhm13u:2310": " hatāḥ senāḥ punaryuddhe rājaputro nipātitaḥ /",
    "GK19ksbhm13u:2311": " iti sādhāraṇairdeṣairbhūbhujāmeva duḥkhitā // Bhmj_13.1094 //",
    "GK19ksbhm13u:2312": " dhanaṃ kośe gajāḥ śāle svagṛheṣu ca mantriṇaḥ /",
    "GK19ksbhm13u:2313": " śayyāvibhāge mahiṣī triyāmāyāṃ tvamekakaḥ // Bhmj_13.1095 //",
    "GK19ksbhm13u:2314": " akaṅkaṇamahāraṃ ca śayyāyāṃ vartate vapuḥ /",
    "GK19ksbhm13u:2315": " ucchvāsaśeṣo vimukhaḥ svapne dhāvasi cānyataḥ // Bhmj_13.1096 //",
    "GK19ksbhm13u:2316": " bhikṣukī śūnyanilayā śūnye 'smiṃstava vigrahe /",
    "GK19ksbhm13u:2317": " nivasāmi kṣapāmekāṃ kā nu te nṛpate kṣatiḥ // Bhmj_13.1097 //",
    "GK19ksbhm13u:2318": " aspṛśantī vapuste 'haṃ praviṣṭā yadi yogataḥ /",
    "GK19ksbhm13u:2319": " tatkathaṃ nṛpate muktaḥ sparśaṃ vetsi sarāgavat // Bhmj_13.1098 //",
    "GK19ksbhm13u:2320": " varṇasaṃkarabhīroste kathaṃ pañcaśikho guruḥ /",
    "GK19ksbhm13u:2321": " vṛthā tadadhunā jātaṃ yattvayoktaṃ nareśvara // Bhmj_13.1099 //",
    "GK19ksbhm13u:2322": " naivāṅkurasamarthaṃ me jñānabījaṃ prarohati /",
    "GK19ksbhm13u:2323": " viṣayeṣviti tadrājansvayamuktaṃ na paśyasi // Bhmj_13.1100 //",
    "GK19ksbhm13u:2324": " avibhinnā vayaṃ sarve samāśrayisamāśrayāt /",
    "GK19ksbhm13u:2325": " tarau latā tatra puṣpaṃ tasminṣaṭcaraṇā iva // Bhmj_13.1101 //",
    "GK19ksbhm13u:2326": " sarvātmanā pṛthaktvaṃ cediti bhāgaṃ vipaśyasi /",
    "GK19ksbhm13u:2327": " tadekāntavibhinnasya kasya kenātra saṃkaraḥ // Bhmj_13.1102 //",
    "GK19ksbhm13u:2328": " sa tvaṃ pravṛttivimukho na ca prāpto nivṛttatām /",
    "GK19ksbhm13u:2329": " triśaṅkuriva madhyastho na divaṃ na bhuvaṃ śritaḥ // Bhmj_13.1103 //",
    "GK19ksbhm13u:2330": " sarvametanmama na vā yatsarvamahameva vā /",
    "GK19ksbhm13u:2331": " niṣṭhāmetāmanāsādya kathaṃ mukto 'si pārthiva // Bhmj_13.1104 //",
    "GK19ksbhm13u:2332": " ityavāptopadeśārthaḥ sulabhāvacasā nṛpaḥ /",
    "GK19ksbhm13u:2333": " na hṛṣṭo nāpahṛṣṭaśca tūṣṇīṃ nabha ivābhavat // Bhmj_13.1105 //",
    "GK19ksbhm13u:2334": " ***** sulabhājanakasaṃvādaḥ // 89 // *****",
    "GK19ksbhm13u:2335": " rājñā śukasya vairāgyaṃ bhīṣmaḥ pṛṣṭo 'bravītpunaḥ /",
    "GK19ksbhm13u:2336": " yaduvāca śukaṃ putraṃ parāśarasuto muniḥ // Bhmj_13.1106 //",
    "GK19ksbhm13u:2337": " putra saṃsāramaraṇau saratāmavivekinām /",
    "GK19ksbhm13u:2338": " paśya śītātapavyādhimaraṇāvadhiduḥsthitim // Bhmj_13.1107 //",
    "GK19ksbhm13u:2339": " asminśarīrakusume bhṛṅgavajjīvite sthite /",
    "GK19ksbhm13u:2340": " capaleṣu ca bāveṣu tāṭasthyaṃ putra nocitam // Bhmj_13.1108 //",
    "GK19ksbhm13u:2341": " yathā likhitamevāyuḥ kṣaṇarātriṃ divaṃ tataḥ /",
    "GK19ksbhm13u:2342": " koṭibhiḥ prāptakālānāṃ muhūrtamapi durlabham // Bhmj_13.1109 //",
    "GK19ksbhm13u:2343": " vāsanākṣaudrapaṭale nānābhāvarasāhṛte /",
    "GK19ksbhm13u:2344": " svayamutpādite magnaḥ kṣudraḥ ko nāma mucyate // Bhmj_13.1110 //",
    "GK19ksbhm13u:2345": " aparyāptamanaḥsvecchāstyaktvā dārāndhanaṃ sutān /",
    "GK19ksbhm13u:2346": " kālavyālasamākṛṣṭā hanta gacchanti jantavaḥ // Bhmj_13.1111 //",
    "GK19ksbhm13u:2347": " asipattravanaṃ ghoraṃ taptā vaitaraṇī nadī /",
    "GK19ksbhm13u:2348": " paratroṣṇakaṭāhāśca santi gehaṃ na bāndhavāḥ // Bhmj_13.1112 //",
    "GK19ksbhm13u:2349": " na yāvadetattāruṇyaṃ galatyanupalakṣitam /",
    "GK19ksbhm13u:2350": " na yāsi yāvatsaṃkocaṃ jarayā taptacarmavat // Bhmj_13.1113 //",
    "GK19ksbhm13u:2351": " hikkāśvāsaviparyasto yāvatsvapnavilocanaḥ /",
    "GK19ksbhm13u:2352": " kulālacakravadbhrānto na paśyasi diśo daśa // Bhmj_13.1114 //",
    "GK19ksbhm13u:2353": " hiraṇyavarṇāṃ vasudhāṃ yāvadvīkṣya viśṛṅkhalam /",
    "GK19ksbhm13u:2354": " na gacchasi tamo dīrghaṃ sūcyabhedyamabāndhavaḥ // Bhmj_13.1115 //",
    "GK19ksbhm13u:2355": " yāvacchubhāśubhākrānto na hṛṣyasi virauṣi vā /",
    "GK19ksbhm13u:2356": " tāvatsamādhivibudho vinivṛttabhavo bhava // Bhmj_13.1116 //",
    "GK19ksbhm13u:2357": " śrutvetyavāptanirvedaḥ śukastyaktvā svamāśrayam /",
    "GK19ksbhm13u:2358": " āmantrya pitarau yogī yayau śreyaḥsamādhaye // Bhmj_13.1117 //",
    "GK19ksbhm13u:2359": " ***** yāvatkam // 90 // *****",
    "GK19ksbhm13u:2360": " karmamūlaṃ niśamyātha nṛṇāṃ sukṛtaduṣkṛtam /",
    "GK19ksbhm13u:2361": " rājñā śukakathāṃ paṣṭaḥ punarāha pitāmahaḥ // Bhmj_13.1118 //",
    "GK19ksbhm13u:2362": " karṇikāravane meroḥ purā śītāṃśuśekharaḥ /",
    "GK19ksbhm13u:2363": " vijahāra haro hāraphaṇiratnāṃśupiñjaraḥ // Bhmj_13.1119 //",
    "GK19ksbhm13u:2364": " tatrogratapasā yukto vyāsaḥ satyavatīsutaḥ /",
    "GK19ksbhm13u:2365": " putrakāmo varaṃ prāpa dāsyamīti maheśvarāt // Bhmj_13.1120 //",
    "GK19ksbhm13u:2366": " tataḥ kālena sa munirvahnyarthamaraṇīṃ svayam /",
    "GK19ksbhm13u:2367": " mamanthāpsarasaṃ paśyandhṛtācīmagracāriṇīm // Bhmj_13.1121 //",
    "GK19ksbhm13u:2368": " tasya śukraṃ papātāśu śukībhūtāṃ vilokya tām /",
    "GK19ksbhm13u:2369": " araṇyāmaratasyāpi tatrāsya tanayo 'bhavat // Bhmj_13.1122 //",
    "GK19ksbhm13u:2370": " araṇyā garbhasaṃbhūtaḥ so 'bhūdvyāsasutaḥ śukaḥ /",
    "GK19ksbhm13u:2371": " śukraḥ kamaṇḍaluṃ yasmai dyauśca daṇḍājinaṃ dadau // Bhmj_13.1123 //",
    "GK19ksbhm13u:2372": " vedānadhītya sākārānavāpya ca bṛhaspateḥ /",
    "GK19ksbhm13u:2373": " tapasā brahmacaryeṇa mānyo 'bhūtsa divaukasām // Bhmj_13.1124 //",
    "GK19ksbhm13u:2374": " upadeśaṃ pituḥ prāpya tadgirā janakaṃ yayau /",
    "GK19ksbhm13u:2375": " mokṣadharmārthanipuṇaṃ draṣṭuṃ padbhyāṃ nabhaścaraḥ // Bhmj_13.1125 //",
    "GK19ksbhm13u:2376": " meruvarṣānatikramya mithilāṃ praviveśa saḥ /",
    "GK19ksbhm13u:2377": " nivāryamāṇo 'pyakrodho dvāḥsthaiḥ paruṣavādibhiḥ // Bhmj_13.1126 //",
    "GK19ksbhm13u:2378": " paraṃ janakarājasya kakṣyādvayamatītya saḥ /",
    "GK19ksbhm13u:2379": " mantripraveśitastasthau pūjito 'ntaḥpure muniḥ // Bhmj_13.1127 //",
    "GK19ksbhm13u:2380": " tataḥ paryacarankāntāstamutpalavilocanāḥ /",
    "GK19ksbhm13u:2381": " yāsāṃ smitāmṛtaiḥ kāmaḥ śivadagdho 'pi jīvati // Bhmj_13.1128 //",
    "GK19ksbhm13u:2382": " varāhar(ha)śayane tatra yogī dhyānaparāyaṇaḥ /",
    "GK19ksbhm13u:2383": " nināya rātriṃ prātaśca nṛpo draṣṭuṃ tamāyayau // Bhmj_13.1129 //",
    "GK19ksbhm13u:2384": " gurorvyāsasya tanayo janakena sa pūjitaḥ /",
    "GK19ksbhm13u:2385": " ratnāsanopaviṣṭo 'tha paprāccha mithileśvaram // Bhmj_13.1130 //",
    "GK19ksbhm13u:2386": " visṛṣṭo 'haṃ bhagavatā pitrā vyāsena te 'ntikam /",
    "GK19ksbhm13u:2387": " gurūpadeśasaṃbandhaṃ vada jñānamanāmayam // Bhmj_13.1131 //",
    "GK19ksbhm13u:2388": " janakaḥ prāha śanakaiḥ kriyāsopānapaṅktibhiḥ /",
    "GK19ksbhm13u:2389": " āruhyoccaiḥ paraṃ dhāma visuddhaṃ śuddhacetasā // Bhmj_13.1132 //",
    "GK19ksbhm13u:2390": " jñānānilahṛtāśeṣavikalpaghanaḍambaraḥ /",
    "GK19ksbhm13u:2391": " dvandvatriyāmāviratau dṛśyate bodhabhāskaraḥ // Bhmj_13.1133 //",
    "GK19ksbhm13u:2392": " sarvamātmani sarvatra tamātmānaṃ vilokayan /",
    "GK19ksbhm13u:2393": " guṇatrayavinirmukto muniścarati nirmamaḥ // Bhmj_13.1134 //",
    "GK19ksbhm13u:2394": " tasyotsṛṣṭakalaṅkasya prasannāsaktacetasaḥ /",
    "GK19ksbhm13u:2395": " sarvatra vijito mokṣaḥ sarvakartṛpadaspṛśaḥ // Bhmj_13.1135 //",
    "GK19ksbhm13u:2396": " spṛhāgranthiṃ puro muktvā tato rāgaṃ tataḥ śucam /",
    "GK19ksbhm13u:2397": " ahaṃkāraparityāgādyogī brahmamayo bhavet // Bhmj_13.1136 //",
    "GK19ksbhm13u:2398": " sarvāntarātmatāṃ yātaḥ sarvajñapadamāsthitaḥ /",
    "GK19ksbhm13u:2399": " yukto vimiśratāṃ yāti śaileṣu salileṣu ca // Bhmj_13.1137 //",
    "GK19ksbhm13u:2400": " ahamityeva saṃsāro nāhamityeva tatkṣayaḥ /",
    "GK19ksbhm13u:2401": " dehamānavirāme ca prāṇamānaṃ samāśrayet // Bhmj_13.1138 //",
    "GK19ksbhm13u:2402": " bhāvasnehaṃ parityajya dehamānaṃ samāśrayet /",
    "GK19ksbhm13u:2403": " dehamānavirāme ca prāṇamānaṃ samāśrayet // Bhmj_13.1139 //",
    "GK19ksbhm13u:2404": " nirasya prāṇamānaṃ ca viśvāhaṃkāramāśrayet /",
    "GK19ksbhm13u:2405": " śūnyatāṃ cintayetpaścādyayā brahmaṇi līyate // Bhmj_13.1140 //",
    "GK19ksbhm13u:2406": " ityādi mithilendrasya niśamya viśadaṃ vacaḥ /",
    "GK19ksbhm13u:2407": " tamāmantrya kṛtī prāyācchukastuhinabhūdharam // Bhmj_13.1141 //",
    "GK19ksbhm13u:2408": " atrāntare suramunirnārado draṣṭumāyayau /",
    "GK19ksbhm13u:2409": " himācalaṃ latālāsyavilāsamaṇimandiram // Bhmj_13.1142 //",
    "GK19ksbhm13u:2410": " vidyādharaghaṭājuṣṭanirjharodārakandaram /",
    "GK19ksbhm13u:2411": " hemapaṅkajinīkuñjakūjanmañjuvihaṅgamam // Bhmj_13.1143 //",
    "GK19ksbhm13u:2412": " śuko 'tha tatra pitaraṃ śiṣyānvinayaśālinaḥ /",
    "GK19ksbhm13u:2413": " adhyāpayantamabhyetya svavṛttānta nyavedayat // Bhmj_13.1144 //",
    "GK19ksbhm13u:2414": " sumantuḥ pailasahito vaiśampāyanajaiminī /",
    "GK19ksbhm13u:2415": " te vyāsaśiṣyāḥ pramadātpariṣasvajire śukam // Bhmj_13.1145 //",
    "GK19ksbhm13u:2416": " kadācidatha yāteṣu kṛṣṇadvaipāyanaṃ gurum /",
    "GK19ksbhm13u:2417": " vaiśaṃpāyanamukhyeṣu samāmantrya mahītalam // Bhmj_13.1146 //",
    "GK19ksbhm13u:2418": " eka eva śukastasthau tatra dhyānaparāyaṇaḥ /",
    "GK19ksbhm13u:2419": " adhīyānaḥ paraṃ brahma vyastaṃ vyāsena dhīmatā // Bhmj_13.1147 //",
    "GK19ksbhm13u:2420": " atha pravāti pavane kṛte cādhyayane śukaḥ /",
    "GK19ksbhm13u:2421": " samīraṇagatīstāstāḥ śuśrāva guruṇoditāḥ // Bhmj_13.1148 //",
    "GK19ksbhm13u:2422": " divyo vāyuḥ samānākhyastasyodānaḥ suto balī /",
    "GK19ksbhm13u:2423": " vyānaśca tasya tanayaḥ khyāto 'pānaśca tatsutaḥ // Bhmj_13.1149 //",
    "GK19ksbhm13u:2424": " tatsaṃbhavaḥ prāṇanāmā teṣāṃ sapta gatikramāḥ /",
    "GK19ksbhm13u:2425": " karma caiṣāṃ bahuvidhaṃ nāmnā sadṛśamucyate // Bhmj_13.1150 //",
    "GK19ksbhm13u:2426": " pravaho nāma tadrūpo dhūmābhraprerako 'nilaḥ /",
    "GK19ksbhm13u:2427": " āvaho nāma pavanastaḍidvibhramakṛnmuneḥ // Bhmj_13.1151 //",
    "GK19ksbhm13u:2428": " jalaṃ vahati megheṣu yaścodīrayati grahān /",
    "GK19ksbhm13u:2429": " udvaho nāma sa jñeyaḥ sarvasāgaraghasmaraḥ // Bhmj_13.1152 //",
    "GK19ksbhm13u:2430": " vimānavāhī devānāṃ saṃgarjaḥ saṃvahābhidhaḥ /",
    "GK19ksbhm13u:2431": " vyomagaṅgāmbudhartā ca nivahaḥ pañcamo 'nilaḥ // Bhmj_13.1153 //",
    "GK19ksbhm13u:2432": " pūrayatyamṛtenenduṃ ṣaṣṭhaḥ parivahaḥ smṛtaḥ /",
    "GK19ksbhm13u:2433": " antyo 'ntakṛcca bhūtānāṃ ghoro vāyuḥ parāvahaḥ // Bhmj_13.1154 //",
    "GK19ksbhm13u:2434": " sa eva vāyurniḥśvāso vahatsveteṣu no pate(ṭhe)t /",
    "GK19ksbhm13u:2435": " etaduktvā nabhogaṅgāṃ kṛṣṇadvaipāyane gate // Bhmj_13.1155 //",
    "GK19ksbhm13u:2436": " śukramekākinaṃ prītyā nāradaḥ samupāyayau /",
    "GK19ksbhm13u:2437": " ādarādvyāsatanayastaṃ praṇamya sukhasthitam // Bhmj_13.1156 //",
    "GK19ksbhm13u:2438": " apṛcchadaihikaṃ śreyaḥ pṛṣṭastena sa cābravīt /",
    "GK19ksbhm13u:2439": " vidyācakṣustapaḥ satyaṃ tyāgarāgau sukhāsukhe // Bhmj_13.1157 //",
    "GK19ksbhm13u:2440": " krodhaśca mṛtyurityetadyo vetti na sa śocati /",
    "GK19ksbhm13u:2441": " ahiṃsā dhāma dharmasya duḥkhasyāyatanaṃ spṛhā // Bhmj_13.1158 //",
    "GK19ksbhm13u:2442": " saṅgatyāgaḥ padaṃ mukterbhogābhyāso gṛhaṃ śucaḥ /",
    "GK19ksbhm13u:2443": " viprayoge mahāñśoṣastāpakṛdyaiḥ prajāyate // Bhmj_13.1159 //",
    "GK19ksbhm13u:2444": " āpātaramaṇīyāṃstānbhāvānsādhurna cintayet /",
    "GK19ksbhm13u:2445": " bahu manyena na dhanaṃ saṃtoṣaṃ śamamāsthitaḥ // Bhmj_13.1160 //",
    "GK19ksbhm13u:2446": " saṃsārasāravaicitryaṃ gaṇayanbahubādhakam /",
    "GK19ksbhm13u:2447": " na vismayaṃ na saṃtāpaṃ vānurāgaṃ bhajeta ca // Bhmj_13.1161 //",
    "GK19ksbhm13u:2448": " alasā dīrghasūtrāśca dṛśyante vibhavairyutāḥ /",
    "GK19ksbhm13u:2449": " īhamānāśca dakṣāśca na kvaciddhanabhāginaḥ // Bhmj_13.1162 //",
    "GK19ksbhm13u:2450": " anicchatāṃ saṃtatiṃ ca jāyante bahavaḥ sutāḥ /",
    "GK19ksbhm13u:2451": " labhante putrakāmāśca pātaṃ vā naiva vā sutam // Bhmj_13.1163 //",
    "GK19ksbhm13u:2452": " durjarāḥ sahasā yasmiñjīryante kṣipramāsthitāḥ /",
    "GK19ksbhm13u:2453": " tasminnevodare garbho māsāndaśa vivardhate // Bhmj_13.1164 //",
    "GK19ksbhm13u:2454": " vyādhidagdhā vipadyante narā vaidyaśatairvṛtāḥ /",
    "GK19ksbhm13u:2455": " rogānatitarantyanye rathyākardamaśāyinaḥ // Bhmj_13.1165 //",
    "GK19ksbhm13u:2456": " rūpabuddhivihīnānāṃ dāsāḥ svākṛtayo budhāḥ /",
    "GK19ksbhm13u:2457": " śocantyanyatra vidhavā gatabhāryāstathā kvacit // Bhmj_13.1166 //",
    "GK19ksbhm13u:2458": " ityevaṃ vividhāṃ māyāṃ kalayannakhilāṃ dhiyā /",
    "GK19ksbhm13u:2459": " bhavasvabhāvavairī syānna tu sajjeta paṇḍitaḥ // Bhmj_13.1167 //",
    "GK19ksbhm13u:2460": " nāradeneti kathitaṃ niśamya vyāsanandanaḥ /",
    "GK19ksbhm13u:2461": " dhyāyansaṃsārasaraṇiṃ nirvedānna dhṛtiṃ yayau // Bhmj_13.1168 //",
    "GK19ksbhm13u:2462": " sarvatyāgadhṛtodyogaḥ sa samāmantrya nāradam /",
    "GK19ksbhm13u:2463": " vyāsametya sarittīre vavande harṣanirbhaḥ // Bhmj_13.1169 //",
    "GK19ksbhm13u:2464": " tasmai nivedya vinayānnirvedaṃ gatavāsanaḥ /",
    "GK19ksbhm13u:2465": " pradakṣiṇīkṛtya guruṃ gantumabhyudyayau śukaḥ // Bhmj_13.1170 //",
    "GK19ksbhm13u:2466": " kṣaṇaṃ putra pratīkṣakha yāvattvaddarśanāmṛtaiḥ /",
    "GK19ksbhm13u:2467": " prīṇāmi nirbharaṃ cetastamityūce pitā tataḥ // Bhmj_13.1171 //",
    "GK19ksbhm13u:2468": " nirakṣepaḥ sa gatvātha samāruhya gireḥ śiraḥ /",
    "GK19ksbhm13u:2469": " niḥśabdaḥ sa same deśe sarvajñaḥ samupāviśat // Bhmj_13.1172 //",
    "GK19ksbhm13u:2470": " ullaṅghanākrameṇaiva granthibandhānvimucya saḥ /",
    "GK19ksbhm13u:2471": " tejasyekarase tejo dhṛtvā hemnīva kāñcanam // Bhmj_13.1173 //",
    "GK19ksbhm13u:2472": " raviṃ vāyuṃ jalaṃ bhūmiṃ praviśya gaganaṃ tathā /",
    "GK19ksbhm13u:2473": " viśvāviṣkārakalayā śūnyāśūnyasamāśrayaḥ // Bhmj_13.1174 //",
    "GK19ksbhm13u:2474": " vihasyotpatya sahasā saśarīro 'pyadehavat /",
    "GK19ksbhm13u:2475": " samīravadasaktāṅgaḥ khe yayau vainateyavat // Bhmj_13.1175 //",
    "GK19ksbhm13u:2476": " taṃ prāptaṃ paramāṃ siddhiṃ devagandharvayoṣitaḥ /",
    "GK19ksbhm13u:2477": " avākiranpuṣpavarṣaiḥ sarve ca vyomacāriṇaḥ // Bhmj_13.1176 //",
    "GK19ksbhm13u:2478": " so 'bravīddevatāḥ sarvā vicinvānasya māṃ pituḥ /",
    "GK19ksbhm13u:2479": " pralāpinaḥ prativaco deyaṃ sarvābhirāśrame // Bhmj_13.1177 //",
    "GK19ksbhm13u:2480": " ityuktvā sa samullaṅghya kṣipramaṣṭavidhaṃ tamaḥ /",
    "GK19ksbhm13u:2481": " tyaktvā rajaḥ saptavidhaṃ sattvaṃ cotsṛjya kevalam // Bhmj_13.1178 //",
    "GK19ksbhm13u:2482": " ulkāpātaiḥ sa digdāhaiḥ kampite bhuvanatraye /",
    "GK19ksbhm13u:2483": " nirvyañjanaṃ nirguṇaṃ ca brāhmaṃ tejaḥ samāviśat // Bhmj_13.1179 //",
    "GK19ksbhm13u:2484": " sa vrajanvipulāyāmaṃ dviśṛṅgaṃ divyabhūdharam /",
    "GK19ksbhm13u:2485": " dvidhā vyadhādalagnāṅgastato devāḥ svayaṃ yayuḥ // Bhmj_13.1180 //",
    "GK19ksbhm13u:2486": " atha mandākinītīre kacatkāñcanapaṅkaje /",
    "GK19ksbhm13u:2487": " utphullodāramandārapārijātamanohare // Bhmj_13.1181 //",
    "GK19ksbhm13u:2488": " snānakelīratā loladṛśastridaśayoṣitaḥ /",
    "GK19ksbhm13u:2489": " hemakumbhopamakucāḥ pīnoruśroṇimaṇḍalāḥ // Bhmj_13.1182 //",
    "GK19ksbhm13u:2490": " śyāmaromalatākāntatanumadhyā vivāsasaḥ /",
    "GK19ksbhm13u:2491": " vītarāgaṃ śukaṃ dṛṣṭvā tasthurvismayaniścalāḥ // Bhmj_13.1183 //",
    "GK19ksbhm13u:2492": " taṃ kāmakañcukottīrṇaṃ tāḥ samunmuktakañcukāḥ /",
    "GK19ksbhm13u:2493": " kāntaṃ dadṛśurekāgramasaṃkocakuñcitāḥ // Bhmj_13.1184 //",
    "GK19ksbhm13u:2494": " vātaskandhānatikramya yāte tasminsutapriyaḥ /",
    "GK19ksbhm13u:2495": " tamanveṣṭuṃ samabhyāyādvyāsastūrṇaṃ vihāyasā // Bhmj_13.1185 //",
    "GK19ksbhm13u:2496": " hā putreti piturvācaṃ śrutvā sarvāntarātmatām /",
    "GK19ksbhm13u:2497": " avāptaḥ śuddhacinmātro bhoḥśabdamakarocchukaḥ // Bhmj_13.1186 //",
    "GK19ksbhm13u:2498": " śūnyākārasya śabdena tasya pratiravaṃ nagāḥ /",
    "GK19ksbhm13u:2499": " cakruḥ saiva sthitirabhūtpratiśrutvā sa bhūbhṛtām // Bhmj_13.1187 //",
    "GK19ksbhm13u:2500": " līne tataḥ pare dhāmni śuke tanayavatsalaḥ /",
    "GK19ksbhm13u:2501": " vyāso nyaṣīdaddyusarittīre hemaśilātale // Bhmj_13.1188 //",
    "GK19ksbhm13u:2502": " taṃ dṛṣṭvāpsaraso vārikrīḍāsaktāḥ parasparam /",
    "GK19ksbhm13u:2503": " gātre nidhāya vāsāṃsi hriyā saṃkocamāyayuḥ // Bhmj_13.1189 //",
    "GK19ksbhm13u:2504": " tataḥ śokasamākrāntaṃ tamapi jñānabhāskaram /",
    "GK19ksbhm13u:2505": " sametyāśvāsya vidadhe vītaśokaṃ śivaḥ svayam // Bhmj_13.1190 //",
    "GK19ksbhm13u:2506": " ***** śukātipātanam // 91 // *****",
    "GK19ksbhm13u:2507": " eka eva paro devaḥ ko vedya iti bhūbhujā /",
    "GK19ksbhm13u:2508": " pṛṣṭo 'bravīcchāntanavo dhyātvā nārāyaṇaṃ hṛdi // Bhmj_13.1191 //",
    "GK19ksbhm13u:2509": " nāradena purābhyetya badaryāśramamīśvaraḥ /",
    "GK19ksbhm13u:2510": " nārāyaṇo darśanāya prārthitastamabhāṣata // Bhmj_13.1192 //",
    "GK19ksbhm13u:2511": " viṣṇoravyaktarūpasya caturdhā vyaktarūpiṇaḥ /",
    "GK19ksbhm13u:2512": " icchāmātrasamunmeṣo naraścāhaṃ ca nārada // Bhmj_13.1193 //",
    "GK19ksbhm13u:2513": " ekāyanairekadevairakavratadharaiḥ sadā /",
    "GK19ksbhm13u:2514": " sa vibhurdṛśyate yuktairjñānanirdhūtakalmaṣaiḥ // Bhmj_13.1194 //",
    "GK19ksbhm13u:2515": " śvetadvīpamito gatvā viṣṇurūpānanāmayān /",
    "GK19ksbhm13u:2516": " viṣṇudhyānaparāñśubhrānpaśya śrīvatsalakṣaṇān // Bhmj_13.1195 //",
    "GK19ksbhm13u:2517": " iti śrutvā munirabhūttaccittastatparāyaṇaḥ /",
    "GK19ksbhm13u:2518": " prayayau ca paraṃ draṣṭuṃ kāraṇaṃ viṣṇumavyayam // Bhmj_13.1196 //",
    "GK19ksbhm13u:2519": " ekatena dvitenāpi tritena ca tapasvinā /",
    "GK19ksbhm13u:2520": " vastrayajñasadasyairyaḥ śvetadvīpe purā stutaḥ // Bhmj_13.1197 //",
    "GK19ksbhm13u:2521": " śvetadvīpaṃ samāsādya nārado rucirānnarān /",
    "GK19ksbhm13u:2522": " dadarśa śaśikarpūratuṣārarajatāprabhān // Bhmj_13.1198 //",
    "GK19ksbhm13u:2523": " tānprāṇamya sa sattvasthairmanasā taiśca vanditaḥ /",
    "GK19ksbhm13u:2524": " divyairmantrapadairviṣṇuṃ tuṣṭāva racitāñjaliḥ // Bhmj_13.1199 //",
    "GK19ksbhm13u:2525": " oṃ jaya ajita avyaya aprameya ananta acyuta aparimita acala acintya apratihata abhava",
    "GK19ksbhm13u:2526": " mahāvibhava niratiśaya nirañjana nirlepa niṣprapañca nirupama nirvikāra nirguṇa nityodita",
    "GK19ksbhm13u:2527": " viśva viśvarūpa viśveśvara viśvasamuddharaṇa śuddhasūkṣma dhrunava śāśvata śānta",
    "GK19ksbhm13u:2528": " saṃvitsvarūpa paramānandamandira bhaktimandākinīmarāla svecchāśaktivyaktīkṛtanijaprasāra",
    "GK19ksbhm13u:2529": " lakṣmīlatāvasanta madhuvadhūgaṇḍapāṇḍitākhaṇḍala kaustubhaprabhāracitakamalākucakuṅkumabhaṅga",
    "GK19ksbhm13u:2530": " apariṣvaṅgasaṅgamākulīkṛtasvarbhānubhāminīloka daṃṣṭrendukalālekhāyitavasudhābhirāmamahāvarāha",
    "GK19ksbhm13u:2531": " hiraṇyakaśipukānanadavānala vāmanalīlāsaṃpadavāmanīkṛtasuraiśvarya caraṇanakhamayūkhāyitasvarvāhinīpravāha",
    "GK19ksbhm13u:2532": " kṣatrakṣayādhvaroddīpitakuṭhārānala daśavadanavadanakandukavinodānandita kāliyakulakamalinīkuñjara",
    "GK19ksbhm13u:2533": " rukmiṇīkapoladantapattrīkṛtapāñcajanyaprabhāpura vidrumadrumāyitakaiṭabharudhirāruṇorustambha",
    "GK19ksbhm13u:2534": " brahmapadmapadmākaraturagamukhakhalīnakhanakhanāyamānasāmavedoccāra /",
    "GK19ksbhm13u:2535": " ityādibhiḥ stutiśatairdivyairguhyaiśca nāmabhiḥ /",
    "GK19ksbhm13u:2536": " nānāvarṇaṃ tato 'paśyajjayotīrūpaṃ sanātanam // Bhmj_13.1200 //",
    "GK19ksbhm13u:2537": " jitantādyena mantreṇa stūyamānaṃ sitairnaraiḥ /",
    "GK19ksbhm13u:2538": " taṃ viśvavyāpinaṃ dṛṣṭvā kṛtakṛtyo yayau muniḥ // Bhmj_13.1201 //",
    "GK19ksbhm13u:2539": " ityevaṃ nāradādanyo na dadarśa tamīśvaram /",
    "GK19ksbhm13u:2540": " so 'vyaktaḥ paramo viṣṇurbhūtānāṃ prabhavo 'vyayaḥ /",
    "GK19ksbhm13u:2541": " anādinidhanaḥ śuddho vedyaḥ sūkṣmo nirañjanaḥ // Bhmj_13.1202 //",
    "GK19ksbhm13u:2542": " ***** nārāyaṇīyam // 92 // *****",
    "GK19ksbhm13u:2543": " nivṛttadharmamākarṇya śāntaye dharmajanmanā /",
    "GK19ksbhm13u:2544": " punarāśramiṇāṃ dharmaṃ pṛṣṭaḥ prāha suravrataḥ // Bhmj_13.1203 //",
    "GK19ksbhm13u:2545": " gaṅgātīre dvijaḥ kaścidatithiṃ gṛhamāgatam /",
    "GK19ksbhm13u:2546": " kimagryaṃ sarvadharmāṇāmityapṛcchadudāradhīḥ // Bhmj_13.1204 //",
    "GK19ksbhm13u:2547": " padmo nāma mahānnāgo naimiṣe gomatītaṭe /",
    "GK19ksbhm13u:2548": " sa jānātīti vipreṇa sa pṛṣṭo 'tithirabravīt // Bhmj_13.1205 //",
    "GK19ksbhm13u:2549": " tatastadvacasā gatvā gomatītīramagryajaḥ /",
    "GK19ksbhm13u:2550": " vāreṇa sūryarathagaṃ na dadarśa bhujaṅgamam // Bhmj_13.1206 //",
    "GK19ksbhm13u:2551": " sthitvā tatra nirāhāro dināni katiciddvijaḥ /",
    "GK19ksbhm13u:2552": " nāgaṃ dadarśa taṃ prāptaṃ dṛṣṭvā papraccha kautukam // Bhmj_13.1207 //",
    "GK19ksbhm13u:2553": " brūhi tāvadidaṃ nāga tvayā ravirathasthitau /",
    "GK19ksbhm13u:2554": " divi dṛṣṭaṃ kimāścaryaṃ paścāddharma pravakṣyasi // Bhmj_13.1208 //",
    "GK19ksbhm13u:2555": " ityākarṇyābravīnnāgo dṛṣṭaṃ mārtaṇḍavartmani /",
    "GK19ksbhm13u:2556": " rathasya cakraṃ vāreṇa balena vahatā mayā // Bhmj_13.1209 //",
    "GK19ksbhm13u:2557": " aṃśuśākhāsahasreṣu raveḥ śakunayo yathā /",
    "GK19ksbhm13u:2558": " tiṣṭhanti devāḥ siddhāśca munayaśceti kautukam // Bhmj_13.1210 //",
    "GK19ksbhm13u:2559": " karairgṛhītvā tyajati payo bhūmau praviśya ca /",
    "GK19ksbhm13u:2560": " paśyatyalakṣitaḥ sarvaṃ bhagavāniti kautukam // Bhmj_13.1211 //",
    "GK19ksbhm13u:2561": " sa bhittvā maṇḍalaṃ bhānostejasyeva samāviśat /",
    "GK19ksbhm13u:2562": " tejastejasi saṃlīnaṃ dṛṣṭvāsmābhirdivākaraḥ /",
    "GK19ksbhm13u:2563": " pṛṣṭaḥ ko 'yamiti śrīmānharṣapūrṇo 'bravīdraviḥ // Bhmj_13.1212 //",
    "GK19ksbhm13u:2564": " sa bhittvā maṇḍalaṃ bhānostejasyeva samāviśat /",
    "GK19ksbhm13u:2565": " tejastejasi saṃlīnaṃ dṛṣṭvāsmābhirdivākaraḥ /",
    "GK19ksbhm13u:2566": " pṛṣṭaḥ ko 'yamiti śrīmānhar,",
    "GK19ksbhm13u:2567": " pūrṇo 'bravīdraviḥ // Bhmj_13.1213 //",
    "GK19ksbhm13u:2568": " uñchavṛttirayaṃ siddhaḥ kāpotīṃ vṛttimāśritaḥ /",
    "GK19ksbhm13u:2569": " madīyaṃ dhāma yāto 'sāvityetadapi kautukam // Bhmj_13.1214 //",
    "GK19ksbhm13u:2570": " śrutveti nāgādvipro 'bhūtpraharṣavikacānanaḥ /",
    "GK19ksbhm13u:2571": " avāntarakathāvāptasvābhidheyopadeśavāk // Bhmj_13.1215 //",
    "GK19ksbhm13u:2572": " āmantrya pannagaṃ vipro vidhāya cyavanaṃ gurum /",
    "GK19ksbhm13u:2573": " uñchavrato yayau siddhiṃ gīyamānaḥ surairdivi // Bhmj_13.1216 //",
    "GK19ksbhm13u:2574": " cyavanānnāradenaitattasmājjambhaladviṣā /",
    "GK19ksbhm13u:2575": " śakrācca vasubhistebhyo mayā mattastvayā śrutam // Bhmj_13.1217 //",
    "GK19ksbhm13u:2576": " ***** mokṣadharmāḥ // 93 // *****",
    "GK19ksbhm13u:2577": " śamaṃ vividhamākarṇya dharmarājaḥ pitāmaham /",
    "GK19ksbhm13u:2578": " babhāṣe śokavivaśaścintayanbāndhavakṣayam // Bhmj_13.1218 //",
    "GK19ksbhm13u:2579": " aho batāhaṃ saṃsāre dhuryaḥ kilbiṣakāriṇām /",
    "GK19ksbhm13u:2580": " sarvasvajanasaṃhāre nīto daivena hetutām // Bhmj_13.1219 //",
    "GK19ksbhm13u:2581": " jāyeta mādṛśaḥ ko 'nyaḥ sadṛśo mama duṣkṛtī /",
    "GK19ksbhm13u:2582": " pitāmaha śarairyastvāṃ ghātayitvā nirīkṣate // Bhmj_13.1220 //",
    "GK19ksbhm13u:2583": " dhanyaḥ suyodhanastāta dhiṅ māṃ puṇyairnirākṛtam /",
    "GK19ksbhm13u:2584": " banadhūnāṃ tvatpradhānānāṃ yaḥ kṣaye sākṣitāṃ gataḥ // Bhmj_13.1221 //",
    "GK19ksbhm13u:2585": " śaiśave kṣaumavasanaṃ yasyāṅke laḍatā mayā /",
    "GK19ksbhm13u:2586": " mlāpitaṃ rājyalubdhena sa eva nihato bhavān // Bhmj_13.1222 //",
    "GK19ksbhm13u:2587": " śrutvā yudhiṣṭhireṇaitadvaktuṃ śantanunandanaḥ /",
    "GK19ksbhm13u:2588": " tamūce mā kṛthāḥ putra mithyaivānuśayavyathām // Bhmj_13.1223 //",
    "GK19ksbhm13u:2589": " paratantramidaṃ sarvaṃ jagatsvayamanīśvaram /",
    "GK19ksbhm13u:2590": " svakarmamudrito lokaḥ prāpnotyeva bhavābhavam // Bhmj_13.1224 //",
    "GK19ksbhm13u:2591": " brāhmaṇī gautamī nāma putrakaṃ putravatsalā /",
    "GK19ksbhm13u:2592": " daṣṭaṃ dadarśa sarpeṇa gatāsuṃ kānane purā // Bhmj_13.1225 //",
    "GK19ksbhm13u:2593": " tāṃ dṛṣṭvā putraśokārtāṃ lubdhakor'junakābhidhaḥ /",
    "GK19ksbhm13u:2594": " baddhvā taṃ sarpamādāya jagādābhyetya gautamīm // Bhmj_13.1226 //",
    "GK19ksbhm13u:2595": " ayaṃ putrasya te hantā mayā baddho bhujaṅgamaḥ /",
    "GK19ksbhm13u:2596": " brūhi yāvatkṣipāmyenaṃ vahnau śastreṇa hanmi vā // Bhmj_13.1227 //",
    "GK19ksbhm13u:2597": " śrutvaitallubdhakavaco vivignā prāha gautamī /",
    "GK19ksbhm13u:2598": " varākaḥ pannago nāyamajñānādvadharmahati // Bhmj_13.1228 //",
    "GK19ksbhm13u:2599": " antavantyeva bhūtāni niyatāvadhi mudrayā /",
    "GK19ksbhm13u:2600": " upayānti svayaṃ mṛtyuṃ hantā kaścinna kasyacit // Bhmj_13.1229 //",
    "GK19ksbhm13u:2601": " tasmādasminna kopo me kutaḥ kope 'pi nigrahaḥ /",
    "GK19ksbhm13u:2602": " jaḍa vyādha vimuñcainaṃ hataḥ kālena me sutaḥ // Bhmj_13.1230 //",
    "GK19ksbhm13u:2603": " ityukto 'pyasakṛdvyādhastayā sarpavadhe matim /",
    "GK19ksbhm13u:2604": " na tatyāja yadā kopāttadā dīno 'vadatphaṇī // Bhmj_13.1231 //",
    "GK19ksbhm13u:2605": " hato 'yaṃ mṛtyunā bālo yo māṃ preritavānsvayam /",
    "GK19ksbhm13u:2606": " asvatantrasya kā śaktistadā jñātikramānmama // Bhmj_13.1232 //",
    "GK19ksbhm13u:2607": " pannagenetyabhihite lubdhakaḥ punarabravīt /",
    "GK19ksbhm13u:2608": " kāraṇena tvayā sarpa nīto 'yaṃ mṛtyunā śiśuḥ // Bhmj_13.1233 //",
    "GK19ksbhm13u:2609": " na hi nāma svayaṃ kaścitkareṇākṛṣya mṛtyunā /",
    "GK19ksbhm13u:2610": " nīto bhavadvidhā yāvadyātāḥ sarpa na hetutām /",
    "GK19ksbhm13u:2611": " vadhyo 'si sarvathā tasmādvināśe kāraṇaṃ śiśoḥ // Bhmj_13.1234 //",
    "GK19ksbhm13u:2612": " iti bruvāṇe bahuśaḥ kopādvyādhe bhujaṅgamam /",
    "GK19ksbhm13u:2613": " svayamanigrahānmṛtyurabhyetya tamabhāṣata // Bhmj_13.1235 //",
    "GK19ksbhm13u:2614": " nāhamasya śiśorhantā na cāyaṃ bhujago jaḍa /",
    "GK19ksbhm13u:2615": " prerako bhagavānkālaḥ sarvaṃ kṣayati saṃkṣaye // Bhmj_13.1236 //",
    "GK19ksbhm13u:2616": " kālena kalitāste te bhāvāstrailokyavartinaḥ /",
    "GK19ksbhm13u:2617": " spṛśantyabhāvapadavīṃ bhavanti ca punaḥ punaḥ // Bhmj_13.1237 //",
    "GK19ksbhm13u:2618": " ityukte mṛtyunā kālaḥ svayametya tamabhyadhāt /",
    "GK19ksbhm13u:2619": " nāhaṃ na mṛtyurno sarpaḥ prabhurbālanipātane // Bhmj_13.1238 //",
    "GK19ksbhm13u:2620": " svakarmabhirayaṃ loko labhate nidhanodayau /",
    "GK19ksbhm13u:2621": " karmasūtrairviceṣṭante narā yantramayā iva // Bhmj_13.1239 //",
    "GK19ksbhm13u:2622": " jāyate vardhate bhuṅkte prasūte modate punaḥ /",
    "GK19ksbhm13u:2623": " jīryate kṣīyate vāpi na jantuḥ karmaṇā vinā // Bhmj_13.1240 //",
    "GK19ksbhm13u:2624": " iti kālena kathite sarpaṃ tatyāja lubdhakaḥ /",
    "GK19ksbhm13u:2625": " pṛthagyayuśca te sarve naṣṭaśokā ca gaiṃtamī // Bhmj_13.1241 //",
    "GK19ksbhm13u:2626": " ityevaṃ svakṛtaireva kṣīyante karmabhirjanāḥ /",
    "GK19ksbhm13u:2627": " karmaṇā nidhanaṃ yātānmā śucaḥ pṛthivīdharān // Bhmj_13.1242 //",
    "GK19ksbhm13u:2628": " ***** gautamīsarpamṛtyulubdhakasaṃvādaḥ // 94 // *****",
    "GK19ksbhm13u:2629": " gṛhāśrame kena mṛtyurvartamānena dharmataḥ /",
    "GK19ksbhm13u:2630": " jitaḥ pāṇḍusuteneti pṛṣṭaḥ śāntanavo 'bravīt // Bhmj_13.1243 //",
    "GK19ksbhm13u:2631": " ikṣvākuvaṃśajo rājā māhiṣmatyāmabhūtpurā /",
    "GK19ksbhm13u:2632": " śrīmānsuyodhano nāma smarendradhanadopamaḥ // Bhmj_13.1244 //",
    "GK19ksbhm13u:2633": " taṃ narmadā nadī dṛṣṭvā snātaṃ kamalalocanam /",
    "GK19ksbhm13u:2634": " akāmayata kāmārtā vilāsalalitākṛtim // Bhmj_13.1245 //",
    "GK19ksbhm13u:2635": " tasyāmajījanatkanyāṃ rājā rājīvalocanām /",
    "GK19ksbhm13u:2636": " kāntāṃ sudarśanāṃ nāma nayanānandidarśanām // Bhmj_13.1246 //",
    "GK19ksbhm13u:2637": " tāṃ yauvanavatīṃ kāle bhagavānvīkṣya pāvakaḥ /",
    "GK19ksbhm13u:2638": " smarākulo narapati yayāce brāhmaṇākṛtiḥ // Bhmj_13.1247 //",
    "GK19ksbhm13u:2639": " nirdhanāvajñayā tasmai tāṃ yadā na dadau nṛpaḥ /",
    "GK19ksbhm13u:2640": " tadā tasya sa yajñe 'gniḥ prāyātkopādadarśanam // Bhmj_13.1248 //",
    "GK19ksbhm13u:2641": " ṛtvigbhiratha saptārcirniyamena prasāditaḥ /",
    "GK19ksbhm13u:2642": " svapne jagāda taṃ mahyaṃ kanyaiṣā dīyatāmiti // Bhmj_13.1249 //",
    "GK19ksbhm13u:2643": " tataḥ pratyakṣavapuṣe tasmai rājā sudarśanāt /",
    "GK19ksbhm13u:2644": " prahṛṣṭastanayāṃ prādātprāpya tatsaṃnidhiṃ makhe // Bhmj_13.1250 //",
    "GK19ksbhm13u:2645": " rājñā tenārthito 'dyāpi māhiṣmatyāṃ hutāśanaḥ /",
    "GK19ksbhm13u:2646": " āste sadā saṃnihitaḥ kṣapayansarvaviplavān // Bhmj_13.1251 //",
    "GK19ksbhm13u:2647": " sudarśanāyāṃ nayo babhūvātha vibhāvasoḥ /",
    "GK19ksbhm13u:2648": " kāntaḥ sudarśano nāma guṇaratnamahodadhiḥ // Bhmj_13.1252 //",
    "GK19ksbhm13u:2649": " sutā moghavato rājñaḥ kāntāṃ moghavatīṃ yuvā /",
    "GK19ksbhm13u:2650": " sa lebhe kṣīṇāvāṇasya navā śaktiṃ manobhuvaḥ // Bhmj_13.1253 //",
    "GK19ksbhm13u:2651": " tayā saha kurukṣetre gṛhī dharmapade sthitaḥ /",
    "GK19ksbhm13u:2652": " cakre mṛtyujaye yatnaṃ so 'rthikalpadrumastadā // Bhmj_13.1254 //",
    "GK19ksbhm13u:2653": " abhagnapraṇayāḥ kāryāḥ sarvathārthimanorathāḥ /",
    "GK19ksbhm13u:2654": " ityūce sa sadā jāyāṃ dharmasabrahmacāriṇīm // Bhmj_13.1255 //",
    "GK19ksbhm13u:2655": " dharmādacyavatastasya cchidrapekṣī sadābhavat /",
    "GK19ksbhm13u:2656": " pracchannaḥ sarvato mṛtyurna cāntaramavāptavān // Bhmj_13.1256 //",
    "GK19ksbhm13u:2657": " tataḥ kadācididhmārthaṃ svayaṃ yāte sudarśane /",
    "GK19ksbhm13u:2658": " atithiḥ kaścidabhyetya tadbhāryāṃ brāhmaṇo 'bravīt // Bhmj_13.1257 //",
    "GK19ksbhm13u:2659": " ātithyaṃ kriyatāṃ subhru rājaputri mama tvayā /",
    "GK19ksbhm13u:2660": " yadi dharmaḥ pramāṇaṃ te tanmāṃ bhaja sulocane // Bhmj_13.1258 //",
    "GK19ksbhm13u:2661": " iti bruvāṇaḥ sa tayā vārito 'pyapairarvaraiḥ /",
    "GK19ksbhm13u:2662": " tvāṃ ninā nārthaye kiṃcidityuvācāsakṛddvijaḥ // Bhmj_13.1259 //",
    "GK19ksbhm13u:2663": " dharmyaṃ tataḥ sā vacanaṃ smṛtvā bhartuḥ pativratā /",
    "GK19ksbhm13u:2664": " tathetyuktvākarotsarvaṃ brāhmaṇasya samīhitam // Bhmj_13.1260 //",
    "GK19ksbhm13u:2665": " asminnavasare gehadvārametya sudarśanaḥ /",
    "GK19ksbhm13u:2666": " ehītyāhūya dayitāṃ sotkaṇṭho 'pi vyalambata // Bhmj_13.1261 //",
    "GK19ksbhm13u:2667": " sā bhartrā sahasāhūtā na ca prāptā dvijāntikam /",
    "GK19ksbhm13u:2668": " dolāvilolahṛdayā tasthau lajjākulā kṣaṇam // Bhmj_13.1262 //",
    "GK19ksbhm13u:2669": " tato gṛhāntarādvipraḥ sudarśanamabhāṣata /",
    "GK19ksbhm13u:2670": " iyaṃ mayā tava vadhūrarthitātithinā ratam // Bhmj_13.1263 //",
    "GK19ksbhm13u:2671": " prāptā nādyāpi śayanaṃ prāptaśca tvaṃ gṛhādhipaḥ /",
    "GK19ksbhm13u:2672": " kimatra manyase yuktamityuktvā virarāma saḥ // Bhmj_13.1264 //",
    "GK19ksbhm13u:2673": " atrāntare channavapurmṛtyurādāya mudgaram /",
    "GK19ksbhm13u:2674": " labdho 'vakāśa ityuktvā babhūvānandanirbharaḥ // Bhmj_13.1265 //",
    "GK19ksbhm13u:2675": " tataḥ sudarśano vipramuvācāvikṛtāśayaḥ /",
    "GK19ksbhm13u:2676": " niḥśaṅko madgirā brahmanramasva mama bhāryayā // Bhmj_13.1266 //",
    "GK19ksbhm13u:2677": " ityukte vahniputreṇa gaganātsādhu sādhviti /",
    "GK19ksbhm13u:2678": " śabdo babhūva vipulaḥ sahasā tridivaukasām // Bhmj_13.1267 //",
    "GK19ksbhm13u:2679": " atithirviprarūpaṃ sa parityajya mahākṛtiḥ /",
    "GK19ksbhm13u:2680": " uvāca mahasāṃ rāśiḥ prītyābhyetya sudarśanam // Bhmj_13.1268 //",
    "GK19ksbhm13u:2681": " dharmo 'haṃ dampatī prāpto yuvāṃ jijñāsurāśrame /",
    "GK19ksbhm13u:2682": " aṃkhaṇḍitaṃ ca yuvayordṛṣṭaṃ sattvamidaṃ mayā // Bhmj_13.1269 //",
    "GK19ksbhm13u:2683": " adhṛṣṭa tejasā ceyaṃ tvadbhāryā kena laṅghyate /",
    "GK19ksbhm13u:2684": " dvidhātmānaṃ vibhajyaiṣā yogenaughavatī nadī /",
    "GK19ksbhm13u:2685": " bhaviṣyati kṣitau puṇyā nityaṃ tvāṃ cānuyāsyati // Bhmj_13.1270 //",
    "GK19ksbhm13u:2686": " ityuktvāntardadhe dharmo mṛtyuśca vimukho yayau /",
    "GK19ksbhm13u:2687": " sa ca vīro divaṃ prāpa sabhāryaśca sudarśanaḥ // Bhmj_13.1271 //",
    "GK19ksbhm13u:2688": " ***** sudarśanopākhyānam // 95 // *****",
    "GK19ksbhm13u:2689": " viśvāmitreṇa saṃprāptaṃ brāhmaṇyaṃ durlabhaṃ katham /",
    "GK19ksbhm13u:2690": " pṛṣṭo yudhiṣṭhireṇeti gāṅgeyaḥ punarabravīt // Bhmj_13.1272 //",
    "GK19ksbhm13u:2691": " kuśikasya purā rājñaḥ śrīmāngādhiḥ suto 'bhavat /",
    "GK19ksbhm13u:2692": " putrī satyavatī nāma tasyābhūnmṛgalocanā // Bhmj_13.1273 //",
    "GK19ksbhm13u:2693": " ṛcīkastāṃ munivaraḥ śulkalabhyāmavāptavān /",
    "GK19ksbhm13u:2694": " hayānāṃ śyāmakarṇānāṃ sahasreṇenduvarcasām // Bhmj_13.1274 //",
    "GK19ksbhm13u:2695": " sa tayā śīlaśālinyā yatnadārādhito muniḥ /",
    "GK19ksbhm13u:2696": " yācitastu varaṃ tuṣṭaḥ putraṃ mātustathātmanaḥ // Bhmj_13.1275 //",
    "GK19ksbhm13u:2697": " tvamaśvatthaṃ samāliṅgya tava mātāpyudumbaram /",
    "GK19ksbhm13u:2698": " caruṃ ca prāpya maddattaṃ putriṇītyavadanmuniḥ // Bhmj_13.1276 //",
    "GK19ksbhm13u:2699": " varamevaṃ samāsādya hṛṣṭā mātre nyavedayat /",
    "GK19ksbhm13u:2700": " tadgirā vyatyayaṃ cakre vṛkṣayoḥ pāyase tathā // Bhmj_13.1277 //",
    "GK19ksbhm13u:2701": " tacca jñātvā munirjāyāmuvāca jñānalocanaḥ /",
    "GK19ksbhm13u:2702": " tvanmāturbrāhmaṇaḥ putraḥ kṣatrātmā te bhaviṣyati // Bhmj_13.1278 //",
    "GK19ksbhm13u:2703": " tacchrutvā duḥkhasaṃtaptā yayāce sā muniṃ punaḥ /",
    "GK19ksbhm13u:2704": " kṣatrācārastu me pautro mā putra iti mūrchitā // Bhmj_13.1279 //",
    "GK19ksbhm13u:2705": " evamastviti tenokte lebhe satyavatī sutam /",
    "GK19ksbhm13u:2706": " jamadagniṃ sutaścāsya rāmo 'bhūtkṣatriyocitaḥ // Bhmj_13.1280 //",
    "GK19ksbhm13u:2707": " gādhipatnī ca kālena viśvāmitramajījanat /",
    "GK19ksbhm13u:2708": " vṛkṣapāyasayoryo 'bhūdvyatyayādbrāhmaṇāgraṇīḥ // Bhmj_13.1281 //",
    "GK19ksbhm13u:2709": " ***** viśvāmitrotpattiḥ // 96 // *****",
    "GK19ksbhm13u:2710": " ānṛśaṃsyaguṇaṃ rājñā punaḥ pṛṣṭaḥ suravrataḥ /",
    "GK19ksbhm13u:2711": " uvāca kānane pūrvaṃ ghanacchāyo 'bhavaddrumaḥ // Bhmj_13.1282 //",
    "GK19ksbhm13u:2712": " sa viddho viṣadagdhena śarema mṛgagāminā /",
    "GK19ksbhm13u:2713": " lubdhakena yayau śoṣaṃ spṛṣṭo dāvānalairiva // Bhmj_13.1283 //",
    "GK19ksbhm13u:2714": " taṃ parityajya yāteṣu niṣphalaṃ sarvapatriṣu /",
    "GK19ksbhm13u:2715": " eka eva śukastaśthau sātaṃ prītiracañcalā // Bhmj_13.1284 //",
    "GK19ksbhm13u:2716": " nidāghaploṣaparuṣe phalapumpavivarjite /",
    "GK19ksbhm13u:2717": " sthitaṃ tatra śukaṃ vīkṣya śakro 'bhyetya tamabravīt // Bhmj_13.1285 //",
    "GK19ksbhm13u:2718": " svacchacchāyāphalādyeṣu vṛkṣeṣu vigatadyutiḥ /",
    "GK19ksbhm13u:2719": " kiṃ tvayāyaṃ śritaḥ śākhī tyaktvainaḥ cara nirvṛtaḥ // Bhmj_13.1286 //",
    "GK19ksbhm13u:2720": " athovāca śukaḥ śakraṃ nedaṃ sadṛśamucyate /",
    "GK19ksbhm13u:2721": " samānā sukhaduḥkheṣu sajjanaiḥ saha saṃgatiḥ // Bhmj_13.1287 //",
    "GK19ksbhm13u:2722": " yatroṣitaṃ ca bhuktaṃ ca vihṛtaṃ ca yathāsukham /",
    "GK19ksbhm13u:2723": " tasminkālahataiśvarye palāyante na sādhavaḥ // Bhmj_13.1288 //",
    "GK19ksbhm13u:2724": " maghavānetadākarṇya toṣādvṛkṣaṃ sudhākaṇaiḥ /",
    "GK19ksbhm13u:2725": " cakāra sahasoddīrṇapatrapuṣpaphalākulam // Bhmj_13.1289 //",
    "GK19ksbhm13u:2726": " ānṛśaṃsyātsa ca śukaḥ prayayau paramāṃ gatim /",
    "GK19ksbhm13u:2727": " evaṃ dākṣiṇyasadṛśo nāparo vidyate guṇaḥ // Bhmj_13.1290 //",
    "GK19ksbhm13u:2728": " ***** śukaśakrasaṃvādaḥ // 97 // *****",
    "GK19ksbhm13u:2729": " daivaṃ sapauruṣaṃ rājñā bhīṣmaḥ pṛṣṭo 'bravītpunaḥ /",
    "GK19ksbhm13u:2730": " ubhayoḥ saṃgamaḥ siddhyai viyogo niṣphalo 'nayoḥ // Bhmj_13.1291 //",
    "GK19ksbhm13u:2731": " anuptabīje kṛṣṭe 'pi daivaṃ kṣetre karoti kim /",
    "GK19ksbhm13u:2732": " pauruṣaṃ karma puruṣairyathā yatra yadā kṛtam /",
    "GK19ksbhm13u:2733": " tathā tatra tadābhyetya visaṃvādo na dṛśyate // Bhmj_13.1292 //",
    "GK19ksbhm13u:2734": " dātṝṇāṃ puṇyaśīlānāṃ vratināṃ satyavādinām /",
    "GK19ksbhm13u:2735": " dṛśyante dhanyatāstāstā rājyasvargatibhūtibhiḥ // Bhmj_13.1293 //",
    "GK19ksbhm13u:2736": " ***** daivapurukārīyam // 98 // *****",
    "GK19ksbhm13u:2737": " ke pūjyā iti pārthena pṛṣṭo 'vādītsuravrataḥ /",
    "GK19ksbhm13u:2738": " sadā dvijātayaḥ pūjyāste sarvatra parāyaṇam // Bhmj_13.1294 //",
    "GK19ksbhm13u:2739": " narau janmāntare pūrvaṃ kapijambukatāṃ gatau /",
    "GK19ksbhm13u:2740": " jātismarau dadṛśatuḥ śmaśānaṃ suhṛdau mithaḥ // Bhmj_13.1295 //",
    "GK19ksbhm13u:2741": " tatroce vānaraḥ premṇā śṛgālaṃ svinnamānasaḥ /",
    "GK19ksbhm13u:2742": " karmaṇā kena yāto 'si śavamāṃsāśitāmiti // Bhmj_13.1296 //",
    "GK19ksbhm13u:2743": " pratiśrutya mayā pūrvaṃ na vitīrṇaṃ dvijanmane /",
    "GK19ksbhm13u:2744": " sārgālīṃ yonimāpannastenāhamiti so 'bravīt // Bhmj_13.1297 //",
    "GK19ksbhm13u:2745": " etadeva śṛgālena pṛṣṭa provāca vānaraḥ /",
    "GK19ksbhm13u:2746": " brāhmaṇānavamanyāhaṃ prayāntaḥ kapitāmiti // Bhmj_13.1298 //",
    "GK19ksbhm13u:2747": " brāhmaṇātikrameṇaiva bhajante tāmasīṃ daśām /",
    "GK19ksbhm13u:2748": " tasmātsarvātmanā viprāḥ pūjyāḥ kuśalamicchatā // Bhmj_13.1299 //",
    "GK19ksbhm13u:2749": " ***** brāhmaṇamāhātmyam // 99 // *****",
    "GK19ksbhm13u:2750": " asavarṇopadeṣṭāraḥ kiṃ na syuḥ śreyasāṃ padam /",
    "GK19ksbhm13u:2751": " viprā iti punaḥ pṛṣṭo rājñā śāntanavo 'bravīt // Bhmj_13.1300 //",
    "GK19ksbhm13u:2752": " purā vane śūdramunerbrahmarṣirabhavatsakhā /",
    "GK19ksbhm13u:2753": " kadācitso 'rthitaḥ śrāddhe śūdreṇāgāttadāśramam // Bhmj_13.1301 //",
    "GK19ksbhm13u:2754": " pitṛkarmaṇi tasyāsau havyakavyopadeśakṛt /",
    "GK19ksbhm13u:2755": " pūrvaṃ śeṣāṃ vṛsīmetāṃ kuruṣvetyavadanmuniḥ // Bhmj_13.1302 //",
    "GK19ksbhm13u:2756": " tataḥ kālena mahatā kṣapayitvā kalevaram /",
    "GK19ksbhm13u:2757": " karmaśeṣopabhogāya tau janmāntaramāpatuḥ // Bhmj_13.1303 //",
    "GK19ksbhm13u:2758": " sa sūdro 'bhūtkṣitipatiḥ sa brahmarṣiḥ purohitaḥ /",
    "GK19ksbhm13u:2759": " tasya rājño 'bhavallaptajñāno naṣṭākhilasmṛtiḥ // Bhmj_13.1304 //",
    "GK19ksbhm13u:2760": " svastipuṇyāhavādeṣu nṛpo jātismaraḥ satām /",
    "GK19ksbhm13u:2761": " sadā jahāsa taccāsau nṛpaṃ papraccha lajjitaḥ // Bhmj_13.1305 //",
    "GK19ksbhm13u:2762": " pṛṣṭaḥ śapathadānena bhūpatirhāsakāraṇam /",
    "GK19ksbhm13u:2763": " purohitaṃ rahaḥ prāha śūdro 'hamabhavaṃ purā // Bhmj_13.1306 //",
    "GK19ksbhm13u:2764": " brahmarṣiśca bhavānmahyamupadeśaṃ vyadhātsakṛt /",
    "GK19ksbhm13u:2765": " tenādya suravandyo 'pi prāpto 'syanucitāṃ daśām // Bhmj_13.1307 //",
    "GK19ksbhm13u:2766": " śrutvaitatsahasā smṛtvā tapase sa yayau muniḥ /",
    "GK19ksbhm13u:2767": " evaṃ naivopadeṣṭā syādavarāṇāṃ dvijottamaḥ // Bhmj_13.1308 //",
    "GK19ksbhm13u:2768": " ***** gurūpadiṣṭam // 100 // *****",
    "GK19ksbhm13u:2769": " kaḥ śriyo bhājanamiti kṣmābhujā jāhnavīsutaḥ /",
    "GK19ksbhm13u:2770": " pṛṣṭaḥ prāha hareragre rukmiṇīṃ śrīḥ purābhyadhāt // Bhmj_13.1309 //",
    "GK19ksbhm13u:2771": " subhageṣu pragalbheṣu dakṣeṣūjjvalakarmasu /",
    "GK19ksbhm13u:2772": " jitendriyeṣu vīreṣu prītyā me śāśvatī sthitiḥ // Bhmj_13.1310 //",
    "GK19ksbhm13u:2773": " utsekalobhasaṃtrāsadainyakrodhavinākṛtāḥ /",
    "GK19ksbhm13u:2774": " kṛtajñāḥ kelisadanaṃ sadācārāḥ sadā mama // Bhmj_13.1311 //",
    "GK19ksbhm13u:2775": " pativratāmakalahāmalaulyāmakutūhalām /",
    "GK19ksbhm13u:2776": " aviprakīrṇabhāṇḍāṃ ca gatanidrāṃ bhaje striyam // Bhmj_13.1312 //",
    "GK19ksbhm13u:2777": " matteṣu kuñjarendreṣu hayeṣu vṛṣabheṣu ca /",
    "GK19ksbhm13u:2778": " phullāravindavṛndeṣu śaraccandrakareṣu ca // Bhmj_13.1313 //",
    "GK19ksbhm13u:2779": " nadīṣu haṃsahāsāsu rājadrājaraṇeṣu ca /",
    "GK19ksbhm13u:2780": " vaneṣu munipuṇyeṣu yajñeṣu ca vasāmyaham // Bhmj_13.1314 //",
    "GK19ksbhm13u:2781": " etacchrutvā punarbhīṣmamapṛcchatpāṇḍunandanaḥ /",
    "GK19ksbhm13u:2782": " sparśādhikyaṃ kimu strīṇāṃ nṛṇāṃ vā saṃgameṣviti // Bhmj_13.1315 //",
    "GK19ksbhm13u:2783": " so 'bravīdabhavadyajvā bhṛṅgāśvo nāma bhūpatiḥ /",
    "GK19ksbhm13u:2784": " yaśaḥ kusumavallīṣu yo 'bhūtsaṃtatamādhavaḥ // Bhmj_13.1316 //",
    "GK19ksbhm13u:2785": " pratikūlaṃ sa śaktasya yajñamagniṣṭutaṃ punaḥ /",
    "GK19ksbhm13u:2786": " ājahāra jagāmāsya śatrutāṃ yena vāsavaḥ // Bhmj_13.1317 //",
    "GK19ksbhm13u:2787": " sa kadācinmṛgaprepsurvājinā vipine vrajan /",
    "GK19ksbhm13u:2788": " indreṇa mohito vatsa nājñāsīttṛṣṇayārditaḥ // Bhmj_13.1318 //",
    "GK19ksbhm13u:2789": " so 'paśyadagre vipulaṃ saraḥ sphaṭikanirmalam /",
    "GK19ksbhm13u:2790": " lolakalloladolāṅkaṃ keliveśma himatviṣaḥ // Bhmj_13.1319 //",
    "GK19ksbhm13u:2791": " tasminsa sahasā snātaḥ pāyayitvā turaṅgamam /",
    "GK19ksbhm13u:2792": " abhavallalanārūpaḥ pīnaśroṇipayodharaḥ // Bhmj_13.1320 //",
    "GK19ksbhm13u:2793": " sa lajjāduḥkhavivaśo gatvāśvena nijāṃ purīm /",
    "GK19ksbhm13u:2794": " nivedya nijavṛttāntaṃ rājye putraśataṃ vyadhāt // Bhmj_13.1321 //",
    "GK19ksbhm13u:2795": " strīrūpaḥ so 'tha vijanaṃ tyaktarājyastapovanam /",
    "GK19ksbhm13u:2796": " prayayau kalayannantarvidherutsāhavāmatām // Bhmj_13.1322 //",
    "GK19ksbhm13u:2797": " tatra taṃ kāminīrūpamakāmayata tāpasaḥ /",
    "GK19ksbhm13u:2798": " patanti ṣaṭpadāstatra yatra yatra sarojinī // Bhmj_13.1323 //",
    "GK19ksbhm13u:2799": " tasmādasūta putrāṇāṃ sa śataṃ balaśālinām /",
    "GK19ksbhm13u:2800": " kāntāvapurabhūnnityaṃ teṣu cātyantavatsalaḥ // Bhmj_13.1324 //",
    "GK19ksbhm13u:2801": " pūrvaputrānathābhyetya puṃstvajātānuvāca saḥ /",
    "GK19ksbhm13u:2802": " strītvajātaiḥ sutaistaistairvasudhā saha bhujyatām // Bhmj_13.1325 //",
    "GK19ksbhm13u:2803": " tadgirā miśratāṃ yātaṃ tataḥ putraśatadvayam /",
    "GK19ksbhm13u:2804": " bubhuje bhuvamamlānayaśovikramaśāsanām // Bhmj_13.1326 //",
    "GK19ksbhm13u:2805": " atrāntare samabhyetya viprarūpī śatakratuḥ /",
    "GK19ksbhm13u:2806": " bhedena rājaputrāṇāṃ vidadhe kalahodayam // Bhmj_13.1327 //",
    "GK19ksbhm13u:2807": " tataste yudhi saṃnaddhā rājyahetoḥ parasparam /",
    "GK19ksbhm13u:2808": " kṛtvā sainyakṣayaṃ ghoraṃ niḥśeṣāḥ pralayaṃ yayuḥ // Bhmj_13.1328 //",
    "GK19ksbhm13u:2809": " bhedātprayāte nidhanaṃ yudhi putraśatadvaye /",
    "GK19ksbhm13u:2810": " bhṛṅgāśvo lalanārūpaḥ śuśoca karumasvanam // Bhmj_13.1329 //",
    "GK19ksbhm13u:2811": " tamindro brāhmaṇavapurdṛṣṭvā śrutvā ca tatkathām /",
    "GK19ksbhm13u:2812": " pralīnamanyuḥ kāruṇyāduvāca vihasanmuhuḥ // Bhmj_13.1330 //",
    "GK19ksbhm13u:2813": " śakro 'haṃ tava putrāste mayā vipriyakāriṇaḥ /",
    "GK19ksbhm13u:2814": " bheditā nādhunā vairamāpanne tvayi me nṛpa // Bhmj_13.1331 //",
    "GK19ksbhm13u:2815": " putrāṇāṃ śatamekaṃ te madvarādadya jīvatu /",
    "GK19ksbhm13u:2816": " yattvamicchasi jātaṃ prāk puṃsaḥ strīvapuṣo 'thavā // Bhmj_13.1332 //",
    "GK19ksbhm13u:2817": " ityukte devarājena bhṛṅgāśvastamayācata /",
    "GK19ksbhm13u:2818": " jīvitaṃ strītvajātānāṃ putrāṇāṃ praṇatānanaḥ // Bhmj_13.1333 //",
    "GK19ksbhm13u:2819": " tamabravītsurapatiḥ puṃstvajātānkathaṃ sutān /",
    "GK19ksbhm13u:2820": " tyaktvā strītvaprajāteṣu putreṣu snihyati bhavān // Bhmj_13.1334 //",
    "GK19ksbhm13u:2821": " iti pṛṣṭo maghavatā babhāṣe strīvapurnṛpaḥ /",
    "GK19ksbhm13u:2822": " snehavātsalyarāgāṇāṃ lalanā eva mandiram // Bhmj_13.1335 //",
    "GK19ksbhm13u:2823": " śrutvaitadavadacchakraḥ sarve jīvantu te sutāḥ /",
    "GK19ksbhm13u:2824": " strīrūpaṃ tu parityajya puruṣo bhava madvarāt // Bhmj_13.1336 //",
    "GK19ksbhm13u:2825": " ityukto pārthivo 'vādītstrītvaṃ naiva tyajāmyaham /",
    "GK19ksbhm13u:2826": " strīṇāṃ sparśeṣu yā prītiḥ sā puṃbhirlabhyate kutaḥ // Bhmj_13.1337 //",
    "GK19ksbhm13u:2827": " daivātsamanubhūyedaṃ suciraṃ prakṛtidvayam /",
    "GK19ksbhm13u:2828": " etāvadeva jāne 'haṃ yatprīterbhājanaṃ striyaḥ // Bhmj_13.1338 //",
    "GK19ksbhm13u:2829": " kāmasya sāraṃ surataṃ ratasya sparśāmṛtaṃ tacca sulocanānām /",
    "GK19ksbhm13u:2830": " sarvātmanā nirvṛtijīvaśūnyaṃ bhave bhave jīvitameva kāntāḥ // Bhmj_13.1339 //",
    "GK19ksbhm13u:2831": " yathārthamiti tenoktaṃ niśamya vibudhādhipaḥ /",
    "GK19ksbhm13u:2832": " jagāma jīvayitvāsya prītaḥ putraśatadvayam // Bhmj_13.1340 //",
    "GK19ksbhm13u:2833": " ***** bhṛṅgāśvopākhyānam // 101 // *****",
    "GK19ksbhm13u:2834": " śrutvaitaddharmatanayaḥ punargāṅgeyamabravīt /",
    "GK19ksbhm13u:2835": " māhātmyaṃ śrotumicchāmi devasya tripuradviṣaḥ // Bhmj_13.1341 //",
    "GK19ksbhm13u:2836": " iti pṛṣṭo narendreṇa vyājahāra pitāmahaḥ /",
    "GK19ksbhm13u:2837": " māhātmyaṃ devadevasya vaktumarhati keśavaḥ // Bhmj_13.1342 //",
    "GK19ksbhm13u:2838": " harireva haraṃ vetti haro vetti tathā harim /",
    "GK19ksbhm13u:2839": " ekaiva mūrtiranayoḥ kāraṇāddvaitamāśritā // Bhmj_13.1343 //",
    "GK19ksbhm13u:2840": " iti devavratenokte murārirdhramajanmanā /",
    "GK19ksbhm13u:2841": " pṛṣṭaḥ śaśāṅkacūḍasya prabhāvaṃ prayato 'vadat // Bhmj_13.1344 //",
    "GK19ksbhm13u:2842": " putrārthinī jāmbavatī priyā provāca māṃ purā /",
    "GK19ksbhm13u:2843": " pradyumnasadṛśaṃ deva tvattaḥ putraguṇocitam /",
    "GK19ksbhm13u:2844": " prāptumicchāmi saṃkalpaḥ pūryatāmeṣa me tvayā // Bhmj_13.1345 //",
    "GK19ksbhm13u:2845": " ityukto 'haṃ dayitayā tayā bālamṛgīdṛśā /",
    "GK19ksbhm13u:2846": " dhyātvā muhūrtaṃ putrārthī prayātamupasevanam // Bhmj_13.1346 //",
    "GK19ksbhm13u:2847": " athāruhya gireḥ śaṅke purā munitapovanam /",
    "GK19ksbhm13u:2848": " apaśyaṃ tejasāṃ rāśimupamanyuṃ nijāśrame // Bhmj_13.1347 //",
    "GK19ksbhm13u:2849": " prahṛṣṭaṃ jyeṣṭhavayasaṃ pinākivarabhūṣitam /",
    "GK19ksbhm13u:2850": " dīptaṃ tapobhirvividhaiḥ pūrṇalāvaṇyavigraham // Bhmj_13.1348 //",
    "GK19ksbhm13u:2851": " praśāntaramaṇīyena satvenānandadāyinā /",
    "GK19ksbhm13u:2852": " kirantaṃ madhurodāranirvāṇāmṛtavāhinīm // Bhmj_13.1349 //",
    "GK19ksbhm13u:2853": " taṃ vilokya praṇamyāhaṃ pūjāmādāya tatkṛtām /",
    "GK19ksbhm13u:2854": " tatsaṃbhāṣaṇasaṃjātaparānandamayo 'bhavam // Bhmj_13.1350 //",
    "GK19ksbhm13u:2855": " sa māmuvāca praṇataṃ prītyā jñānavilocanaḥ /",
    "GK19ksbhm13u:2856": " devaṃ giriśamārādhya tulyaṃ putramavāpsyasi // Bhmj_13.1351 //",
    "GK19ksbhm13u:2857": " te te trailokyajayinaḥ sukeśipramukāḥ purā /",
    "GK19ksbhm13u:2858": " śrūyante śaṃkaravarātprāptāḥ śakrādhikaṃ padam // Bhmj_13.1352 //",
    "GK19ksbhm13u:2859": " purāsminvyāghrapādasya maharṣeḥ piturāśrame /",
    "GK19ksbhm13u:2860": " sakṛdāsvādya gokṣīraṃ yācitā jananī mayā // Bhmj_13.1353 //",
    "GK19ksbhm13u:2861": " payaso 'saṃbhavānmātrā dattaṃ piṣṭarasaṃ tataḥ /",
    "GK19ksbhm13u:2862": " pītvāhaṃ virasaṃ duḥkhādabhavaṃ sāśrulocanaḥ // Bhmj_13.1354 //",
    "GK19ksbhm13u:2863": " athābravīnmāṃ jananī vane putra payaḥ kutaḥ /",
    "GK19ksbhm13u:2864": " śrīkaṇṭhaṃ na hyanārādhya labhyate 'bhimataṃ kvacit // Bhmj_13.1355 //",
    "GK19ksbhm13u:2865": " iti māturvacaḥ śrutvā prayāto 'smi tapovane /",
    "GK19ksbhm13u:2866": " yatnādakaravaṃ tīvraṃ tapo vārṣasahasrikam // Bhmj_13.1356 //",
    "GK19ksbhm13u:2867": " nānyataḥ prārthaye śakravaraṃ prāptamapi svayam /",
    "GK19ksbhm13u:2868": " pīyūṣakiraṇottaṃsāddevādanyatra dhūrjaṭeḥ // Bhmj_13.1357 //",
    "GK19ksbhm13u:2869": " tenālaṃ surarājyena kiṃ mokṣeṇāpi tena me /",
    "GK19ksbhm13u:2870": " nirvyājabhaktidayito dātā yasminna śaṃkaraḥ // Bhmj_13.1358 //",
    "GK19ksbhm13u:2871": " ityukto bahuśaḥ śakro mayā bhargānurāgiṇā /",
    "GK19ksbhm13u:2872": " rūpamaindraṃ parityajya babhūva vṛṣabhadhvajaḥ // Bhmj_13.1359 //",
    "GK19ksbhm13u:2873": " śūlinaṃ jaṭinaṃ devaṃ vīkṣya candrakalādharam /",
    "GK19ksbhm13u:2874": " abhavaṃ nirbharānandaprasaradbāṣpanirjharaḥ // Bhmj_13.1360 //",
    "GK19ksbhm13u:2875": " tataḥ stuto mayā śaṃbhurmahyaṃ kṣīrodadhiṃ dadau /",
    "GK19ksbhm13u:2876": " ādadhe cāśrame tasminsaṃkalpānmama saṃnidhim // Bhmj_13.1361 //",
    "GK19ksbhm13u:2877": " taṃ tvamārādhya varadaṃ tapasā pārvatīpatim /",
    "GK19ksbhm13u:2878": " labhakha tanayaṃ kṛṣṇa tasyātmā tvaṃ sa vā tava // Bhmj_13.1362 //",
    "GK19ksbhm13u:2879": " uktvaivamupamanyurmāṃ dīkṣitaṃ śivaśāsane /",
    "GK19ksbhm13u:2880": " ādideśa tapoyoge rahasyaṃ gṛhyatāmiti // Bhmj_13.1363 //",
    "GK19ksbhm13u:2881": " mantreṇa tadvitīrṇena tapasā ca samāhitaḥ /",
    "GK19ksbhm13u:2882": " tato 'paśyamahaṃ kāle devaṃ candrārdhaśekharam // Bhmj_13.1364 //",
    "GK19ksbhm13u:2883": " meghajālasamārūḍhaṃ vyomni somaśatojjvalam /",
    "GK19ksbhm13u:2884": " taṃ vilokyābhinandyāhaṃ stutvā harṣaparo 'bhavam // Bhmj_13.1365 //",
    "GK19ksbhm13u:2885": " tato yathepsitāndattvā varānmahyaṃ maheśvaraḥ /",
    "GK19ksbhm13u:2886": " antardadhe sudhāpūrairāpūryeva diśo daśā // Bhmj_13.1366 //",
    "GK19ksbhm13u:2887": " athopamanyurmāmetya prakṛṣṭaṃ hṛṣṭamabravīt /",
    "GK19ksbhm13u:2888": " taṇḍiproktāni nāmāni śṛṇu mādhava dhūrjaṭeḥ // Bhmj_13.1367 //",
    "GK19ksbhm13u:2889": " taṇḍirnāma muniḥ pūrvaṃ guhyairgītaiḥ svayaṃbhuvā /",
    "GK19ksbhm13u:2890": " trinetraṃ prayataṃ nāmnāṃ tuṣṭāva daśabhiḥ śataiḥ // Bhmj_13.1368 //",
    "GK19ksbhm13u:2891": " sthāṇo sthirasthite śaṃbho śarva bhāno varaprada /",
    "GK19ksbhm13u:2892": " hara rudra smarārāte viśva viśveśvareśvara // Bhmj_13.1369 //",
    "GK19ksbhm13u:2893": " bhava bharga śivāśvāsa bhavānīvallabha prabho /",
    "GK19ksbhm13u:2894": " śaśāṅkaśakalottaṃsa śiva śānta maheśvara // Bhmj_13.1370 //",
    "GK19ksbhm13u:2895": " namastubhyaṃ jagatsargāsthitisaṃhārakāriṇe /",
    "GK19ksbhm13u:2896": " brahmopendrendravapuṣe triguṇāya trimūrtaye // Bhmj_13.1371 //",
    "GK19ksbhm13u:2897": " iti stutipadairdivyairvedaproktaiśca nāmabhiḥ /",
    "GK19ksbhm13u:2898": " sahasrasaṃkhyaiḥ sa munistuṣṭāva śaśiśekharam // Bhmj_13.1372 //",
    "GK19ksbhm13u:2899": " evamīśvarasaṃbaddhāḥ kṛtvāhaṃ muninā kathā /",
    "GK19ksbhm13u:2900": " agamaṃ garuḍārūḍho dvārakaṃ harṣanirbharaḥ // Bhmj_13.1373 //",
    "GK19ksbhm13u:2901": " jāmbavatyāstataḥ śrīmānvaṃśamuktāmaṇiḥ sutaḥ /",
    "GK19ksbhm13u:2902": " sāmbo 'bhavadguṇānyasya jānīṣe dharmanandana // Bhmj_13.1374 //",
    "GK19ksbhm13u:2903": " iti kṛṣṇena kathitaṃ śrutvā bhīṣmasabhāsadaḥ /",
    "GK19ksbhm13u:2904": " munayo manasā devaṃ nīlakaṇṭhaṃ vavandire // Bhmj_13.1375 //",
    "GK19ksbhm13u:2905": " ***** meghavāhanaparva // 102 // *****",
    "GK19ksbhm13u:2906": " capalāḥ sahacāriṇyaḥ kathaṃ jāyā nṛṇāmiti /",
    "GK19ksbhm13u:2907": " punaḥ pṛṣṭaḥ kṣitibhujā babhāṣe jāhnivīsutaḥ // Bhmj_13.1376 //",
    "GK19ksbhm13u:2908": " aṣṭāvakro muniḥ pūrvaṃ vivāhārthī sulocanām /",
    "GK19ksbhm13u:2909": " apaśyatsuprabhāṃ nāma vadanyasya muneḥ sutām // Bhmj_13.1377 //",
    "GK19ksbhm13u:2910": " indukundāṅkurākārasukumāratarākṛtim /",
    "GK19ksbhm13u:2911": " sa tāmālokya sumukhīṃ yayāce sotsuko munim // Bhmj_13.1378 //",
    "GK19ksbhm13u:2912": " taṃ vadanyo 'vadadgaccha viśālāṃ diśamuttarām /",
    "GK19ksbhm13u:2913": " atikramya kuberasya bhavanaṃ bhavasevitam // Bhmj_13.1379 //",
    "GK19ksbhm13u:2914": " tataḥ pratinivṛttāya tubhyaṃ dāsyāmi suprabhām /",
    "GK19ksbhm13u:2915": " ityuktaḥ sa vadanyena prataśte tāṃ diśaṃ śanaiḥ // Bhmj_13.1380 //",
    "GK19ksbhm13u:2916": " tato himādrimullaṅkhya bāhudāṃ ca mahānadīm /",
    "GK19ksbhm13u:2917": " aśoke vimale snātvā rudrāṇī kūpamāptavān // Bhmj_13.1381 //",
    "GK19ksbhm13u:2918": " sa kailāsataṭaṃ prāpya dadarśa dhanadālayam /",
    "GK19ksbhm13u:2919": " hemapaṅkajinītīralasatkalpalatāvanam // Bhmj_13.1382 //",
    "GK19ksbhm13u:2920": " sādaraṃ pūjitastena rājñā vaiśravaṇena saḥ /",
    "GK19ksbhm13u:2921": " uvāsa vatsaraṃ sāgraṃ vilāsamaṇiveśmasu // Bhmj_13.1383 //",
    "GK19ksbhm13u:2922": " ciramapsarasāṃ nṛttairgītairgandharvayoṣitām /",
    "GK19ksbhm13u:2923": " prītimāsādya vipulāmāmantrya dhanadaṃ yayau // Bhmj_13.1384 //",
    "GK19ksbhm13u:2924": " to girīndrānullaṅghya samāṃ maṇimayīṃ bhuvam /",
    "GK19ksbhm13u:2925": " avatīrya ghanacchāyaṃ pāpa ratnalatāvanam // Bhmj_13.1385 //",
    "GK19ksbhm13u:2926": " hemapuṣkariṇīśīte sa tasmindivyakānane /",
    "GK19ksbhm13u:2927": " maṇimauktikajālāṅgaṃ dadarśodāramandiram // Bhmj_13.1386 //",
    "GK19ksbhm13u:2928": " so 'tha dvārāgramabhyetya tasya vaiḍūryaveśmanaḥ /",
    "GK19ksbhm13u:2929": " prāpto 'hamatithirdūrādityūce saṃśrayāśayā // Bhmj_13.1387 //",
    "GK19ksbhm13u:2930": " tataḥ sapta vinirgatya kanyāḥ kamalalocanāḥ /",
    "GK19ksbhm13u:2931": " divyabhūṣaṇasaṃpannāstasyātithyaṃ pracakrire // Bhmj_13.1388 //",
    "GK19ksbhm13u:2932": " gṛhaṃ praveśitastābhirhemaratnāsanojjvalam /",
    "GK19ksbhm13u:2933": " dadarśa maṇiparyaṅke vṛddhāṃ bhāsvarabhūṣaṇām // Bhmj_13.1389 //",
    "GK19ksbhm13u:2934": " tayā madhuravādinyā prāpya nirdiṣṭamāsanam /",
    "GK19ksbhm13u:2935": " gataklamaḥ kṣaṇaṃ tasthau munirvismayaniścalaḥ // Bhmj_13.1390 //",
    "GK19ksbhm13u:2936": " dinānte so 'tha tāḥ prāha yāntu sarvāḥ svamālayam /",
    "GK19ksbhm13u:2937": " ekaiva śāntahṛdayā paricaryāṃ karotu me // Bhmj_13.1391 //",
    "GK19ksbhm13u:2938": " ityukte muninā sarvāḥ prayayustāḥ sulocanāḥ /",
    "GK19ksbhm13u:2939": " ekaiva jaratī tatra sthau śaśisitāṃśukā // Bhmj_13.1392 //",
    "GK19ksbhm13u:2940": " aṣṭāvakro 'tha suṣvāpa śayane sparśaśālini /",
    "GK19ksbhm13u:2941": " vitānālambimandāradāmni svacchottaracchade // Bhmj_13.1393 //",
    "GK19ksbhm13u:2942": " dvitīyaśayanādvṛddhā samutthāya tataḥ śanaiḥ /",
    "GK19ksbhm13u:2943": " muneḥ śayyāntikaṃ pāyānnibhṛtā brahmacāriṇaḥ // Bhmj_13.1394 //",
    "GK19ksbhm13u:2944": " kampamānatanuḥ sātha śayyāmāruhya viklavā /",
    "GK19ksbhm13u:2945": " muniṃ śītāpadeśena nibiḍaṃ pariṣasvaje // Bhmj_13.1395 //",
    "GK19ksbhm13u:2946": " āliṅgyamānaḥ sa tayā tasthau kāṣṭhamivācalaḥ /",
    "GK19ksbhm13u:2947": " paradārapariṣvaṅgaśaṅkāsaktacitāśayaḥ // Bhmj_13.1396 //",
    "GK19ksbhm13u:2948": " sātha taṃ sparśavimukhaṃ praṇayānmañjuvādinī /",
    "GK19ksbhm13u:2949": " uvāca bhogasaṃkalpabhaṅgaṃ mā me kṛthāḥ prabho // Bhmj_13.1397 //",
    "GK19ksbhm13u:2950": " idaṃ me ratnabhavanaṃ cāruratnalatāvanam /",
    "GK19ksbhm13u:2951": " tvadadhīnamakasmānme ceto hi ramate tvayi // Bhmj_13.1398 //",
    "GK19ksbhm13u:2952": " na te doṣo 'sti matsaṅge tyājyā naiva tu yoṣitaḥ /",
    "GK19ksbhm13u:2953": " durgamaṃ nābhijānanti gaṇayanti na ca śramam // Bhmj_13.1399 //",
    "GK19ksbhm13u:2954": " prayānti puruṣāneva rāgavāgurayā striyaḥ /",
    "GK19ksbhm13u:2955": " naitāḥ kulānurodhena nivartante na cerṣyayā // Bhmj_13.1400 //",
    "GK19ksbhm13u:2956": " rāmāsvaruddhaprasaraḥ sarvathā makaradhvajaḥ /",
    "GK19ksbhm13u:2957": " strī satīti pravādo 'yamekasakteti kā kathā // Bhmj_13.1401 //",
    "GK19ksbhm13u:2958": " narāntaraṃ prayāntyetā nimnāmnamivāpagāḥ /",
    "GK19ksbhm13u:2959": " manmathapreritā nārī vimarṣaṃ bhajate katham // Bhmj_13.1402 //",
    "GK19ksbhm13u:2960": " yāsāṃ prāṇapaṇenāpi vallabhaṃ suratāmṛtam /",
    "GK19ksbhm13u:2961": " ityarthamāno 'pi tayā nābyanandatsa tāṃ muniḥ // Bhmj_13.1403 //",
    "GK19ksbhm13u:2962": " anyedyurapi sā rātrau tathaiva tamabhāṣata /",
    "GK19ksbhm13u:2963": " bhajasva svayamāyātāṃ duḥsaho me smarajvaraḥ // Bhmj_13.1404 //",
    "GK19ksbhm13u:2964": " niṣedho rativāñchāsu nidhanaṃ kila yoṣitām /",
    "GK19ksbhm13u:2965": " ityuktvā nirvikāraṃ taṃ sā dṛṣṭvā punarabraravīt // Bhmj_13.1405 //",
    "GK19ksbhm13u:2966": " māmuttarāṃ diśaṃ viddhi strīvṛttāntaṃ pradarśitam /",
    "GK19ksbhm13u:2967": " adhunā tāṃ vadanyasya gatvā prāpnuhi kanyakām // Bhmj_13.1406 //",
    "GK19ksbhm13u:2968": " etadākarṇya sa munistāmāmantrya savismayaḥ /",
    "GK19ksbhm13u:2969": " śanaiḥ pratiyayau jñānastrīvṛtto nijamāśramam // Bhmj_13.1407 //",
    "GK19ksbhm13u:2970": " tato vadanyamabhyetya strīvṛttāntaṃ nivedya tam /",
    "GK19ksbhm13u:2971": " avāpodvāhavidhinā vitīrṇāṃ tena suprabhām // Bhmj_13.1408 //",
    "GK19ksbhm13u:2972": " ***** aṣṭāvakradiksaṃvādaḥ // 103 // *****",
    "GK19ksbhm13u:2973": " atha vidhyanugaṃ śrāddhaṃ pātrāpātrakramaṃ tathā /",
    "GK19ksbhm13u:2974": " rājñā gatiṃ ca tīrthaṃ ca pṛṣṭaḥ śāntanavo 'bravīt // Bhmj_13.1409 //",
    "GK19ksbhm13u:2975": " yajeta devānpūrvāhṇe śuciḥ śuklo jitendriyaḥ /",
    "GK19ksbhm13u:2976": " maṅgalālaṃkṛtaṃ sragvī bhogauḥ suddhairmanoramaiḥ // Bhmj_13.1410 //",
    "GK19ksbhm13u:2977": " vitryaṃ karmāparāhṇe tu kuryātprayatamānasaḥ /",
    "GK19ksbhm13u:2978": " teṣu teṣu ca kāleṣu deśeṣu ca yatāvidhi // Bhmj_13.1411 //",
    "GK19ksbhm13u:2979": " deśakālādirahitaṃ śvāvalīḍhaṃ rasacyutam /",
    "GK19ksbhm13u:2980": " kīṭakośāsthisaṃspṛṣṭaṃ śrāddhamaśnanti rākṣasāḥ // Bhmj_13.1412 //",
    "GK19ksbhm13u:2981": " unmattāḥ kṛpaṇāḥ kāṇāḥ kuṣṭhino vṛṣalīvarāḥ /",
    "GK19ksbhm13u:2982": " cikitsakā vārdhuṣikā gītanṛtyādijīvinaḥ // Bhmj_13.1413 //",
    "GK19ksbhm13u:2983": " hīnādhikāṅgā guravo brahmavikrayiṇo 'nṛtāḥ /",
    "GK19ksbhm13u:2984": " anagnayaḥ sattrabhujaḥ kṣattriyāḥ kṣetrajīvinaḥ // Bhmj_13.1414 //",
    "GK19ksbhm13u:2985": " piśunā vratahīnāśca vedavidyāvivarjitāḥ /",
    "GK19ksbhm13u:2986": " parihāryāḥ sadā vipāḥ śrāddhāghnā haitukāstathā // Bhmj_13.1415 //",
    "GK19ksbhm13u:2987": " parasvahāriṇāṃ puṃsāṃ paradārābhigāminām /",
    "GK19ksbhm13u:2988": " bhagnavratānāṃ lubdhānāṃ niṣiddhakrayyajīvinām // Bhmj_13.1416 //",
    "GK19ksbhm13u:2989": " vṛtticchedaṃ suhṛcchedaṃ bhartṛcchedaṃ ca kurvatām /",
    "GK19ksbhm13u:2990": " vihitācārahīnānāṃ nirayo nilayo 'kṣayaḥ // Bhmj_13.1417 //",
    "GK19ksbhm13u:2991": " karuṇāpūrṇamanasāṃ tyāgināṃ pātravarṣiṇām /",
    "GK19ksbhm13u:2992": " kṣamāvatāmāśramiṇāṃ prapākūpasabhākṛtām // Bhmj_13.1418 //",
    "GK19ksbhm13u:2993": " yājināṃ tīrthapūtānāṃ viduṣāṃ satyavādinām /",
    "GK19ksbhm13u:2994": " madyamāṃsaviraktānāṃ svargamārgo nirargalaḥ // Bhmj_13.1419 //",
    "GK19ksbhm13u:2995": " gautamena purā pṛṣṭaḥ sarvavinmuniraṅgirāḥ /",
    "GK19ksbhm13u:2996": " uvāca puṇyaṃ tīrthānāṃ tapoyogena sasmitam // Bhmj_13.1420 //",
    "GK19ksbhm13u:2997": " candrabhāgā vitastā ca kaśmīrasaritastathā /",
    "GK19ksbhm13u:2998": " munitulyāṃ gatiṃ puṃsāṃ prayacchantyeva sevitāḥ // Bhmj_13.1421 //",
    "GK19ksbhm13u:2999": " bhāgīrathīṃ kauśikīṃ ca rāmaṇīṃ narmadāṃ tathā /",
    "GK19ksbhm13u:3000": " prayāgaṃ nandikuṇḍaṃ ca vipāśaṃ mānasaṃ saraḥ // Bhmj_13.1422 //",
    "GK19ksbhm13u:3001": " puṇyatīrthāni cānyāni naraḥ prāpya jitendriyaḥ /",
    "GK19ksbhm13u:3002": " sarvatīrthaphalaṃ dātā labhate prāgupoṣitaḥ // Bhmj_13.1423 //",
    "GK19ksbhm13u:3003": " gaṅgā tu sarvatīrthānāṃ pravaraṃ tīrthamucyate /",
    "GK19ksbhm13u:3004": " asthimātre yayā spṛṣṭe nṛṇāṃ svargatirakṣayā // Bhmj_13.1424 //",
    "GK19ksbhm13u:3005": " na te deśā na te śailā na te janapadāḥ kṣitau /",
    "GK19ksbhm13u:3006": " patākā yasya puṇyasya jāhnavī na vibhāvyate // Bhmj_13.1425 //",
    "GK19ksbhm13u:3007": " kimapāyamayairyajñaiḥ kiṃ tapobhiḥ śramapradaiḥ /",
    "GK19ksbhm13u:3008": " jahnukanyāpayaḥpūtaṃ yadi puṇyavatāṃ vapuḥ // Bhmj_13.1426 //",
    "GK19ksbhm13u:3009": " vyomaśrīmauktikalatā śrīkaṇṭhottaṃsamālikā /",
    "GK19ksbhm13u:3010": " yātā smṛtipadaṃ yeṣāṃ bhaṅgāyaivākhilainasām // Bhmj_13.1427 //",
    "GK19ksbhm13u:3011": " gaṅgājalena spṛṣṭānāṃ phalamalpaṃ surālayaḥ /",
    "GK19ksbhm13u:3012": " śiloñchavṛttinā pūrvaṃ siddhaḥ pṛṣṭo 'bravīditi // Bhmj_13.1428 //",
    "GK19ksbhm13u:3013": " etadaṅgirasā proktaṃ niśamya kila gautamaḥ /",
    "GK19ksbhm13u:3014": " smṛtvā vavande sānandaḥ puṇyāṃ mandākinīṃ muniḥ // Bhmj_13.1429 //",
    "GK19ksbhm13u:3015": " ***** āṅgirasīyam // 104 // *****",
    "GK19ksbhm13u:3016": " kathaṃ prāpyaṃ manuṣyeṇa brāhmaṇyamiti bhūbhujā /",
    "GK19ksbhm13u:3017": " pṛṣṭo devavrataḥ prāha brāhmaṇyaṃ durlabhaṃ nṛpa // Bhmj_13.1430 //",
    "GK19ksbhm13u:3018": " piturniyogādyajñārthaṃ mataṅgakhyo dvijanmanaḥ /",
    "GK19ksbhm13u:3019": " vrajanvāhaṃ pratodena kharaṃ gāḍhamatāḍayat // Bhmj_13.1431 //",
    "GK19ksbhm13u:3020": " gardabhī vyathitaṃ dṛṣṭvā putraṃ duḥkhāduvāca tam /",
    "GK19ksbhm13u:3021": " brāhmaṇyaṃ nāsya tenaiṣa jātaścaṇḍālaceṣṭitaḥ /",
    "GK19ksbhm13u:3022": " vahainamiti tacchrutvā priyaḥ papraccha tāṃ punaḥ // Bhmj_13.1432 //",
    "GK19ksbhm13u:3023": " tayā niveditāṃ jātiṃ nijāṃ jñātvā sa duḥkhitaḥ /",
    "GK19ksbhm13u:3024": " meroḥ śṛṅgādiva śvabhre patito vilalāpa saḥ // Bhmj_13.1433 //",
    "GK19ksbhm13u:3025": " pitre nivedya tatpāpaṃ mātuḥ sa tapase vanam /",
    "GK19ksbhm13u:3026": " gatvā brāhmaṇyakāmo 'bhūtsthāṇubhūtaḥ śataṃ samāḥ // Bhmj_13.1434 //",
    "GK19ksbhm13u:3027": " śakrādapi svayaṃ prāptānnaiva brāhmaṇyamāptavān /",
    "GK19ksbhm13u:3028": " tato gatvā gayāṃ cakre sahasrābdaṃ paraṃtapaḥ // Bhmj_13.1435 //",
    "GK19ksbhm13u:3029": " punaḥ punaḥ sa tapasā dhūmāyitajagattrayaḥ /",
    "GK19ksbhm13u:3030": " indrādavāpa devatvaṃ na tu brāhmaṇyamuttamam // Bhmj_13.1436 //",
    "GK19ksbhm13u:3031": " chandodeva iti khyātaḥ sa mataṅgābhidhaḥ purā /",
    "GK19ksbhm13u:3032": " khecaro 'bhūnmṛgākṣīṇāṃ pūjyaḥ paramavallabhaḥ // Bhmj_13.1437 //",
    "GK19ksbhm13u:3033": " ***** indramātaṅgam // 105 // *****",
    "GK19ksbhm13u:3034": " vītahavyasya nṛpaterbrāhmaṇyaṃ śrūyate kila /",
    "GK19ksbhm13u:3035": " tadvadeti punaḥ pṛṣṭo rājñā prāha pitāmahaḥ // Bhmj_13.1438 //",
    "GK19ksbhm13u:3036": " vītahavyasutaiḥ pūrvaṃ hehayairbalavattaraiḥ /",
    "GK19ksbhm13u:3037": " haryaśvo nāma samare kāśirājo nipātitaḥ // Bhmj_13.1439 //",
    "GK19ksbhm13u:3038": " kālena tasya putro 'pi punastaireva saṃgare /",
    "GK19ksbhm13u:3039": " sa devaḥ kāśinagare labdhalakṣyairnipātitaḥ // Bhmj_13.1440 //",
    "GK19ksbhm13u:3040": " tatsuto 'pi divodāsastaireva yudhi nirjitaḥ /",
    "GK19ksbhm13u:3041": " bharadvājaprasādātsa lebhe putraṃ pratardanam // Bhmj_13.1441 //",
    "GK19ksbhm13u:3042": " sa vītahavyatanayānsarvānabhyetya saṃgare /",
    "GK19ksbhm13u:3043": " jaghāna paramāstrajño bharadvājavaro 'rjitaḥ // Bhmj_13.1442 //",
    "GK19ksbhm13u:3044": " vītahavyo hatasutaḥ pranaṣṭabalavāhanaḥ /",
    "GK19ksbhm13u:3045": " pratardanenānusṛtaḥ prayayau śaraṇaṃ bhṛgum // Bhmj_13.1443 //",
    "GK19ksbhm13u:3046": " bhṛgorāśramamāsādya vītahavyavadhodyataḥ /",
    "GK19ksbhm13u:3047": " pratardano muniṃ prāha muñcainamiti durmadaḥ // Bhmj_13.1444 //",
    "GK19ksbhm13u:3048": " tacchrutvā kṣatriyo neha kaścitsarve dvijā vayam /",
    "GK19ksbhm13u:3049": " ityuvāca bhṛgurbhītastato 'satyādakampata // Bhmj_13.1445 //",
    "GK19ksbhm13u:3050": " kṣattrābhidhānātprabhraṣṭaṃ śatruṃ jñātvā pratardane /",
    "GK19ksbhm13u:3051": " yāte bhṛgurvītahavyaṃ satyavāgbrāhmaṇaṃ vyadhāt // Bhmj_13.1446 //",
    "GK19ksbhm13u:3052": " ***** vītahavyopākhyānam // 106 // *****",
    "GK19ksbhm13u:3053": " ke praṇamyā iti panaḥ pṛṣṭaḥ śāntanavo 'bravīt /",
    "GK19ksbhm13u:3054": " svakarmadharmaniratā haṃsārāgavivarjitāḥ // Bhmj_13.1447 //",
    "GK19ksbhm13u:3055": " praṇamyā brāhmaṇā eva pavitracaritavratāḥ /",
    "GK19ksbhm13u:3056": " yaiṣāṃ kopaprasādābhyāṃ śoṣaḥ poṣaśca bhūbhujām // Bhmj_13.1448 //",
    "GK19ksbhm13u:3057": " bhūmidevāḥ sadā pūjyā yatprasādāddhutāśanaḥ /",
    "GK19ksbhm13u:3058": " havyaṃ kavyaṃ ca vahati kṛṣṇamityāha nāradaḥ // Bhmj_13.1449 //",
    "GK19ksbhm13u:3059": " jeya balaṃ bhaye rakṣā bheṣajaṃ vyasanāmaye /",
    "GK19ksbhm13u:3060": " paraloke 'stu vo viprāḥ śakramityāha śambaraḥ // Bhmj_13.1450 //",
    "GK19ksbhm13u:3061": " ***** brāhmaṇapraśaṃsā // 107 // *****",
    "GK19ksbhm13u:3062": " strīṇāṃ nisargalolānāṃ svabhāvaṃ pāṇḍusūnunā /",
    "GK19ksbhm13u:3063": " pṛṣṭo durlakṣyacittānāṃ vyājahāra pitāmahaḥ // Bhmj_13.1451 //",
    "GK19ksbhm13u:3064": " strīsvabhāvaṃ purā pṛṣṭā nāradena surāṅganā /",
    "GK19ksbhm13u:3065": " jagāda pañcacūlākhyā yathārthaṃ śāpakampitā // Bhmj_13.1452 //",
    "GK19ksbhm13u:3066": " strī satī strīsvabhāvaṃ ca mādṛśī vaktumarhati /",
    "GK19ksbhm13u:3067": " śāsanāttava bhītāhaṃ kiṃtu vakṣyāmi tattvataḥ // Bhmj_13.1453 //",
    "GK19ksbhm13u:3068": " saṃgharṣakṣobhakāriṇyaḥ sodvegāḥ kaluṣāśayāḥ /",
    "GK19ksbhm13u:3069": " mattā harantyeva vapurnimnagā iva nimnagāḥ // Bhmj_13.1454 //",
    "GK19ksbhm13u:3070": " apyanviṣṭā na labhyante saṃtyaktā na tyajanti ca /",
    "GK19ksbhm13u:3071": " vāsanā iva saṃsāre mohanaikaratāḥ striyaḥ // Bhmj_13.1455 //",
    "GK19ksbhm13u:3072": " prahasanti viṣādinyo hṛṣṭāḥ śocanti helayā /",
    "GK19ksbhm13u:3073": " rāgiṇyo 'pi priyaṃ ghnanti ko hi tāṃ vetti yoṣitam // Bhmj_13.1456 //",
    "GK19ksbhm13u:3074": " na kulena na mānena na dhanena na sevayā /",
    "GK19ksbhm13u:3075": " maryādāmanuvartante lalanāścapalāśayāḥ // Bhmj_13.1457 //",
    "GK19ksbhm13u:3076": " suveśaṃ subhagaṃ kāntaṃ tyaktvā paricitaṃ ciram /",
    "GK19ksbhm13u:3077": " nindyenādṛṣṭapūrveṇa ramante svecchayā striyaḥ // Bhmj_13.1458 //",
    "GK19ksbhm13u:3078": " saṃbhāṣitāścenmadhuraṃ sasmitaṃ cedvilokitāḥ /",
    "GK19ksbhm13u:3079": " yantritāḥ svajanenāpi tadā sādhyā na yoṣitaḥ // Bhmj_13.1459 //",
    "GK19ksbhm13u:3080": " arthināmapyalābhena duḥkhadainyaśrameṇa vā /",
    "GK19ksbhm13u:3081": " akasmādeva nārīṇāṃ satītvaṃ jāyate kvacit // Bhmj_13.1460 //",
    "GK19ksbhm13u:3082": " nānāpuruṣasaṃvāsahāsollāsavilāsinīm /",
    "GK19ksbhm13u:3083": " veśyāyoṣāṃ nirīkṣante saspṛhaṃ kulayoṣitaḥ // Bhmj_13.1461 //",
    "GK19ksbhm13u:3084": " niṣedhādeva nārīṇamabhilāṣo vivardhate /",
    "GK19ksbhm13u:3085": " parasaṅgeṣvapathyeṣu bālānāmiva rogiṇām // Bhmj_13.1462 //",
    "GK19ksbhm13u:3086": " acchinnaprasaraḥ kāmo naivāsāṃ kṣamate dhṛtim /",
    "GK19ksbhm13u:3087": " mitho yāvatpravartante puruṣāsaṃbhave striyaḥ // Bhmj_13.1463 //",
    "GK19ksbhm13u:3088": " krūṃrāṇāṃ kṣaṇarāgāṇāṃ saṃdhyānāmiva yoṣitām /",
    "GK19ksbhm13u:3089": " satatāsannadoṣāṇāṃ dhīmānko nāma viśvaset // Bhmj_13.1464 //",
    "GK19ksbhm13u:3090": " sarvathā na bhavatyeva kāruṇyamiva pāpinām /",
    "GK19ksbhm13u:3091": " anutseka ivāḍhyānāmārjavaṃ hariṇīdṛśām // Bhmj_13.1465 //",
    "GK19ksbhm13u:3092": " uparodhairbahuvidhairapi sādhvyo niyantritāḥ /",
    "GK19ksbhm13u:3093": " kāntaṃ puruṣamālokya yāntyeva sahasārdratām // Bhmj_13.1466 //",
    "GK19ksbhm13u:3094": " suraśaṅkāspadamabhūtpurā vandyo vadhūjanaḥ /",
    "GK19ksbhm13u:3095": " tataḥ surārthito dhātā kṛtyāsargādvyadhātstriyaḥ // Bhmj_13.1467 //",
    "GK19ksbhm13u:3096": " lajjāṃ labhante lalanāḥ puṃsāṃ kautukavṛddhaye /",
    "GK19ksbhm13u:3097": " patyurviśvāsanopāyaṃ kṛtakaṃ ca satīvratam // Bhmj_13.1468 //",
    "GK19ksbhm13u:3098": " nṛtyanti śocanti patanti yānti hasanti gāyanti vadanti yacca /",
    "GK19ksbhm13u:3099": " tadyoṣitaḥ svapnasamānaceṣṭaṃ māyāmayaṃ sarvamasatyameva // Bhmj_13.1469 //",
    "GK19ksbhm13u:3100": " ***** nāradapañcacūḍāsaṃvādaḥ // 108 // *****",
    "GK19ksbhm13u:3101": " tāḥ striyo lolamatayaḥ kathaṃ rakṣyā narairiti /",
    "GK19ksbhm13u:3102": " pṛṣṭo yudhiṣṭhireṇāha punastripathagāsutaḥ // Bhmj_13.1470 //",
    "GK19ksbhm13u:3103": " devaśarmāṃ muniḥ pūrvaṃ yajñārthaṃ gantumudyataḥ /",
    "GK19ksbhm13u:3104": " śaśāsa śiṣyaṃ vipulaṃ bahumāyaṃ śatakratum // Bhmj_13.1471 //",
    "GK19ksbhm13u:3105": " jñātvā ruciṃ śarīrāntaḥ praviśa tvaṃ samīravat /",
    "GK19ksbhm13u:3106": " gātrairgātrāṇyavaṣṭabhya tasyāstasthau sa yatnavān // Bhmj_13.1472 //",
    "GK19ksbhm13u:3107": " atrāntaraṃ samāsādya sahasrākṣaḥ samāyayau /",
    "GK19ksbhm13u:3108": " sa dadarśa ruciṃ cārulocanāmacalāṃ punaḥ // Bhmj_13.1473 //",
    "GK19ksbhm13u:3109": " hemastanorujaghanāṃ kāñcanīmiva putrikām /",
    "GK19ksbhm13u:3110": " ākhaṇḍalamathāsādya sā saṃjātamanobhavā // Bhmj_13.1474 //",
    "GK19ksbhm13u:3111": " vaktuṃ vipulasaṃruddhā na śaśāka sulocanā /",
    "GK19ksbhm13u:3112": " ākīrṇahāsakusumā vilolālakaṣaṭūpadam /",
    "GK19ksbhm13u:3113": " latāmiva nivātasthāṃ sakampakarapallavām // Bhmj_13.1475 //",
    "GK19ksbhm13u:3114": " dṛṣṭvā tāṃ vismitaḥ śakraḥ prāyādvipulatarjitaḥ /",
    "GK19ksbhm13u:3115": " abhyetya devaśarmātha sarvaṃ tadbubudhe muniḥ // Bhmj_13.1476 //",
    "GK19ksbhm13u:3116": " tasmādavāpya vipulastatastuṣṭādgurorvarān /",
    "GK19ksbhm13u:3117": " cacāra kṛtakṛtyaḥ kṣmāṃ pūjyamāno nṛpairdvijaiḥ // Bhmj_13.1477 //",
    "GK19ksbhm13u:3118": " atrāntare svasurbhartrā ruciraṅgamahībhujā /",
    "GK19ksbhm13u:3119": " nimantritā gṛhe 'paśyadbhaginīṃ puṣpabhūṣitām // Bhmj_13.1478 //",
    "GK19ksbhm13u:3120": " visṛṣṭastadgirā śiṣyaḥ puṣpārthaṃ devaśarmaṇā /",
    "GK19ksbhm13u:3121": " dadarśa mithunaṃ ṣaṭ ca devinaḥ kitavānpathi // Bhmj_13.1479 //",
    "GK19ksbhm13u:3122": " teṣāṃ vivāde śuśrāva śapathaṃ vipulārjitān /",
    "GK19ksbhm13u:3123": " sa lokānāpnuyādyaśca pracaletsaṃvidamiti // Bhmj_13.1480 //",
    "GK19ksbhm13u:3124": " tacchrutvā duḥkhito 'bhyetya gurave sa nyavedayat /",
    "GK19ksbhm13u:3125": " śaṅkamāno guruvadhūgātrasaṃsparśapātakam // Bhmj_13.1481 //",
    "GK19ksbhm13u:3126": " gurustamūce mithunamahorātraṃ taducyate /",
    "GK19ksbhm13u:3127": " ṛtavaḥ ṣaṭ ca kitavāste nṛṇāṃ karmasākṣiṇaḥ // Bhmj_13.1482 //",
    "GK19ksbhm13u:3128": " na śakyā rakṣituṃ nāryo rakṣitā ca tvayā ruciḥ /",
    "GK19ksbhm13u:3129": " asatyena tavodīrṇaṃ tasmānnaśyatu pātakam // Bhmj_13.1483 //",
    "GK19ksbhm13u:3130": " ityevaṃ rakṣaitā pūrvaṃ vipulena guroḥ priyā /",
    "GK19ksbhm13u:3131": " na tvetā rakṣituṃ śaktaḥ kaścillolavilocanāḥ // Bhmj_13.1484 //",
    "GK19ksbhm13u:3132": " ***** vipulopākhyānam // 109 // *****",
    "GK19ksbhm13u:3133": " vivāhadharmaṃ pṛṣṭo 'tha rājñā bhīṣṇo 'bravītpunaḥ /",
    "GK19ksbhm13u:3134": " kanyā guṇavate deyā kulīnāyātirūpiṇe // Bhmj_13.1485 //",
    "GK19ksbhm13u:3135": " śūdrāyeva śrutiḥ kanyā hīnāya pratipāditā /",
    "GK19ksbhm13u:3136": " kuladvayaṃ dahatyeva tasmātpātraṃ vicārayet // Bhmj_13.1486 //",
    "GK19ksbhm13u:3137": " aśāstroktaiḥ pariṇayairjāyate varṇasaṃkaraḥ /",
    "GK19ksbhm13u:3138": " saṃyogairviṣamaiḥ puṃsāṃ patati vyasane kulam // Bhmj_13.1487 //",
    "GK19ksbhm13u:3139": " ***** vivāhadharmāḥ // 110 // *****",
    "GK19ksbhm13u:3140": " darśane sahavāse ca satāṃ pṛṣṭo mahībhujā /",
    "GK19ksbhm13u:3141": " māhātmyaṃ ca gavāṃ bīṣmaḥ sarvajñaḥ punarabravīt // Bhmj_13.1488 //",
    "GK19ksbhm13u:3142": " gaṅgāyamunayormadhye cyavano 'ntarjalavrataḥ /",
    "GK19ksbhm13u:3143": " tasthau munīndraḥ suciraṃ sthāṇubhūto mahātapāḥ // Bhmj_13.1489 //",
    "GK19ksbhm13u:3144": " āghrāya puṇyamāmodaṃ tasya kāruṇyaśālinaḥ /",
    "GK19ksbhm13u:3145": " ālīya tasthurgātreṣu matsyā valayalīlayā // Bhmj_13.1490 //",
    "GK19ksbhm13u:3146": " tataḥ kālena mahatā jālenākṛṣya dhīvarāḥ /",
    "GK19ksbhm13u:3147": " vipulaṃ matsyasaṃghātaṃ tanmadhye dadṛśurmunim // Bhmj_13.1491 //",
    "GK19ksbhm13u:3148": " śaivālanālavalitaṃ śaṅkhikaṅkaṇamālitam /",
    "GK19ksbhm13u:3149": " hariśmaśrujaṭāpiṅgaṃ tejasāmiva saṃcayam // Bhmj_13.1492 //",
    "GK19ksbhm13u:3150": " taṃ vīkṣya kampitāḥ sarve sahasā jālajīvinaḥ /",
    "GK19ksbhm13u:3151": " nimīlitākṣaṃ jagaduḥ prasīda bhagavanniti // Bhmj_13.1493 //",
    "GK19ksbhm13u:3152": " tataḥ sa karumāviṣṭo matsyeṣu sahavāsiṣu /",
    "GK19ksbhm13u:3153": " niṣādānavadatpaśyandṛśānugrahavāñchayā // Bhmj_13.1494 //",
    "GK19ksbhm13u:3154": " vikrīya māṃ vimucyantāṃ yuṣmābhiḥ salilaukasaḥ /",
    "GK19ksbhm13u:3155": " dayitāḥ sahavāsānme matsyā yūyaṃ ca darśanāt // Bhmj_13.1495 //",
    "GK19ksbhm13u:3156": " ityukte muninā dāśāstūrṇaṃ gatvā mahībhuje /",
    "GK19ksbhm13u:3157": " vepamānāḥ svavṛttāntaṃ nahuṣāya nyavedayan // Bhmj_13.1496 //",
    "GK19ksbhm13u:3158": " tataḥ svayaṃ sa nṛpatiḥ pūjāmādāya satvaraḥ /",
    "GK19ksbhm13u:3159": " purohitaṃ puraskṛtya cyavanaṃ draṣṭumāyayau // Bhmj_13.1497 //",
    "GK19ksbhm13u:3160": " kṛtapraṇāmaṃ nahuṣaṃ munirvīkṣya kṛtāñjalim /",
    "GK19ksbhm13u:3161": " yathocitena mūlyena māṃ gṛhāṇetyacodayat // Bhmj_13.1498 //",
    "GK19ksbhm13u:3162": " dhīvarebhyaḥ sahasrāṇi koṭikoṭiśatāni ca /",
    "GK19ksbhm13u:3163": " rājyārdhamathavā rājyaṃ dadānītyabravīnnṛpaḥ // Bhmj_13.1499 //",
    "GK19ksbhm13u:3164": " naitanmamocitaṃ mūlyaṃ cintyatāṃ munibhiḥ saha /",
    "GK19ksbhm13u:3165": " nṛpaṃ dāśeṣu kāruṇyādityuvācāsakṛnmuniḥ // Bhmj_13.1500 //",
    "GK19ksbhm13u:3166": " tato viṣaṇṇaṃ nahuṣaṃ śāpabhītamadhomukham /",
    "GK19ksbhm13u:3167": " gavi jāto dvijavaro babhāṣe dhīmatāṃ varaḥ // Bhmj_13.1501 //",
    "GK19ksbhm13u:3168": " mūlyaṃ munīśvarasyāsya tulyaṃ gaureva yatparam /",
    "GK19ksbhm13u:3169": " tasmādenaṃ gavā rājangṛhāṇa bhava nirvṛtaḥ // Bhmj_13.1502 //",
    "GK19ksbhm13u:3170": " brāhmaṇenetyabhihite prahṛṣṭaḥ pṛthivīpatiḥ /",
    "GK19ksbhm13u:3171": " muktaye matsyasaṃghānāṃ gavā jagrāha bhārgavam // Bhmj_13.1503 //",
    "GK19ksbhm13u:3172": " tato darśanavātsalyāccyavanaḥ karuṇānidhiḥ /",
    "GK19ksbhm13u:3173": " dāśebhyaḥ pratijagrāha dhenuṃ tatkuśale sthitaḥ // Bhmj_13.1504 //",
    "GK19ksbhm13u:3174": " munīndreṇa gṛhītāyāṃ vidhivadgavi dhīvarāḥ /",
    "GK19ksbhm13u:3175": " taddṛṣṭipātānmatsyāśca saśarīrā divaṃ gatāḥ // Bhmj_13.1505 //",
    "GK19ksbhm13u:3176": " amṛtāyatanaṃ gāvaḥ pavitrā rudramātaraḥ /",
    "GK19ksbhm13u:3177": " smṛtimātreṇa muṣṇanti kilbiṣaṃ kila dehinām // Bhmj_13.1506 //",
    "GK19ksbhm13u:3178": " ***** cyavanopākhyānam // 111 // *****",
    "GK19ksbhm13u:3179": " kuśikasya kṣitipaterjāto vipraḥ kathaṃ kule /",
    "GK19ksbhm13u:3180": " bhṛgornṛpaśceti rājñā pṛṣṭo 'vādītsuravrataḥ // Bhmj_13.1507 // purā",
    "GK19ksbhm13u:3181": " bhāvikathābhijñaścyavanastejasāṃ nidhiḥ /",
    "GK19ksbhm13u:3182": " mandire pūjitastasthau kuśikasya mahīpateḥ // Bhmj_13.1508 //",
    "GK19ksbhm13u:3183": " sa bhūbhujā sabhāryeṇa paricaryāvrate dhṛte /",
    "GK19ksbhm13u:3184": " bhuktvā suṣvāpa niśceṣṭaḥ saptarātratrayaṃ muniḥ // Bhmj_13.1509 //",
    "GK19ksbhm13u:3185": " pādasaṃvāhanaṃ tasya nirāhāro vadhūsakhaḥ /",
    "GK19ksbhm13u:3186": " rājā cakāra nibhṛto nidrābhaṅgabhayākulaḥ // Bhmj_13.1510 //",
    "GK19ksbhm13u:3187": " tato muniḥ samutthāya maunī gatvā manojavaḥ /",
    "GK19ksbhm13u:3188": " antardadhe sabhāryeṇa nṛpeṇānusṛtaḥ pathi // Bhmj_13.1511 //",
    "GK19ksbhm13u:3189": " tasminnantarhite rājā nirāhāro 'timūrcchitaḥ /",
    "GK19ksbhm13u:3190": " patitaḥ kṣaṇamāśvāsya viveśa svagṛhaṃ punaḥ // Bhmj_13.1512 //",
    "GK19ksbhm13u:3191": " tau dampatī dadṛśaturmūkaṃ kāṣṭhamivācalam /",
    "GK19ksbhm13u:3192": " ekapārśvena suptasya kṣapāstasyaikaviṃśatim /",
    "GK19ksbhm13u:3193": " tasthatustau nirāhārau pādasaṃvāhane punaḥ // Bhmj_13.1513 //",
    "GK19ksbhm13u:3194": " pratibuddho 'tha tailena śatapātena bhubhujā /",
    "GK19ksbhm13u:3195": " bhaktyā nirvartitasnāno bheje siṃhāsanaṃ muniḥ // Bhmj_13.1514 //",
    "GK19ksbhm13u:3196": " tato nānāvidhaṃ bhojyaṃ rājayogyaṃ svayaṃ kṛtam /",
    "GK19ksbhm13u:3197": " dattaṃ rājñā sabhāryeṇa dadāha bhṛgunandanaḥ // Bhmj_13.1515 //",
    "GK19ksbhm13u:3198": " punarantarhito bhūtvā punaḥ kṛtvāsya saṃnidhim /",
    "GK19ksbhm13u:3199": " nirvikāraṃ sabhāryaṃ taṃ dṛṣṭvābhūdvismito muniḥ // Bhmj_13.1516 //",
    "GK19ksbhm13u:3200": " avikriyaṃ nirāhāraṃ sa rājānaṃ vadhūsakham /",
    "GK19ksbhm13u:3201": " rathena sāṃyugīnena vaha māmityacodayat // Bhmj_13.1517 //",
    "GK19ksbhm13u:3202": " ityuktvā dampatī dhṛtvā tau rathe vicacāra saḥ /",
    "GK19ksbhm13u:3203": " trikaṇṭhakakaṣāghātasaṃjātakṛtajokṣitau // Bhmj_13.1518 //",
    "GK19ksbhm13u:3204": " adarśayattataścitrahemavallīmanoharam /",
    "GK19ksbhm13u:3205": " svargaṃ sanandanodyānaṃ munistau mohayanmuhuḥ // Bhmj_13.1519 //",
    "GK19ksbhm13u:3206": " dṛṣṭanaṣṭairbahuvidhairmāyācaṭulavibhramaiḥ /",
    "GK19ksbhm13u:3207": " muninā vihitairmohaṃ dampatī tau na jagmatuḥ // Bhmj_13.1520 //",
    "GK19ksbhm13u:3208": " vepamānau nirāhārau dūrādhvaśramakarṣitau /",
    "GK19ksbhm13u:3209": " tuṣṭaścirānamunivaro rathānmuktvā jagāda tau // Bhmj_13.1521 //",
    "GK19ksbhm13u:3210": " prīto 'haṃ yuvayorbhaktyā gṛhṇītamadhunā varam /",
    "GK19ksbhm13u:3211": " pautraste brāhmaṇo rājanbhaviṣyati mahātapāḥ // Bhmj_13.1522 //",
    "GK19ksbhm13u:3212": " tadvaṃśajairvirodho 'yaṃ bhārgavānāmupasthitaḥ /",
    "GK19ksbhm13u:3213": " tasmātkṣatriyavicchedadhiyā tvaṃ pīḍito mayā // Bhmj_13.1523 //",
    "GK19ksbhm13u:3214": " gataklamo nivṛttaśca pīyūṣairiva pūritaḥ /",
    "GK19ksbhm13u:3215": " bhava madvacasā dhanyaḥ sabhāryaḥ pṛthivīpate // Bhmj_13.1524 //",
    "GK19ksbhm13u:3216": " ityuktvāntarhite tasmiṃstasya kālena bhūpateḥ /",
    "GK19ksbhm13u:3217": " ajāyata kule śrīmānvinaśvāmitrastaponidhiḥ // Bhmj_13.1525 //",
    "GK19ksbhm13u:3218": " bhārgavaśca yathā jāto rāmaḥ kṣatrakṣayo 'rjitaḥ /",
    "GK19ksbhm13u:3219": " ṛcīkasya prabhāveṇa tanmayā kathitaṃ purā // Bhmj_13.1526 //",
    "GK19ksbhm13u:3220": " ***** cyavanakuśikasaṃvādaḥ // 112 // *****",
    "GK19ksbhm13u:3221": " śrutvaitadbhūbhujā pṛthvīkṣayapātakaśaṅkinā /",
    "GK19ksbhm13u:3222": " punaḥ pṛṣṭo 'vadadbhīṣṇo dānānāṃ phalamuttamam // Bhmj_13.1527 //",
    "GK19ksbhm13u:3223": " tapasā labhyate sarvamācāreṇa damena ca /",
    "GK19ksbhm13u:3224": " ānṛśaṃsyena satyena dānena ca samīhitam // Bhmj_13.1528 //",
    "GK19ksbhm13u:3225": " dattvā vibhūṣitāṃ dhenuṃ kapilāṃ kāṃsyadohanīm /",
    "GK19ksbhm13u:3226": " pṛthivīdānasadṛśaṃ phalaṃ prāpnoti mānavaḥ // Bhmj_13.1529 //",
    "GK19ksbhm13u:3227": " prayāti vasulokaṃ ca tiladhenuprado naraḥ /",
    "GK19ksbhm13u:3228": " kanyābhūmipradaḥ śakralokamāsādya modate // Bhmj_13.1530 //",
    "GK19ksbhm13u:3229": " bhūtābhayapradānaṃ tu dānānāṃ pravaraṃ smṛtam /",
    "GK19ksbhm13u:3230": " nijābhimatadānaṃ ca sarvakāmaphalapradam /",
    "GK19ksbhm13u:3231": " suvarṇadānena nṛṇāṃ kṣīyate kila pātakam // Bhmj_13.1531 //",
    "GK19ksbhm13u:3232": " sarvaṃ sūte vasumatī dhatte ca nikhilaṃ jagat /",
    "GK19ksbhm13u:3233": " jñeyaḥ sarvapradastasmāddātṝṇāṃ bhūmido varaḥ // Bhmj_13.1532 //",
    "GK19ksbhm13u:3234": " annaṃ śarīriṇāṃ prāṇāstasmātprāṇaprado 'nnadaḥ /",
    "GK19ksbhm13u:3235": " annadānasamaṃ loke nāstīti prāha nāradaḥ // Bhmj_13.1533 //",
    "GK19ksbhm13u:3236": " pānīyadānamamṛtaṃ prāṇināṃ saṃpracakṣate /",
    "GK19ksbhm13u:3237": " vicchāyatāpajvalitāḥ paraloke hi bhūmayaḥ // Bhmj_13.1534 //",
    "GK19ksbhm13u:3238": " tilapradānaṃ śaṃsanti kṣayāya nikhilainasām /",
    "GK19ksbhm13u:3239": " tuṣṭo yamaḥ purā vipraṃ tilāndehītyacodayat // Bhmj_13.1535 //",
    "GK19ksbhm13u:3240": " brahmasvavarjaṃ sarvasvaṃ dattvā durgāṇi saṃtaret /",
    "GK19ksbhm13u:3241": " brahmasvaśalyaṃ hi nṛṇāṃ tīvrapātaṃ pracakṣate // Bhmj_13.1536 //",
    "GK19ksbhm13u:3242": " dvāravatyāṃ mahākūpe purā gulmatṛṇāvṛte /",
    "GK19ksbhm13u:3243": " kṛkalāsaṃ mahākāyaṃ dadṛśuḥ sarvavṛṣṇayaḥ // Bhmj_13.1537 //",
    "GK19ksbhm13u:3244": " sa taiḥ pṛṣṭaḥ samuddhartumaśaktairavadacchanaiḥ /",
    "GK19ksbhm13u:3245": " nṛgo 'haṃ nṛpatirbrahmaśāpādyāto daśāmimām // Bhmj_13.1538 //",
    "GK19ksbhm13u:3246": " viprebhyo gṛhamedhibhyo nikharvāṇi purā gavām /",
    "GK19ksbhm13u:3247": " hemakoṭiprado dattvā yāto 'haṃ nirvṛtiṃ parām // Bhmj_13.1539 //",
    "GK19ksbhm13u:3248": " tataḥ kadācinmaddattadhenuṃ viprasya mandire /",
    "GK19ksbhm13u:3249": " nijāṃ caurahṛtāṃ dṛṣṭvā jagrāha brāhmaṇo 'paraḥ // Bhmj_13.1540 //",
    "GK19ksbhm13u:3250": " rājñā mameyaṃ prāgdattā hṛteyaṃ dasyunā paraḥ /",
    "GK19ksbhm13u:3251": " evaṃ vivadamānau tau matsabhāmabhijagmatuḥ // Bhmj_13.1541 //",
    "GK19ksbhm13u:3252": " tadvṛttāntamahaṃ śrutvā prārthanā bahuśastayoḥ /",
    "GK19ksbhm13u:3253": " dhanairgobhirnarairaśvairyatnādakaravaṃ pṛthak // Bhmj_13.1542 //",
    "GK19ksbhm13u:3254": " tathāpyeko na tatyāja gāṃ pratigrahapālanāt /",
    "GK19ksbhm13u:3255": " dvitīyaśca gṛhe jātāṃ tāṃ snehabhayakātaraḥ // Bhmj_13.1543 //",
    "GK19ksbhm13u:3256": " atha kālena yāto 'haṃ dharmarājaniketanam /",
    "GK19ksbhm13u:3257": " bahudānārjitāṃllokāndivyānaśrauṣamātmanaḥ // Bhmj_13.1544 //",
    "GK19ksbhm13u:3258": " kiṃtu brahmasvavibhraṃśānmamemāṃ kṛkalāsatām /",
    "GK19ksbhm13u:3259": " śauridarśanaparyantāmādideśa svayaṃ yamaḥ // Bhmj_13.1545 //",
    "GK19ksbhm13u:3260": " iti bruvāṇaḥ kṛṣṇasya daśā vidhvastapātakaḥ /",
    "GK19ksbhm13u:3261": " nṛgo jagāma tridivaṃ tyaktvā tāṃ kṛkalāsatām // Bhmj_13.1546 //",
    "GK19ksbhm13u:3262": " ***** nṛgopākhyānam // 113 // *****",
    "GK19ksbhm13u:3263": " uddālakasya brahmarṣeḥ pituḥ kopānmahāmuniḥ /",
    "GK19ksbhm13u:3264": " nāsiketābhidhaḥ prāṇāṃstatyājābhihato dṛśā // Bhmj_13.1547 //",
    "GK19ksbhm13u:3265": " putraṃ nipatitaṃ dṛṣṭvā śāntakrodho muniḥ śanaiḥ /",
    "GK19ksbhm13u:3266": " ajīvayanmantranidhiḥ kāruṇyātsāśrulocanaḥ // Bhmj_13.1548 //",
    "GK19ksbhm13u:3267": " tataḥ svapnotthita iva prāptajīvo muneḥ sutaḥ /",
    "GK19ksbhm13u:3268": " pitrā pṛṣṭo 'vadatsarvaṃ dṛṣṭaṃ yadyamamandire // Bhmj_13.1549 //",
    "GK19ksbhm13u:3269": " ratnastambhaśatodāre pitṛrājasabhātale /",
    "GK19ksbhm13u:3270": " avāpaṃ vipulāṃ pūjāṃ pādyamardhyaṃ tathāsanam // Bhmj_13.1550 //",
    "GK19ksbhm13u:3271": " tatrāpaśyaṃ vimāneṣu sūryendudyutikāntiṣu /",
    "GK19ksbhm13u:3272": " bhāsvarābharaṇasmerānnarānsukṛtaśālinaḥ // Bhmj_13.1551 //",
    "GK19ksbhm13u:3273": " ghṛtakṣīrāmṛtajalā dṛṣṭāstatra mayāpagāḥ /",
    "GK19ksbhm13u:3274": " hemābjapuñjakuñjāgrakūjanmaṇivihaṅgamāḥ // Bhmj_13.1552 //",
    "GK19ksbhm13u:3275": " divyānbhogānmayā dṛṣṭvā pṛṣṭo vaivasvataḥ smayāt /",
    "GK19ksbhm13u:3276": " etāḥ pīyūṣavāhinyaḥ keṣāṃ svecchāparigrahāḥ // Bhmj_13.1553 //",
    "GK19ksbhm13u:3277": " yamo 'bravīdgopradānāmetāḥ kṣīraghṛtāpagāḥ /",
    "GK19ksbhm13u:3278": " nādattvā puruṣo dhenuṃ paramāmṛtamaśnute // Bhmj_13.1554 //",
    "GK19ksbhm13u:3279": " asaṃbhave gavāṃ yāvatsalilena tilena ca /",
    "GK19ksbhm13u:3280": " ghṛtena vā kalpayitvā dhenuṃ dadyātsudhāśayā // Bhmj_13.1555 //",
    "GK19ksbhm13u:3281": " godānasadṛśaṃ loke dānamanyanna vidyate /",
    "GK19ksbhm13u:3282": " sādaraṃ māṃ putṛpatirjagādeti punaḥ punaḥ // Bhmj_13.1556 //",
    "GK19ksbhm13u:3283": " ityukte nāsiketena munirmuniśatairvṛtaḥ /",
    "GK19ksbhm13u:3284": " gopradānaṃ mahatpuṇyaṃ praśaśaṃsa muhurmuhuḥ // Bhmj_13.1557 //",
    "GK19ksbhm13u:3285": " ***** nāsiketopākhyānam // 114 // *****",
    "GK19ksbhm13u:3286": " sarvalokānatikramya gavāṃ lokaḥ prakaśate /",
    "GK19ksbhm13u:3287": " yatsatyaṃ nirayāyante tatra svargasukhaśriyaḥ // Bhmj_13.1558 //",
    "GK19ksbhm13u:3288": " gopradā eva golokaṃ prāyanti sukṛtojjvalāḥ /",
    "GK19ksbhm13u:3289": " ityuvāca purā pṛṣṭaḥ śakreṇa kamalāsanaḥ // Bhmj_13.1559 //",
    "GK19ksbhm13u:3290": " vasiṣṭhādya munivarā nṛpā daśarathādayaḥ /",
    "GK19ksbhm13u:3291": " surāśca śakrapramukhā gotulyaṃ na pracakṣate // Bhmj_13.1560 //",
    "GK19ksbhm13u:3292": " nivāsārthaṃ purā gāvaḥ prārthitā bahuśaḥ śriyā /",
    "GK19ksbhm13u:3293": " nigadya capalāsīti pradadurna pratiśrayam // Bhmj_13.1561 //",
    "GK19ksbhm13u:3294": " abhāṣata tato lakṣmīrbhavatībhiranādarāt /",
    "GK19ksbhm13u:3295": " tyaktā nindyā bhaviṣyāmi tasmādyāce punaḥ punaḥ // Bhmj_13.1562 //",
    "GK19ksbhm13u:3296": " athādiṣṭā śriyo gobhirhelayā gomaye sthitiḥ /",
    "GK19ksbhm13u:3297": " tasmādetāḥ paraṃ puṇyaṃ pavitraṃ nāstyataḥ param // Bhmj_13.1563 //",
    "GK19ksbhm13u:3298": " ***** gopradānam // 115 // *****",
    "GK19ksbhm13u:3299": " hemadānaṃ dahatyevaṃ sarvapāpāni dehinām /",
    "GK19ksbhm13u:3300": " tejo hi paramaṃ putra kāñcanaṃ jātavedasaḥ // Bhmj_13.1564 //",
    "GK19ksbhm13u:3301": " purāhaṃ jāhnavīkūle śrāddhe piṇḍaprada pituḥ /",
    "GK19ksbhm13u:3302": " apaśyaṃ śantanoḥ pāṇimutthitaṃ ratnakaṅkaṇam // Bhmj_13.1565 //",
    "GK19ksbhm13u:3303": " piṇḍo mayā kuśeṣveva taṃ vilokya samarpitaḥ /",
    "GK19ksbhm13u:3304": " tuṣṭastadā me janakaṃ svapne provāca māmidam // Bhmj_13.1566 //",
    "GK19ksbhm13u:3305": " śāstrānuvartinā putra tvayā dhanyo 'smi sūnunā /",
    "GK19ksbhm13u:3306": " kanakaṃ dehi viprebhyo dānānāmuttamaṃ hi tat // Bhmj_13.1567 //",
    "GK19ksbhm13u:3307": " jāmadagnyaḥ purā rāmaḥ kṛtvā niḥkṣatriyaṃ jagat /",
    "GK19ksbhm13u:3308": " munibhirdāpito hema tasmātpāpādamucyata // Bhmj_13.1568 //",
    "GK19ksbhm13u:3309": " tārakoṣaplutā devāḥ purā śītāṃśuśekharam /",
    "GK19ksbhm13u:3310": " skandotpattimayācanta kathāṃ vijñāya bhāvinīm // Bhmj_13.1569 //",
    "GK19ksbhm13u:3311": " tato gaurīpativīryaṃ vadane jātavedasaḥ /",
    "GK19ksbhm13u:3312": " rativighnakṛto devastatyāja paramaṃ mahaḥ // Bhmj_13.1570 //",
    "GK19ksbhm13u:3313": " vahninātha dhṛto garbhaḥ śrīmānsaṃvatsarāyutam /",
    "GK19ksbhm13u:3314": " gaṅgāyāṃ nihitaḥ sāpi nidadhe taṃ girestaṭe // Bhmj_13.1571 //",
    "GK19ksbhm13u:3315": " sa kārtikeyo bhagavāñjātaḥ śaravane śiśuḥ /",
    "GK19ksbhm13u:3316": " surāṇāṃ śaktimānāsītsenānīstārakāntakaḥ // Bhmj_13.1572 //",
    "GK19ksbhm13u:3317": " tasya janmani yatpūrvaṃ saṃjātaṃ jātavedasaḥ /",
    "GK19ksbhm13u:3318": " mahī vasumatī yena tatsuvarṇaṃ pracakṣate // Bhmj_13.1573 //",
    "GK19ksbhm13u:3319": " ***** suvarṇotpattiḥ // 116 // *****",
    "GK19ksbhm13u:3320": " atha śrāddhavidhiṃ pṛṣṭo rājñā śāntanavo 'bravīt /",
    "GK19ksbhm13u:3321": " tilapradānaṃ vijñeyaṃ śrāddhaṃ madhughṛtāplutam // Bhmj_13.1574 //",
    "GK19ksbhm13u:3322": " māṣamatsyaiḍaśaśakacchāgavārāhaśākunaiḥ /",
    "GK19ksbhm13u:3323": " pārṣatanyaṅgugavayamāhiṣairvai navairapi // Bhmj_13.1575 //",
    "GK19ksbhm13u:3324": " māṃsairvivṛddhyā māsānāṃ kramātsaṃvatsaraṃ sadā /",
    "GK19ksbhm13u:3325": " tṛptiṃ pitṝṇāṃ śrāddheṣu vadanti śrutikovidāḥ // Bhmj_13.1576 //",
    "GK19ksbhm13u:3326": " vāghrīṇasasya māṃsena dvādaśābdamuśanti ca /",
    "GK19ksbhm13u:3327": " khaṅgamāṃsairlohapṛṣṭhaiḥ kālaśākaistathā kṣayam // Bhmj_13.1577 //",
    "GK19ksbhm13u:3328": " na teṣāṃ pitaraḥ śocyāstrayodaśyāṃ madhāsu ca /",
    "GK19ksbhm13u:3329": " varṣāsu vihitaṃ śrāddhaṃ pāyase na sasarpiṣā // Bhmj_13.1578 //",
    "GK19ksbhm13u:3330": " gāyakūpe vaṭatale chāyāyāṃ kuñjarasya vā /",
    "GK19ksbhm13u:3331": " anantaṃ kalayantyeva śrāddhaṃ puṇyadineṣu ca // Bhmj_13.1579 //",
    "GK19ksbhm13u:3332": " vidhinakṣatrayogeṣu kāmyaṃ śrāddhaṃ vinirdiśet /",
    "GK19ksbhm13u:3333": " sadācāror'hati śrāddhaṃ vipro nirdeṣavigrahaḥ // Bhmj_13.1580 //",
    "GK19ksbhm13u:3334": " vaiśvadevena vidhinā saṃskṛtenana ca vahninā /",
    "GK19ksbhm13u:3335": " rakṣyate brāhmaṇaiḥ śrāddhaṃ viṣṇupūjāpuraḥsaraiḥ // Bhmj_13.1581 //",
    "GK19ksbhm13u:3336": " śrāddhe niṣiddhaṃ satataṃ saguḍaṃ lavaṇatrayam /",
    "GK19ksbhm13u:3337": " ajājīhiṅgusauvīrapalāṇḍulaśunāni ca // Bhmj_13.1582 //",
    "GK19ksbhm13u:3338": " ***** śrāddhavidhiḥ // 117 // *****",
    "GK19ksbhm13u:3339": " dātṛpratigrahītṝṇāṃ viśeṣaṃ jagatībhujā /",
    "GK19ksbhm13u:3340": " pṛṣṭaḥ surasaritsūnurdhyātvā punarabhāṣata // Bhmj_13.1583 //",
    "GK19ksbhm13u:3341": " anāvṛṣṭihate kāle purā nirdagdhapādape /",
    "GK19ksbhm13u:3342": " arundhatīsakhāśceruḥ śāntāḥ saptarṣayaḥ kṣitau // Bhmj_13.1584 //",
    "GK19ksbhm13u:3343": " dāsaḥ paśusakho nāma dāsī caṇḍā ca tadvadhūḥ /",
    "GK19ksbhm13u:3344": " tānevānuprayayatuḥ kṣuttṛṣṇāparipīḍitau // Bhmj_13.1585 //",
    "GK19ksbhm13u:3345": " rājye surājñaḥ śaibyasya gatāsuṃ tanayaṃ tataḥ /",
    "GK19ksbhm13u:3346": " munayaste kṣudhākrāntāḥ sthālyāṃ paktuṃ samudyayuḥ // Bhmj_13.1586 //",
    "GK19ksbhm13u:3347": " atha rājā vṛṣādarbhirdṛṣṭvā vaiśravaṇopamaḥ /",
    "GK19ksbhm13u:3348": " vyagrānmunīnviṣaṇṇātmā tānuvāca kṛtāñjaliḥ // Bhmj_13.1587 //",
    "GK19ksbhm13u:3349": " yathecchaṃ gṛhyatāṃ mattaḥ sarvaṃ vā vividhaṃ vasu /",
    "GK19ksbhm13u:3350": " jugupsā jananī vṛttirbhavadbhistyajyatāmiyam // Bhmj_13.1588 //",
    "GK19ksbhm13u:3351": " ityukte bhūmipālena pratyūcurmunipuṃgavāḥ /",
    "GK19ksbhm13u:3352": " tapaḥkṣayakaro rājanghoro rājapratigrahaḥ // Bhmj_13.1589 //",
    "GK19ksbhm13u:3353": " pratigrahāgnigdhānāṃ sakṛdbrāhmaṇaśākhinām /",
    "GK19ksbhm13u:3354": " kilbiṣājñānaśeṣāṇāṃ punaḥ puṇyaphalaṃ kutaḥ // Bhmj_13.1590 //",
    "GK19ksbhm13u:3355": " etaduktvā parityajya stālīṃ te kānanaṃ yayuḥ /",
    "GK19ksbhm13u:3356": " prāṇapīḍāpaṇenāpi pratigrahaparāṅbhukhāḥ // Bhmj_13.1591 //",
    "GK19ksbhm13u:3357": " vane teṣāṃ vṛṣādarbhiḥ phalānyaudumbarāṇyatha /",
    "GK19ksbhm13u:3358": " mantribhirhemagarbhāṇi kārayitvākṣipatpuraḥ // Bhmj_13.1592 //",
    "GK19ksbhm13u:3359": " tānyapi jvalitānyeva bhītāstyaktvā munīśvarāḥ /",
    "GK19ksbhm13u:3360": " yayurmithaḥ praśaṃsantaḥ puṇyasaṃtoṣaśīlatām // Bhmj_13.1593 //",
    "GK19ksbhm13u:3361": " tatprakopādvṛṣādarbhirhutvā sapadi pāvakam /",
    "GK19ksbhm13u:3362": " kṛtyāmutpādya bhayadāmādideśa munikṣaye // Bhmj_13.1594 //",
    "GK19ksbhm13u:3363": " atrāntare te munayaścarantaḥ kānane sukhama /",
    "GK19ksbhm13u:3364": " dadṛśuḥ pīvarākāraṃ parivrājaṃ śunaḥsakham // Bhmj_13.1595 //",
    "GK19ksbhm13u:3365": " vilokya tamarundhatyā pṛṣṭāstatpuṣṭikāraṇam /",
    "GK19ksbhm13u:3366": " ūcurmunivarā nāyaṃ kriyāvyagro yathā vayam // Bhmj_13.1596 //",
    "GK19ksbhm13u:3367": " agnihotraṃ na vedāśca śāstrakanthā na duḥsahā /",
    "GK19ksbhm13u:3368": " nānendhanaprayatnaśca na kalatraṃ na yācakāḥ // Bhmj_13.1597 //",
    "GK19ksbhm13u:3369": " śunaḥsakhasya svacchandacāriṇaḥ sukhaśālinaḥ /",
    "GK19ksbhm13u:3370": " śarīraṃ pīvaramidaṃ cintāśūnyasya vardhate // Bhmj_13.1598 //",
    "GK19ksbhm13u:3371": " ityuktvā tena saṃjātasauhārdā munayo vane /",
    "GK19ksbhm13u:3372": " dadṛśurnalinīṃ phullakamalotpalaśālinīm // Bhmj_13.1599 //",
    "GK19ksbhm13u:3373": " vṛṣādarbhiprayuktā sā yātudhānībhi(vi)sārthinaḥ /",
    "GK19ksbhm13u:3374": " tatra tānavadaddhorā rakṣāmi nalinīmimām // Bhmj_13.1600 //",
    "GK19ksbhm13u:3375": " nivedya nijanāmāni gṛhyantāṃ tu mṛṇālikāḥ /",
    "GK19ksbhm13u:3376": " ajñātanāmadheyānāṃ neha matsaṃnidhau gatiḥ // Bhmj_13.1601 //",
    "GK19ksbhm13u:3377": " etadatriprabhṛtayaḥ śrutvā te munayaḥ kramāt /",
    "GK19ksbhm13u:3378": " gūḍhanirvacanaistaistairnāmānyasyai nyavedayan // Bhmj_13.1602 //",
    "GK19ksbhm13u:3379": " tulyākṣarapadakṣobhaṃ nāma teṣāṃ niruktataḥ /",
    "GK19ksbhm13u:3380": " śrutvā niṣpratibhā kṛtyābhi(vi)",
    "GK19ksbhm13u:3381": " sarakṣyāmavārayat // Bhmj_13.1603 //",
    "GK19ksbhm13u:3382": " śunaḥsakhoditaṃ nāma punaḥ papraccha sā yadā /",
    "GK19ksbhm13u:3383": " tadā kruddhāstu daṇḍena vidadhustāṃ ca bhasmasāt // Bhmj_13.1604 //",
    "GK19ksbhm13u:3384": " tataḥ śaśikarākārāḥ samuddhṛtya mṛṇālikāḥ /",
    "GK19ksbhm13u:3385": " tīre nikṣipya munayaḥ snātvā cakrurjalakriyām // Bhmj_13.1605 //",
    "GK19ksbhm13u:3386": " athotthāya visāhārasādarāste śramākulāḥ /",
    "GK19ksbhm13u:3387": " visāni tāni nāpaśyannyastāni nalinītaṭe // Bhmj_13.1606 //",
    "GK19ksbhm13u:3388": " parasparaṃ śaṅkitāśca cakrire śapathaṃ kramāt /",
    "GK19ksbhm13u:3389": " sahasābhimatocchedo mahatāmapi duḥsahaḥ // Bhmj_13.1607 //",
    "GK19ksbhm13u:3390": " vṛthāpāko vṛthācāraḥ kūṭasākṣī niṣiddhakṛt /",
    "GK19ksbhm13u:3391": " dṛśaṃsaḥ kāmacaritaścauro vedavivarjitaḥ // Bhmj_13.1608 //",
    "GK19ksbhm13u:3392": " padā spṛśatu gāṃ vahnimapsu śleṣmābhiyacchatu /",
    "GK19ksbhm13u:3393": " paradārābhigāmī ca garadaḥ somavikrayī /",
    "GK19ksbhm13u:3394": " piśunaścāstvasau yena hṛtaṃ no visabhojanam // Bhmj_13.1609 //",
    "GK19ksbhm13u:3395": " ityukte munibhiḥ paścāttānuvāca śunaḥsakhaḥ /",
    "GK19ksbhm13u:3396": " yājine chandasāṃ dhāmne śuddhāya brahmacāriṇe // Bhmj_13.1610 //",
    "GK19ksbhm13u:3397": " deyātsa kanyakāṃ yena hatānyatra bhi(vi)sāni naḥ /",
    "GK19ksbhm13u:3398": " śrutvaitadūcurmunayastvayā bhāṣitamīpsitam // Bhmj_13.1611 //",
    "GK19ksbhm13u:3399": " tvayaiva hṛtamasmākaṃ sarvathābhi(vi)",
    "GK19ksbhm13u:3400": " sabhojanam /",
    "GK19ksbhm13u:3401": " iti teṣu bruvāṇeṣu hasanprāha śunaḥsakhaḥ // Bhmj_13.1612 //",
    "GK19ksbhm13u:3402": " mayaiveha visastainyaṃ kṛtaṃ vo hitakāriṇā /",
    "GK19ksbhm13u:3403": " sā ca kṛtyā hatā ghoro devo 'haṃ tridaśeśvaraḥ // Bhmj_13.1613 //",
    "GK19ksbhm13u:3404": " ityuktvā nijamāsthāya rūpaṃ saptarṣibhiḥ saha /",
    "GK19ksbhm13u:3405": " velladvimānamālāṅkaṃ nākaṃ nākapatiryayau // Bhmj_13.1614 //",
    "GK19ksbhm13u:3406": " pratigrahanivṛttānāmevamujjvalacetasām /",
    "GK19ksbhm13u:3407": " vibhātyalaulyābharaṇā vṛttiḥ saṃtoṣaśālinām // Bhmj_13.1615 //",
    "GK19ksbhm13u:3408": " ***** visastainyam // 118 // *****",
    "GK19ksbhm13u:3409": " munayaḥ kaśyapamukhā nṛpāśca nahuṣādayaḥ /",
    "GK19ksbhm13u:3410": " śatakratuṃ puraskṛtya tīrthāni prayayuḥ purā // Bhmj_13.1616 //",
    "GK19ksbhm13u:3411": " te snātvā puṇyatīrtheṣu puṣkarāhariṇīṃ yayuḥ /",
    "GK19ksbhm13u:3412": " tatrāgastyamunirnyastaṃ nāpaśyannijapuṣkaram // Bhmj_13.1617 //",
    "GK19ksbhm13u:3413": " tataste śapathaṃ cakruḥ krameṇa gurupātakam /",
    "GK19ksbhm13u:3414": " indrastu prāha dhanyo 'stu sa hṛtaṃ yena puṣkaram // Bhmj_13.1618 //",
    "GK19ksbhm13u:3415": " ***** puṣkarastainyam // 119 // *****",
    "GK19ksbhm13u:3416": " chattropānatpradhā(dā)",
    "GK19ksbhm13u:3417": " naṃ ca bhīṣmaḥ pṛṣṭo mahībhujā /",
    "GK19ksbhm13u:3418": " uvāceha paraṃ puṇyaṃ paratra trāṇamiṣyate // Bhmj_13.1619 //",
    "GK19ksbhm13u:3419": " jamadagniḥ purā dhanvī lakṣyābhyāsarato vane /",
    "GK19ksbhm13u:3420": " sasarja sāyakaśreṇīṃ raśmimālāmivāṃśumān // Bhmj_13.1620 //",
    "GK19ksbhm13u:3421": " visṛṣṭānviśikhānbhartrā reṇukā tatra tadgirā /",
    "GK19ksbhm13u:3422": " ānināyenduvadanā sukumārā punaḥ punaḥ // Bhmj_13.1621 //",
    "GK19ksbhm13u:3423": " tāṃ caṇḍakiraṇasphārasaṃtāpāyāsamūrcchitām /",
    "GK19ksbhm13u:3424": " sa jāyāṃ vīkṣya madhyāhne kruddhaḥ sūryamudaikṣata // Bhmj_13.1622 //",
    "GK19ksbhm13u:3425": " tato divyāstravikaṭaṃ khe prahartuṃ samudyatam /",
    "GK19ksbhm13u:3426": " raviḥ prasādayāmāsa bhayādetya kṛtāñjaliḥ // Bhmj_13.1623 //",
    "GK19ksbhm13u:3427": " gatakrodhasya tasyātha chattramātapavāraṇam /",
    "GK19ksbhm13u:3428": " upānahau ca pradadau prītaye vāsareśvaraḥ // Bhmj_13.1624 //",
    "GK19ksbhm13u:3429": " chattropānatpradhā(dā)",
    "GK19ksbhm13u:3430": " naṃ taddānānāmuttamaṃ smṛtam /",
    "GK19ksbhm13u:3431": " saṃtāpaśamanaṃ nṝṇāmasmiṃlloke paratra ca // Bhmj_13.1625 //",
    "GK19ksbhm13u:3432": " ***** chattrotpattiḥ // 120 // *****",
    "GK19ksbhm13u:3433": " taḍākakūpadānaṃ ca puṇyaṃ śarma śarīriṇām /",
    "GK19ksbhm13u:3434": " paratra marusaṃtapte pānīyaṃ kila durlabham // Bhmj_13.1626 //",
    "GK19ksbhm13u:3435": " apāratimire ghore paraloke nirāśraye /",
    "GK19ksbhm13u:3436": " ālokadurlabhastasmāddīpaṃ dadyānnaraḥ sadā // Bhmj_13.1627 //",
    "GK19ksbhm13u:3437": " prīṇāti sakalāṃllokānsumanovalidhūpadaḥ /",
    "GK19ksbhm13u:3438": " asurendramiti prāha purā śukraḥ kathāntare // Bhmj_13.1628 //",
    "GK19ksbhm13u:3439": " puṣpadhūpapradaḥ svarge durdharṣo nahuṣo 'bhavat /",
    "GK19ksbhm13u:3440": " ākhaṇḍalasyāsanaṃ ca prāpākhaṇḍitaśāsanaḥ // Bhmj_13.1629 //",
    "GK19ksbhm13u:3441": " yadā pasparśa pādena sarpeti munipuṃgavam /",
    "GK19ksbhm13u:3442": " dṛpto 'gastyaṃ samāviśya bhṛguṇā pātitastadā // Bhmj_13.1630 //",
    "GK19ksbhm13u:3443": " bhīmabāhugrahakṛto ghorājagararūpiṇaḥ /",
    "GK19ksbhm13u:3444": " araṇye bhavatā yasya śāpamokṣaḥ purā kṛtaḥ // Bhmj_13.1631 //",
    "GK19ksbhm13u:3445": " ***** puṣpādidānam // 121 // *****",
    "GK19ksbhm13u:3446": " punaḥ pṛṣṭo nṛpatinā gatiṃ brahmasvahāriṇām /",
    "GK19ksbhm13u:3447": " ūce śāntanavo rājanbrahmasvaṃ viṣamaṃ viṣam // Bhmj_13.1632 //",
    "GK19ksbhm13u:3448": " jātismaraḥ purā kaścidrājaputraḥ sakautukaḥ /",
    "GK19ksbhm13u:3449": " kujātihetuṃ paprāccha caṇḍālaṃ so 'pyabhāṣata // Bhmj_13.1633 //",
    "GK19ksbhm13u:3450": " śrūyatāṃ kāraṇaṃ yena prāptaścaṇḍālatāmaham /",
    "GK19ksbhm13u:3451": " brāhmaṇasya purā gāvo hṛtāḥ prabaladasyubhiḥ // Bhmj_13.1634 //",
    "GK19ksbhm13u:3452": " tāsāṃ rajo yajñabhūmau somamadhye 'patatkvacit /",
    "GK19ksbhm13u:3453": " tatpītvā narakaṃ viprā dīkṣitena sahāyayuḥ // Bhmj_13.1635 //",
    "GK19ksbhm13u:3454": " bhikṣāpātre nipatitaṃ tadreṇu brahmacāriṇaḥ /",
    "GK19ksbhm13u:3455": " tadreṇu tatsthitaṃ cānnaṃ mohānme bhakṣyatāṃ yayau // Bhmj_13.1636 //",
    "GK19ksbhm13u:3456": " brāhmaṇaḥ śrotriyaścāhaṃ brahmacārī jitendriyaḥ /",
    "GK19ksbhm13u:3457": " tenāvastāmimāṃ prāptaḥ paśya brahmasvagauravam // Bhmj_13.1637 //",
    "GK19ksbhm13u:3458": " ityuktvā kṣatriyagirā brāhmaṇārthe raṇānale /",
    "GK19ksbhm13u:3459": " hutvā śarīraṃ caṇḍālaḥ prāpa puṇyaṃ punargatim // Bhmj_13.1638 //",
    "GK19ksbhm13u:3460": " ***** rājanyacaṇḍālasaṃvādaḥ // 122 // *****",
    "GK19ksbhm13u:3461": " nānā gatīḥ puṇyakṛtāṃ bhīṣmaḥ pṛṣṭo mahībhujā /",
    "GK19ksbhm13u:3462": " uvāca karmavaicitryātte te lokāḥ śarīriṇām // Bhmj_13.1639 //",
    "GK19ksbhm13u:3463": " gautamenāśrame pūrvaṃ śiśurhastī vivardhitaḥ /",
    "GK19ksbhm13u:3464": " homāvaśeṣapayasā nīvāraprasavena ca // Bhmj_13.1640 //",
    "GK19ksbhm13u:3465": " tato madajalaśyāmakapolālīnaṣaṭpadaḥ /",
    "GK19ksbhm13u:3466": " līlālasaḥ sa kālena babhūvācalasaṃnibhaḥ // Bhmj_13.1641 //",
    "GK19ksbhm13u:3467": " idhmadarbhaphalāhārī nirjarāśramapālakaḥ /",
    "GK19ksbhm13u:3468": " muneḥ putra iva prītyā sa babhūva mahāgajaḥ // Bhmj_13.1642 //",
    "GK19ksbhm13u:3469": " taṃ pravṛddhaṃ tathā nāgaṃ svayametya śatakratuḥ /",
    "GK19ksbhm13u:3470": " jahāra rūpamāsthāya dhṛtarāṣṭrasya bhūpateḥ // Bhmj_13.1643 //",
    "GK19ksbhm13u:3471": " punaḥ punaryācyamāno muninā sa yadā nṛpaḥ /",
    "GK19ksbhm13u:3472": " na tatyāja gajaṃ darpāttadā taṃ gautamo 'vadat // Bhmj_13.1644 //",
    "GK19ksbhm13u:3473": " gatvā yatra śarīrānte narāḥ kālavaśīkṛtāḥ /",
    "GK19ksbhm13u:3474": " nandanti śocantyathavā tatra dāsyasi me gajam // Bhmj_13.1645 //",
    "GK19ksbhm13u:3475": " pāpātmāno viśasyante yatra tairbhrakuṭīmukhaiḥ /",
    "GK19ksbhm13u:3476": " vaivasvatasamādiṣṭaistatra dāsyasi me gajam // Bhmj_13.1646 //",
    "GK19ksbhm13u:3477": " samānā bhīravaḥ śūrā durbalā balinastathā /",
    "GK19ksbhm13u:3478": " yatra mugdhā vidagdhāśca tatra dāsyati me gajam // Bhmj_13.1647 //",
    "GK19ksbhm13u:3479": " dhanadasya pure ramye merau vā nandane vane /",
    "GK19ksbhm13u:3480": " dhāmni śītamayūkhasya sahasrakiraṇasya vā // Bhmj_13.1648 //",
    "GK19ksbhm13u:3481": " varuṇāsya surendrasya surabhīṇāṃ svayaṃbhuvaḥ /",
    "GK19ksbhm13u:3482": " loke vā dāsyasi gajaṃ na tatra balavānasi // Bhmj_13.1649 //",
    "GK19ksbhm13u:3483": " etacchrutvāvadadrājā narakaṃ yānti nāstikāḥ /",
    "GK19ksbhm13u:3484": " narā vyāmiśrakarmāṇaḥ prayānti yamamandiram // Bhmj_13.1650 //",
    "GK19ksbhm13u:3485": " dhanadasya puraṃ yānti vratino 'tithipūjakāḥ /",
    "GK19ksbhm13u:3486": " yaṣṭāro nandanaṃ yānti dātāraḥ somamaṇḍalam // Bhmj_13.1651 //",
    "GK19ksbhm13u:3487": " khādhyāyinaḥ sūryalokaṃ niyatāstīrthasevinaḥ /",
    "GK19ksbhm13u:3488": " yānti praśāntāḥ saṃsārātparaṃ dhāma svayaṃbhuvaḥ /",
    "GK19ksbhm13u:3489": " nāhaṃ kvacidgamiṣyāmi kva nu dāsyāmi te gajam // Bhmj_13.1652 //",
    "GK19ksbhm13u:3490": " ityuktvā kuñjaraṃ tasmai dattvā divyāṃ tathā gatim /",
    "GK19ksbhm13u:3491": " svaṃ vapurdarśayitvā ca hasannindro yayau divam // Bhmj_13.1653 //",
    "GK19ksbhm13u:3492": " ***** hastikūṭīyam // 123 // *****",
    "GK19ksbhm13u:3493": " saśarīraḥ purā rājā brahmalokaṃ bhagīrathaḥ /",
    "GK19ksbhm13u:3494": " yayau mahīgovṛṣadaḥ kanyāgrāmapurapradaḥ // Bhmj_13.1654 //",
    "GK19ksbhm13u:3495": " sadācārāḥ satyavanto jyeṣṭhaśuśrūṣavo narāḥ /",
    "GK19ksbhm13u:3496": " gurupūjāratāḥ kṣāntā bhavantīha śatāyuṣaḥ // Bhmj_13.1655 //",
    "GK19ksbhm13u:3497": " upavāsavratajuṣāṃ tithinakṣatrayogataḥ /",
    "GK19ksbhm13u:3498": " niyamā divyaphaladā jagādetyaṅgirāḥ purā // Bhmj_13.1656 //",
    "GK19ksbhm13u:3499": " śrutveti dharmatanaye dehi dehagatiṃ punaḥ /",
    "GK19ksbhm13u:3500": " praṣṭuṃ samudyate sākṣādbṛhaspatirathāyayau // Bhmj_13.1657 //",
    "GK19ksbhm13u:3501": " sa pūjito munivarairbhīṣmeṇa vidureṇa ca /",
    "GK19ksbhm13u:3502": " dhṛtārāṣṭreṇa kṛṣṇena bheje ratnojjvalāsanam // Bhmj_13.1658 //",
    "GK19ksbhm13u:3503": " yudhiṣṭhiror'cayitvā taṃ prayāto bhīṣmaśāsanāt /",
    "GK19ksbhm13u:3504": " papracchācārasaṃsāramaraṇaṃ dehadehinoḥ // Bhmj_13.1659 //",
    "GK19ksbhm13u:3505": " tato 'bravītsuraguruḥ śarīraṃ pāñcabhautikam /",
    "GK19ksbhm13u:3506": " pañcadhā yātamutsṛjya svapnavacceṣṭate naraḥ // Bhmj_13.1660 //",
    "GK19ksbhm13u:3507": " dehabhaṅge nirālokaṃ gatvā deśamabāndavam /",
    "GK19ksbhm13u:3508": " dehī vāsanayā viddhastattadvetti śubhāśubham // Bhmj_13.1661 //",
    "GK19ksbhm13u:3509": " tyaktvā kalevaraṃ janturnirmokamiva pannagaḥ /",
    "GK19ksbhm13u:3510": " dharmādharmayuto yāti sāmoda iva mārutaḥ // Bhmj_13.1662 //",
    "GK19ksbhm13u:3511": " tattadbhuktvā nirākāraḥ karmapuryaṣṭakāśaśrayaḥ /",
    "GK19ksbhm13u:3512": " bhūtaiḥ samāgamaṃ yāti punaḥ śukramukhāccyutaḥ // Bhmj_13.1663 //",
    "GK19ksbhm13u:3513": " karmabhiḥ śavalaistatra madhuvallipyate punaḥ /",
    "GK19ksbhm13u:3514": " cakravatpaśukoṭīnāṃ lipto bhrāmyati yoniṣu // Bhmj_13.1664 //",
    "GK19ksbhm13u:3515": " dattvā ca vipulaṃ dānaṃ modate puṇyavānsukhī /",
    "GK19ksbhm13u:3516": " ahiṃsayā yāti divaṃ tṛṣṇayā kaṣṭamaśnute // Bhmj_13.1665 //",
    "GK19ksbhm13u:3517": " gṛhītvā patito vipraściraṃ bhavati gardabhaḥ /",
    "GK19ksbhm13u:3518": " sūkaraḥ kṛkavākuśca jambukaḥ śva sa jāyate // Bhmj_13.1666 //",
    "GK19ksbhm13u:3519": " gurornikāraṃ kṛtvā ca bhavati śvā tato vṛkaḥ /",
    "GK19ksbhm13u:3520": " tataśca rāsabho ghoro narakāvartanirgataḥ // Bhmj_13.1667 //",
    "GK19ksbhm13u:3521": " pitroḥ kṛtāpakāraśca śvā kūrmaḥ śalyakastathā /",
    "GK19ksbhm13u:3522": " vyāḍo dāsaśca bhavati kramātkarmakṣayāvadhi // Bhmj_13.1668 //",
    "GK19ksbhm13u:3523": " bhartṛdveṣī kapirbhūtvā mūṣikaḥ śvāpi jāyate /",
    "GK19ksbhm13u:3524": " nikṣepahartā duḥkhāya bhrāntvā yoniśataṃ śanaiḥ // Bhmj_13.1669 //",
    "GK19ksbhm13u:3525": " amedhyāvartakalile jāyate kutsitaḥ krimī /",
    "GK19ksbhm13u:3526": " paranindārataḥ śārṅgo matsyo viśvastagātakaḥ // Bhmj_13.1670 //",
    "GK19ksbhm13u:3527": " mṛgaśchāgo 'tha kīṭaśca kramādbhavati duṣkṛtī /",
    "GK19ksbhm13u:3528": " sasyahartā bhavatyākhuḥ kroḍaḥ kauleyakastathā // Bhmj_13.1671 //",
    "GK19ksbhm13u:3529": " kravyādajātiṃ vividhāṃ bhajate pārajāyikaḥ /",
    "GK19ksbhm13u:3530": " śūdro vipravadhūṃ gatvā krimirākhuśca jāyate // Bhmj_13.1672 //",
    "GK19ksbhm13u:3531": " kṛtaghnaḥ kālapuruṣairnarakeṣvāhato bhṛśam /",
    "GK19ksbhm13u:3532": " kṛmirbhūtvā tato garbhaśateṣvantarvipadyate // Bhmj_13.1673 //",
    "GK19ksbhm13u:3533": " kṛmistriḥsaptakṛtvaśca bhavati bhrūṇahā naraḥ /",
    "GK19ksbhm13u:3534": " makṣikā bhojanaharo mūṣikaśca yavānnahṛt // Bhmj_13.1674 //",
    "GK19ksbhm13u:3535": " cīrī ca lalanasteno dadhihartā tathā bakaḥ /",
    "GK19ksbhm13u:3536": " varhī varṇaharo raktavastrahṛjjīvajīvakaḥ // Bhmj_13.1675 //",
    "GK19ksbhm13u:3537": " piplastailaharaṇātphalastainyātpipīlakaḥ /",
    "GK19ksbhm13u:3538": " miṣṭānnacauryāddhūkaśca vastracauryātkapotakaḥ /",
    "GK19ksbhm13u:3539": " chacchundarirgandhaharī matsyo bhavati nihnavī // Bhmj_13.1676 //",
    "GK19ksbhm13u:3540": " evaṃ bahuvidhaistaistaiścitrapākaiḥ kukarmabhiḥ /",
    "GK19ksbhm13u:3541": " tāṃ tāṃ tamomayīṃ yoniṃ saṃsaranti śarīriṇaḥ // Bhmj_13.1677 //",
    "GK19ksbhm13u:3542": " ***** saṃsāracakram // 124 // *****",
    "GK19ksbhm13u:3543": " evaṃvidhāni pāpāni prāyāścittairvinā nṛṇām /",
    "GK19ksbhm13u:3544": " dānena kila śāmyanti dānaṃ hi paramā gatiḥ // Bhmj_13.1678 //",
    "GK19ksbhm13u:3545": " annameva paraṃ prāṇā bhūtānāmamṛtodgatiḥ /",
    "GK19ksbhm13u:3546": " annadānaṃ mahattasmātpātraṃ yatra na gaṇyate // Bhmj_13.1679 //",
    "GK19ksbhm13u:3547": " annapradaḥ sudhāvarṣī jāyate dhanavānsadā /",
    "GK19ksbhm13u:3548": " śrīmānpunardadānyannaṃ prāksaṃskāradhiyaiva saḥ // Bhmj_13.1680 //",
    "GK19ksbhm13u:3549": " labhate punaraiśvaryamityeva cakralīlayā /",
    "GK19ksbhm13u:3550": " parivartini kāle 'sminpuṇyavānnāpacīyate // Bhmj_13.1681 //",
    "GK19ksbhm13u:3551": " ***** kālacakram // 125 // *****",
    "GK19ksbhm13u:3552": " ityuktvā bhagavānsākṣātpūjyamāno maharṣibhiḥ /",
    "GK19ksbhm13u:3553": " tejorañjitadikcakro divamācakrame guruḥ // Bhmj_13.1682 //",
    "GK19ksbhm13u:3554": " ahiṃsālakṣaṇaṃ dharmaṃ sarvabhūtābhayapradam /",
    "GK19ksbhm13u:3555": " ajātaśatruṇa pṛṣṭaḥ punaḥ śāntanavo 'bravīt // Bhmj_13.1683 //",
    "GK19ksbhm13u:3556": " amāṃsabhakṣaṇaṃ nṝṇāmaśvamedhaśataiḥ samam /",
    "GK19ksbhm13u:3557": " māṃsaṃ hi jāyate ghorānnānyatra vadhapātakāt // Bhmj_13.1684 //",
    "GK19ksbhm13u:3558": " māṃsādeva samutpannaṃ māṃsaṃ māṃsamayo naraḥ /",
    "GK19ksbhm13u:3559": " tulyavyathe 'sminsaṃsāre bhuñjānaḥ kiṃ na lajjate // Bhmj_13.1685 //",
    "GK19ksbhm13u:3560": " kaṇṭakenāpi saṃspṛṣṭā yānti kāmapi vikriyām /",
    "GK19ksbhm13u:3561": " te 'pi śastranikṛttasya paśoraśnanti vigraham // Bhmj_13.1686 //",
    "GK19ksbhm13u:3562": " bhayamākampanaṃ tīvraṃ dehināṃ dehasaṃkṣaye /",
    "GK19ksbhm13u:3563": " dṛṣṭvā ko nāma māṃsebhyaḥ spṛhāṃ kuryādarākṣasaḥ // Bhmj_13.1687 //",
    "GK19ksbhm13u:3564": " amāṃsāśī jagadbandhuḥ prāṇināmabhayapradaḥ /",
    "GK19ksbhm13u:3565": " prayāti nirbhayaṃ dhāma puṇyakāruṇyasāgaraḥ // Bhmj_13.1688 //",
    "GK19ksbhm13u:3566": " kraturnirvighnasaṃbhārastīrthamadhvaśramoñjhitam /",
    "GK19ksbhm13u:3567": " ahiṃsā nāma paramaṃ vratamatyaktabhojanam // Bhmj_13.1689 //",
    "GK19ksbhm13u:3568": " ***** amāṃsabhakṣaṇam // 126 // *****",
    "GK19ksbhm13u:3569": " prāṇāḥ priyatarāḥ puṃsāṃ yairhutāste raṇānale /",
    "GK19ksbhm13u:3570": " tadgatiṃ kathayetyukto rājñā bhīṣmo 'vadatpunaḥ // Bhmj_13.1690 //",
    "GK19ksbhm13u:3571": " evametatpriyāḥ prāṇā duḥkhināmapi dehinām /",
    "GK19ksbhm13u:3572": " śaknoti kastānsahasā tyuktaṃ sattvavato vinā // Bhmj_13.1691 //",
    "GK19ksbhm13u:3573": " sarvathā jīvitābhraṃśe bhīravo bhayaviklavāḥ /",
    "GK19ksbhm13u:3574": " tṛṇāñcite 'pi nayane mīlayantyeva kātarāḥ // Bhmj_13.1692 //",
    "GK19ksbhm13u:3575": " purā śakaṭasaṃtrāsādvidrutaṃ pathi kīṭakam /",
    "GK19ksbhm13u:3576": " vyāso vilokya papraccha sasmitaṃ jñānalocanaḥ // Bhmj_13.1693 //",
    "GK19ksbhm13u:3577": " asminnapi śarīre te rakṣārthaṃ ko 'yamāgrahaḥ /",
    "GK19ksbhm13u:3578": " tatsarvaṃ maraṇaṃ manye tava kutsitajīvinaḥ // Bhmj_13.1694 //",
    "GK19ksbhm13u:3579": " etacchrutvā munivacastaṃ kīṭaḥ pratyabhāṣata /",
    "GK19ksbhm13u:3580": " nāsti kāyasamaṃ kiṃciddehināṃ vallabhaṃ vibho // Bhmj_13.1695 //",
    "GK19ksbhm13u:3581": " kīṭikāpremabaddhasya sūkṣmakīṭakaputriṇaḥ /",
    "GK19ksbhm13u:3582": " vivarāntaragehe me śakrasyeva sukhaṃ divi // Bhmj_13.1696 //",
    "GK19ksbhm13u:3583": " snehasyāyatanaṃ prāṇāḥ kaḥ svayaṃ tyaktumīśvaraḥ /",
    "GK19ksbhm13u:3584": " muhūrtamapi labhyante naite meruśatairapi // Bhmj_13.1697 //",
    "GK19ksbhm13u:3585": " śūdro 'haṃ bahubhiḥ pāpaiḥ kīṭayonimimāṃ śritaḥ /",
    "GK19ksbhm13u:3586": " pitroḥ śuśrūṣayā kiṃtu mune jātiṃ smarāmyaham // Bhmj_13.1698 //",
    "GK19ksbhm13u:3587": " tacchrutvā karuṇāmbhodhirbhagavānbhūtabhāvanaḥ /",
    "GK19ksbhm13u:3588": " tasmai nṛpapadaṃ vyāso dadau janmāntare kramāt // Bhmj_13.1699 //",
    "GK19ksbhm13u:3589": " vipro 'tha tadgirā bhūtvā sa yayau paramāṃ gatim /",
    "GK19ksbhm13u:3590": " āpatsu mahatāmeva darśanaṃ kalpapādapaḥ // Bhmj_13.1700 //",
    "GK19ksbhm13u:3591": " tasmādatipriyāḥ prāṇā yaistyaktāḥ saṃmukhairyudhi /",
    "GK19ksbhm13u:3592": " dhairyābdhayaste tridive spardhante vibudhādhipam // Bhmj_13.1701 //",
    "GK19ksbhm13u:3593": " ***** kīṭakopākhyānam // 127 // *****",
    "GK19ksbhm13u:3594": " vidyāyāstapaso vāpi dānādvā kiṃ viśiṣyate /",
    "GK19ksbhm13u:3595": " iti pṛṣṭaḥ kṣitibhujā babhāṣe jāhanavīsutaḥ // Bhmj_13.1702 //",
    "GK19ksbhm13u:3596": " vārāṇasyāṃ purā vyāso maitreyeṇa nimantritaḥ /",
    "GK19ksbhm13u:3597": " bhuktvā prahṛṣṭaḥ provāca kathānte tapasāṃ nidhiḥ // Bhmj_13.1703 //",
    "GK19ksbhm13u:3598": " tejaḥ paraṃ tapo nāma divyameva balaṃ tapaḥ /",
    "GK19ksbhm13u:3599": " paśyanti santastapasā jñānaṃ hi tapasaḥ phalam // Bhmj_13.1704 //",
    "GK19ksbhm13u:3600": " asminbhavamahāmohatapto vyāpte jagattraye /",
    "GK19ksbhm13u:3601": " vidyaiva paramaṃ cakṣurakṣuṇṇā lokakāraṇam // Bhmj_13.1705 //",
    "GK19ksbhm13u:3602": " kiṃtu sarvamatītyaitaddānameva viśiṣyate /",
    "GK19ksbhm13u:3603": " dānātparaṃ na saṃsāre dehināṃ śarma vidyate // Bhmj_13.1706 //",
    "GK19ksbhm13u:3604": " annadānaiḥ sukṛtinaḥ prayātāḥ paramaṃ padam /",
    "GK19ksbhm13u:3605": " muniprāpyamanāyāsalīlayā sattvaśālinaḥ // Bhmj_13.1707 //",
    "GK19ksbhm13u:3606": " annaṃ haviḥ sudhā pāṇāstaddātā jīvitapradaḥ /",
    "GK19ksbhm13u:3607": " ityuktvā munimāmantrya jagāma munipuṃgavaḥ // Bhmj_13.1708 //",
    "GK19ksbhm13u:3608": " ***** maitreyabhikṣā // 128 // *****",
    "GK19ksbhm13u:3609": " pṛṣṭo 'tha yoṣitāṃ rājñā sadācāraḥ pitāmahaḥ /",
    "GK19ksbhm13u:3610": " uvāca satataṃ strīṇāṃ sadācāraḥ satīvratam // Bhmj_13.1709 //",
    "GK19ksbhm13u:3611": " kaikeyī sumanā nāma suralokasthitāṃ purā /",
    "GK19ksbhm13u:3612": " papraccha śāṇḍilīṃ dīptatejaḥpuñjajitāmarām // Bhmj_13.1710 //",
    "GK19ksbhm13u:3613": " subhage kena tapasā dānena caritena vā /",
    "GK19ksbhm13u:3614": " bhāsi divyavimāne 'sminmamūrtevāṃśumataḥ prabhā // Bhmj_13.1711 //",
    "GK19ksbhm13u:3615": " kutūhaleneti tayā pṛṣṭā provāca śāṇḍilī /",
    "GK19ksbhm13u:3616": " nāhaṃ vratairna saṃnyāsairna dānena divaṃ śritā // Bhmj_13.1712 //",
    "GK19ksbhm13u:3617": " pūjitaḥ satataṃ bhaktyā mayā daivatavatpatiḥ /",
    "GK19ksbhm13u:3618": " na hi santaḥ praśaṃsanti tapaḥ strīṇāmataḥ param // Bhmj_13.1713 //",
    "GK19ksbhm13u:3619": " niṣkuṭe dvāri harmye vā rājamārgāvalokinī /",
    "GK19ksbhm13u:3620": " nābhavaṃ proṣite vāpi patyau vratavivarjitā // Bhmj_13.1714 //",
    "GK19ksbhm13u:3621": " chāyevānapagā(nugatā)",
    "GK19ksbhm13u:3622": " bhartuḥ kope bhītā hitaiṣiṇī /",
    "GK19ksbhm13u:3623": " bhūtvāhaṃ tridivaṃ prāptā manovākkarmabhiḥ satī // Bhmj_13.1715 //",
    "GK19ksbhm13u:3624": " ityuktvā śāṇḍilī prāyāttato niṣadhamunnatam /",
    "GK19ksbhm13u:3625": " tasmātsatīvratādanyannārīṇāṃ na parāyaṇam // Bhmj_13.1716 //",
    "GK19ksbhm13u:3626": " ***** śāṇḍilīsumanāsaṃvādaḥ // 129 // *****",
    "GK19ksbhm13u:3627": " adhikaṃ prīyate kiṃsvitsāmnā dānena vā janaḥ /",
    "GK19ksbhm13u:3628": " pṛṣṭo yudhiṣṭhireṇeti punardevavrato 'bravīt // Bhmj_13.1717 //",
    "GK19ksbhm13u:3629": " purā vane dvijaḥ kaścidgṛhīto rakṣasā balāt /",
    "GK19ksbhm13u:3630": " sarvopāyavihīnatvātsāmnā muktimacintayat // Bhmj_13.1718 //",
    "GK19ksbhm13u:3631": " niśācarastamavadvañcanāya vadhodyataḥ /",
    "GK19ksbhm13u:3632": " pāṇḍuro durbalaścāhaṃ kenaitkathyatāmiti // Bhmj_13.1719 //",
    "GK19ksbhm13u:3633": " viprastamūce nūnaṃ te dūrībhūtaḥ suhṛjjanaḥ /",
    "GK19ksbhm13u:3634": " niḥsahāyena cāptā śrīstvayā tenāsi pāṇḍuraḥ // Bhmj_13.1720 //",
    "GK19ksbhm13u:3635": " ārādhyamāno yatnena te vyaktamanimittataḥ /",
    "GK19ksbhm13u:3636": " viraktaḥ svajano yāsi tena vā pariśuṣyasi // Bhmj_13.1721 //",
    "GK19ksbhm13u:3637": " tvatto hīnaguṇānanyānvyakte paśyasi pūjitān /",
    "GK19ksbhm13u:3638": " aiśvaryamānasubhagāṃstena vā durbalo bhavān // Bhmj_13.1722 //",
    "GK19ksbhm13u:3639": " vyaktaṃ tyāgī daridro 'si guṇairnūnaṃ na pūjyase /",
    "GK19ksbhm13u:3640": " prājñasya te na śṛṇvanti sādhurvā vañcyase khalaiḥ // Bhmj_13.1723 //",
    "GK19ksbhm13u:3641": " mūrkho vā śāstrarasiko mānī hīnakulo 'si vā /",
    "GK19ksbhm13u:3642": " duḥkhaṃ svapiṣi manye 'haṃ cintayā hariṇaḥ kṛśaḥ // Bhmj_13.1724 //",
    "GK19ksbhm13u:3643": " śrutvaitadāśayagrāhī brāhmaṇoktaṃ niśācaraḥ /",
    "GK19ksbhm13u:3644": " prītastatyāja taṃ sāmnā ko hi sāntvairna tuṣyati // Bhmj_13.1725 //",
    "GK19ksbhm13u:3645": " ***** harimakṛśīyam // 130 // *****",
    "GK19ksbhm13u:3646": " kṛṣṇaprabhāvaṃ pṛṣṭo 'ta rājñā śāntanavo 'bravīt /",
    "GK19ksbhm13u:3647": " purā tapaḥsthitaṃ śauriṃ munayo draṣṭumāyayuḥ // Bhmj_13.1726 //",
    "GK19ksbhm13u:3648": " dadṛśuste tatastatra viṣṇuvaktrotthitāgninā /",
    "GK19ksbhm13u:3649": " dagdhaṃ vanaṃ mahatpaścāttenaivāpyāyitaṃ dṛśā // Bhmj_13.1727 //",
    "GK19ksbhm13u:3650": " taddṛṣṭvā nāradamukhāddivyaṃ bubudhire param /",
    "GK19ksbhm13u:3651": " tadgirā vaiṣṇavaṃ dhāma vipluṣṭācalaśekharam // Bhmj_13.1728 //",
    "GK19ksbhm13u:3652": " tato nānākathākhyānakovidaḥ kaiṭabhatviṣā /",
    "GK19ksbhm13u:3653": " kathānte nāradaḥ pṛṣṭaḥ prastāvocitamabhyadhāt // Bhmj_13.1729 //",
    "GK19ksbhm13u:3654": " purā himagirau gaurī dhūrjaṭeḥ kila līlayā /",
    "GK19ksbhm13u:3655": " netre karābhyāṃ pidadhe sa tenābhūttrilocanaḥ // Bhmj_13.1730 //",
    "GK19ksbhm13u:3656": " tṛtīyanayanodbhūtavahninā so 'bhavadgiriḥ /",
    "GK19ksbhm13u:3657": " pluṣyatsālalatājālajvālāvalayitāmbaraḥ // Bhmj_13.1731 //",
    "GK19ksbhm13u:3658": " tato gaurīgirā cakre punargaurīguruṃ girim /",
    "GK19ksbhm13u:3659": " smerapuṣpalatāvṛkṣaṃ dṛśā śītāṃśuśekharaḥ // Bhmj_13.1732 //",
    "GK19ksbhm13u:3660": " tatra pṛṣṭo bahuvidhāḥ kathāḥ praṇayalālasaḥ /",
    "GK19ksbhm13u:3661": " devyā kathānte bhagavānūce dharmārthanirṇayam // Bhmj_13.1733 //",
    "GK19ksbhm13u:3662": " pravṛttānāṃ sadācāraṃ varṇāśramavibhāgajam /",
    "GK19ksbhm13u:3663": " nivṛttānāṃ ca niḥsaṅgakriyānirvāṇajaṃ phalam // Bhmj_13.1734 //",
    "GK19ksbhm13u:3664": " tataḥ śaśāṅkacūḍena pṛṣṭā devī mṛgīdṛśām /",
    "GK19ksbhm13u:3665": " śaśaṃsa puṇyaṃ caritaṃ varārādhanadaivatam // Bhmj_13.1735 //",
    "GK19ksbhm13u:3666": " athābravīnnīlakaṇṭhaḥ pṛṣṭaḥ sarvairmunīśvaraiḥ /",
    "GK19ksbhm13u:3667": " kāraṇaṃ paramaṃ viṣṇuṃ bhūtānāṃ prabhavāpyaye // Bhmj_13.1736 //",
    "GK19ksbhm13u:3668": " vasudevasya tanayo bhaviṣyati hariḥ kṣitau /",
    "GK19ksbhm13u:3669": " aṃśāvatīrṇo vibudhārātisaṃhāratatparaḥ // Bhmj_13.1737 //",
    "GK19ksbhm13u:3670": " sa sūryaḥ sa ca śītāṃśu so 'haṃ sa ca caturmukhaḥ /",
    "GK19ksbhm13u:3671": " sarvadevamayaḥ śauriḥ kaṃsakeśiniṣūdanaḥ /",
    "GK19ksbhm13u:3672": " umāpaterapi puraḥ śrutamasmābhirīśvarāt // Bhmj_13.1738 //",
    "GK19ksbhm13u:3673": " etacchrutvā munivaco dvārakāmetya keśavaḥ /",
    "GK19ksbhm13u:3674": " avāpa putraṃ rukmiṇyāṃ svecchāsṛṣṭajagattrayaḥ // Bhmj_13.1739 //",
    "GK19ksbhm13u:3675": " dhanyo 'si yasya te rājankamalāvallabho vibhuḥ /",
    "GK19ksbhm13u:3676": " viśvarakṣāmaṇiḥ so 'yaṃ goptā garuḍalāñchanaḥ // Bhmj_13.1740 //",
    "GK19ksbhm13u:3677": " ***** umāmaheśvarasaṃvādaḥ // 131 // *****",
    "GK19ksbhm13u:3678": " kathayitveti gāṅgeye muhūrtaṃ maunamāsthite /",
    "GK19ksbhm13u:3679": " ūce munisabhāmadhye śanakairdharmanandanaḥ // Bhmj_13.1741 //",
    "GK19ksbhm13u:3680": " daivataṃ paramaṃ śarma kimekaṃ sarvadehinām /",
    "GK19ksbhm13u:3681": " kasminpratiṣṭhitaṃ viśvaṃ stutyā muktipradaśca kaḥ // Bhmj_13.1742 //",
    "GK19ksbhm13u:3682": " ityukte dharmaputreṇa babhāṣe jāhnavīsutaḥ /",
    "GK19ksbhm13u:3683": " manasā puṇḍarīkākṣaṃ natvā viṣṇumanāmayam // Bhmj_13.1743 //",
    "GK19ksbhm13u:3684": " ananto bhagavānviṣṇurdevadevo jagatprabhuḥ /",
    "GK19ksbhm13u:3685": " stuto nāmasahasreṇa mokṣado garuḍadhvajaḥ // Bhmj_13.1744 //",
    "GK19ksbhm13u:3686": " jagatpratiṣṭhitaṃ tasmindaivataṃ paramaṃ ca saḥ /",
    "GK19ksbhm13u:3687": " nāmnāṃ sahasraṃ munayo yasya gāyanti muktaye // Bhmj_13.1745 //",
    "GK19ksbhm13u:3688": " viśvaṃ viṣṇurvaṣaṭkāro bhūtabhavyabhavātmanaḥ /",
    "GK19ksbhm13u:3689": " prabhorbhūtabhṛto bhūtabhāvanasya bhavacchidaḥ // Bhmj_13.1746 //",
    "GK19ksbhm13u:3690": " patyuḥ puṃsaḥ purāṇasya kṣetratretrajñasākṣiṇaḥ /",
    "GK19ksbhm13u:3691": " bhuvaḥ svayaṃbhuvaḥ śaṃbhorvidhāturvedhaso vidheḥ // Bhmj_13.1747 //",
    "GK19ksbhm13u:3692": " harerhiraṇyagarbhasya śrīpatorviśvakarmaṇaḥ /",
    "GK19ksbhm13u:3693": " vṛṣākaperamoghasya sahasrākṣasya gopateḥ // Bhmj_13.1748 //",
    "GK19ksbhm13u:3694": " sahasraśiraso viṣṇorvyāpinaḥ praṇavātmanaḥ /",
    "GK19ksbhm13u:3695": " stotraṃ nāmasahasrāṅkaṃ mantrarājaṃ pracakṣate // Bhmj_13.1749 //",
    "GK19ksbhm13u:3696": " ityuktvā vaidikairdivyairgauṇamukhyaiśca nāmabhiḥ /",
    "GK19ksbhm13u:3697": " sahasrasaṃkhyaistuṣṭāva deva bhīṣmaḥ sanātanam // Bhmj_13.1750 //",
    "GK19ksbhm13u:3698": " śrutvaitatprayataḥ kṛṣṇaṃ vanditvā dharmanandanaḥ /",
    "GK19ksbhm13u:3699": " prabhāvaṃ bhūmidevānāṃ papraccha dyunadīsutam // Bhmj_13.1751 //",
    "GK19ksbhm13u:3700": " so 'vadadbrahmaniṣṭhānāṃ brāhmaṇānāṃ bhayātkila /",
    "GK19ksbhm13u:3701": " udeti somaḥ sūryaśca prayāti ca samīraṇaḥ // Bhmj_13.1752 //",
    "GK19ksbhm13u:3702": " dattātreyavarāvāptasahasrabhujamunmadam /",
    "GK19ksbhm13u:3703": " kārtavīryaṃ purā prāha vāyurjitagattrayam // Bhmj_13.1753 //",
    "GK19ksbhm13u:3704": " brāhmaṇebhyaḥ paro nāsti rājendra balavattaraḥ /",
    "GK19ksbhm13u:3705": " bhavādṛśā dṛśā yeṣāṃ bhavanti na bhavanti ca // Bhmj_13.1754 //",
    "GK19ksbhm13u:3706": " somaputryā vṛtaḥ pūrvamuttasthe yādasāṃ prabhum /",
    "GK19ksbhm13u:3707": " tatkāmamapibatkopāddayitāmājahāra ca // Bhmj_13.1755 //",
    "GK19ksbhm13u:3708": " nirjitākhilagīrvāṇagandharvā dānavāḥ purā /",
    "GK19ksbhm13u:3709": " sṛṣṭo 'triṇā śītakaraḥ śakraṃ ca cyavano 'jayat // Bhmj_13.1756 //",
    "GK19ksbhm13u:3710": " surāṇāṃ daityasamare rakṣitā timire purā /",
    "GK19ksbhm13u:3711": " sṛṣṭo 'triṇā śītakaraḥ śakraṃ ca cyavano 'jayat // Bhmj_13.1757 //",
    "GK19ksbhm13u:3712": " iti brāhmaṇamāhātmyaṃ śrutvā haihayabhūpatiḥ /",
    "GK19ksbhm13u:3713": " arjuno 'pujayannityaṃ bhūmidevānānanyadhīḥ // Bhmj_13.1758 //",
    "GK19ksbhm13u:3714": " ***** pavanārjunasaṃvādaḥ // 132 // *****",
    "GK19ksbhm13u:3715": " ataḥ paraṃ brāhmaṇānāṃ prabhāvaṃ keśavo vibhuḥ /",
    "GK19ksbhm13u:3716": " jānāti nābhinalinasvecchāsṛṣṭacaturmukhaḥ // Bhmj_13.1759 //",
    "GK19ksbhm13u:3717": " iti bhīṣmeṇa kathite hṛṣīkeśaṃ yudhiṣṭhiraḥ /",
    "GK19ksbhm13u:3718": " papraccha vipramāhātmyaṃ sa ca pṛṣṭastamabhyadhāt // Bhmj_13.1760 //",
    "GK19ksbhm13u:3719": " purāhaṃ raukmiṇeyena pṛṣṭaḥ śaktiṃ dvijanmanām /",
    "GK19ksbhm13u:3720": " avadaṃ tapasā yeṣāṃ kampante daivatānyapi // Bhmj_13.1761 //",
    "GK19ksbhm13u:3721": " putra sarvaprayatnena pūjaya brāhmaṇānsadā /",
    "GK19ksbhm13u:3722": " ete krodhaprasādābhyāṃ jīvayanti dahanti ca // Bhmj_13.1762 //",
    "GK19ksbhm13u:3723": " pratiśrāyarthī durvāsāḥ purā dīptākṣimūrdhajaḥ /",
    "GK19ksbhm13u:3724": " uvāsa madgṛhe taistaiḥ sevyamānaḥ priyairmayā // Bhmj_13.1763 //",
    "GK19ksbhm13u:3725": " sa bhuktvā pāyasaṃ taptamucchiṣṭena ruṣā jvalan /",
    "GK19ksbhm13u:3726": " limpāṅgānīti māmāha taccāsmyakaravaṃ bhayāt // Bhmj_13.1764 //",
    "GK19ksbhm13u:3727": " rukmiṇīṃ sa rathe kṛtvā babhrāma bahuyojanam /",
    "GK19ksbhm13u:3728": " nirvikāraṃ ca māṃ dṛṣṭāva tutoṣa paruṣāśrayaḥ // Bhmj_13.1765 //",
    "GK19ksbhm13u:3729": " sa māmūce tavocchiṣṭaliptaṃ vajramayaṃ vapuḥ /",
    "GK19ksbhm13u:3730": " bhaviṣyati vinā pādau tau niliptau yatastvayā // Bhmj_13.1766 //",
    "GK19ksbhm13u:3731": " ***** durvāsaso bhikṣā // 133 // *****",
    "GK19ksbhm13u:3732": " etatkṛṣṇavacaḥ śrutvā pārthaḥ śāntanavātpunaḥ /",
    "GK19ksbhm13u:3733": " śuśrāva devarājarṣivaṃśānkalmaṣanāśanān // Bhmj_13.1767 //",
    "GK19ksbhm13u:3734": " kaṇvairabhyavakrītavasiṣṭhabhṛgukaśyapān /",
    "GK19ksbhm13u:3735": " duḥṣyantarāmanahuṣālarkaśvetabhagīrathān // Bhmj_13.1768 //",
    "GK19ksbhm13u:3736": " kathayitvā kṣaṇaṃ sthitvā tūṣṇīṃ niḥśabdasa /",
    "GK19ksbhm13u:3737": " puraṃ vyāsājñayā pārthaṃ visasarja suravrataḥ // Bhmj_13.1769 //",
    "GK19ksbhm13u:3738": " kṛṣṇena saha kaunteyo bhrātṛbhiśca sahānugaiḥ /",
    "GK19ksbhm13u:3739": " dhṛtarāṣṭraṃ puraskṛtya prayayau hastināpuram // Bhmj_13.1770 //",
    "GK19ksbhm13u:3740": " pūjyamānaḥ surairdātā sthitvā tatra yudhiṣṭhiraḥ /",
    "GK19ksbhm13u:3741": " dṛṣṭvottaraṃ sa saṃprāptaṃ punarāyātpitāmaham // Bhmj_13.1771 //",
    "GK19ksbhm13u:3742": " sānugaḥ sa samabhyetya gāṅgeyaṃ śaraśāyinam /",
    "GK19ksbhm13u:3743": " praṇamya pāṇḍavo 'smīti nigadya samupāviśat // Bhmj_13.1772 //",
    "GK19ksbhm13u:3744": " munīndrajuṣṭe sadasi brahmaloka ivāpare /",
    "GK19ksbhm13u:3745": " jāte niḥśabdasaṃcāre bhīṣmavaktrāvalokini // Bhmj_13.1773 //",
    "GK19ksbhm13u:3746": " śanairunmīlya nayane pāṇḍavānvīkṣya sānugān /",
    "GK19ksbhm13u:3747": " vāggamī gambhīramavadadgāṅgeyaḥ pāṇḍavāgrajam // Bhmj_13.1774 //",
    "GK19ksbhm13u:3748": " kāle diṣṭyā bhavānprāptaḥ parivṛtte divākaraḥ /",
    "GK19ksbhm13u:3749": " māsadvayamatītaṃ me niśātaśaraśāyinaḥ /",
    "GK19ksbhm13u:3750": " tvāmāmantrya vrajāmyeṣa putra lokānsanātanān // Bhmj_13.1775 //",
    "GK19ksbhm13u:3751": " ityuktvā satyadugdhābdhiḥ kiṃcidāvṛttakaṃdharaḥ /",
    "GK19ksbhm13u:3752": " uvāca vidurasyāgre dhṛtarāṣṭraṃ pitāmahaḥ // Bhmj_13.1776 //",
    "GK19ksbhm13u:3753": " rājanvidyāmayaṃ cakṣurakṣuṇṇāṃ tava lakṣyate /",
    "GK19ksbhm13u:3754": " mā gamaḥ putraśokārtyā mohaṃ kālo hi durjayaḥ // Bhmj_13.1777 //",
    "GK19ksbhm13u:3755": " putravatpaśya bhūpālamanṛśaṃsaṃ yudhiṣṭhiram /",
    "GK19ksbhm13u:3756": " prayātu śeṣaḥ kāle 'yaṃ tava saṃtoṣaśālinaḥ // Bhmj_13.1778 //",
    "GK19ksbhm13u:3757": " etaduktvā hṛṣīkeśaṃ stutvā mūrdhnā praṇamya ca /",
    "GK19ksbhm13u:3758": " babhāṣe bhagavangantumanujānīhi māmiti // Bhmj_13.1779 //",
    "GK19ksbhm13u:3759": " atha kṛṣṇābhyanujñāto nistaraṅga ivodadhiḥ /",
    "GK19ksbhm13u:3760": " muhūrtamabhavadbhīṣmo dadhānaḥ prāṇadhāraṇām // Bhmj_13.1780 //",
    "GK19ksbhm13u:3761": " antaḥ sparśarasāttasya gātrāṇi tyajato bahiḥ /",
    "GK19ksbhm13u:3762": " viśalyāni śanaiḥ sarve dadṛśurvismayākulāḥ // Bhmj_13.1781 //",
    "GK19ksbhm13u:3763": " sa galitasakalāntaḥsvāntaviśrāntimūlodgatanijabalaśaktisphoṭitāśeṣacakram /",
    "GK19ksbhm13u:3764": " vitatataralatārasphāratejaḥprakāraprasṛtamarududañcanmadhyanāḍikrameṇa // Bhmj_13.1782 //",
    "GK19ksbhm13u:3765": " lalitadalasarojaproccaṭajjīvahaṃso dṛśamatiśaśisūryāṃ bhrūvibhāge niveśya /",
    "GK19ksbhm13u:3766": " galitakaraṇavṛttigrāmaniḥsyanādalakṣyaḥ sapadi kimapi bhīṣmaścintayansaṃbabhūva // Bhmj_13.1783 //",
    "GK19ksbhm13u:3767": " ***** bhīṣmotkrāntiḥ // 134 // *****",
    "GK19ksbhm13u:3768": " atha jyotistaḍitpuñjarāṃśuśatācitam /",
    "GK19ksbhm13u:3769": " bhittvā bhīṣmasya mūrdhānaṃ viveśa vimalaṃ nabhaḥ // Bhmj_13.1784 //",
    "GK19ksbhm13u:3770": " tato 'sya ratnābharaṇairvāsobhiḥ kusumaistathā /",
    "GK19ksbhm13u:3771": " dharmarājaḥ saviduraścakre vaimānikaṃ svayam // Bhmj_13.1785 //",
    "GK19ksbhm13u:3772": " chettraṃ tasya yaśaḥ śubhraṃ yuyutsustūrṇamagrahīt /",
    "GK19ksbhm13u:3773": " cāmare sattvadhavale bhīmasenārjunāvapi // Bhmj_13.1786 //",
    "GK19ksbhm13u:3774": " sabāṣpaṃ bharatastrībhistālavṛntānilena saḥ /",
    "GK19ksbhm13u:3775": " vījyamānaścitāṃ prāpa śrīkhaṇḍāgurukalpitām // Bhmj_13.1787 //",
    "GK19ksbhm13u:3776": " sajīva iva saṃlīne gāṅgeye sphāratejasi /",
    "GK19ksbhm13u:3777": " yudhiṣṭhiramukhāścakruḥ sāśrunetrā jalakriyām // Bhmj_13.1788 //",
    "GK19ksbhm13u:3778": " tatra mandākinītīre viṣaṇṇo rājñi sānuge /",
    "GK19ksbhm13u:3779": " jalamadhyātsamuttasthau jāhnavī sāśrulocanā // Bhmj_13.1789 //",
    "GK19ksbhm13u:3780": " sā vihvalā śokavatī viṣaṇṇaiḥ paramarṣibhiḥ /",
    "GK19ksbhm13u:3781": " vyāsanāradakaṇvādyairmuhurālokitāvadat // Bhmj_13.1790 //",
    "GK19ksbhm13u:3782": " hā putra tripurārātiśiṣyasya kṣatriyadviṣaḥ /",
    "GK19ksbhm13u:3783": " jetā tasyāpi rāmasya nihato 'si kathaṃ paraiḥ // Bhmj_13.1791 //",
    "GK19ksbhm13u:3784": " aho nu tvayi kālena yāte 'staṃ yaśasāṃ nidhau /",
    "GK19ksbhm13u:3785": " śocyeyaṃ pṛthivī śūnyā vīraratnavinā kṛtā // Bhmj_13.1792 //",
    "GK19ksbhm13u:3786": " kā nāma jananī pāpā madvidhānyā bhaviṣyati /",
    "GK19ksbhm13u:3787": " nihataṃ tvādṛśaṃ putraṃ yā śrutvāpi na dīryate // Bhmj_13.1793 //",
    "GK19ksbhm13u:3788": " aho bata varākeṇa hato bhīṣmaḥ śikhaṇḍinā /",
    "GK19ksbhm13u:3789": " kupitaḥ kuñjarārātirjambukena nipātitaḥ // Bhmj_13.1794 //",
    "GK19ksbhm13u:3790": " iti pralāpamukharāṃ jahnukanyāṃ janārdanaḥ /",
    "GK19ksbhm13u:3791": " śanairāśvāsayannūce meghagambhīraniḥsvanaḥ // Bhmj_13.1795 //",
    "GK19ksbhm13u:3792": " vijñātaparamārthāpi vasuśāpe 'pi sākṣiṇī /",
    "GK19ksbhm13u:3793": " sāmānyajananīva tvaṃ kathaṃ devi vimuhyase // Bhmj_13.1796 //",
    "GK19ksbhm13u:3794": " na hi śāntanavaṃ bhīṣmaṃ tripurāriparākramam /",
    "GK19ksbhm13u:3795": " hantuṃ śikhaṇḍinaḥ śaktirvinā kālādbalīyasaḥ // Bhmj_13.1797 //",
    "GK19ksbhm13u:3796": " sa yātaḥ paramaṃ dhāma svacchandanidhanaḥ svayam /",
    "GK19ksbhm13u:3797": " aśocyaṃ mā śucaḥ putraṃ ko 'nyo jāyeta tadvidhaḥ // Bhmj_13.1798 //",
    "GK19ksbhm13u:3798": " iti vyāsādibhiḥ sārdhaṃ kṛṣṇenāśvāsitā śanaiḥ /",
    "GK19ksbhm13u:3799": " niḥsyandamīnamakarā kṣaṇaṃ mandākinī babhau // Bhmj_13.1799 //",
    "GK19ksbhm13u:3800": " tato yudhiṣṭhiramukhāstāṃ samāmantrya sānugāḥ /",
    "GK19ksbhm13u:3801": " duḥkhākulā nyavartanta yāte 'staṃ vāsareśvare // Bhmj_13.1800 //",
    "GK19ksbhm13u:3802": " iti śāntiparvaṇi dānadharmāḥ samāptāḥ",
    "GK19ksbhm13u:3803": " samāptaṃ śāntiparva"
}