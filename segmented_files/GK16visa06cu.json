{
    "GK16visa06cu:0": "ṣaṣṭhaḥ paricchedaḥ evaṃ dhvaniguṇībhūtavyaṅgyatvena kāvyasya bhedadvayamuktvā punardṛśyaśravyatvena",
    "GK16visa06cu:1": "dṛśyaśravyatvabhedena punaḥ kāvyaṃ dvidhā matam /",
    "GK16visa06cu:2": "Vijñapriyā:",
    "GK16visa06cu:3": "(vi, ka) śravyaṃ kāvyamuktvā nāṭyātmakaṃ dṛśyakāvyaṃ",
    "GK16visa06cu:4": "vaktumāha--evaṃ---dhvanīti /",
    "GK16visa06cu:5": "Locanā:",
    "GK16visa06cu:6": "(lo, a) paricchedasaṅgatimāha---evamiti /",
    "GK16visa06cu:7": "dṛśyaṃ tatrābhineyaṃ--",
    "GK16visa06cu:8": "Vijñapriyā:",
    "GK16visa06cu:9": "(vi, kha) abhineyaṃ nāṭyam /",
    "GK16visa06cu:10": "Locanā:",
    "GK16visa06cu:11": "(lo, ā) dṛśyaṃ darśanīyapradhānam /",
    "GK16visa06cu:12": "śravyaṃ śrotavyamātram /",
    "GK16visa06cu:13": "abhineyaṃ naṭairaṅgādibhiriti śeṣaḥ /",
    "GK16visa06cu:14": "tasyarūpakasaṃjñāhetumāha--",
    "GK16visa06cu:15": "tadrūpāropātturūpakam // VisSd_6.1 //",
    "GK16visa06cu:16": "Locanā:",
    "GK16visa06cu:17": "(lo, i) anyasya rāmādeḥ rūpeṇānyān naṭān rūpayatīti rūpakam /",
    "GK16visa06cu:18": "taddṛśyaṃ kāvyaṃ naṭe rāmādisvarūpāropādrūpakamityucyate /",
    "GK16visa06cu:19": "Vijñapriyā:",
    "GK16visa06cu:20": "(vi, ga) nāṭyaṃ rūpakamiti paryāyādrūpasaṃjñāhetuṃ",
    "GK16visa06cu:21": "vaktumāha---tasyeti rāmādisvarūpāropaṇāditi veśābhinayābhyāṃ tadāropasyānena bodhanādityarthaḥ",
    "GK16visa06cu:22": "ko 'sāvabhināya ityāha--",
    "GK16visa06cu:23": "bhavedabhinayo 'vasthānukāraḥ sa caturvidhaḥ /",
    "GK16visa06cu:24": "āṅgiko vācikaścaivamāhāryaḥ sāttvikastathā // VisSd_6.2 //",
    "GK16visa06cu:25": "Vijñapriyā:",
    "GK16visa06cu:26": "(vi, gha) tadāropahetutvena prāptamabhinayaṃ pṛcchāte---ko 'sāviti /",
    "GK16visa06cu:27": "āhārya iti /",
    "GK16visa06cu:28": "āṅgikavācikau dvāvapyāhāryo /",
    "GK16visa06cu:29": "sātvikaḥ ca tena cāturvidhyam /",
    "GK16visa06cu:30": "tatra nāṭyasya sattvānudrekāt rasāveśābhāvena kriyamāṇavāhāryyau /",
    "GK16visa06cu:31": "satvodrekādrasāveśena kriyamāṇai sāttvikau /",
    "GK16visa06cu:32": "Locanā:",
    "GK16visa06cu:33": "(lo, ī) aṅgakṛtaḥ āṅgikaḥ /",
    "GK16visa06cu:34": "vacasā vācikaḥ /",
    "GK16visa06cu:35": "āhāryyaṃ mukuṭakeyūrādiracanā /",
    "GK16visa06cu:36": "sāttvikaḥ stambasvedādiḥ /",
    "GK16visa06cu:37": "naṭairaṅgādibhī rāmayudhiṣṭhirādīnāmavasthānukaraṇamabhinayaḥ /",
    "GK16visa06cu:38": "Vijñapriyā:",
    "GK16visa06cu:39": "(vi ṅa) taccatuḥ sādhāraṇamabhinayalakṣaṇamāha---naṭairaṅgādibhiriti",
    "GK16visa06cu:40": "aṅgaṃ śarīram /",
    "GK16visa06cu:41": "ādipadāt vacanaparigrahaḥ /",
    "GK16visa06cu:42": "avasthāstadīyā dharmāḥ manaḥ kathāvākyapāṇḍutvādirūpaveśādhāraṇaḥ tasyā anukaraṇaṃ tādrūpyeṇa pratyāyanam /",
    "GK16visa06cu:43": "rupakasya bhedānāha--",
    "GK16visa06cu:44": "nāṭakamatha prakaraṇaṃ bhāṇavyāyogasamavakāraḍimāḥ /",
    "GK16visa06cu:45": "īhāmṛgāṅkavīthyaḥ prahasanamiti rūpakāṇi daśa // VisSd_6.3 //",
    "GK16visa06cu:46": "kiñca---",
    "GK16visa06cu:47": "nāṭikā troṭakaṃ goṣṭhī saṭṭakaṃ nāṭyarāsakam /",
    "GK16visa06cu:48": "prasthānollāpyakāvyāni preṅkhaṇaṃ rāsakaṃ tathā // VisSd_6.4 //",
    "GK16visa06cu:49": "saṃlāpakaṃ śrīgaditaṃ śilpakaṃ ca vilāsikā /",
    "GK16visa06cu:50": "durmallikā prakaraṇī hallīśo bhāṇiketi ca // VisSd_6.5 //",
    "GK16visa06cu:51": "aṣṭādaśa prāhuruparūpakāṇi manīṣiṇaḥ /",
    "GK16visa06cu:52": "vinā viśeṣaṃ sarveṣāṃ lakṣma nāṭakavanmatam // VisSd_6.6 //",
    "GK16visa06cu:53": "Vijñapriyā:",
    "GK16visa06cu:54": "(vi, ca) daśavidhaṃ rūpakamuttkīrtyāṣṭādaśavidharūpakamutkīrttayati /",
    "GK16visa06cu:55": "kiñcanāṭiketi /",
    "GK16visa06cu:56": "nāṭyātmakamityekam /",
    "GK16visa06cu:57": "vinā viśeṣamiti---taduktastattadviśeṣa eva bhedakaḥ /",
    "GK16visa06cu:58": "taṃ vihāya sarveṣāṃ lakṣma lakṣaṇaṃ nāṭakavadevetyarthaḥ /",
    "GK16visa06cu:59": "Locanā:",
    "GK16visa06cu:60": "(lo, u) lakṣma vakṣyamāṇaṃ lakṣaṇam /",
    "GK16visa06cu:61": "sarveṣāṃ prakaraṇādirūpakāṇāṃ nāṭikādyuparūpakāṇāṃ ca /",
    "GK16visa06cu:62": "tatra---",
    "GK16visa06cu:63": "nāṭakaṃ khyātavṛttaṃ syāt pañcasaṃdhisamanvitam /",
    "GK16visa06cu:64": "Vijñapriyā:",
    "GK16visa06cu:65": "(vi, cha) nāṭakalakṣaṇamāha /",
    "GK16visa06cu:66": "nāṭakamiti---khyātetivṛttādayaḥ svayameva vyākhyāyante",
    "GK16visa06cu:67": "vilāsarddhyādiguṇavadyuktaṃ nānāvibhūtibhaiḥ // VisSd_6.7 //",
    "GK16visa06cu:68": "sukhaduḥkhasamudbhūti nānārasanirantaram /",
    "GK16visa06cu:69": "pañcādikā daśaparāstatrāṅkāḥ parikīrttitāḥ // VisSd_6.8 //",
    "GK16visa06cu:70": "prakhyātavaṃśo rājarṣirdhorodāttaḥ pratāpavān /",
    "GK16visa06cu:71": "divyo 'tha divyādivyo vā guṇāvānnāyako mataḥ // VisSd_6.9 //",
    "GK16visa06cu:72": "Vijñapriyā:",
    "GK16visa06cu:73": "(vi, ja)",
    "GK16visa06cu:74": "[text missing in printed ed.]",
    "GK16visa06cu:75": "eka eva bhavedaṅgī śṛṅgāro vīra eva vā /",
    "GK16visa06cu:76": "Vijñapriyā:",
    "GK16visa06cu:77": "(vi, jha) eva eveti /",
    "GK16visa06cu:78": "nāṭake 'vāntaranānārasasambhave 'pi te 'ṅgānyeva /",
    "GK16visa06cu:79": "samastarasanirvāhaḥ śṛṅgāravīrayoreka eva tvaṅgī pradhānamityarthaḥ /",
    "GK16visa06cu:80": "aṅgamanye rasāḥ sarve kāryo nirvahaṇo 'dbhutaḥ // VisSd_6.10 //",
    "GK16visa06cu:81": "catvāraḥ pañca vā mukhyāḥ kāryavyāpṛtapūruṣāḥ /",
    "GK16visa06cu:82": "gopucchāgrasamāgraṃ tu bandhanaṃ tasya kīrtitam // VisSd_6.11 //",
    "GK16visa06cu:83": "Locanā:",
    "GK16visa06cu:84": "(lo, ū) yathoddeśaṃ lakṣaṇamāha--naṭakāmeti /",
    "GK16visa06cu:85": "yaduktaṃ kavinā /",
    "GK16visa06cu:86": "nānāvibhūtisamayuktamṛddhivilāsādibhirguṇaiścaiveti /",
    "GK16visa06cu:87": "nirvahaṇe 'ntimasandhau catvāraḥ pañca vā ityupalakṣaṇamātraṃ kāryavyāpāriṇāṃ prayatne nālpatvaṃ vidheyam, bahutve 'bhinayaduḥ",
    "GK16visa06cu:88": "khāvahatvāt /",
    "GK16visa06cu:89": "khyātaṃ rāmāyaṇādiprasiddhaṃ vṛttam /",
    "GK16visa06cu:90": "yathā--rāmacaritādi /",
    "GK16visa06cu:91": "sandhayo vakṣyante /",
    "GK16visa06cu:92": "nānāvibhūtibhiryuktamiti mahāsahāyam /",
    "GK16visa06cu:93": "sukhaduḥkhasamudbhūtatvaṃ rāmayudhiṣṭhirādivṛttānteṣvabhiktam /",
    "GK16visa06cu:94": "rājarṣayo duṣyantādayaḥ /",
    "GK16visa06cu:95": "divyāḥ śrīkṛṣṇādayaḥ /",
    "GK16visa06cu:96": "divyā divyaḥ, yo divyo 'pyātmaninarābhimānī /",
    "GK16visa06cu:97": "yathā śrīrāmacandraḥ /",
    "GK16visa06cu:98": "gopucchagrasamāgramiti “krameṇāṅkāḥ sūkṣmāḥ kartavyāḥ” iti kecit /",
    "GK16visa06cu:99": "Locanā:",
    "GK16visa06cu:100": "(lo, ṛ) sūkṣmāḥ svalpāḥ /",
    "GK16visa06cu:101": "anye tvāhuḥ--”yathā gopucche kecidvālā hrasvāḥ keciddīrghāstatheha kānicitkāryāṇi mukhasaṃdho samāptāni kānicitpratimukhe /",
    "GK16visa06cu:102": "evamanyeṣvapi kānicitkānicit” iti /",
    "GK16visa06cu:103": "pratyakṣanetṛcarito rasabhāvasamujjvalaḥ /",
    "GK16visa06cu:104": "bhavedagūḍhaśabdārthaḥ kṣudracūrṇakasaṃyutaḥ // VisSd_6.12 //",
    "GK16visa06cu:105": "Locanā:",
    "GK16visa06cu:106": "(lo, ṝ) ko 'sāvaṅka ityāha---pratyakṣa iti /",
    "GK16visa06cu:107": "netārau nāyako nāyikā ca /",
    "GK16visa06cu:108": "tayorekasya dvayorvā caritaṃ tatra pratyakṣaṃ darśanīyamiti bhāvaḥ /",
    "GK16visa06cu:109": "cūrṇakānāṃ kṣudratvaṃ jhaṭiti bodhaphalaṃ vicchinnāvanāntaraikārthatvādi antimāṅkavarjaṃ nyāyasiddham",
    "GK16visa06cu:110": "vicchinnāvāntaraikārthaḥ kiñcitsaṃlagnabindukaḥ /",
    "GK16visa06cu:111": "yukto na bahubhiḥ kāryairbojasaṃhṛtimānna ca // VisSd_6.13 //",
    "GK16visa06cu:112": "nānāvidhānasaṃyukto nātipracurapadyavān /",
    "GK16visa06cu:113": "Locanā:",
    "GK16visa06cu:114": "(lo, ḷ) tatra sarvārthavicchedāt /",
    "GK16visa06cu:115": "padyānāṃ prācuryamabhinayaduḥ khāvahatvāt heyam /",
    "GK16visa06cu:116": "āvaśyakānāṃ kāryāṇāmavirodhādvinimitaḥ // VisSd_6.14 //",
    "GK16visa06cu:117": "nānekadinanirvartyakathayā saṃprayojitaḥ /",
    "GK16visa06cu:118": "āsannanāyakaḥ pātrairyutastricaturaistathā // VisSd_6.15 //",
    "GK16visa06cu:119": "dūrāhvānaṃ vadho yuddhaṃ rājyadeśādiviplavaḥ /",
    "GK16visa06cu:120": "vivāho bhojanaṃ śāpotsargau mṛtyū rataṃ tathā // VisSd_6.16 //",
    "GK16visa06cu:121": "dantacchedyaṃ nakhacchedyamanyadvrīḍākaraṃ ca yat /",
    "GK16visa06cu:122": "śayanādharapānādi nagarādyavarodhanam // VisSd_6.17 //",
    "GK16visa06cu:123": "snānānulepane caibhirvarjito nāstivistaraḥ /",
    "GK16visa06cu:124": "Vijñapriyā:",
    "GK16visa06cu:125": "(vi, ña) khyātaṃ rāmāyaṇadīti---kāryaṃ nirvahaṇe 'dbhutamiti yaduktaṃ tattatprakīṇārtasamuccayīkaraṇarūpe nirvahaṇe 'dbhutaṃ kāryamityarthaḥ /",
    "GK16visa06cu:126": "nirvahaṇasandhirhi nānāsthale prakīrṇarthānāṃ vaiśiṣṭyarūpamaikātmyamiti vakṣyate /",
    "GK16visa06cu:127": "sandhayo vakṣyante /",
    "GK16visa06cu:128": "tatraikenaiva prayojanenānvitānāṃ kathāṃśānāmavāntaraikārthasaṃbandha iti sandhisāmānyalakṣaṇam",
    "GK16visa06cu:129": "tatra ca ekenaikenetyarthaḥ /",
    "GK16visa06cu:130": "tatra itivṛttasyotsāhasahitabījasamutpattirmukhasandhiḥ /",
    "GK16visa06cu:131": "itivṛttamabhinetavyaprasaṅgaḥ /",
    "GK16visa06cu:132": "bījaṃ tadaṅkuraḥ tasyaiva yatnayukta udbhedaḥ pratimukhasandhiḥ /",
    "GK16visa06cu:133": "hrāsonmeṣavānuddeśyaprāptyāśāyuktaḥ phalapradhānopāyasyodbhedo garbhasandhiḥ /",
    "GK16visa06cu:134": "garbhasandhitoradhikatayā udbhinno mukhyaphalopāyaḥ śāpādinā vighnito vimarṣasandhiḥ /",
    "GK16visa06cu:135": "bījavatāṃ prakīrṇanāṃsakalasandhyuktārthānāmekārthatāprāpaṇaṃ nirvahaṇasandhiḥ /",
    "GK16visa06cu:136": "ayamupasaṃhṛtisandhirityucyate /",
    "GK16visa06cu:137": "ete pañca sandhayaḥ /",
    "GK16visa06cu:138": "mahāsahāyamati /",
    "GK16visa06cu:139": "rāmādeḥ sugrīvādayo mahāsahāyāḥ /",
    "GK16visa06cu:140": "nāyakaḥ pradhānapātram /",
    "GK16visa06cu:141": "pañcādhikadaśaparāstatrāṅkā ityuktatvāt paricchedarūpasyāṅkasya",
    "GK16visa06cu:142": "svarūpamāha---pratyakṣeti /",
    "GK16visa06cu:143": "pratyakṣanetreti /",
    "GK16visa06cu:144": "aṅka iti kīrttita ityagrenvayaḥ /",
    "GK16visa06cu:145": "netā nāyakaḥ, taccaritaṃ pratyakṣaṃ yatra tādṛśaḥ /",
    "GK16visa06cu:146": "rasabhāveti /",
    "GK16visa06cu:147": "bhāvo nāyakanāyakayorākūtam /",
    "GK16visa06cu:148": "kṣudracūrṇakamadīrghasamāsaṃ saṃskṛtam /",
    "GK16visa06cu:149": "vicchinneti /",
    "GK16visa06cu:150": "vyāpakaprasaṅgasya evadeśarūpor'tho vicchinnasamāpito yatra tādṛśaḥ /",
    "GK16visa06cu:151": "kiñcitsaṃsagnabinduka iti /",
    "GK16visa06cu:152": "avāntarārthavicchede 'pi prasaṅgāntaroktyākāṅkṣotthāpakaṃ vastu bindusaṃjñakam /",
    "GK16visa06cu:153": "“avāntarārthavicchede bindvavicchedakāraṇam”iti vakṣyamāṇatvāt /",
    "GK16visa06cu:154": "kiñcittadvān ityarthaḥ /",
    "GK16visa06cu:155": "bījamabhinetavyaprasaṅgasyāṅkura ityarthaḥ /",
    "GK16visa06cu:156": "naca tatsaṃhṛtimān tadvicchedavān /",
    "GK16visa06cu:157": "aṅke 'bhinetavyavastunāṃ niṣedhamāha---dūrāhvānamiti /",
    "GK16visa06cu:158": "dūrasthajanasyāhvānamityarthaḥ /",
    "GK16visa06cu:159": "bhojanamannabhojanam /",
    "GK16visa06cu:160": "dantacchedyanakhacchedyayorvastunorapi bhakṣaṇaniṣedhaḥ /",
    "GK16visa06cu:161": "tadapi nābhinetavyamityarthaḥ /",
    "GK16visa06cu:162": "eṣāmabhinayaḥ sadasyānāmamaṅgalamitya bhiprāyaḥ /",
    "GK16visa06cu:163": "Locanā:",
    "GK16visa06cu:164": "(lo, e) nāneketyādinā---ekadine kathaivāṅke 'bhineyā iti tricaturairiti pūrvavadupalakṣaṇam",
    "GK16visa06cu:165": "dūrāhvānamityādibhirvarjita iti sambandhaḥ /",
    "GK16visa06cu:166": "vūdhayuddhādikañca yasya kasyacit mukhenānyena vā kavipratibhotthitena prakāreṇa darśanīyam",
    "GK16visa06cu:167": "tathārthepakṣepakairiti vakṣyate /",
    "GK16visa06cu:168": "devīparijanādīnāmamātyavaṇijamapi // VisSd_6.18 //",
    "GK16visa06cu:169": "pratyakṣacitracaritairyukto bhāvarasodbhavaiḥ /",
    "GK16visa06cu:170": "Vijñapriyā:",
    "GK16visa06cu:171": "(vi, ṭa) devīparijanādīnāṃ pratyakṣacitracaritairyukta ityanvayaḥ /",
    "GK16visa06cu:172": "bhāvarasodbhavairiti /",
    "GK16visa06cu:173": "bhāvo līlā raso vaidagdhyam /",
    "GK16visa06cu:174": "tena rasabhāvasamujjvala ityanena na paunaruktyam /",
    "GK16visa06cu:175": "antaniṣkrāntanikhilapātro 'ṅka iti kīrttitaḥ // VisSd_6.19 //",
    "GK16visa06cu:176": "bindvādayo vakṣyante /",
    "GK16visa06cu:177": "āvaśyakaṃ saṃdhyāvandanāhi /",
    "GK16visa06cu:178": "Vijñapriyā:",
    "GK16visa06cu:179": "(vi, ṭha) kandhyāvandanādīti /",
    "GK16visa06cu:180": "rasāntaraprasaktasya nāyakasyeti bodhyam /",
    "GK16visa06cu:181": "aṅkaprastāvādgarbhāṅkamāha-",
    "GK16visa06cu:182": "aṅkodarapraviṣṭo yo raṅga dvārāmukhādimān /",
    "GK16visa06cu:183": "aṅko 'paraḥ sa garbhāṅkaḥ sabījaḥ phalavānapi // VisSd_6.20 //",
    "GK16visa06cu:184": "Vijñapriyā:",
    "GK16visa06cu:185": "(vi, ḍa) garbhāṅkaḥ pradhānāṅkamadhye 'vāntaravicchedarūpo 'paro",
    "GK16visa06cu:186": "'ṅkastallakṣaṇamāha--aṅkodareti /",
    "GK16visa06cu:187": "prathamato 'bhinayena naṭapraveśo raṅgadvāram /",
    "GK16visa06cu:188": "tadvakṣyati “yasmādabhinayāt pūrvam”ityādinātra cābhinayo nāṭyavastupradarśanam /",
    "GK16visa06cu:189": "garbhāṅkaḥ prathamāṅka eveti niyamābhāvāt āha--raṅgadvārāmukhādīti /",
    "GK16visa06cu:190": "āmukhaṃ prastāvanā tallakṣaṇamagre vakṣyate /",
    "GK16visa06cu:191": "raṅgadvārāmukhe prathamāṅke /",
    "GK16visa06cu:192": "ādipadāt vakṣyamāṇalakṣaṇakaśuddhasaṃkīrṇaviṣkambhakadvayasyapraveśakasya ca parigrahaḥ /",
    "GK16visa06cu:193": "vakṣyate hi---vṛttavarttiṣyamāṇakathāṃśapradarśakobhinayo",
    "GK16visa06cu:194": "viṣkambhakaḥ /",
    "GK16visa06cu:195": "saca madhyavidhajanapravarttitaḥ śuddhaḥ /",
    "GK16visa06cu:196": "madhyanīcābhyāṃ pravarttitaḥ saṃkīrṇaḥ /",
    "GK16visa06cu:197": "nīcajanamātrapravarttitaḥ praveśakaḥ /",
    "GK16visa06cu:198": "teṣāntu sakalāṅka eva sambhavaḥ /",
    "GK16visa06cu:199": "aṅkodara iti /",
    "GK16visa06cu:200": "mukhyanāṭakamadhye kenāpi pātreṇa nāṭakāntarapradarśanaṃ garbhāṅka ityarthaḥ /",
    "GK16visa06cu:201": "tatpradarśanaphalamāha---sabīja iti",
    "GK16visa06cu:202": "tatpradarśanāt,mukhyanāṭakabhinetavyārthasyāṅkuraphalayorlābhāt tad dvayavānityarthaḥ /",
    "GK16visa06cu:203": "yathā bālarāmāyaṇo rāvaṇaṃ prati kohalaḥ---",
    "GK16visa06cu:204": "“śravaṇaiḥ peyamanekairdṛśyaṃ dīrghaiśca locanairbahubhiḥ /",
    "GK16visa06cu:205": "bhavadarthamiva nibaddhaṃ nāṭyaṃ sītāsvayaṃvaraṇam” //",
    "GK16visa06cu:206": "ityādinā viracitaḥ sītāsvayaṃvaro nāma garbhāṅkaḥ /",
    "GK16visa06cu:207": "Vijñapriyā:",
    "GK16visa06cu:208": "(vi, ḍha) taṃ gārbhāṅkaṃ darśayati---yathā bālarāmāyaṇa",
    "GK16visa06cu:209": "ityādi---tatra hi kenāpi kavinā nibaddhaṃ śravaṇairityādiguṇayuktaṃ sītasvayamvaraṃ nāma nāṭyaṃ kañcukinā rāvaṇe niveditam /",
    "GK16visa06cu:210": "tacchavaṇaāt sītāharaṇakanakamṛgarāmakrodharūpabījasya sītāharaṇarūpakasya ca sūcanāt taddvayavat",
    "GK16visa06cu:211": "ityādinā viracita iti /",
    "GK16visa06cu:212": "ityādinā darśitaḥ kenāpi viracita ityarthaḥ /",
    "GK16visa06cu:213": "kañcukivākyena tadviracanābhāvāt /",
    "GK16visa06cu:214": "Locanā:",
    "GK16visa06cu:215": "(lo, ai) nṛtyapātrabhūto 'pi rāvaṇo 'sya garbhāṅkasya naṭāntarairabhineyasya draṣṭā /",
    "GK16visa06cu:216": "tatra pūrvaṃ pūrvaraṅgaḥ sabhāpūjā tataḥ param /",
    "GK16visa06cu:217": "kathanaṃ kavisaṃjñādernāṭakasyāpyathāmukham // VisSd_6.21 //",
    "GK16visa06cu:218": "Vijñapriyā:",
    "GK16visa06cu:219": "(vi, ṇa) prasaṅgato garbhāṅkamuktvā prakṛtanāṭake yadyadabhinetavyaṃ",
    "GK16visa06cu:220": "tadāha---tatrapūrvamiti---pūrvaraṅgaśca",
    "GK16visa06cu:221": "naṭābhinayarūparaṅgadvārādisūtradhāraniṣkāmaṇāntaḥ kriyākalāpaḥ nāṭakasyeti---nāṭakasaṃjñāyā api kathanamityarthaḥ /",
    "GK16visa06cu:222": "Locanā:",
    "GK16visa06cu:223": "(lo, o) saṃjñādīti--ādiśabdāt gotrādiḥ /",
    "GK16visa06cu:224": "nāṭakasyāpi saṃjñāsvarūpādikathanamiti sambandhaḥ /",
    "GK16visa06cu:225": "tatreti nāṭake /",
    "GK16visa06cu:226": "yannāṭyavastunaḥ pūrvaṃ raṅgavighnopaśāntaye /",
    "GK16visa06cu:227": "kuśīlavāḥ prakurvanti pūrvaraṅgaḥ sa ucyate // VisSd_6.22 //",
    "GK16visa06cu:228": "pratyāhārādikānyaṅgānyasya bhūyāṃsi yadyapi /",
    "GK16visa06cu:229": "tathāpyavaśyaṃ kartavyā nāndī vinghopaśāntaye // VisSd_6.23 //",
    "GK16visa06cu:230": "Vijñapriyā:",
    "GK16visa06cu:231": "(vi, ta) asya pūrvaraṅgarūpasaṃjñāvyutpattimāha---yannāṭyeti /",
    "GK16visa06cu:232": "nāṭyavastuno abhinetavyeti vṛttarūpavastuno rāmāyaṇādeḥ /",
    "GK16visa06cu:233": "kuśīlavāśca sūtradhārādinaṭāḥ /",
    "GK16visa06cu:234": "pratyahārādīti--sūtradhāranaṭādīnāṃ kriyāviśeṣāḥ pratyāhārādayaḥ /",
    "GK16visa06cu:235": "Locanā:",
    "GK16visa06cu:236": "(lo, au) pratyāhārādikānyaṅgāni raṅgavighnaśāntyarthaṃ naṭamātrakarttavyānyākareṣu boddhavyāni",
    "GK16visa06cu:237": "kavikarttavyatvābhāvāt neha lakṣyante /",
    "GK16visa06cu:238": "tasyāḥ svarūpamāha--",
    "GK16visa06cu:239": "Locanā:",
    "GK16visa06cu:240": "(lo, a) asyā nāndyāḥ /",
    "GK16visa06cu:241": "āśīrvacanasaṃyuktā stutiryasmātprayujyate /",
    "GK16visa06cu:242": "devadvijanṛpādīnāṃ tasmānnāndīti saṃjñitā // VisSd_6.24 //",
    "GK16visa06cu:243": "Locanā:",
    "GK16visa06cu:244": "(lo, ā) āśīriti /",
    "GK16visa06cu:245": "devadvijanṛpādīnāmāśīrāśaṃsā tatpratipādakenavacanena yuktā /",
    "GK16visa06cu:246": "nāṭakādiṣu nityamavaśyaṃ prayujyate, natvasyāḥ kadācitkatvasthitiḥ /",
    "GK16visa06cu:247": "nāndīti nādidhātoḥ siddhā /",
    "GK16visa06cu:248": "māṅgalyaśaṅkhacandrābjakokakairavaśaṃsinī /",
    "GK16visa06cu:249": "padairyuktādūdaśabhiraṣṭābhirvā padairuta // VisSd_6.25 //",
    "GK16visa06cu:250": "Vijñapriyā:",
    "GK16visa06cu:251": "(vi, tha) nāndīsaṃjñāvyutpattimāha---āśīrvacaneti /",
    "GK16visa06cu:252": "āśaṃsānurūpā samṛddhirnāndī /",
    "GK16visa06cu:253": "nāndisvarūpapadavyutpattau nāndī samṛddhiriti cocyate iti stutivacanasaṃyuktā nāndī yasmāt pravarttate sabhāsatsu śrāvyate /",
    "GK16visa06cu:254": "atastad vacanameva tatsambandhānnāndī /",
    "GK16visa06cu:255": "devadvijanṛpādīnāmāśīrvacanetyanvayaḥ /",
    "GK16visa06cu:256": "etādṛśanāndīkathanañca na mumeḥ tanmate raṅgadvārameva nāndī /",
    "GK16visa06cu:257": "kintu munibhinnānāṃ kārikākṛtāmevedṛśanāndīkathanamityagre vyaktībhaviṣyati /",
    "GK16visa06cu:258": "yad yad vastvātmikā sā tattadāha---maṅgalyeti /",
    "GK16visa06cu:259": "eṣāmanyataradeva śaṃsanīyamityarthaḥ /",
    "GK16visa06cu:260": "padaiḥ dvādaśabhiriti /",
    "GK16visa06cu:261": "atra capadaṃ ślokapādo vibhaktyantaṃ padañca /",
    "GK16visa06cu:262": "yathāsambhavaṃ vivakṣyate /",
    "GK16visa06cu:263": "tadanyetarairyuktetyarthaḥ /",
    "GK16visa06cu:264": "Locanā:",
    "GK16visa06cu:265": "(lo, i) utetyanena kvacit padairaṣṭabhirdvādaśabhirvā yutā /",
    "GK16visa06cu:266": "aṣṭapadā yathā anargharāghave--”niṣpratyūhama” ityādi /",
    "GK16visa06cu:267": "dvādaśapadā yathā mama tātapādānāṃ puṣpamālāyām---",
    "GK16visa06cu:268": "Vijñapriyā:",
    "GK16visa06cu:269": "(vi, da) aṣṭapadā anargharāghave iti /",
    "GK16visa06cu:270": "atra niṣpratyūha ityādi viramati mahākalpa ityādi ślokaddhayāṣṭapādairaṣṭapadatvam /",
    "GK16visa06cu:271": "naca niṣpratyūhamupāsmahe bhagavataḥ kaumaudakīlakṣaṇaḥ kokaprīticakorapāraṇapaṭujyotiṣmatī locane /",
    "GK16visa06cu:272": "yābhyāmarddhavibodhamugdhamadhuraśrīrarddhanidrāyito nābhipallavapuṇḍarīkamukulaḥ kamboḥ sapatnīkṛtaḥ",
    "GK16visa06cu:273": "ityatra vibhaktyantapadānāṃ dvādaśatvapyasti, tatkathamaṣṭapadatvaṃ darśitamiti vācyam /",
    "GK16visa06cu:274": "ubhayasattve 'pi aṣṭapadatvānapāyāt taddarśanaucityāt vyākhyātam /",
    "GK16visa06cu:275": "aṣṭapadatvāsambhave vibhaktyantapadarūpadvādaśapadavatīṃ nāndīmudāharati /",
    "GK16visa06cu:276": "śirasi dhṛtasurāpage smarārāvaruṇamukhendurucirgirīndraputrī /",
    "GK16visa06cu:277": "atha caraṇayugānate svakānte smitasarasā bhavato 'stu bhūtihetuḥ //",
    "GK16visa06cu:278": "evamanyatra /",
    "GK16visa06cu:279": "etannāndīti kasyacinmatānusāreṇoktam /",
    "GK16visa06cu:280": "vastutastu “pūrvaraṅgasya raṅgadvārābhidhānamaṅgam” ityanye /",
    "GK16visa06cu:281": "Vijñapriyā:",
    "GK16visa06cu:282": "(vi, dha) etannāndīti /",
    "GK16visa06cu:283": "āśīrvacanarūpā nāndītyarthaḥ /",
    "GK16visa06cu:284": "raṅgavighnopaśāntaye ityanena pūrvaṅgasya raṅgavighnopaśāntaphalatvasyoktatvāt tathāpyavaśyaṃ kartavyā nāndī vidhnopaśāntaye iti tadarthānmunītaranāṭyākārikākṛtaḥ kasyacin matābhiprāyeṇoktam vastutastu pūrvaraṅgasya raṅgadvāramevāṅgaṃ natu nāndītyanye āhurityarthaḥ /",
    "GK16visa06cu:285": "yaduktam---",
    "GK16visa06cu:286": "“yasmādabhinayo hyatra prāthamyādavatāryate /",
    "GK16visa06cu:287": "raṅgadvāramato jñeyaṃ vāgaṅgābhinayātmakam” //",
    "GK16visa06cu:288": "iti /",
    "GK16visa06cu:289": "uktaprakārāyāśca nāndyā raṅgadvārātprathamaṃ naṭaireva kartavyatayā na maharṣiṇā nirdeśaḥ kṛtaḥ /",
    "GK16visa06cu:290": "Vijñapriyā:",
    "GK16visa06cu:291": "(vi, na) raṅgadvārasyāṅgadarśikāṃ kārikāṃ darśayati--yasmādabhinayo",
    "GK16visa06cu:292": "hyatreti /",
    "GK16visa06cu:293": "prāthamyādityāśīrvacanato 'pi prāthamyādityarthaḥ /",
    "GK16visa06cu:294": "vāgaṅgeti /",
    "GK16visa06cu:295": "vāgabhinayātmakamaṅgābhinayātmakamityarthaḥ /",
    "GK16visa06cu:296": "atra prāthamyādityanena pūrvaraṅgāṅgatvaṃ raṅgadvārasya darśitam /",
    "GK16visa06cu:297": "natu nāndyāiti bhāvaḥ /",
    "GK16visa06cu:298": "tasyāḥ pūrvaraṅgānaṅgatve maharṣestathātvāpradarśanamapi sādhakamityāha /",
    "GK16visa06cu:299": "uktaprakārayā iti /",
    "GK16visa06cu:300": "dvādaśapadāṣṭapadaprakārāyā ityarthaḥ /",
    "GK16visa06cu:301": "maharṣiṇā nāndīmāṃtrasyaivānirddiṣṭatvāt /",
    "GK16visa06cu:302": "uktakārāyā api tasyā anirddeśaḥ naṭaireveti /",
    "GK16visa06cu:303": "nāṭye 'vaśyaṃ nāndī karttavyā iti maharṣibhinnānāṃ matānusāribhirnaṭairevetyarthaḥ /",
    "GK16visa06cu:304": "natu maharṣimatānusāribhirityarthaḥ /",
    "GK16visa06cu:305": "maharṣiṇā tadanirddeśāttadāha--na maharṣiṇeti /",
    "GK16visa06cu:306": "maharṣiṇa tadanirdeśe tasyā dvādaśapadatvādiviśeṣaṇavyabhicāre",
    "GK16visa06cu:307": "heturityāha---kālidāsādīti /",
    "GK16visa06cu:308": "kālidāsādimahākaviprabandheṣu ca---",
    "GK16visa06cu:309": "Locanā:",
    "GK16visa06cu:310": "(lo, ī) etaditi /",
    "GK16visa06cu:311": "etannāṭakādeḥ prathamaṃ pādam /",
    "GK16visa06cu:312": "kasyacit kolāhalādeḥ /",
    "GK16visa06cu:313": "naṭaireva narttakaireva kāvyatvāntaḥ pātitvābhāvāt ityarthaḥ /",
    "GK16visa06cu:314": "vedānteṣu yamāhurekapuruṣaṃ vyāpya sthitaṃ rodasī yasminnīśvara ityananyaviṣayaḥ śabdo yathārthākṣaraḥ",
    "GK16visa06cu:315": "antaryaśca mumukṣubhiniyamitaprāṇādibhirmṛgyate sa sthāṇuḥ sthirabhaktiyogasulabho niḥ śreyasāyāstu vaḥ //",
    "GK16visa06cu:316": "Locanā:",
    "GK16visa06cu:317": "(lo, u) vedānteti /",
    "GK16visa06cu:318": "yathārthākṣara īśvaraśabda īśidhāteḥ",
    "GK16visa06cu:319": "siddhatvādaiśvaryyayogarūḍharūpor'thastasmin eva tāttvika ityarthaḥ /",
    "GK16visa06cu:320": "evamādiṣu nāndīlakṣaṇāyogāt /",
    "GK16visa06cu:321": "Vijñapriyā:",
    "GK16visa06cu:322": "(vi, pa) vedānteṣu iti /",
    "GK16visa06cu:323": "sa sthāṇurmaheśo vā yuṣmākaṃ śreyase 'stu iti anvayaḥ /",
    "GK16visa06cu:324": "ekapuruṣaṃ pradhānaṃ puruṣam /",
    "GK16visa06cu:325": "rodasī dyāvāpṛthivyau /",
    "GK16visa06cu:326": "abhinnaviṣayo 'nyatrāpravṛttiḥ /",
    "GK16visa06cu:327": "ananyaviṣaya iti kvacit pāṭhaḥ /",
    "GK16visa06cu:328": "akṣaramatra padam /",
    "GK16visa06cu:329": "varṇasyārthābhāvena yathārthābhāvāt /",
    "GK16visa06cu:330": "arthaśca īśaaiśvaryye iti karttṛvihitavarapratyayāntaḥ dhātvarthaḥ /",
    "GK16visa06cu:331": "prāṇadayaḥ prāṇapānādayaḥ pañcavāyava ityarthaḥ /",
    "GK16visa06cu:332": "antarniyamitoktau mumukṣubhiryo mṛgyate dhyāyate /",
    "GK16visa06cu:333": "nāndīlakṣaṇekati /",
    "GK16visa06cu:334": "dvādaśatvāṣṭapadatvābhāvena tallakṣaṇabhāvādityarthaḥ /",
    "GK16visa06cu:335": "uktaṃ ca---”raṅgadvāramārabhya kaviḥ kuryāt-'ityādi /",
    "GK16visa06cu:336": "ata eva prāktanapustakeṣu “nāndyante sūtradhāraḥ” ityanantarameva",
    "GK16visa06cu:337": "“vedānteṣu-” ityādi ślokale(li) khanaṃ dṛśyate /",
    "GK16visa06cu:338": "yacca paścāt “nāndyante sūtradhāraḥ” iti le (li) khanaṃ",
    "GK16visa06cu:339": "tasyāyamabhiprāyaḥ---nāndyante sūtradhāra idaṃ prayojitavān, itaḥ prabhṛti mayā nāṭakamupādīyata iti kaverabhiprāyaḥ sūcita” iti /",
    "GK16visa06cu:340": "Vijñapriyā:",
    "GK16visa06cu:341": "(vi, pha) tathā ca raṅgadvārameva nāndī /",
    "GK16visa06cu:342": "saivāvaśyaṃ karttavyeti darśayatiuktañceti /",
    "GK16visa06cu:343": "uktamatra maharṣiṇeti bodhyam /",
    "GK16visa06cu:344": "ata eva tatra raṅgadvārarūpaiva nāndī maharṣerabhimatā /",
    "GK16visa06cu:345": "tasyā evādau sūtradhāreṇa karttavyatvādevetyarthaḥ /",
    "GK16visa06cu:346": "atra ca nandyante raṅgadvārarūpanāndyanta ityarthaḥ /",
    "GK16visa06cu:347": "yacca paścāditi /",
    "GK16visa06cu:348": "vedānteṣu ityādiślekasya paścādityarthaḥ /",
    "GK16visa06cu:349": "nāndyante raṅgadvārarūpanāndyante sūtradhāra idaṃ vedānteṣu ityādi prayojitavān /",
    "GK16visa06cu:350": "itaḥ paraṃ mayā kavinā nāṭakamupādīyate /",
    "GK16visa06cu:351": "ityevaṃ kaverabhiprāyo nāndyanta ityādinā kavinaiva sūcita ityarthaḥ",
    "GK16visa06cu:352": "Locanā:",
    "GK16visa06cu:353": "(lo, ū) nāndīlakṣaṇaṃ samanantaroktaprakāram /",
    "GK16visa06cu:354": "yañca paścāditi /",
    "GK16visa06cu:355": "vedānteṣu ityādi padānantaraṃ tataḥ ślokāt /",
    "GK16visa06cu:356": "pūrvaraṅgaṃ vidhāyaiva sūtradhārā nivartate /",
    "GK16visa06cu:357": "praviśya sthāpakastadvatkāvyamāsthāpayettataḥ // VisSd_6.26 //",
    "GK16visa06cu:358": "Vijñapriyā:",
    "GK16visa06cu:359": "(vi, ba) pūrvaraṅgānantarakṛtyamāha---pūrvaraṅgamiti /",
    "GK16visa06cu:360": "sthāpakaḥ sūtradhārasadṛśaṃ naṭāntaram /",
    "GK16visa06cu:361": "tadvaditi /",
    "GK16visa06cu:362": "sūtradhāravadityarthaḥ /",
    "GK16visa06cu:363": "kāvyamat nāṭakarūpam /",
    "GK16visa06cu:364": "Locanā:",
    "GK16visa06cu:365": "(lo, ṛ) pūrvaraṅga iti /",
    "GK16visa06cu:366": "evaṃ pratyāhāramārabhya kavikarttavyarūparaṅgadvāraparyyantāṅgamadhyam iti śeṣaḥ /",
    "GK16visa06cu:367": "divyamartye sa tadrūpo miśramanyatarastayoḥ /",
    "GK16visa06cu:368": "sūcayaidvastu bījaṃ vā mukhaṃ pātramathāpi vā // VisSd_6.27 //",
    "GK16visa06cu:369": "Vijñapriyā:",
    "GK16visa06cu:370": "(vi, bha) divyamartyeṣu ityādikaṃ svayameva vyākhyāsyati /",
    "GK16visa06cu:371": "divyaṃ marttyaṃ ceti kvacit pāṭhaḥ /",
    "GK16visa06cu:372": "Locanā:",
    "GK16visa06cu:373": "(lo, ṝ) miśraṃ divyamarttyābhyāmiti, vṛttābhyāmityarthaḥ /",
    "GK16visa06cu:374": "kāvyārthasya sthāpanātsthāpakaḥ /",
    "GK16visa06cu:375": "tadvaditi sūtradhārasadṛśaguṇākāraḥ /",
    "GK16visa06cu:376": "idānīṃ pūrvaraṅgasya samyakprayogābhāvādeka eva sūtradhāraḥ sarvaṃ prayojayatīti vyavahāraḥ",
    "GK16visa06cu:377": "sa sthāpako divyaṃ vastu divyo bhūtvā, martyaṃ martyo bhūtvā, miśraṃ ca divyamartyayoranyataro bhūtvā sūcayet /",
    "GK16visa06cu:378": "vastu itivṛttam, yathodāttarāghave---",
    "GK16visa06cu:379": "rāmo mūdhni nidhāya kānanamagānmālāmivājñāṃ guro- stadbhaktyā bharatena rājyamakhilaṃ mātrā sahaivojjhitam /",
    "GK16visa06cu:380": "tau sugrīvavibhīṣaṇāvanugatau nītau parāmunnatiṃ protsiktā daśakaṃdhāraprabhṛtayo dhvastāḥ samastā dviṣaḥ //",
    "GK16visa06cu:381": "Vijñapriyā:",
    "GK16visa06cu:382": "(vi, ma) vṛttamiti--vṛttamabhinetavyavṛttāntaḥ /",
    "GK16visa06cu:383": "rāmo mūrdhni ityādinā rāmo guroḥ piturājñāṃ mūrdhni nidhāya kānanamagādityanvayaḥ /",
    "GK16visa06cu:384": "tadbhakatyā rāmabhaktyā mātrā jananyā /",
    "GK16visa06cu:385": "tau purāṇe śrutau /",
    "GK16visa06cu:386": "pretsiktāḥ uddhatāḥ /",
    "GK16visa06cu:387": "daśakandharaprabhṛtayaḥ samastādviṣaḥ dhvastā teneti śeṣaḥ /",
    "GK16visa06cu:388": "atrābhinetavyasya samastavastusūcakam /",
    "GK16visa06cu:389": "Locanā:",
    "GK16visa06cu:390": "(lo, ḷ) prostiktāḥ prakarṣeṇa darpiṣṭāḥ /",
    "GK16visa06cu:391": "bījaṃ yathā ratnāvalyām---",
    "GK16visa06cu:392": "dvīpādanyasmādapi madhyādapi jalanidherdiśo 'pyantāt /",
    "GK16visa06cu:393": "ānīya jhaṭiti ghaṭayati vidhirabhimatamabhimukhībhūtaḥ //",
    "GK16visa06cu:394": "Vijñapriyā:",
    "GK16visa06cu:395": "(vi, ya) bījamiti---abhinetavyārthamūlamaṅkuraḥ /",
    "GK16visa06cu:396": "dvīpādanyasmāditi /",
    "GK16visa06cu:397": "dūrasthenāpi vareṇa svīyakanyāpariṇayasya bhāvitvena nijapatnīmāśvāsayataḥ sthāpakasya sūtradhārasya ca uktiriyam /",
    "GK16visa06cu:398": "anyadvīpādito 'pyānīyābhimukhībhūto vidhirghaṭayatītyarthaḥ /",
    "GK16visa06cu:399": "atra hi samudre pravahaṇabhaṅgamagnotthitāyā ratnāvalyā anukūladaivalālito vatsarājagṛhapraveśo yaugandharāyaṇavyāpāramārabhya ratnāvalī prāptau bījam /",
    "GK16visa06cu:400": "mukhaṃ śleṣādinā prastutavṛttāntapratipādako vāgviśeṣaḥ /",
    "GK16visa06cu:401": "Vijñapriyā:",
    "GK16visa06cu:402": "(vi, ra) atreti vahanaṃ naukā /",
    "GK16visa06cu:403": "vahitreti kvacit pāṭhaḥ /",
    "GK16visa06cu:404": "gṛhapraveśo bījamityanvayaḥ /",
    "GK16visa06cu:405": "śleṣādinetyatra ādipadādanyāpadeśaparigrahaḥ /",
    "GK16visa06cu:406": "Locanā:",
    "GK16visa06cu:407": "(lo, e) yaugandharāyaṇaḥ amātyaviśeṣaḥ /",
    "GK16visa06cu:408": "yathā---",
    "GK16visa06cu:409": "āsāditaprakaṭanirmalacandrahāsaḥ prāptaḥ śaratsamaya eṣa viśuddhakāntiḥ /",
    "GK16visa06cu:410": "utkhāyā gāḍhatamasaṃ ghanakālamugraṃ rāmo daśāsyamiva saṃbhṛtabandhujīvaḥ",
    "GK16visa06cu:411": "Vijñapriyā:",
    "GK16visa06cu:412": "(vi, la) tatra śleṣeṇāha /",
    "GK16visa06cu:413": "āsāditeti---gāḍhatamasamatiśayandhakāramugraṃ ghanakālaṃ prāvṛṭkālam utkhāya unmīlya śaratsamaya eṣa prāpta āgataḥ /",
    "GK16visa06cu:414": "rāmo daśāsyamiva daśāsyo 'pi gāḍhatamo gāḍhamoha ugraśca /",
    "GK16visa06cu:415": "śaratsamayarāmayorviśeṣaṇānyāha---āsāditetyādīni---śaratpakṣe prakaṭo vyaktībhūto nirmalacandra eva hāsaḥ /",
    "GK16visa06cu:416": "āsāditeti /",
    "GK16visa06cu:417": "rāmapakṣe candrahāsaḥ khaṅgaḥ--rāvaṇavadhārthaṃ kāle eva tadāsādanaṃ",
    "GK16visa06cu:418": "bodhyam /",
    "GK16visa06cu:419": "śaratpakṣe viśuddhaścāsau kāntaḥ kamanīyaśceti vigrahaḥ /",
    "GK16visa06cu:420": "rāmapakṣe vahvau viśuddhā kāntā patnī yasya tādṛśaḥ /",
    "GK16visa06cu:421": "śaratpakṣe saṃbhṛtaṃ janitaṃ bandhujīvakusumaṃ yena tādṛśaḥ,rāmapakṣe",
    "GK16visa06cu:422": "sambhṛto janito bandhūnāṃ raṇapatitavānarāṇāṃ jīvo 'mṛtavṛṣṭyā yena tādṛśaḥ /",
    "GK16visa06cu:423": "atra candrahāsadipadaśleṣavān vāgviśeṣaḥ /",
    "GK16visa06cu:424": "ādipadagrāhyo 'nyāpadeśastu nodāhṛtaḥ /",
    "GK16visa06cu:425": "tacca mama tārāvatīcandraśekharanāṭake yathā--- “udyate śaśini pūrvabhūdharaṃ rājitaṃ kalpacandraśekharam",
    "GK16visa06cu:426": "eṣa yāsyati śakī mahārṇavaṃ tātapādamiva vandanamicchuḥ //",
    "GK16visa06cu:427": "“tatra hi candrasya tādamahārṇavagamanānyāpadeśena",
    "GK16visa06cu:428": "prastutavastunaścandraśekharanṛpasya vane tapaḥ prasaktasya tātapādavandanārthagamanasūcakam",
    "GK16visa06cu:429": "evamanyatrāpyanusandheyam /",
    "GK16visa06cu:430": "Locanā:",
    "GK16visa06cu:431": "(lo, ai) āsāditeti---candrahāsaḥ prabhākhaḍgaśca /",
    "GK16visa06cu:432": "kasya jalasya /",
    "GK16visa06cu:433": "antaṃ svarūpam kāntā vahnipraveśaśuddhā sītā /",
    "GK16visa06cu:434": "tamo 'ndhakāraḥ mohaśca bandhujīvāravyaṃ kusumam /",
    "GK16visa06cu:435": "bandhūnāṃ jīvāḥ prāṇāśca /",
    "GK16visa06cu:436": "pātraṃ yathā śākuntale ---",
    "GK16visa06cu:437": "tavāsmi gītarāgeṇa hāriṇā prasabhaṃ hṛtaḥ /",
    "GK16visa06cu:438": "eṣa rājeva duṣyantaḥ sāraṅgeṇatiraṃhasā //",
    "GK16visa06cu:439": "Vijñapriyā:",
    "GK16visa06cu:440": "(vi, va) tavāsmīti---tava naṭyāḥ /",
    "GK16visa06cu:441": "prasabhaṃ balāt /",
    "GK16visa06cu:442": "hāriṇa manohāriṇā /",
    "GK16visa06cu:443": "eṣa purāṇeṣu śrutaḥ /",
    "GK16visa06cu:444": "atra pātraṃ rājā /",
    "GK16visa06cu:445": "raṅgaṃ prasādya madhuraiḥ śalokaiḥ kāvyārthasūcakaiḥ /",
    "GK16visa06cu:446": "rūpakasya kaverākhyāṃ gotrādyapi sa kīrtayet // VisSd_6.28 //",
    "GK16visa06cu:447": "ṛtuṃ ca kañcitprāyeṇa bhāratī vṛttimāśritaḥ /",
    "GK16visa06cu:448": "sa sthāpakaḥ /",
    "GK16visa06cu:449": "prāyeṇoti kvacidṛtorakītanamapi /",
    "GK16visa06cu:450": "yathā--ratnāvalyām /",
    "GK16visa06cu:451": "bhāratīvṛttistu---",
    "GK16visa06cu:452": "Vijñapriyā:",
    "GK16visa06cu:453": "(vi, śa) raṅgaṃ prasādyeti---raṅgamatra vastu, etat sūcanarūpaṃ nāṭyaikadeśam /",
    "GK16visa06cu:454": "yathā ratnāvalyāmiti /",
    "GK16visa06cu:455": "tatra vasantotsavasya varṇane vasantarttorapi varṇanāt /",
    "GK16visa06cu:456": "bhāratī saṃskṛtaprāyo vāgvyāpāro naṭāśrayaḥ // VisSd_6.29 //",
    "GK16visa06cu:457": "Vijñapriyā:",
    "GK16visa06cu:458": "(vi, ṣa) bhāratīti---narāśrayaḥ puṃprayojyaḥ /",
    "GK16visa06cu:459": "strīvācāṃ prakṛtatvāt puṃsāmapyadhanānāṃ vacaḥ prakṛtatvāt prāya ityuktam /",
    "GK16visa06cu:460": "saṃskṛtabahulo vākpradhāno vyāpāro bhāratī /",
    "GK16visa06cu:461": "tasyāḥ prarocanā vīthī tathā prahasanāmukhe /",
    "GK16visa06cu:462": "aṅgānyatronmukhīkāraḥ praśaṃsātaḥ prarocanā // VisSd_6.30 //",
    "GK16visa06cu:463": "Vijñapriyā:",
    "GK16visa06cu:464": "(vi, sa) tasyā iti /",
    "GK16visa06cu:465": "bhāratyā ityarthaḥ /",
    "GK16visa06cu:466": "tatra prarocanālakṣaṇamāha---atronmukhīkāra iti /",
    "GK16visa06cu:467": "Locanā:",
    "GK16visa06cu:468": "(lo, o) tasyā bhāratīvṛtteḥ /",
    "GK16visa06cu:469": "vīthī vīthyaṅgāni /",
    "GK16visa06cu:470": "prahasanaṃ prahasanāṅgāni vakṣyamāṇāni /",
    "GK16visa06cu:471": "prastutābhinayeṣu praśaṃsātaḥ śrotṝṇāṃ pravṛttyunmukhīkaraṇaṃ prarocanā /",
    "GK16visa06cu:472": "yathā ratnāvalyām---",
    "GK16visa06cu:473": "śrīharṣo nipuṇaḥ kaviḥ pariṣadapyeṣā guṇagrāhiṇī, loke hāri ca",
    "GK16visa06cu:474": "vatsārājacaritaṃ nāṭye ca dakṣā vayam /",
    "GK16visa06cu:475": "vastvekaikamapīha vāñchitaphalaprāpteḥ padaṃ kiṃ punar-",
    "GK16visa06cu:476": "madbhāgyopacayādayaṃ samuditaḥ sarvo guṇānāṃ gaṇaḥ //",
    "GK16visa06cu:477": "vīthīprahasane vakṣyete /",
    "GK16visa06cu:478": "Vijñapriyā:",
    "GK16visa06cu:479": "(vi, ha) śrīharṣa iti /",
    "GK16visa06cu:480": "dhāvaka evātra yadyapi kaviḥ tathāpi rājñaḥ śrīharṣasya prītaye tatraiva kavitvāropaḥ kṛtaḥ",
    "GK16visa06cu:481": "vastvekaikamapīheti /",
    "GK16visa06cu:482": "iha eṣu /",
    "GK16visa06cu:483": "nipuṇakavi--pariṣatsvīyanāṭyadakṣatvātteṣu vastuṣu madhye /",
    "GK16visa06cu:484": "ekaikaṃ vastu ityarthaḥ /",
    "GK16visa06cu:485": "kiṃ punariti /",
    "GK16visa06cu:486": "kiṃ punarvaktavyamityarthaḥ /",
    "GK16visa06cu:487": "guṇānāṃ phalaprāptihetutvāt upādeyānām /",
    "GK16visa06cu:488": "atrābhinetavyasya vatsarājacaritasyābhinetṝṇāṃ naṭānāṃ pariṣadaśca praśaṃsā /",
    "GK16visa06cu:489": "saṃskṛteneti /",
    "GK16visa06cu:490": "tadaṅgatā /",
    "GK16visa06cu:491": "vīthīprahasane iti /",
    "GK16visa06cu:492": "taddvayamukharūpakaviśeṣau nāṭakaprabhedau vakṣyate /",
    "GK16visa06cu:493": "tau ca saṃskṛtenaiveti taddvayaṃ bhāratyā aṅgam /",
    "GK16visa06cu:494": "naṭī vidūṣako vāpi pāripāśivaka eva vā /",
    "GK16visa06cu:495": "sūtradhāreṇa sahitāḥ salāpaṃ yatra kurvate // VisSd_6.31 //",
    "GK16visa06cu:496": "citrairvākyaiḥ svakāryotthaiḥ prastutākṣepibhirmithaḥ /",
    "GK16visa06cu:497": "āmukhaṃ tattu vijñeyaṃ nāmnā prastāvanāpi sā // VisSd_6.32 //",
    "GK16visa06cu:498": "Vijñapriyā:",
    "GK16visa06cu:499": "(vi, ka) āmukharūpamāha--naṭīti /",
    "GK16visa06cu:500": "sūtradhārasadṛśatvāt sthāpako 'pi sūtradhāra ucyate /",
    "GK16visa06cu:501": "tasyānucaraḥ pāripāśvikaḥ, tasmātkiñcidūno naṭaḥ /",
    "GK16visa06cu:502": "uddhātya(ta)kaḥ kathoddhātaḥ prayogātiśayastathā /",
    "GK16visa06cu:503": "pravartakāvalagite pañca prastāvanābhidāḥ // VisSd_6.33 //",
    "GK16visa06cu:504": "Vijñapriyā:",
    "GK16visa06cu:505": "(vi, kha) īdṛśīṃ prastāvanāmukttvā tasyāḥ pañcabhedānāha---uddhātyaka",
    "GK16visa06cu:507": "tatra---",
    "GK16visa06cu:508": "padāni tvagatārthāni tadarthagataye narāḥ /",
    "GK16visa06cu:509": "yojayanti padairanyaiḥ sa uddhātya (ta) ka ucyate // VisSd_6.34 //",
    "GK16visa06cu:510": "Vijñapriyā:",
    "GK16visa06cu:511": "(vi, ga) tatra uddhātyakalakṣaṇamāha---padānīti /",
    "GK16visa06cu:512": "agatarthāni ityatrārdho yojakavaktṛhṛdayasthitor'thaḥ /",
    "GK16visa06cu:513": "tadarthāgataya iti /",
    "GK16visa06cu:514": "padadvaye 'vagatiparo 'gamiḥ /",
    "GK16visa06cu:515": "tathā ca vaktrā sthāpakenānavagatatādṛśārthāni svoccaritapadāni,",
    "GK16visa06cu:516": "tadarthasya yojakanarahṛdayasthitasyārthasyāvagataye 'nyaiḥ",
    "GK16visa06cu:517": "sthāpakoccāritabhinnaiḥ padairyojayanti /",
    "GK16visa06cu:518": "svahṛdayasthitārthatāṃ pratipādayantītyarthaḥ /",
    "GK16visa06cu:519": "yathā mudrārākṣase sūtradhāraḥ---",
    "GK16visa06cu:520": "“krūragrahaḥ saketuścandramasampūrṇamaṇḍalamidānīm /",
    "GK16visa06cu:521": "abhibhavitumicchati bālat--”",
    "GK16visa06cu:522": "Locanā:",
    "GK16visa06cu:523": "(lo, au) kūragraheti---krūro dāruṇagraho rāhuḥ, pakṣe-krūro dāruṇo graha āgrahaḥ candraguptābhibhavarūpaḥ yasya /",
    "GK16visa06cu:524": "candraṃ śaśinaṃ candraguptākhyaṃ rājānañca /",
    "GK16visa06cu:525": "ityanantaram---”(nepathye /",
    "GK16visa06cu:526": ") āḥ, ka eṣa mayi jīvati candraguptamabhi-",
    "GK16visa06cu:528": "iti /",
    "GK16visa06cu:529": "atrānyārthantyapi padāni hṛdayasthārthāgatyā arthāntare saṃkramayya pātrapraveśaḥ /",
    "GK16visa06cu:530": "Vijñapriyā:",
    "GK16visa06cu:531": "(vi, gha) krūragraheti---candragrahaṇaṃ bhaviṣyati iti pratīpādayataḥ",
    "GK16visa06cu:532": "sthāpakasyoktiriyam /",
    "GK16visa06cu:533": "sa krūragrahaḥ ketū rāhurityarthaḥ /",
    "GK16visa06cu:534": "eṣāṃ padānāṃ candraguptanṛpatimantriṇā cāṇakyabrāhmaṇarūpanareṇa rākṣasarūpāt krūragrahāt krūro graho yasya tasmāt /",
    "GK16visa06cu:535": "candraguptanṛpatyabhibhavarūpe svahṛdayasthiter'the saṃkramaḥ kṛtaḥ /",
    "GK16visa06cu:536": "tādṛśārthatā darśitetyarthaḥ /",
    "GK16visa06cu:537": "tadāha--atrārthavantayapīti /",
    "GK16visa06cu:538": "rāhucandrarūpārthavantyapītyarthaḥ /",
    "GK16visa06cu:539": "hṛdīsthor'tho rākṣasacandragaptarūpaḥ /",
    "GK16visa06cu:540": "pātraṃ cāṇakyaḥ /",
    "GK16visa06cu:541": "Locanā:",
    "GK16visa06cu:542": "(lo, a) padāni krūragraha ityādīni /",
    "GK16visa06cu:543": "hṛdisthaḥ sūtradhārasyetyarthaḥ /",
    "GK16visa06cu:544": "prakṛtaścandroparāgarūpastasyāgatyābodhena /",
    "GK16visa06cu:545": "arthāntare prakṛtagranthābhidheye /",
    "GK16visa06cu:546": "atrāha bhāṇḍiḥ-- vismṛtaṃ na pratītaṃ vā yatra vākyaṃ prakāśyate /",
    "GK16visa06cu:547": "praśnottaramanohārī sa uddhātyaka ucyate //",
    "GK16visa06cu:548": "yathā pāraṇḍavābhyudaye--- kā ślāghā guṇināṃ kṣamāparibhavaḥ ko 'kṣaḥ",
    "GK16visa06cu:549": "sukulyaiḥ kṛtaḥ kiṃ duḥ khaṃ parasaṃśrayo jagati kaḥ ślāghyo ya āśrīyate /",
    "GK16visa06cu:550": "ko mṛtyurvyasanaṃ guṇa dadhati ke yairnirjitā śatravaḥ kena jñātamidaṃ virāṭanagare channasthitaiḥ pāṇḍavaiḥ //",
    "GK16visa06cu:551": "ataḥ sūtradhāraniṣkāntau pāṇḍavapraveśaḥ /",
    "GK16visa06cu:552": "sūtradhārasya vākyaṃ vā samādāyārthamasya vā /",
    "GK16visa06cu:553": "bhavetpātrapraveśaścetkathoddhātaḥ sa ucyate // VisSd_6.35 //",
    "GK16visa06cu:554": "Vijñapriyā:",
    "GK16visa06cu:555": "(vi, ṅa) kathoddhātalakṣaṇamāha--sūtradhārasyeti /",
    "GK16visa06cu:556": "idānīṃ sthāpakakṛtyābhāvāt sūtradhāra eva sthāparakakṛtyaṃ karotītyabhiprāyeṇāha--sūtradhārasyeti",
    "GK16visa06cu:557": "vākyādānaṃ vākyānukaraṇam /",
    "GK16visa06cu:558": "arthādānaṃ vākyānukaraṇaṃ vinā tadarthānuśīlanam /",
    "GK16visa06cu:559": "vākyaṃ yathā ratnāvalyām--”dvīpādanyasmādapi--'ityādi (332 pṛ dṛ)",
    "GK16visa06cu:560": "sūtradhāreṇa paṭhite--”(nepathye) sādhu bharataputra! sādhu /",
    "GK16visa06cu:561": "evametat /",
    "GK16visa06cu:562": "kaḥ sandehaḥ ? dvīpādanyasmādapi--” ityādi paṭhitvā yaugandharāyaṇasya",
    "GK16visa06cu:563": "praveśaḥ /",
    "GK16visa06cu:564": "vākyārtho yathā veṇyām--",
    "GK16visa06cu:565": "nirvāṇavairadahanāḥ praśamādarīṇāṃ nandantu pāṇḍutanayāḥ saha mādhavena /",
    "GK16visa06cu:566": "raktaprasādhitabhuvaḥ kṣatavigrahāśca svasthā bhavantu kururājasutāḥ sabhṛtyāḥ //",
    "GK16visa06cu:567": "Vijñapriyā:",
    "GK16visa06cu:568": "(vi, ca) dvīpāditi--atra yaugandharāyaṇamantrirūpapātrasya tadvākyaṃ punaranukṛtya praveśaḥ",
    "GK16visa06cu:569": "Locanā:",
    "GK16visa06cu:570": "(lo, ā) nirvāṇeti---śamaḥ kopādyabhāvaḥ vināśaśca /",
    "GK16visa06cu:571": "raktā rañjitā prasādhitā prakarṣeṇa sādhitā, raktena rudhireṇa prasādhitā maṇḍitāśca /",
    "GK16visa06cu:572": "vigraho yuddhaṃ dehaśca /",
    "GK16visa06cu:573": "svasthāḥ kuśalinaḥ svargasthāśca /",
    "GK16visa06cu:574": "iti sūtradhāreṇa paṭhitasya vākyasyārthaṃ gṛhītvā--”(nepathye) āḥ durātman ! vṛthā maṅgalapāṭhaka !, kathaṃ svasthā bhavantu mayi jīvati dhārtarāṣṭāḥ",
    "GK16visa06cu:575": "?” tataḥ sūtradhāraniṣkrāntau bhīmasenasya praveśaḥ /",
    "GK16visa06cu:576": "Vijñapriyā:",
    "GK16visa06cu:577": "(vi, cha) nirvāṇeti--pāṇḍutanayāḥ nirvāṇavairagnayaḥ santo mādhavena",
    "GK16visa06cu:578": "saha nandantu /",
    "GK16visa06cu:579": "kururājasutāśca duryodhanādayo 'nuraktaprasannīkṛtabhūmiṣṭhalokā",
    "GK16visa06cu:580": "tyaktayuddhāśca santaḥ sabhṛtyāḥ svasthā bhavantu ityarthaḥ /",
    "GK16visa06cu:581": "arthaṃ gṛhītveti /",
    "GK16visa06cu:582": "etad vākyānukāraṇaṃ vinā tadarthānuśīlanenaiva ā ityādyuktavataḥ bhīmasya praveśaḥ /",
    "GK16visa06cu:583": "Locanā:",
    "GK16visa06cu:584": "(lo, i) bhīmasenasya praveśa ityanantaraṃ prathamārthamādāya iti śeṣaḥ /",
    "GK16visa06cu:585": "yadi prayoga ekasmin prayogo 'nyaḥ prayujyate /",
    "GK16visa06cu:586": "tena pātrapraveśaścetprayogātiśayastadā // VisSd_6.36 //",
    "GK16visa06cu:587": "Vijñapriyā:",
    "GK16visa06cu:588": "(vi, ja) prayogātiśayalakṣaṇamāha--yadi prayoga iti /",
    "GK16visa06cu:589": "bhūya iti /",
    "GK16visa06cu:590": "punarapyanya ityarthaḥ /",
    "GK16visa06cu:591": "prayogo 'nya iti kvacit pāṭhaḥ /",
    "GK16visa06cu:592": "yathā kundamālāyām---”(nepathye) ita ito 'vataratvāryā /",
    "GK16visa06cu:593": "sūtradhāraḥ---ko 'yaṃ khalvāryāhvānena sāhāyakamapi me sampādayati /",
    "GK16visa06cu:594": "(vilokya) kaṣṭamatikaruṇaṃ vartate /",
    "GK16visa06cu:595": "“laṅkeśvarasya bhavane suciraṃ sthiteti rāmeṇa lokaparivādabhayākulena /",
    "GK16visa06cu:596": "nirvāsitāṃ janapadādapi garbhagurvoṃ sītāṃ vanāya parikarṣati lakṣmaṇo",
    "GK16visa06cu:597": "'yam” //",
    "GK16visa06cu:598": "atra nṛtyaprayogārthaṃ svabhāryāhvānamicchatā sūtradhāreṇa “sītāṃ vanāya parikarṣati lakṣmaṇo 'yam” iti sītālakṣmaṇayoḥ praveśaṃ sūcayitvā niṣkāntena svaprayogamatiśayāna eva prayogaḥ prayojitaḥ /",
    "GK16visa06cu:599": "Vijñapriyā:",
    "GK16visa06cu:600": "(vi, jha) iti ito 'vataritviti /",
    "GK16visa06cu:601": "sūtradhārapatnyā āhvānanāgamanopadeśaḥ kṛtaḥ /",
    "GK16visa06cu:602": "laṅkeśvarasyeti /",
    "GK16visa06cu:603": "janapadāt ayodhyāto nirvāsitāṃ niṣkāmitāṃ garbhagurvomityanvayaḥ /",
    "GK16visa06cu:604": "prayogātiśayapadayogārthaṃ ghadṛyan vyācaṣṭe---svaprayogamatiśayāna",
    "GK16visa06cu:605": "iti /",
    "GK16visa06cu:606": "eva prayogaḥ sūcita iti---sītālakṣmaṇayoḥ praveśarūpo 'nyaḥ prayogaḥ sūcita ityarthaḥ /",
    "GK16visa06cu:607": "sūcita ityatra prayojita iti kvacit pāṭhaḥ /",
    "GK16visa06cu:608": "Locanā:",
    "GK16visa06cu:609": "(lo, ī) ita iti /",
    "GK16visa06cu:610": "atrāryyapadārthaḥ sītārūpo nepathye pātrābhimataḥ /",
    "GK16visa06cu:611": "naṭīrūpastu sūtradhāreṇāvagataḥ svaprayogamatiśayānaḥ prakṛtāthapratipādanāt /",
    "GK16visa06cu:612": "kālaṃ pravṛttamāśritya sūtradhugyatra varṇayet /",
    "GK16visa06cu:613": "tadāśrayaśca pātrasya praveśastatpravartakam // VisSd_6.37 //",
    "GK16visa06cu:614": "Vijñapriyā:",
    "GK16visa06cu:615": "(vi, ña) pravarttake kālāśrayeṇāha---kālamiti /",
    "GK16visa06cu:616": "tadāśrayasya tatsūcitasya /",
    "GK16visa06cu:617": "yathā---”āsāditaprakaṭa--” ityādi (332 pṛ dṛ) /",
    "GK16visa06cu:618": "“tataḥ praviśati yathānidiṣṭo rāmaḥ” /",
    "GK16visa06cu:619": "yatraikaśca samāveśātkāryamanyatprasādhyate /",
    "GK16visa06cu:620": "prayoge khalu tajjñeyaṃ nāmnāvalagitaṃ budhaiḥ // VisSd_6.38 //",
    "GK16visa06cu:621": "Vijñapriyā:",
    "GK16visa06cu:622": "(vi, ṭa) avalagitalakṣaṇamāha--yatraikatreti /",
    "GK16visa06cu:623": "yatraikatra prayoge satītyanyaḥ /",
    "GK16visa06cu:624": "samāveśāt tatprayogasya samanirdiṣṭatvāt ānyatkāryyaṃ prasādhyate ityarthaḥ /",
    "GK16visa06cu:625": "yathā śākuntale--sūtradhāro naṭīṃ prati /",
    "GK16visa06cu:626": "“tavāsmi gītarāgeṇa-” (333 pṛ dṛ) ityādi /",
    "GK16visa06cu:627": "tato rājñaḥ praveśaḥ /",
    "GK16visa06cu:628": "yojyānyatra yathālābhaṃ vīthyaṅgānītarāṇyapi /",
    "GK16visa06cu:629": "atra āmukhe /",
    "GK16visa06cu:630": "uddhātya (ta) kāvalagitayoritarāṇi vīthyaṅgāni vakṣyamāṇāni /",
    "GK16visa06cu:631": "Vijñapriyā:",
    "GK16visa06cu:632": "(vi, ṭha) tavāsmīti /",
    "GK16visa06cu:633": "atra gītapraśaṃsārūpaprayoge sati rājñaḥ praveśarūpamanyatkāryyaṃ sādhitam /",
    "GK16visa06cu:634": "pravarttake kālāśrayaṇamato bhedakaṃ bodhyam /",
    "GK16visa06cu:635": "itthaṃ prastāvanārūpesya udghātakādipañcabhedamuktvā tatraiva prayoge yathālābhaṃ vīthyaṅgānyapi prayojanīyānītyāha---yojyānyatreti /",
    "GK16visa06cu:636": "vīthyākhyoparūpātmakanāṭakaprabhedasya vakṣyamāṇasyāṅgam /",
    "GK16visa06cu:637": "udghātyakāvalagitādīni tayordaśāṅgāni vakṣyante /",
    "GK16visa06cu:638": "āmukhaprabhedatayāpi udghātyakāvalagite ukte /",
    "GK16visa06cu:639": "atastad bhinnaikadeśe tadaṅgānyapyatra",
    "GK16visa06cu:640": "yojanīyānītyāha---udghātyakāvalagitayoritarāṇīti /",
    "GK16visa06cu:641": "nakhakuṭṭastu---",
    "GK16visa06cu:642": "Vijñapriyā:",
    "GK16visa06cu:643": "(vi, ḍa) pañcaprabhedā āmukhasyāmī praviṣṭapātrasūcitapātrāntarapraveśaghaṭitā uktaḥ /",
    "GK16visa06cu:644": "apraviṣṭasūcitapātraghaṭito 'pi nakhakuṭṭākhyaḥ ṣaṣṭhaprabheda ityāha--nakhakuṭṭastu iti",
    "GK16visa06cu:645": "nepathyoktaṃ śrutaṃ yatra tvākāśavacanaṃ tathā // VisSd_6.39 //",
    "GK16visa06cu:646": "samāśrityāpi kartavyamāmukhaṃ nāṭakādiṣu /",
    "GK16visa06cu:647": "eṣāmāmukhabhedānāmekaṃ kañcitprayojayet // VisSd_6.40 //",
    "GK16visa06cu:648": "Vijñapriyā:",
    "GK16visa06cu:649": "(vi, ḍha) tallakṣaṇamāha--nepathyeti /",
    "GK16visa06cu:650": "nepathye veśaracanāsthale uktaṃ pātraṃ ākāśe vacanaṃ yasya tādṛśaṃ vā pātramāśritya āmukhaṃ karttavyamityarthaḥ /",
    "GK16visa06cu:651": "itthamāmukhasya ṣaḍ bhedāḥ /",
    "GK16visa06cu:652": "tenārthamatha pātraṃ vā samākṣipyavai sūtradhṛka /",
    "GK16visa06cu:653": "prastāvanānte nirgacchettato vastu prayojayet // VisSd_6.41 //",
    "GK16visa06cu:654": "Vijñapriyā:",
    "GK16visa06cu:655": "(vi, ṇa) tenārthamiti /",
    "GK16visa06cu:656": "sūtradhṛk pātraṃ tadbhinnamarthaṃ vā samākṣipyaiva sūcayitvaiva tādṛśaprastāvanānte nirgacchedityarthaḥ",
    "GK16visa06cu:657": "vastvitivṛttam /",
    "GK16visa06cu:658": "Locanā:",
    "GK16visa06cu:659": "(lo, u) śrutaṃ kasyāpi sammukhīnasya mukhāditivṛttaṃ prakṛtagranthābhidheyam /",
    "GK16visa06cu:660": "asva ca prapañcanamarthāt patradvāreṇaiva /",
    "GK16visa06cu:661": "yadyapi nāsūcitasya pātrasya raṅgabhūmiṣu praveśa iti vacanāt sarveṣāmapi pātrāṇāṃ sūcitānāmeva raṅge praveśastathāpi prastāvanānantaraṃ praveśyapātrāṇāmuktaprakāreṇa vicchittibhiḥ sūcanamiti śeṣaḥ /",
    "GK16visa06cu:662": "kvacittu sambhramādiyuktānāṃ pātrāṇāṃ praveśena sūcanaṃ na paṭīkṣepo",
    "GK16visa06cu:663": "'piḥ yathā candrakalāyāṃ praviśyāpaṭīkṣepeṇa saṃbhrāntaḥ śabara ityādi /",
    "GK16visa06cu:664": "idaṃ punarvastu budhaurdvividhaṃ parikalpyate /",
    "GK16visa06cu:665": "Locanā:",
    "GK16visa06cu:666": "(lo, ū) budhairgranthakāraiḥ /",
    "GK16visa06cu:667": "ādhikārikamekaṃ syātprāsaṅgikamathāparam // VisSd_6.42 //",
    "GK16visa06cu:668": "adhikāraḥ phale svāmyamadhikārī ca tatprabhuḥ /",
    "GK16visa06cu:669": "tasyetivṛttaṃ kavibhirādhikārikamucyate // VisSd_6.43 //",
    "GK16visa06cu:670": "phale pradhānaphale /",
    "GK16visa06cu:671": "yathā bālarāmāyaṇo rāmacaritam /",
    "GK16visa06cu:672": "Vijñapriyā:",
    "GK16visa06cu:673": "(vi, ta) bālarāmāyaṇe rāmacaritamiti /",
    "GK16visa06cu:674": "rāmo 'haṃ rāvaṇādivadhaphale svāmī, tasya caritamādhikārikamityarthaḥ /",
    "GK16visa06cu:675": "asyopakaraṇārthaṃ tu prāsaṅgikamitīṣyate /",
    "GK16visa06cu:676": "asyādhikāriketivṛttasya upakaraṇanimittaṃ yaccaritaṃ tatprāsaṅgikam /",
    "GK16visa06cu:677": "yathā sugrīvādicaritam /",
    "GK16visa06cu:678": "patākāsthānakaṃ yojyaṃ suvicāryeha vastuni // VisSd_6.44 //",
    "GK16visa06cu:679": "iha nāṭye /",
    "GK16visa06cu:680": "Vijñapriyā:",
    "GK16visa06cu:681": "(vi, tha) upakaraṇanimittamiti /",
    "GK16visa06cu:682": "upakaraṇamupakāraḥ sāhāyyamityarthaḥ /",
    "GK16visa06cu:683": "nāṭakasyāntaraṅgamāha---patākāsthānakamiti /",
    "GK16visa06cu:684": "iha nāṭye iti /",
    "GK16visa06cu:685": "āmukhe iti---vṛttasādhāraṇe nāṭye ityarthaḥ /",
    "GK16visa06cu:686": "tenāsya āmukhe itivṛtte ca sambhava ityagre vyaktībhaviṣyati /",
    "GK16visa06cu:687": "yatrārthe cintite 'nyasmiṃstalliṅgo 'nyaḥ prayujyate /",
    "GK16visa06cu:688": "āgantukena bhāvena patākāsthānakaṃ tu tat // VisSd_6.45 //",
    "GK16visa06cu:689": "Vijñapriyā:",
    "GK16visa06cu:690": "(vi, da) takṣmiṅga iti /",
    "GK16visa06cu:691": "cintitārthasamānacihna ityarthaḥ /",
    "GK16visa06cu:692": "Locanā:",
    "GK16visa06cu:693": "(lo, ṛ) āgantukena prakṛtāditareṇa /",
    "GK16visa06cu:694": "tadredānāha--sahasaivārthasaṃpattirguṇāvatyupacārataḥ /",
    "GK16visa06cu:695": "patākāsthānakamidaṃ prathamaṃ parikīrtitam // VisSd_6.46 //",
    "GK16visa06cu:696": "Vijñapriyā:",
    "GK16visa06cu:697": "(vi, dha) sahasaiveti /",
    "GK16visa06cu:698": "upacārataḥ kriyāto guṇavatī /",
    "GK16visa06cu:699": "arthasaṃpattiruddeśya saṃpattiḥ /",
    "GK16visa06cu:700": "sahasaivetyarthaḥ /",
    "GK16visa06cu:701": "yathā ratnāvalyām--”vāsavadatteyam” iti rājā yadā tatkaṇṭhapāśaṃ mocayati tadā taduktyā “sāgarikeyam” iti pratyabhijñāya “kathaṃ ? priyā me sāgarikā",
    "GK16visa06cu:702": "? alamalamatimātraṃ sāhasenāmunā te tvaritamayi ! vimuñca tvaṃ latāpāśametam /",
    "GK16visa06cu:703": "calitamapi niroddhuṃ jīvitaṃ jīviteśe ! kṣaṇamiha mama kaṇṭhe bāhupāśaṃ",
    "GK16visa06cu:704": "nidhehi” //",
    "GK16visa06cu:705": "atra phalarūpārthasaṃpattiḥ pūrvāpekṣayopacārātiśayādguṇavatyutkṛṣṭa /",
    "GK16visa06cu:706": "Vijñapriyā:",
    "GK16visa06cu:707": "(vi, na) vāsavadatteyamiti /",
    "GK16visa06cu:708": "vāsavadattā rājapatnī /",
    "GK16visa06cu:709": "tadveśena sāgarikā āyāsyatīti kṛtasaṅkete rājñi sthite tajjñātvā vāsavadattaiva sāgarikāyā āgamanāt pūrvamāgatya saṅketabhgaṃ kṛtvā rājanāṃ hrepayitvāṃ gatā /",
    "GK16visa06cu:710": "rājā ca tāmanunetuṃ paścād calitaḥ /",
    "GK16visa06cu:711": "tatastadveśā sāgarikā āgatya rājānamanāsādya nirvadāllatāpāśenātmānaṃ baddhvā marttumudyatā",
    "GK16visa06cu:712": "rājā ca vāsavadattāmanunetuṃ calitaḥ /",
    "GK16visa06cu:713": "pathi tāṃ dṛṣṭvā vāsavadattaivāyaṃ mriyata iti jñātvā pāśaṃ mocayan sāgarikāyā uktyā sāgarikeyamiti jñātvā guṇavatīmuddeśyaphalasampattimāptavān /",
    "GK16visa06cu:714": "atra vāsavadattāmaraṇarūpe 'nyasminnarthe cintite āgantukena latāpāśena vāsavadattāmaraṇacihnadyaṅkitamriyamāṇasāgarikārūpārthaprayoga iti patākasthānasāmānyalakṣaṇaṃ bodhyam /",
    "GK16visa06cu:715": "Locanā:",
    "GK16visa06cu:716": "(lo, ṝ) pūrvāpekṣayā pūrvasya vāsavadattājñānasyāpekṣayā /",
    "GK16visa06cu:717": "vacaḥ sātiśayaṃ śliṣṭaṃ nānābandhasamāśrayam /",
    "GK16visa06cu:718": "patākāsthānakamidaṃ dvitīyaṃ parikīrttitam // VisSd_6.47 //",
    "GK16visa06cu:719": "Vijñapriyā:",
    "GK16visa06cu:720": "(vi, pa) dvitīyapatākasthānamāha---vacaḥ sātiśayamiti /",
    "GK16visa06cu:721": "nānābandho bījaprakāśananāyakamaṅgalasūcanādirūpaḥ /",
    "GK16visa06cu:722": "yathā veṇyām---",
    "GK16visa06cu:723": "“raktaprasādhitabhuvaḥ kṣatavigrahāśca svasthā bhavantu kururājasutāḥ",
    "GK16visa06cu:724": "sabhṛtyāḥ” /",
    "GK16visa06cu:725": "atra raktādīnāṃ rudhiraśarīrārthahetukaśleṣavaśena bījārthapratipādanānnetṛmaṅgalapratipattau satyāṃ dvitāyaṃ patākāsthānam /",
    "GK16visa06cu:726": "Vijñapriyā:",
    "GK16visa06cu:727": "(vi, pha) raktaprasādhiteti /",
    "GK16visa06cu:728": "rakteṇa rudhireṇa bhaṇḍitabhūmayaḥ /",
    "GK16visa06cu:729": "kṣataśarīrāḥ svargasthā bhavantviti śleṣalabhyor'thaḥ /",
    "GK16visa06cu:730": "tadāha---atra raktādīnāmiti /",
    "GK16visa06cu:731": "atrānuraktādyarthe cintite śabdarūpatalliṅgo 'nyo rudhirādyartha āgantukena śabdena prayogāt patākasthānasāmānyalakṣaṇasattvam /",
    "GK16visa06cu:732": "idaṃ patākāsthānamāmukhāntargataṃ vakṣyamāṇaṃ ca vṛttāntargataṃ bodhyam /",
    "GK16visa06cu:733": "arthopakṣepakaṃ yattu līnaṃ savinayaṃ bhavet /",
    "GK16visa06cu:734": "śliṣṭapratyuttaropetaṃ tṛtīyamidamucyate // VisSd_6.48 //",
    "GK16visa06cu:735": "Vijñapriyā:",
    "GK16visa06cu:736": "(vi, ba) tṛtīyamāha---arthopakṣepakamiti /",
    "GK16visa06cu:737": "arthopakṣepakaṃ prastutavastusūcakaṃ yattu vaca ityarthaḥ /",
    "GK16visa06cu:738": "śliṣṭeti vyācaṣṭe /",
    "GK16visa06cu:739": "sambandhayogyena iti uktavākyānvayaḥ savinayamityatra vinayo viśeṣaṇa nayaḥ niścayaḥ tad vyācaṣṭe--viśeṣeti",
    "GK16visa06cu:740": "līnamavyaktārtham, śliṣṭena sambandhayogyenābhiprāyāntaraprayuktena pratyuttareṇotapetam, savinayaṃ viśeṣaniścayaprāptyā sahitaṃ saṃpādyate yattattṛtīyaṃ patākāsthānam /",
    "GK16visa06cu:741": "yathā veṇyāṃ dvitīye 'ṅke “kañcukī-deva ! bhagnaṃ bhagnam /",
    "GK16visa06cu:742": "rājā--kena ? kañcukī--bhīmena /",
    "GK16visa06cu:743": "rājā--kasya ? kañcukī--bhavataḥ /",
    "GK16visa06cu:744": "rājā--āḥ ! kiṃ pralapasi ? kañcukī--(sabhayam) deva ! nanu bravīmi /",
    "GK16visa06cu:745": "bhagnaṃ bhīmena bhavataḥ /",
    "GK16visa06cu:746": "rājā-dhig vṛddhāpasada ! ko 'yamadya te vyāmohaḥ ? kañcukī-deva ! na vyāmohaḥ /",
    "GK16visa06cu:747": "satyameva--",
    "GK16visa06cu:748": "“bhagnaṃ bhīmena bhavato marutā rathaketanam /",
    "GK16visa06cu:749": "patitiṃ kiṅgiṇīkvāṇabaddhākrandamiva kṣitau” //",
    "GK16visa06cu:750": "Vijñapriyā:",
    "GK16visa06cu:751": "(vi, bha) bagnamiti--- bhagnaṃ bhīmeva marutā bhavato rathaketanam /",
    "GK16visa06cu:752": "patitaṃ kiṅkiṇījālaṃ baddhākrandamiva kṣitau /",
    "GK16visa06cu:753": "iti kañcukinā vaktavye sambhramāt khaṇḍaśa uktam /",
    "GK16visa06cu:754": "duryodhanorubhaṅgarūpārthopakṣepakaṃ bhīmenetyatra bhīmasenarūpeṇa svānuṣṭhānayogyena ketanabhaṅgatiriktabhiprāyayuktena duryodhanasya pratyuttareṇepetam /",
    "GK16visa06cu:755": "atra līnādikaṃ spaṣṭārthamavadheyam /",
    "GK16visa06cu:756": "atra duryodhanorubhaṅgarūpaprastutasaṃkrāntamarthopakṣepaṇam /",
    "GK16visa06cu:757": "Vijñapriyā:",
    "GK16visa06cu:758": "(vi, ma) arthopakṣepakatvaṃ vyācaṣṭe---atreti /",
    "GK16visa06cu:759": "atra ketubhaṅgarūpe 'nyasmin cintite ūrubhaṅgarūpārthaprayoga āgantukena śliṣṭaśabdenetyataḥ patākāsthānasāmānyalakṣaṇasattvam /",
    "GK16visa06cu:760": "dvyartho vacanavinyāsaḥ suśliṣṭaḥ kāvyayojitaḥ /",
    "GK16visa06cu:761": "pradhānārthāntarākṣepi patākāsthānakaṃ param // VisSd_6.49 //",
    "GK16visa06cu:762": "Vijñapriyā:",
    "GK16visa06cu:763": "(vi, ya) caturthamāha---vdyartho vacaneti /",
    "GK16visa06cu:764": "suśliṣṭaḥ arthadvaye śobhanaśliṣṭaḥ /",
    "GK16visa06cu:765": "kāvyaṃ ślokastatra yojatiḥ /",
    "GK16visa06cu:766": "pradhānārthāntarasya mukhyatayā pratipādyārthāntarasya sūcaka ityarthaḥ /",
    "GK16visa06cu:767": "yathā ratnāvalyām---",
    "GK16visa06cu:768": "“uddāmotkalikāṃ vipāṇḍurarucaṃ prārabdhajṛmbhāṃ kṣaṇā- dāyāsaṃ śvasanodramairaviralairātanvatīmātmanaḥ",
    "GK16visa06cu:769": "adyodyānalatāmimāṃ samadanāṃ nārīmivānyāṃ dhruvaṃ paśyan kopavipāṭaladyuti mukhaṃ devyāḥ kariṣyāmyaham”",
    "GK16visa06cu:770": "Vijñapriyā:",
    "GK16visa06cu:771": "(vi, ra) uddāmeti---rājñā parigṛhītāṃ mādhavīlatāmakālakusumitāṃ vāsavadattayāḥ parājayaśaṃsinīṃ tasyaiva darśayato rājña uktiriyam /",
    "GK16visa06cu:772": "samadānāṃ virahiṇīm anyāṃ nārīmiva /",
    "GK16visa06cu:773": "imāmudyānalatāṃ paśyannahaṃ devyā vāsavadattāyā mukhaṃ kopavipāṭaladyutiṃ kariṣyāmītyanvayaḥ",
    "GK16visa06cu:774": "mamānyanārīdarśanena iva tatparājayahetukusumitamādhavīlatādarśanenāpi tasyāḥ kopo bhāvītyarthaḥ",
    "GK16visa06cu:775": "udyānalatāyā virahināryāśca viśeṣaṇānyāha---uddāmetyādīni /",
    "GK16visa06cu:776": "uktalikā udratakalikā utkaṇṭhā ca /",
    "GK16visa06cu:777": "tayoruddāmatvamatiśayaḥ /",
    "GK16visa06cu:778": "vipāṇḍuraṃ svabhāvād virahācca /",
    "GK16visa06cu:779": "jṛmbhā vikāśaḥ śvisaviśeṣaśca /",
    "GK16visa06cu:780": "śvasanasya vahirvāyorniḥ śvāsasya codramāt āyāsaṃ vyākulatāṃ khedañca ātanvatīṃ kurvatīm /",
    "GK16visa06cu:781": "Locanā:",
    "GK16visa06cu:782": "(lo, ḷ) uddāmeti---udratā kalikā koraka utkaṇṭhā ca /",
    "GK16visa06cu:783": "jṛmbhā vikāśaḥ sukhaniḥ śvāsaviśeṣaśca /",
    "GK16visa06cu:784": "śvasano niḥ śvāsaḥ bāhyapavanaśca /",
    "GK16visa06cu:785": "atra bhāvyarthaḥ sūcitaḥ /",
    "GK16visa06cu:786": "Vijñapriyā:",
    "GK16visa06cu:787": "(vi, la) atra bhāvyartha iti /",
    "GK16visa06cu:788": "rājñā sāgarikādarśanāt vāsavadattāyāḥ bhāvī kopo mukhyātayā pratipādya iti pradhānaṃ sūcitam",
    "GK16visa06cu:789": "atra kusumilatādarśanād bhāvini kope cintite sāgarikādarśanāt tatkopa āgantukena śliṣṭaśabdena pratipāditaḥ /",
    "GK16visa06cu:790": "ataḥ patākāsthānasāmānyalakṣaṇasattvam /",
    "GK16visa06cu:791": "etāni catvāri patākāsthānāni kvacinmaṅgalārthaṃ kvacidamaṅgalārthaṃ sarvasandhiṣu bhavanti",
    "GK16visa06cu:792": "kāvyakarturicchāvaśādbhūyo bhūyo 'pi bhavanti /",
    "GK16visa06cu:793": "yatpunaḥ kenaciduktam--”mukhasandhimārabhya sandhicatuṣṭaye krameṇa bhavanti” iti /",
    "GK16visa06cu:794": "tadanye na manyante, eṣāmatyantamupādeyānāmaniyamena sarvatrāpi sarveṣāmapi bhavituṃ yuktatvāt",
    "GK16visa06cu:795": "Vijñapriyā:",
    "GK16visa06cu:796": "(vi, va) kvacinmaṅgalārthamiti /",
    "GK16visa06cu:797": "prathame marttu pravṛttavāsavadattājñānādbhilaṣitasāgarikāprāpteruddāmotkalikāmityatra bhāvinyāḥ sāgarikāprāpteśca bodhanāt maṅgalārthatā /",
    "GK16visa06cu:798": "raktaprasādhitetyādau kurūṇāṃ maraṇasya bhagnaṃ bhīmenetyādau duryodhanorubhaṅgasya ca bodhanāt teṣāmamaṅgalārthatā /",
    "GK16visa06cu:799": "bhūyo bhūyo 'pi iti /",
    "GK16visa06cu:800": "sthāne sthāne ityarthaḥ /",
    "GK16visa06cu:801": "sandhicatuṣṭaye iti /",
    "GK16visa06cu:802": "patākāsthānasya catuṣkatvāt prathamopasthitasandhicatuṣṭaye ityarthaḥ",
    "GK16visa06cu:803": "sarvatrāpīri /",
    "GK16visa06cu:804": "pañcasandhiṣvapi ityarthaḥ /",
    "GK16visa06cu:805": "sarveṣāmiti sarvapatākāsthānānāmityarthaḥ /",
    "GK16visa06cu:806": "yatsyādanucitaṃ vastu nāyakasya rasasya vā /",
    "GK16visa06cu:807": "viruddhaṃ tatparityājyamanyathā vā prakalpayet // VisSd_6.50 //",
    "GK16visa06cu:808": "Locanā:",
    "GK16visa06cu:809": "(lo, e) yatsyāditi /",
    "GK16visa06cu:810": "rāmāderhi chadmanā vālivadhāderabhidhāne gūḍhataratadabhiprāyaparijñānānipuṇānāṃ nāṭakakāvyādibhiḥ rasāsvādamukhapiṇḍadvāreṇa kṛtyākṛtyapravṛttinivṛttiyojyānāṃ sukumāramatīnāṃ rājaputrabhṛtīnāṃ śrīrāmacandrādimahāpuruṣacaritamālocyānucitāsu kathāsu pravṛttiprasaṅgaḥ",
    "GK16visa06cu:811": "syāditi /",
    "GK16visa06cu:812": "māhapuruṣacaritamapyanucitamitivṛttam /",
    "GK16visa06cu:813": "nāṭakādau parihāryamiti bhāvaḥ /",
    "GK16visa06cu:814": "rasasyānucitatvaṃ vakṣyamāṇavyabhicāribhāvādeḥ svaśabdavācyatvam /",
    "GK16visa06cu:815": "anucitamitivṛttaṃ yathā--rāmasyacchadmanā bālivadhaḥ /",
    "GK16visa06cu:816": "taccodāttarāghave nonoktameva /",
    "GK16visa06cu:817": "vīracarite tu vālī rāmavadhārthamāgato rāmeṇa hata ityanyathā kṛtaḥ /",
    "GK16visa06cu:818": "aṅkeṣvadarśanīyā yā vaktavyaiva ca saṃmatā /",
    "GK16visa06cu:819": "yā ca syādvarṣaparyantaṃ kathā dinadvayādijā // VisSd_6.51 //",
    "GK16visa06cu:820": "Vijñapriyā:",
    "GK16visa06cu:821": "(vi, śa) yā ca syādvarṣaparyantamiti /",
    "GK16visa06cu:822": "tādṛśī kathā dinadvayādinābhinetavyā ityarthaḥ /",
    "GK16visa06cu:823": "anyā ceti---anyā vistarā bāhulyādabhinetumaśakyā /",
    "GK16visa06cu:824": "sā kathā arthopakṣepakairvakṣyamāṇār'thopakṣepakaparibhāvitairviṣkambhakādipañcabhi",
    "GK16visa06cu:825": "rbudhaiḥ sūcyetyarthaḥ /",
    "GK16visa06cu:826": "sūcyā ityatra kṣepyāiti kvacit pāṭhaḥ /",
    "GK16visa06cu:827": "aṅkeṣvadarśanīyetyādikaṃ pūrvatra anyā ityatrānvitam /",
    "GK16visa06cu:828": "tena sāpyarthopakṣepakaiḥ sūcyetyarthaḥ /",
    "GK16visa06cu:829": "Locanā:",
    "GK16visa06cu:830": "(lo, ai) nanu yadi dūrāhvānādayo 'ṅkeṣvadarśanīyāstatkathaṃ",
    "GK16visa06cu:831": "nāṭakādavupakṣepaṇīyā /",
    "GK16visa06cu:832": "ekadinamātrasya ca kathāyā aṅkadarśanīyatvena dinadvayādikathāyāḥ kathaṃ parigrahaḥ kathāvistāro vā rasavinghahetutvātkathamaṅke darśanīya ityata āhṛaṅkeṣviti /",
    "GK16visa06cu:833": "anyā ca vistarā sūcyā sārthopakṣopakairbudhaiḥ /",
    "GK16visa06cu:834": "aṅkeṣu adarśanīyā kathā yuddhādikathā /",
    "GK16visa06cu:835": "varṣāḍhūrdhvaṃ tu yadvastu tatsyādvarṣādadhobhavam // VisSd_6.52 //",
    "GK16visa06cu:836": "Vijñapriyā:",
    "GK16visa06cu:837": "(vi, ṣa) varṣādadhobhavamuttarabhavaṃ dvitīyavarṣādināpi niṣpādyam /",
    "GK16visa06cu:838": "pūrvatra varṣaparyantatvamiha tu varṣādūrddhvatvamiti bhedānna paunaruktyam /",
    "GK16visa06cu:839": "varṣādūrddhvamiti /",
    "GK16visa06cu:840": "tat sarvaṃ varṣādūrddhvaṃ na kartavyam /",
    "GK16visa06cu:841": "idamupalakṣaṇam /",
    "GK16visa06cu:842": "kintu māsaparyantamapi na karttavyam /",
    "GK16visa06cu:843": "kintu aṅkavicchede eva kāryamityarthaḥ /",
    "GK16visa06cu:844": "Locanā:",
    "GK16visa06cu:845": "(lo, o) nanu ekavarṣakathaiva yadyarthopakṣepeṇa vācyā tadūrddhvaṃ kathā kiṃ parityājyā ityata āha---varṣāditi /",
    "GK16visa06cu:846": "uktaṃ hi muninā--",
    "GK16visa06cu:847": "“aṅkacchedeṃ kāryaṃ māsakṛtaṃ varṣasañcitaṃ vāpi /",
    "GK16visa06cu:848": "tatsarvaṃ kartavyaṃ varṣādūrdhvaṃ na tu kadācit” //",
    "GK16visa06cu:849": "Locanā:",
    "GK16visa06cu:850": "(lo, au) aṅkaccheda iti /",
    "GK16visa06cu:851": "taditi, prāsiddham /",
    "GK16visa06cu:852": "sarvaṃ māsasañcitaṃ varṣasañcitaṃ vāpi kāryaṃ kṛtyam aṅkacchede 'pi",
    "GK16visa06cu:853": "karttavyam /",
    "GK16visa06cu:854": "arthādarthopakṣepakaiḥ sūcyamityarthaḥ /",
    "GK16visa06cu:855": "evaṃ ca caturdaśavarṣavyāpinyapi rāmavanavāse ye ye virādhavadhādayaḥ",
    "GK16visa06cu:856": "kathāṃ--śāste te varṣavarṣāvayavadinayugmādīnāmekatamena sūcanīyā na viruddhāḥ /",
    "GK16visa06cu:857": "dināvasāne kāryaṃ yaddine naivopapadyate /",
    "GK16visa06cu:858": "arthopakṣepakairvācyamaṅkacchedaṃ vidhāya tat // VisSd_6.53 //",
    "GK16visa06cu:859": "Vijñapriyā:",
    "GK16visa06cu:860": "(vi, sa) dināvasāne iti /",
    "GK16visa06cu:861": "dināvasānakāryaṃ yadvastu dinenaivopapadyate kriyābāhulyābhāvāt /",
    "GK16visa06cu:862": "dinenaivābhinetuṃ śakyata ityarthaḥ /",
    "GK16visa06cu:863": "dinaikopapādanīyaṃ vastu kathaṃ vācyamityatrāha---arthopakṣepakairiti",
    "GK16visa06cu:864": "ke ter'thopakṣepakā ityāha--",
    "GK16visa06cu:865": "arthopapakṣepakāḥ pañca viṣkambhakapraveśakau /",
    "GK16visa06cu:866": "cūlikāṅkāvatāro 'tha syādaṅkamukhamityapi // VisSd_6.54 //",
    "GK16visa06cu:867": "vṛttavartiṣyamāṇānāṃ kathaṃśānāṃ nidarśakaḥ /",
    "GK16visa06cu:868": "saṃkṣiptārthastu viṣkambha ādāvaṅkasya darśitaḥ // VisSd_6.55 //",
    "GK16visa06cu:869": "madhyena madhyamābhyāṃ vā pātrābhyāṃ saṃprayojitaḥ /",
    "GK16visa06cu:870": "śuddhaḥ syātsa tu saṃkīrṇo nīcamadhyamakalpitaḥ // VisSd_6.56 //",
    "GK16visa06cu:871": "Vijñapriyā:",
    "GK16visa06cu:872": "(vi, ha) viṣkambhasya dvaividhyamāha---madhyeneti /",
    "GK16visa06cu:873": "utkṛṣṭādhamāpātrabhinnaṃ pātramadhyam /",
    "GK16visa06cu:874": "kapālakuṇḍaleti /",
    "GK16visa06cu:875": "tatkṛtyamityarthaḥ /",
    "GK16visa06cu:876": "evamuttaratrāpi /",
    "GK16visa06cu:877": "Locanā:",
    "GK16visa06cu:878": "(lo, a) yathoddeśalakṣaṇamāha--vṛtteti /",
    "GK16visa06cu:879": "pātrasya madhyatvam atimahataḥ śrīrāmacandrādernyūnatvena /",
    "GK16visa06cu:880": "viṣkambhake pātrāṇāṃ saṃskṛtabhāṣitvasya lakṣyeṣu darśanāt /",
    "GK16visa06cu:881": "madhyamapātrāṇāṃ hi prākṛtabhāṣitvam /",
    "GK16visa06cu:882": "taduktaṃ bhāṣārṇave--- bhāṣāmadhyamapātrāṇāṃ nāṭakādau viśeṣataḥ /",
    "GK16visa06cu:883": "mahārāṣṭrī saurasenītyuktā bhāṣā dvidhā budhaiḥ //",
    "GK16visa06cu:884": "iti /",
    "GK16visa06cu:885": "tatra śuddho yathā--mālatīmādhave śmaśāne kapālakuṇḍalā /",
    "GK16visa06cu:886": "saṅkīrṇo yathā--rāmābhinde kṣapaṇakakāpālikau /",
    "GK16visa06cu:887": "atha praveśakaḥ---",
    "GK16visa06cu:888": "praveśako 'nudāttoktyā nīcapātraprayojitaḥ /",
    "GK16visa06cu:889": "aṅkadvayāntarvijñeyaḥ śeṣaṃ viṣkambhake yathā // VisSd_6.57 //",
    "GK16visa06cu:890": "Vijñapriyā:",
    "GK16visa06cu:891": "(vi, ka) aṅkadvayeti /",
    "GK16visa06cu:892": "aṅkadvayapadasya dvitīyādyaṅkaparatvamityabhiprāyaḥ /",
    "GK16visa06cu:893": "śeṣamiti /",
    "GK16visa06cu:894": "vṛttavarttiṣyamāṇetyādirūpam /",
    "GK16visa06cu:895": "Locanā:",
    "GK16visa06cu:896": "(lo, ā) nīcapātraprayojita ityatra nīcatvaṃ hi asaṃskṛtabhāṣitvādeva /",
    "GK16visa06cu:897": "tena sakhyādibhiśca praveśakasya prayojitatvam /",
    "GK16visa06cu:898": "aṅkadvayasyāntariti prathamāṅke 'sya pratiṣedhaḥ /",
    "GK16visa06cu:899": "yathā--veṇyāmaścatthāmāṅke rākṣasamithunam /",
    "GK16visa06cu:900": "atha cūlikā---",
    "GK16visa06cu:901": "antarjavanikāsaṃsthaiḥ sūcanārthasya cūlikā /",
    "GK16visa06cu:902": "Vijñapriyā:",
    "GK16visa06cu:903": "(vi, kha) antarjavanikā /",
    "GK16visa06cu:904": "veśaracanāsthānaveṣṭanapaṭaḥ /",
    "GK16visa06cu:905": "arthasya sūcanetyanvayaḥ /",
    "GK16visa06cu:906": "yathā vīracarite caturthāṅkasyādau--”(nepathye) bho bho vaimānikāḥ,",
    "GK16visa06cu:907": "pravartantāṃ raṅgamaṅgalāni” ityādi /",
    "GK16visa06cu:908": "“rāmeṇa paraśurāmo jitaḥ” iti nepathye pātraiḥ sūcitam /",
    "GK16visa06cu:909": "athāṅkāvatāraḥ---",
    "GK16visa06cu:910": "aṅkānte sūcitaḥ pātraistadaṅkasyāvibhāgataḥ // VisSd_6.58 //",
    "GK16visa06cu:911": "yatrāṅko 'vataratyeṣo 'ṅkāvatāra iti smṛtaḥ /",
    "GK16visa06cu:912": "Vijñapriyā:",
    "GK16visa06cu:913": "(vi, ga) aṅkānta iti /",
    "GK16visa06cu:914": "aṅkānte pātraiḥ sūcitor'thādaparaḥ aṅkaḥ yadavatarati ityarthaḥ /",
    "GK16visa06cu:915": "tadaṅkasyāvibhāgata iti /",
    "GK16visa06cu:916": "vibhāgastadbhedaḥ, tadabhinnatvena prayojita ityarthaḥ /",
    "GK16visa06cu:917": "atra dvitīyāntāt tas /",
    "GK16visa06cu:918": "aṅkavicchede 'pi tadaṅkotthāpitā'kāṅkṣayaivāvatīrṇo 'parāṅka",
    "GK16visa06cu:919": "ityarthaḥ /",
    "GK16visa06cu:920": "tadāha---tadaṅkasyāṅgaviśeṣa iveti /",
    "GK16visa06cu:921": "yathā---abhijñāne pañcamāṅke pātraiḥ sūcitaḥ ṣaṣṭhāṅkastadaṅkasyāṅgaviśeṣa ivāvatīrṇaḥ /",
    "GK16visa06cu:922": "athāṅkamukham---",
    "GK16visa06cu:923": "yatra sāyādaṅka evasminnaṅkānāṃ sūcanākhilā // VisSd_6.59 //",
    "GK16visa06cu:924": "tadaṅkamukhamityāhurbojārthakhyāpakaṃ ca tat /",
    "GK16visa06cu:925": "Vijñapriyā:",
    "GK16visa06cu:926": "(vi, gha) yatra syādaṅka iti /",
    "GK16visa06cu:927": "aṅkānāṃ samastāṅkavakṣyamāṇānamarthanāmakhilā pūcanetyarthaḥ /",
    "GK16visa06cu:928": "aṅkāvatāre tadaṅkamātrasūcanam aṅkamukhe tu samastāṅkasūcaneti bhedaḥ",
    "GK16visa06cu:929": "gajārtheti bījabhūtārthakhyāpanāt /",
    "GK16visa06cu:930": "bījārthakhyāpakasaṃjñakañca tadityarthaḥ /",
    "GK16visa06cu:931": "yathā---mālatīmādhave prathamāṅkādau kāmandakyavalokite bhūrivasuprabhṛtīnāṃ bhāvibhūmikānāṃ parikṣiptakathāprabandhasya ca prasaṅgātsaṃniveśaṃ sūcitavatyau /",
    "GK16visa06cu:932": "Vijñapriyā:",
    "GK16visa06cu:933": "(vi, ṅa) bhāvibhūmikānāṃ bhāviprasaṅgānāṃ parikṣiptaḥ saṃkṣiptaḥ /",
    "GK16visa06cu:934": "sanniveśaṃ sthāne 'bhineyam /",
    "GK16visa06cu:935": "aṅkāntapātrairvāṅkāsyaṃ chinnāṅkasyārthasūcanām // VisSd_6.60 //",
    "GK16visa06cu:936": "aṅkāntapātraiṅkānte praviṣṭaiḥ pātraiḥ /",
    "GK16visa06cu:937": "Vijñapriyā:",
    "GK16visa06cu:938": "(vi, ca) aṅkamukhasya dhanikenoktaṃ lakṣaṇāntaramāha--aṅkāntapātrairiti /",
    "GK16visa06cu:939": "chinnāṅkasya samāpyamānāṅkasya sambandhibhistadaṅkānte praviṣṭaiḥ pātrairaparāṅkasūcanamityarthaḥ",
    "GK16visa06cu:940": "pūrvalakṣaṇe pūrvapraviṣṭapātraiḥ samastāṅkārthasūcanamatra tu aṅkāntaḥ praviṣṭapātraistaduttarāṅkārthamātrasūcanamiti bhedaḥ /",
    "GK16visa06cu:941": "yathā vīracarite dvitīyāṅkānte--”(praviśya) sumantraḥ-bhagavantau",
    "GK16visa06cu:942": "vaśiṣṭhaviśvāmitrau bhavataḥ sabhārgavānāhvayataḥ /",
    "GK16visa06cu:943": "itare--kva bhagavantau /",
    "GK16visa06cu:944": "sumantraḥ--mahārājadaśarathasyāntike /",
    "GK16visa06cu:945": "itare---tattatraiva gacchāvaḥ” ityaṅkaparisamāptau /",
    "GK16visa06cu:946": "“(tataḥ praviśantyupaviṣṭā vaśiṣṭhaviśvāmitraparaśurāmaḥ)'ityatra",
    "GK16visa06cu:947": "pūrvāṅkānta eva praviṣṭena sumāntrapātreṇa śatānandajanakakathāvicchede uttarāṅkamukhasūcanādaṅkāsyam” iti /",
    "GK16visa06cu:948": "etacca dhanikamatānusāreṇoktam /",
    "GK16visa06cu:949": "anye tuṃ---”aṅkāvataraṇonaivedaṃ gatārtham” ityāhuḥ /",
    "GK16visa06cu:950": "Vijñapriyā:",
    "GK16visa06cu:951": "(vi, cha) idaṃ lakṣaṇaṃ dhanikamata eva ityāha---etacceti /",
    "GK16visa06cu:952": "aṅkāvatāreṇaiveti /",
    "GK16visa06cu:953": "tallakṣaṇākrāntatvādetasya ādāvaṅkasya darśita ityanena /",
    "GK16visa06cu:954": "apekṣitaṃ parityājyaṃ nīrasaṃ vastu vistaram /",
    "GK16visa06cu:955": "yadā saṃdarśayeccheṣamāmukhānantaraṃ tadā // VisSd_6.61 //",
    "GK16visa06cu:956": "Vijñapriyā:",
    "GK16visa06cu:957": "(vi, ja) viṣkambhakaraṇamaṅkādāveveti pragdarśitamidānī tasyaiva",
    "GK16visa06cu:958": "viśeṣavaśādāmukhasyānte 'pi karaṇamityāha---apekṣitamiti /",
    "GK16visa06cu:959": "śeṣamapekṣitakāryyataḥ /",
    "GK16visa06cu:960": "śeṣaṃ nīrasaṃ bhinnaṃ vastuvistaramityanvayaḥ /",
    "GK16visa06cu:961": "amukhānantaraṃ kāryyamityanvayaḥ /",
    "GK16visa06cu:962": "yaugandharāyaṇaprayojita iti---viṣkambhaka iti śeṣaḥ /",
    "GK16visa06cu:963": "tatra hi apekṣito vatsarājasāgarikayorvṛttāntaḥ /",
    "GK16visa06cu:964": "taṃ parityajyāmukhānantaraṃ svecchācārī bhīta evāsmi bhartturiti nīrasaṃsvabhayaṃ yaugandharāyaṇena darśitam /",
    "GK16visa06cu:965": "kāryo viṣkambhako nāṭya āmukhākṣiptapātrakaḥ /",
    "GK16visa06cu:966": "yathā--ratnāvalyāṃ yaugandharāyaṇaprayojitaḥ /",
    "GK16visa06cu:967": "yadā tu sarasaṃ vastu mūlādeva pravartate // VisSd_6.62 //",
    "GK16visa06cu:968": "ādāveva tadāṅkesyādāmukhākṣepasaṃśrayaḥ /",
    "GK16visa06cu:969": "Vijñapriyā:",
    "GK16visa06cu:970": "(vi, jha) ādāvaṅkasya darśita iti yaduktaṃ tadviṣayaṃ darśayati---yadātviti /",
    "GK16visa06cu:971": "mūlādeva nīrasavastvamiśraṇādeva /",
    "GK16visa06cu:972": "āmukhākṣepasaṃśraya iti /",
    "GK16visa06cu:973": "āmukhena yaḥ pātrasyākṣepaḥ tamāśritya pravṛtta ityarthaḥ /",
    "GK16visa06cu:974": "śākuntaleti /",
    "GK16visa06cu:975": "tatra hi mūlādevānasūyayā pravarttitaḥ sa rasa eva śakuntalāyā virahaḥ /",
    "GK16visa06cu:976": "yathā---śākuntale /",
    "GK16visa06cu:977": "viṣkambhakādyairapi no vadho vācyo 'dhikāriṇaḥ // VisSd_6.63 //",
    "GK16visa06cu:978": "anyo 'nyena tirādhānaṃ na kuryādrasavastunoḥ /",
    "GK16visa06cu:979": "Vijñapriyā:",
    "GK16visa06cu:980": "(vi, ña) adhikāriṇa iti /",
    "GK16visa06cu:981": "mukhyaphalasvāmina ityarthaḥ /",
    "GK16visa06cu:982": "tena nāyakavadhaḥ kvāpi na varṇanīyaṃ ityarthaḥ /",
    "GK16visa06cu:983": "rasaḥ śṛṅgārādiḥ /",
    "GK16visa06cu:984": "yaduktaṃ dhanikena---",
    "GK16visa06cu:985": "“na cātirasato vastu dūraṃ vicchinnatāṃ nayet /",
    "GK16visa06cu:986": "rasaṃ vā na tirodadhyādvastvalaṅkāralakṣaṇaiḥ” //",
    "GK16visa06cu:987": "iti /",
    "GK16visa06cu:988": "Vijñapriyā:",
    "GK16visa06cu:989": "(vi, ṭa) rasavastunoriti /",
    "GK16visa06cu:990": "vastu alaṅkārabhinnapadārthaḥ /",
    "GK16visa06cu:991": "lakṣaṇairjñāpakaiḥ /",
    "GK16visa06cu:992": "bījaṃ binduḥ patākā ca prakarī kāryameva ca // VisSd_6.64 //",
    "GK16visa06cu:993": "arthaprakṛtayaḥ pañca jñātvā yojyā yathāvidhi /",
    "GK16visa06cu:994": "arthaprakṛtayaḥ prayojanasiddhihetavaḥ /",
    "GK16visa06cu:995": "tatra bījam---",
    "GK16visa06cu:996": "alpamātraṃ samuddiṣṭaṃ bahudhā yadvisarpati // VisSd_6.65 //",
    "GK16visa06cu:997": "phalasya prathamo heturbojaṃ tadabhidhīyate /",
    "GK16visa06cu:998": "Vijñapriyā:",
    "GK16visa06cu:999": "(vi, ṭha) nāṭye karttavyāntaramāha---svalpamātramiti /",
    "GK16visa06cu:1000": "yudhiṣṭhirotsāha iti tasya balotsāha ityarthaḥ /",
    "GK16visa06cu:1001": "yathā---ratnāvalyāṃ vatsarājasya ratnāvalīprāptiheturdaivānukūlyalālito yaugandharāyaṇavyāpāraḥ",
    "GK16visa06cu:1002": "yathā vā---veṇyāṃ draupadīkeśasaṃyamanaheturbhīmasenakrodhopacito yudhiṣṭhirotsāhaḥ /",
    "GK16visa06cu:1003": "avāntarārthavicchede binduracchedakāraṇam // VisSd_6.66 //",
    "GK16visa06cu:1004": "Vijñapriyā:",
    "GK16visa06cu:1005": "(vi, ḍa) bindurūpāmarthaprakṛtimāha---avāntareti /",
    "GK16visa06cu:1006": "bindvavicchedeti paribhāṣārūpabhidam /",
    "GK16visa06cu:1007": "bindupadaṃ napuṃsakaliṅgamiti /",
    "GK16visa06cu:1008": "yathā---ratnāvalyāmanaṅgapūjāparisamāptau kathārthavicchede sati “udayansyendorivodvīkṣate” iti sāgarikā śrutvā “(saharṣam) kadhaṃ eso so",
    "GK16visa06cu:1009": "udaaṇaṇarindo” ityādiravāntarārthahetuḥ /",
    "GK16visa06cu:1010": "Vijñapriyā:",
    "GK16visa06cu:1011": "(vi, ḍha) udayanasyendoriva ityādikaṃ vandivākyam /",
    "GK16visa06cu:1012": "kathamiti /",
    "GK16visa06cu:1013": "kathaṃ sa eva udayananarendra iti saṃskṛtam /",
    "GK16visa06cu:1014": "vatsarāja eva udayananāmā /",
    "GK16visa06cu:1015": "avāntarārthe sāgarikavirahe udayananṛpatvena jñānāt hi tasya virahavarṇanapravṛtyācchedaḥ",
    "GK16visa06cu:1016": "kintu tatsūcakaṃ vinaiva nṛpadarśanarūpakāraṇasattvāt pravarttate ityato 'ṅkāvatārādibhedaḥ",
    "GK16visa06cu:1017": "aṅkāvatāre tu pūrvapraviṣṭapātraiḥ sūcaneti /",
    "GK16visa06cu:1018": "Locanā:",
    "GK16visa06cu:1019": "(lo, i) kathamiti /",
    "GK16visa06cu:1020": "kathameṣa saudayananarendraḥ /",
    "GK16visa06cu:1021": "ratnāvalyāmeva dvitīyabinduryathā devīgamanānantaramevāntarāvicchede vidūṣakaṃ prati rājñā vacanam /",
    "GK16visa06cu:1022": "dhiṅamūrkha ! alaṃ parihāsena ābhijātyena gūḍho devyāstvayā na",
    "GK16visa06cu:1023": "lakṣitaḥ kopaḥ /",
    "GK16visa06cu:1024": "tathā hi devīmeva prasādayituṃ gacchāva iti /",
    "GK16visa06cu:1025": "vyāpi prāsaṅgikaṃ vṛttaṃ patāketyabhidhīyate /",
    "GK16visa06cu:1026": "Vijñapriyā:",
    "GK16visa06cu:1027": "(vi, ṇa) patākārūpāmarthaprakṛtimāha---vyāpīti /",
    "GK16visa06cu:1028": "vṛttaṃ nāyakasahāyasya tacca vyāpi anekālavyāpi /",
    "GK16visa06cu:1029": "prāsaṅgikaṃ nāyakaprasaṅgavṛttam /",
    "GK16visa06cu:1030": "yathā---rāmacarite-sugrīvādeḥ, veṇyāṃ bhīmādeḥ, śākuntale-vidūṣakasya",
    "GK16visa06cu:1031": "caritam /",
    "GK16visa06cu:1032": "patākānāyakasya syānna svakīyaṃ phalāntaram // VisSd_6.67 //",
    "GK16visa06cu:1033": "garbhe sandhau vimarśe vā nirvāhastasya jāyate /",
    "GK16visa06cu:1034": "Vijñapriyā:",
    "GK16visa06cu:1035": "(vi, ta) prakārāntaramāha---patākānāyakasyāpīti /",
    "GK16visa06cu:1036": "anāyakasyāpītyakārapraśleṣaḥ /",
    "GK16visa06cu:1037": "tathā cānāyakasya sugrīvāderapi svakīyarājyalābhādiphalāntaraṃ yattadapi patākāntaramityarthaḥ",
    "GK16visa06cu:1038": "apiśabdāt nāyakasya rāmasya setubandhādi phalāntaramapi patākāntaramiti bodhyam /",
    "GK16visa06cu:1039": "garbhe sandhāviti /",
    "GK16visa06cu:1040": "garbhe vimarṣe vā sandhau ityubhayatra sandhāvityasyānvayaḥ /",
    "GK16visa06cu:1041": "garbhavimarśopasaṃhṛtirūpā hi pañcasandhayo vakṣyante /",
    "GK16visa06cu:1042": "tatra garbhavimarśarūpasandhidvaye tasya patākāsaṃjñakasyānāyakanāyakadvayaphalāntarasya nirvāho",
    "GK16visa06cu:1043": "yathā---sugrīvādeḥ rājyaprāptyādi /",
    "GK16visa06cu:1044": "yattu muninoktam--”ā gārbhādvā vimarśādvā patākā vinivartate” //",
    "GK16visa06cu:1045": "iti /",
    "GK16visa06cu:1046": "tatra “patāketi /",
    "GK16visa06cu:1047": "patākā nāyakaphalaṃ nirvahaṇaparyantamapi patākāyāḥ pravṛttidarśanāt, iti vyākhyātamabhinavaguptapādaiḥ",
    "GK16visa06cu:1048": "Vijñapriyā:",
    "GK16visa06cu:1049": "(vi, tha) āgarbhāditi /",
    "GK16visa06cu:1050": "munivākye patāketyutkīrtya vyācaṣṭe---patākānāyaketi /",
    "GK16visa06cu:1051": "atrāpi akārapraśleṣaḥ /",
    "GK16visa06cu:1052": "anāyakaphalarūpā patākaiva āgarbhād āvimarṣād vā nivarttate ityarthaḥ",
    "GK16visa06cu:1053": "asminnabhinavaguptapādavyākhyāne hetumāha---nirvāhaparyyantamapīti /",
    "GK16visa06cu:1054": "patākāvyāpi prāsaṅgikarūpāyāḥ /",
    "GK16visa06cu:1055": "anāyakasya phalāntararūpāyā eva patākāyā āgarbhād vā āvimarśādvā nivṛttirityarthaḥ /",
    "GK16visa06cu:1056": "prāsaṅgikaṃ pradeśasthaṃ caritaṃ prakarī matā // VisSd_6.68 //",
    "GK16visa06cu:1057": "Vijñapriyā:",
    "GK16visa06cu:1058": "(vi, da) prakarīrūpāmarthaprakṛtimāha---prāsaṅgikamiti /",
    "GK16visa06cu:1059": "prasaṅgādupasthitaṃ pradeśasthaṃ pradeśaviśeṣe niṣpannamityarthaḥ /",
    "GK16visa06cu:1060": "yathā---kulapatyaṅke rāvaṇajaṭāyusaṃvādaḥ /",
    "GK16visa06cu:1061": "Vijñapriyā:",
    "GK16visa06cu:1062": "(vi, dha) rāvaṇajaṭāyusaṃvāda iti /",
    "GK16visa06cu:1063": "tasyār'thaprakṛtitvaṃ tu rāvaṇahṛtasītāvarṇanaprāptidvārā /",
    "GK16visa06cu:1064": "prakarī nāyakasya syānna svakīyaṃ phalāntaram /",
    "GK16visa06cu:1065": "Vijñapriyā:",
    "GK16visa06cu:1066": "(vi, na) nāyakasyāpi phalāntaraṃ patākā /",
    "GK16visa06cu:1067": "prakarī tu na nāyakasya phalāntaramityarthaḥ /",
    "GK16visa06cu:1068": "naca rāvaṇasyānāyakatvāt phalaṃ tatphalakatvāt asya patākatvaprasaktiriti vācyam /",
    "GK16visa06cu:1069": "anāyakatvena nāyakasahāyasyaiva vivakṣitatvāt, nañaḥ sadṛśarthakatvāt /",
    "GK16visa06cu:1070": "yathā---jaṭāyoḥ mokṣaprāptiḥ /",
    "GK16visa06cu:1071": "apekṣitaṃ tu yatsādhyamārambho yannibandhanaḥ // VisSd_6.69 //",
    "GK16visa06cu:1072": "samāpanaṃ tu yatsiddhyai tatkāryamiti saṃmatam /",
    "GK16visa06cu:1073": "Vijñapriyā:",
    "GK16visa06cu:1074": "(vi, pa) kāryyarūpārthaprakṛtimāha------apekṣitamiti /",
    "GK16visa06cu:1075": "ārambho nāṭakārambhaḥ /",
    "GK16visa06cu:1076": "samāpanamapi nāṭakasyaiva /",
    "GK16visa06cu:1077": "rāvaṇavadha iti /",
    "GK16visa06cu:1078": "tatsiddhau satyāṃ hi nāṭakasamāpanam /",
    "GK16visa06cu:1079": "yathā---rāmacarite rāvaṇavadhaḥ /",
    "GK16visa06cu:1080": "avasthāḥ pañca kāryasya prārabdhasya phalārthibhiḥ // VisSd_6.70 //",
    "GK16visa06cu:1081": "ārambhayatnaprāptyāśāniyatāptiphalāgamāḥ /",
    "GK16visa06cu:1082": "Vijñapriyā:",
    "GK16visa06cu:1083": "(vi, pha) asya kāryyasya pañcāvasthā āha---avasthā iti /",
    "GK16visa06cu:1084": "niṣpādakaniṣpādyarūpā avasthā ityarthaḥ /",
    "GK16visa06cu:1085": "tatrārambhayatnaprāptyāśāniyatāptirūpāḥ catastro 'vasthā viṣpādikāḥ /",
    "GK16visa06cu:1086": "phalāgamarūpā tu niṣpādyā ityavadheyam /",
    "GK16visa06cu:1087": "tatra---",
    "GK16visa06cu:1088": "bhavedārambha autsukyaṃ yanmukhyaphalasiddhaye // VisSd_6.71 //",
    "GK16visa06cu:1089": "yathā---ratnāvalyāṃ ratnāvalyantaḥ puraniveśārthaṃ yaugandharāyaṇasyautsukyam /",
    "GK16visa06cu:1090": "evaṃ nāyakanāyikādīnāmapyautsukyamākareṣu boddhavyam /",
    "GK16visa06cu:1091": "Vijñapriyā:",
    "GK16visa06cu:1092": "(vi, ba) tatrārambhalakṣaṇamāha---bhavediti /",
    "GK16visa06cu:1093": "ākara iti tattannāṭake ityarthaḥ /",
    "GK16visa06cu:1094": "prayatnastu phalābāptau vyāpāro 'titvarānvitaḥ /",
    "GK16visa06cu:1095": "yathā ratnāvalyām---”tahavi ṇa atthi aṇyo daṃsaṇa uvāo tti jadhā tadhā ālihia jadhāsamīhidaṃ karaissam” /",
    "GK16visa06cu:1096": "Vijñapriyā:",
    "GK16visa06cu:1097": "(vi, bha) taha vi iti /",
    "GK16visa06cu:1098": "tathāpi nāstyanyo darśanopāya itinyathā tathā ālikhya yathāsamīhitaṃ kariṣyamīti saṃskṛtam",
    "GK16visa06cu:1099": "aṅgulikampanānantaraṃ tathāpyuktiḥ /",
    "GK16visa06cu:1100": "saṅgamopāyaḥ tadaṅgabhūto vyāpārasyaiva yatnatvenoktatvāt /",
    "GK16visa06cu:1101": "Locanā:",
    "GK16visa06cu:1102": "(lo, ī) tathāpi iti /",
    "GK16visa06cu:1103": "tathāpi nāsti anyo darśanopāya iti /",
    "GK16visa06cu:1104": "yathā tathālikhya yathāsamīhitaṃ kariṣyāmi /",
    "GK16visa06cu:1105": "yathā candrakalāyāṃ yakṣmīvarapradānarūpaphalaprāptisahito rājñaścandrakalālābhaḥ /",
    "GK16visa06cu:1106": "ityādinā pratipādito ratnāvalyāścitralekhanādirvatsarājasaṅgamopāyaḥ /",
    "GK16visa06cu:1107": "yathā ca---rāmacarite samudrabandhanādiḥ /",
    "GK16visa06cu:1108": "upāyāpāyaśaṅkābhyāṃ prāptyāśā prāptisambhavaḥ // VisSd_6.72 //",
    "GK16visa06cu:1109": "Vijñapriyā:",
    "GK16visa06cu:1110": "(vi, ma) prāptyaśāmāha---upāyeti /",
    "GK16visa06cu:1111": "upāyāpāyaśaṅkābhyāṃ prāptisambhavaḥ /",
    "GK16visa06cu:1112": "uddeśyaprāptisambhāvanā prāptyāśā /",
    "GK16visa06cu:1113": "yathā---ratnāvalyāṃ tṛtīye 'ṅke veṣaparivartanābhisaraṇādeḥ saṅgamopāyādvāsavadattālakṣaṇāpāyaśaṅkayā cānirdhāritaikāntasaṅgamarūpaphalaprāptiḥ prāptyaśā /",
    "GK16visa06cu:1114": "evamanyatra /",
    "GK16visa06cu:1115": "Vijñapriyā:",
    "GK16visa06cu:1116": "(vi, ya) veśaparivarttanaṃ sāgarikāyā vāsavadattāveśakaraṇam /",
    "GK16visa06cu:1117": "tena rājñaḥ samīpe tasyā abhisāraḥ /",
    "GK16visa06cu:1118": "saṅgamopāyasya rājñaḥ sāgarikāsaṅgamopāyasya /",
    "GK16visa06cu:1119": "vāsavadattāyā āgamanarūpāpāyasya śaṅkayetyarthaḥ /",
    "GK16visa06cu:1120": "apāyābhāvataḥ prāptiniyatāptistu niścitā /",
    "GK16visa06cu:1121": "apāyābhāvānnirdhāritaikāntaphalaprāptiḥ /",
    "GK16visa06cu:1122": "yathā ratnāvalyām--”rājā--devīprasādanaṃ tyaktvā nānyamatropāyaṃ paśyāmi”",
    "GK16visa06cu:1123": "iti devīlakṣaṇāpāyasya prasādanena nivāraṇānniyataphalaprāptiḥ sūcitā /",
    "GK16visa06cu:1124": "Vijñapriyā:",
    "GK16visa06cu:1125": "(vi, ra) niyataphalaprāptiḥ sūciteti /",
    "GK16visa06cu:1126": "atra devyāḥ kopaśāntirūpaphalasya niyatāptiḥ /",
    "GK16visa06cu:1127": "nacāsya kathaṃ kāryāvasthātvaṃ sāgarikāsaṅgamanarūpakāryasya tenāniṣpādanāt iti vācyam /",
    "GK16visa06cu:1128": "tatkopasya tatpratibandhakatvena tadabhāvasya tatkāraṇatvāt /",
    "GK16visa06cu:1129": "sāvasthā phalayogaḥ syādyaḥ samagraphalodayaḥ // VisSd_6.73 //",
    "GK16visa06cu:1130": "Vijñapriyā:",
    "GK16visa06cu:1131": "(vi, la) phalāgamamāha---sāvastheti /",
    "GK16visa06cu:1132": "phalayogaḥ phalāgamaḥ /",
    "GK16visa06cu:1133": "samagraphalodayaḥ samastoddeśyaphalasiddhiḥ /",
    "GK16visa06cu:1134": "sāmagyañca mukhyoddeśyaphalasya uddeśyaphalāntarasāhityam /",
    "GK16visa06cu:1135": "tadvakṣyati phalāntarasahita iti /",
    "GK16visa06cu:1136": "iyamavasthā pūrvoktacaturavasthābhirniṣpādyā /",
    "GK16visa06cu:1137": "yathā---ratnāvalyāṃ",
    "GK16visa06cu:1138": "ratnāvalīlābhaścakravartitvalakṣaṇaphalāntaralābhasahitaḥ /",
    "GK16visa06cu:1139": "evamanyatra /",
    "GK16visa06cu:1140": "yathāsaṃkhyamavasthābhirābhiryogāttu pañcabhiḥ /",
    "GK16visa06cu:1141": "pañcadhaivetivṛttasya bhāgāḥ syuḥ pañcasandhayaḥ // VisSd_6.74 //",
    "GK16visa06cu:1142": "Vijñapriyā:",
    "GK16visa06cu:1143": "(vi, va) yathāsaṃkhyamiti /",
    "GK16visa06cu:1144": "ābhiḥ pañcāvasthābhiryogāditi vṛttasya pañcavidhaiva bhāgāḥ /",
    "GK16visa06cu:1145": "pañcasandhayo bhavantītyarthaḥ /",
    "GK16visa06cu:1146": "Locanā:",
    "GK16visa06cu:1147": "(lo, u) ābhiravasthābhirārambhādibhiḥ /",
    "GK16visa06cu:1148": "tallakṣaṇamāha---",
    "GK16visa06cu:1149": "antaraikārthasambandhaḥ sandhirekānvaye sati /",
    "GK16visa06cu:1150": "ekena prayojanenānvitānāṃ kathāṃśānāmavāntaraikaprayojanasambandhaḥ sandhiḥ /",
    "GK16visa06cu:1151": "Vijñapriyā:",
    "GK16visa06cu:1152": "(vi, śa) tallakṣaṇaṃ sandhisāmānyalakṣaṇam /",
    "GK16visa06cu:1153": "kathāṃśanāmityatra ekānvaye satītyasya vyākhyā /",
    "GK16visa06cu:1154": "ekeneti /",
    "GK16visa06cu:1155": "ekaikena prayojanenetyarthaḥ /",
    "GK16visa06cu:1156": "avāntaretyādervyākhyā avāntareti /",
    "GK16visa06cu:1157": "tadbhedānāha--",
    "GK16visa06cu:1158": "mukhaṃ pratimukhaṃ garbho vimarśa upasaṃhṛtiḥ // VisSd_6.75 //",
    "GK16visa06cu:1159": "Locanā:",
    "GK16visa06cu:1160": "(lo, ū) upasaṃhṛtiḥ nirvahaṇāparaparyāyā /",
    "GK16visa06cu:1161": "iti pañcāsya bhedāḥ syuḥ kramāllakṣaṇamucyate /",
    "GK16visa06cu:1162": "Vijñapriyā:",
    "GK16visa06cu:1163": "(vi, ṣa) tadbhedān sandhibhedān /",
    "GK16visa06cu:1164": "kramāditi---uktapañcāvasthāsāhityenaiva sandhipañcakasiddheruktatvāt",
    "GK16visa06cu:1165": "tatsahitamukhasandhyādikrameṇa ityarthaḥ /",
    "GK16visa06cu:1166": "tathā cārambhāvasthāyukta iti /",
    "GK16visa06cu:1167": "vṛttādyābhāso mukhasandhiḥ /",
    "GK16visa06cu:1168": "yatnayuktaḥ pratimukhasandhiḥ /",
    "GK16visa06cu:1169": "prāptyāśayukto garbhasandhiḥ /",
    "GK16visa06cu:1170": "niyatāptiyukto vimarśasandhiḥ /",
    "GK16visa06cu:1171": "phalāgamayuktaḥ upasaṃhṛtiḥ /",
    "GK16visa06cu:1172": "yathāddeśaṃ lakṣaṇamāha---",
    "GK16visa06cu:1173": "yatra bījasamutpattirnānārtharasasambhavā // VisSd_6.76 //",
    "GK16visa06cu:1174": "Locanā:",
    "GK16visa06cu:1175": "(lo, ṛ) nānārtheti /",
    "GK16visa06cu:1176": "nānāvidhānāmarthānāṃ vācyarūpāṇāṃ rasānāñca sambhavo yasyāmityarthaḥ /",
    "GK16visa06cu:1177": "prārambheṇa samāyuktā tanmukhaṃ parikīrttitam /",
    "GK16visa06cu:1178": "Vijñapriyā:",
    "GK16visa06cu:1179": "(vi, sa) yatra bījeti /",
    "GK16visa06cu:1180": "bījamitivṛttasya /",
    "GK16visa06cu:1181": "prārambheṇeti /",
    "GK16visa06cu:1182": "utsāharūpaprārambhāvasthāyuktā ityarthaḥ /",
    "GK16visa06cu:1183": "prathame 'ṅke iti tatra kandarpapūjāyāṃ sāgarikāyā rājño darśanaṃ",
    "GK16visa06cu:1184": "vidhinā ānīya ghaṭitaṃ bījam /",
    "GK16visa06cu:1185": "tacca sāgarikāyāstatsaṅgamotsāhasahitam /",
    "GK16visa06cu:1186": "yathā--ratnāvalyāṃ prathame 'ṅke /",
    "GK16visa06cu:1187": "phalapradhānopāyasya mukhasandhiniveśinaḥ // VisSd_6.77 //",
    "GK16visa06cu:1188": "lakṣyālakṣya ivodbhedo yatra pratimukhaṃ ca tat /",
    "GK16visa06cu:1189": "Vijñapriyā:",
    "GK16visa06cu:1190": "(vi, ha) mukhasandhiniveśina iti /",
    "GK16visa06cu:1191": "bījasamutpattirūpamukhasandhāvuddiṣṭasya ityarthaḥ /",
    "GK16visa06cu:1192": "yathā---ratnāvalyāṃ dvitīye 'ṅke",
    "GK16visa06cu:1193": "vatsarājasāgarikāsamāgamahetoranurāgabījasya prathamāṅkopakṣiptasya susaṃgatā--vidūṣakābhyāṃ jñāyamānatayā kiṃcillakṣyasya vāsavadattayā citra phalakavṛttāntena kiñcidunnīyamānasyoddeśarūpa udbhedaḥ /",
    "GK16visa06cu:1194": "Vijñapriyā:",
    "GK16visa06cu:1195": "(vi, ka) vāsavadattayā citraphalaketi /",
    "GK16visa06cu:1196": "sāgarikālikhitena rājñā svena ca yuktaṃ citraphalakaṃ rājñā prāptam /",
    "GK16visa06cu:1197": "vasantakahastāt skhalitaṃ vāsavadattayā tat prāpya tatra likhitasya tadubhayānurāgabījanamunnītam",
    "GK16visa06cu:1198": "tādṛśo bhedarūpaḥ pratimukhasandhiśca vāsavadattāyāmāgatāyāṃ susaṅgatāvasantakayorvyāpārarūpo yatnasahitaḥ /",
    "GK16visa06cu:1199": "phalapradhānopāyasya prāgudbhinnasya kiñcina // VisSd_6.78 //",
    "GK16visa06cu:1200": "garbho yatra samudbhedo hrāsānveṣaṇavānmuhuḥ /",
    "GK16visa06cu:1201": "Vijñapriyā:",
    "GK16visa06cu:1202": "(vi, kha) prāgudbhinnasyeti /",
    "GK16visa06cu:1203": "pratimukhasandhāvudbhinnasyetyarthaḥ /",
    "GK16visa06cu:1204": "muhurhrāsānveṣaṇavān samudbheda ityanvayaḥ /",
    "GK16visa06cu:1205": "hrāsetyatra trāsetyapi kvacit pāṭhaḥ /",
    "GK16visa06cu:1206": "phalasya garbhokaraṇādrarbhaḥ /",
    "GK16visa06cu:1207": "yathā ratnāvalyāṃ dvitīye 'ṅke---”susaṃgatā---sahi, adakkhiṇā dāṇi si",
    "GK16visa06cu:1208": "tumaṃ jā evaṃ bhaṭṭiṇā hattheṇa gāhidā vi kovaṃ ṇa muñcasi” ityādau samudbhedaḥ /",
    "GK16visa06cu:1209": "punarvāsavadattāpraveśe hrāsaḥ /",
    "GK16visa06cu:1210": "tṛtīye 'ṅke---”tadvārtānveṣaṇāya gataḥ kathaṃ cirayati vasantakaḥ”",
    "GK16visa06cu:1211": "ityanveṣaṇam /",
    "GK16visa06cu:1212": "viḍhūṣakaḥ--hī hī bhoḥ, kosambīrajjalambheṇāvi ṇa tādiso piavaassassa paritoso jādiso mama saāsādo piyavaaṇaṃ suṇia bhavassadi” ityādāvudbhedaḥ",
    "GK16visa06cu:1213": "punarapi vāsavadattāpratyabhijñānād hrāsaḥ /",
    "GK16visa06cu:1214": "sāgarikāyāḥ saṅketasthānagamane 'nveṣaṇam /",
    "GK16visa06cu:1215": "punarlatāpāśakaraṇo udbhedaḥ /",
    "GK16visa06cu:1216": "Vijñapriyā:",
    "GK16visa06cu:1217": "(vi, ga) sahīti /",
    "GK16visa06cu:1218": "sakhi ! adakṣiṇā idānīmasi tvam /",
    "GK16visa06cu:1219": "yā evaṃ bhartrā haste gṛhītāpi kopaṃ na muñcasīti saṃskṛtam /",
    "GK16visa06cu:1220": "hī hīti /",
    "GK16visa06cu:1221": "hī hītyāścarye /",
    "GK16visa06cu:1222": "bho bhoḥ kauśāmbīrājyalābhenāpina tādṛśaḥ priyavayasyasya paritoṣaḥ yādṛśo mama sakāśāt priyavacanaṃ śrutvā bhaviṣyatīti saṃskṛtam /",
    "GK16visa06cu:1223": "udbhedaḥ sāgarikāsaṅgamopāyasya /",
    "GK16visa06cu:1224": "vāsavadattāpratyabhijñānāditi saṅketabhaṅgārthamāgatāṃ tāṃ dṛṣṭvetyarthaḥ /",
    "GK16visa06cu:1225": "punaḥ sāgarikākarttṛkam /",
    "GK16visa06cu:1226": "udbhedaḥ phalapradhānopāyasya /",
    "GK16visa06cu:1227": "latāpāśakaraṇāddhi rājñaḥ sāgarikādarśanaṃ tato garbhasandheḥ prāptyāśāyogarūpāvasthāyogaḥ",
    "GK16visa06cu:1228": "Locanā:",
    "GK16visa06cu:1229": "(lo, ṝ) sahīti /",
    "GK16visa06cu:1230": "sakhi ! adakṣiṇedānīmasi tvam /",
    "GK16visa06cu:1231": "yā evaṃ bhartrāhaste 'pi gṛhītāpi kopaṃ na muñcasi /",
    "GK16visa06cu:1232": "hī hī bho paritoṣe /",
    "GK16visa06cu:1233": "kauśāmbīrājyalābhenāpi na tādṛśaḥ priyavayasyasya paritoṣaḥ yādṛśaṃ mama sakāśāt priyavacanaṃ śrutvā bhaviṣyati /",
    "GK16visa06cu:1234": "atha vimirśaḥ---",
    "GK16visa06cu:1235": "yatra mukhyaphalopāya udbhinno garbhato 'dhikaḥ // VisSd_6.79 //",
    "GK16visa06cu:1236": "śāpādyaiḥ sāntarāyaśca sa vimarśa iti smṛtaḥ /",
    "GK16visa06cu:1237": "Vijñapriyā:",
    "GK16visa06cu:1238": "(vi, gha) garbhato 'dhika iti /",
    "GK16visa06cu:1239": "garbhasandhau kiñcidudbhinno hrāsānveṣaṇavāṃśca udbhedaḥ /",
    "GK16visa06cu:1240": "atra tato 'dhiko hrāsarāhtyāt /",
    "GK16visa06cu:1241": "sāntarāyaḥ savighnaḥ /",
    "GK16visa06cu:1242": "yathā śākuntale caturthāṅkādau---anasūyā---piaṃvade, jaivi gandhavveṇa vivāheṇa ṇibbuttakallāṇā piasahī sauntalā aṇurūvabhattubhāiṇī saṃvutteti",
    "GK16visa06cu:1243": "nivvudaṃ me hiaam, taha vi ettiaṃ cintaṇijjam” ityata ārabhya saptamāṅkopakṣiptācchakuntalāpratyabhijñānātprāgarthasañcayaḥ śakuntalāvismaraṇarūpavinghāliṅgitaḥ /",
    "GK16visa06cu:1244": "atha nirvahaṇam---",
    "GK16visa06cu:1245": "Vijñapriyā:",
    "GK16visa06cu:1246": "(vi, ṅa) anasūyeti /",
    "GK16visa06cu:1247": "vaktryā utkīrttanam /",
    "GK16visa06cu:1248": "priyaṃvade /",
    "GK16visa06cu:1249": "ityādikam uktiḥ /",
    "GK16visa06cu:1250": "“priyaṃvade ! yadyapi gāndharveṇa vivāhena nivṛttakalyāṇā priyasakhī śakuntalā anurūpabharttṛgāminī saṃvṛttā iti nirvṛtaṃ mama hṛdayam”iti",
    "GK16visa06cu:1251": "saṃskṛtam /",
    "GK16visa06cu:1252": "ṣaṣṭhāṅka iti /",
    "GK16visa06cu:1253": "tatpūrvaṃ durvāsasaḥ śāpena rājñaḥ śakuntalāsamāgamarūpapradhānaphalasya upāyaḥ pratiruddhaḥ",
    "GK16visa06cu:1254": "vismaraṇarūpeti /",
    "GK16visa06cu:1255": "“vicintayantī yamananyamānasā tapodhanaṃ vetsi na māmupasthitam /",
    "GK16visa06cu:1256": "smāriṣyati tvāṃ na sa bodhaito 'pi san kathāṃ pramattaḥ",
    "GK16visa06cu:1257": "prathamoditāmiva /",
    "GK16visa06cu:1258": "iti /",
    "GK16visa06cu:1259": "durvāsasaḥ śāpena vismaraṇam /",
    "GK16visa06cu:1260": "ayaṃ śapapratibandhakapradhānaphalopāyarūpaḥ vimarśasandhiḥ śakuntalāyā rājasamāgamapratyāśārūpāvasthāsahitaḥ",
    "GK16visa06cu:1261": "Locanā:",
    "GK16visa06cu:1262": "(lo, ḷ) piaṃvade iti /",
    "GK16visa06cu:1263": "priyaṃvade yadyapi gāndharveṇa vidhinā nivṛttakalyāṇā priyasakhī śakuntalā anurūpabharttṛgāminī saṃvṛtteti nivṛttaṃ me hṛdayam /",
    "GK16visa06cu:1264": "bījavanto mukhādyarthā viprakīrṇā yathāyatham // VisSd_6.80 //",
    "GK16visa06cu:1265": "ekārthamupanīyante yatra nirvahaṇāṃ hi tat /",
    "GK16visa06cu:1266": "Vijñapriyā:",
    "GK16visa06cu:1267": "(vi, ca) aikārthyamupanīyanta iti /",
    "GK16visa06cu:1268": "ekoddeśyanirvāhādekārthatā /",
    "GK16visa06cu:1269": "spaṣṭamaparam /",
    "GK16visa06cu:1270": "yathā--veṇyām--”kañcukā--(upasṛtya, saharṣam-) mahārāja !vardhase /",
    "GK16visa06cu:1271": "ayaṃ khalu bhīmaseno duryodhanakṣatajāruṇīkṛtasarvaśarīro",
    "GK16visa06cu:1272": "durlakṣyavyaktiḥ” ityādinā draupadīkeśasaṃyamanādimukhasandhyādibījānāṃ nijanijasthānopakṣiptānāmekārthayojanam",
    "GK16visa06cu:1273": "yathā vā-śākuntale saptamāṅke 'śakuntalābhijñānāduttaror'tharāśiḥ /",
    "GK16visa06cu:1274": "eṣāmaṅgānyāha--",
    "GK16visa06cu:1275": "Vijñapriyā:",
    "GK16visa06cu:1276": "(vi, cha) ayaṃ prakīrṇārthaikātmatopanayanarūpo nirvahaṇasandhiḥ /",
    "GK16visa06cu:1277": "uddeśyaśakuntalāsamāgamarūpaphalāgamāvasthāsahitaḥ /",
    "GK16visa06cu:1278": "eṣāmiti pañcasandhānāmityarthaḥ /",
    "GK16visa06cu:1279": "upakṣepaḥ parikaraḥ parinyāso vilobhanam // VisSd_6.81 //",
    "GK16visa06cu:1280": "Vijñapriyā:",
    "GK16visa06cu:1281": "(vi, ja) tatra mukhasandherdvādaśāṅgānyāha---upakṣepa ityādi /",
    "GK16visa06cu:1282": "yuktiḥ prāptiḥ samādhānaṃ vidhānaṃ paribhāvanā /",
    "GK16visa06cu:1283": "udbhadaḥ karaṇaṃ bheda etānyaṅgāni vai mukhe // VisSd_6.82 //",
    "GK16visa06cu:1284": "yathoddeśaṃ lakṣaṇamāha--",
    "GK16visa06cu:1285": "kāvyārthasya samutpattirupakṣepa iti smṛtaḥ /",
    "GK16visa06cu:1286": "Locanā:",
    "GK16visa06cu:1287": "(lo, e) samutpattiḥ samutpattimātram /",
    "GK16visa06cu:1288": "kāvyārtha itivṛttalakṣaṇaprastutābhidheyaḥ /",
    "GK16visa06cu:1289": "yathā veṇyām--”bhīmaḥ---",
    "GK16visa06cu:1290": "lābhāgṛhānalaviṣānnasabhāpraveśaiḥ prāṇeṣu vittanicayeṣu ca naḥ prahṛtya /",
    "GK16visa06cu:1291": "ākṛṣya pāṇḍavavadhūparidhānakeśān svasthā bhavanti mayi jīvati dhārtarāṣṭrāḥ //",
    "GK16visa06cu:1292": "Vijñapriyā:",
    "GK16visa06cu:1293": "(vi, jha) lākṣāgṛhānaleti---”svasthā bhavantu kururājasutāḥ sabhṛtyāḥ”iti sūtradhārasyoktiṃ śrutvā praviṣṭasya bhīmasyoktiriyam /",
    "GK16visa06cu:1294": "lākṣetyādibhiḥ prāṇeṣu vittanicayeṣu ca ye 'smān prahṛtya dhārtarāṣṭrā mayi jīvati sati svasthā bhavanti ? iti /",
    "GK16visa06cu:1295": "atra kākudhvaninā na svasthā bhaviṣyantītyarthaḥ /",
    "GK16visa06cu:1296": "lākṣetyādinā prāṇeṣu prahārapraveśena vittanicayeṣu ca prahāraḥ /",
    "GK16visa06cu:1297": "paridhānakeśānityatra dvandvaḥ /",
    "GK16visa06cu:1298": "atra kāvyārthasya kurukulavadhapratipādanasyotpattiḥ /",
    "GK16visa06cu:1299": "samutpannārthabāhulyaṃ jñeyaḥ parikaraḥ punaḥ // VisSd_6.83 //",
    "GK16visa06cu:1300": "yathā tatraiva---",
    "GK16visa06cu:1301": "pravṛddhaṃ yadvairaṃ mama khalu śisoreva kurubhir- na tatrāryo heturna",
    "GK16visa06cu:1302": "bhavati kirīṭī na ca yuvām /",
    "GK16visa06cu:1303": "jarāsaṃdhasyoraḥ sthalamiva virūḍhaṃ punarapi krudhā bhīmaḥ sandhiṃ vighaṭayati yūyaṃ ghaṭayata",
    "GK16visa06cu:1304": "Vijñapriyā:",
    "GK16visa06cu:1305": "(vi, ña) parikaralakṣaṇamāha---samutpanneti /",
    "GK16visa06cu:1306": "pravṛddhaṃ yadvairamiti---sandhikaraṇavimukhasya bhīmasya sahadevaṃ pratyuktiriyam /",
    "GK16visa06cu:1307": "śiśoreveti---mama yauvanāpekṣāpi tairna kṛtā, śiśukāla eva viṣadānāt",
    "GK16visa06cu:1308": "āryo yudhiṣṭhiraḥ /",
    "GK16visa06cu:1309": "kirīṭī arjunaḥ /",
    "GK16visa06cu:1310": "yuvāṃ nakulasahadevau /",
    "GK16visa06cu:1311": "virūḍhaṃ kṛṣṇadautyena jātaṃ, sandhimityanvayaḥ /",
    "GK16visa06cu:1312": "atra samutpannalākṣāgṛhādikathanarūpārthabāhulyam /",
    "GK16visa06cu:1313": "tanniṣpattiḥ parinyāsaḥ---",
    "GK16visa06cu:1314": "yathā tatraiva---",
    "GK16visa06cu:1315": "cañcadrabhujabhramitacaṇḍagadābhighātasaṃcūrṇitoruyugalasya suyodhanasya /",
    "GK16visa06cu:1316": "styānāvanaddhaghanaśoṇitaśoṇapāṇiruttaṃsayiṣyati kacāṃstava devi ! bhīmaḥ",
    "GK16visa06cu:1317": "Vijñapriyā:",
    "GK16visa06cu:1318": "(vi, ṭa) parinyāsalakṣaṇamāha---tanniṣpattiriti /",
    "GK16visa06cu:1319": "kāvyābhidheyarūpasyetivṛttasya",
    "GK16visa06cu:1320": "niṣpattiḥ---bhāvaniṣpattikathanamityarthaḥ /",
    "GK16visa06cu:1321": "cañcaditi---draupadīṃ pratī bhīmasyoktiriyam /",
    "GK16visa06cu:1322": "he devi draupadi ! tava kacān keśān veṇībaddhān kurvan bhīma",
    "GK16visa06cu:1323": "uttaṃsayiṣyati /",
    "GK16visa06cu:1324": "uttaṃsanena duryodhanorurūpālaṅkāreṇa viśiṣṭān kariṣyatītyarthaḥ /",
    "GK16visa06cu:1325": "bhīmaḥ kīdṛśaḥ ? suyodhanasya styānāvanaddhena pravṛddhasambaddhena",
    "GK16visa06cu:1326": "ghanaśoṇitena śoṇapāṇiḥ /",
    "GK16visa06cu:1327": "suyodhanasya kīdṛśasya ? cañcatā calatā bhujena bhramitayā gadayābhighātena saṃcūrṇitamūruyugalaṃ yasya tādṛśasya /",
    "GK16visa06cu:1328": "atra bhāvinyā ūrubhaṅganiṣpatteḥ kathanam /",
    "GK16visa06cu:1329": "Locanā:",
    "GK16visa06cu:1330": "(lo, ai) styāneti-styānaḥ san avanaddhaḥ dṛḍhībhūta ityarthaḥ /",
    "GK16visa06cu:1331": "atropakṣepo nāmetivattalakṣaṇasya kāvyābhidhaiyasya saṃkṣepeṇopakṣepaṇamātram /",
    "GK16visa06cu:1332": "parikarastasyaiva bahulīkaraṇam /",
    "GK16visa06cu:1333": "parinyāsastato 'pi naścayāpattirūpatayā parito hṛdaye nyasanam, ityeṣāṃ bhedaḥ /",
    "GK16visa06cu:1334": "etāni cāṅgāni uktenaiva paurvāparyeṇa bhavanti, aṅgāntarāṇi tvanyathāpi /",
    "GK16visa06cu:1335": "Vijñapriyā:",
    "GK16visa06cu:1336": "(vi, ṭha) aktatrayāṇāṃ bhedaṃ vicintya darśayati---atreti /",
    "GK16visa06cu:1337": "tato 'pi naścayāpattirūpatayā iti niścayasya",
    "GK16visa06cu:1338": "bhāvikarttavyaniścayasyāpattirapādānaṃ bodhanamiti yāvat /",
    "GK16visa06cu:1339": "hṛdaye boddhurhṛdaye /",
    "GK16visa06cu:1340": "---guṇākhyānaṃ vilobhanam /",
    "GK16visa06cu:1341": "yathā tatraiva---”draupadī--ṇādha, kiṃ dukkaraṃ tue parikuvideṇa” /",
    "GK16visa06cu:1342": "yathā vā mama candrakalāyāṃ candrakalāvarṇane--seyam,",
    "GK16visa06cu:1343": "“tāruṇyasyavilāsaḥ---” ityādi (139 pṛ.) /",
    "GK16visa06cu:1344": "yattu śakuntalādiṣu “grīvābhaṅgābhirāmam---” ityādi mṛgādiguṇavarṇanaṃ tadvījārthasambandhābhāvānna saṃdhyaṅgam /",
    "GK16visa06cu:1345": "evamaṅgāntarāṇāmapyūhyam /",
    "GK16visa06cu:1346": "Vijñapriyā:",
    "GK16visa06cu:1347": "(vi, ḍa) vilobhanalakṣaṇamāha--guṇaākhyānamiti /",
    "GK16visa06cu:1348": "kimiti /",
    "GK16visa06cu:1349": "kiṃ duṣkaraṃ tvayā kupitena iti saṃskṛtam /",
    "GK16visa06cu:1350": "idaṃ bhīmasya balādhikyarūpaguṇakathanam /",
    "GK16visa06cu:1351": "tāruṇyasyeti /",
    "GK16visa06cu:1352": "atra vilāsahāsapade tajjanakapare sāropayā lakṣaṇayā prayukte /",
    "GK16visa06cu:1353": "atra candrakalāsaundaryyākhyānam /",
    "GK16visa06cu:1354": "mṛgādiguṇavarṇanamiti /",
    "GK16visa06cu:1355": "guṇaḥ--spṛhaṇīyo dharmmaḥ, atra kriyārūpaḥ /",
    "GK16visa06cu:1356": "bījārthaḥ--śakuntalāprāptibījarūpor'thaḥ /",
    "GK16visa06cu:1357": "mṛgakriyāvarṇanasya tadasambandhatvāt /",
    "GK16visa06cu:1358": "saṃpradhāraṇamarthānāṃ yuktiḥ---",
    "GK16visa06cu:1359": "Vijñapriyā:",
    "GK16visa06cu:1360": "(vi, ḍha) yuktilakṣaṇamāha---sampradhāraṇiti /",
    "GK16visa06cu:1361": "uddeśyārthopapādakayuktipradarśanam",
    "GK16visa06cu:1362": "yathā--veṇyāṃ sahādevo bhīmaṃ prati ārya ! kiṃ mahārājasaṃdeśo 'yamavyutpanna evāryeṇa gṛhītaḥ” ityataḥ prabhṛti yāvadbhīmavacanam /",
    "GK16visa06cu:1363": "“yuṣmān hrepayati krodhālloke śatrukulakṣayaḥ /",
    "GK16visa06cu:1364": "na lajjayati dāraṇāṃ sabhāyāṃ keśakarṣaṇam” //",
    "GK16visa06cu:1365": "iti /",
    "GK16visa06cu:1366": "----prāptiḥ sukhāgamaḥ // VisSd_6.84 //",
    "GK16visa06cu:1367": "yathā tatraiva---”mathnāmi kauravaśataṃ samare na kopāt---” ityādi (284",
    "GK16visa06cu:1368": "pṛ.) “draupadī--(śrutvā saharṣam--) ṇādha, assudapuvvaṃ kkhu edaṃ vaaṇam,",
    "GK16visa06cu:1369": "tā puṇo puṇo bhaṇa” /",
    "GK16visa06cu:1370": "Vijñapriyā:",
    "GK16visa06cu:1371": "(vi, ṇa) prāptilakṣaṇamāha---prāptiriti /",
    "GK16visa06cu:1372": "ṇādheti /",
    "GK16visa06cu:1373": "nātha ! aśrutapūrvaṃ khalu īdṛśaṃ vacanam, tatpunaḥ punarbhaṇa iti",
    "GK16visa06cu:1374": "saṃskṛtam /",
    "GK16visa06cu:1375": "bījasyāgamanaṃ yattu tatsamādhānamucyate /",
    "GK16visa06cu:1376": "Vijñapriyā:",
    "GK16visa06cu:1377": "(vi, ta) samādhānalakṣaṇamāha---bījasyeti /",
    "GK16visa06cu:1378": "uktasya uddeśyabījasya pradhānanāyakasammatatvena kathanaṃ tat /",
    "GK16visa06cu:1379": "yathā tatraiva--”(nepathye kalakalānantaram) bho bho drupadavirāṭavṛṣṇyandhaka sahadevaprabhṛtayaḥ ! asmadakṣauhiṇīpatayaḥ kauravacamūpradhānayodhāśca śṛṇvantu bhavantaḥ---",
    "GK16visa06cu:1380": "yatsatyavratabhaṅgabhīrumanasā yatnena mandīkṛtaṃ yadvismartumapīhitaṃ śamavatā śānti kulasyecchatā",
    "GK16visa06cu:1381": "taddyūtāraṇisaṃbhṛtaṃ nṛpasutākeśāmbarākarṣaṇaiḥ krodhajyotiridaṃ mahatkuruvane yaudhiṣṭhiraṃ jṛmbhate” //",
    "GK16visa06cu:1382": "Vijñapriyā:",
    "GK16visa06cu:1383": "(vi, tha) yatsatyeti /",
    "GK16visa06cu:1384": "yat yaudhiṣṭhiraṃ krodhajyoti iti sarvatra viśeṣaṇam /",
    "GK16visa06cu:1385": "dyūtāraṇīti /",
    "GK16visa06cu:1386": "dyūtarūpāyāmaraṇyāṃ manthanakāṣṭhe nṛpasutāyā drupadasutāyā draupadyāḥ keśasyāmbarasya cākarṣaṇāt sambhṛtakrodhajyotiragniḥ /",
    "GK16visa06cu:1387": "anyadapi hi jyotiraraṇyāmākarṣaṇātsambhṛtaṃ bhavati /",
    "GK16visa06cu:1388": "atra “svasthā bhavantu mayi jīvati--” ityādi bījasya pradhānanāyakābhimatatvena samyagahitatvātsamādhānam",
    "GK16visa06cu:1389": "Vijñapriyā:",
    "GK16visa06cu:1390": "(vi, da) samādhānapadasya yogārthamatropapādayati---atreti /",
    "GK16visa06cu:1391": "atra bhīmokta bājasya pradhānanāyakayudhiṣṭhirasammatatvakathanam /",
    "GK16visa06cu:1392": "sukhaduḥ khakṛto yor'thastadvidhānamiti smṛtam // VisSd_6.85 //",
    "GK16visa06cu:1393": "yathā bālacarite---",
    "GK16visa06cu:1394": "“utsāhātiśayaṃ vatsa ! tava bālyaṃ ca paśyataḥ /",
    "GK16visa06cu:1395": "mama harṣaviṣādābhyāmākrāntaṃ yugapanmanaḥ” /",
    "GK16visa06cu:1396": "yathā vā mama prabhāvatyām--”nayanayugāsecanakam-” ityādi (236 pṛ.) /",
    "GK16visa06cu:1397": "Vijñapriyā:",
    "GK16visa06cu:1398": "(vi, dha) vidhānarūpāṅgalakṣaṇamāha---sukhaduḥ khābhyāṃ kṛto 'partha",
    "GK16visa06cu:1399": "ityarthaḥ /",
    "GK16visa06cu:1400": "utsāheti /",
    "GK16visa06cu:1401": "idaṃ rāmaṃ prati janakasya vākyam /",
    "GK16visa06cu:1402": "atra utsāhena sukham /",
    "GK16visa06cu:1403": "bālyena ca duḥkham /",
    "GK16visa06cu:1404": "nayanayugetyatra yathoktārthena sukham /",
    "GK16visa06cu:1405": "tadvirahād duḥ kham /",
    "GK16visa06cu:1406": "kutūhalottarā vācaḥ proktā tu paribhāvanā /",
    "GK16visa06cu:1407": "yathā--veṇyāṃ draupadī yuddhaṃ syānna veti saṃśayānā tūryaśabdānantaram",
    "GK16visa06cu:1408": "“ṇādha ! kiṃ dāṇiṃ eso palaajalaharatthaṇidamantha khaṇe khaṇe",
    "GK16visa06cu:1409": "samaradundubhi tāḍīadi” /",
    "GK16visa06cu:1410": "Vijñapriyā:",
    "GK16visa06cu:1411": "(vi, na) bhāvanālakṣaṇamāha--kutūhaleti /",
    "GK16visa06cu:1412": "ṇādheti /",
    "GK16visa06cu:1413": "nātha kimidānīm eṣa pralayajaladharastanitamāṃsalaḥ kṣaṇe kṣaṇe samaradundubhistāḍyate /",
    "GK16visa06cu:1414": "iti saṃskṛtam /",
    "GK16visa06cu:1415": "atra yuddhecchā draupadyāḥ kutūhalottarā etā vācaḥ /",
    "GK16visa06cu:1416": "Locanā:",
    "GK16visa06cu:1417": "(lo, a) ṇādheti /",
    "GK16visa06cu:1418": "nātha kimidānīm eṣa pralayajaladharaḥ stanitamāṃsalaḥ kṣaṇe kṣaṇe samaradundubhistāḍyate /",
    "GK16visa06cu:1419": "bījārthasya prarohaḥ syādudbhedaḥ---",
    "GK16visa06cu:1420": "yathā tatraiva--”draupadī--aṇṇāṃ ca ṇāha, puṇovi tumhehi samarādo āacchia samāssāsaidavvā",
    "GK16visa06cu:1421": "bhīmaḥ--nanu pāñcālarājatanaye ! kimadyālīkāścāsanayā--",
    "GK16visa06cu:1422": "bhūyaḥ paribhavaklāntilajjāvidhuritānanam /",
    "GK16visa06cu:1423": "aniḥ śeṣitakauravyaṃ na paśyasi vṛkodaram //",
    "GK16visa06cu:1424": "Vijñapriyā:",
    "GK16visa06cu:1425": "(vi, pa) udbhedalakṣaṇamāha---bījārthasyeti /",
    "GK16visa06cu:1426": "praroha utpādyatāniścayaḥ /",
    "GK16visa06cu:1427": "ṇadheti /",
    "GK16visa06cu:1428": "nātha punarapi samāśvāsayitavyāham iti saṃskṛtam /",
    "GK16visa06cu:1429": "ahamiti draupadyā ātmanirddeśaḥ /",
    "GK16visa06cu:1430": "bhūya iti /",
    "GK16visa06cu:1431": "bandhuritaṃ nāmitaṃ bhūyo na paśyasītyanvayaḥ /",
    "GK16visa06cu:1432": "bhaviṣyata sāmīpye varttamānā atra bhīmasya kauravavadhotpādyatāniścayaḥ /",
    "GK16visa06cu:1433": "Locanā:",
    "GK16visa06cu:1434": "(lo, ā) ṇādheti /",
    "GK16visa06cu:1435": "nātha punarapi tvayā samāśvāsayitavyāham /",
    "GK16visa06cu:1436": "---karaṇaṃ punaḥ // VisSd_6.86 //",
    "GK16visa06cu:1437": "prakṛtārthasamārambhaḥ--",
    "GK16visa06cu:1438": "Vijñapriyā:",
    "GK16visa06cu:1439": "(vi, pha) karaṇalakṣaṇamāha---karaṇamiti /",
    "GK16visa06cu:1440": "spaṣṭam /",
    "GK16visa06cu:1441": "yathā tatraiva---”devi ! gacchāmo vayamidānīṃ kurukulakṣayāya” iti /",
    "GK16visa06cu:1442": "---bhedaḥ saṃhatabhedanam /",
    "GK16visa06cu:1443": "yathā tatraiva---”ata evādyaprabhṛti bhinno 'haṃ bhavadbhyaḥ” /",
    "GK16visa06cu:1444": "kecittu---”bhedaḥ protsāhanā” iti vadanti /",
    "GK16visa06cu:1445": "Vijñapriyā:",
    "GK16visa06cu:1446": "(vi, ba) bhedalakṣaṇamāha---bheda iti /",
    "GK16visa06cu:1447": "adya prabhṛtīti sahadeve bhīmasyoktiḥ /",
    "GK16visa06cu:1448": "atha pratimukhāṅgāni---",
    "GK16visa06cu:1449": "vilāsaḥ parisarpaśca vidhutaṃ tāpanaṃ tathā // VisSd_6.87 //",
    "GK16visa06cu:1450": "narma narmadyutiścaiva tathā pragamanaṃ punaḥ /",
    "GK16visa06cu:1451": "virodhaśca pratimukhe tathā syātparyupāsanam // VisSd_6.88 //",
    "GK16visa06cu:1452": "puṣpaṃ vajramupanyāso varṇasaṃhāra ityapi /",
    "GK16visa06cu:1453": "Vijñapriyā:",
    "GK16visa06cu:1454": "(vi, bha) pratimukhasandhestrayodaśāṅgānyāha--vilāsa iti /",
    "GK16visa06cu:1455": "tatra---",
    "GK16visa06cu:1456": "samīhā ratibhogārthā vilāsa iti kathyate // VisSd_6.89 //",
    "GK16visa06cu:1457": "Vijñapriyā:",
    "GK16visa06cu:1458": "(vi, ma) ratibogārtheti /",
    "GK16visa06cu:1459": "ratiranurāgaḥ, tadbhogastadviṣayo nāyikādiḥ, tatra samīhā icchā /",
    "GK16visa06cu:1460": "yadyati ratirnidhūvanam tadbhogāya icchetyevamartha eva udāharaṇānusārī yujyate /",
    "GK16visa06cu:1461": "tathāpi granthakṛdvyākhyānurodhāditthaṃ vyākhyātam /",
    "GK16visa06cu:1462": "ratilakṣaṇasya bhāvasya yo hetubhūto bhogo viṣayaḥ pramadā puruṣo vā tadarthā samīhā vilāsaḥ",
    "GK16visa06cu:1463": "yathā śākuntale---",
    "GK16visa06cu:1464": "kamaṃ priyā na sulabhā manastu taddhāvadarśanāyāsi /",
    "GK16visa06cu:1465": "akṛtārthe 'pi manasije ratimubhayaprārthanā kurute //",
    "GK16visa06cu:1466": "Vijñapriyā:",
    "GK16visa06cu:1467": "(vi, ya) kāmaṃ prayeti /",
    "GK16visa06cu:1468": "śakuntalālipsorduṣmantasya uktiriyam---akṛtārthe 'pīti /",
    "GK16visa06cu:1469": "kāmina uddeśyasiddhireva manasijasya kṛtārthatā, tadrahite 'pi",
    "GK16visa06cu:1470": "manasije ityarthaḥ /",
    "GK16visa06cu:1471": "ubhayaprārthanā ubhayasya ratimanurāgādhikyam kuruta ityarthaḥ /",
    "GK16visa06cu:1472": "prakṛte ca śakuntalāyā bhāvadarśanāt tatprārthanāprārthitasya duṣmantasya ratiṃ kuruta ityarthaḥ",
    "GK16visa06cu:1473": "Locanā:",
    "GK16visa06cu:1474": "(lo, i) kāmamiti /",
    "GK16visa06cu:1475": "manasije 'kṛtārthe 'pi strīpuṃsayugalasya sambhogaṃ vināpi",
    "GK16visa06cu:1476": "ubhayaprārthanā anyo 'nyaprārthanā ratiṃ prītiṃ kurute ityarthaḥ /",
    "GK16visa06cu:1477": "nāyikāyā nāyake nāyakasya nāyikāyāṃ yadi prārthana dṛśyate tadā upabhogābhāve 'pi tayoḥ prītirbhavati tena tasyā bhāvadarśanena prārthanā",
    "GK16visa06cu:1478": "mayi abhivyakteti manaḥ samāśvāsi iti /",
    "GK16visa06cu:1479": "iṣṭanaṣṭānusaraṇaṃ parisarpaśca kathyate /",
    "GK16visa06cu:1480": "Vijñapriyā:",
    "GK16visa06cu:1481": "(vi, ra) parisarpalakṣaṇamāha---dṛṣṭanaṣṭeti /",
    "GK16visa06cu:1482": "naṣṭeti ṇaśa adarśane iti dhātvarthānusārād dṛṣṭasyānarthakyam /",
    "GK16visa06cu:1483": "tathā ca pūrvadṛṣṭasya paścādadṛṣṭasya vastuno 'nusaraṇamityarthaḥ /",
    "GK16visa06cu:1484": "yathā śākuntale---”rājā---bhavitavyamatra tayā /",
    "GK16visa06cu:1485": "tathā hi---",
    "GK16visa06cu:1486": "abhyunnatā purastādavagāḍhā jaghanagauravātpaścāt /",
    "GK16visa06cu:1487": "dvāre 'sya pāṇḍusikate padapaṅktirdṛśyate 'bhinavā” //",
    "GK16visa06cu:1488": "Vijñapriyā:",
    "GK16visa06cu:1489": "(vi, la) bhavitavyamatra tayeti rājñaḥ uktiriyam /",
    "GK16visa06cu:1490": "tayā śakuntalayā bhavitavyaṃ sthātavyamiti /",
    "GK16visa06cu:1491": "tatra hetumāha---abhyunnateti /",
    "GK16visa06cu:1492": "yato 'sya latāgṛhasya pāṇḍusikate dvāre 'bhinavā padapaṅktirdṛśyate /",
    "GK16visa06cu:1493": "kīdṛśī purastāt padasya pūrvabhāge 'bhyunnatā /",
    "GK16visa06cu:1494": "paścādbhāge jaghanagauravādavagāḍhā /",
    "GK16visa06cu:1495": "atra pūrvadṛṣṭaśakuntalānusaraṇam /",
    "GK16visa06cu:1496": "kṛtasyānunayasyādau vidhutaṃ tvaparigrahaḥ // VisSd_6.90 //",
    "GK16visa06cu:1497": "Vijñapriyā:",
    "GK16visa06cu:1498": "(vi, va) vidhūtalakṣaṇamāha---kṛtasyeti /",
    "GK16visa06cu:1499": "ādau kṛtasyānunayasya prīteḥ paścādaparigraha āhāryya ityarthaḥ /",
    "GK16visa06cu:1500": "yathā tatraiva---”alaṃ vo anteuravirahapajjussueṇa rāesiṇā uvaruddheṇa” /",
    "GK16visa06cu:1501": "kecittu---”vidhṛtaṃ syādaratiḥ” iti vadanti /",
    "GK16visa06cu:1502": "Vijñapriyā:",
    "GK16visa06cu:1503": "(vi, śa) tatraiveti /",
    "GK16visa06cu:1504": "śākuntala eva ityarthaḥ /",
    "GK16visa06cu:1505": "alamiti---alaṃ vontaḥ--purikavirahaparyutsukena rājarṣiṇā uparūddheneti saṃskṛtam /",
    "GK16visa06cu:1506": "atra sakhyā uparodhavaśāt śakuntalāyā ādau prītirlabhyate /",
    "GK16visa06cu:1507": "uparodhaniṣedhāccāhāryastadaparigrahaḥ /",
    "GK16visa06cu:1508": "keciditiāhāryadīdṛśaniṣedhādaratyavagamādatra asvarasaḥ /",
    "GK16visa06cu:1509": "upāyādarśanaṃ yattu tāpanaṃ nāma tadbhavet /",
    "GK16visa06cu:1510": "Vijñapriyā:",
    "GK16visa06cu:1511": "(vi, ṣa) tāpanalakṣaṇamāha---upāyeti /",
    "GK16visa06cu:1512": "uddeśyār'thopāyaḥ /",
    "GK16visa06cu:1513": "yathā ratnāvalyām---”sagarikā---",
    "GK16visa06cu:1514": "dullahajaṇāṇurāo lajjā guruī paraaso appā /",
    "GK16visa06cu:1515": "piyasahi visamaṃ pemmaṃ maraṇaṃ saraṇaṃ ṇavari ekkam” //",
    "GK16visa06cu:1516": "Vijñapriyā:",
    "GK16visa06cu:1517": "(vi, sa) dullaheti---”durlabhajanānurāgo lajjā gurvo paravaśa ātmā /",
    "GK16visa06cu:1518": "priyasakhi ! viṣamaṃ prema maraṇaṃ śaraṇaṃ kevalamekam” //",
    "GK16visa06cu:1519": "iti saṃskṛtam /",
    "GK16visa06cu:1520": "durlabhajano rājā /",
    "GK16visa06cu:1521": "ṇavarīti kevale deśī, evaṃ pradhānaṃ śaraṇamityanvayaḥ /",
    "GK16visa06cu:1522": "parihāsavaco narma---",
    "GK16visa06cu:1523": "yathā ratnāvalyām---”susaṃgatā--sahī ! jassa kide tumaṃ āadā se aaṃ de purado ciṭṭhadi /",
    "GK16visa06cu:1524": "sāgarikā---(sābhyasūyam) kassa kide ahaṃ āadā ? “susaṃgatā--alaṃ",
    "GK16visa06cu:1525": "aṇṇasaṃkideṇa /",
    "GK16visa06cu:1526": "ṇaṃ cittaphalaassa” /",
    "GK16visa06cu:1527": "Vijñapriyā:",
    "GK16visa06cu:1528": "(vi, ha) narmalakṣaṇamāha--parihāseti /",
    "GK16visa06cu:1529": "sahīti /",
    "GK16visa06cu:1530": "“sikhi ! yasya kṛte tvāmāyātā so 'yaṃ te puratastiṣṭhatī”ti saṃskṛtam",
    "GK16visa06cu:1531": "kasseti /",
    "GK16visa06cu:1532": "“kasya kṛte 'hamāgatā”iti saṃskṛtam /",
    "GK16visa06cu:1533": "ayīti /",
    "GK16visa06cu:1534": "“ayi anyaśaṅkite nanu citraphalakasya”iti saṃskṛtam /",
    "GK16visa06cu:1535": "---dhṛtistu parihāsajā // VisSd_6.91 //",
    "GK16visa06cu:1536": "narmadyutiḥ---",
    "GK16visa06cu:1537": "tathā tatraiva--”susaṃgatā-sahi ! adakkhiṇā dāṇiṃ si tumaṃ jā evvaṃ",
    "GK16visa06cu:1538": "bhaṭṭiṇā hatthāvalambidāvi kovaṃ ṇa muñcasi /",
    "GK16visa06cu:1539": "sāgarikā--(sabhrūbhaṅgamīṣadvihasya) susaṃgade ! dāṇiṃ vi kīliduṃ na viramasi /",
    "GK16visa06cu:1540": "kecittu--”doṣasyācchādanaṃ hāsyaṃ narmadyutiḥ” iti vadanti /",
    "GK16visa06cu:1541": "Vijñapriyā:",
    "GK16visa06cu:1542": "(vi, ka) narmadyutilakṣaṇamāha---dhṛtiriti /",
    "GK16visa06cu:1543": "parihāsasahiṣṇutā ityarthaḥ /",
    "GK16visa06cu:1544": "sahīti /",
    "GK16visa06cu:1545": "sakhi adakṣiṇā idānīmasi tvam /",
    "GK16visa06cu:1546": "yā evaṃ bhartrā hastāvalambitāpi kopaṃ na muñcasīti /",
    "GK16visa06cu:1547": "susaṅgate ! idānīmapi na viramasi /",
    "GK16visa06cu:1548": "atra sāgarikāyāḥ susaṅgatākṛtaparihāsasahiṣṇutā /",
    "GK16visa06cu:1549": "narmaṇi tasyāsūyatāpradarśanād asahiṣṇutā iti bhedaḥ /",
    "GK16visa06cu:1550": "keciditi /",
    "GK16visa06cu:1551": "atra doṣācchādanāpratītyā asvarasaḥ /",
    "GK16visa06cu:1552": "---pragamanaṃ vākyaṃ syāduttarottaram /",
    "GK16visa06cu:1553": "Vijñapriyā:",
    "GK16visa06cu:1554": "(vi, kha) praśaṃsanarūpāṅgasya lakṣaṇamāha--praśaṃśanamiti /",
    "GK16visa06cu:1555": "praśasyate 'nena iti praśaṃsanam, uttarottaraṃ tādṛśaṃ vākyameva",
    "GK16visa06cu:1556": "praśaṃsananāmāṅgamityarthaḥ /",
    "GK16visa06cu:1557": "yathā vikramorvaśyām--urvaśī--jaadu jaadu mahārāo /",
    "GK16visa06cu:1558": "rājā---",
    "GK16visa06cu:1559": "mayā nāma jitaṃ yasya tvayā jaya udīryate” /",
    "GK16visa06cu:1560": "ityādi /",
    "GK16visa06cu:1561": "virodho vyasanaprāptiḥ---",
    "GK16visa06cu:1562": "yathā caṇḍakauśike---”rājā---nūnamasamīkṣyakāriṇā mayā andheneva sphuracchikhākalāpo jvalanaḥ padbhyāṃ samākrāntaḥ” /",
    "GK16visa06cu:1563": "Vijñapriyā:",
    "GK16visa06cu:1564": "(vi, ga) virodhalakṣaṇamāha---virodha iti /",
    "GK16visa06cu:1565": "rājā hariścandraḥ /",
    "GK16visa06cu:1566": "sphuradarciḥ--samūhojjvalano viśvāmitraḥ /",
    "GK16visa06cu:1567": "---kruddhasyānunayaḥ punaḥ // VisSd_6.92 //",
    "GK16visa06cu:1568": "syātparyupāsanaṃ--",
    "GK16visa06cu:1569": "yathā ratnāvalyām--”viḍhūṣakaḥ---bho, mā kupya /",
    "GK16visa06cu:1570": "eṣā hi kadalīgharantaraṃ gādā” ityādi /",
    "GK16visa06cu:1571": "Vijñapriyā:",
    "GK16visa06cu:1572": "(vi, gha) paryupāsanāṅgalakṣaṇamāha---kṛtasyeti /",
    "GK16visa06cu:1573": "kṛtasya kopahetorityarthaḥ /",
    "GK16visa06cu:1574": "punaranunayaḥ kopākaraṇahetupradarśanaprityarthaḥ /",
    "GK16visa06cu:1575": "bho iti /",
    "GK16visa06cu:1576": "bho vayasya mā kupya /",
    "GK16visa06cu:1577": "eṣā hi kadalīgṛhāntaraṃ gateti saṃskṛtam /",
    "GK16visa06cu:1578": "eṣeti---kadalīgṛhāntarapraveśasya pradarśanam /",
    "GK16visa06cu:1579": "---puṣpaṃ viśeṣavacanaṃ matam /",
    "GK16visa06cu:1580": "Vijñapriyā:",
    "GK16visa06cu:1581": "(vi, ṅa) puṣpanāmāṅgalakṣaṇamāha---muṣpamiti /",
    "GK16visa06cu:1582": "ayaṃ viśeṣo vilakṣaṇapadārtha ityevamarthakaṃ vacanamityarthaḥ /",
    "GK16visa06cu:1583": "yathā tatraiva---”(rājā haste gṛhītvā sparśaṃ nāṭayati ) vidūṣakāḥ---bho",
    "GK16visa06cu:1584": "vaassa ! esā apuvvā sirī tae samāsādidā /",
    "GK16visa06cu:1585": "rājā---vayasya ! satyam---",
    "GK16visa06cu:1586": "śrīreṣā, pāṇirapyasyāḥ pārijātasya pallavaḥ /",
    "GK16visa06cu:1587": "kuto 'nyathā stravatyeṣa svedacchadmāmṛtadravaḥ //",
    "GK16visa06cu:1588": "Vijñapriyā:",
    "GK16visa06cu:1589": "(vi, ca) bho iti /",
    "GK16visa06cu:1590": "“bho vayasya eṣāpūrvā śrīstvayā samāsāditā”iti saṃskṛtam /",
    "GK16visa06cu:1591": "śrīreṣeti /",
    "GK16visa06cu:1592": "svedacchadma gharmavyājaḥ /",
    "GK16visa06cu:1593": "pārijātapallavād amṛtadravastravaṇāt /",
    "GK16visa06cu:1594": "pratyakṣaniṣṭhuraṃ vajram---",
    "GK16visa06cu:1595": "yathā tatraiva---”rājā---kathamihastho 'haṃ tvayā jñātaḥ ? susaṃgatā---ṇa",
    "GK16visa06cu:1596": "kevalaṃ tumaṃ samaṃ cittaphalaeṇa /",
    "GK16visa06cu:1597": "tā jāva gadua gadua devīe ṇivedaissam” /",
    "GK16visa06cu:1598": "Vijñapriyā:",
    "GK16visa06cu:1599": "(vi, cha) vajrarūpāṅgalakṣaṇamāha--pratyakṣeti /",
    "GK16visa06cu:1600": "na kevalamiti /",
    "GK16visa06cu:1601": "na kevalaṃ tvaṃ samaṃ citraphalakena /",
    "GK16visa06cu:1602": "tadyāvadratvā devyai nivedayiṣyami /",
    "GK16visa06cu:1603": "iti saṃskṛtam /",
    "GK16visa06cu:1604": "idaṃ susaṅgatāvākyaṃ rājñaḥ sākṣānniṣṭhuram /",
    "GK16visa06cu:1605": "---upanyāsaḥ prasādanam // VisSd_6.93 //",
    "GK16visa06cu:1606": "Vijñapriyā:",
    "GK16visa06cu:1607": "(vi, ja) upanyāsalakṣaṇamāha--upanyāsa iti /",
    "GK16visa06cu:1608": "prasādanaṃ prasādanaprārthanā /",
    "GK16visa06cu:1609": "yathā tatraiva--”susaṃgatā--bhaṭṭuṇa ! alaṃ saṅkāe /",
    "GK16visa06cu:1610": "mae vi bhaṭiṇīe pasādeṇa kīlidaṃ jjeva edihiṃ /",
    "GK16visa06cu:1611": "tā kiṃ kaṇṇābharaṇoṇa /",
    "GK16visa06cu:1612": "ado vi me garuaro pasādo eso, jaṃ tue ahaṃ ettha ālihidatti kuvidā me piasahī sāariā /",
    "GK16visa06cu:1613": "esā jjeva pasādīadu” /",
    "GK16visa06cu:1614": "kecittu---”upapattikṛto hyartha upanyāsaḥ sa kīrtitaḥ” /",
    "GK16visa06cu:1615": "iti vadanti /",
    "GK16visa06cu:1616": "udāharanti ca, tatraiva---”adimuharā kkhu sā gabbhadāsī” iti /",
    "GK16visa06cu:1617": "Vijñapriyā:",
    "GK16visa06cu:1618": "(vi, jha) bhartaḥ ! alaṃ śaṅkayā mayāpi bhartryāḥ prasādena krīḍitameva etaiḥ /",
    "GK16visa06cu:1619": "tat kiṃ karṇābharaṇena ? ato 'pi me gurutaraḥ prasāda eṣa yattvayāhamatrālikhiteti kupitā me priyasakhī sāgarikā /",
    "GK16visa06cu:1620": "eṣaiva prasādyatāmiti saṃskṛtam /",
    "GK16visa06cu:1621": "taiḥ karṇābharaṇaiḥ kiṃ tvayetyādiḥ sāgarikokteranuvādaḥ /",
    "GK16visa06cu:1622": "atra sāgarikāprasādanaprārthanā upapattikṛta iti yuktyupapādasatvāduktetyarthaḥ /",
    "GK16visa06cu:1623": "adīti /",
    "GK16visa06cu:1624": "adimukharā khalveṣā garbhadāsīti saṃskṛtam /",
    "GK16visa06cu:1625": "nārbhadāsī antaḥ puradāsī /",
    "GK16visa06cu:1626": "atra samaṃ citraphalakenetyādi niṣṭhuraṃ susaṅgatayā pūrvamuktaṃ vacanaṃ vidūṣakoktyupapādakam",
    "GK16visa06cu:1627": "cāturvarṇyopagamanaṃ varṇasaṃhāra iṣyate /",
    "GK16visa06cu:1628": "Vijñapriyā:",
    "GK16visa06cu:1629": "(vi, ña) varṇasaṃhārāṅgalakṣaṇamāha---cāturvarṇyeti /",
    "GK16visa06cu:1630": "brāhmaṇādyanekavarṇānāṃ melanakathanamityarthaḥ /",
    "GK16visa06cu:1631": "yathā mahāvīracarite tṛtīye 'ṅke---",
    "GK16visa06cu:1632": "pariṣadiyamṛṣīṇāmeṣa vīro yudhājit saha nṛpatiramātyairlomapādaśca vṛddhaḥ",
    "GK16visa06cu:1633": "ayamaviratayajño brahmavādī purāṇaḥ prabhurapi janakānāmaṅga bho yācakāste",
    "GK16visa06cu:1634": "Vijñapriyā:",
    "GK16visa06cu:1635": "(vi, ṭa) pariṣadiyamiti /",
    "GK16visa06cu:1636": "militabrāhmaṇādyanekavarṇasabhāpradarśanamidam /",
    "GK16visa06cu:1637": "iyamṛṣīṇāṃ pariṣad sabhā /",
    "GK16visa06cu:1638": "yudhājit /",
    "GK16visa06cu:1639": "kekayadeśapakatiriti ṛṣibhiramātyaiśca samam eṣa vṛddho rājā lomapādaḥ /",
    "GK16visa06cu:1640": "ayamapi janakānāṃ janakavaṃśasya prabhuḥ sīradhvajaḥ aviratayajño brahmavādī ca /",
    "GK16visa06cu:1641": "adruhaḥ drodaśūnyāste prasiddhā yājakāḥ ete iti śeṣaḥ /",
    "GK16visa06cu:1642": "ityatra ṛṣikṣādīnāṃ varṇānāṃ melanam /",
    "GK16visa06cu:1643": "abhinavaguptapādāstu--”varṇaśabdena pātrāṇyupalakṣyante /",
    "GK16visa06cu:1644": "saṃhāro melanam” iti vyācakṣate /",
    "GK16visa06cu:1645": "udāharanti ca ratnāvalyāṃ dvitīye 'ṅke--”ado vi me attraṃ guruaro",
    "GK16visa06cu:1646": "pasādo--” ityāderārabhya “ṇaṃ hatthe geṇhia pasādehi ṇam /",
    "GK16visa06cu:1647": "rājā--kvāsau kvāsau” ityādi /",
    "GK16visa06cu:1648": "atha gārbhāṅgāni---",
    "GK16visa06cu:1649": "Vijñapriyā:",
    "GK16visa06cu:1650": "(vi, ṭha) pātrāṇīti /",
    "GK16visa06cu:1651": "nāṭyapātrāṇītyarthaḥ /",
    "GK16visa06cu:1652": "adovīti /",
    "GK16visa06cu:1653": "ato 'pi me ayaṃ gurutaraḥ prasāda ityāderārabhya ityarthaḥ /",
    "GK16visa06cu:1654": "ityāderityavadhau pañcamī /",
    "GK16visa06cu:1655": "jaṃ kiṇa ahaṃ tata ettha ālihi detyādikamādāvityādyavidhirūpetyarthaḥ",
    "GK16visa06cu:1656": "ṇaṃ hattheti /",
    "GK16visa06cu:1657": "nanu haste gṛhītvā prasādaya enāmityarthaḥ /",
    "GK16visa06cu:1658": "kvāsau kvāsāviti harṣe vīpsā /",
    "GK16visa06cu:1659": "atra rājā susaṅgatā sāgarikāśca pātrāṇi, eṣāṃ mesanam /",
    "GK16visa06cu:1660": "abhūtāharaṇaṃ mārgo rūpodāharaṇo kramaḥ // VisSd_6.94 //",
    "GK16visa06cu:1661": "saṃgrahaścānumānaṃ ca prārthanā kṣiptireva ca /",
    "GK16visa06cu:1662": "tro (to) ṭakādhibalodvegā garbhe syurvidravastathā // VisSd_6.95 //",
    "GK16visa06cu:1663": "tatra vyājāśrayaṃ vākyamabhūtāharaṇaṃ matam /",
    "GK16visa06cu:1664": "yathā aśvatthāmāṅke---",
    "GK16visa06cu:1665": "aśvatthāmā hata iti pṛthāsūnunā spaṣṭamuktvā svairaṃ śeṣe gaja iti punarvyāhṛtaṃ satyavācā",
    "GK16visa06cu:1666": "Vijñapriyā:",
    "GK16visa06cu:1667": "(vi, ḍa) garbhasandherdvādaśāṅgānyāha---abhūteti /",
    "GK16visa06cu:1668": "abhūtāharaṇalakṣaṇamāha---tatra vyājeti /",
    "GK16visa06cu:1669": "aśvatthāmā hata iti yudhiṣṭhirasya vyājāśrayavākyam /",
    "GK16visa06cu:1670": "tacchrutvāsau dayitatanayaḥ pratyayāttasya rājñaḥ śastrāṇyājau nayanasalilaṃ cāpi tulyaṃ mumoca",
    "GK16visa06cu:1671": "tattvārthakathanaṃ mārgaḥ---",
    "GK16visa06cu:1672": "yathā caṇḍakauśike--”rājā---bhagavan ! gṛhyatāmarjitamidaṃ bhāryātanayavikrayāt /",
    "GK16visa06cu:1673": "śeṣasyārthe kariṣyāpi caṇḍāle 'pyātmavikrayam //",
    "GK16visa06cu:1674": "Vijñapriyā:",
    "GK16visa06cu:1675": "(vi, ḍha) mārgarūpāṅgalakṣaṇamāha---tattvārtheti /",
    "GK16visa06cu:1676": "avyājakathanamityarthaḥ /",
    "GK16visa06cu:1677": "gṛhyatāmiti--viśvāmitraṃ prati hariścandranṛpateruktiriyam /",
    "GK16visa06cu:1678": "bhāryyāyāstanayasya vikrayaṇādarjitamidaṃ vittaṃ gṛhyatāmityanvayaḥ /",
    "GK16visa06cu:1679": "śeṣasya vittasyāpyarthe nimittamātmavikrayaṃ kariṣyāsi /",
    "GK16visa06cu:1680": "tatra rājñaḥ āpadyapi avyājakathanam /",
    "GK16visa06cu:1681": "rūpaṃ vākyaṃ vitarkavat // VisSd_6.96 //",
    "GK16visa06cu:1682": "yathā ratnāvalyām--”rājā---",
    "GK16visa06cu:1683": "manaḥ prakṛtyaiva calaṃ durlakṣyaṃ ca tathāpi me /",
    "GK16visa06cu:1684": "kāmenaitatkathaṃ viddhaṃ samaṃ sarvaiḥ śilīmukhaiḥ //",
    "GK16visa06cu:1685": "Vijñapriyā:",
    "GK16visa06cu:1686": "(vi, ṇa) rūpātmakamaṅgamāha---rūpamiti /",
    "GK16visa06cu:1687": "vitarko 'sambhavistuhetvanusandhānam /",
    "GK16visa06cu:1688": "manaḥ prakṛtyaiveti--sāgarikāvirahiṇo rājño 'yaṃ vitarkaḥ /",
    "GK16visa06cu:1689": "durlakṣyaṃ lakṣituṃ draṣṭumaśakyam /",
    "GK16visa06cu:1690": "udāharaṇamutkarṣayuktaṃ vacanamucyate /",
    "GK16visa06cu:1691": "Vijñapriyā:",
    "GK16visa06cu:1692": "(vi, ta) udāharaṇarūpasyāṅgasya lakṣaṇamāha---udāharaṇamiti /",
    "GK16visa06cu:1693": "utkarṣayuktaṃ svāhaṅkārayuktam /",
    "GK16visa06cu:1694": "yathā aśvatthāmāṅke--",
    "GK16visa06cu:1695": "yo yaḥ śastraṃ bibharti svabhujagurumadaḥ pāṇḍavīnāṃ camūnāṃ yo yaḥ pāñcālagotre śiśuradhikavayā garbhaśayyāṃ gato vā /",
    "GK16visa06cu:1696": "yo yastatkarmasākṣī, carati mayi raṇo yaśca yaśca pratīpaḥ",
    "GK16visa06cu:1697": "krodhāndhastasya tasya svayamiha jagatāmantakasyāntako 'ham //",
    "GK16visa06cu:1698": "Vijñapriyā:",
    "GK16visa06cu:1699": "(vi, tha) yo yaḥ śastramiti /",
    "GK16visa06cu:1700": "kruddhasyāśvatthāmna uktiriyam /",
    "GK16visa06cu:1701": "mayi raṇe carati sāta pāṇḍavīnāṃ camūnāṃ madhye svabhujagurumadaḥ san yo yaḥ śastraṃ bibhirti evaṃ yo yaḥ pāñcālagotra ityādi /",
    "GK16visa06cu:1702": "evaṃ yo yastatkarma ityādi /",
    "GK16visa06cu:1703": "tatkarma mṛtasya mama pituḥ śiraśchedanarūpam /",
    "GK16visa06cu:1704": "evaṃ yaśca yaśca mama pratīmaḥ krodhāndho 'haṃ jagatamantakasya tasya tasyāntaka ityarthaḥ",
    "GK16visa06cu:1705": "tairjagadantakasya krodhoddīpanād eva jagadantaka ityarthaḥ /",
    "GK16visa06cu:1706": "bhāvatattvopalabdhistu kramaḥ syāt---",
    "GK16visa06cu:1707": "yathā śāsuntale---”rājā---sthāne khalu vismṛtanimeṣeṇa cakṣuṣā",
    "GK16visa06cu:1708": "priyāmavalokayāmi /",
    "GK16visa06cu:1709": "tathāhi--",
    "GK16visa06cu:1710": "unnamitaikabhrūlatamānanamasyāḥ padāni racayantyāḥ /",
    "GK16visa06cu:1711": "pulakāñcitena kathayati mayyanurāgaṃ kapolena //",
    "GK16visa06cu:1712": "Vijñapriyā:",
    "GK16visa06cu:1713": "(vi, da) kramarūpāṅgalakṣaṇamāha---bhāveti /",
    "GK16visa06cu:1714": "bhāvasyānurāgasya tattvenopalabdhirityarthaḥ unnamiteti---padāni",
    "GK16visa06cu:1715": "ślokaghaṭakadāni racayantyāḥ asyā ānanaṃ kartṛ pulakāñcitena kapolena mayi anurāgaṃ kathayati ityarthaḥ /",
    "GK16visa06cu:1716": "kīdṛśamānanam ? unnamitaikabhrūlatam /",
    "GK16visa06cu:1717": "---saṃgrahaḥ punaḥ // VisSd_6.97 //",
    "GK16visa06cu:1718": "sāmadānārthasaṃpannaḥ--",
    "GK16visa06cu:1719": "yathā ratnāvalyām---”rājā---sādhu vayasya ! idaṃ te pāritoṣikam /",
    "GK16visa06cu:1720": "(iti kaṭakaṃ dadāti ) /",
    "GK16visa06cu:1721": "Vijñapriyā:",
    "GK16visa06cu:1722": "(vi, dha) sāmadāneti /",
    "GK16visa06cu:1723": "sāmnā prītyā dānena ca saṃpradānasya dīpamānadhanasaṃpattirityarthaḥ",
    "GK16visa06cu:1724": "sādhviti---atra dīyamānakaṭakarūpadhanasaṃpattivirdūṣakasya /",
    "GK16visa06cu:1725": "---liṅgādūho 'numānatā /",
    "GK16visa06cu:1726": "yathā jānakīrāghave nāṭake---”rāmaḥ---",
    "GK16visa06cu:1727": "līlāgatairapi taraṅgayato dharitrīmālokanairnamayato jagatāṃ śirāṃsi /",
    "GK16visa06cu:1728": "tasyānumāpayati kāñcanakāntigaurakāyasya sūryatanayatvamadhṛṣyatāṃ ca //",
    "GK16visa06cu:1729": "Vijñapriyā:",
    "GK16visa06cu:1730": "(vi, na) anumānarūpāṅgalakṣaṇamāha---liṅgāditi /",
    "GK16visa06cu:1731": "anumānatā kā mānam /",
    "GK16visa06cu:1732": "līleti /",
    "GK16visa06cu:1733": "paraśurāmavarṇanamidam /",
    "GK16visa06cu:1734": "tasya līlā vyavasāyaḥ /",
    "GK16visa06cu:1735": "sūryyatanayatvaṃ sūryyatulyatejasvitvena sūryyaputratvamadhṛṣyatvaṃ cānumāpayati /",
    "GK16visa06cu:1736": "tasya kīdṛśasya gatairgamanairapi dharitro taraṅgayataḥ cālayataḥ /",
    "GK16visa06cu:1737": "ālokanairjagatāṃ śirāṃsi namayatastaddṛṣṭamātraiḥ sarvaiḥ praṇamyamānatvāt /",
    "GK16visa06cu:1738": "kāñcanakāntivad gaurakāyasya /",
    "GK16visa06cu:1739": "ratiharṣotsavānāṃ tu prārthanaṃ prārthanā bhavet // VisSd_6.98 //",
    "GK16visa06cu:1740": "yathā ratnāṣalyām---”priye sāgarike ! śītāṃśurmukhamutpale tava dṛśau,",
    "GK16visa06cu:1741": "padmānukārau karau, rambhāstambhanibhaṃ tathoruyugalaṃ, bāhū mṛṇālopamau /",
    "GK16visa06cu:1742": "ityahlādakarākhilaṅgi ! rabhasānniḥ śaṅkamāliṅgya mā- maṅgani tvamanaṅgatāpavidhurāṇyehyehi nirvāpaya //",
    "GK16visa06cu:1743": "Vijñapriyā:",
    "GK16visa06cu:1744": "(vi, pa) prārthanāṅgarūpāṅgalakṣaṇamāha---ratīti /",
    "GK16visa06cu:1745": "ratyarthaṃ yo nāyikāyā harṣo nāyakasya tādṛśotsavānāṃ prārthanetyarthaḥ /",
    "GK16visa06cu:1746": "śītāṃśurityādi /",
    "GK16visa06cu:1747": "śītāṃśurūpatvādinā āhlādakarākhilāṅgi ! ehi ehi rabhasāt balāt madaṅgāni niḥ śaṅkamāliṅgya anaṅgatāpavidhurāṇi tāni nirvāpaya /",
    "GK16visa06cu:1748": "tāpaśūnyāni kuru ityarthaḥ /",
    "GK16visa06cu:1749": "atrālaṅganādhīnotsavaprārthanā /",
    "GK16visa06cu:1750": "idaṃ ca prārthanākhyamaṅgam /",
    "GK16visa06cu:1751": "yanmate nirvahaṇo bhūtāvasaratvātpraśastināmāṅga nāsti",
    "GK16visa06cu:1752": "tanmatānusāreṇoktam, anyathā pañcaṣaṣṭisaṃkhyatvaprasaṅgāt /",
    "GK16visa06cu:1753": "Vijñapriyā:",
    "GK16visa06cu:1754": "(vi, pha) atraitadaṃśasya nirvahaṇasandheḥ praśastināmāṅgasya",
    "GK16visa06cu:1755": "vaikalpikā sthitiḥ /",
    "GK16visa06cu:1756": "anayormilitasthitasattve tu vakṣyamāṇacatuḥ ṣaṣṭisaṃkhyāsāndhyaṅgānāṃ na bhavati /",
    "GK16visa06cu:1757": "pañcaṣaṣṭitvāpatteḥ /",
    "GK16visa06cu:1758": "tathā hi atra garbhasandhau etadaṅgasattve etānyaṅgani trayodaśa",
    "GK16visa06cu:1759": "bhavanti, mukhasandhyaṅgani ca dvādaśoktāni, anyasandhidvayāṅgāni ca trayodaśa trayodaśa",
    "GK16visa06cu:1760": "nirvahaṇasandhyaṅgāni caturdaśeti /",
    "GK16visa06cu:1761": "pañcaṣaṣṭitvaṃ prasajati /",
    "GK16visa06cu:1762": "ato yanmate nirvahaṇasandhau praśastināmakaṃ caramāṅgaṃ nāsti tanmate evātredam aṅgamanyathā tu netyāha--idañceti /",
    "GK16visa06cu:1763": "tatra praśastināmāṅgasattve hetumāha---bhūtāvasaratvābhāvāditi /",
    "GK16visa06cu:1764": "bhūtāni prāṇino nāṭyapātrāṇi tadavasaratvaṃ tadvattvam /",
    "GK16visa06cu:1765": "aṅgānām ityaṅgani bhūtāvasarāṇyucyante /",
    "GK16visa06cu:1766": "praśastayaṅgasya sadasyāśīrvādatvena tathātvābhāvādityarthaḥ /",
    "GK16visa06cu:1767": "rahasyārthasya tadbhedaḥ kṣiptiḥ syāt---",
    "GK16visa06cu:1768": "yathāśvatthāmāṅke---",
    "GK16visa06cu:1769": "evasyaiva vipāko 'yaṃ dāruṇo bhuvi vartate /",
    "GK16visa06cu:1770": "keśagrahe dvitīye 'sminnūnaṃ niḥ śeṣitāḥ prajāḥ //",
    "GK16visa06cu:1771": "Vijñapriyā:",
    "GK16visa06cu:1772": "(vi, ba) kṣiptirūpamaṅgamāha--rahasyārthasyeti /",
    "GK16visa06cu:1773": "rahasyārtho 'bhinetavyārtha itivṛttarūpor'thastasya bheda utpattisūcanam /",
    "GK16visa06cu:1774": "ekasyeti /",
    "GK16visa06cu:1775": "ekasya draupadīkeśagrahaṇasya /",
    "GK16visa06cu:1776": "dvitīye mṛtadroṇasya dhṛṣṭadyumnena keśagrahe 'tra",
    "GK16visa06cu:1777": "sarvasaṃhārarūpasya rahasyasya utpattisūcanam /",
    "GK16visa06cu:1778": "---tro(to) ṭakaṃ punaḥ /",
    "GK16visa06cu:1779": "saṃrabdhavāk--",
    "GK16visa06cu:1780": "yathā caṇḍakauśike---”kauśikaḥ--āḥ, punaḥ kathamadyāpi na sambhūtā",
    "GK16visa06cu:1781": "svarṇādakṣiṇāḥ” /",
    "GK16visa06cu:1782": "Vijñapriyā:",
    "GK16visa06cu:1783": "(vi, bha) troṭakarūpāṅgalakṣaṇamāha--troṭakaṃ punariti /",
    "GK16visa06cu:1784": "saṃrabdhavāk sakrodhavāk /",
    "GK16visa06cu:1785": "āḥ pāpeti /",
    "GK16visa06cu:1786": "hariścandraṃ nṛpaṃ prati pṛthivīdānadakṣiṇādānārthaṃ viścāmitrasya sakrodhavāka /",
    "GK16visa06cu:1787": "---adhibalabhisaṃmadhicchalena yaḥ // VisSd_6.99 //",
    "GK16visa06cu:1788": "Vijñapriyā:",
    "GK16visa06cu:1789": "(vi, ma) adhibalāṅgalakṣaṇamāha---adhibalamiti /",
    "GK16visa06cu:1790": "abhisandhiruddeśaṣaṭanārthaṃ chalenānusandhānam /",
    "GK16visa06cu:1791": "yathā ratnāvalyām---”kāñcanamālā---bhaṭṭiṇi, iyaṃ sā cittasāliā /",
    "GK16visa06cu:1792": "vasantaassa saṇṇaṃ karomi “ ityādi /",
    "GK16visa06cu:1793": "Vijñapriyā:",
    "GK16visa06cu:1794": "(vi, ya) bhaṭṭiṇi iti /",
    "GK16visa06cu:1795": "he bhartri ! iyaṃ citraśālikā /",
    "GK16visa06cu:1796": "tāvad vasantakasya saṃjñāṃ karomīti saṃskṛtam /",
    "GK16visa06cu:1797": "citraśālikāyāṃ rājñaḥ samīpe vāsavadattāveśena sāgarikāmānetuṃ tayā saha vasantakena saṃkete kṛte kāñcanamālayā tajjñātvā vāsavadattāmevānīya vasantakasthāne sāgarikā'gatā ityaṅgulisaṃjñāṃ karttuṃ vāsavadattāyāmuktiriyaṃ tasyāḥ /",
    "GK16visa06cu:1798": "nṛpādijanitā bhītarudvegaḥ parikīrtitaḥ /",
    "GK16visa06cu:1799": "yathā veṇyām---",
    "GK16visa06cu:1800": "prāptāvekarathārūḍhau pṛcchantau tvāmitastataḥ /",
    "GK16visa06cu:1801": "sa karṇāriḥ sa ca krūro vṛkakarmā vṛkodaraḥ //",
    "GK16visa06cu:1802": "Vijñapriyā:",
    "GK16visa06cu:1803": "(vi, ra) nṛpādijaniteti /",
    "GK16visa06cu:1804": "nṛpādau kenāpi janitā bhītirityarthaḥ /",
    "GK16visa06cu:1805": "prāptāvekaratheti /",
    "GK16visa06cu:1806": "sa karṇārirarjunaḥ sa ca kūrakarmmā kūro vṛkodaro bhīmaḥ /",
    "GK16visa06cu:1807": "etāvekarathārūḍhau bhrātarau prāptāvagatāvityarthaḥ /",
    "GK16visa06cu:1808": "karṇāritvena kūrakarmmatvena ca duryyodhanasya bhītijananam /",
    "GK16visa06cu:1809": "śaṅkābhayatrāsakṛtaḥ sambhramo vidravo mataḥ // VisSd_6.100 //",
    "GK16visa06cu:1810": "Vijñapriyā:",
    "GK16visa06cu:1811": "(vi, la) vidravarūpāṅgamāha---śaṅkābhayeti /",
    "GK16visa06cu:1812": "śaṅkayā aniṣṭaśaṅkayā bhayatrāsau tatkṛto yaḥ saṃbhramaḥ vyākulatā vidravo mata ityarthaḥ",
    "GK16visa06cu:1813": "bhāvyaniṣṭadveṣo bhayam /",
    "GK16visa06cu:1814": "ākasmikāniṣṭotpattyā karttavyamūḍhatā tu trāsaḥ /",
    "GK16visa06cu:1815": "yathā--",
    "GK16visa06cu:1816": "kālāntakakarālāsyaṃ krodhodbhūtaṃ daśānanam /",
    "GK16visa06cu:1817": "vilokya vānarānīke sambhramaḥ ko 'pyajāyata //",
    "GK16visa06cu:1818": "Vijñapriyā:",
    "GK16visa06cu:1819": "(vi, va) kālāntaketi /",
    "GK16visa06cu:1820": "krodhoddhūtaṃ krodhakampitaṃ daśānanaṃ vilokya vāna rānīke ko 'pi",
    "GK16visa06cu:1821": "saṃbhramo 'jāyata ityarthaḥ /",
    "GK16visa06cu:1822": "atha vimarśāṅgāni---",
    "GK16visa06cu:1823": "apavādo 'tha saṃpheṭo vyavasāyo dravo dyutiḥ /",
    "GK16visa06cu:1824": "śaktiḥ prasaṅgaḥ śedaśca pratiṣedho virodhanam // VisSd_6.101 //",
    "GK16visa06cu:1825": "prarocanā vimarśe syādādānaṃ chādanaṃ tathā /",
    "GK16visa06cu:1826": "Vijñapriyā:",
    "GK16visa06cu:1827": "(vi, śa) vimarśasandhestrayodaśāṅgānyāha---apavāda ityādi /",
    "GK16visa06cu:1828": "doṣaprakhyāpavādaḥ syāt---",
    "GK16visa06cu:1829": "yathā veṇyām---”yudhiṣṭhiraḥ---pañcālaka ! kvacidāsāditā tasya durātmanaḥ",
    "GK16visa06cu:1830": "kaukhyāpasadasya padavī /",
    "GK16visa06cu:1831": "pāñcālakaḥ--na kevalaṃ padavī, sa eva durātmā",
    "GK16visa06cu:1832": "devīkeśapāśasparśapātakapradhānaheturupalabdhaḥ” /",
    "GK16visa06cu:1833": "Vijñapriyā:",
    "GK16visa06cu:1834": "(vi, ṣa) doṣaprakhyā doṣaprakhyāpanam /",
    "GK16visa06cu:1835": "kauravāpasadasya kauravādhamasya padavī pādacihnam /",
    "GK16visa06cu:1836": "so 'pi durātmā duryodhanaḥ /",
    "GK16visa06cu:1837": "atroktyāmeva doṣaprakhyāpanam /",
    "GK16visa06cu:1838": "---saṃpheṭo roṣabhāṣaṇam // VisSd_6.102 //",
    "GK16visa06cu:1839": "yathā tatraiva---”rājā---are re maruttanaya ! vṛddhasya rājñaḥ purato",
    "GK16visa06cu:1840": "ninditamapyātmakarma śalāghase /",
    "GK16visa06cu:1841": "śṛṇu re--",
    "GK16visa06cu:1842": "kṛṣṭā keśeṣu bhāryā tava tava ca paśostasya rājñastayorvā pratyaśraṃ bhūpatīnāṃ mama bhuvanapaterājñayā dyūtadāsī /",
    "GK16visa06cu:1843": "tasmin verānubandhe vada kimapakṛtaṃ tairhatā ye narendrā bāhvorvoryātibhāradraviṇagurumadaṃ māmajitvaiva darpaḥ //",
    "GK16visa06cu:1844": "bhīmaḥ---(sakrodham) āḥ pāpa /",
    "GK16visa06cu:1845": "rājā---āḥ pāpa” /",
    "GK16visa06cu:1846": "ityādi /",
    "GK16visa06cu:1847": "Vijñapriyā:",
    "GK16visa06cu:1848": "(vi, sa) sampheṭarūpamaṅgamāha---are re ityādi /",
    "GK16visa06cu:1849": "duryodhanasya bhīmaṃ saṃbodhya uktiriyam /",
    "GK16visa06cu:1850": "vṛddhasya rājñaḥ dhṛrāṣṭrasya /",
    "GK16visa06cu:1851": "kṛṣṭā iti--tava bhīmasya tava arjunasya tasya rājño yudhiṣṭhirasya vā paśostayornakulasahadevayorvā paśvorbhāryā, bhuvanapatermama ājñayā nṛpatīnāṃ samakṣaṃ dyūtadāsī keśeṣu kṛṣṭā /",
    "GK16visa06cu:1852": "ye narendrā yuṣmābhirhatāstaistādṛśe vairānubandhe kimapakṛtaṃ tadvada /",
    "GK16visa06cu:1853": "tān jitvā yo darpaḥ sa kiṃ māmajitveti kākudhvaniviśeṣavaśāj jitvaiva darpa iti gamyate /",
    "GK16visa06cu:1854": "māṃ kīdṛśam ? bāhvorvoryātibhārarūpeṇa draviṇena dhanena gurumadam /",
    "GK16visa06cu:1855": "āḥ pāpeti /",
    "GK16visa06cu:1856": "bhīmaduryodhanayoḥ parasparaṃ prati uktiḥ /",
    "GK16visa06cu:1857": "rājā duryodhanaḥ /",
    "GK16visa06cu:1858": "atra dvayoreva roṣabhāṣaṇam /",
    "GK16visa06cu:1859": "vyavasāyaśca vijñeyaḥta pratijñāhetusaṃbhavaḥ /",
    "GK16visa06cu:1860": "yathā tatraiva---”bhīmaḥ---",
    "GK16visa06cu:1861": "nihatāśeṣakauravyaḥ kṣībo duḥśāsanāsṛjā /",
    "GK16visa06cu:1862": "bhaṅktā duryodhanasyaurvorbhomo 'yaṃ śirasā nataḥ //",
    "GK16visa06cu:1863": "Vijñapriyā:",
    "GK16visa06cu:1864": "(vi, ha) vyavasāyarūpamaṅgamāha---vyavasāyaśca iti /",
    "GK16visa06cu:1865": "pratijñāhetoḥ pratijñārthasya saṃbhavo niṣpattiḥ,",
    "GK16visa06cu:1866": "tatkathanamityarthaḥ /",
    "GK16visa06cu:1867": "nihateti /",
    "GK16visa06cu:1868": "kṣībo mattaḥ /",
    "GK16visa06cu:1869": "asṛjā śoṇitena /",
    "GK16visa06cu:1870": "bhaṅktā bhaṅgakarttā /",
    "GK16visa06cu:1871": "dravo guruvyatikrāntiḥ śokāvegādisambhavā // VisSd_6.103 //",
    "GK16visa06cu:1872": "yathā tatraiva---”yudhiṣṭhiraḥ---bhagavan ! kṛṣṇāgraja ! subhadrābhrātaḥ !",
    "GK16visa06cu:1873": "jñātiprītirmanasi na kṛtā, kṣatriyāṇāṃ na dharmo rūḍhaṃ sakhyaṃ tadapi",
    "GK16visa06cu:1874": "gaṇitaṃ nānujasyārjunena /",
    "GK16visa06cu:1875": "tulyaḥ kāmaṃ bhavatu bhavataḥ śiṣyayoḥ snehabandhaḥ ko 'yaṃ panthā yadasi vimukho mandabhāgye mayi tvam /",
    "GK16visa06cu:1876": "Vijñapriyā:",
    "GK16visa06cu:1877": "(vi, ka) dravarūpamaṅgamāha--drava iti /",
    "GK16visa06cu:1878": "gurorvyatikrāntiḥ bhartsanamityarthaḥ /",
    "GK16visa06cu:1879": "bhagavan ityādi /",
    "GK16visa06cu:1880": "yudhiṣṭhirasya duryodhanānurāgakruddhabalabhadrabhartsanamidam /",
    "GK16visa06cu:1881": "kṛṣṇagrajeti subhadrābhrātariti ca dvayaṃ svapakṣānurāgaucityāya sambandhapradarśanam /",
    "GK16visa06cu:1882": "jñātiprītiriti /",
    "GK16visa06cu:1883": "jñātayo vayam /",
    "GK16visa06cu:1884": "kṣatriyāṇāṃ dharmo 'pi manasi na kṛta ityarthaḥ /",
    "GK16visa06cu:1885": "ayudhyamānavadhavaimukhyaṃ hi kṣatriyāṇāṃ dharmaḥ /",
    "GK16visa06cu:1886": "vayaṃ hyayudhyamānāḥ /",
    "GK16visa06cu:1887": "tavānujasya śrīkṛṣṇasya arjunena saha rūḍhaṃ tatsakhyamapi na gaṇitam /",
    "GK16visa06cu:1888": "śiṣyayorbhomaduryodhanayostulyaḥ snehānubandhaḥ /",
    "GK16visa06cu:1889": "kāmaṃ yatheṣṭam /",
    "GK16visa06cu:1890": "bhavatu varam /",
    "GK16visa06cu:1891": "yanmandabhāgye mayi tvaṃ vimukhaḥ /",
    "GK16visa06cu:1892": "ko 'yaṃ pānyathāḥ ityarthaḥ /",
    "GK16visa06cu:1893": "atra gurorbalabhadrasya yudhiṣṭhireṇa bhartsanam /",
    "GK16visa06cu:1894": "tarjanodvejane proktā dyutiḥ---",
    "GK16visa06cu:1895": "yathā tatraiva duryodhanaṃ prati kumāravṛkodareṇoktam----",
    "GK16visa06cu:1896": "janmendovimale kule vyapadiśasyadyāpi dhatse gadāṃ māṃ duḥ śāsanakoṣṇaśoṇitamadhukṣībaṃ ripuṃ manyase /",
    "GK16visa06cu:1897": "darpāndho madhukaiṭabhadviṣi harāvapyuddhataṃ ceṣṭase trāsānme nṛ-paśo !",
    "GK16visa06cu:1898": "vihāya samaraṃ paṅke 'dhunā līyase //",
    "GK16visa06cu:1899": "Vijñapriyā:",
    "GK16visa06cu:1900": "(vi, kha) dyutirūpāṅgalakṣaṇamāha---tarjjaneti /",
    "GK16visa06cu:1901": "kumāreṇeti /",
    "GK16visa06cu:1902": "bhīmenetyarthaḥ /",
    "GK16visa06cu:1903": "kvacit kumāravṛkodareṇetyeva pāṭhaḥ /",
    "GK16visa06cu:1904": "janmeti /",
    "GK16visa06cu:1905": "vimalendoḥ kule janma vyapadiśasi /",
    "GK16visa06cu:1906": "adyāpi gadāṃ dhatse dadhāsi /",
    "GK16visa06cu:1907": "duḥ śāsanasya koṣṇenālpoṣṇena śoṇitamadhunā kṣībaṃ mattaṃ māṃ ripuṃ bhāṣase /",
    "GK16visa06cu:1908": "na tu kāryeṇa prāṇadātāraṃ bhāṣasa ityarthaḥ /",
    "GK16visa06cu:1909": "mudhukaiṭabhadviṣi śrīkṛṣṇe 'pi darpāndhaḥ uddhataṃ sāhaṅkāraṃ",
    "GK16visa06cu:1910": "ceṣṭase /",
    "GK16visa06cu:1911": "he nṛpaśo ! me mattastrāsāt samaraṃ vihāyādhunā sa tvaṃ kathaṃ paṅke līyase ityarthaḥ /",
    "GK16visa06cu:1912": "atra kathamiti kākugamyam /",
    "GK16visa06cu:1913": "---śaktiḥ punarbhavet /",
    "GK16visa06cu:1914": "virodhasya praśamanam---",
    "GK16visa06cu:1915": "yathā tatraiva---",
    "GK16visa06cu:1916": "“kurvantvāptā hatānāṃ raṇaśirasi janā bhasmasād dehabhārā- naśrūnmiśraṃ kathañciddadatu jalamamī bāndhavā bāndhavebhyaḥ /",
    "GK16visa06cu:1917": "mārgantāṃ jñātidehān hatanaragahane khaṇḍitān gṛdhrakaṅkaiḥ- rastaṃ bhāsvān prayātaḥ saha ripubhirayaṃ saṃhrintāṃ balāni //",
    "GK16visa06cu:1918": "Vijñapriyā:",
    "GK16visa06cu:1919": "(vi, ga) śaktirūpamaṅgamāha---śaktiriti /",
    "GK16visa06cu:1920": "virodhasya praśamanaṃ samāpanakathanamityarthaḥ /",
    "GK16visa06cu:1921": "kurvantvāptā iti /",
    "GK16visa06cu:1922": "raṇaśirasi hatānāṃ dehabhārān /",
    "GK16visa06cu:1923": "āptā bāndhavāḥ vahnisāt kurvantvityarthaḥ /",
    "GK16visa06cu:1924": "tathā amī bāndhavāḥ kathañcit astrairmiśraṃ jalaṃ bāndhavebhyo dadatu /",
    "GK16visa06cu:1925": "tathā hatanaragahane gṛdhrakākaiḥ khaṇḍitān jñātidehān mārgantām /",
    "GK16visa06cu:1926": "ripubhiḥ sahāyaṃ bhāsvānastaṃ prayātaḥ, balāni saṃhriyantāmityarthaḥ /",
    "GK16visa06cu:1927": "---prasaṅgo gurukīrttanam // VisSd_6.104 //",
    "GK16visa06cu:1928": "yathā mṛcchakaṭikāyām---”cāṇḍālakaḥ---eso kkhu sāgaladattassa sudo",
    "GK16visa06cu:1929": "ajjavismadattasma ṇattio cāludatto vāvādiduṃ vañjhaṭṭhāṇaṃ ṇijjai edeṇa kila gaṇiā vasantaseṇā suaṇṇaloheṇa vāvādi detti /",
    "GK16visa06cu:1930": "cārudattaḥ---(sanirvedaṃ svagatam) “makhaśataparipūtaṃ gotramudbhāsitaṃ",
    "GK16visa06cu:1931": "yat, sadasi niviḍacetyavrahmaghoṣaiḥ purustāt /",
    "GK16visa06cu:1932": "mama nidhanadaśāyāṃ varttamānasya pāpaistadasadṛśamanuṣyairghuṣyate",
    "GK16visa06cu:1933": "ghoṣaṇāyām” //",
    "GK16visa06cu:1934": "ityanena cārudattavadhābhyudayānukūlaprasaṅgād gurukīrttanamiti prasaṅgaḥ",
    "GK16visa06cu:1935": "Vijñapriyā:",
    "GK16visa06cu:1936": "(vi, gha) prasaṅgarūpāṅgamāha---prasaṅga iti /",
    "GK16visa06cu:1937": "cāṇḍālaka iti /",
    "GK16visa06cu:1938": "hantuṃ nīyamānaṃ cārudattaṃ dṛṣṭvā cāṇḍālaka āha ityarthaḥ /",
    "GK16visa06cu:1939": "eṣa iti /",
    "GK16visa06cu:1940": "eṣa sagaradattasya suta āryaviśvadattasya naptā cārudattaḥ vyāpādayituṃ vadhyasthānaṃ nīyate",
    "GK16visa06cu:1941": "etena kila gaṇikā vasantasenā suvarṇalobhena vyāpāditeti (saṃskṛtam )",
    "GK16visa06cu:1942": "etacchrutvā cārudattaḥ svīyapraśastakulakīrttanāt lajjayā",
    "GK16visa06cu:1943": "āha---makhaśateti /",
    "GK16visa06cu:1944": "yanmama gotraṃ paripūtaṃ tathā purastāt pūrvakāle nibiḍaiścaityairudbhaṭairbrahmaghoṣaiḥ sadasi udbhāṣitaṃ sabhāyāmuccaiḥ--",
    "GK16visa06cu:1945": "svareṇa brāhmaṇaiḥ praśastamityarthaḥ /",
    "GK16visa06cu:1946": "nidhanadaśāyāṃ varttamānasya mama tadrotraṃ pāpaiḥ asadṛśamanuṣyaiścāṇḍālaiḥ vadhyaghoṣaṇāyāmuddhoṣyata ityarthaḥ /",
    "GK16visa06cu:1947": "ityanena iti /",
    "GK16visa06cu:1948": "cārudattasya vadharūpo yo ghātakānāmabhyudayastadanukūla ityarthaḥ /",
    "GK16visa06cu:1949": "tatkulaghātakasyaiva ghātakānām iṣṭatvāt gurukīrttanam /",
    "GK16visa06cu:1950": "vadhyasya pitṛpitāmahādikīrttanam /",
    "GK16visa06cu:1951": "manaśceṣṭāsamutpannaḥ śramaḥ kheda iti smṛtaḥ /",
    "GK16visa06cu:1952": "manaḥ samutpanno yathā mālatīmādhave---",
    "GK16visa06cu:1953": "dalati hṛdayaṃ gāḍhodvego dvidhā na bhidyate vahati vikalaḥ kāyo mohaṃ na muñcati cetanām",
    "GK16visa06cu:1954": "jvalayati tanūmantardāhaḥ, karoti na bhasmasāt praharati",
    "GK16visa06cu:1955": "vidhirmarmacchedī, na kṛntati jīvitam //",
    "GK16visa06cu:1956": "evaṃ ceṣṭāsamutpanno 'pi /",
    "GK16visa06cu:1957": "Vijñapriyā:",
    "GK16visa06cu:1958": "(vi, ṅa) khedarūpamaṅgamāha---manaśceṣṭeti /",
    "GK16visa06cu:1959": "dalalīti /",
    "GK16visa06cu:1960": "kapālakuṇḍalāpahṛtamālatīśokāt mādhavasyoktiriyam /",
    "GK16visa06cu:1961": "na vidīryate na tu dvikhaṇḍaṃ bhavatītyarthaḥ /",
    "GK16visa06cu:1962": "vikalaḥ kāyo mohaṃ vahatītyanvayaḥ /",
    "GK16visa06cu:1963": "na kṛntati na chinatti /",
    "GK16visa06cu:1964": "evaṃ ceṣṭeti /",
    "GK16visa06cu:1965": "strastāṃśāvatimātralohitatalau bāhū ghaṭotkṣepaṇā- dadyāpi stanavepathuṃ janayati śvāsaḥ pramāṇādhikaḥ",
    "GK16visa06cu:1966": "baddhaṃ karṇaśirīṣarodhivadane gharmāmbhasāṃ jālakam bandhe straṃsini caikahastayamitāḥ paryākulā mūrddhajāḥ //",
    "GK16visa06cu:1967": "iti ghaṭotkṣepaṇaceṣṭayā śakuntalāyāḥ śramaḥ /",
    "GK16visa06cu:1968": "īpsitārthapratīghātaḥ pratiṣedha itīṣyate // VisSd_6.105 //",
    "GK16visa06cu:1969": "yathā mama prabhāvatyāṃ vidūṣakaṃ prati pradyumnaḥ---sakhe ! kathamiha tvamekākī varttase ? kva nu punaḥ priyasakhījanānugamyamānā priyatamā me",
    "GK16visa06cu:1970": "prabhāvatī ? vidūṣakaḥ- asura vaiṇā āāria kahiṃ vi ṇīdā /",
    "GK16visa06cu:1971": "pradyumnaḥ---(dīrghaṃ niśvasya ) hā pūrṇacandramukhi ! mattacakoranetre !",
    "GK16visa06cu:1972": "māmānatāṅgi ! parihāya kuto gatāsi ?” /",
    "GK16visa06cu:1973": "gaccha tvamadya nanu jīvita ! tūrṇameva daivaṃ kadarthanaparaṃ",
    "GK16visa06cu:1974": "kṛtakṛtyamastu //",
    "GK16visa06cu:1975": "Vijñapriyā:",
    "GK16visa06cu:1976": "(vi, ca) pratiṣedharūpamaṅgamāha---īpsiteti /",
    "GK16visa06cu:1977": "asuravaiṇeti---asurapatinā ākṛṣya kutrāpi nītā iti saṃskṛtam /",
    "GK16visa06cu:1978": "hā pūrṇacandra iti pūrvārdhe priyāṃ sambodhya śocitvāparārddhe jīvitaṃ sambodhya āha gaccha tvamadyati /",
    "GK16visa06cu:1979": "tatra eva kadarthanaparaṃ daivaṃ kṛtakṛtyamastu ityarthaḥ /",
    "GK16visa06cu:1980": "atrepsitasya prabhāvatīsamāgamasya pratighātaḥ /",
    "GK16visa06cu:1981": "kāryātyayopagamanaṃ vihodhanamiti smṛtam /",
    "GK16visa06cu:1982": "yathā veṇyām---yudhiṣṭhiraḥ---",
    "GK16visa06cu:1983": "tīrṇe bhīṣmamahodadhau kathamapi droṇānale nivṛte karṇāśīviṣabhogini praśamite śalye ca yāte divam /",
    "GK16visa06cu:1984": "bhīmena priyasāhasena rabhāsādalpāvaśeṣe jaye sarva jīvitasaṃśayaṃ vayamamī vācā samāropitāḥ",
    "GK16visa06cu:1985": "Vijñapriyā:",
    "GK16visa06cu:1986": "(vi, cha) nirodharūpamaṅgamāha---kāryyatyayeti /",
    "GK16visa06cu:1987": "uddeśyakāryyasyātyayopagamanaṃ bhavanamityarthaḥ /",
    "GK16visa06cu:1988": "tīrṇe iti /",
    "GK16visa06cu:1989": "duryyodhanena samaṃ gadāyuddhe bhīmenoktam /",
    "GK16visa06cu:1990": "matparājaye sarveṣāṃ bhrātṝṇāṃ parājaya iti /",
    "GK16visa06cu:1991": "idaṃ śrutvā yudhiṣṭhirasya svajayarūpakāryyasyātyayo bhāvanīmadam /",
    "GK16visa06cu:1992": "alpāvaśeṣe jaye priyasāhasena bhīmena sarve vayaṃ jīvitasaṃśayaṃ prāpitā ityanvayaḥ /",
    "GK16visa06cu:1993": "jayasyālpāvaśeṣatvaṃ darśayati---tīrṇa iti /",
    "GK16visa06cu:1994": "nirvṛta śānte /",
    "GK16visa06cu:1995": "karṇāśīviṣeti /",
    "GK16visa06cu:1996": "āśīdantastatra viṣaṃ yasya /",
    "GK16visa06cu:1997": "karṇarūpe tādṛśe bhogini sarpe ityarthaḥ /",
    "GK16visa06cu:1998": "prarocanā tu vijñeyā saṃhārārthapradarśinī // VisSd_6.106 //",
    "GK16visa06cu:1999": "yathā veṇyām---”pāñcālakaḥ--ahaṃ devena cakrapāṇinā sahitaḥ---”",
    "GK16visa06cu:2000": "ityupakramya kṛtaṃ sandehena /",
    "GK16visa06cu:2001": "pūryantāṃ salilena ratnakalaśā rājyābhiṣekāya te kṛṣṇātyantacirojjhite tu kabarībandhe karotu kṣaṇam /",
    "GK16visa06cu:2002": "rāme śātakuṭhārabhāsvarakare kṣatradrumocchedini kramadhāndhe ca vṛkodare paripatatyājau kutaḥ saṃśayaḥ” //",
    "GK16visa06cu:2003": "Vijñapriyā:",
    "GK16visa06cu:2004": "(vi, ja) prarocanārūpamaṅgamāha---prarocanā tviti /",
    "GK16visa06cu:2005": "saṃhārārthapradarśinīti /",
    "GK16visa06cu:2006": "kāryyopasaṃhārapradarśinī vāk ityarthaḥ /",
    "GK16visa06cu:2007": "pūryyantāmiti /",
    "GK16visa06cu:2008": "gadāyuddhe bhīmajayajijñāsārthaṃ kṛṣṇena prahitasya pāñcālakasya yudhiṣṭhiraṃ prati uktiriyam",
    "GK16visa06cu:2009": "te tava rājyābhiṣekāya pūryyantāmityanvayaḥ /",
    "GK16visa06cu:2010": "atyantacirojjhite 'pi kabarībandhe kṛṣṇā draupadī kṣaṇamutsavaṃ karotu ityanvayaḥ /",
    "GK16visa06cu:2011": "bhīmasya jayasaṃśaye kathametat syādityāha /",
    "GK16visa06cu:2012": "rāma iti /",
    "GK16visa06cu:2013": "śātakuṭhāreṇa bhāsurakare kṣatrarūpadrumocchedini rāme paraśurāme vṛkodare ca krodhāndhe ājau paripatati gacchati sati kuto jayasaṃśaya ityarthaḥ /",
    "GK16visa06cu:2014": "kāryasaṃgraha ādānam---",
    "GK16visa06cu:2015": "yathā veṇyām---”bho bhoḥ samantapañcakacāriṇaḥ ! /",
    "GK16visa06cu:2016": "nāhaṃ rakṣo na bhūto ripurudhirajalāhlāditāṅgaḥ prakāmaṃ nistīrṇorupratijñājalanidhigahanaḥ krodhanaḥ kṣatriyo 'smi /",
    "GK16visa06cu:2017": "bho bho rājanyavīrāḥ ! samaraśikhiśikhābhuktaśeṣāḥ ! kṛtaṃ va--",
    "GK16visa06cu:2018": "strāsenānena līnairhatakarituragāntahitairāsyate yat //",
    "GK16visa06cu:2019": "atra samastaripuvadhakāryasya saṃkṛhītatvādādānam ---",
    "GK16visa06cu:2020": "Vijñapriyā:",
    "GK16visa06cu:2021": "(vi, jha) ādānarūpāṅgalakṣaṇamāha---kāryyasaṃgraha iti /",
    "GK16visa06cu:2022": "uddeśyakāryyasya saṃgrahaḥ prāptirityarthaḥ /",
    "GK16visa06cu:2023": "nāhaṃ bhūta iti /",
    "GK16visa06cu:2024": "devayoniprāṇiviśeṣo bhūto nāhamityarthaḥ /",
    "GK16visa06cu:2025": "ata eva puṃliṅgatā /",
    "GK16visa06cu:2026": "bhūto 'mī devayonaya iti koṣāt /",
    "GK16visa06cu:2027": "tarhi kastvamiti atrāha---ripurudhireti /",
    "GK16visa06cu:2028": "krodhanaḥsan ripurudhirajalena kleditāṅgaḥ prīṇitāṅgaḥ san prakāmaṃ yatheṣṭaṃ nistīrṇaḥ mahāpratijñārūpe jalanidhitvaṃ vanatvaṃ ca rūpitaṃ bodhyam /",
    "GK16visa06cu:2029": "bho bhoḥ samararūpāgniśikhayā bhuktaśeṣā rājanyavīrāḥ ! vo yuṣmākamanena āsena kṛtamalam /",
    "GK16visa06cu:2030": "ayaṃ āso vyarthaḥ /",
    "GK16visa06cu:2031": "mayā yūyaṃ na hantavyā ityarthaḥ /",
    "GK16visa06cu:2032": "āsaḥ kathaṃ jñāta ityatrāha--hateti /",
    "GK16visa06cu:2033": "yad yad hatakarituragāntarhitairyuṣmābhirāsyate sthīyate /",
    "GK16visa06cu:2034": "atreti /",
    "GK16visa06cu:2035": "samastaripuvadharūpasya kāryyasya saṃgṛhītatvāt prāptatvādityarthaḥ /",
    "GK16visa06cu:2036": "tadāhuśchādanaṃ punaḥ /",
    "GK16visa06cu:2037": "kāryārthamapamānādeḥ sahanaṃ khalu yadbhavet // VisSd_6.107 //",
    "GK16visa06cu:2038": "yathā tatraiva---arjunaḥ-ārya ! prasīda kimatrakrodhena--",
    "GK16visa06cu:2039": "apriyāṇi karotveṣa vācā śakto na karmaṇā /",
    "GK16visa06cu:2040": "hatabhrātṛśato duḥkhī pralāpairasya kā vyathā //",
    "GK16visa06cu:2041": "Vijñapriyā:",
    "GK16visa06cu:2042": "(vi, ña) apamānāderityādi padād vdyuruktiparigrahaḥ /",
    "GK16visa06cu:2043": "āpriyāṇīti /",
    "GK16visa06cu:2044": "eṣa duryyodhanaḥ /",
    "GK16visa06cu:2045": "atha nirvahaṇāṅgāni /",
    "GK16visa06cu:2046": "sandhirvibodho grathanaṃ nirṇayaḥ paribhāṣaṇam /",
    "GK16visa06cu:2047": "kṛtiḥ taprasāda ānandaḥ samayo 'pyupagūhanam // VisSd_6.108 //",
    "GK16visa06cu:2048": "bhāṣaṇaṃ pūrvavākyañca kāvyasaṃhāra eva ca /",
    "GK16visa06cu:2049": "praśastiriti saṃhāre jñeyānyaṅgāni nāmataḥ // VisSd_6.109 //",
    "GK16visa06cu:2050": "Vijñapriyā:",
    "GK16visa06cu:2051": "(vi, ṭa) nirvahaṇasandheścaturdaśāṅgānyāha---sandhirvibodha ityādi /",
    "GK16visa06cu:2052": "tatra---",
    "GK16visa06cu:2053": "bījopagamanaṃ sandhiḥ---",
    "GK16visa06cu:2054": "Vijñapriyā:",
    "GK16visa06cu:2055": "(vi, ṭha) tatra sandhirūpāṅgamāha---bījopagamanamiti /",
    "GK16visa06cu:2056": "pratijñātārtharūpasya bījasya siddhyā tatsmaraṇamityarthaḥ /",
    "GK16visa06cu:2057": "yathā tatraiva (veṇyām)---”bhīmaḥ-bhavati ! yajñavedisambhave ! smarati bhavatī yanmayoktam--”cañcadbhuje” tyādi” /",
    "GK16visa06cu:2058": "anena mukhe kṣiptabījasya punarupagamanamiti sandhiḥ /",
    "GK16visa06cu:2059": "Vijñapriyā:",
    "GK16visa06cu:2060": "(vi, ḍa) kauravaśataṃ hatvā bhavati yajñetyādikaṃ bhīmasyoktiḥ /",
    "GK16visa06cu:2061": "cañcadbhujetyādikaṃ prāg vyākhyātam /",
    "GK16visa06cu:2062": "aneneti /",
    "GK16visa06cu:2063": "mukhe prathamataḥ kṣiptamupanyastaṃ pratijñayā bodhitaṃ bījaṃ pratijñātārtharūpaṃ punarupagataṃ jñāpitamityarthaḥ /",
    "GK16visa06cu:2064": "---vibodhaḥ kāryamārgaṇam /",
    "GK16visa06cu:2065": "yathā tatraiva---”bhīmaḥ--muñcatu māmāryaḥ kṣaṇamekam /",
    "GK16visa06cu:2066": "yudhiṣṭhiraḥ--kimaparamavaśiṣṭam ? bhīmaḥ--sumahadavaśiṣṭam /",
    "GK16visa06cu:2067": "saṃyamayāmi tāvadanena suyodhanaśoṇitokṣitena pāṇinā pāñcālyā duḥśāsanāvakṛṣṭaṃ keśahastam",
    "GK16visa06cu:2068": "yudhiṣṭhiraḥ--gacchatu bhavān, anubhavatu tapasvinī veṇīsaṃhāram” iti /",
    "GK16visa06cu:2069": "anena keśasaṃthamanakāryasyānveṣaṇādvibodhaḥ /",
    "GK16visa06cu:2070": "Vijñapriyā:",
    "GK16visa06cu:2071": "(vi, ḍha) vibodharūpamaṅgamāha---vibodha iti /",
    "GK16visa06cu:2072": "kāryyamārgaṇaṃ kāryyasyānveṣaṇam /",
    "GK16visa06cu:2073": "keśahastamiti /",
    "GK16visa06cu:2074": "keśakalāpaṃ “pāśaśca pakṣaśca hastaśca kalāpārthāḥ /",
    "GK16visa06cu:2075": "kacāt pare /",
    "GK16visa06cu:2076": "“ iti koṣaḥ /",
    "GK16visa06cu:2077": "upanyāsastu kāryāṇāṃ grathanaṃ---",
    "GK16visa06cu:2078": "yathā tatraiva---bhīmaḥ--pāñcāli ! na khalu mayi jīvati saharṃttavyā duḥśāsanavilulitā veṇirātmapāṇibhyām /",
    "GK16visa06cu:2079": "tiṣṭha, svayamevāhaṃ saṃharami “ iti /",
    "GK16visa06cu:2080": "anena kāryasyopakṣepādragrathanam /",
    "GK16visa06cu:2081": "Vijñapriyā:",
    "GK16visa06cu:2082": "(vi, ṇa) upanyāsarūpamaṅgamāha---upanyāsa iti /",
    "GK16visa06cu:2083": "grathanaṃ kariṣyamāṇakāryyakathanam /",
    "GK16visa06cu:2084": "vilulitā viśakalīkṛtā /",
    "GK16visa06cu:2085": "upakṣepāt kariṣyamāṇatayopanyāsāt /",
    "GK16visa06cu:2086": "---nirṇayaḥ punaḥ // VisSd_6.110 //",
    "GK16visa06cu:2087": "anubhūtārthakathanaṃ---",
    "GK16visa06cu:2088": "yathā tatraiva, bhīmaḥ--deva ajātaśatro ! adyāpi duryodhanahatakaḥ /",
    "GK16visa06cu:2089": "mayā hi tasya durātmanaḥ--",
    "GK16visa06cu:2090": "bhūmau kṣiptaṃ śarīraṃ nihatamidamasṛkcandanābhaṃ nijāṅge takṣmīrārye niṣaktā caturudadhipayaḥ sīmayā sārddhamurvyā /",
    "GK16visa06cu:2091": "bhṛtyā mitrāṇi yodhāḥ kurukulamanujā dagdhametadraṇāgnau nāmaikaṃ yadbravīṣi kṣitipa ! tadadhunā dhārttarāṣṭasya śeṣam //",
    "GK16visa06cu:2092": "Vijñapriyā:",
    "GK16visa06cu:2093": "(vi, ta) nirṇayarūpamaṅgamāha---nirṇaya iti /",
    "GK16visa06cu:2094": "ajātaśatro iti yudhiṣṭhirasyāparaṃ nāma /",
    "GK16visa06cu:2095": "bhūmau kṣiptamiti /",
    "GK16visa06cu:2096": "tasya durātmano duryyodhanasya śarīraṃ mayā bhūmau kṣiptaṃ pātitam /",
    "GK16visa06cu:2097": "tasyedamasṛk nijāṅgaṃ candanābhaṃ candanavannihitam /",
    "GK16visa06cu:2098": "caturudadhipayaḥ sīmayā urvyā sārddham /",
    "GK16visa06cu:2099": "āryye! tvayi lakṣmīrniyuktā /",
    "GK16visa06cu:2100": "raṇāgnavetaddagdham /",
    "GK16visa06cu:2101": "tadeva kimitītyāha---bhṛtyā ityādi /",
    "GK16visa06cu:2102": "bhṛtyādyāḥ kurukulamanujāḥ ityanvayaḥ /",
    "GK16visa06cu:2103": "he kṣitipa ! dhārttarāṣṭrasya yannāma bravīṣi adhunā tadeva śeṣamityarthaḥ /",
    "GK16visa06cu:2104": "---vadanti paribhāṣaṇam /",
    "GK16visa06cu:2105": "parivādakṛtaṃ vākyam---",
    "GK16visa06cu:2106": "yathā śākuntale--rājā ārye ! atha sā tatrabhavatī kimākhyasya rājarṣeḥ patnī ? /",
    "GK16visa06cu:2107": "tāpasī---",
    "GK16visa06cu:2108": "ko tassa dhammadārapariṭṭāiṇo ṇāmaṃ geṇhissadi” /",
    "GK16visa06cu:2109": "Vijñapriyā:",
    "GK16visa06cu:2110": "(vi, tha) paribhāṣaṇarūpamaṅgamāha---vadantīti /",
    "GK16visa06cu:2111": "parivādeti parivādenārthena kṛtaṃ vākyaṃ parivādārthakaṃ vākyamityarthaḥ /",
    "GK16visa06cu:2112": "āryye ! atha setyādipṛcchā durvāsasaḥ",
    "GK16visa06cu:2113": "śāpādhīnavismaraṇakṛtaśakuntalāparityāgasya paścāttāṃ smṛtvā tāmanāsādya virahiṇaḥ svargādāgacchatastāpasīmukhāt tatprasaṅgaṃ śrutvā duṣmantasya /",
    "GK16visa06cu:2114": "ko tasseti /",
    "GK16visa06cu:2115": "kastasya dharmadāraparityāgino nāma grahīṣyatīti /",
    "GK16visa06cu:2116": "---labdhārthaśamanaṃ kṛtiḥ // VisSd_6.111 //",
    "GK16visa06cu:2117": "yathā veṇyām--”kṛṣṇaḥ--ete bhagavanto vyāsa--vālmīkiprabhṛtayo 'bhiṣekaṃ",
    "GK16visa06cu:2118": "dhārayantastiṣṭhanti” iti /",
    "GK16visa06cu:2119": "anena prāptarājyasyābhiṣekamaṅgalaiḥ sthirīkaraṇaṃ kṛtiḥ /",
    "GK16visa06cu:2120": "Vijñapriyā:",
    "GK16visa06cu:2121": "(vi, da) kṛtirūpamaṅgamāha---labdhānugamanamiti /",
    "GK16visa06cu:2122": "anugamanaṃ sthirīkaraṇam /",
    "GK16visa06cu:2123": "abhiṣekaṃ dhārayantaḥ prāpayantaḥ /",
    "GK16visa06cu:2124": "dhārayantīti kvacit pāṭhaḥ /",
    "GK16visa06cu:2125": "śuśrūṣādiḥ prasādaḥ syāt---",
    "GK16visa06cu:2126": "yathā tatraiva bhīmena draupadyāḥ keśasaṃyamanam /",
    "GK16visa06cu:2127": "---ānando vāñchitāgamaḥ /",
    "GK16visa06cu:2128": "yathā tatraiva---”draupadī---visumaridaṃ edaṃ vāvāraṃ ṇādhassa pasādeṇa puṇo vi sikkhissaṃ”",
    "GK16visa06cu:2129": "Vijñapriyā:",
    "GK16visa06cu:2130": "(vi, dha) ānandarūpāṅgamāha---ānanda iti /",
    "GK16visa06cu:2131": "visumaridaṃ iti /",
    "GK16visa06cu:2132": "vismṛtamimaṃ vyāpāraṃ nāthasya prasādena punarapi śikṣiṣye iti saṃskṛtam /",
    "GK16visa06cu:2133": "vyāpāraḥ keśasaṃyamanarūpaḥ /",
    "GK16visa06cu:2134": "samayo duḥkhaniryāṇāṃ---",
    "GK16visa06cu:2135": "yathā ratnāvalyām--”vāsavadattā---(ratnāvalīmāliṅgya) samassasa bahiṇie !",
    "GK16visa06cu:2136": "samassasa” /",
    "GK16visa06cu:2137": "Vijñapriyā:",
    "GK16visa06cu:2138": "(vi, na) samayarūpamaṅgamāha---samaya iti /",
    "GK16visa06cu:2139": "samassasa iti /",
    "GK16visa06cu:2140": "samāśvasihi bhagini ! samāśvasihīti saṃskṛtam /",
    "GK16visa06cu:2141": "iyaṃ sāgarikāyāḥ mātulakanyakātvena paricaye sati vāsavadattāyā uktiḥ",
    "GK16visa06cu:2142": "---tadbhavedupagūhanam // VisSd_6.112 //",
    "GK16visa06cu:2143": "yat syādadbhutasamprāptiḥ--",
    "GK16visa06cu:2144": "yathā mama prabhāvatyāṃ nāradadarśanāt pradyumna ūrddhvamavalokya---",
    "GK16visa06cu:2145": "dadhadvidyullekhāmiva kusumamālāṃ marimalabhramadbhṛṅgaśreṇīdhvanibhirupagītāṃ tata itaḥ /",
    "GK16visa06cu:2146": "digantaṃ jyotibhistuhinakaragaurairdhavalayannitaḥ kailāsādriḥ patati viyataḥ kiṃ punaridam",
    "GK16visa06cu:2147": "Vijñapriyā:",
    "GK16visa06cu:2148": "(vi, pa) upagūhanarūpamaṅgamāha---tadbhavediti /",
    "GK16visa06cu:2149": "adbhutasaṃprāptiḥ adbhutadarśanam /",
    "GK16visa06cu:2150": "dadhadityādi /",
    "GK16visa06cu:2151": "kailāsādrerityapāye pañcamī /",
    "GK16visa06cu:2152": "tathā ca kailāsādrerapeto viyato viyato 'vadheḥ patati kaścit padārtha iti śeṣaḥ /",
    "GK16visa06cu:2153": "kailāsādririti kvacit prāmādikaḥ pāṭhaḥ /",
    "GK16visa06cu:2154": "tasya kusumamālādhāraṇābhāvāt /",
    "GK16visa06cu:2155": "kīdṛśaḥ padārthaḥ ? vidyullekhāmiva kusumamālāṃ dadhat /",
    "GK16visa06cu:2156": "mālāṃ kīdṛśī ? parimalena tata ito bhramantīnāṃ bhṛṅgaśreṇīnāṃ dhvanibhirupagītām /",
    "GK16visa06cu:2157": "padārthaśca kīdṛśaḥ ? tuhinakaragaurairjyotirbhirdigantaṃ śavalayan /",
    "GK16visa06cu:2158": "digantasyāpi śyāmatvena dhavalajyotirmiśraṇāt śavalatā /",
    "GK16visa06cu:2159": "ataḥ kiṃ punaridamityarthaḥ /",
    "GK16visa06cu:2160": "---sāmadānādi bhāṣaṇm /",
    "GK16visa06cu:2161": "yathā caṇḍakauśike--”dharmaḥ---tadehi dharmalokamadhitiṣṭha” /",
    "GK16visa06cu:2162": "Vijñapriyā:",
    "GK16visa06cu:2163": "(pi, pha) bhāṣaṇarūpamaṅgamāha---sāmadāneti /",
    "GK16visa06cu:2164": "sampradānasya śāntatvaṃ sāmatena dānam /",
    "GK16visa06cu:2165": "ādipadād dāturmuktirvā iti /",
    "GK16visa06cu:2166": "yattu saṃgraharūpasya garbhasandhaṅgasya sāmadānārthasampattiriti",
    "GK16visa06cu:2167": "lakṣaṇam, tatra dātureva sāmaprītirarthaśca dhanamiti bhedaḥ /",
    "GK16visa06cu:2168": "dharmalokaṃ dharmmārjjitaṃ lokam /",
    "GK16visa06cu:2169": "pūrvavākyaṃ tu vijñeyaṃ yathoktārthopadarśanam // VisSd_6.113 //",
    "GK16visa06cu:2170": "yathā veṇyām--bhīmaḥ--buddhaimatike ! kva sā bhānumatī /",
    "GK16visa06cu:2171": "paribhavatu samprati pāṇḍavadārān” /",
    "GK16visa06cu:2172": "Vijñapriyā:",
    "GK16visa06cu:2173": "(vi, ba) pūrvavākyarūpamaṅgamāha---pūrvavākyaṃ tviti /",
    "GK16visa06cu:2174": "yathoktārthopadarśanam pareṇa yathoktakaṭuvākyasya smaraṇamityarthaḥ",
    "GK16visa06cu:2175": "bhānumatī duryyodhanasya patnī tathā dāsīdvārā prāk kaṭūktiḥ kṛtā /",
    "GK16visa06cu:2176": "varapradānasaṃprāptiḥ kāvyasaṃhāra iṣyate /",
    "GK16visa06cu:2177": "yathā sarvatra---kiṃ te bhūyaḥ priyamupakaromi” /",
    "GK16visa06cu:2178": "iti /",
    "GK16visa06cu:2179": "Vijñapriyā:",
    "GK16visa06cu:2180": "(vi, bha) kāvyasaṃhārarūpamaṅgamāha---varapradāneti /",
    "GK16visa06cu:2181": "varapradānārthaṃ saṃpraptistatkālopasthitirityarthaḥ /",
    "GK16visa06cu:2182": "sarvatreti /",
    "GK16visa06cu:2183": "sarvanāṭakānte ityarthaḥ /",
    "GK16visa06cu:2184": "kinte ityādinā hi varapradānārthaṃ tatkālopasthitirlabhyate /",
    "GK16visa06cu:2185": "nṛpadeśādiśāntistu praśastirabhidhīyate // VisSd_6.114 //",
    "GK16visa06cu:2186": "yathā prabhāvatyām---",
    "GK16visa06cu:2187": "rājānaḥ sutanirviśeṣamadhunā paśyantu nityaṃ prajā jīyasuḥ sadasadvivekapaṭavaḥ santo guṇagrāhiṇaḥ sasyasvarṇasamṛddhayaḥ samadhikāḥ santu kṣamāmaṇḍale bhūyādavyabhicāriṇī trijagato bhaktiśca nārāyaṇo //",
    "GK16visa06cu:2188": "atra copasaṃhārapraśastyoranta ekena krameṇaiva sthitiḥ /",
    "GK16visa06cu:2189": "Vijñapriyā:",
    "GK16visa06cu:2190": "(vi, ma) praśastirūpamaṅgamāha---nṛpadeśādīti /",
    "GK16visa06cu:2191": "nṛpasya deśādaḥ śāntiḥ svastyayanamāśīrvāda ityarthaḥ /",
    "GK16visa06cu:2192": "rājāna ityādi /",
    "GK16visa06cu:2193": "adhunā sutanirviśeṣaṃ yathā syāt tathā rājānaḥ prajāḥ paśyantu /",
    "GK16visa06cu:2194": "guṇagrāhiṇaḥ santaḥ śiṣṭā jīyāsuḥ utkarṣabhājo bhavantu, yataste sadasadvivekapaṭavaḥ /",
    "GK16visa06cu:2195": "kṣamāmaṇḍale śasyānāṃ suvarṇānāñca samṛddhayaḥ samadhikāḥ santu /",
    "GK16visa06cu:2196": "nārāyaṇe cāvyabhicāriṇī akādācitkī bhaktiḥ trijagatāṃ bhūyāditi nṛpadeśādiśāntiḥ /",
    "GK16visa06cu:2197": "atra ceti---kāvyasaṃhārarūpamaṅgopasaṃhāraḥ /",
    "GK16visa06cu:2198": "anenāṭakānte upasaṃhārapraśastyornirdiṣṭakramaṇaivopasthitirityarthaḥ /",
    "GK16visa06cu:2199": "“iha ca mukhasaṃdhau upakṣepaparinyāsayuktyudbhedasamādhānānāṃ pratimukhe ca parisarpaṇapragamanavajropanyāsapuṣpāṇāṃ garbhe 'bhūtāharaṇamargatro",
    "GK16visa06cu:2200": "(to) ṭakādhibalakṣepāṇāṃ vimarśe 'pavādaśaktivyavasāyaprarocanādānānāṃ",
    "GK16visa06cu:2201": "prādhanyam /",
    "GK16visa06cu:2202": "anyeṣāṃ ca yathāsambhavaṃ sthitiḥ” iti kecit /",
    "GK16visa06cu:2203": "Vijñapriyā:",
    "GK16visa06cu:2204": "(vi, ya) sandhiṣu yānyaṅgānyuktāni teṣu katicit aṅgānyeva āvaśyakatvena pradhānānīti kecidāhuḥ",
    "GK16visa06cu:2205": "sandhau sandhau ca tāni darśayati /",
    "GK16visa06cu:2206": "iha ceti /",
    "GK16visa06cu:2207": "keciditi asvarasaḥ /",
    "GK16visa06cu:2208": "sarveṣāmaṅgānāmaniyame nānāvaśyakatvadarśanādupasaṃhārapraśastyorevāvaśyakatvadarśanāt /",
    "GK16visa06cu:2209": "catuḥṣaṣṭividhaṃ hyetadaṅgaṃ proktaṃ manīṣibhiḥ /",
    "GK16visa06cu:2210": "kuryādaniyate tasya saṃdhāvapi niveśanam // VisSd_6.115 //",
    "GK16visa06cu:2211": "rasānuguṇatāṃ vīkṣya rasasyaiva hi mukhyatā /",
    "GK16visa06cu:2212": "yathā vehīsaṃhāre tṛtīyāṅke duryodhanakarṇayormahatsaṃpradhāraṇam /",
    "GK16visa06cu:2213": "evamanyatrāpi /",
    "GK16visa06cu:2214": "yattu rudraṭādibhiḥ “niyama eva “ ityuktaṃ tallakṣyāviruddham /",
    "GK16visa06cu:2215": "Vijñapriyā:",
    "GK16visa06cu:2216": "(vi, ra) catuḥ ṣaṣṭiriti /",
    "GK16visa06cu:2217": "prārthanāpraśastyormatabhedena vaikalpikatvasyoktatvāt /",
    "GK16visa06cu:2218": "samuccaye tu pañcaṣaṣṭitvāpatterityuktaṃ prageva /",
    "GK16visa06cu:2219": "sandhīnāmuktānyaṅgāni /",
    "GK16visa06cu:2220": "prāyikatvābhiprāyeṇaivoktāni /",
    "GK16visa06cu:2221": "rasānuguṇānurodhena tu ekasandheraṅgani anyasandhāvapi",
    "GK16visa06cu:2222": "kuryyādityāha---kuryyādaniyate iti /",
    "GK16visa06cu:2223": "aniyate sandhavapi tasyāṅgasya niveśanaṃ kuryyāt ityanvayaḥ /",
    "GK16visa06cu:2224": "saṃpradhāraṇamiti /",
    "GK16visa06cu:2225": "mukhasandheryuktirūpamaṅgasaṃpradhāraṇaṃ tacca garbhasandhāvapi kṛtamityarthaḥ /",
    "GK16visa06cu:2226": "tatra duryyodhanakarṇābhyāṃ yuktikaraṇāt /",
    "GK16visa06cu:2227": "tallakṣyaviruddhamiti /",
    "GK16visa06cu:2228": "lakṣyeṣu udāharaṇanāṭakeṣu aniyamadarśanāt viruddhamityarthaḥ /",
    "GK16visa06cu:2229": "iṣṭārtharacanāścaryalābho vṛttāntavistaraḥ // VisSd_6.116 //",
    "GK16visa06cu:2230": "rāgaprāptiḥ prayogasya goṣyānāṃ gopanaṃ tathā /",
    "GK16visa06cu:2231": "prakāśanaṃ prakāśyānāmaṅgānāṃ ṣaḍvidhaṃ phalam // VisSd_6.117 //",
    "GK16visa06cu:2232": "Vijñapriyā:",
    "GK16visa06cu:2233": "(vi, la) idānīmuktāṅgānāṃ yathāsambhavaṃ ṣaṭ phalānyāha /",
    "GK16visa06cu:2234": "iṣṭānusaraṇeti /",
    "GK16visa06cu:2235": "iṣṭasyārthasyānusaraṇamityarthaḥ /",
    "GK16visa06cu:2236": "iṣṭārtharacaneti /",
    "GK16visa06cu:2237": "iṣṭānuharaṇeti kvacit pāṭhaḥ /",
    "GK16visa06cu:2238": "āścaryyalābho 'dbhutavastulābha ityarthaḥ /",
    "GK16visa06cu:2239": "vṛttāntasya vistareṇa jñānam /",
    "GK16visa06cu:2240": "rāgaprāptiranurāgalābhaḥ /",
    "GK16visa06cu:2241": "gopyānāmarthānāṃ saṃgopanam /",
    "GK16visa06cu:2242": "prakāśyānāmarthānāṃ prakāśanañceti prayogasya mukhasandhyādiprayogasya aṅgānāmupakṣepādyaṅgānāṃ ṣaṭ phalānītyarthaḥ /",
    "GK16visa06cu:2243": "yathā kāvyārthetpattirūpasya upakṣeparūpasya mukhasandhyaṅgasya iṣṭānusaraṇaṃ phalam /",
    "GK16visa06cu:2244": "evamanyāṅgānāmanyāni pañcaphalāni yathāsambhavaṃ nāṭakeṣuanusandheyāni /",
    "GK16visa06cu:2245": "Locanā:",
    "GK16visa06cu:2246": "(lo, ī) yadvastu gopayitumiṣṭaṃ tadaṅgasvarūpavijñāpanena sukhena gopayitu evaṃ prakāśyānāṃ prakāśaścetyarthaḥ /",
    "GK16visa06cu:2247": "aṅgahīno naro yadvannaivārambhakṣamo bhavet /",
    "GK16visa06cu:2248": "aṅgahīnaṃ tathā kāvyaṃ na prayogāya yujyate // VisSd_6.118 //",
    "GK16visa06cu:2249": "saṃpādayetāṃ saṃdhyaṅgaṃ nāyakapratināyakau /",
    "GK16visa06cu:2250": "tadabhāve patākādyastadabhāve tathetarat // VisSd_6.119 //",
    "GK16visa06cu:2251": "Vijñapriyā:",
    "GK16visa06cu:2252": "(vi, va) nāṭye prayoge 'ṅgānāmāvaśyakatvamāha---aṅgahīna iti /",
    "GK16visa06cu:2253": "nārambhakṣamaḥ na kāryyārambhakṣamaḥ /",
    "GK16visa06cu:2254": "sampādayetāmiti /",
    "GK16visa06cu:2255": "anena sandhyaṅganirvāhakau prathamato nāyakapratināyakāveveti uktam /",
    "GK16visa06cu:2256": "tadabhāve kvacit tābhyāmanirvāhe patākādyāstannirvāhakāḥ /",
    "GK16visa06cu:2257": "patākā ca “vyāpi prāsaṅgikaṃ vṛttaṃ patāketyabhidīyate /",
    "GK16visa06cu:2258": "'; ityanena nāyakasya vṛttaṃ patāketyuktam /",
    "GK16visa06cu:2259": "atra ca tatsambandhāt nāyakasahāya eva tattvenoktaḥ /",
    "GK16visa06cu:2260": "tadādyāstannirvāhakāḥ /",
    "GK16visa06cu:2261": "ādyapadāt nāyikāsahāyāḥ, tairapyanirvāhyaṃ yat /",
    "GK16visa06cu:2262": "itaro 'pi tannirvāhaka ityarthaḥ /",
    "GK16visa06cu:2263": "prāyeṇa pradhānapuruṣaprayojyāni sandhyaṅgāni bhavanti /",
    "GK16visa06cu:2264": "kintūpakṣepāditrayaṃ bījasyālpamātrasamuddiṣṭatvādapradhānapuruṣaprayojitameva sādhu /",
    "GK16visa06cu:2265": "Vijñapriyā:",
    "GK16visa06cu:2266": "(vi, śa) upakṣepādyaṅgatrayasya ca pradhānanāyaketareṇa samuddiṣṭatve eva sādhutā ityāha--kintūpakṣepeti",
    "GK16visa06cu:2267": "tatra hetumāha---bījasyeti /",
    "GK16visa06cu:2268": "pradhānetivṛttarūpasya kāvyārthasya yanmūlaṃ tadvījaṃ tasyālpamātrasamuddeśasyopakṣepakādyaṅgatrayeṇa kṛtatvādapradhānapuruṣabhīmasenādisamuddiṣṭatvameva sādhvityarthaḥ /",
    "GK16visa06cu:2269": "pradhānapuruṣasya dhīrodāttatvena karttavyetivṛttabījasamuddeśasya alpasyāpi tena karaṇānaucityād iti bhāvaḥ /",
    "GK16visa06cu:2270": "tathā hi kāvyārthasya samutpattirūpaṃ yadupakṣeparūpamaṅgaṃ tena veṇyāṃ lākṣāgṛhānaletyādi bhīmoktyā kurukulavadharūpakāvyārthasya tasya bījasamutpattiḥ pratipāditā /",
    "GK16visa06cu:2271": "samutpannārthabāhulyaṃ yatparikarātmakamaṅgaṃ tena “pravṛddhaṃ",
    "GK16visa06cu:2272": "yadvairaṃ mama'; ityādi bhīmoktyā tad bāhulyaṃ pratipāditam /",
    "GK16visa06cu:2273": "kāvyārthaniṣpattikathanarūpaṃ yat parinyāsātmakamaṅgaṃ tena “cañcad",
    "GK16visa06cu:2274": "bhuje'; tyādibhīmoktyā niṣpattiḥ pratipāditā /",
    "GK16visa06cu:2275": "etat trayañca pradhānanāyakoktaṃ tadadhīratāpadakaṃ syāt /",
    "GK16visa06cu:2276": "naca samutpannārthabāhulyakāvyārthaniṣpattyoḥ kathaṃ bījasyālpasamuddiṣṭatvamiti vācyam /",
    "GK16visa06cu:2277": "asamastoddiṣṭasyaivālpoddiṣṭatvamityabhiprāyāt /",
    "GK16visa06cu:2278": "bījoddeśamātrādeva nāyakasya dhīrodāttatvabhaṅga ityatra eva tātparyyāt /",
    "GK16visa06cu:2279": "rasavyaktimapekṣyaiṣāmaṅgānāṃ saṃniveśanam /",
    "GK16visa06cu:2280": "na tu kevalayā śāstrasthitisaṃpādanecchayā // VisSd_6.120 //",
    "GK16visa06cu:2281": "tathā ca yadveṇyāṃ duryodhanasya bhānumatyā saha vipralambho darśitaḥ,",
    "GK16visa06cu:2282": "tattāddaśe 'vasare 'tyantamanucitam /",
    "GK16visa06cu:2283": "Vijñapriyā:",
    "GK16visa06cu:2284": "(vi, ṣa) rasavyaktimiti /",
    "GK16visa06cu:2285": "tatsandhīnāṃ yānyaṅganyuktāni /",
    "GK16visa06cu:2286": "tāni tatraiveti niyamaḥ /",
    "GK16visa06cu:2287": "kintu rasavyañjanāpekṣayā eva eṣāṃ niveśanaṃ na tu nāṭyasāstroktasthitisampādanecchayā ityarthaḥ",
    "GK16visa06cu:2288": "yadyapīdaṃ prāgapyuktaṃ tathāpi rasavyaktyanapekṣayā karaṇe doṣa tvapratipādanāya purarūktam",
    "GK16visa06cu:2289": "tadāha--tathā ceti /",
    "GK16visa06cu:2290": "rasavyaktyanapekṣayā niveśanaṃ tu nocitamevetyarthaḥ /",
    "GK16visa06cu:2291": "tādṛśe 'vasare iti /",
    "GK16visa06cu:2292": "vīrarase ityarthaḥ /",
    "GK16visa06cu:2293": "na cāṅgasanniveśanānaucitye darśayitavye rasaniveśanānaucityapradarśanamidamasambaddhamiti vācyam /",
    "GK16visa06cu:2294": "aṅgahīnarasābhāvena vipralambhapradarśanādeva tadaṅgasyāpi pradarśanāt /",
    "GK16visa06cu:2295": "aviruddhaṃ tu yadvṛttaṃ rasādivyaktaye 'dhikam /",
    "GK16visa06cu:2296": "tadaṣyanyathayeddhīmānna vadedvā kadācana // VisSd_6.121 //",
    "GK16visa06cu:2297": "anayorudāharaṇaṃ satprabandheṣvabhivyaktameva /",
    "GK16visa06cu:2298": "Vijñapriyā:",
    "GK16visa06cu:2299": "(vi, sa) svaviruddhamiti /",
    "GK16visa06cu:2300": "svasyopakrāntavṛttasya viruddhamadhikaṃ yad vṛttaṃ vṛttāntaḥ tadapi rasābhivyaktaye 'nyathayedupakrāntarasāviruddhatayā pratipādayet /",
    "GK16visa06cu:2301": "tadasambe tu na vadeditiyarthaḥ /",
    "GK16visa06cu:2302": "atha vṛttayaḥ---",
    "GK16visa06cu:2303": "śṛṅgāre kauśikī vīre sāttvatyārabhaṭī punaḥ /",
    "GK16visa06cu:2304": "rase raudre ca bībhatse vṛttiḥ sarvatra bhāratī // VisSd_6.122 //",
    "GK16visa06cu:2305": "catastro vṛttayo hyetāḥ sarvanāṭyasya mātṛkāḥ /",
    "GK16visa06cu:2306": "syurnāyikādivyāpāraviśeṣā nāṭakādiṣu // VisSd_6.123 //",
    "GK16visa06cu:2307": "Vijñapriyā:",
    "GK16visa06cu:2308": "(vi, ha) atha vṛttaya iti /",
    "GK16visa06cu:2309": "śṛṅgāra iti /",
    "GK16visa06cu:2310": "nāyakādīnāṃ vyāpāraviśeṣāścatastro vṛttayo nāṭakādiṣu nāṭakaprakaraṇādidaśarūpakeṣu nāṭikādyaṣṭādaśoparūpakeṣu ca sarvanāṭyasya mātṛkā mūlabhūtāḥ jananya ityarthaḥ /",
    "GK16visa06cu:2311": "nāyakādītyādipadāt samastapātraparigrahaḥ /",
    "GK16visa06cu:2312": "tena vakṣyamāṇodāharaṇeṣu pātrāntarakṛtyaṃ nānupapannam /",
    "GK16visa06cu:2313": "tatra rasaviśeṣeṣu vṛttiviśeṣānāha---śṛṅgāra ityādi /",
    "GK16visa06cu:2314": "vīre sāttvatītyanvayaḥ /",
    "GK16visa06cu:2315": "tatra kauśikī---",
    "GK16visa06cu:2316": "yā ślakṣṇanepathyaviśeṣacitrā strīsaṃkulā puṣkalanṛtyagītā /",
    "GK16visa06cu:2317": "kāmopabhogaprabhavopacārā sā kauśikī cāruvilāsayuktā // VisSd_6.124 //",
    "GK16visa06cu:2318": "Locanā:",
    "GK16visa06cu:2319": "(lo, u) kāmena madanena hetunā ya upabhogaḥ sambhogastatkāraṇāni",
    "GK16visa06cu:2320": "upacārāścandracandanaghanasārādayo yasyām /",
    "GK16visa06cu:2321": "narma ca narmasphūrjo narmasphoṭo 'tha narmagarbhaśca /",
    "GK16visa06cu:2322": "catvāryaṅgānyasyā---",
    "GK16visa06cu:2323": "Vijñapriyā:",
    "GK16visa06cu:2324": "(vi, ka) yā ślekṣṇeti---lakṣaṇamuttamam /",
    "GK16visa06cu:2325": "nepathyaṃ veśaḥ /",
    "GK16visa06cu:2326": "strīsaṃkulā strīvyāpāravimiśritā /",
    "GK16visa06cu:2327": "puṣkalaṃ bahulam /",
    "GK16visa06cu:2328": "asyā aṅgāni catvāri ityāha---narma ceti /",
    "GK16visa06cu:2329": "tatra---",
    "GK16visa06cu:2330": "---vaidagdhyakrīhitaṃ narmaḥ // VisSd_6.125 //",
    "GK16visa06cu:2331": "iṣṭajanāvarjanakṛttaccāpi trividhaṃ matam /",
    "GK16visa06cu:2332": "vihitaṃ śuddhahāsyena saśṛṅgārabhayena ca // VisSd_6.126 //",
    "GK16visa06cu:2333": "Vijñapriyā:",
    "GK16visa06cu:2334": "(vi, kha) atra narmalakṣaṇamāha---vaidagdhyeti /",
    "GK16visa06cu:2335": "vaidagdhyena krīḍitamityarthaḥ /",
    "GK16visa06cu:2336": "tatphalamāha---iṣṭeti /",
    "GK16visa06cu:2337": "iṣṭajanasyāvarjanamanurāgeṇa namratā tatkṛd ityarthaḥ /",
    "GK16visa06cu:2338": "tacca narmatrividham ityāha /",
    "GK16visa06cu:2339": "tacceti /",
    "GK16visa06cu:2340": "traividhyamāha---śuddhahāsyeneti /",
    "GK16visa06cu:2341": "śuddhena saśṛṅgāreṇa samayena ca hāsyena vihitamiti traividhyam /",
    "GK16visa06cu:2342": "bhayañca hāsyaviṣayaṃ bodhyam /",
    "GK16visa06cu:2343": "tatra kevalahāsyena vihitaṃ yathā",
    "GK16visa06cu:2344": "ratnāvalyām---”vāsavadattā--(phalakamuddiśya sahāsam) esā vi avarā tava samīve jadhālihidā edaṃ kiṃ ajjavasantassa viṇṇāṇam /",
    "GK16visa06cu:2345": "Vijñapriyā:",
    "GK16visa06cu:2346": "(vi, ga) esāvīti /",
    "GK16visa06cu:2347": "eṣāpyaparā tava samīpe yā ālikhitā etat kimāryavasantakasya vijñānam ? (saṃskṛtam) /",
    "GK16visa06cu:2348": "citraphalake sāgarikayā likhitaṃ rājānaṃ dṛṣṭvā susaṅgatayā tatsamīpe sāgarikāpi likhitā /",
    "GK16visa06cu:2349": "tatra likhitaṃ rājānaṃ dṛṣṭvā vāsavadattayā pṛṣṭaṃ kena tvamatra likhitā iti /",
    "GK16visa06cu:2350": "tato rājñoktaṃ śilpavijñānārthaṃ samullikhitamidamiti /",
    "GK16visa06cu:2351": "tatastadantike sāgarikāṃ likhitāṃ dṛṣṭvā “eṣā krodhena tasyāḥ śṛṅgārābhāvāt /",
    "GK16visa06cu:2352": "prabandharasastu śṛṅgāra iti tatreyaṃ vṛttiḥ /",
    "GK16visa06cu:2353": "saśṛṅgārahāsyena yathā śākuntale--rājānaṃ prati śakuntalā--asaṃtuṭṭho uṇa kiṃ karissadi /",
    "GK16visa06cu:2354": "rājā--",
    "GK16visa06cu:2355": "idamaṃ /",
    "GK16visa06cu:2356": "(iti vyavasitaḥśakuntalāvaktraṃ ḍhaukate) /",
    "GK16visa06cu:2357": "Vijñapriyā:",
    "GK16visa06cu:2358": "(vi, gha) asaṃtuṣṭho uṇeti /",
    "GK16visa06cu:2359": "asaṃtuṣṭaḥ punaḥ kiṃ kariṣyati ? iti (saṃskṛtam) nanu kamalasya madhukaraḥ santuṣyati gandhamātreṇa iti rājña uktyanantaraṃ śakuntalāyā iyaṃ pṛcchā /",
    "GK16visa06cu:2360": "ḍhaukate cumbanārtham /",
    "GK16visa06cu:2361": "vaktramānanam ācchādayati /",
    "GK16visa06cu:2362": "sabhayahāsyena yathā ratnāvalyām---ālekhyadarśanāvasare susaṃgatā--jāṇido",
    "GK16visa06cu:2363": "mae eso vuttanto samaṃ cittaphalaeṇa /",
    "GK16visa06cu:2364": "tā devīe gadua nivedaissam /",
    "GK16visa06cu:2365": "etadvākyasambandhi narmodāhṛtam /",
    "GK16visa06cu:2366": "Vijñapriyā:",
    "GK16visa06cu:2367": "(vi, ṅa) jāṇido iti /",
    "GK16visa06cu:2368": "jñāto mayaiṣa vṛttāntaḥ /",
    "GK16visa06cu:2369": "samaṃ citraphalakena /",
    "GK16visa06cu:2370": "taddevyai gatvā nivedayiṣyāmīti (saṃskṛtam) /",
    "GK16visa06cu:2371": "atra rājño bhītiyuktena susaṅgatāyā hāsena vihitaṃ narma vaidaghdhyakrīḍitam /",
    "GK16visa06cu:2372": "evaṃ veṣaceṣṭāsambandhyapi /",
    "GK16visa06cu:2373": "Vijñapriyā:",
    "GK16visa06cu:2374": "(vi, ca) vācā iva veśaceṣṭābhyāmapi saṃbhavatītyāha---evamiti /",
    "GK16visa06cu:2375": "tatra sāgarikāyāḥ saṅketabhaṅgārthaṃ tadveśāyā vāsavadattāyā āgamane veśena bodhyam /",
    "GK16visa06cu:2376": "kvacit nāyikāyāśca palāyamānādiceṣṭayā āpi tadvodhyam /",
    "GK16visa06cu:2377": "narmasphūrjaḥ sukhārambho bhayānto navasaṃgamaḥ /",
    "GK16visa06cu:2378": "yathā mālavikāyām--saṅketanāyakamabhisṛtāyāṃ “nāyakaḥ--",
    "GK16visa06cu:2379": "visṛja sundari ! saṅgamasādhvasaṃ nanu cirātprabhṛti praṇayonmukhe /",
    "GK16visa06cu:2380": "parigṛhaṇa gate sahakāratāṃ tvamatimuktalatācaritaṃ mayi” //",
    "GK16visa06cu:2381": "mālavikā--”bhaṭṭā, devīe bhaeṇa appaṇo vi pia kauṃ ṇa pāremi” ityādi /",
    "GK16visa06cu:2382": "Vijñapriyā:",
    "GK16visa06cu:2383": "(vi, cha) narmasphūrjamāha---narmasphurja iti /",
    "GK16visa06cu:2384": "mālavikāyāmiti /",
    "GK16visa06cu:2385": "mālavikānāmanāṭikāyāmityarthaḥ /",
    "GK16visa06cu:2386": "saṅketanāyakaṃ nāyakam, niyikāyāṃ mālavikāyām /",
    "GK16visa06cu:2387": "visṛjeti /",
    "GK16visa06cu:2388": "sundari ! saṅgame sādhvasaṃ bhayaṃ visṛja /",
    "GK16visa06cu:2389": "nanu bhościrāt praṇayonmukhe mayi atimuktalatāyāḥ mādhavīlatāyāścaritaṃ gṛhāṇa /",
    "GK16visa06cu:2390": "mayi kīdṛśe ? sahakāratāṃ cūtavṛkṣatāṃ gate, mādhavikayā",
    "GK16visa06cu:2391": "cūtāliṅganāt, tadvat māmāliṅgetyarthaḥ /",
    "GK16visa06cu:2392": "bhaṭṭā iti /",
    "GK16visa06cu:2393": "he bharttaḥ ! devyāḥ bhayena ātmano 'pi priyaṃ karttuṃ na pārayāmi",
    "GK16visa06cu:2394": "(saṃskṛtam) /",
    "GK16visa06cu:2395": "ātmanaḥ priyamapīkatyanvayaḥ /",
    "GK16visa06cu:2396": "atra sukhena saṅgamarūpanarmārambho bhayāntaḥ /",
    "GK16visa06cu:2397": "atha narmasphoṭaḥ---",
    "GK16visa06cu:2398": "narmasphoṭo bhāvaleśaiḥ sūcitālparasā mataḥ // VisSd_6.127 //",
    "GK16visa06cu:2399": "yathā mālatīmādhave---",
    "GK16visa06cu:2400": "gamanamalasaṃ śūnyā dṛṣṭiḥ śarīramasauṣṭhavaṃ śvasitamadhikaṃ kintvetat syāt kimadanyadito 'thavā /",
    "GK16visa06cu:2401": "bhramati bhuvane kandarpājñā vikāri ca yauvanaṃ lalitamadhurāste te bhāvāḥ kṣipanti ca dhīratām",
    "GK16visa06cu:2402": "alasagamanādibhirbhāvaleśairmādhavasya mālatyāmanurāgaḥ stokaḥ prakāśitaḥ",
    "GK16visa06cu:2403": "Vijñapriyā:",
    "GK16visa06cu:2404": "(vi, ja) narmasphoṭamāha---narmasphoṭa iti /",
    "GK16visa06cu:2405": "gamanamalasamityādi /",
    "GK16visa06cu:2406": "māghavasya mālatyāṃ bhavasūcikeyamuktiḥ /",
    "GK16visa06cu:2407": "alasagamanādikam etat kinnu tasyāḥ, nanu bhoḥ kiṃ syāt ito 'nyat,",
    "GK16visa06cu:2408": "atha vā kiyatsyādityarthaḥ /",
    "GK16visa06cu:2409": "adhikādhikasyāpi sambhāvanīyatvāditi bhāvaḥ /",
    "GK16visa06cu:2410": "adhikādhikasya sambhāvanīyaṃ hetumāha---bhramati bhuvana iti /",
    "GK16visa06cu:2411": "te te bhāvā vasantaravendvādayaḥ /",
    "GK16visa06cu:2412": "atrottarottarādhikādhikasambhāvanāyāṃ pūrvoktaiḥ sūcitasya bhāvasya leśa evetyāha---alasetyādi",
    "GK16visa06cu:2413": "alasagamanādibhirityatra alasagamanādibhaiḥ sūcitairityarthaḥ /",
    "GK16visa06cu:2414": "anurāgo nipralambharasaḥ /",
    "GK16visa06cu:2415": "sambhogarūpanarmecchāvattvāt atra narma /",
    "GK16visa06cu:2416": "narmagarbho vyavahatirnetuḥ pracchannavartinaḥ /",
    "GK16visa06cu:2417": "yathā--tatraiva sakhīrūpadhāriṇā mādhavena mālatyā maraṇavyavasāyavāraṇam",
    "GK16visa06cu:2418": "Vijñapriyā:",
    "GK16visa06cu:2419": "(vi, jha) narmagarbhamāha---narmagarbha iti /",
    "GK16visa06cu:2420": "pracchannavarttinaḥ pracchannībhūya tiṣṭhataḥ neturnāyakasya ityarthaḥ /",
    "GK16visa06cu:2421": "vyavahṛtirvyavasāyaḥ /",
    "GK16visa06cu:2422": "sakhīrūpeti /",
    "GK16visa06cu:2423": "mālatyāḥ sakhī lavaṅgikā /",
    "GK16visa06cu:2424": "pitrā rājājñayā jarate nandanāya dātuṃ kṛtaniścayā mālatīti devatagṛhe svamaraṇaṃ prārthayantī lavaṅgikāyāḥ pāde patitā mālatī /",
    "GK16visa06cu:2425": "stambhantaritasthito mādhavaśca lavaṅgikāveśena āgatya lavaṅgikām apasārya tatsthāne svapādaṃ dattvā sthitaḥ /",
    "GK16visa06cu:2426": "tato mālatī utthāyā lavaṅgikābuddhyā tamāliṅgya paścād dṛṣṭvā paricīyamānā vyavasāyat nivavṛte ityarthaḥ /",
    "GK16visa06cu:2427": "atha sāttvatī---",
    "GK16visa06cu:2428": "sāttvatī bahulā sattva--śauryatyāgadayārjavaiḥ // VisSd_6.128 //",
    "GK16visa06cu:2429": "saharṣā kṣudraśṛṅgārā viśokā sādbhutā tathā /",
    "GK16visa06cu:2430": "utthāpako 'tha sāṃghātyaḥ saṃlāpaḥ parivarttakaḥ // VisSd_6.129 //",
    "GK16visa06cu:2431": "viśeṣā iti cattvāraḥ sāttvatyāḥ parikīrttiḥ /",
    "GK16visa06cu:2432": "Vijñapriyā:",
    "GK16visa06cu:2433": "(vi, ña) sāttvatīṃ vṛttimāha---atheti /",
    "GK16visa06cu:2434": "sattvādibhiḥ samastavyastālpatarair bahulā tadvaiśiṣṭyāt bāhulyavatī harṣādyanyatarayuktā vṛttiśca sāttvatītyarthaḥ /",
    "GK16visa06cu:2435": "viśoka vigataśokā /",
    "GK16visa06cu:2436": "vīre rase śṛṅgārasyānuṣaṅgikatvena kṣudratvam /",
    "GK16visa06cu:2437": "atra kṣudraśṛṅgāratvena strīsaṃkulatvakāmopabogarāhityena vīrarasatvena kauśikīto viśeṣaḥ",
    "GK16visa06cu:2438": "asyāḥ prabhedacatuṣṭayamāha---utthāpaka ityādi /",
    "GK16visa06cu:2439": "uttejanakarī śatrorvāgudhyāpaka ucyate // VisSd_6.130 //",
    "GK16visa06cu:2440": "Vijñapriyā:",
    "GK16visa06cu:2441": "(vi, ṭa) uttejaneti---śatruṃ jetuṃ mitrasya uttejanam /",
    "GK16visa06cu:2442": "yathā mahāvīracarite---",
    "GK16visa06cu:2443": "ānandāya ca vismayāya ca mayā dṛṣṭo 'si duḥkhāya vā vaitṛṣṇyantu mamāpi samprati kutastvaddarśane cakṣuṣaḥ /",
    "GK16visa06cu:2444": "tvatsāṅgatyasukhasya nāsmi viṣayastat kiṃ vṛthā vyāhṛtaiḥ ? asmin viśrutajāmadagnyadamane pāṇau dhanurjṛnbhatām //",
    "GK16visa06cu:2445": "Vijñapriyā:",
    "GK16visa06cu:2446": "(vi, ṭha) ānandāya ceti---paraśurāmāgame rāmaṃ prati janakasya",
    "GK16visa06cu:2447": "vākyamidam /",
    "GK16visa06cu:2448": "dhanurbhaṅgena pratījñātārthasiddhyā yogyavaraprāptyā cānandaḥ /",
    "GK16visa06cu:2449": "vīryyātiśayadarśanād vismayaḥ /",
    "GK16visa06cu:2450": "rāmaṃ hantuṃ paraśurāmāgamanāt duḥ kham /",
    "GK16visa06cu:2451": "ato 'dya tvaddarśane samprati etat kṣaṇe cakṣuṣaḥ kuto vaitṛṣṇayam /",
    "GK16visa06cu:2452": "utkaṇṭhābāhulyāt kṣaṇāntare 'niṣṭanivṛttau tu utkaṇṭhānivṛttyā vaitṛṣṇyaṃ syāditi samprati padabhāvārthaḥ /",
    "GK16visa06cu:2453": "bahuvyāhṛtairvā kiṃ, yato vaivāhikamāṅgalyasukhasya na viṣayo 'smi /",
    "GK16visa06cu:2454": "ato 'smin viṃsmṛtasya jāmadagnyasya vijayanimittaṃ tava bāhau dhanurjṛmbhatāmityarthaḥ",
    "GK16visa06cu:2455": "atra paraśurāmaṃ jetumuttejanam /",
    "GK16visa06cu:2456": "atra vismayavaśād rāmaśauryyeṇānandādinā ca vaiśiṣṭyaṃ vīro rasaḥ /",
    "GK16visa06cu:2457": "mantrārthadaivaśaktyādeḥ sāghātyaḥ saṅghabhedanam /",
    "GK16visa06cu:2458": "mantraśaktyā yathā---mudrārākṣase rākṣasasāyānāṃ cāṇakyena svabuddhyā",
    "GK16visa06cu:2459": "bhedanam /",
    "GK16visa06cu:2460": "arthaśaktyāpi tatraiva /",
    "GK16visa06cu:2461": "daivaśaktyā yathā---rāmāyaṇo rāvaṇādvibhīṣaṇasya bhedaḥ /",
    "GK16visa06cu:2462": "Vijñapriyā:",
    "GK16visa06cu:2463": "(vi, ḍa) saṃhātyamāha--mantrārtheti /",
    "GK16visa06cu:2464": "mantrasya mantraṇārthasya dhanasya daivasyādṛṣṭasya vā śakteḥ śaktihetoḥ saṃghasya sainyasamūhasya bhedanamityarthaḥ /",
    "GK16visa06cu:2465": "rākṣasaḥ śatrumantrī; cāṇakyo rājamantrī; svabuddhyā svamantraṇayā /",
    "GK16visa06cu:2466": "atra cāṇakyasya sattvadānānekasattvaṃ saṃghabhedanavaśād vīro rasaḥ /",
    "GK16visa06cu:2467": "saṃlāpaḥ syādrabhīrāktirnānābhāvasamāśrayaḥ // VisSd_6.131 //",
    "GK16visa06cu:2468": "yathā vīracarite---”rāmaḥ--ayaṃ saḥ, yaḥ kila saparivārakārttikeyavijayāvajītena bhagavatā",
    "GK16visa06cu:2469": "parivatsarasahastrāntevāsine tubhyaṃ prasādīkṛtaḥ paraśuḥ /",
    "GK16visa06cu:2470": "paraśurāmaḥ--rāma dāśarathe ! sa evāyamāryapādānāṃ priyaḥ paraśuḥ /",
    "GK16visa06cu:2471": "“ityādi /",
    "GK16visa06cu:2472": "Vijñapriyā:",
    "GK16visa06cu:2473": "(vi, ḍha) saṃlāpamāha--saṃlāpa iti /",
    "GK16visa06cu:2474": "kārttikeyavijayāvarjiteneti /",
    "GK16visa06cu:2475": "tad vijaye namrībhūtenetyarthaḥ /",
    "GK16visa06cu:2476": "atra kautukeneva vijayo na tu vāstava iti tatpitṛprasādagamyam /",
    "GK16visa06cu:2477": "tathāparaprasādalabdhena paraśunā ko 'yaṃ garva iti rāmasya",
    "GK16visa06cu:2478": "gabhīrātmikā uktiḥ /",
    "GK16visa06cu:2479": "paraśurāmoktau tatpriyavastvapi mahyaṃ dattamiti svamahattvakhyāpanameva gabhīratā /",
    "GK16visa06cu:2480": "prārabdhādanyakāryāṇāṃ kāraṇaṃ parivartakaḥ /",
    "GK16visa06cu:2481": "yathā veṇyām---”bhāmaḥ---sahadeva ! gaccha tvaṃ gurumanuvartasva /",
    "GK16visa06cu:2482": "ahamapyastrāgāraṃ praviśyāyudhasahāyo bhavāmīti yāvat /",
    "GK16visa06cu:2483": "athavā āmantrayitavyaiva mayā pāñcālī” /",
    "GK16visa06cu:2484": "iti /",
    "GK16visa06cu:2485": "Vijñapriyā:",
    "GK16visa06cu:2486": "(vi, ṇa) parivarttakamāha--prārabdhāditi /",
    "GK16visa06cu:2487": "sahadeveti--atra prārabdhaṃ kāryyaṃ yuddham /",
    "GK16visa06cu:2488": "tato 'nyat pāñcālyāmantraṇam /",
    "GK16visa06cu:2489": "athārabhaṭī---",
    "GK16visa06cu:2490": "māyendrajālasaṃgrāmakrodhodbhrāntādiceṣṭitaiḥ // VisSd_6.132 //",
    "GK16visa06cu:2491": "saṃyuktā vadhabandhādyairuddhatārabhaṭī matā /",
    "GK16visa06cu:2492": "Vijñapriyā:",
    "GK16visa06cu:2493": "(vi, ta) athārabhaṭīti /",
    "GK16visa06cu:2494": "māyeti /",
    "GK16visa06cu:2495": "māyā vidyāviśeṣastayā indrajālaṃ",
    "GK16visa06cu:2496": "parasparaviruddhanānāvastupradarśanam, saṃgramo yuddham, krodhena",
    "GK16visa06cu:2497": "udbhrāntaceṣṭitam---svaparaṃjñānarāhityena ceṣṭā /",
    "GK16visa06cu:2498": "etairyuktā ityarthaḥ /",
    "GK16visa06cu:2499": "asyāḥ prabhedacatuṣṭayamāha---",
    "GK16visa06cu:2500": "vastūtthāpanasaṃphaiṭau saṃkṣiptiravapātanam // VisSd_6.133 //",
    "GK16visa06cu:2501": "iti bhedāstu catvāra ārabhaṭyāḥ prakīrtitāḥ /",
    "GK16visa06cu:2502": "māyādyutthāpitaṃ vastu vastutthāpanamucyate // VisSd_6.134 //",
    "GK16visa06cu:2503": "yathodāttarāghave---",
    "GK16visa06cu:2504": "jīyante jayino 'pi sāndratimiravrātairviyadvyāpibhir- bhāsvantaḥ sakalā raverapi karāḥ kasmādakasmādamī /",
    "GK16visa06cu:2505": "ete cograkabandhakaṇṭharudhirairādhmāyamānodarā muñcantyānanakaṃdarānalamucastīvrān ravān pheravāḥ //",
    "GK16visa06cu:2506": "ityādi /",
    "GK16visa06cu:2507": "Vijñapriyā:",
    "GK16visa06cu:2508": "(vi, tha) vastṛtthāpanalakṣaṇamāha--māyeti /",
    "GK16visa06cu:2509": "jīyanta ityādi /",
    "GK16visa06cu:2510": "jayino 'pi vīrā viyadvyāpibhirniśīthatimiraiḥ samūhairjoyante",
    "GK16visa06cu:2511": "ācchādyante /",
    "GK16visa06cu:2512": "raverapi amī bhāsvantaḥ sakalāḥ karāḥ akasmādakāle kasmādacchādyante",
    "GK16visa06cu:2513": "ugrakabandhakaṇṭharudhirairādhmāyamānam utphullamānamudaraṃ yeṣāṃ tādṛśāḥ /",
    "GK16visa06cu:2514": "ānanarūpābhyaḥ kandarābhyo 'nalamuca ete pheravāḥ śṛgālāśca tīvrān ravān muñcantītyarthaḥ",
    "GK16visa06cu:2515": "atra parasparaviruddhālīkatimiraraviraśmyādipradarśanarūpamindrajālarūpavastu māyayotthāpitam",
    "GK16visa06cu:2516": "raudro rasaḥ /",
    "GK16visa06cu:2517": "saṃpheṭastu samāghātaḥ kruddhasatvarayordūyoḥ /",
    "GK16visa06cu:2518": "yathā mālatyāṃ mādhavāghoraghaṇṭayoḥ /",
    "GK16visa06cu:2519": "Vijñapriyā:",
    "GK16visa06cu:2520": "(vi, da) sampheṭalakṣaṇamāha---sampheṭastviti /",
    "GK16visa06cu:2521": "samāghātaḥ prahāroktiḥ /",
    "GK16visa06cu:2522": "kruddheti /",
    "GK16visa06cu:2523": "kruddhau ca tau satvarau ceti karmadhārayaḥ /",
    "GK16visa06cu:2524": "mādhavāghoreti /",
    "GK16visa06cu:2525": "tatra dvayoḥ kruddhatā /",
    "GK16visa06cu:2526": "satvaratā parasparaprahāroktiśca /",
    "GK16visa06cu:2527": "saṃkṣiptā vasturacanā śilpairitarathāpi vā // VisSd_6.135 //",
    "GK16visa06cu:2528": "saṃkṣiptiḥ syānnivṛttau ca neturnetrantaragrahaḥ /",
    "GK16visa06cu:2529": "yathodayanacarite kaliñjahastiprayogaḥ /",
    "GK16visa06cu:2530": "dvitīyaṃ yathā vālinivṛttyā sugrīvaḥ /",
    "GK16visa06cu:2531": "yathā vā paraśurāmasyauddhatyanivṛttyā śāntatvāpādanam--”puṇyā",
    "GK16visa06cu:2532": "brāhmaṇajātiḥ--'iti /",
    "GK16visa06cu:2533": "Vijñapriyā:",
    "GK16visa06cu:2534": "(vi, dha) saṃkṣiptilakṣaṇamāha--saṃkṣipteti /",
    "GK16visa06cu:2535": "neturnṛtyapātrasya ekasya nivṛttau netrantarasya graha eva saṃkṣiptavasturacanā /",
    "GK16visa06cu:2536": "sā ca śilpairaśilpairvetyarthaḥ /",
    "GK16visa06cu:2537": "śilpaṃ vilakṣaṇavastu nirmāṇakauśalam /",
    "GK16visa06cu:2538": "kiliñjahastiprayoga iti /",
    "GK16visa06cu:2539": "tatra vāstavastirūpapātranivṛttau śilpena kiliñjanāmahastirūpapātrapradarśanam /",
    "GK16visa06cu:2540": "aśilpairāha---dvitīyamiti /",
    "GK16visa06cu:2541": "auddhatyanivṛttyeti /",
    "GK16visa06cu:2542": "atra dharmanivṛttyā dharmiṇi nivṛttirbodhyā /",
    "GK16visa06cu:2543": "auddhatyakālīnaśca raudro rasaḥ /",
    "GK16visa06cu:2544": "eva sugrīvakilañjahastinoḥ pūrvaṃ raudro raso bodhyaḥ /",
    "GK16visa06cu:2545": "praveśatrāsaniṣkrāntiharṣavidravasaṃbhavam // VisSd_6.136 //",
    "GK16visa06cu:2546": "Vijñapriyā:",
    "GK16visa06cu:2547": "(vi, na) avapātalakṣaṇamāha---praveśeti /",
    "GK16visa06cu:2548": "praveśādividravāntānāṃ sambhava utpādanamavapātanamityarthaḥ /",
    "GK16visa06cu:2549": "vidravaḥ palāyanam /",
    "GK16visa06cu:2550": "militānāmeṣāmutpādanam /",
    "GK16visa06cu:2551": "praviśyeti /",
    "GK16visa06cu:2552": "tena puruṣeṇa sarvamidaṃ kṛtam /",
    "GK16visa06cu:2553": "krodhavaśāt etat kāraṇāt raudrorasaḥ /",
    "GK16visa06cu:2554": "avapātanamityuktaṃ---",
    "GK16visa06cu:2555": "yathā kṛtyarāvaṇo ṣaṣṭhe 'ṅke--”(praviśya khaṅgahastaḥ puruṣaḥ)” ityataḥ prabhṛti niṣkramaṇaparyantam",
    "GK16visa06cu:2556": "---pūrvamuktaika bhāratī /",
    "GK16visa06cu:2557": "Vijñapriyā:",
    "GK16visa06cu:2558": "(vi, pa) bhāratīvṛttistu pūrvamuktaivetyāha---pūrvamiti /",
    "GK16visa06cu:2559": "bhāratī saṃskṛtaprāyo vāgvyāpāro narāśraya iti /",
    "GK16visa06cu:2560": "sthāpakakṛtyaprasaṅgena prāguktetyarthaḥ /",
    "GK16visa06cu:2561": "sā ca sarvasādhāraṇyenetyuktam /",
    "GK16visa06cu:2562": "rase sarvatra bhāratī /",
    "GK16visa06cu:2563": "atha nāṭyoktayaḥ---",
    "GK16visa06cu:2564": "aśrāvya khalu yadvastu tadiha svagataṃ matam // VisSd_6.137 //",
    "GK16visa06cu:2565": "sarvaśrāvyaṃ prakāśaṃ syāttadbhavedapavāritam /",
    "GK16visa06cu:2566": "rahasyaṃ tu yadanyasya parāvṛtya prakāśyate // VisSd_6.138 //",
    "GK16visa06cu:2567": "tripatākakareṇānyānapavāryāntarā kathām /",
    "GK16visa06cu:2568": "ānyonyāmantraṇaṃ yatsyāttajjanānte janāntikam // VisSd_6.139 //",
    "GK16visa06cu:2569": "Vijñapriyā:",
    "GK16visa06cu:2570": "(vi, pha) nāṭyoktaya iti /",
    "GK16visa06cu:2571": "nāṭye paribhāṣāviśeṣā ityarthaḥ /",
    "GK16visa06cu:2572": "tadbhavedityādeḥ paratrānvayaḥ /",
    "GK16visa06cu:2573": "tripatāketyādikaṃ janāntikalakṣaṇam /",
    "GK16visa06cu:2574": "tripatākalakṣaṇamagre vakṣyati /",
    "GK16visa06cu:2575": "antarā kathāṃ kathāmadhye /",
    "GK16visa06cu:2576": "tādṛśena kareṇānyamapavāryyācchādya janasyānte antike yat anyonyāmantraṇaṃ kathanaṃ, tajjanāntikamityarthaḥ",
    "GK16visa06cu:2577": "kiṃ vravīṣīti yannāṭye vinā pātraṃ prayujyate /",
    "GK16visa06cu:2578": "śrutvevānuktamaṣyarthaṃ tatsyādākāśabhāṣitam // VisSd_6.140 //",
    "GK16visa06cu:2579": "yaḥ kaścidartho yasmādropanīyastasyāntarata ūrdhvaṃ sarvāṅgulināmitānāmikaṃ tripatākalakṣaṇaṃ karaṃ kṛtvānyena saha yanmantryate tajjanāntikam /",
    "GK16visa06cu:2580": "parāvṛtyānyasya rahasyakathanamapavāritam /",
    "GK16visa06cu:2581": "śeṣaṃ spaṣṭam /",
    "GK16visa06cu:2582": "Vijñapriyā:",
    "GK16visa06cu:2583": "(vi, ba) vinā pātramiti /",
    "GK16visa06cu:2584": "raṅgāpraviṣṭamuddiśya ityarthaḥ /",
    "GK16visa06cu:2585": "tripatākeyādikaṃ vyācaṣṭe---yaḥ kaściditi /",
    "GK16visa06cu:2586": "tasyantarata iti /",
    "GK16visa06cu:2587": "tadbhinne jane ityarthaḥ /",
    "GK16visa06cu:2588": "iyaṃ janānte ityasya vyākhyā /",
    "GK16visa06cu:2589": "ūrddhvaṃ sarveti tripatākavyākhyānam /",
    "GK16visa06cu:2590": "apavāritaṃ vyācaṣṭe---parāvṛttyeti /",
    "GK16visa06cu:2591": "dattāṃ siddhāṃ ca senāṃ ca veśyānāṃ nāma darśayet /",
    "GK16visa06cu:2592": "dattaprayāṇi vaṇijāṃ ceṭaceṭyostathā punaḥ // VisSd_6.141 //",
    "GK16visa06cu:2593": "vasantādiṣu varṇyasya vastuno nāma yadbhavet /",
    "GK16visa06cu:2594": "Vijñapriyā:",
    "GK16visa06cu:2595": "(vi, bha) pātrāṇāṃ nāmānyāha---dattāmiti /",
    "GK16visa06cu:2596": "vasantādiṣu varṇanīyasya vastuno yannāma bhavet ceṭaceṭyostathā nāma ityarthaḥ /",
    "GK16visa06cu:2597": "veśyā yathā vasantasenādiḥ /",
    "GK16visa06cu:2598": "vaṇigviṣṇudattādiḥ /",
    "GK16visa06cu:2599": "ceṭaḥ kalahaṃsādiḥ /",
    "GK16visa06cu:2600": "ceṭī mandārikādiḥ /",
    "GK16visa06cu:2601": "nāma kāryaṃ nāṭakasya garbhitārthaprakāśakam // VisSd_6.142 //",
    "GK16visa06cu:2602": "Vijñapriyā:",
    "GK16visa06cu:2603": "(vi, ma) garbhitārtha iti /",
    "GK16visa06cu:2604": "nāṭake garbhitaḥ pratipādyo yor'thastatprakāśakaṃ nāṭakasya nāma kāryyamityarthaḥ /",
    "GK16visa06cu:2605": "sūcitārtheti kvacit pāṭhaḥ /",
    "GK16visa06cu:2606": "yathā rāmābhyudayādiḥ /",
    "GK16visa06cu:2607": "nāyikānāyakākhyānātsaṃjñā prakaraṇādiṣu /",
    "GK16visa06cu:2608": "Vijñapriyā:",
    "GK16visa06cu:2609": "(vi, ya) nāyikānāyaketi /",
    "GK16visa06cu:2610": "prakaraṇabhāṇādayo ye rūpakaprabhedāsteṣu /",
    "GK16visa06cu:2611": "saṃjñā nāyakanāyikayorākhyānaṃ saṃjñānāmaivetyarthaḥ /",
    "GK16visa06cu:2612": "nāṭikāsaṭṭakādīnāmiti /",
    "GK16visa06cu:2613": "yathā mālatīmādhavādiḥ /",
    "GK16visa06cu:2614": "nāṭikāsaṭṭakādīnāṃ nāyikābhirviśeṣaṇam // VisSd_6.143 //",
    "GK16visa06cu:2615": "Vijñapriyā:",
    "GK16visa06cu:2616": "(vi, ra) nāṭikādīnyaṣṭādaśoparūpakāṇi yānyuktani teṣāṃ viśeṣaṇaṃ nāma kābhirnāyikānāmnaivetyarthaḥ",
    "GK16visa06cu:2617": "yathā ratnāvalī-karpūramañjaryādiḥ /",
    "GK16visa06cu:2618": "prāyeṇa ṇyantakaḥ sādhirgameḥ sthāne prayujyate /",
    "GK16visa06cu:2619": "yathā śākuntale--ṛṣī, “gacchāvaḥ” ityarthe “sādhayāvastāvat” /",
    "GK16visa06cu:2620": "Vijñapriyā:",
    "GK16visa06cu:2621": "(vi, la) prāyeṇeti---kalāpamate kāritam, pāṇinimate ṇic /",
    "GK16visa06cu:2622": "tadantaḥ sādhadhātuḥ gameḥ sthāne prāyeṇa prayujyate ityarthaḥ /",
    "GK16visa06cu:2623": "ṛṣī iti /",
    "GK16visa06cu:2624": "śarṅgaravaśāradvatayavaktrornideśaḥ /",
    "GK16visa06cu:2625": "rājā svamīti deveti bhṛtyairbhaṭṭeti cādhamaiḥ // VisSd_6.144 //",
    "GK16visa06cu:2626": "rājaṣibhirvayasyeti tathā viḍhūṣakeṇa ca /",
    "GK16visa06cu:2627": "Vijñapriyā:",
    "GK16visa06cu:2628": "(vi, va) rājarṣibhiriti /",
    "GK16visa06cu:2629": "vidūṣakeṇa ca vayasyeti rājarṣirvācya ityarthaḥ /",
    "GK16visa06cu:2630": "rājannityṛṣibhirvācyaḥ so 'patyapratyayena ca // VisSd_6.145 //",
    "GK16visa06cu:2631": "Locanā:",
    "GK16visa06cu:2632": "(lo, ū) apatyapratyayena yathā--he rāghava ! he dāśarathe ! ityādi /",
    "GK16visa06cu:2633": "svecchayā nāmabhivipravipra āryeti cetaraiḥ /",
    "GK16visa06cu:2634": "Vijñapriyā:",
    "GK16visa06cu:2635": "(vi, śa) rājanniti /",
    "GK16visa06cu:2636": "sa rājā ṛṣibhiḥ rājannati apatyapratyayena ca vācya ityarthaḥ /",
    "GK16visa06cu:2637": "yathānargharāghave aindumateyeti viśvāmitreṇa daśarathaḥ /",
    "GK16visa06cu:2638": "viprastu vipraiḥ svecchayā nāmabhirvācyaḥ /",
    "GK16visa06cu:2639": "itaraistu āryyeti /",
    "GK16visa06cu:2640": "vayasyetyathavā nāmnā vācyo rājñā viḍhūṣakaḥ // VisSd_6.146 //",
    "GK16visa06cu:2641": "vācyau naṭīsūtradhārāvāryanāmnā parasparam /",
    "GK16visa06cu:2642": "Vijñapriyā:",
    "GK16visa06cu:2643": "(vi, ṣa) vayasyetyathaveti /",
    "GK16visa06cu:2644": "vidūṣako rājñā vayasyeti vācyaḥ, athavā nāmnaiva iti /",
    "GK16visa06cu:2645": "vācyau naṭīsūtradhāraviti /",
    "GK16visa06cu:2646": "āryyanāmnā iti /",
    "GK16visa06cu:2647": "ekadeśe samastadvayakīrttanam /",
    "GK16visa06cu:2648": "tena naṭyā āyyarputra iti /",
    "GK16visa06cu:2649": "sūtradhāreṇāryyeti vācyāvityarthaḥ /",
    "GK16visa06cu:2650": "sūtradhāraṃ vadedbhāva iti vai pāripārśivakaḥ // VisSd_6.147 //",
    "GK16visa06cu:2651": "sūtradhāro māriṣeti haṇḍe ityadhamaiḥ samāḥ /",
    "GK16visa06cu:2652": "Vijñapriyā:",
    "GK16visa06cu:2653": "(vi, sa) māriṣeti pāripārśvikaṃ vadet /",
    "GK16visa06cu:2654": "haṇḍe iti samāstulyajanāḥ /",
    "GK16visa06cu:2655": "adhamairhaṇḍeti vācyā /",
    "GK16visa06cu:2656": "vayasyetyuttamairhaho madhyairāryeti cāgrajaḥ // VisSd_6.148 //",
    "GK16visa06cu:2657": "bhagavanniti vaktavyāḥ sarvairdevaṣiliṅginaḥ /",
    "GK16visa06cu:2658": "Vijñapriyā:",
    "GK16visa06cu:2659": "(vi, ha) samā uttamaistu vayasyeti /",
    "GK16visa06cu:2660": "madhyamaistu haṃho iti vācyā ityarthaḥ /",
    "GK16visa06cu:2661": "agrajaḥ sānujairāryyetyarthaḥ /",
    "GK16visa06cu:2662": "bhagavanniti /",
    "GK16visa06cu:2663": "devarṣayo liṅginaḥ parivrājakāśca sarvaireva bhagavanniti vācyāḥ /",
    "GK16visa06cu:2664": "vadedrājñīṃ ca ceṭīṃ ca bhavatīti vidūṣakaḥ // VisSd_6.149 //",
    "GK16visa06cu:2665": "āyuṣman rathinaṃ sūto vṛddhaṃ tāteti cetaraḥ /",
    "GK16visa06cu:2666": "Vijñapriyā:",
    "GK16visa06cu:2667": "(vi, ka) rathinaṃ vṛddhasūta āyuṣmanniti itarastu tāteti vadedityarthaḥ /",
    "GK16visa06cu:2668": "vatsaputrakatāteti nāmnā gotreṇa vā sutaḥ // VisSd_6.150 //",
    "GK16visa06cu:2669": "Locanā:",
    "GK16visa06cu:2670": "(lo, ṛ) gotreṇa yathā--he kauśika ! he ātreya ! ityādi /",
    "GK16visa06cu:2671": "śiṣyo 'nujaśca vaktavyo 'mātya āryeti cādhamaiḥ /",
    "GK16visa06cu:2672": "Vijñapriyā:",
    "GK16visa06cu:2673": "(vi, kha) vatsa putraketi /",
    "GK16visa06cu:2674": "sutaḥ śiṣyo 'nujaśca vatsetyādibhirvaktavya ityarthaḥ /",
    "GK16visa06cu:2675": "viprairayamamātyeti saciveti ca bhaṇyate // VisSd_6.151 //",
    "GK16visa06cu:2676": "sādho ! iti tapasvī ca praśāntaścocyate budhaiḥ /",
    "GK16visa06cu:2677": "Vijñapriyā:",
    "GK16visa06cu:2678": "(vi, ga) praśāntaśceti---śānto jana ityarthaḥ /",
    "GK16visa06cu:2679": "svagṛhītābhidhaḥ pūjyaḥ śiṣyādyairvinigadyate // VisSd_6.152 //",
    "GK16visa06cu:2680": "upādhyāyeti cācāryo mahārājeti bhūpatiḥ /",
    "GK16visa06cu:2681": "svāmīti, yuvarājastu kumāro bhartṛdārakaḥ // VisSd_6.153 //",
    "GK16visa06cu:2682": "bhadrasaumyamukhetyevamadhamaistu kumārakaḥ /",
    "GK16visa06cu:2683": "Vijñapriyā:",
    "GK16visa06cu:2684": "(vi, gha) bhūpatirmahārājeti /",
    "GK16visa06cu:2685": "yuvarājastu svamīte sambodhane vācya ityarthaḥ /",
    "GK16visa06cu:2686": "evamuttaratrāpi /",
    "GK16visa06cu:2687": "kumāro yuvarājetaraḥ /",
    "GK16visa06cu:2688": "vācyā prakṛtibhī rājñaḥ kumārī bhartṛdārikā // VisSd_6.154 //",
    "GK16visa06cu:2689": "patiryathā tathā vācyā jyeṣṭhamadhyādhamaiḥ striyaḥ /",
    "GK16visa06cu:2690": "Vijñapriyā:",
    "GK16visa06cu:2691": "(vi, ṅa) patiryatheti /",
    "GK16visa06cu:2692": "jyeṣṭha uttamastathā cottamamadhyamādhamaiḥ svastriyaḥ strībhiḥ patiryathā tathā vācya ityarthaḥ",
    "GK16visa06cu:2693": "tathā cāryyaputreti patyurucyamānatvāt āryyaiti patyā striyo vācyā ityarthaḥ /",
    "GK16visa06cu:2694": "Locanā:",
    "GK16visa06cu:2695": "(lo, ṝ) patiryatheti /",
    "GK16visa06cu:2696": "patiryena svāminnityucyate tena tadbhāryyā svāminīti /",
    "GK16visa06cu:2697": "yena bharttoti tena bhaṭṭiṇīte /",
    "GK16visa06cu:2698": "haleti sadṛśī, preṣyā hañje veśyājjukā tathā // VisSd_6.155 //",
    "GK16visa06cu:2699": "kuṭṭinyambetyanugataiḥ pūjyā ca jaratī janaiḥ /",
    "GK16visa06cu:2700": "Vijñapriyā:",
    "GK16visa06cu:2701": "(vi, ca) veśyā sambodhane ajjuketyucyate ityarthaḥ /",
    "GK16visa06cu:2702": "bhaṭṭinyambeti /",
    "GK16visa06cu:2703": "anugatairjanairarthādanugamyamānastrībhirbhaṭṭinītyambeti cocyate /",
    "GK16visa06cu:2704": "itarairjanaiḥ pūjyā vṛddhā jaratīti vācyetyarthaḥ /",
    "GK16visa06cu:2705": "āmantraṇaiśca pāṣaṇḍā vācyāḥ svasamayāgataiḥ // VisSd_6.156 //",
    "GK16visa06cu:2706": "Locanā:",
    "GK16visa06cu:2707": "(lo, ḷ) he cārvāka ! he kolikeya ! ityādi /",
    "GK16visa06cu:2708": "śakā (śakyā) dayaśca saṃbhāṣyā bhadradattādināmabhiḥ /",
    "GK16visa06cu:2709": "Vijñapriyā:",
    "GK16visa06cu:2710": "(vi, cha) pāṣaṇḍāśca svasamayāgatairāmantraṇaiśca vācyā ityarthaḥ /",
    "GK16visa06cu:2711": "śākyādayo bauddhādayaḥ /",
    "GK16visa06cu:2712": "yasya yatkarma śilpaṃ vā vidyā vā jātireva vā // VisSd_6.157 //",
    "GK16visa06cu:2713": "tenaiva nāmnā vācyo 'sau jñeyāścānye yathocitam /",
    "GK16visa06cu:2714": "atha bhāṣāvibhāgaḥ---",
    "GK16visa06cu:2715": "puruṣāṇāmanīcānāṃ saṃskṛtaṃ syātkṛtātmanām // VisSd_6.158 //",
    "GK16visa06cu:2716": "sorasenī prayoktavyā tādṛśīnāṃ ca yoṣitām /",
    "GK16visa06cu:2717": "Vijñapriyā:",
    "GK16visa06cu:2718": "(vi, ja) atha bhāṣeti /",
    "GK16visa06cu:2719": "vaktṛviśeṣasya bhāṣāviśeṣa ityarthaḥ /",
    "GK16visa06cu:2720": "puruṣāṇāmiti /",
    "GK16visa06cu:2721": "nīcetareṣāṃ kṛtātmanāṃ śuddhānāṃ puruṣāṇāmityanvayaḥ /",
    "GK16visa06cu:2722": "śaurasenyādayo bahvyo bhāṣāḥ prākṛtaviśeṣāḥ prākṛtavṛttau anusandheyāḥ /",
    "GK16visa06cu:2723": "āsāmeva tu gāthāsu mahārāṣṭrīṃ prayojayet // VisSd_6.159 //",
    "GK16visa06cu:2724": "atroktā māgadhī bhāṣā rājāntaḥ puracāriṇām /",
    "GK16visa06cu:2725": "Vijñapriyā:",
    "GK16visa06cu:2726": "(vi, jha) tādṛśānāmanīcānām /",
    "GK16visa06cu:2727": "nāthā gītayaḥ /",
    "GK16visa06cu:2728": "atreti /",
    "GK16visa06cu:2729": "gāthasvityarthaḥ /",
    "GK16visa06cu:2730": "ceṭānāṃ rājaputrāṇāṃ śreṣṭhānāṃ cārdhamagadhī // VisSd_6.160 //",
    "GK16visa06cu:2731": "prācyāṃ vidūṣakādīnāṃ, dhūrtānāṃ syādavantijā /",
    "GK16visa06cu:2732": "Vijñapriyā:",
    "GK16visa06cu:2733": "(vi, ña) ceṭānāmiti /",
    "GK16visa06cu:2734": "śreṣṭhināṃ rājaputraceṭānāmityarthaḥ /",
    "GK16visa06cu:2735": "yodhanāgarikādīnāṃ dākṣiṇātyā hi dīvyatām // VisSd_6.161 //",
    "GK16visa06cu:2736": "śavarāṇāṃ śakādānāṃ śābarīṃ saṃprayojayet /",
    "GK16visa06cu:2737": "Vijñapriyā:",
    "GK16visa06cu:2738": "(vi, ṭa) ahidīvyatāṃ sarpaśelakānāṃ teṣāṃ cetyanvayaḥ /",
    "GK16visa06cu:2739": "śakāro rājaśālakaḥ /",
    "GK16visa06cu:2740": "śakānāṃ pārvatīyamlecchaviśeṣāṇām /",
    "GK16visa06cu:2741": "bāhlīkabhāṣodīcyānāṃ drāviḍī drāviḍādiṣu // VisSd_6.162 //",
    "GK16visa06cu:2742": "ābhīreṣu tathābhīrī cāṇḍālī pukkasādiṣu /",
    "GK16visa06cu:2743": "Vijñapriyā:",
    "GK16visa06cu:2744": "(vi, ṭha) puktasaścaṇḍālaviśeṣaḥ /",
    "GK16visa06cu:2745": "ābhīrī śābarī cāpi kāṣṭhapātropajīviṣu // VisSd_6.163 //",
    "GK16visa06cu:2746": "tathaivāṅgārakārādau paiśācī syātpiśācavāk /",
    "GK16visa06cu:2747": "ceṭīnāmaṣyanīcānāmapi syātsaurasenikā // VisSd_6.164 //",
    "GK16visa06cu:2748": "bālānāṃ ṣaṇḍakānāṃ ca nīcagrahavicāriṇām /",
    "GK16visa06cu:2749": "unmattānāmāturāṇāṃ saiva syātsaṃskṛtaṃ kvacit // VisSd_6.165 //",
    "GK16visa06cu:2750": "Vijñapriyā:",
    "GK16visa06cu:2751": "(vi, ḍa) ṣaṇḍakā napuṃsakāḥ /",
    "GK16visa06cu:2752": "nīcānāṃ grahavicārakāṇā cetyanvayaḥ /",
    "GK16visa06cu:2753": "saivaśaurasenikaiva /",
    "GK16visa06cu:2754": "kvacideṣāṃ saṃskṛtamapītyarthaḥ /",
    "GK16visa06cu:2755": "aiśvaryeṇa pramattasya dāridryopadrutasya ca /",
    "GK16visa06cu:2756": "bhikṣu valkadharādīnāṃ prākṛtaṃ saṃprayojayet // VisSd_6.166 //",
    "GK16visa06cu:2757": "saṃskṛtaṃ saṃprayoktavyaṃ liṅginīṣūttamāsu ca /",
    "GK16visa06cu:2758": "devīmantrisutāveśyāsvapi kaiścittathoditam // VisSd_6.167 //",
    "GK16visa06cu:2759": "Vijñapriyā:",
    "GK16visa06cu:2760": "(vi, ḍha) tathoditaṃ saṃskṛtoktiḥ /",
    "GK16visa06cu:2761": "yaddeśyaṃ nīcapātrantu taddeśyaṃ tasya bhāṣitam /",
    "GK16visa06cu:2762": "Vijñapriyā:",
    "GK16visa06cu:2763": "(vi, ṇa) yaddeśyaṃ yaddeśīyam /",
    "GK16visa06cu:2764": "kāryataścottamādīnāṃ kāryo bhāṣāviparyayaḥ // VisSd_6.168 //",
    "GK16visa06cu:2765": "yoṣitsakhībālaveśyākitavāṣsarasāṃ tathā /",
    "GK16visa06cu:2766": "vaidagdhyātha pradātavyaṃ saṃskṛtaṃ cāntarāntarā // VisSd_6.169 //",
    "GK16visa06cu:2767": "eṣāmudāharaṇānyākareṣu boddhavyāni /",
    "GK16visa06cu:2768": "bhāṣālakṣaṇāni mama tātapādānāṃ bhāṣārṇave /",
    "GK16visa06cu:2769": "ṣaṭtriṃśallakṣaṇānyatra, nāṭyālaṃkṛtayastathā /",
    "GK16visa06cu:2770": "trayastriṃśatprayojyāni vīthyaṅgāni trayodaśa // VisSd_6.170 //",
    "GK16visa06cu:2771": "lāsyāṅgāni daśa yathālābhaṃrasavyapekṣayā /",
    "GK16visa06cu:2772": "Vijñapriyā:",
    "GK16visa06cu:2773": "(vi, ta) ṣaṭtriṃśaditi /",
    "GK16visa06cu:2774": "atra nāṭakalakṣaṇāni sakalāni ṣaṭtriṃśaddharmāṇi prayojyāni ityarthaḥ",
    "GK16visa06cu:2775": "tathā ca trayaḥ triṃśat nāṭyālaṅkṛtayaḥ /",
    "GK16visa06cu:2776": "trayodaśa vīthyaṅgāni, da śa lāsyāṅgāni yathālābhaṃ prayojyāni /",
    "GK16visa06cu:2777": "tatra ṣaṭtriṃśallakṣaṇāni uddiśatibhūṣaṇeti /",
    "GK16visa06cu:2778": "yathālābhaṃ prayojyānīti sambandhaḥ /",
    "GK16visa06cu:2779": "atreti nāṭake /",
    "GK16visa06cu:2780": "tatra lakṣaṇāni--",
    "GK16visa06cu:2781": "bhūṣaṇākṣarasaṃghātau śobhodāharaṇaṃ tathā // VisSd_6.171 //",
    "GK16visa06cu:2782": "hetusaṃśayadṛṣṭāntāstulyatarkaḥ padoccayaḥ /",
    "GK16visa06cu:2783": "nidarśanābhiprāyau ca prāptirvicāra eva ca // VisSd_6.172 //",
    "GK16visa06cu:2784": "diṣṭopadiṣṭe ca guṇātipātātiśayau tathā /",
    "GK16visa06cu:2785": "viśeṣaṇaniruktī ca siddhibhraśaviparyayau // VisSd_6.173 //",
    "GK16visa06cu:2786": "dākṣiṇyānunayau mālārthāpattirgarhaṇaṃ tathā /",
    "GK16visa06cu:2787": "pṛcchā prasiddhiḥ sārūpyaṃ saṃkṣepo guṇakīrtanam // VisSd_6.174 //",
    "GK16visa06cu:2788": "leśo manoratho 'nuktasiddhiḥ priyavacastathā /",
    "GK16visa06cu:2789": "tatra---",
    "GK16visa06cu:2790": "lakṣaṇāni guṇaiḥ sālaṃkārairyogastu bhūṣaṇam // VisSd_6.175 //",
    "GK16visa06cu:2791": "Vijñapriyā:",
    "GK16visa06cu:2792": "(vi, tha) lakṣaṇānīti /",
    "GK16visa06cu:2793": "etāni lakṣaṇasaṃjñakāni ṣaṭtriṃśat ityarthaḥ /",
    "GK16visa06cu:2794": "yathā---ākṣipantyaravindāni mugdhe ! tava mukhaśriyam /",
    "GK16visa06cu:2795": "koṣadaṇḍasamagraṇāṃ kimeṣāmasti duṣkaram //",
    "GK16visa06cu:2796": "Vijñapriyā:",
    "GK16visa06cu:2797": "(vi, da) atra bhūṣaṇasaṃjñakasya lakṣaṇasya lakṣaṇamāha--tatra",
    "GK16visa06cu:2798": "guṇairiti /",
    "GK16visa06cu:2799": "ābhipantīti /",
    "GK16visa06cu:2800": "aravindāni karttṝṇi /",
    "GK16visa06cu:2801": "ākṣipanti adhikṣipanti sparddhante vā /",
    "GK16visa06cu:2802": "koṣaḥ kuṅbhavā evā ko ṣo dhanam /",
    "GK16visa06cu:2803": "daṇḍo nālameva daṇḍaḥ śāstiḥ /",
    "GK16visa06cu:2804": "arthaśleṣamūlor'thāntaranyāso 'laṅkāraḥ /",
    "GK16visa06cu:2805": "mādhuryaṃ ca guṇaḥ /",
    "GK16visa06cu:2806": "Locanā:",
    "GK16visa06cu:2807": "(lo, e) ākṣipantīti---koṣaḥ kuḍmalaḥ dravyaughaśca /",
    "GK16visa06cu:2808": "daṇḍo nālaṃ duṣṭanigrahaśca /",
    "GK16visa06cu:2809": "varṇanākṣarasaṃghātaścitrārthairakṣarairmitaiḥ /",
    "GK16visa06cu:2810": "yathā śākuntale--”rājā---kaccitsakhīṃ vo nātibādhate śarīrasaṃtāpaḥ /",
    "GK16visa06cu:2811": "priyaṃvadā--sampadaṃ ladhosaho uasamaṃ gamissadi” /",
    "GK16visa06cu:2812": "Vijñapriyā:",
    "GK16visa06cu:2813": "(vi, dha) akṣarasaṅghātamiti /",
    "GK16visa06cu:2814": "varṇaneti /",
    "GK16visa06cu:2815": "citrārthairmitairakṣarairvarṇanetyarthaḥ /",
    "GK16visa06cu:2816": "sampadamiti /",
    "GK16visa06cu:2817": "sāmprataṃ labdhauṣadha upaśamaṃ gamiṣyatīti (saṃskṛtam) /",
    "GK16visa06cu:2818": "atra tvatpraptirevauṣadhaprāptiriti bhaṅgyā kathayamānor'thaścitraḥ /",
    "GK16visa06cu:2819": "akṣarāṇi cālpāni /",
    "GK16visa06cu:2820": "siddhairarthaiḥ samaṃ yatrāprasiddhor'thaḥ prakāśate // VisSd_6.176 //",
    "GK16visa06cu:2821": "śliṣṭaślakṣaṇacitrārthā sā śobhetyabhidhīyate /",
    "GK16visa06cu:2822": "Vijñapriyā:",
    "GK16visa06cu:2823": "(vi, na) śobhālakṣaṇamāha---siddhairiti /",
    "GK16visa06cu:2824": "siddhairupamānabhūtairarthaiḥ samamekavākyenaiva aprasiddha",
    "GK16visa06cu:2825": "upameyabhūtor'tho vidheyānvayārthaṃ prakāśate /",
    "GK16visa06cu:2826": "sā śobhā kīdṛśī, śliṣṭaśabdacihnacitrārthetyarthaḥ /",
    "GK16visa06cu:2827": "yathā---",
    "GK16visa06cu:2828": "“saṃdvaṃśasambhavaḥ śuddhaḥ koṭido 'pi guṇānvitaḥ /",
    "GK16visa06cu:2829": "kāmaṃ dhanuriva krūro varjanīyaḥ satāṃ prabhuḥ /",
    "GK16visa06cu:2830": "Vijñapriyā:",
    "GK16visa06cu:2831": "(vi, pa) sadvaṃśeti /",
    "GK16visa06cu:2832": "dhanuriva krūraḥ prabhuḥ kāma yatheṣṭaṃ satāṃ varjanīyaḥ /",
    "GK16visa06cu:2833": "āvarjanahetusattve 'pi krauryāt varjanīya ityarthaḥ /",
    "GK16visa06cu:2834": "dvayorevāvarjanahetūn śleṣādāhasadvaṃśeti /",
    "GK16visa06cu:2835": "sadvaṃśaḥ sadveṇuḥ satkulaṃ ca /",
    "GK16visa06cu:2836": "śuddhaḥ kīṭāviddho niṣpāpaśca /",
    "GK16visa06cu:2837": "koṭi koṭisaṃkhyakaṃ dhanaṃ dadāti tathākoṭyādyatiguṇo jyā śauryādiśca",
    "GK16visa06cu:2838": "atra siddhena dhanuṣā samaṃ prasiddhaḥ krūraḥ prabhuḥ vidheyavarjanānvayārthaṃ prakāśyate",
    "GK16visa06cu:2839": "śleṣṭaśabdena ca citror'thaḥ /",
    "GK16visa06cu:2840": "Locanā:",
    "GK16visa06cu:2841": "(lo, ai) sadvaṃśeti /",
    "GK16visa06cu:2842": "vaṃśonvayaḥ peṇuśca /",
    "GK16visa06cu:2843": "suddho niṣpāpaḥ kīṭavedhādirahitaśca /",
    "GK16visa06cu:2844": "koṭiḥ saṃkhyāviśeṣaḥ aṭanī ca /",
    "GK16visa06cu:2845": "guṇaḥ śauryādiḥ maurvo ca /",
    "GK16visa06cu:2846": "kūro dāruṇaḥ karkaśaśca /",
    "GK16visa06cu:2847": "yatra tulyārthayuktena vākyenābhipradarśanāt // VisSd_6.177 //",
    "GK16visa06cu:2848": "sādhyate 'bhimataścārthastadudāharaṇaṃ matam /",
    "GK16visa06cu:2849": "Vijñapriyā:",
    "GK16visa06cu:2850": "(vi, pha) udāharaṇalakṣaṇamāha---yatra tulyārtheti /",
    "GK16visa06cu:2851": "prakrāntārthatulyāvabodhakena vākyena prakrāntārthasyātiśayitvapradarśanāt abhimato 'tiśayitatvarūpor'thaḥ",
    "GK16visa06cu:2852": "sādhyate ityarthaḥ /",
    "GK16visa06cu:2853": "yathā---",
    "GK16visa06cu:2854": "anuyāntyā janātītaṃ kāntaṃ sādhu tvayā kṛtam /",
    "GK16visa06cu:2855": "kā dinaśrīrvinārkeṇa kā niśā śaśinā vinā //",
    "GK16visa06cu:2856": "Vijñapriyā:",
    "GK16visa06cu:2857": "(vi, ba) anuyāntyeti /",
    "GK16visa06cu:2858": "rāmamanuyāntīṃ sītāṃ prati anasūyāyā uktiriyam /",
    "GK16visa06cu:2859": "janātītaṃ janebhyo nirgataṃ vanagamanonmukham ityarthaḥ /",
    "GK16visa06cu:2860": "vinārkeṇa iti /",
    "GK16visa06cu:2861": "meghācchannadinaśriyor'kābhāvo bodhyaḥ /",
    "GK16visa06cu:2862": "atra sītātulyārthe dinaśrīniśe /",
    "GK16visa06cu:2863": "sītāyāśca praśaṃsārūpotiśayo 'bhimatastaduktavākyena sādhitaḥ /",
    "GK16visa06cu:2864": "atra vākyabhedāt upamānopameyayoḥ samaṃ prakāśanābhāvāt śleṣābhāvācca pūrvasmād bhedaḥ /",
    "GK16visa06cu:2865": "heturvākyaṃ samāsoktamiṣṭakṛrddhatudarśanāt // VisSd_6.178 //",
    "GK16visa06cu:2866": "Vijñapriyā:",
    "GK16visa06cu:2867": "(vi, bha) hetusaṃjñakalakṣaṇamāha---heturiti /",
    "GK16visa06cu:2868": "samāsaḥ saṃkṣepaḥ /",
    "GK16visa06cu:2869": "iṣṭakṛt pratipādyasyābhimatakṛd /",
    "GK16visa06cu:2870": "hetupradarśanāt pṛṣṭārthasya hetudarśanāt /",
    "GK16visa06cu:2871": "yathā veṇyāṃ bhīmaṃ prati “ceṭī--evaṃ mae bhaṇidaṃ bhāṇumadi tuhmāṇaṃ amukkesu kesesu kahaṃ devīe kesā saṃjamiantitti /",
    "GK16visa06cu:2872": "Vijñapriyā:",
    "GK16visa06cu:2873": "(vi, ma) evaṃ mae iti /",
    "GK16visa06cu:2874": "“evaṃ mayā bhaṇitam /",
    "GK16visa06cu:2875": "bhānumati ! yuṣmākamamukteṣu keśahasteṣu kathaṃ devyāḥ keśāḥ saṃyamyante iti” (saṃskṛtam) atra draupadyāḥ keśāsaṃyamanahetau bhānumatyā pṛṣṭe sabhrātṛkaduryodhanavadhābhāve hetau pradarśayitavye vaidhavyacihnasya bhānumatyāḥ keśamocanasya abhāvo hetuḥ saṃkṣepeṇa",
    "GK16visa06cu:2876": "pradarśitaḥ, sa eva ca bhīmasyābhimatakṛt /",
    "GK16visa06cu:2877": "saṃśayo 'jñātatattvasya vākye syādyadaniścayaḥ /",
    "GK16visa06cu:2878": "yathā yayātivijaye---",
    "GK16visa06cu:2879": "iyaṃ svargādhinādhasya lakṣmīḥ kiṃ yakṣakanyakā /",
    "GK16visa06cu:2880": "kiṃ cāsya viṣayasyaiva devatā kimu pārvatī //",
    "GK16visa06cu:2881": "Vijñapriyā:",
    "GK16visa06cu:2882": "(vi, ya) saṃśayākhyaṃ lakṣaṇamāha---saṃśayeti /",
    "GK16visa06cu:2883": "ajñātatattvasya janasya vākye śṛṇvatā yadaniścayaḥ sa ityarthaḥ /",
    "GK16visa06cu:2884": "yadityaniścayakriyāviśeṣaṇamavyayam /",
    "GK16visa06cu:2885": "iyamiti /",
    "GK16visa06cu:2886": "kāñcid divyakanyakāṃ dṛṣṭvā tattvamajānato vitarko 'yam /",
    "GK16visa06cu:2887": "svargādhināthasya indrasya lakṣmīḥ sampat kim ? kiṃ yakṣakanyaketyubhayatra kiṃpadārthānvayaḥ",
    "GK16visa06cu:2888": "asya viṣayasya saṃsārasya /",
    "GK16visa06cu:2889": "atra śroturaniścayaḥ /",
    "GK16visa06cu:2890": "dṛṣṭānto yastu pakṣer'thasādhanāya nidarśanam // VisSd_6.179 //",
    "GK16visa06cu:2891": "yathā veṇyām --”sahadevaḥ---ārya ! ucitamevaitattasyā yato duryodhanakalatraṃ hi sā” ityādi",
    "GK16visa06cu:2892": "Vijñapriyā:",
    "GK16visa06cu:2893": "(vi, ra) dṛṣṭāntākhyaṃ lakṣaṇamāha--dṛṣṭānta iti /",
    "GK16visa06cu:2894": "pakṣārthasyopanyastārthasya sādhanāya nidarśanaṃ hetupradarśanam /",
    "GK16visa06cu:2895": "ārya ityādi /",
    "GK16visa06cu:2896": "atra draupadyā upanyastasya bhānumatyā daurjanyasya duryodhanakalatratvaṃ hetuḥ /",
    "GK16visa06cu:2897": "tulyatarko yadarthena tarkaḥ prakṛtigāminā /",
    "GK16visa06cu:2898": "yathā tatraiva---",
    "GK16visa06cu:2899": "prayeṇaiva hi dṛśyante kāmaṃ svapnāḥ śubhāśubhāḥ /",
    "GK16visa06cu:2900": "śatasaṃkhyā punariyaṃ sānujaṃ spṛśatīva mām //",
    "GK16visa06cu:2901": "Vijñapriyā:",
    "GK16visa06cu:2902": "(vi, la) tulyatarkākhyaṃ lakṣaṇamāha--tulyatarka iti /",
    "GK16visa06cu:2903": "prakṛto 'tra vaktā tadrāminārthena yattarka āśaṅketyarthaḥ /",
    "GK16visa06cu:2904": "atrāpi yadityavyayam /",
    "GK16visa06cu:2905": "prāyeṇaiva hīti /",
    "GK16visa06cu:2906": "nakulenāhiśataṃ hatvā bhānumatyāḥ stane kṣata iti bhānumatyā dṛṣṭe svapre kathite duryodhanasyeyamāśaṅkā",
    "GK16visa06cu:2907": "saṃcayor'thānurūpo yaḥ padānāṃ sa padoccayaḥ // VisSd_6.180 //",
    "GK16visa06cu:2908": "yathā śākuntale---",
    "GK16visa06cu:2909": "adharaḥ kisalayarāgaḥ komalaviṭapānukāriṇau bāhū /",
    "GK16visa06cu:2910": "kusumamiva lobhanīyaṃ yauvanamaṅgeṣu saṃnaddham //",
    "GK16visa06cu:2911": "atra padapadārthayoḥ saukumāryaṃ sadṛśameva /",
    "GK16visa06cu:2912": "Vijñapriyā:",
    "GK16visa06cu:2913": "(vi, va) padoccayākhyaṃ lakṣaṇamāha---sañcaya iti /",
    "GK16visa06cu:2914": "padānāṃ sañcaya iti /",
    "GK16visa06cu:2915": "padānāṃ sañcayaḥ samūho yor'thānurūpaḥ sa ityarthaḥ /",
    "GK16visa06cu:2916": "anurūpaṃ cārthasya komalatve padānāmapi tathātvam /",
    "GK16visa06cu:2917": "adhara ityādi rājñaḥ śakuntalāvarṇanamidam /",
    "GK16visa06cu:2918": "artho yathā komalastathā śabdoccayo 'pi kaṭuvarṇavirahāt komala ityāha---atra padapadārthayoriti",
    "GK16visa06cu:2919": "yatrārthānāṃ prasiddhānāṃ kriyate parikīrtanam /",
    "GK16visa06cu:2920": "parapakṣavyudāsārthaṃ tannidarśanamucyate // VisSd_6.181 //",
    "GK16visa06cu:2921": "yathā--kṣātradharmocitairdharmairalaṃ śatruvadhe nṛpāḥ /",
    "GK16visa06cu:2922": "kiṃ tu bālini rāmeṇa mukto bāṇaḥ parāṅmukhe //",
    "GK16visa06cu:2923": "Vijñapriyā:",
    "GK16visa06cu:2924": "(vi, śa) nidarśanākhyaṃ lakṣaṇamāha---yatrārthānāmiti sūtrārthaḥ spaṣṭaḥ /",
    "GK16visa06cu:2925": "kṣātreti /",
    "GK16visa06cu:2926": "atrādharmayuddhena śatrumāraṇārthaṃ prasiddhasya rāmeṇānyāyena vālivadhasya nidarśanam /",
    "GK16visa06cu:2927": "abhiprāyastu sādṛśyādabhūtārthasya kalpanā /",
    "GK16visa06cu:2928": "yathā śākuntale---",
    "GK16visa06cu:2929": "idaṃ kilāvyājamanoharaṃ vapustapaḥ klamaṃ sādhayituṃ ya icchati /",
    "GK16visa06cu:2930": "dhruvaṃ sa nīlotpalapatnadhārayā samillatāṃ chettumṛṣirvyavasyati //",
    "GK16visa06cu:2931": "Vijñapriyā:",
    "GK16visa06cu:2932": "(vi, ṣa) abhiprāyākhyaṃ lakṣaṇamāha---abhiprāyastviti /",
    "GK16visa06cu:2933": "abhūtārthasya asambhāvinor'thasya kalpanā āpādanam /",
    "GK16visa06cu:2934": "idaṃ kileti /",
    "GK16visa06cu:2935": "tapasyocitaveśāṃ śakuntalāṃ dṛṣṭvā duṣyantasyoktiriyam /",
    "GK16visa06cu:2936": "kila niścitamidam /",
    "GK16visa06cu:2937": "avyājamanoharam akṛtrimaramyaṃ vapuḥ yaḥ ṛṣiḥ kaṇvaḥ tapaḥ kṣamaṃ sādhayitumicchati /",
    "GK16visa06cu:2938": "dhruvamutprekṣate /",
    "GK16visa06cu:2939": "sa ṛṣirnolotpalapatradhārayā śamīlatāṃ chettuṃ vyavasyatītyarthaḥ /",
    "GK16visa06cu:2940": "atra latārūpasādṛśyāt asambhavino nīlotpalapatradhārayā śamīlatāchedanasyāpādanam /",
    "GK16visa06cu:2941": "prāptiḥ kenacidaṃśena kiñcidyatrānumīyate // VisSd_6.182 //",
    "GK16visa06cu:2942": "yathā mama prabhāvatyām--”anena khalu sarvataścaratā cañcarīkeṇāvaśyaṃ",
    "GK16visa06cu:2943": "viditā bhaviṣyati priyatamā me prabhāvatī” /",
    "GK16visa06cu:2944": "Vijñapriyā:",
    "GK16visa06cu:2945": "(vi, sa) prāptyākhyaṃ lakṣaṇamāha---prāptiriti /",
    "GK16visa06cu:2946": "aneneti--cañcarīko bhramaraḥ /",
    "GK16visa06cu:2947": "atra sarvataścaraṇāṃśena prabhāvatīdarśanānumānam /",
    "GK16visa06cu:2948": "vicāro yuktivākyairyadapratyakṣārthasādhanam /",
    "GK16visa06cu:2949": "yathā mama candrakalāyām---”rājā---nūnamiyamantaḥ pihitamadanavikārā vartate /",
    "GK16visa06cu:2950": "yataḥ--",
    "GK16visa06cu:2951": "“hasati paritoṣarahitaṃ nirīkṣyamāṇāpi nekṣate kiñcit /",
    "GK16visa06cu:2952": "sakhyāmudāharantyāmasamañjasamuttaraṃ datte” //",
    "GK16visa06cu:2953": "Vijñapriyā:",
    "GK16visa06cu:2954": "(vi, ha) vicāralakṣaṇamāha---vicāra iti /",
    "GK16visa06cu:2955": "hasatīti---anyena nirīkṣyamāṇapi kiñcinnekṣate /",
    "GK16visa06cu:2956": "asamañjasaṃ sakhyā ākāṅkṣānivarttakam /",
    "GK16visa06cu:2957": "sarvamidaṃ madanākulamanastvāt /",
    "GK16visa06cu:2958": "atra samastayuktivākyairapratyakṣamadanavikārasādhanam /",
    "GK16visa06cu:2959": "pūrvoktamanumānaṃ tvaṃśena iti bhedaḥ /",
    "GK16visa06cu:2960": "deśakālasvarūpeṇā varṇanā diṣṭamucyate // VisSd_6.183 //",
    "GK16visa06cu:2961": "yathā veṇyām--”sahadevaḥ--",
    "GK16visa06cu:2962": "“yadvaidyutamiva jyotirārye kruddhe 'dya saṃbhṛtam /",
    "GK16visa06cu:2963": "tatprāvṛḍiva kṛṣṇoyaṃ nūnaṃ saṃvardhayiṣyati” //",
    "GK16visa06cu:2964": "Vijñapriyā:",
    "GK16visa06cu:2965": "(vi, ka) diṣṭākhyaṃ lakṣaṇamāha--deśeti /",
    "GK16visa06cu:2966": "yadvaidyutamiti /",
    "GK16visa06cu:2967": "āryye tvayibhīme jyotiḥ krodhajanitaṃ svatejaḥ sambhṛtamāviṣkṛtam /",
    "GK16visa06cu:2968": "vaidyutaṃ vidyutsambandhi /",
    "GK16visa06cu:2969": "tatprāvṛḍiveti /",
    "GK16visa06cu:2970": "prāvṛṣā vaidyutatejasaḥ sambarddhanāt /",
    "GK16visa06cu:2971": "atra krodhocitakāle tadvarṇanam",
    "GK16visa06cu:2972": "upadiṣṭaṃ manohāri vākyaṃ śāstrānusārataḥ /",
    "GK16visa06cu:2973": "yathā śākuntale---",
    "GK16visa06cu:2974": "śuśrūṣasva gurūn, kuru priyasakhīvṛttiṃ sapatnījane, bharturviprakṛtāpi roṣaṇatayā mā sma pratīpaṃ gamaḥ /",
    "GK16visa06cu:2975": "bhūyiṣṭhaṃ bhava dakṣiṇā parijane bhāgyaṣvanutsekinī, yāntyevaṃ gṛhiṇīpadaṃ yuvatayo, vāmāḥ kulasyādhayaḥ //",
    "GK16visa06cu:2976": "Vijñapriyā:",
    "GK16visa06cu:2977": "(vi, kha) upadiṣṭākhyaṃ lakṣaṇamāha---upadiṣṭamiti /",
    "GK16visa06cu:2978": "śāstramatra nītiśāstram śuśrūṣasva iti /",
    "GK16visa06cu:2979": "patigṛhe preṣyamāṇāṃ śakuntalāṃ prati kaṇvasyoktiriyam /",
    "GK16visa06cu:2980": "viprakṛtā tiraskṛtāpi roṣaṇatayā bharttuḥ pratīpaṃ mā sma gamaḥ /",
    "GK16visa06cu:2981": "bhūyiṣṭhamatiśayaṃ dakṣiṇā yathocitavyavahāriṇī /",
    "GK16visa06cu:2982": "vāmā upadiṣṭe tad viparītakāriṇyaḥ kulasyādhayo manasaḥ vyathākāriṇyaḥ /",
    "GK16visa06cu:2983": "śuddhasāropātralakṣaṇā /",
    "GK16visa06cu:2984": "kulasyādhamā iti kvacit pāṭhaḥ /",
    "GK16visa06cu:2985": "idaṃ nītiśāstrānusāri vākyam /",
    "GK16visa06cu:2986": "guṇātipātaḥ kāryaṃ yadviparītaṃ guṇānprati // VisSd_6.184 //",
    "GK16visa06cu:2987": "yathā mama candrakalāyāṃ candraṃ prati---",
    "GK16visa06cu:2988": "jai saṃharijjai tamo dheppai saalehi te pāo /",
    "GK16visa06cu:2989": "vasasi sire pasubaiṇo tahavi ha itthīa jīaṇaṃ harasi //",
    "GK16visa06cu:2990": "Vijñapriyā:",
    "GK16visa06cu:2991": "(vi, ga) guṇātipātākhyaṃ lakṣaṇamāha---guṇātipāta iti /",
    "GK16visa06cu:2992": "guṇāḥ svaniṣṭhaguṇāḥ /",
    "GK16visa06cu:2993": "tān prati iti teṣāmityarthaḥ /",
    "GK16visa06cu:2994": "tathā ca svaniṣṭhaguṇānāṃ virodhi yat svakāryyaṃ tadityarthaḥ /",
    "GK16visa06cu:2995": "taha saṃharijjai iti /",
    "GK16visa06cu:2996": "tvayā saṃhriyate tamo gṛhyate sakalaistava pādaḥ /",
    "GK16visa06cu:2997": "vasasi śirasi paśupatestathāpi strīṇāṃ jīvanaṃ harasi //",
    "GK16visa06cu:2998": "(iti saṃskṛtam) /",
    "GK16visa06cu:2999": "tamaḥ timirameva tamoguṇaḥ /",
    "GK16visa06cu:3000": "pādo raśmireva caraṇaḥ /",
    "GK16visa06cu:3001": "atra etādṛśaguṇaviruddhamuktakāryyam /",
    "GK16visa06cu:3002": "Locanā:",
    "GK16visa06cu:3003": "(lo, o) asyārthaḥ--tamo 'ndhakāraḥ ajñānaṃ ca /",
    "GK16visa06cu:3004": "pādo raśmiścaraṇaśca /",
    "GK16visa06cu:3005": "yaḥ sāmānyaguṇodrekaḥ sa guṇātiśayo mataḥ /",
    "GK16visa06cu:3006": "Vijñapriyā:",
    "GK16visa06cu:3007": "(vi, gha) guṇātiśayākhyaṃ lakṣaṇamāha---yo 'sāmānyeti /",
    "GK16visa06cu:3008": "asāmānyasya anyāvṛtterguṇasāya yo nirdiśyamāne vastuni udreka ityarthaḥ /",
    "GK16visa06cu:3009": "yathā tatraiva---”rājā---(candrakalāyā mukhaṃ nidiśya)",
    "GK16visa06cu:3010": "asāvantaścañcadvikacanavanīlābjayugala-",
    "GK16visa06cu:3011": "stalasphūrjatkambanavilasadalisaṃghāta upari /",
    "GK16visa06cu:3012": "vinā doṣāsaṅgaṃ satataparipūrṇākhilakalaḥ kutaḥ prāptaścandro vigalitakalaṅkaḥ sumukhi ! te",
    "GK16visa06cu:3013": "Vijñapriyā:",
    "GK16visa06cu:3014": "(vi, ṅa) asāviti /",
    "GK16visa06cu:3015": "he sumukhi ! nirdiśyamānamukharūpaścandraḥ kutaste prāptaḥ /",
    "GK16visa06cu:3016": "tvayā prāpta ityarthaḥ /",
    "GK16visa06cu:3017": "sambandhavivakṣayā niṣṭhāsaṃyoge 'pi ṣaṣṭhī /",
    "GK16visa06cu:3018": "yadvā te tubhyaṃ tava sthāne vā kutaḥ prāptaḥ kuta āgata ityarthaḥ /",
    "GK16visa06cu:3019": "kīdṛśaḥ /",
    "GK16visa06cu:3020": "antarmadhye cañcat cañcalaṃ vikacanavanīlotpalayugalaṃ yasya tādṛśaḥ",
    "GK16visa06cu:3021": "nayanadvayamatra nīlābjam /",
    "GK16visa06cu:3022": "tathā tale 'dhobhāge sphūrjat dīpyamānaḥ kambuḥ rekhātrayaṃ yasya tādṛśaḥ /",
    "GK16visa06cu:3023": "kaṇalekhātrayaṃ kambuḥ /",
    "GK16visa06cu:3024": "śleṣāñca sa eva kambuḥ śaṃkhaḥ /",
    "GK16visa06cu:3025": "tathā upari vilasan alisaṅghāto yasya tādṛśaḥ /",
    "GK16visa06cu:3026": "atra keśā eva alisaṅghātaḥ /",
    "GK16visa06cu:3027": "tathā doṣārātrerāsaṅga eva doṣāṇāmāsaṅgastaṃ vinā satatameva paripūrṇākhilakalo vigalitakalaṅkaśca",
    "GK16visa06cu:3028": "atraiṣāmanyacandrāvṛttiguṇānāṃ mukhātmakacandre udrekaḥ /",
    "GK16visa06cu:3029": "siddhānarthān bahūnuktvā viśeṣoktirviśeṣaṇam // VisSd_6.185 //",
    "GK16visa06cu:3030": "Vijñapriyā:",
    "GK16visa06cu:3031": "(vi, ca) viśeṣaṇākhyalakṣaṇamāha---arthāniti /",
    "GK16visa06cu:3032": "siddhān upamānopameyasādhāraṇān bahūn utkarṣahetūnarthān dharmān ityarthaḥ /",
    "GK16visa06cu:3033": "viśeṣoktiḥ upameye upamānavyāvarttakadharmoktirityarthaḥ /",
    "GK16visa06cu:3034": "yathā---tṛṣṇāpahārī vimalo dvijāvāso janapriyaḥ /",
    "GK16visa06cu:3035": "hṛdaḥ padmākaraḥ kintu budhastvaṃ sa jalāśayaḥ //",
    "GK16visa06cu:3036": "Vijñapriyā:",
    "GK16visa06cu:3037": "(vi, cha) tṛṣṇāpahārīti---atra tvaṃ cetyarthavaśāt labhyam /",
    "GK16visa06cu:3038": "tathā ca hradaḥ saraḥ tvaṃ ca tṛṣṇāpahārī tṛṣṇā pipāsā dhanākāṅkṣā ca /",
    "GK16visa06cu:3039": "vimalaḥ svacchajalaḥ niṣpāpaśca /",
    "GK16visa06cu:3040": "dvijānāmāvāso 'dhikaraṇam; dvijānāṃ viprāṇāmāśrayaśca /",
    "GK16visa06cu:3041": "janānāṃ priyaḥ hitakāritvāt /",
    "GK16visa06cu:3042": "padmānāṃ padmāyāśca ākaro nivāsasthānam /",
    "GK16visa06cu:3043": "itthamubhayasādhāraṇānukūladharmān uktvā vyāvarttakadharmamāha---kintviti /",
    "GK16visa06cu:3044": "budhaḥ paṇḍitaḥ tvaṃ sa tu hrado jalāśayo jalayuktaḥ khyāta eva /",
    "GK16visa06cu:3045": "jaḍāśayaḥ nirbuddhicittaḥ ḍalayorekatvaṃ, jalāśayaḥ śītalaḥ khyāta",
    "GK16visa06cu:3046": "iti vā /",
    "GK16visa06cu:3047": "Locanā:",
    "GK16visa06cu:3048": "(lo, au) tṛṣṇeti---dvijāḥ brāhmaṇāḥ pakṣiṇaśca /",
    "GK16visa06cu:3049": "padmākaro lakṣmīvidhāt padmānāmākaraśca /",
    "GK16visa06cu:3050": "jalāśayo jalasyāśayo jaḍāśayaśca /",
    "GK16visa06cu:3051": "pūrvasiddhārthakathanaṃ niruktiriti kīrtyate /",
    "GK16visa06cu:3052": "yathā veṇyām---”nihatāśeṣakauravyaḥ---”ityādi /",
    "GK16visa06cu:3053": "(379 pṛ.)",
    "GK16visa06cu:3054": "Vijñapriyā:",
    "GK16visa06cu:3055": "(vi, ja) niruktyākhyaṃ lakṣaṇamāha---pūrvasiddheti /",
    "GK16visa06cu:3056": "svayaṃ pūrvakṛtārthakathanamityarthaḥ /",
    "GK16visa06cu:3057": "nihateti /",
    "GK16visa06cu:3058": "pratijñāhetusambhavarūpasya vimarśasandhyaṅgasya apīdamudāharaṇamupādhibhedāt āviruddham /",
    "GK16visa06cu:3059": "bahūnāṃ kīrtanaṃ siddhirabhipretārthasiddhaye // VisSd_6.186 //",
    "GK16visa06cu:3060": "yathā---yadvīryaṃ kūrmarājasya yaśca śeṣasya vikramaḥ /",
    "GK16visa06cu:3061": "pṛthivyā rakṣaṇo rājannekatra tvayi tatsthitam //",
    "GK16visa06cu:3062": "Vijñapriyā:",
    "GK16visa06cu:3063": "(vi, jha) siddhyākhyaṃ lakṣaṇamāha---bahūnāmiti /",
    "GK16visa06cu:3064": "abhipretārthaḥ stutiḥ stutyarthaṃ bahudharbhikīrttanamityarthaḥ /",
    "GK16visa06cu:3065": "yadvīryyamiti /",
    "GK16visa06cu:3066": "atra kūrmarājādyanekadharmikīrttanam /",
    "GK16visa06cu:3067": "dṛptādīnāṃ bhavedbhraṃśo vācyādanyataradvacaḥ /",
    "GK16visa06cu:3068": "yathā veṇyām---kañcukinaṃ prati “duryodhanaḥ---",
    "GK16visa06cu:3069": "sahabhṛtyagaṇaṃ sabāndhavaṃ sahamitraṃ sasutaṃ sahānujam /",
    "GK16visa06cu:3070": "svabalena nihanti saṃyuge nacirātpāṇḍusutaḥ suyodhanam” //",
    "GK16visa06cu:3071": "Vijñapriyā:",
    "GK16visa06cu:3072": "(vi, ña) bhraṃśākhyalakṣaṇamāha---dṛptādīnāmiti /",
    "GK16visa06cu:3073": "vācyād vaktumiṣṭādanyad yat dṛptānāṃ vaco bhavedityarthaḥ /",
    "GK16visa06cu:3074": "vācyādanyatarad vaca iti aprāmāṇikaḥ pāṭhaḥ /",
    "GK16visa06cu:3075": "sahabhṛtyagaṇamiti /",
    "GK16visa06cu:3076": "atra vaktā duryyodhano dṛptaḥ /",
    "GK16visa06cu:3077": "pāṇḍusutaṃ suyodhana iti vaktavye vaiparītyena anyadabhihitaḥ /",
    "GK16visa06cu:3078": "Locanā:",
    "GK16visa06cu:3079": "(lo, a) pāṇḍusutaṃ suyodhana iti vaktavye pāṇḍusutaḥ suyodhanabhiti",
    "GK16visa06cu:3080": "vacanam /",
    "GK16visa06cu:3081": "vicārasyānyathābhāvaḥ saṃdehāttu viparyayaḥ // VisSd_6.187 //",
    "GK16visa06cu:3082": "yathā---matvā lokamadātāraṃ saṃtoṣe yaiḥ kṛtā matiḥ . tvayi rājani te",
    "GK16visa06cu:3083": "rājanna tathā vyavasāyinaḥ //",
    "GK16visa06cu:3084": "Vijñapriyā:",
    "GK16visa06cu:3085": "(vi, ṭa) viparyyayākhyalakṣaṇamāha--vicārasyeti /",
    "GK16visa06cu:3086": "sandehānantaraṃ yo vicāro nirṇayastasyānyathātvamityarthaḥ /",
    "GK16visa06cu:3087": "matvā lokamiti /",
    "GK16visa06cu:3088": "ayācanenāpi santuṣṭatve tvayi anyathā vyavasāyino yācante ityarthaḥ /",
    "GK16visa06cu:3089": "atrārthaprāptyaprāptisandehādanantaraṃ yācanavaimukhyanirṇayasya upaślokye rājani anyathābhāvaḥ",
    "GK16visa06cu:3090": "dākṣiṇyaṃ ceṣṭayā vācā paracittānuvartanam /",
    "GK16visa06cu:3091": "vācā yathā---prasādhaya purīṃ laṅkāṃ rājā tvaṃ hi bibhīṣaṇa //",
    "GK16visa06cu:3092": "āryeṇānugṛhītasya na vighnaḥ siddhimantarā //",
    "GK16visa06cu:3093": "Vijñapriyā:",
    "GK16visa06cu:3094": "(vi, ṭha) dākṣiṇyākhyaṃ lakṣaṇamāha---dākṣiṇyamiti /",
    "GK16visa06cu:3095": "paracintānuvarttanaṃ paracittaprīṇanam /",
    "GK16visa06cu:3096": "prasādhayeti /",
    "GK16visa06cu:3097": "vibhīṣaṇacittaprīṇanamiti lakṣmaṇasya vārakyam /",
    "GK16visa06cu:3098": "siddhimantarā siddhermadhye /",
    "GK16visa06cu:3099": "evaṃ ceṣṭayāpīti /",
    "GK16visa06cu:3100": "darbhāṅkureṇa caraṇaḥ kṣata ityakāṇḍe tanvī sthitā katicideva padāni gatvā /",
    "GK16visa06cu:3101": "āsīd vivṛttavadanā ca vimocayantī śākhāsu valkalamasaktamapi drumāṇām",
    "GK16visa06cu:3102": "iti śakuntalāyāśceṣṭayā duṣmantasya cittaprīṇanam /",
    "GK16visa06cu:3103": "evaṃ ceṣṭayāpi /",
    "GK16visa06cu:3104": "vākyaiḥ snigdhairanunayo bhavedarthasya sādhanam // VisSd_6.188 //",
    "GK16visa06cu:3105": "yathā veṇyām---aśvatthāmānaṃ prati “kṛpaḥ---divyāstragramakovide",
    "GK16visa06cu:3106": "bhāradvājatulyaparākrame kiṃ na saṃbhāvyate tvayi” /",
    "GK16visa06cu:3107": "Vijñapriyā:",
    "GK16visa06cu:3108": "(vi, ḍa) anunayākhyaṃ lakṣaṇamāha---vākyaiḥ snigdhairiti /",
    "GK16visa06cu:3109": "arthaḥ svābhīṣṭam /",
    "GK16visa06cu:3110": "divyāstreti, atra yuddhapravarttanameva svābhīṣṭam /",
    "GK16visa06cu:3111": "mālā syādyadabhīṣṭārthaṃ naikārthapratipādanam /",
    "GK16visa06cu:3112": "yathā śākuntale---”rājā---",
    "GK16visa06cu:3113": "kiṃ śīkaraiḥ klamavimardibhirārdravātaṃ sañcārayāmi nalinīdalatālavṛntam /",
    "GK16visa06cu:3114": "aṅke niveśya caraṇāvuta padmatāmrau saṃvādayāmi karabhoru ! yathāsukhaṃ",
    "GK16visa06cu:3115": "te” //",
    "GK16visa06cu:3116": "Vijñapriyā:",
    "GK16visa06cu:3117": "(vi, ḍha) mālākhyaṃ lakṣaṇamāha---mālā syāditi /",
    "GK16visa06cu:3118": "naikārthasya nānāvidhārthasya pratipādanamityarthaḥ /",
    "GK16visa06cu:3119": "nañarthasyātra naśabdasya nākṣaraviparyayaḥ /",
    "GK16visa06cu:3120": "kiṃ śīkarairiti /",
    "GK16visa06cu:3121": "śakuntalāṃ pratī duṣmantasya vākyamidam /",
    "GK16visa06cu:3122": "tālavṛntaṃ vyajanam /",
    "GK16visa06cu:3123": "śīkarairārdravātamityanvayaḥ /",
    "GK16visa06cu:3124": "saṃvāhayāmi pīḍayāmi /",
    "GK16visa06cu:3125": "atra śakuntalāsambhogarūpasvābhīṣṭārthaṃ tālavṛntacālanādyanekapratipādanam /",
    "GK16visa06cu:3126": "arthāpattiryadanyārthor'thāntarokteḥ pratīyate // VisSd_6.189 //",
    "GK16visa06cu:3127": "yathā veṇyām---droṇo 'ścatthāmānaṃ rājye 'bhiṣektumicchatīti kathayantaṃ karṇaṃ prati “rājā---sādhu aṅgarāja ! sādhu, kathamanyathā---",
    "GK16visa06cu:3128": "dattvāmayaṃ so 'tiratho vadhyamānaṃ kirīṭinā /",
    "GK16visa06cu:3129": "sindhurājamupekṣeta naiva cetkathamanyathā” //",
    "GK16visa06cu:3130": "Vijñapriyā:",
    "GK16visa06cu:3131": "(vi, ṇa) dattvābhayamiti /",
    "GK16visa06cu:3132": "kirīṭinārjunena sindhurājam /",
    "GK16visa06cu:3133": "naivaṃ cediti /",
    "GK16visa06cu:3134": "rājye svaputrābhiṣekecchā na codityarthaḥ /",
    "GK16visa06cu:3135": "atra sindhurājopekṣārūpānyārthoktivaśāt nirddiṣṭāyā droṇasya tādṛśecchāyā niścaya ityarthaḥ",
    "GK16visa06cu:3136": "dūṣaṇoddhoṣaṇāyāṃ tu bhartsanā garhaṇaṃ tu tat /",
    "GK16visa06cu:3137": "yathā tatraiva--karṇaṃ prati “aśvatthāmā--",
    "GK16visa06cu:3138": "nirvoryaṃ guruśāpabhāṣitavaśātkiṃ me tavevāyudhaṃ sampratyeva bhayādvihāya samaraṃ prāpto 'smi kiṃ tvaṃ yathā /",
    "GK16visa06cu:3139": "Vijñapriyā:",
    "GK16visa06cu:3140": "(vi, ta) garhaṇākhyaṃ lakṣaṇamāha---dūṣaṇeti /",
    "GK16visa06cu:3141": "dūṣaṇoddhoṣaṇāyāṃ satyāṃ tayaiva uddhoṣaṇayā dūṣyamāṇasya bhartsanetyarthaḥ /",
    "GK16visa06cu:3142": "nirvoryamiti /",
    "GK16visa06cu:3143": "karṇasya guruḥ paraśurāmaḥ /",
    "GK16visa06cu:3144": "tasya śāparūpaṃ bhāṣitaṃ tadvaśāt nirvoryameva tavāyudhaṃ kiṃ me kariṣyatīryarthaḥ /",
    "GK16visa06cu:3145": "evakāraścātra darśitakrameṇa yojyaḥ /",
    "GK16visa06cu:3146": "atra śastrasya nirvoryatvarūpadūṣaṇoddhoṣaṇayā dūṣyamāṇasya karṇasya bhartsanāpratītiḥ /",
    "GK16visa06cu:3147": "jāto 'haṃ stutivaṃśakīrtanavidāṃ kiṃ sārathīnāṃ kule kṣudrārātikṛtāpriyaṃ pratikaropyastreṇa nāstreṇa yat” //",
    "GK16visa06cu:3148": "abhyarthanāparairvākyaiḥ pṛcchārthānveṣaṇaṃ matā // VisSd_6.190 //",
    "GK16visa06cu:3149": "yathā tatraiva---”sundarakaḥ---ajjā, avi ṇāma sāradhidudiodiṭṭa tuhmerhi mahārāo duryodhaṇo ṇa vetti” /",
    "GK16visa06cu:3150": "Vijñapriyā:",
    "GK16visa06cu:3151": "(vi, tha) pṛcchākhyaṃ lakṣaṇamāha--abhyarthaneti /",
    "GK16visa06cu:3152": "abhyarthanāparairvākyairarthasyānusandhīyamānasyārthasyānveṣaṇaṃ pṛcchetyarthaḥ /",
    "GK16visa06cu:3153": "sundarako duryyodhanasyānucaraḥ /",
    "GK16visa06cu:3154": "ajja iti /",
    "GK16visa06cu:3155": "ārya, ārya, api nāma sārathidvitīyo dṛṣṭo yuṣmābhirmāhārajo duryyodhano na veti /",
    "GK16visa06cu:3156": "(iti saṃskṛtam)",
    "GK16visa06cu:3157": "prasiddhirlokasiddhārthairutkṛṣṭairarthasādhanam /",
    "GK16visa06cu:3158": "yathā vikramorvaśyām---”rājā---",
    "GK16visa06cu:3159": "sūryācandramasau yasya mātāmahapitāmahau /",
    "GK16visa06cu:3160": "svayaṃ kṛtaḥ patirdvābhyāmurvaśyā ca bhuvā ca yaḥ //",
    "GK16visa06cu:3161": "Vijñapriyā:",
    "GK16visa06cu:3162": "(vi, da) prasiddhākhyaṃ lakṣaṇamāha---prasiddhiriti /",
    "GK16visa06cu:3163": "lokasiddhārthairutkṛṣṭairarthāpyamāṇairarthasya svābhīṣṭārthasya sādhanamityarthaḥ /",
    "GK16visa06cu:3164": "sūryācandramasau iti /",
    "GK16visa06cu:3165": "dvābhyām urvaśyā bhuvā cetyanvayaḥ /",
    "GK16visa06cu:3166": "so 'haṃ pṛcchāmīti śeṣaḥ /",
    "GK16visa06cu:3167": "atra lokasiddhārthasūryādikulodbhavatvādiḥ taduktyā svābhīṣṭārthasya pṛṣṭārthakathanarūpasya sādhanam /",
    "GK16visa06cu:3168": "sārūpyamanurūpasya sārūpyātkṣobhavardhanam // VisSd_6.191 //",
    "GK16visa06cu:3169": "yathā veṇyām--duryodhanabhrāntyā bhīmaṃ prati “yudhiṣṭhiraḥ---durātman",
    "GK16visa06cu:3170": "!duryodhanahataka !-” ityādi /",
    "GK16visa06cu:3171": "Vijñapriyā:",
    "GK16visa06cu:3172": "(vi, dha) sārūpyākhyaṃ lakṣaṇamāha---sārūpyamiti /",
    "GK16visa06cu:3173": "anubhūtaviśeṣabhinne 'nubhūtārthasādṛśyāt ātmanaḥ kṣobhavarddhanamityarthaḥ /",
    "GK16visa06cu:3174": "durātman ityādi /",
    "GK16visa06cu:3175": "atrānubhūtaduryodhanasādṛśyāt bhīmadarśane kṣobhavṛddhiḥ /",
    "GK16visa06cu:3176": "saṃkṣepo yattu saṃkṣepādātmānyārthe prayujyate /",
    "GK16visa06cu:3177": "yathā mama candrakalāyām---”rājā---priye ! aṅgāni khedayasi kiṃ",
    "GK16visa06cu:3178": "śirīṣakusumaparipelavāni mudhā /",
    "GK16visa06cu:3179": "(ātmānaṃ nirdiśya---) ayamīhitakusumānāṃ sampādayitā tavāsti dāsajanaḥ” //",
    "GK16visa06cu:3180": "Vijñapriyā:",
    "GK16visa06cu:3181": "(vi, na) saṃkṣepākhyaṃ lakṣaṇamāha--saṃkṣepeti /",
    "GK16visa06cu:3182": "anyajanasyārthe prayojananimittam ātmā prayujyate niyujyate ityarthaḥ",
    "GK16visa06cu:3183": "aṅgāni khedayasīti--kusumāpacayārthamiti śeṣaḥ /",
    "GK16visa06cu:3184": "atra priyāyāḥ kusumāpacayanimittaṃ rājñā ātmā niyuktaḥ /",
    "GK16visa06cu:3185": "guṇānāṃ kīrtanaṃ yattu tadeva guṇākīrtanam // VisSd_6.192 //",
    "GK16visa06cu:3186": "yathā tatraiva--”netre khañjanagañjane sarasijapratyathi--” ityādi (pṛ.)",
    "GK16visa06cu:3187": "Vijñapriyā:",
    "GK16visa06cu:3188": "(vi, pa) guṇakīrttanākhyaṃ lakṣaṇamāha--guṇānāmiti /",
    "GK16visa06cu:3189": "netre khañjanagañjane ityādi prāguktam /",
    "GK16visa06cu:3190": "sa leśo bhaṇyate vākyaṃ yatsādṛśyapuraḥ saram /",
    "GK16visa06cu:3191": "yathā veṇyām---”rājā---",
    "GK16visa06cu:3192": "hate jarati gāṅgeye puraskṛtya śikhaṇḍinam /",
    "GK16visa06cu:3193": "yā śalāghā pāṇḍuputrāṇāṃ saivāsmākaṃ bhaviṣyati” //",
    "GK16visa06cu:3194": "Vijñapriyā:",
    "GK16visa06cu:3195": "(vi, pha) leśākhyaṃ lakṣaṇamāha---saleśa iti /",
    "GK16visa06cu:3196": "sādṛśyapuraḥ saraṃ sādṛśyoktipūrvakam /",
    "GK16visa06cu:3197": "hate jaratīti /",
    "GK16visa06cu:3198": "sā śloghā abhimanyuvadhāt iti śeṣaḥ /",
    "GK16visa06cu:3199": "manorathastvabhiprāyasyoktirbhaṅgyantareṇa yat // VisSd_6.193 //",
    "GK16visa06cu:3200": "yathā---ratikelikalaḥ kiṃcideṣa manmathamantharaḥ /",
    "GK16visa06cu:3201": "paśya subhra ! samālambhātkādambaścumbati priyām //",
    "GK16visa06cu:3202": "Vijñapriyā:",
    "GK16visa06cu:3203": "(vi, ba) manorathākhyaṃ lakṣaṇamāha---manorathastviti /",
    "GK16visa06cu:3204": "svābhiprāyasthavṛttāntatulyasya anyadīyavṛttāntasya pradarśanaṃ bhaṅgiḥ /",
    "GK16visa06cu:3205": "ratikelīti, rati--kelyarthaṃ kiñcit kalaḥ madhurāsphuṭālpadhvaniḥ /",
    "GK16visa06cu:3206": "manmathena mantharaḥ /",
    "GK16visa06cu:3207": "anyatra uḍhḍhīyāgacchan /",
    "GK16visa06cu:3208": "āśvastāmanudvignām /",
    "GK16visa06cu:3209": "atra svābhiprāyasthāyā ratestulyāyāḥ kādambarateḥ pradarśanabhaṅgyā uktiḥ /",
    "GK16visa06cu:3210": "viśeṣārthohavistāro 'nuktasiddhirudīryate /",
    "GK16visa06cu:3211": "yathā---”gṛhavṛkṣavāṭikāyām---",
    "GK16visa06cu:3212": "dṛśyete tanvi ! yāvetau cārucandramasaṃ prati /",
    "GK16visa06cu:3213": "prājñe kalyāṇanāmānāvubhau tiṣyapunarvasū” //",
    "GK16visa06cu:3214": "Vijñapriyā:",
    "GK16visa06cu:3215": "(vi, bha) anuktasiddhyākhyaṃ lakṣaṇamāha---viśeṣeti /",
    "GK16visa06cu:3216": "prastāve prakaraṇe sati viśeṣārthasya ūhaḥ praṇidhānena gamyatvam /",
    "GK16visa06cu:3217": "prakaraṇābhāve tu tādṛśohāsambhava eveti bhāvaḥ /",
    "GK16visa06cu:3218": "dṛśyeta iti /",
    "GK16visa06cu:3219": "he tanvi ! he prājñe ! candramasaṃ prati candramasi yāvetau cārū dṛśyete tāvubhau kalyāṇanāmānau tiṣyapunarvasū ityarthaḥ /",
    "GK16visa06cu:3220": "atra taddvayaviśiṣṭacandratṛlyatā prākaraṇikanetradvayaviśiṣṭe mukhe ūhyate /",
    "GK16visa06cu:3221": "syātpramāṇayituṃ pūjyaṃ priyoktirharṣabhāṣaṇam // VisSd_6.194 //",
    "GK16visa06cu:3222": "yathā śākuntale---",
    "GK16visa06cu:3223": "udeti pūrvaṃ kusumaṃ tataḥ phalaṃ ghanodayaḥ prāktadanantaraṃ payaḥ /",
    "GK16visa06cu:3224": "nimittanaimittikayorayaṃ vidhistava prasādasya purastu sampadaḥ //",
    "GK16visa06cu:3225": "Vijñapriyā:",
    "GK16visa06cu:3226": "(vi, ma) priyavacaḥ saṃjñakaṃ lakṣaṇamāha--syāditi /",
    "GK16visa06cu:3227": "pūjyaṃ janaṃ pramāṇayitumiti pramāṇatvena utkṛṣṭatvena jñāpayituṃ harṣeṇa bhāṣaṇaṃ priyoktiḥ priyavaca ityarthaḥ /",
    "GK16visa06cu:3228": "udetīti /",
    "GK16visa06cu:3229": "tava prasādasyeti /",
    "GK16visa06cu:3230": "prasādajanyānāṃ sampadāṃ śīghrotpattyā purastvāropaḥ /",
    "GK16visa06cu:3231": "atra muneḥ prakṛṣṭatvapratipādanārthamidaṃ harṣabhāṣaṇam /",
    "GK16visa06cu:3232": "atha nāṭyālaṅkārāḥ--",
    "GK16visa06cu:3233": "āśīrākrandakapaṭājñamāgarvodyamāśrayāḥ /",
    "GK16visa06cu:3234": "utprāsanaspṛhākṣobhapaścāttāpopapattayaḥ // VisSd_6.195 //",
    "GK16visa06cu:3235": "āśaṃsādhyavasāyau ca visarpāllekhasaṃjñitau /",
    "GK16visa06cu:3236": "uttejanaṃ parīvādo nītirarthaviśeṣaṇam // VisSd_6.196 //",
    "GK16visa06cu:3237": "protsāhanaṃ ca sāhāyyamabhimāno 'nuvartanam /",
    "GK16visa06cu:3238": "utkīrttanaṃ tathā yācñā parihāro nivedanam // VisSd_6.197 //",
    "GK16visa06cu:3239": "pravartanākhyānayuktipraharṣāścopadeśanam /",
    "GK16visa06cu:3240": "iti nāṭyālaṅkṛtayo nāṭyabhūṣaṇahetavaḥ // VisSd_6.198 //",
    "GK16visa06cu:3241": "Vijñapriyā:",
    "GK16visa06cu:3242": "(vi, ya) nāṭyālaṅkṛtayastrastriṃśāditi yaduktaṃ tā vaktumāha---atheti",
    "GK16visa06cu:3243": "tā alaṅkatīruddiśati---āśīrityādi /",
    "GK16visa06cu:3244": "āśīriṣṭajanāśaṃsā---",
    "GK16visa06cu:3245": "yathā śākuntale---",
    "GK16visa06cu:3246": "yayāteriva śamiṣṭhā patyurbahumatā bhava /",
    "GK16visa06cu:3247": "putraṃ tvamapi samrājaṃ seva pūrumavāpnuhi //",
    "GK16visa06cu:3248": "Vijñapriyā:",
    "GK16visa06cu:3249": "(vi, ra) āśīrākhyānamalaṅkṛtimāha---āśīriṣṭajaneti /",
    "GK16visa06cu:3250": "iṣṭajane āśīrvādaḥ ityarthaḥ /",
    "GK16visa06cu:3251": "śarmiṣṭā puruṃ putraṃ yathā prāpa tathā tvamāpyevaṃ putraṃ prāpnuhītyanvayaḥ /",
    "GK16visa06cu:3252": "---ākandaḥ pralapitaṃ śucau /",
    "GK16visa06cu:3253": "yathā veṇyām--”kañcakī--hā devi ! kunti ! rājabhavanapatāke !-” ityādi /",
    "GK16visa06cu:3254": "Vijñapriyā:",
    "GK16visa06cu:3255": "(vi, la) ākrandākhyāmalaṅkṛtimāha---ākranda iti /",
    "GK16visa06cu:3256": "spaṣṭam /",
    "GK16visa06cu:3257": "kapaṭaṃ māyayā yatra rūpamanyadvibhāvyate // VisSd_6.199 //",
    "GK16visa06cu:3258": "yathākulapatyaṅke---",
    "GK16visa06cu:3259": "mṛgarūpaṃ parityajya vidhāya kapaṭaṃ vapuḥ /",
    "GK16visa06cu:3260": "nīyate rakṣasā tena lakṣmaṇo yudhi saṃśayam //",
    "GK16visa06cu:3261": "Vijñapriyā:",
    "GK16visa06cu:3262": "(vi, va) kapaṭākhyāmalaṅkṛtimāha---kapaṭamiti /",
    "GK16visa06cu:3263": "vibhāvyate darśyate /",
    "GK16visa06cu:3264": "mṛgarūpamiti /",
    "GK16visa06cu:3265": "tena māyāmṛgarūpeṇa mārīcarākṣaso mṛgarūpaṃ mṛgadharmaṃ svaraviśeṣaṃ parityajya /",
    "GK16visa06cu:3266": "arthādramaṇīyasvaraviśeṣamuccāryya ityarthaḥ /",
    "GK16visa06cu:3267": "akṣamā sā paribhavaḥ svalpo 'pi” na viṣahyate /",
    "GK16visa06cu:3268": "yathā śākuntale---”rājā--bhoḥ satyavādin ! abhyupagataṃ tāvadasmābhiḥ /",
    "GK16visa06cu:3269": "kiṃ punarimāmabhisandhāya labhyate /",
    "GK16visa06cu:3270": "śārṅgaravaḥ---vinipātaḥ---'ityādi /",
    "GK16visa06cu:3271": "Vijñapriyā:",
    "GK16visa06cu:3272": "(vi, śa) akṣamākhyāmalaṅkṛtimāha---akṣameti /",
    "GK16visa06cu:3273": "svalpe 'pi paribhavo yanna viṣahyate ityarthaḥ /",
    "GK16visa06cu:3274": "bho bho ityādi /",
    "GK16visa06cu:3275": "śakuntalāpariṇayamasmarantaṃ duṣyantaṃ prati taveyaṃ jāyeti śārṅgaraveṇa kaṇvasiṣyeṇa ukte bho bho iti rājña uktiḥ /",
    "GK16visa06cu:3276": "imāṃ jāyām /",
    "GK16visa06cu:3277": "utra bho bhoḥ satyavādinityākṣepoktyā kṛtasya paribhavasya vinipāta ityuktyā śārṅgaraveṇa na viṣehe /",
    "GK16visa06cu:3278": "garvo 'valepajaṃ vākyaṃ---",
    "GK16visa06cu:3279": "yathā tatraiva---”rājā---mamāpi nāma sattvairabhibhūyante gṛhāḥ” /",
    "GK16visa06cu:3280": "Vijñapriyā:",
    "GK16visa06cu:3281": "(vi, ṣa) garvākhyāmalaṅkṛtimāha---garva iti /",
    "GK16visa06cu:3282": "avalepo 'haṅkāraḥ /",
    "GK16visa06cu:3283": "---kāryasyārambha udyamaḥ // VisSd_6.200 //",
    "GK16visa06cu:3284": "yathā kumbhāṅke--”ravaṇaḥ--paśyāmi śokavivaśo 'ntakameva tāvat” /",
    "GK16visa06cu:3285": "Vijñapriyā:",
    "GK16visa06cu:3286": "(vi, sa) udyamākhyāmalaṅkṛtimāha---kāryyasyeti /",
    "GK16visa06cu:3287": "kumbhe kumbhanāmni nāṭake paśyāmīti indrajitśokārttasya rāvaṇasya svayaṃ yuddhārambhe ātmano 'ntakatvakathanamidam /",
    "GK16visa06cu:3288": "grahaṇaṃ guṇavatkāryahetorāśraya ucyate /",
    "GK16visa06cu:3289": "yathā vibhīṣaṇanirbhartsanāṅke--”vibhīṣaṇaḥ--rāmamevāśrayāmi” iti /",
    "GK16visa06cu:3290": "Vijñapriyā:",
    "GK16visa06cu:3291": "(vi, ha) āśrayākhyāmalaṅkṛtimāha---grahaṇamiti /",
    "GK16visa06cu:3292": "rāmameveti /",
    "GK16visa06cu:3293": "atrātmano laṅkādhipatyasya guṇavatkāryyasya heto rāmāśrayaṇasya grahaṇam /",
    "GK16visa06cu:3294": "utprāsanaṃ tūpahāso yo 'sādhau sādhumānini // VisSd_6.201 //",
    "GK16visa06cu:3295": "yathā śākuntale--”śārṅgaravaḥ--rājan ! atha punaḥ pūrvavṛttāntamanyasaṅgadvismṛto bhavān",
    "GK16visa06cu:3296": "tatkathamadharmabhīrordāraparityāgaḥ---” ityādi /",
    "GK16visa06cu:3297": "Vijñapriyā:",
    "GK16visa06cu:3298": "(vi, ka) utprāsanākhyāmalaṅkṛtimāha---utprāsanamiti /",
    "GK16visa06cu:3299": "sādhumānini, ātmani sādhutvamānini /",
    "GK16visa06cu:3300": "rājanityādirupahāsaḥ /",
    "GK16visa06cu:3301": "kṛtavismaraṇāt rājño 'sādhutvam /",
    "GK16visa06cu:3302": "ākāṅkṣā ramaṇīyatvādvastuno yā spṛhā tu sā /",
    "GK16visa06cu:3303": "yathā tatraiva---”rājā---",
    "GK16visa06cu:3304": "cāruṇā sphuritenāyamaparikṣatakomalaḥ /",
    "GK16visa06cu:3305": "pipāsato mamānujñāṃ dadātīva priyādharaḥ” //",
    "GK16visa06cu:3306": "Vijñapriyā:",
    "GK16visa06cu:3307": "(vi, kha) spṛhākhyāmalaṅkṛtimāha---ākāṅkṣā iti /",
    "GK16visa06cu:3308": "cāruṇeti---śakuntalāyāḥ sphuradadharadarśanāt tatpāneccho rājña",
    "GK16visa06cu:3309": "uktiriyam /",
    "GK16visa06cu:3310": "aparikṣatakomalo 'yamadharaścāruṇi sphuritena mama pānānujñāṃ",
    "GK16visa06cu:3311": "dadātīva ityarthaḥ /",
    "GK16visa06cu:3312": "adhikṣepavacaḥkārī kṣobhaḥ proktaḥ sa eva tu // VisSd_6.202 //",
    "GK16visa06cu:3313": "Vijñapriyā:",
    "GK16visa06cu:3314": "(vi, ga) kṣobhākhyāmalaṅkṛtimāha---adhikṣepeti /",
    "GK16visa06cu:3315": "adhikṣepaḥ tiraskāraḥ tadarthakavacojanako yaḥ kṣobhaḥ krodhaścalacittatā sa kṣobhākhyo 'laṅkāra ityarthaḥ /",
    "GK16visa06cu:3316": "tvayetyādikaṃ rāmaṃ prati rāvaṇasya vākyam /",
    "GK16visa06cu:3317": "yathā---tvayā tapasvicāṇḍāla ! pracchannavadhavartinā /",
    "GK16visa06cu:3318": "na kevalaṃ hato vālī svātmā ca paralokataḥ //",
    "GK16visa06cu:3319": "mohāvadhīritārthasya paścāttāpaḥ sa eva tu /",
    "GK16visa06cu:3320": "yathānutāpāṅke--”rāmaḥ---",
    "GK16visa06cu:3321": "kiṃ devyā na vicumbito 'smi bahuśo mithyābhiśaptastadā” iti /",
    "GK16visa06cu:3322": "Vijñapriyā:",
    "GK16visa06cu:3323": "(vi, gha) paścāttāpākhyāmalaṅkṛtimāha---mohāvadhīritārthasyeti /",
    "GK16visa06cu:3324": "gotraskhalitādito rāme mithyāmiśāpaṃ dattvā māninyāṃ sītāyāṃ tāmanunīya kāryyāntarādvahirgatasya rāmasya tadā tatkarttṛkacumbanakaraṇānutāpo 'yam /",
    "GK16visa06cu:3325": "upapattirmatā hetorupanyāsor'thasiddhaye // VisSd_6.203 //",
    "GK16visa06cu:3326": "yathā vadhyaśilāyām---",
    "GK16visa06cu:3327": "“mriyate mriyamāṇo yā tvayi jīvati jīvati /",
    "GK16visa06cu:3328": "tāṃ yadīcchasi jīvantīṃ rakṣātmānaṃ mamāsubhiḥ //",
    "GK16visa06cu:3329": "Vijñapriyā:",
    "GK16visa06cu:3330": "(vi, ṅa) upapattyākhyāmalaṅkṛtimāha---upapattiriti /",
    "GK16visa06cu:3331": "arthasyābhimatārthasya siddhaye taddhatorupanyāsa ityarthaḥ /",
    "GK16visa06cu:3332": "vadhyaśilā nāṭakaviśeṣaḥ /",
    "GK16visa06cu:3333": "mriyata iti vadhyaśilāyāṃ hantumānītaṃ svamaraṇena mariṣyamāṇāṃ svapriyāmanuśocantaṃ kañcit prati māhadayāloruktiriyam /",
    "GK16visa06cu:3334": "pūrvāddhoktarūpāṃ priyāṃ jīvantīṃ yadicchasi tadā māmāsubhirātmānaṃ rakṣa /",
    "GK16visa06cu:3335": "tvatparivarttamahaṃ mriye /",
    "GK16visa06cu:3336": "atra vadhyatrāṇaṃ vakturabhipretaṃ tatsiddhaye vadhyapriyādīvanecchārūpetorupanyāsaḥ /",
    "GK16visa06cu:3337": "āśaṃsanaṃ syādāśaṃsā---",
    "GK16visa06cu:3338": "yathā śmaśāne---”mādhavaḥ---",
    "GK16visa06cu:3339": "“tatpaśyeyamanaṅgamaṅgalagṛhaṃ bhūyo 'pi tasyā mukham” iti /",
    "GK16visa06cu:3340": "Vijñapriyā:",
    "GK16visa06cu:3341": "(vi, ca) āśaṃsākhyāmalaṅkṛtimāha---āśaṃsanamiti /",
    "GK16visa06cu:3342": "āśaṃsanam arthasiddhaye prārthanam /",
    "GK16visa06cu:3343": "āśīrnāmālaṅkṛtistu parārthasya siddhaye āśīrvādaḥ /",
    "GK16visa06cu:3344": "tatpaśyeyamiti /",
    "GK16visa06cu:3345": "tasyā mālatyā mukham /",
    "GK16visa06cu:3346": "---pratijñādhyavasāyakaḥ /",
    "GK16visa06cu:3347": "yathā mama prabhāvatyām---”vajranābhaḥ---",
    "GK16visa06cu:3348": "asya vakṣaḥ kṣaṇonaiva nirmathya gadayānayā /",
    "GK16visa06cu:3349": "līlayonmūlayāmyeṣa bhuvanadvayamadya vaḥ” //",
    "GK16visa06cu:3350": "Vijñapriyā:",
    "GK16visa06cu:3351": "(vi, cha) vyavasāyākhyāmalaṅkṛtimāha---pratijñeti vyavasāyaka iti svārthe kaḥ /",
    "GK16visa06cu:3352": "asya vakṣa iti /",
    "GK16visa06cu:3353": "vo yuṣmākaṃ śrīkṛṣṇādīnāṃ sambandhino 'sya pradyumnasya vakṣa ityarthaḥ /",
    "GK16visa06cu:3354": "bhuvanadvayaṃ svargamarttyarūpam /",
    "GK16visa06cu:3355": "visarpo yatsamārabdhaṃ karmāniṣṭaphalapradam // VisSd_6.204 //",
    "GK16visa06cu:3356": "Vijñapriyā:",
    "GK16visa06cu:3357": "(vi, ja) visarparūpāmalaṅkṛtimāha---visarpa iti /",
    "GK16visa06cu:3358": "samārabdhamiti /",
    "GK16visa06cu:3359": "atītārambhapradarśanam /",
    "GK16visa06cu:3360": "aniṣṭaphaladaṃ kathitamiti śeṣaḥ /",
    "GK16visa06cu:3361": "tacca samārabdham /",
    "GK16visa06cu:3362": "ekasyeti /",
    "GK16visa06cu:3363": "keśeṣu gṛhītvā dhṛṣṭadyumnena hatasya droṇasya śirasi chinne kruddhasya aśvatthāmna uktiriyam",
    "GK16visa06cu:3364": "ekasya duḥ śāsanena draupadyāḥ keśagrahaṇasyāyaṃ vipākaḥ akhilakṣattriya kṣayakṛtsaṃgaraḥ",
    "GK16visa06cu:3365": "dvitīye matpituḥ keśagrahaḥ /",
    "GK16visa06cu:3366": "atra keśagrahārambhaṇamaniṣṭaphalayuktam /",
    "GK16visa06cu:3367": "yathā veṇyām---”ekasyaiva vipāko 'yam--” ityādi (376 pṛ.)",
    "GK16visa06cu:3368": "kāryagrahaṇamullekha---",
    "GK16visa06cu:3369": "Vijñapriyā:",
    "GK16visa06cu:3370": "(vi, jha) ullekhākhyāmalaṅkṛtimāha---kāryyadarśanamiti /",
    "GK16visa06cu:3371": "saṃbodhyasya kāryyapradarśanamityarthaḥ /",
    "GK16visa06cu:3372": "tāpasāviti rājño mṛgahananaṃ nirvāryya samidāharaṇāya ityucaturityarthaḥ /",
    "GK16visa06cu:3373": "atra rājñaḥ śakuntalāviśiṣṭāśramapraveśarūpakāryyapradarśanam /",
    "GK16visa06cu:3374": "yathā śākuntale---rājānaṃ prati “tāpasau---samidāharaṇāya prasthitāvāvām /",
    "GK16visa06cu:3375": "iha cāsmadguroḥ kaṇvasya kulapateḥ sādhidaivata iva śakuntalayānumālinītīramāśramo dṛśyate",
    "GK16visa06cu:3376": "na cedanya (thā) kāryātipātaḥ, praviśya gṛhyatāmatithaisatkāraḥ” iti /",
    "GK16visa06cu:3377": "---uttejanamitīṣyate /",
    "GK16visa06cu:3378": "svakāryasiddhaye 'nyasya preraṇāya kaṭhoravāk // VisSd_6.205 //",
    "GK16visa06cu:3379": "yathā---indrajiccaṇḍavīryo 'si nāmnaiva balavānasi /",
    "GK16visa06cu:3380": "dhigdhikpracchannarūpeṇa yudhyase 'smadbhayākulaḥ //",
    "GK16visa06cu:3381": "Vijñapriyā:",
    "GK16visa06cu:3382": "(vi, ña) uttejanākhyāmalaṅkṛtimāha---uttejanamiti /",
    "GK16visa06cu:3383": "kaṭhorā paruṣā /",
    "GK16visa06cu:3384": "indrajit ityādikam indrajitaṃ saṃbodhya lakṣmaṇasya paruṣavākyamidam",
    "GK16visa06cu:3385": "pracchannarūpeṇa meghāntaritavaṣuṣā /",
    "GK16visa06cu:3386": "atra darśanarūpasvakāryyasiddhaye indrajitpreraṇāya iyaṃ vāk /",
    "GK16visa06cu:3387": "bhartsanā tu parīvādo---",
    "GK16visa06cu:3388": "yathā sundarāṅke--”duryodhanaḥ dhig dhik sūta ! kiṃ kṛtavānasi /",
    "GK16visa06cu:3389": "vatsasya me prakṛtidurlalitasya pāpaḥ pāpaṃ vidhāsyati--” ityādi /",
    "GK16visa06cu:3390": "Vijñapriyā:",
    "GK16visa06cu:3391": "(vi, ṭa) parīvādākhyāmalaṅkṛtimāha---bhartsaneti /",
    "GK16visa06cu:3392": "sundaro veṇīsaṃhārasyaivāṅkaḥ /",
    "GK16visa06cu:3393": "vatsasya karṇaputrasya vṛṣasenasya pāpaḥ pāṇḍavaḥ pāpaṃ vadham /",
    "GK16visa06cu:3394": "atra rathamādāya palāyitasya sāratherbhartsanā /",
    "GK16visa06cu:3395": "---nītiḥ śāstreṇa vartanam /",
    "GK16visa06cu:3396": "yathā śākuntale--”duṣyantaḥ---vinītaveṣapraveśyāni tapovanāni” /",
    "GK16visa06cu:3397": "iti /",
    "GK16visa06cu:3398": "Vijñapriyā:",
    "GK16visa06cu:3399": "(vi, ṭha) nītyakhyāmalaṅkṛtimāha---nītiriti /",
    "GK16visa06cu:3400": "spaṣṭamidam /",
    "GK16visa06cu:3401": "uktasyārthasya yattu syādutkīrtanamanekadhā // VisSd_6.206 //",
    "GK16visa06cu:3402": "upālambhaviśeṣeṇa tat syādarthaviśeṣaṇam /",
    "GK16visa06cu:3403": "yathā śākuntale rājānaṃ prati “śārṅgaravaḥ--āḥ kathamidaṃ nāma,",
    "GK16visa06cu:3404": "kimupanyastamiti ? nanu bhavāneva nitarāṃ lokavṛttāntaniṣṇātaḥ /",
    "GK16visa06cu:3405": "satīmapi jñātikulaikasaṃśrayāṃ jano 'nyathā bhartṛmatīṃ viśaṅkate /",
    "GK16visa06cu:3406": "ataḥ samīpe pariṇeturiṣyate priyāpriyā vā pramadā svabandhubhiḥ //",
    "GK16visa06cu:3407": "Vijñapriyā:",
    "GK16visa06cu:3408": "(vi, ḍa) arthaviśeṣākhyamalaṅkṛtimāha---utkasyārthasyeti /",
    "GK16visa06cu:3409": "paroktasyārthasya upālambhavidhayā yat anekadhā utkīrttanamityarthaḥ /",
    "GK16visa06cu:3410": "utkīrttanamanuvādaḥ /",
    "GK16visa06cu:3411": "āḥ kathamidamiti /",
    "GK16visa06cu:3412": "śakuntalāṃ svīkarttuṃ bahuśaḥ śārṅgaraveṇokte rājñoktaṃ kimidamupanyastamiti /",
    "GK16visa06cu:3413": "upahāsavidhayā śārṅgaraveṇānekadhā tadanuvādaḥ kriyate /",
    "GK16visa06cu:3414": "kimidamitīti /",
    "GK16visa06cu:3415": "atra vīpsā bodhyā tadeva anekadhātvāt /",
    "GK16visa06cu:3416": "satīmapīti /",
    "GK16visa06cu:3417": "jñātiḥ patṛpakṣaḥ /",
    "GK16visa06cu:3418": "anyathā bhāsatīṃ /",
    "GK16visa06cu:3419": "svabandhubhiḥ pitṛpakṣīyaiḥ /",
    "GK16visa06cu:3420": "protsāhanaṃ syādutsāhagirā kasyāpi yojanam // VisSd_6.207 //",
    "GK16visa06cu:3421": "yathā bālarāmāyaṇe---",
    "GK16visa06cu:3422": "kālarātrikarāleyaṃ strīti kiṃ vicikitsasi /",
    "GK16visa06cu:3423": "tajjagattritayaṃ trātuṃ tāta ! tāḍaya tāḍakām //",
    "GK16visa06cu:3424": "Vijñapriyā:",
    "GK16visa06cu:3425": "(vi, ḍha) protsāhanākhyāmalaṅkṛtimāha---protsāhanamiti /",
    "GK16visa06cu:3426": "yojanaṃ niyojanaṃ pravarttanamityarthaḥ /",
    "GK16visa06cu:3427": "kālarātrīti /",
    "GK16visa06cu:3428": "rāmaṃ prati viśvāmitrasya vākyamidam /",
    "GK16visa06cu:3429": "kālarākṣivat karālā bhīṣaṇā iyaṃ tāḍakā /",
    "GK16visa06cu:3430": "vicikitsasi tyajasi /",
    "GK16visa06cu:3431": "sāhāyyaṃ saṅkaṭe yatsyāt sānukūlyaṃ parasya ca /",
    "GK16visa06cu:3432": "yathā veṇyām--kṛpaṃ prati “aśvatthāmā---tvamapi tāvadrājñaḥ pāśarvavarto bhava /",
    "GK16visa06cu:3433": "kupaḥ---vāñchāmyahamadya pratikartum--” ityādi /",
    "GK16visa06cu:3434": "Vijñapriyā:",
    "GK16visa06cu:3435": "(vi, ṇa) sāhāyyākhyāmalaṅkṛtimāha--sāhāyyamiti spaṣṭam /",
    "GK16visa06cu:3436": "abhimānaḥ sa eva syāt---",
    "GK16visa06cu:3437": "Locanā:",
    "GK16visa06cu:3438": "(lo, ā) sa eva yo bhāṣitaḥ sa evābhimāna eva /",
    "GK16visa06cu:3439": "yathā tatraiva---”duryodhanaḥ---mātaḥ kimapyasadṛśaṃ kṛpaṇaṃ vacaste---”",
    "GK16visa06cu:3440": "ityādi /",
    "GK16visa06cu:3441": "Vijñapriyā:",
    "GK16visa06cu:3442": "(vi, ta) abhimānākhyamālaṅkṛtimāha---abhimāna iti /",
    "GK16visa06cu:3443": "vākyāt yo 'bhimānaḥ pratīyate sa evābhimānākhyālaṅkāra eva /",
    "GK16visa06cu:3444": "mātariti /",
    "GK16visa06cu:3445": "pāṇḍavebhyo rājyaṃ dātuṃ gāndhāryā ukte duryodhanasyābhimānamūleyamuktiḥ /",
    "GK16visa06cu:3446": "---praśrayādanuvartanam // VisSd_6.208 //",
    "GK16visa06cu:3447": "anuvṛttiḥ---",
    "GK16visa06cu:3448": "yathā śākuntale--”rājā---(śakuntalāṃ prati) ayi ! tapo vardhate /",
    "GK16visa06cu:3449": "anusūyādāṇiṃ adidhivisesalāheṇa” ityādi /",
    "GK16visa06cu:3450": "Vijñapriyā:",
    "GK16visa06cu:3451": "(vi, tha) anuvṛttyākhyāmalaṅkṛtimāha---praśrayāditi /",
    "GK16visa06cu:3452": "praśrayo vinayaḥ /",
    "GK16visa06cu:3453": "anuvarttanaṃ prīṇanam /",
    "GK16visa06cu:3454": "ayīti /",
    "GK16visa06cu:3455": "atra rājño 'nasūyāyāḥ parasparaṃ prīṇanam /",
    "GK16visa06cu:3456": "---bhūtakāryākhyānamutkīrtanaṃ matam /",
    "GK16visa06cu:3457": "yathā bālārāmāyaṇe---",
    "GK16visa06cu:3458": "atrāsītphaṇipāśabandhanavidhiḥ śaktyā bhavaddevare gāḍhaṃ vakṣasi tāḍite hanumatā droṇādriratrāhṛtaḥ",
    "GK16visa06cu:3459": "ityādi /",
    "GK16visa06cu:3460": "Vijñapriyā:",
    "GK16visa06cu:3461": "(vi, da) utkīrttanākhyāmalaṅkṛtimāha---bhūteti /",
    "GK16visa06cu:3462": "bhūtakāryaṃ pūrvavṛttam /",
    "GK16visa06cu:3463": "na ca pūrvasiddhārthakathanātmakaṃ yat niruktirūpaṃ nāṭyalakṣaṇamuktaṃ tadbheda iti vācyam",
    "GK16visa06cu:3464": "tatra svakṛtirūpasya pūrvasiddhārthasya nihatāśeṣakauravya ityādinā kathanamatra tu svaparasādhāraṇakṛtapūrvavṛttasya iti tadbhedaḥ /",
    "GK16visa06cu:3465": "atra āsīditi puṣpakeṇāgamane raṇasthalaṃ sītāṃ darśayato rāmasya vākyamidam /",
    "GK16visa06cu:3466": "bhavaddevare lakṣmaṇe vakṣasi rāvaṇena śaktyā gāḍhaṃ tāḍite sati droṇādriḥ gandhamāhanādriḥ atra hanumatā āhṛtaḥ /",
    "GK16visa06cu:3467": "devaratvakathanam anurāgotpādanāya /",
    "GK16visa06cu:3468": "divyaiḥ lakṣmaṇaśaraiḥ indrajit lokāntaraṃ prāpitaḥ /",
    "GK16visa06cu:3469": "he mṛgākṣi ! rākṣasapateḥ rāvaṇasya kaṇṭhāṭavī kenāpyatra kṛttā arthāt mayā /",
    "GK16visa06cu:3470": "yācñā tu kvāpi yācñā yā svayaṃ dūtamukhena vā // VisSd_6.209 //",
    "GK16visa06cu:3471": "yathā----adyāpi dehi vaidehiṃ dayālustvayi rāghavaḥ /",
    "GK16visa06cu:3472": "śirobhiḥ kandukakrīḍāṃ kiṃ kārayasi vānarān //",
    "GK16visa06cu:3473": "Vijñapriyā:",
    "GK16visa06cu:3474": "(vi, dha) yācñārūpāmalaṅkṛtimāha---yācñeti /",
    "GK16visa06cu:3475": "dūtamukhena vā ityukteḥ dūtamukhena yācanocitavastuyācñā labhyate /",
    "GK16visa06cu:3476": "tena tat paśyeyamanaṅgamaṅgalagṛhamityādau udāharaṇake āśaṃsanākhyālaṅkāreṇaiva bhedaḥ /",
    "GK16visa06cu:3477": "adyāpītyādikaṃ rāvaṇe 'ṅgadasya vākyam /",
    "GK16visa06cu:3478": "śirobhiriti /",
    "GK16visa06cu:3479": "rāmacchinnatvacchirobhirityarthaḥ /",
    "GK16visa06cu:3480": "parihāra iti proktaḥ kṛtānucitamārjanam /",
    "GK16visa06cu:3481": "yathā--prāṇaprayāṇaduḥkhārta uktavānasmyanakṣaram /",
    "GK16visa06cu:3482": "tatkṣamasva vibho ! kiṃ ca sugrīvaste samarpitaḥ //",
    "GK16visa06cu:3483": "Vijñapriyā:",
    "GK16visa06cu:3484": "(vi, na) parihārarūpāmalaṅkṛtimāha---parihāra itīti /",
    "GK16visa06cu:3485": "prāṇaprayāṇamiti /",
    "GK16visa06cu:3486": "rāmaṃ prati mriyamāṇasya vālina uktiriyam /",
    "GK16visa06cu:3487": "avadhīritakartavyakathanaṃ tu nivedanam // VisSd_6.210 //",
    "GK16visa06cu:3488": "yathā rāghavābhyudaye---”lakṣmaṇaḥ--ārya ! samudrābhyarthanayā gantumudyato 'si tatkimetat”",
    "GK16visa06cu:3489": "Vijñapriyā:",
    "GK16visa06cu:3490": "(vi, pa) nivedanākhyāmalaṅkṛtimāha---avadhīriteti /",
    "GK16visa06cu:3491": "avadhīritam abadhāraṇā /",
    "GK16visa06cu:3492": "tatra kimetādityarthaḥ /",
    "GK16visa06cu:3493": "avadhīraṇaivātra karttavyā ityarthaḥ /",
    "GK16visa06cu:3494": "pravartanaṃ tu kāryasya yatsayātsādhupravartanam /",
    "GK16visa06cu:3495": "yathā veṇyām---”rājā---kañcukin ! devasya devakīnandanasya bahumānādvatsasya bhīmasenasya vijayamaṅgalāya pravartantāṃ tatrocitāḥ samārambhāḥ” /",
    "GK16visa06cu:3496": "ākhyānaṃ pūrvavṛttoktir---",
    "GK16visa06cu:3497": "yathā tatraiva--”deśaḥ so 'yamarātiśoṇitajaleryasmin hradāḥ",
    "GK16visa06cu:3498": "pūritāḥ--'ityādi /",
    "GK16visa06cu:3499": "Vijñapriyā:",
    "GK16visa06cu:3500": "(vi, pha) pravarttanākhyāmalaṅkṛtimāha---pravarttanaṃ tu iti /",
    "GK16visa06cu:3501": "kāryasya sambandhai yat sādhuno maṅgalasya pravarttanaṃ tat ityarthaḥ /",
    "GK16visa06cu:3502": "ākhyānarūpāmalaṅkṛtimāha---pūrvavṛttoktiratra krodhamūlakatvena viśeṣaṇīyā /",
    "GK16visa06cu:3503": "tena bhūtakāryyākhyānarūpāt utkīrttanālaṅkārāt bhedaḥ deśaḥ so",
    "GK16visa06cu:3504": "'yamityādi /",
    "GK16visa06cu:3505": "aśvatthāmnaḥ krodhāt pūrvavṛttoktiḥ /",
    "GK16visa06cu:3506": "---yuktirarthāvadhāraṇam // VisSd_6.211 //",
    "GK16visa06cu:3507": "yathā tatraiva---",
    "GK16visa06cu:3508": "yadi samaramapāsya nāsti mṛtyorbhayamiti yuktamito 'nyataḥ prayātum /",
    "GK16visa06cu:3509": "akha maraṇamavaśyameva jantoḥ kimiti mudhā malinaṃ yaśaḥ kurudhvam ? //",
    "GK16visa06cu:3510": "Vijñapriyā:",
    "GK16visa06cu:3511": "(vi, ba) yuktirūpāmalaṅkṛtimāha---yuktiriti /",
    "GK16visa06cu:3512": "hetupradarśanena pareṣāṃ kāryārthaniścāyanamityarthaḥ /",
    "GK16visa06cu:3513": "yadi samaramiti /",
    "GK16visa06cu:3514": "droṇasya maraṇena palāyamānān vīrān prati aśvatthāmna uktiriyam /",
    "GK16visa06cu:3515": "atroktahetupradarśanena yuddhakarttavyatāniścāyanam /",
    "GK16visa06cu:3516": "praharṣaḥ pramadādhikyaṃ---",
    "GK16visa06cu:3517": "yathā śākuntale---”rājā - tātkimidānīmātmānaṃ pūrṇamanorathaṃ nābhinandāmi” /",
    "GK16visa06cu:3518": "Vijñapriyā:",
    "GK16visa06cu:3519": "(vi, bha) praharṣākhyāmalaṅkṛtimāha---praharṣa iti spaṣṭam /",
    "GK16visa06cu:3520": "---śikṣā syādupadeśanam /",
    "GK16visa06cu:3521": "yathā tatraiva--”sahi, ṇa juttaṃ assamavāsiṇo jaṇassa akidasakkāraṃ adidhivisesaṃ ujjhia sacchandado gamaṇam” /",
    "GK16visa06cu:3522": "Vijñapriyā:",
    "GK16visa06cu:3523": "(vi, ma) upadeśānarūpāmalaṅkṛtimāha---śikṣeti /",
    "GK16visa06cu:3524": "sahīti /",
    "GK16visa06cu:3525": "sakhi ! na yuktamāśramavāsino janasyākṛtasatkāramatithiviśeṣamuktvā",
    "GK16visa06cu:3526": "svacchandato gamanam /",
    "GK16visa06cu:3527": "eṣāṃ ca lakṣaṇanāṭyālaṅkārāṇāṃ sāmānyata ekarūpatve 'pi bhedena vyapadeśo gaḍḍalikāpravāheṇa",
    "GK16visa06cu:3528": "Vijñapriyā:",
    "GK16visa06cu:3529": "(vi, ya) eṣāṃ ceti /",
    "GK16visa06cu:3530": "lakṣaṇāni uktāni ṣaṭatriṃśat, nāṭyālaṅkārā uktāstrayatriṃśat /",
    "GK16visa06cu:3531": "ekarūpatve 'pīti /",
    "GK16visa06cu:3532": "lakṣaṇatvālaṅkāratvayorvinigamakābhāvāllakṣaṇānāmapyalaṅkāratvam alaṅkārāṇamapi lakṣaṇatvam ityevam ekarūpatvasambhave 'pītyarthaḥ /",
    "GK16visa06cu:3533": "bhedeneti /",
    "GK16visa06cu:3534": "etāni lakṣaṇāni, etā alaṅkṛtaya ityevaṃ bhedena ityarthaḥ /",
    "GK16visa06cu:3535": "gaḍḍalikāpravāho 'nādisiddho nirmalo vyavahāraḥ /",
    "GK16visa06cu:3536": "Locanā:",
    "GK16visa06cu:3537": "(lo, i) gaḍḍarikāpravāheṇeti---yathā gaḍḍarikā ekā aparāṃ tāṃ",
    "GK16visa06cu:3538": "caṃtarānugacchati, tāsāṃ gatānugatamātreṇa bhedaḥ tathā lakṣaṇanāṭyālaṅkārayorapīti bhāvaḥ",
    "GK16visa06cu:3539": "eṣu ca keṣāṃcidguṇālaṅkārabhāvasaṃdhyaṅgaviśeṣāntarbhāve 'pi nāṭake prayatnataḥ karttavyatvāttadviśeṣoktiḥ",
    "GK16visa06cu:3540": "Vijñapriyā:",
    "GK16visa06cu:3541": "(vi, ra) eṣu ceti /",
    "GK16visa06cu:3542": "keṣāñcit vakṣyamāṇopamāvyatirekālaṅkārādirūpatvena teṣu kāvyāṅgeṣu keṣāñcicca guṇabhāvatatsamvandhivyañjakatvena teṣu kāvyāṅgeṣu antarbhāvasambhave 'pi ityarthaḥ /",
    "GK16visa06cu:3543": "prayatnataḥ karttavyatvāditi---karttavyatā ca tattaprasaṅgaucityānusāreṇa yathāyogyameva na tu sarvatraiva",
    "GK16visa06cu:3544": "sarveṣābhityavadheyam /",
    "GK16visa06cu:3545": "etāni ca---",
    "GK16visa06cu:3546": "pañcasandhi caturvṛtti catuḥ ṣaṣṭyaṅgasaṃyutam /",
    "GK16visa06cu:3547": "ṣaḍaviṃśallakṣaṇopetamalaṅkāropaśobhitam /",
    "GK16visa06cu:3548": "mahārasaṃ mahābhogamudāttaracanānvitam /",
    "GK16visa06cu:3549": "Locanā:",
    "GK16visa06cu:3550": "(lo, ī) mahārasamiti---rasabhāvanirantaram /",
    "GK16visa06cu:3551": "mahāpuruṣasatkāraṃ sādhvācāraṃ janapriyam //",
    "GK16visa06cu:3552": "suśliṣṭasandhiyogaṃ ca suprayogaṃ sukhāśrayam /",
    "GK16visa06cu:3553": "mṛduśabdābhidhānaṃ ca kaviḥ kuryāttu nāṭakam //",
    "GK16visa06cu:3554": "iti muninoktatvānnāṭake 'vaśyaṃ kartavyānyeva vīthyaṅgāni vakṣyante /",
    "GK16visa06cu:3555": "Vijñapriyā:",
    "GK16visa06cu:3556": "(vi, la) sukavinā tu etat sakalaviśiṣṭamapi naṭakaṃ karttyamiti",
    "GK16visa06cu:3557": "munināṃktatvāt tena sarvabhidaṃ karttavyamityāha---pañcasandhi",
    "GK16visa06cu:3558": "caturvṛttītyādi kuryāttu nāṭakamityantam /",
    "GK16visa06cu:3559": "pañcasandhayo mukhasandhyādyāḥ prāguktāḥ pañca /",
    "GK16visa06cu:3560": "catuḥ ṣaṣṭyaṅgāni ca sandhīnāṃ prāguktāni /",
    "GK16visa06cu:3561": "ṣaṭtriṃśat lakṣaṇāni ca nāṭyānāṃ prāguktāni /",
    "GK16visa06cu:3562": "alaṅkārastrayastriṃśat sampratyuktāḥ /",
    "GK16visa06cu:3563": "“trayastriṃśat prayojyāni vīthyaṅgāni trayodaśa'; ityuktatvāt trayastriṃśadalaṅkāroktyanantaraṃ vīthyaṅgānāṃ vaktavyatve prāpte vīthirūpakanāṭakaviśeṣasya viśipya darśitatvāt darśayiṣyamāṇatadavasare vīthyaṅgāni vakṣyante ityāha---vīthyaṅgānīti /",
    "GK16visa06cu:3564": "lāsyāṅgānyāha--",
    "GK16visa06cu:3565": "geyapadaṃ sthitapāṭhyamāsīnaṃ puṣpagaṇḍikā // VisSd_6.212 //",
    "GK16visa06cu:3566": "pracchedakastrigūḍhaṃ ca saindhavākhyaṃ dvigūḍhakam /",
    "GK16visa06cu:3567": "uttamottamakaṃ cānyaduktapratyuktameva ca // VisSd_6.213 //",
    "GK16visa06cu:3568": "lāsye daśavidhaṃ hyetadaṅgamuktaṃ manīṣibhiḥ /",
    "GK16visa06cu:3569": "Vijñapriyā:",
    "GK16visa06cu:3570": "(vi, va) daśa lāsyāṅgāni vaktumāha---lāsyāṅgānīti /",
    "GK16visa06cu:3571": "tatra--",
    "GK16visa06cu:3572": "tantrībhāṇḍaṃ puraskṛtyopaviṣṭasyāsane puraḥ // VisSd_6.214 //",
    "GK16visa06cu:3573": "śuddhaṃ gānaṃ geyapadaṃ---",
    "GK16visa06cu:3574": "Locanā:",
    "GK16visa06cu:3575": "(lo, u) śuṣkam anukaraṇīyam /",
    "GK16visa06cu:3576": "yathā---gaurīgṛhe vīṇāṃ vādayantī “malayavatī---",
    "GK16visa06cu:3577": "utphullakalakesaraparāgagauradyute ! mama hi gauri ! /",
    "GK16visa06cu:3578": "abhivāñchitaṃ prasidhyatu bhagavati ! yuṣmatprasādena //",
    "GK16visa06cu:3579": "Vijñapriyā:",
    "GK16visa06cu:3580": "(vi, śa) tatra geyapadarūpaṃ lāsyāṅgamāha---tantrībhāṇḍeti /",
    "GK16visa06cu:3581": "tantrībhāṇḍam tantryāśrayāṃ vīṇāṃ puraskṛtya pradhānīkṛtya śuṣkaṃ gānaṃ nṛtyahīnagānam /",
    "GK16visa06cu:3582": "utphulleti---mamābhivāñchitamityanvayaḥ /",
    "GK16visa06cu:3583": "---sthitapāṭhyaṃ taducyate /",
    "GK16visa06cu:3584": "madanottāpitā yatra paṭhati prākṛtaṃ sthitā // VisSd_6.215 //",
    "GK16visa06cu:3585": "abhinavaguptapādāstvāhuḥ---”upalakṣaṇaṃ caitat /",
    "GK16visa06cu:3586": "krodhodbhrāntasyāpi prākṛtapaṭhanaṃ sthitapāṭhyam” iti /",
    "GK16visa06cu:3587": "nikhilātodyarahitaṃ śokacintānvitābalā /",
    "GK16visa06cu:3588": "aprasādhitagātraṃ yadāsīnāsīnameva tat // VisSd_6.216 //",
    "GK16visa06cu:3589": "Vijñapriyā:",
    "GK16visa06cu:3590": "(vi, ṣa) āsīnamaṅgamāha---nikhilātodyeti /",
    "GK16visa06cu:3591": "mṛdaṅgādivādyarahitam /",
    "GK16visa06cu:3592": "śokākulā vastrācchāditagātrī yattiṣṭhati tadāsīnamityarthaḥ /",
    "GK16visa06cu:3593": "ātodyamiśritaṃ geyaṃ chandāṃsi vividhāni ca /",
    "GK16visa06cu:3594": "strīpuṃsayoviparyāsaceṣṭitaṃ puṣpagaṇḍikā // VisSd_6.217 //",
    "GK16visa06cu:3595": "Vijñapriyā:",
    "GK16visa06cu:3596": "(vi, sa) puṣpagaṇḍikākhyamaṅgamāha---ātodyeti /",
    "GK16visa06cu:3597": "chandāṃsi gadyapadyarāgāṇam viparyāsaścaṣṭāvyatyāsaḥ /",
    "GK16visa06cu:3598": "Locanā:",
    "GK16visa06cu:3599": "(lo, ū) viparyāsaceṣṭitaṃ striyāḥ puruṣasya coṣṭitaṃ, paruṣasya strīceṣṭitam /",
    "GK16visa06cu:3600": "anyāsaktaṃ patiṃ matvā premavicchedamanyunā /",
    "GK16visa06cu:3601": "vīṇāpuraḥsaraṃ gānaṃ striyāḥ pracchedako mataḥ // VisSd_6.218 //",
    "GK16visa06cu:3602": "Vijñapriyā:",
    "GK16visa06cu:3603": "(vi, ha) pracchedākhyamaṅgamāha---anyāsaktamiti /",
    "GK16visa06cu:3604": "uktamanyunā patimavajñāya vīṇāpurassaraṃ gānamityarthaḥ /",
    "GK16visa06cu:3605": "strīveṣadhāriṇāṃ puṃsāṃ nāṭyaṃ ślakṣṇaṃ trigūḍhakam /",
    "GK16visa06cu:3606": "Vijñapriyā:",
    "GK16visa06cu:3607": "(vi, ka) trigūḍhākhyamaṅgamāha---strīveśeti /",
    "GK16visa06cu:3608": "ślakṣṇaṃ manoharam /",
    "GK16visa06cu:3609": "makaranda iti /",
    "GK16visa06cu:3610": "tena mālatīpratāraṇāya lavaṅgikāveśasya nandanapratāraṇāya mālatīveśadhāraṇāt /",
    "GK16visa06cu:3611": "yathā mālatyām--”makarandaḥ--eṣo 'smi mālatīsaṃvṛttaḥ” /",
    "GK16visa06cu:3612": "kaścana bhraṣṭasaṃketaḥ suvyaktakaraṇānvitaḥ // VisSd_6.219 //",
    "GK16visa06cu:3613": "prākṛtaṃ vacanaṃ vaktiṃ yatra tatsaindhavaṃ matam /",
    "GK16visa06cu:3614": "karaṇaṃ vīṇādikriyā /",
    "GK16visa06cu:3615": "caturastrapadaṃ gītaṃ mukhapratimukhānvitam // VisSd_6.220 //",
    "GK16visa06cu:3616": "Locanā:",
    "GK16visa06cu:3617": "(lo, ṛ) caturastrapadaṃ bharatādi prasiddham /",
    "GK16visa06cu:3618": "dvigūḍhaṃ rasabhāvāḍhyam--",
    "GK16visa06cu:3619": "---uttamottamakaṃ punaḥ /",
    "GK16visa06cu:3620": "kopaprasādajamadhikṣepayuktaṃ rasottaram // VisSd_6.221 //",
    "GK16visa06cu:3621": "Vijñapriyā:",
    "GK16visa06cu:3622": "(vi, kha) dvigūḍhakamaṅgamāha---caturastrapadamiti /",
    "GK16visa06cu:3623": "pādacatuṣṭayānvitaṃ gītamityarthaḥ /",
    "GK16visa06cu:3624": "tacca gītaṃ mukhapratimukhasandhyorgeyamityarthaḥ /",
    "GK16visa06cu:3625": "uttamottamakamaṅgamāha---uttamottamakaṃ punariti /",
    "GK16visa06cu:3626": "kopeti /",
    "GK16visa06cu:3627": "lāsyaṃ kadācitkopajatvāt adhikṣepayuktam /",
    "GK16visa06cu:3628": "kadācit prasādajatvāt rasottaramityarthaḥ /",
    "GK16visa06cu:3629": "hāvaheleti /",
    "GK16visa06cu:3630": "helābhinno 'tra hāvo govṛṣanyāyāt helābāhulyārthaṃ tat /",
    "GK16visa06cu:3631": "hāvahelānvitaṃ citraślokabandhamanoharam /",
    "GK16visa06cu:3632": "uktipratyuktisaṃyuktaṃ sopālambhamalīkavat // VisSd_6.222 //",
    "GK16visa06cu:3633": "vilāsānvitagītārthamuktapratyuktamucyate /",
    "GK16visa06cu:3634": "Vijñapriyā:",
    "GK16visa06cu:3635": "(vi, ga) uktapratyuktamaṅgamāha---uktipratyuktīti /",
    "GK16visa06cu:3636": "upālambha upahāsaḥ /",
    "GK16visa06cu:3637": "sa cālīkārthamupanyasyetyāha---alīkavaditi /",
    "GK16visa06cu:3638": "spaṣṭānyudāharaṇāni /",
    "GK16visa06cu:3639": "etadeva yadā sarvaiḥ patākāsthānakairyutam // VisSd_6.223 //",
    "GK16visa06cu:3640": "aṅkaiśca daśabhirdhorā mahānāṭakamūcire /",
    "GK16visa06cu:3641": "Vijñapriyā:",
    "GK16visa06cu:3642": "(vi, gha) mahānāṭakākhyaṃ nāṭakaprabhedamāha---etadeveti /",
    "GK16visa06cu:3643": "nāṭakamevetyarthaḥ /",
    "GK16visa06cu:3644": "sarvaiḥ patākāsthānakairiti /",
    "GK16visa06cu:3645": "sahasaivārthasampattirguṇavatyupacārataḥ /",
    "GK16visa06cu:3646": "patākāsthānakamidaṃ prathamaṃ parikīrttitam //",
    "GK16visa06cu:3647": "ityādibhiruktaiścaturbhiḥ patākasthānakairityarthaḥ /",
    "GK16visa06cu:3648": "Locanā:",
    "GK16visa06cu:3649": "(lo, ṝ) evaṃ naṭakalakṣaṇaṃ gobalīvardanyāyena bhinnaṃ mahānāṭakalakṣaṇam /",
    "GK16visa06cu:3650": "etadeva nāṭakam /",
    "GK16visa06cu:3651": "yathā---bālarāmāyaṇam /",
    "GK16visa06cu:3652": "atha prakaraṇam ---",
    "GK16visa06cu:3653": "bhavetprakaraṇo vṛttaṃ laukikaṃ kavikalpitam // VisSd_6.224 //",
    "GK16visa06cu:3654": "śṛṅgāro 'ṅgī nāyakastu vipro 'mātyo 'thavā vaṇik /",
    "GK16visa06cu:3655": "sāpāyadharmakāmārthaparo dhīra śāntakaḥ // VisSd_6.225 //",
    "GK16visa06cu:3656": "Locanā:",
    "GK16visa06cu:3657": "(lo, ḷ) atha uddeśyakameṇa prakaraṇādīnnirūpayati---bhavoditi /",
    "GK16visa06cu:3658": "laukikaṃ na tu divyaṃ miśraṃ vā /",
    "GK16visa06cu:3659": "vipranāyakaṃ yathā mṛcchakaṭikam /",
    "GK16visa06cu:3660": "amātyanāyakaṃ mālatīmādhavam /",
    "GK16visa06cu:3661": "vaṇiḍnāyakaṃ puṣpabhūṣitam /",
    "GK16visa06cu:3662": "Vijñapriyā:",
    "GK16visa06cu:3663": "(vi, ṅa) nāṭakaprakaraṇabhāṇādayo ye rūpakoparūpakaprabhedā",
    "GK16visa06cu:3664": "utkīrttitā “vinā viśeṣaṃ sarveṣāṃ lakṣma nāṭakavanmatam” /",
    "GK16visa06cu:3665": "ityuktatvāditthaṃ sāṅgopāṅganāṭakalakṣaṇamuktvā prakaraṇākhyaṃ",
    "GK16visa06cu:3666": "dvitīyarūpakamāha---atha prakaraṇamiti /",
    "GK16visa06cu:3667": "vṛttaṃ tannāṭyavarṇanīyaprasaṅgaḥ /",
    "GK16visa06cu:3668": "tacca kavinaiva kalpitatvena purāṇeṣu adṛṣṭatvāllaukikam /",
    "GK16visa06cu:3669": "sāpāyeti /",
    "GK16visa06cu:3670": "śṛṅgāritvena kadāciddharmasya nāyikāyā mānāt kadācitkāmasya kāmārthavyavasāyāt arthasya cāpāyavānityarthaḥ",
    "GK16visa06cu:3671": "dhīrapraśānta iti /",
    "GK16visa06cu:3672": "“sāmānyaguṇairbhūyān dvijādiko dharipraśānta”iti /",
    "GK16visa06cu:3673": "tallakṣaṇaṃ prāguktam /",
    "GK16visa06cu:3674": "puṣpabhūṣitaṃprakaraṇaviśeṣaḥ /",
    "GK16visa06cu:3675": "nāyikā kulajā kvāpi veśyā kvāpi dvayaṃ kvacit /",
    "GK16visa06cu:3676": "tena bhedāstrayastasya tatra bhedastṛtīyakaḥ // VisSd_6.226 //",
    "GK16visa06cu:3677": "kitavadyūtakārādiviṭaceṭakasaṃkulaḥ /",
    "GK16visa06cu:3678": "Vijñapriyā:",
    "GK16visa06cu:3679": "(vi, ca) tena bhedāstrayastasyeti /",
    "GK16visa06cu:3680": "tasya prakaraṇasya kulajā veśyā tadubhayanāyikābhedāt bhedakṣatrayam",
    "GK16visa06cu:3681": "tatrobhayanāyakatve tṛtīyabhedapātrāṇyāha--kitaveti /",
    "GK16visa06cu:3682": "kulastrī puṣpabhūṣite /",
    "GK16visa06cu:3683": "veśyā tu raṅgavṛtte /",
    "GK16visa06cu:3684": "dve api mṛcchakaṭike /",
    "GK16visa06cu:3685": "asyanāṭakaprakṛtitvāccheṣaṃ nāṭakavat /",
    "GK16visa06cu:3686": "atha bhāṇaḥ---",
    "GK16visa06cu:3687": "bhāṇaḥ syāddhūrtacarito nānāvasthāntarātmakaḥ // VisSd_6.227 //",
    "GK16visa06cu:3688": "ekāṅka eka evātra nipuṇaḥ paṇḍito viṭaḥ /",
    "GK16visa06cu:3689": "raṅge prakāśayetsvenānubhūtamitareṇa vā // VisSd_6.228 //",
    "GK16visa06cu:3690": "saṃbodhanoktipratyukto kuryādākāśabhāṣitaiḥ /",
    "GK16visa06cu:3691": "sūcayedvīraśṛṅgārau śauryasaubhāgyavarṇanaiḥ // VisSd_6.229 //",
    "GK16visa06cu:3692": "tatraitivṛttamutpādyaṃ vṛttiḥ prāyeṇa bhārati /",
    "GK16visa06cu:3693": "mukhanivahaṇo sandhī lāsyāṅgāni daśāpi ca // VisSd_6.230 //",
    "GK16visa06cu:3694": "Vijñapriyā:",
    "GK16visa06cu:3695": "(vi, cha) bhāṇākhyaṃ rūpakamāha---atheti /",
    "GK16visa06cu:3696": "nānāvastheti /",
    "GK16visa06cu:3697": "nāṭakasyāntarātmā nāyakaḥ sa nānāvastho yatra tādṛśaḥ /",
    "GK16visa06cu:3698": "paṇḍita eva dhūrtto bodhyaḥ /",
    "GK16visa06cu:3699": "svana itareṇa vānubhūtārthamityanvayaḥ /",
    "GK16visa06cu:3700": "sūcayediti /",
    "GK16visa06cu:3701": "śauryyeṇa vīram, saubhāgyena śṛṅgāram /",
    "GK16visa06cu:3702": "sūcayedityarthaḥ /",
    "GK16visa06cu:3703": "utpādyaṃ kavinaiva /",
    "GK16visa06cu:3704": "atrākāśabhāṣitarūpaparavacanamapi svayamevānuvadannuttarapratyuttare kuryāt /",
    "GK16visa06cu:3705": "śṛṅgāravīrarasau ca saubhāgyaśauryavarṇanayā sūcayet /",
    "GK16visa06cu:3706": "prāyeṇa bhāratī, kvāpi kauśikyapi vṛttirbhavati /",
    "GK16visa06cu:3707": "lāsyāṅgāni geyapadādīni /",
    "GK16visa06cu:3708": "udāhaṇaṃ līlāmadhukaraḥ /",
    "GK16visa06cu:3709": "Vijñapriyā:",
    "GK16visa06cu:3710": "(vi, ja) vyācaṣṭe---atreti /",
    "GK16visa06cu:3711": "līlāmadhukaro bhāṇākhyarūpakaviśeṣaḥ /",
    "GK16visa06cu:3712": "atha vyāyogaḥ---",
    "GK16visa06cu:3713": "khyātetivṛtto vyāyogaḥ svalpastrījanasaṃyutaḥ /",
    "GK16visa06cu:3714": "hīno garbhavimarśābhyāṃ narairbahubhirāśritaḥ // VisSd_6.231 //",
    "GK16visa06cu:3715": "Locanā:",
    "GK16visa06cu:3716": "(lo, e) prakaraṇād bhedo garbhāvimarśābhāvena /",
    "GK16visa06cu:3717": "ekāṅkaśca bhavedastrīnimittasamarodayaḥ /",
    "GK16visa06cu:3718": "kaiśikīvṛttirahitaḥ prakhyātastatra nāyakaḥ // VisSd_6.232 //",
    "GK16visa06cu:3719": "rājaṣiratha divyo vā bhaveddhīroddhataśca saḥ /",
    "GK16visa06cu:3720": "hāsyaśṛṅgāraśāntebhya itare 'trāṅgino rasāḥ // VisSd_6.233 //",
    "GK16visa06cu:3721": "yathā saugandhaikāharaṇam /",
    "GK16visa06cu:3722": "atha samavakāraḥ---",
    "GK16visa06cu:3723": "vṛttaṃ samavakāre tu khyātaṃ devāsurāśrayam /",
    "GK16visa06cu:3724": "sandhayo nirvimarśāstu trayo 'ṅkāstatra cādime // VisSd_6.234 //",
    "GK16visa06cu:3725": "sandhī dvāvantyayostadvadeka eko bhavetpunaḥ /",
    "GK16visa06cu:3726": "nāyakā dvādaśodāttāḥ prakhyātā devamānavāḥ // VisSd_6.235 //",
    "GK16visa06cu:3727": "phalaṃ pṛthakpṛthakteṣāṃ vīramukhyo 'khilo rasaḥ /",
    "GK16visa06cu:3728": "vṛttayo mandakauśikyo nātra bindupraveśakau // VisSd_6.236 //",
    "GK16visa06cu:3729": "vīthyaṅgāni ca tatra syuryayālābhaṃ trayodaśa /",
    "GK16visa06cu:3730": "gāyatryuṣṇiṅmukhānyatra cchandāṃsi vividhāni ca // VisSd_6.237 //",
    "GK16visa06cu:3731": "Locanā:",
    "GK16visa06cu:3732": "(lo, ai) gāyatryādīnāṃ chandasāṃ lakṣaṇānyākāreṣu boddhavyāni /",
    "GK16visa06cu:3733": "triśṛṅgārastrikapaṭaḥ kāryaścāyaṃ trividravaḥ /",
    "GK16visa06cu:3734": "vastu dvādaśanālībhirniṣpādyaṃ prathamāṅkagam // VisSd_6.238 //",
    "GK16visa06cu:3735": "dvitīye 'ṅke catasṛbhirdvābhyāmaṅketṛtīyake /",
    "GK16visa06cu:3736": "Vijñapriyā:",
    "GK16visa06cu:3737": "(vi, jha) vyāyogākhyaṃ rūpakamāha---atheti /",
    "GK16visa06cu:3738": "saugandhikāharaṇaṃ vyāyogākhyarūpakaviśeṣaḥ /",
    "GK16visa06cu:3739": "samavakārākhyaṃ rūpakamāha---atheti /",
    "GK16visa06cu:3740": "ādime 'ṅke antyayoraṅkayorekaḥ sandhirityarthaḥ /",
    "GK16visa06cu:3741": "mandakauśikyaḥ kauśikyā evāmtaraviśeṣāḥ /",
    "GK16visa06cu:3742": "triśṛṅgārādikaṃ svayameva vyākhyāsyati---vastu iti /",
    "GK16visa06cu:3743": "prathamāṅkagaṃ prathamāṅkabodhanīyaṃ vastu /",
    "GK16visa06cu:3744": "ghaṭikādvayātmakanāḍīdvādaśakairaṣṭacatvāriṃśaddaṇḍairniṣpādyaṃ kāryyamityarthaḥ /",
    "GK16visa06cu:3745": "nālikā ghaṭikādvayamucyate /",
    "GK16visa06cu:3746": "bindupraveśakau ca nāṭakoktāvapi neha vidhātavyau /",
    "GK16visa06cu:3747": "Vijñapriyā:",
    "GK16visa06cu:3748": "(vi, ña) vyācaṣṭe---nāḍikā ceti ghaṭikā daṇḍadvayam /",
    "GK16visa06cu:3749": "tatra---",
    "GK16visa06cu:3750": "dharmārthakāmaistrividhaḥ śṛṅgāraḥ, kapaṭaḥ punaḥ // VisSd_6.239 //",
    "GK16visa06cu:3751": "svābhāvikaḥ kṛtrimaśca daivajo vidravaḥ punaḥ /",
    "GK16visa06cu:3752": "acetanaiścetanaiśca cetanācetanaiḥkṛtaḥ // VisSd_6.240 //",
    "GK16visa06cu:3753": "Vijñapriyā:",
    "GK16visa06cu:3754": "(vi, ṭa) tatra śṛṅgārādikaṃ kārikayā āha---dharmārtheti /",
    "GK16visa06cu:3755": "trikapaṭatvaṃ vyākhyātuṃ kapaṭatraividhyamāha---kapaṭaḥ punariti /",
    "GK16visa06cu:3756": "trividravatvaṃ vyākhyātumāha---vidravaḥ punaḥ iti /",
    "GK16visa06cu:3757": "kautukena pratāraṇādiviśeṣo vidravaḥ /",
    "GK16visa06cu:3758": "sa cācetanaiḥ kāṣṭhaputtalikādibhiścetanaiḥ prahasanakaraiścetanācetanaiścetanatve 'pi prakṛṣṭacetanārahitaiḥ paśvādibhiḥ tadvakṣyati /",
    "GK16visa06cu:3759": "gajādibhiriti tatra dharmaśṛṅgārādikamicchayā vyutkameṇa darśayati /",
    "GK16visa06cu:3760": "tatra śāstrāvirodhena kṛto dharmaśṛṅgāraḥ /",
    "GK16visa06cu:3761": "arthalābhārthakalpitor'thaśṛṅgāraḥ /",
    "GK16visa06cu:3762": "prahasanaśṛṅgāraḥ kāmaśṛṅgāraḥ /",
    "GK16visa06cu:3763": "tatra kāmaśṛṅgāraḥ prathamāṅkaḥ eva /",
    "GK16visa06cu:3764": "anyayostu na niyama ityāhuḥ /",
    "GK16visa06cu:3765": "cetanācetanā gajādayaḥ /",
    "GK16visa06cu:3766": "samavakīryante bahavor'thā asminnati samavakāraḥ /",
    "GK16visa06cu:3767": "yathā---samudramathanam /",
    "GK16visa06cu:3768": "Vijñapriyā:",
    "GK16visa06cu:3769": "(vi, ṭha) tatra nāyikānāyakayoḥ arthalābhārthaḥ śṛṅgāro veśyānāṃ;",
    "GK16visa06cu:3770": "dharmāvirodhī śṛṅgāraḥ svadāreṣu puṃsaḥ /",
    "GK16visa06cu:3771": "samavakārapadavyutpattimāha---samavakīryyanta iti /",
    "GK16visa06cu:3772": "Locanā:",
    "GK16visa06cu:3773": "(lo, o) prahasano hāsyayuktaḥ prathamoddiṣṭo 'pi dharmaśṛṅgāraḥ paścād vidheyatvena paścād vyākhyātaḥ /",
    "GK16visa06cu:3774": "aniyamāditi kvaciddivyaḥ kvacinnaro vā nāyakaḥ arthaprakṛtayaḥ ārambhayatnādyāḥ /",
    "GK16visa06cu:3775": "atha ḍimaḥ---",
    "GK16visa06cu:3776": "māyendrajālasaṃgrāmakrodhodbhrāntādiceṣṭitaiḥ /",
    "GK16visa06cu:3777": "uparāgaiśca bhūyiṣṭho ḍimaḥ khyātetivṛttakaḥ // VisSd_6.241 //",
    "GK16visa06cu:3778": "Vijñapriyā:",
    "GK16visa06cu:3779": "(vi, ḍa) ḍimasaṃjñakaṃ rūpakamāha--atheti /",
    "GK16visa06cu:3780": "māyeti /",
    "GK16visa06cu:3781": "māyātmakatvāt adṛśyatā /",
    "GK16visa06cu:3782": "indrajālamalīkanānāvastupradarśanam /",
    "GK16visa06cu:3783": "saṅgrāmakrodhodbhrāntādiceṣṭitamitastato vikṣepaḥ /",
    "GK16visa06cu:3784": "uparāgaḥ upadravaḥ /",
    "GK16visa06cu:3785": "aṅgī raudrarasastatra sarve 'ṅgāni rasāḥ punaḥ /",
    "GK16visa06cu:3786": "catvāro 'ṅkā matā neha viṣkambhakapraveśakau // VisSd_6.242 //",
    "GK16visa06cu:3787": "nāyakā devagandharvayakṣarakṣomahoragāḥ /",
    "GK16visa06cu:3788": "bhūtapretapiśācādyāḥ ṣoḍaśātyantamuddhatāḥ // VisSd_6.243 //",
    "GK16visa06cu:3789": "vṛttayaḥ kauśikīhīnā nirvimarśāśca sandhayaḥ /",
    "GK16visa06cu:3790": "dīptāḥ syuḥ ṣaḍrasāḥ śāntahāsyaśṛṅgāravajiṃtāḥ // VisSd_6.244 //",
    "GK16visa06cu:3791": "atrodāharaṇaṃ ca “tripuradāhaḥ” iti maharṣiḥ /",
    "GK16visa06cu:3792": "athehāmṛgaḥ--",
    "GK16visa06cu:3793": "īhāmṛgo miśravṛttaścaturaṅkaḥ prakīrtitaḥ /",
    "GK16visa06cu:3794": "mukhapratimukhe sandhī tatra nirvahaṇaṃ tathā // VisSd_6.245 //",
    "GK16visa06cu:3795": "naradivyāvaniyamau nāyakapratināyakau /",
    "GK16visa06cu:3796": "khyātau dhīroddhatāvanyo gūḍhabhāvādayuktakṛt // VisSd_6.246 //",
    "GK16visa06cu:3797": "Vijñapriyā:",
    "GK16visa06cu:3798": "(vi, ḍha) īhāmṛgākhyaṃ rūpakamāha---atheheti /",
    "GK16visa06cu:3799": "miśravṛttaḥ khyātākhyātavṛttāntaḥ nirvahaṇopasaṃhṛtirūpasiddhirapi tatretyarthaḥ /",
    "GK16visa06cu:3800": "naradivyāviti /",
    "GK16visa06cu:3801": "narau vā divyau vā naradivyau vā nāyakapratināyakāvityarthaḥ /",
    "GK16visa06cu:3802": "tayorādyo dhīraḥ /",
    "GK16visa06cu:3803": "antya uddhataḥ /",
    "GK16visa06cu:3804": "sa ca mūḍhabhāvāt ayuktakārī /",
    "GK16visa06cu:3805": "divyastriyamanicchantīkapahārādinecchataḥ /",
    "GK16visa06cu:3806": "śṛṅgārābhāsamapyasya kiñcitkiñcitpradarśayet // VisSd_6.247 //",
    "GK16visa06cu:3807": "patākānāyakā divyā martyā vāpi daśoddhatāḥ /",
    "GK16visa06cu:3808": "yuddhamānīya saṃrambhaṃ paraṃ vyājānnivartate // VisSd_6.248 //",
    "GK16visa06cu:3809": "mahādhmāno vadhaprāptā api vadhyāḥ syuratra no /",
    "GK16visa06cu:3810": "Vijñapriyā:",
    "GK16visa06cu:3811": "(vi, ṇa) divyastriyamanicchantīmicchataḥ śṛṅgārābhāsamapītyanvayaḥ /",
    "GK16visa06cu:3812": "patākānāyakavyāpiprāsaṅgikavṛttapravarttakā nāyikā “vyāpi prāsaṅgikaṃ vṛttaṃ patāketyabhidhīyate”ityuktatvāt",
    "GK16visa06cu:3813": "te tu divyamarttyā dvādaśa ityarthaṃ /",
    "GK16visa06cu:3814": "tathā ca nāyakapratināyakau dvau, patākānāyakā daśa iti dvādhaśā /",
    "GK16visa06cu:3815": "yuddhamiti yuddharūpaṃ saṃrambhaṃ vikramaṃ parabalamānīya prāpayya vyājāt nivarttayet ityarthaḥ",
    "GK16visa06cu:3816": "tatra hetumāha---māhatmāna iti /",
    "GK16visa06cu:3817": "teṣāṃ vadhānarhatvādityarthaḥ /",
    "GK16visa06cu:3818": "itthaṃ nāyakapratināyakayordivyamarttyāditvāt niyama uktaḥ /",
    "GK16visa06cu:3819": "ekāṅko deva evātra netetyāhuḥ pare punaḥ // VisSd_6.249 //",
    "GK16visa06cu:3820": "divyastrīhetukaṃ yuddhaṃ nāyakāḥ ṣaḍitītare /",
    "GK16visa06cu:3821": "miśraṃ khyātākhyātam /",
    "GK16visa06cu:3822": "anyaḥ pratināyakaḥ /",
    "GK16visa06cu:3823": "patākānāyakāstu nāyakapratināyakayormilitā daśa /",
    "GK16visa06cu:3824": "nāyako mṛgavadalabhyāṃ nāyikāmatra īhate vāñchatītīhāmṛgaḥ /",
    "GK16visa06cu:3825": "yathā---kusumaśekharavijayādiḥ /",
    "GK16visa06cu:3826": "Vijñapriyā:",
    "GK16visa06cu:3827": "(vi, ta) anye tu divyaikānāyakaniyamamāhuḥ /",
    "GK16visa06cu:3828": "anye tu ṣaḍnāyakamāhurityāha--ekāṅko divya ityādi ca /",
    "GK16visa06cu:3829": "patākānāyaka ityādikaṃ vyācaṣṭai---patākāsthā iti nāyakapratināyakayoḥ sambandhinaḥ patākāsthā nāyakā militāḥ saṅgatā daśa ityarthaḥ īhāmṛgavyutpattimāha---nāyako mṛgavaditi /",
    "GK16visa06cu:3830": "athāṅkaḥ---",
    "GK16visa06cu:3831": "utsṛṣṭikāṅka ekāṅko netāraḥ prākṛtā narāḥ // VisSd_6.250 //",
    "GK16visa06cu:3832": "raso 'tra karuṇaḥ sthāyī bahustrīparidevitam /",
    "GK16visa06cu:3833": "prakhyātamitivṛttaṃ ca kavirbuddhyā prapañcayet // VisSd_6.251 //",
    "GK16visa06cu:3834": "bhāṇāvatsandhaivṛttayaṅgānyasmiñjayaparājayau /",
    "GK16visa06cu:3835": "yuddhaṃ ca vācā karttavyaṃ nirvadavacanaṃ bahu // VisSd_6.252 //",
    "GK16visa06cu:3836": "isaṃ ca kecit nāṭakādyantaḥ pātyaṅkaparicchedārthamutsṛṣṭikāṅkanāmānam āhuḥ /",
    "GK16visa06cu:3837": "anye tu---utkrāntā vilomarūpā sṛṣṭiryatretyutsṛṣṭikāṅkaḥ /",
    "GK16visa06cu:3838": "yathā--śamiṣṭhāyayātiḥ /",
    "GK16visa06cu:3839": "Vijñapriyā:",
    "GK16visa06cu:3840": "(vi, tha) utsṛṣṭikāṅkākhyaṃ rūpakamāha---atheti /",
    "GK16visa06cu:3841": "bahustrīṇāṃ paridevitaṃ śokaḥ sthāyibhāvaḥ ityarthaḥ /",
    "GK16visa06cu:3842": "utsṛṣṭikāṅkapadārthaṃ vyācaṣṭe--imaṃ ceti /",
    "GK16visa06cu:3843": "nāṭakādyantaḥ--pātīti nāṭakāntare dvitryādyaṅkāḥ /",
    "GK16visa06cu:3844": "asya ca ekāṅkatvena aṅkāntarotsaṅkāt amum utsṛṣṭikāṅkanāmānaṃ kecidāhurityarthaḥ /",
    "GK16visa06cu:3845": "anye tu vakṣyamāṇavīthyāmapi ekāṅkasattvāt tasyā api utsṛṣṭikāṅkatvāpatteḥ /",
    "GK16visa06cu:3846": "tatpadārthamanyathāhustadāha---anye tviti /",
    "GK16visa06cu:3847": "vilometi prākṛtanāyakatvena vilomatā /",
    "GK16visa06cu:3848": "atha vīthī---",
    "GK16visa06cu:3849": "vīthyāmeko bhavedaṅkaḥ kaścideko 'tra kalpyate /",
    "GK16visa06cu:3850": "ākāśabhāṣitairuktaiścitrāṃ pratyuktimāśritaḥ // VisSd_6.253 //",
    "GK16visa06cu:3851": "sūcayedbhari śṛṅgāraṃ kiñcidanyānnasān prati /",
    "GK16visa06cu:3852": "mukhanirvahaṇo sandhaī arthaprakṛtayo 'khilāḥ // VisSd_6.254 //",
    "GK16visa06cu:3853": "Vijñapriyā:",
    "GK16visa06cu:3854": "(vi, da) vīthyākhyaṃ rūpakamāha--atheti /",
    "GK16visa06cu:3855": "kaścideka ityatra nāyaka iti śeṣaḥ /",
    "GK16visa06cu:3856": "arthaprakṛtaya iti bījaṃ binduḥ patākā ca prakarī kāryyameva iti yāḥ pañca prakṛtayaḥ prāguktāstā ākhilā api atretyarthaḥ /",
    "GK16visa06cu:3857": "kaściduttamo madhyamo 'dhamo vā śṛṅgārabahulatvāccāsyāḥ kauśikīvṛttibahulatvam /",
    "GK16visa06cu:3858": "Vijñapriyā:",
    "GK16visa06cu:3859": "(vi, dha) vyācaṣṭe---kaściditi /",
    "GK16visa06cu:3860": "uttamādyanyataro nāyaka ityarthaḥ /",
    "GK16visa06cu:3861": "kauśikyā vṛtteratra anuktatve 'pi bhūriśṛṅgāravattvāt tallābha ityāha--śṛṅgārabahulatvāditi",
    "GK16visa06cu:3862": "asyāstrayodaśāṅgāni nirdiśanti manīṣiṇaḥ /",
    "GK16visa06cu:3863": "uddhātya (ta) kāvalagite prapañcastrigataṃ chalam // VisSd_6.255 //",
    "GK16visa06cu:3864": "vākkelyadhibale gaṇḍamavasyanditanālike /",
    "GK16visa06cu:3865": "asatpralāpavyāhāramṛda(mārda) vāni ca tāni tu // VisSd_6.256 //",
    "GK16visa06cu:3866": "tatroddhātya(ta) kāvalagite prastāvanāprastāve sodāharaṇaṃ lakṣite /",
    "GK16visa06cu:3867": "Vijñapriyā:",
    "GK16visa06cu:3868": "(vi, na) prastāvanāprastāve iti /",
    "GK16visa06cu:3869": "“pādani tvagatārthani tadarthagataye narāḥ /",
    "GK16visa06cu:3870": "yojayanti padairanyaiḥ sa udghātyaka ucyate //",
    "GK16visa06cu:3871": "“ityuddhātakalakṣaṇasya “yatraikatra samāveśāt kāryyamanyat prasādhyate /",
    "GK16visa06cu:3872": "prayoge sati tadjñeyaṃ nāmnāvalagitaṃ budhaiḥ” //",
    "GK16visa06cu:3873": "iti avalagitalakṣaṇasya ca prastāvanāprastāve uktatvāt /",
    "GK16visa06cu:3874": "mitho vākyamasadbhūtaṃ prapañco hāsyakṛnmataḥ /",
    "GK16visa06cu:3875": "Vijñapriyā:",
    "GK16visa06cu:3876": "(vi, pa) prapañcākhyamaṅgamāha---mitha iti--asadbhūtam alīkārtham ata eva hāsyakṛt /",
    "GK16visa06cu:3877": "Locanā:",
    "GK16visa06cu:3878": "(lo, au) mithaḥ asadbhatūṃ vākyamiti sambandhaḥ /",
    "GK16visa06cu:3879": "yathā vikramorvaśyām--valībhīsthavidūṣakaceṭyoranyonyavacanam /",
    "GK16visa06cu:3880": "trigataṃ syādanekārthayojanaṃ śrutisāmyataḥ // VisSd_6.257 //",
    "GK16visa06cu:3881": "Vijñapriyā:",
    "GK16visa06cu:3882": "(vi, pha) trigatākhyamaṅgamāha---trigatamiti /",
    "GK16visa06cu:3883": "śrutisāmyataḥ śrūyamāṇaśabdadvayasāmyāt tayorvastuta ekārthatve 'pi",
    "GK16visa06cu:3884": "anekārthayorekabhinnārthayoryojanaṃ pratyāyanamityarthaḥ",
    "GK16visa06cu:3885": "yathā tatraiva---rājā---",
    "GK16visa06cu:3886": "sarvakṣitibhṛtāṃ nātha !, dṛṣṭā sarvāṅgasundarī /",
    "GK16visa06cu:3887": "rāmā ramye vanānte 'smin mayā virahitā tvayā //",
    "GK16visa06cu:3888": "(nepathye tatraiva pratiśabdaḥ) rājā kathaṃ dṛṣṭetyāha /",
    "GK16visa06cu:3889": "atra praśnavākyamevottaratvena yojitam /",
    "GK16visa06cu:3890": "naṭāditritayaviṣayamevedamiti kaścit /",
    "GK16visa06cu:3891": "Vijñapriyā:",
    "GK16visa06cu:3892": "(vi, ba) sarvakṣitīti---idaṃ himālayasya sambodhanam /",
    "GK16visa06cu:3893": "mayā virahitā sarvāṅgasundarī rāmā urvaśī ramye 'smin vanānte tvayā dṛṣṭā iti praśnaḥ /",
    "GK16visa06cu:3894": "kathaṃ dṛṣṭā ityāhatvayā virahitā mayā dṛṣṭeti pratiśabdārthasya yojanāddarśanottaraṇaśabdayorekārthatve 'pi darśitarītyā praśrottarabhāvena yojanādanekārthatā, tad vyācaṣṭe---atra praśreti /",
    "GK16visa06cu:3895": "naṭanaṭīsūtradhāratrayaprayojyatvenāsya trigatatvaṃ kecit vyācakṣate,",
    "GK16visa06cu:3896": "tadāha---naṭādīti /",
    "GK16visa06cu:3897": "Locanā:",
    "GK16visa06cu:3898": "(lo, a) kṣitibhṛtāṃ parvatānāṃ rājñāñca /",
    "GK16visa06cu:3899": "mayā virahitā tvayā dṛṣṭā; pakṣe tvayā virahitā mayā dṛṣṭā /",
    "GK16visa06cu:3900": "atra rājñāṃ prathamārthābhiprāyeṇa praśrarūpārthaṃ vākyamidamuktvā parvate pratidhvanimākarṇya dvitīyārthaḥ parvatasyottaratvenāvagato virahonmādāta /",
    "GK16visa06cu:3901": "priyābhairapriyairvākyairvilobhyacchalanācchalam /",
    "GK16visa06cu:3902": "yathā veṇyām--bhīmārjunau---",
    "GK16visa06cu:3903": "kartā dyūtacchalānāṃ, jatumayaśaraṇoddīpanaḥ so 'bhimānī rājā duḥśāsanādergururanujaśatasyāṅgarājasya mitram /",
    "GK16visa06cu:3904": "kṛṣṇākeśottarīyavyapanayanapaṭuḥ pāṇḍavā yasya dāsāḥ kvā'ste duryodhano",
    "GK16visa06cu:3905": "'sau kathayata, na ruṣā, draṣṭumabhyāgatau svaḥ //",
    "GK16visa06cu:3906": "Vijñapriyā:",
    "GK16visa06cu:3907": "(vi, bha) chalākhyamaṅgamāha---priyābhairiti /",
    "GK16visa06cu:3908": "vilobhya pratārya chalanādupahasanāt /",
    "GK16visa06cu:3909": "kartteti---palāyituṃ duryodhanamanviṣyato bhīmārjunayorvākyamidam /",
    "GK16visa06cu:3910": "dyūtacchalādikarttṛtvaviśiṣṭo yastaṃ draṣṭumāgatau svaḥ na tu ruṣā ityanvayaḥ /",
    "GK16visa06cu:3911": "śaraṇaṃ gṛham /",
    "GK16visa06cu:3912": "duḥ śāsanāderanujaśatasya gururityanvayaḥ /",
    "GK16visa06cu:3913": "aṅgarājasya karṇasya /",
    "GK16visa06cu:3914": "atra draṣṭumeva na ruṣeti priyābhena vākyena pratārya upahasanam /",
    "GK16visa06cu:3915": "Locanā:",
    "GK16visa06cu:3916": "(lo, ā) śaraṇaṃ gṛham /",
    "GK16visa06cu:3917": "anye tvāhuśchalaṃ kiñcitkāryamuddiśya kasyacit // VisSd_6.258 //",
    "GK16visa06cu:3918": "udīryate yadvacanaṃ vañcanāhāsyaroṣakṛt /",
    "GK16visa06cu:3919": "vākkelirhāsyasambandho dvitripratyuktito bhavet // VisSd_6.259 //",
    "GK16visa06cu:3920": "Vijñapriyā:",
    "GK16visa06cu:3921": "(vi, ma) anye iti /",
    "GK16visa06cu:3922": "kasyacit kiñcit kāryamuddiśya ityanvayaḥ /",
    "GK16visa06cu:3923": "vākkelirūpam aṅgamāha---vākkelīti /",
    "GK16visa06cu:3924": "dvitrītyupalakṣaṇam /",
    "GK16visa06cu:3925": "yathā---",
    "GK16visa06cu:3926": "bhikṣo ! māṃsaniṣevaṇaṃ prakuruṣe, kiṃ tena madyaṃ vinā madyaṃ cāpi tava priyaṃ priyamaho vārāṅganābhiḥ saha /",
    "GK16visa06cu:3927": "veśyāpyartharuciḥ kutastava dhanaṃ dyūtena cauryeṇa vā cauryadyūtaparigraho 'pi bhavato, naṣṭasya kānyā gatiḥ //",
    "GK16visa06cu:3928": "Vijñapriyā:",
    "GK16visa06cu:3929": "(vi, ya) bhikṣo iti /",
    "GK16visa06cu:3930": "parihāsāya māṃsaṃ bhakṣantaṃ bhikṣuṃ prati bhikṣo ityādirgṛhiṇaḥ praśraḥ /",
    "GK16visa06cu:3931": "kiṃ tena iti bhikṣoḥ pratyuttaram /",
    "GK16visa06cu:3932": "madyaṃ cāpi ityādikaṃ gṛhiṇaḥ /",
    "GK16visa06cu:3933": "priyamaho veśyāṅganābhirityādikaṃ bhikṣoḥ /",
    "GK16visa06cu:3934": "atrādhikasyāpyakāryasya sattve alpakāryapraśrāt aho ityuktam /",
    "GK16visa06cu:3935": "veśyāpītyādi dhanamityantaṃ gṛhiṇaḥ /",
    "GK16visa06cu:3936": "dyūtenetyādikaṃ bhikṣoḥ /",
    "GK16visa06cu:3937": "cauryyetyādikaṃ gṛhiṇaḥ /",
    "GK16visa06cu:3938": "naṣṭasyetyādikaṃ bhikṣoḥ pratyuktiḥ /",
    "GK16visa06cu:3939": "kecit--”prakrāntavākyasya sākāṅkṣasyaiva nivṛttirvākkeliḥ” ityāhuḥ /",
    "GK16visa06cu:3940": "anye “anekasya praśnasyaikamuttaram” /",
    "GK16visa06cu:3941": "Vijñapriyā:",
    "GK16visa06cu:3942": "(vi, ra) keciditi---ākāṅkṣotthāpakaprakrāntavākyasya tadanivṛttau tannivartakavākyādyuktiḥ",
    "GK16visa06cu:3943": "anyonyavākyādhikyoktiḥ spardhayādhibalaṃ matam /",
    "GK16visa06cu:3944": "yathā mama prabhāvatyām--vajranābhaḥ---",
    "GK16visa06cu:3945": "asya vakṣaḥ kṣaṇonaiva nirmathya gadayānayā /",
    "GK16visa06cu:3946": "līlayonmūlayāmyeṣa bhuvanadvayamadya vaḥ //",
    "GK16visa06cu:3947": "pradyumnaḥ---are re asurāpasada ! alamamunā bahupralāpena /",
    "GK16visa06cu:3948": "mama khalu---",
    "GK16visa06cu:3949": "adya pracaṇḍabhujadaṇḍasamarpitorukodaṇḍanirgalitakāṇḍasamūhapātaiḥ /",
    "GK16visa06cu:3950": "āstāṃ samastaditijakṣatajokṣiteyaṃ kṣoṇiḥ kṣaṇena piśitāśanalobhanīyā //",
    "GK16visa06cu:3951": "Vijñapriyā:",
    "GK16visa06cu:3952": "(vi, la) adhibalākhyamaṅgamāha---anyonyeti /",
    "GK16visa06cu:3953": "asya vajña ityādikaṃ prāga vyākhyātam /",
    "GK16visa06cu:3954": "adya pracaṇḍeti /",
    "GK16visa06cu:3955": "adya mama pracaṇḍe bhujadaṇḍe samarpito ya uruḥ kodaṇḍastato nirgalitānāṃ kāṇḍānāṃ bāṇaānāṃ samūhasya (sahastrasya vā pāṭhabhedāt )",
    "GK16visa06cu:3956": "pātairiyaṃ kṣauṇī kṣaṇena samastadaityakṣatajaiḥ ukṣitā satī piśitāśanānāṃ lobhanīya āstāmityanvayaḥ",
    "GK16visa06cu:3957": "gaṇḍaṃ prastutasaṃbandhi bhinnārthaṃ satvaraṃ vacaḥ // VisSd_6.260 //",
    "GK16visa06cu:3958": "yathā veṇyām--rājā---",
    "GK16visa06cu:3959": "adhyāsituṃ tava cirājjaghanasthalasya paryāptameva karabhoru ! mamorugmam",
    "GK16visa06cu:3960": "anantaram (praviśya) kañcukī--deva ! bhagnaṃ bhagnam-ityādi /",
    "GK16visa06cu:3961": "atra rathaketanabhaṅgārthaṃ vacanamūrubhaṅgārthe sambandhe sambaddham /",
    "GK16visa06cu:3962": "Vijñapriyā:",
    "GK16visa06cu:3963": "(vi, va) gaṇḍākhyamaṅgamāha---gaṇḍamiti /",
    "GK16visa06cu:3964": "satvareṇoktatvāt satvaraṃ bhinnārthaṃ vaco yat prastutasya prakrāntasya varṇanaṃ tat sambandhitayā pratīyate ityarthaḥ /",
    "GK16visa06cu:3965": "rājā duryodhanaḥ /",
    "GK16visa06cu:3966": "karabhoru iti bhānumatyāḥ sambodhanam /",
    "GK16visa06cu:3967": "jaghanasthalasyādhyāsitum adhyāsanāya ityarthaḥ /",
    "GK16visa06cu:3968": "bhāve tumyogāt ṣaṣṭī /",
    "GK16visa06cu:3969": "paryāptaṃ yogyam /",
    "GK16visa06cu:3970": "atra prakrāntasya ūrorbhaṅgapratītirityāha---atreti /",
    "GK16visa06cu:3971": "vyākhyānaṃ svarasoktasyānyathāvasyanditaṃ bhavet /",
    "GK16visa06cu:3972": "yathā chilitarāme--sītā-jāda ! kāllaṃ kkhu aojjhāeṇa gantavvam, tarhi so rāā viṇaeṇa paṇayidavvo",
    "GK16visa06cu:3973": "lavaḥ--atha kimāvābhyāṃ rājopajīvibhyāṃ bhavitavyam /",
    "GK16visa06cu:3974": "sītā--jāda ! so kkhu tumhāṇaṃ pidā /",
    "GK16visa06cu:3975": "lavaḥ--kimāvayo raghupatiḥ pitā /",
    "GK16visa06cu:3976": "sītā--(sāśaṅkam) mā aṇṇadhā saṅkaddham, ṇa kkhu tumhāṇaṃ saalāe jjeva puhavīetti /",
    "GK16visa06cu:3977": "Vijñapriyā:",
    "GK16visa06cu:3978": "(vi, śa) avasyanditākhyamaṅgamāha---vyākhyānamiti /",
    "GK16visa06cu:3979": "svarasoktasya vaktṛbhāvena utkasya śroturasvarasāt yadanyathā vyākhyānaṃ tadavasyanditamityarthaḥ",
    "GK16visa06cu:3980": "jādetyādi lavakuśau prati sītāyā uktiḥ /",
    "GK16visa06cu:3981": "jāta ! kalyaṃ khalu yuvābhyāmayodhyāyāṃ gantavyam /",
    "GK16visa06cu:3982": "tatra sa rājā vinayena praṇamitavyaḥ (iti saṃskṛtam) /",
    "GK16visa06cu:3983": "jādeti /",
    "GK16visa06cu:3984": "jātaḥ sa khalu yuvayoḥ pitā (iti saṃskṛtam) /",
    "GK16visa06cu:3985": "sātaṅkamiti /",
    "GK16visa06cu:3986": "vālmīkineṣedhāt ātaṅkaḥ /",
    "GK16visa06cu:3987": "mā aṇṇadhā iti, mā anyathā śaṅkethām /",
    "GK16visa06cu:3988": "na khalu yuvayoḥ kiṃ tu sakalāyā eva pṛthivyā iti (iti saṃskṛtam)",
    "GK16visa06cu:3989": "pṛthivyā ityatra pṛthivīsthalokasya ityarthaḥ /",
    "GK16visa06cu:3990": "atrapiteti janakaparatayā sītayā svarasoktasya labdhāvasyandanāt tayā eva pālakatayā vyākhyānaṃ kṛtam /",
    "GK16visa06cu:3991": "prahelikaiva hāsyena yuktā bhavati nālikā // VisSd_6.261 //",
    "GK16visa06cu:3992": "saṃvaraṇakāryuttaraṃ prahelikā /",
    "GK16visa06cu:3993": "yathā ratnāvalyām---susaṅgatā---sahi jassa kide tumaṃ āadā so ida jjeva ciṭṭhadi /",
    "GK16visa06cu:3994": "sāgarikā--kassa kide ahaṃ āadā susaṅgatā--ṇaṃ kkhu cittaphalaassa /",
    "GK16visa06cu:3995": "atra tvaṃ rājñaḥ kṛte āgatetyarthaḥ saṃvṛtaḥ /",
    "GK16visa06cu:3996": "Vijñapriyā:",
    "GK16visa06cu:3997": "(vi, ṣa) nālikākhyamaṅgamāha---praholiketi /",
    "GK16visa06cu:3998": "saṃvaraṇakārīti vyākhyānarūpāṅge 'pi saṃvaraṇarūpasya sattve 'pyatra",
    "GK16visa06cu:3999": "hāsyayuktatvaṃ viśeṣaḥ /",
    "GK16visa06cu:4000": "sahi jasseti---sakhi yasya kṛte tvamāgatā so 'traiva tiṣṭhatīti saṃskṛtam /",
    "GK16visa06cu:4001": "kasseti /",
    "GK16visa06cu:4002": "kasya kṛte ahamāgatā (iti saṃskṛtam) ṇaṃ citteti /",
    "GK16visa06cu:4003": "nanu citraphalakasya (iti saṃskṛtam)",
    "GK16visa06cu:4004": "asatpralāpo yadvākyamasaṃbaddhaṃ tathottaram /",
    "GK16visa06cu:4005": "agṛhṇato 'pi mūrkhasya puro yacca hitaṃ vacaḥ // VisSd_6.262 //",
    "GK16visa06cu:4006": "Vijñapriyā:",
    "GK16visa06cu:4007": "(vi, sa) trividhamasatpralāpākhyamaṅgamāha---asaditi /",
    "GK16visa06cu:4008": "asambaddhamalīkāroyamāṇārthakaṃ vākyamuttarañca tādṛśamityarthaḥ /",
    "GK16visa06cu:4009": "tṛtīyamasatpralāpākhyamaṅgamāha---agṛhṇato 'pīti /",
    "GK16visa06cu:4010": "hitaṃ vaco 'gṛhṇato 'pi mūrkhasyetyanvayaḥ /",
    "GK16visa06cu:4011": "tatrādyaṃ yathā mama prabhāvatyām--pradyumnaḥ--",
    "GK16visa06cu:4012": "(sahakāravallīmavalokya sānandam) aho kathamihaiva---",
    "GK16visa06cu:4013": "alikulamañjulakeśī parimalabahalā rasāvahā tanvī /",
    "GK16visa06cu:4014": "kisalayapeśalapāṇiḥ kokilakalabhāṣiṇī priyatam me //",
    "GK16visa06cu:4015": "evamasaṃbaddhottare 'pi /",
    "GK16visa06cu:4016": "tṛtīyaṃ yathā--veṇyāṃ duryodhanaṃ prati gāndhārīvākyam /",
    "GK16visa06cu:4017": "Vijñapriyā:",
    "GK16visa06cu:4018": "(vi, ha) alikuleti---cūtalatikāyāṃ prabhāvatībhramādiyamuktiḥ /",
    "GK16visa06cu:4019": "iheyaṃ cūtalatiketi /",
    "GK16visa06cu:4020": "kaiva prabhāvatī kīdṛśī ? alikulam eva mañjulāḥ keśaā yasyāstādṛśī,",
    "GK16visa06cu:4021": "kisalayameva peśalapāṇiryasyāstādṛśī /",
    "GK16visa06cu:4022": "kokilapadamatra tadbhāṣāparam /",
    "GK16visa06cu:4023": "tathā ca tadbhāṣārūpavibhāṣāvatītyarthaḥ /",
    "GK16visa06cu:4024": "na tu kokilavadbhāṣaṇaśīlā ityarthaḥ /",
    "GK16visa06cu:4025": "tadābhedabhāṣaṇāt abhedāropānupapatteḥ /",
    "GK16visa06cu:4026": "atra ca āhāryāropābhāvāt na rūpakaṃ kintu vāstavabhramāt bhrāntimadalaṅkāra eva /",
    "GK16visa06cu:4027": "evamasambaddhottareṣvapīti /",
    "GK16visa06cu:4028": "tatra yathā mama-- dvijaḥ śākhāyuktastvayi kṛtakathaḥ kokila iti tvayākhyeyaṃ mande mayi virahipāte kiyadagham /",
    "GK16visa06cu:4029": "iti praśre vāyormukulapulakā cūtalatikā dhruvaṃ dhṛtvā mauliṃ na khalu kiyadityuttarayati",
    "GK16visa06cu:4030": "atra hi vātadhūtamaulikāyāṃ cūtalatikāyāṃ mandavayoḥ kati māpapraśre maulipūnanena pāpabhāvottarāropaḥ",
    "GK16visa06cu:4031": "vāyoḥ praśraprakāraḥ pūrvārddhārthaḥ /",
    "GK16visa06cu:4032": "pūrvaprāptapāpavyavasthake jane eka praśraucityādityāha---dvija iti /",
    "GK16visa06cu:4033": "śākhāyuktaviṭapasthito dvijaḥ pakṣī /",
    "GK16visa06cu:4034": "kokila eva drupadāmantrasya ṛṣiḥ kokilanāma vedaśākhāyukto dvijaḥ sa tvayi kṛtakatha ityatastvayā mande vedarahite idamapyākhyeyam /",
    "GK16visa06cu:4035": "virahivadhe kiyat pāpamiti praśraḥ /",
    "GK16visa06cu:4036": "mandavāyoḥ kāmoddīpakatvena virahihantṛtvāt ayaṃ praśraḥ /",
    "GK16visa06cu:4037": "vyavasthākathane harṣotpulakaḥ /",
    "GK16visa06cu:4038": "tṛtīyaṃ yathā veṇyāṃ duryodhanaṃ prati gāndhāryā hitavākyam /",
    "GK16visa06cu:4039": "athavā pradīyatāṃ dāśarathaye maithilīti rāvaṇaṃ prati vibhīṣaṇasya vākyamidamapi bodhyam",
    "GK16visa06cu:4040": "vyāhāro yatparasyārthe hāsyakṣobhakaraṃ vacaḥ /",
    "GK16visa06cu:4041": "yathā mālavikāgnimitra---(lāsyaprayogāvasāne mālavikā nirgantumicchati)",
    "GK16visa06cu:4042": "viḍhūṣakaḥ--mā dāva uvadesamuddhā gamissasi /",
    "GK16visa06cu:4043": "(ityupakrameṇa) gaṇadāsaḥ--(vidūṣakaṃ prati---) ārya ! ucyatāṃ yastvayā kramabhedo lakṣitaḥ",
    "GK16visa06cu:4044": "vidūṣakaḥ--paḍhamaṃ bambhaṇapūā bhodi, sā imāe laṅghidā /",
    "GK16visa06cu:4045": "(mālavikāsmaryate) ityādinā nāyakasya viśuddhanāyikādarśanaprayuktena",
    "GK16visa06cu:4046": "hāsalobhakāriṇa vacasā vyāhāraḥ /",
    "GK16visa06cu:4047": "Vijñapriyā:",
    "GK16visa06cu:4048": "(vi, ka) vyāhārarūpakamaṅgamāha---vyāhāra iti /",
    "GK16visa06cu:4049": "lāsyāvasāne nṛtyasamāptau /",
    "GK16visa06cu:4050": "mā dāva iti /",
    "GK16visa06cu:4051": "mā tāvadupadeśamugdhā gamiṣyasīti (saṃskṛtam) /",
    "GK16visa06cu:4052": "upadeśaḥ śāstrepadeśaḥ /",
    "GK16visa06cu:4053": "tadvisaṃmugdhā tarkaruddhakāriṇī bhūtvā iti śeṣaḥ /",
    "GK16visa06cu:4054": "paṭhamamiti /",
    "GK16visa06cu:4055": "prathamaṃ brāhmaṇapūjā bhavati sā anayā laṅghitā /",
    "GK16visa06cu:4056": "(iti saṃ-) /",
    "GK16visa06cu:4057": "atra parasya lājño lābhārthaṃ hāsyakaraṃ vidūṣakasya vākyamāha--",
    "GK16visa06cu:4058": "doṣā guṇā guṇā doṣā yatra syurmṛdar(mādaṃ)vaṃ hi tat // VisSd_6.263 //",
    "GK16visa06cu:4059": "krameṇa yathā---",
    "GK16visa06cu:4060": "priya ! jīvitatākrauryaṃ niḥsnehatvaṃ kṛtaghnatā /",
    "GK16visa06cu:4061": "bhūyastvaddarśanādeva mamaite guṇatāṃ gatāḥ //",
    "GK16visa06cu:4062": "tasyāstadrūpasaundaryaṃ bhūṣitaṃ yauvanaśriyā /",
    "GK16visa06cu:4063": "sukhaikāyatanaṃ jātaṃ duḥkhāyaiva mamādhunā //",
    "GK16visa06cu:4064": "etāni cāṅgani nāṭakādiṣu sambhavantyapi vīthyāmavaśyaṃ vidheyāni spaṣṭatayā nāṭakādiṣu viniviṣṭānyapīhodāhṛtāni",
    "GK16visa06cu:4065": "vīthīva nānārasānāṃ cātra mālārūpatayā sthitatvādvīthīyam /",
    "GK16visa06cu:4066": "yathā---mālavikā /",
    "GK16visa06cu:4067": "atha prahasanam---",
    "GK16visa06cu:4068": "bhāṇāvatsandhisacdhyaṅgalāsyāṅgāṅkairvinirmitam /",
    "GK16visa06cu:4069": "bhavetprahasanaṃ vṛttaṃ nindyānāṃ kavikalpitam // VisSd_6.264 //",
    "GK16visa06cu:4070": "atra nārabhaṭī, nāpi viṣkambhakapraveśakau /",
    "GK16visa06cu:4071": "aṅgī hāsyarasastatra vīthyaṅgānāṃ sthitirna vā // VisSd_6.265 //",
    "GK16visa06cu:4072": "tatra---",
    "GK16visa06cu:4073": "tapasvibhagadvipraprabhṛtiṣvatra nāyakaḥ /",
    "GK16visa06cu:4074": "eko yatra bhaveddhṛṣṭo hāsyaṃ tacchuddhamucyate /",
    "GK16visa06cu:4075": "yathā kandarpakeliḥ /",
    "GK16visa06cu:4076": "āśritya kañcana janaṃ saṃkīrṇamiti tadviduḥ // VisSd_6.266 //",
    "GK16visa06cu:4077": "yathā---dhūrtacaritam /",
    "GK16visa06cu:4078": "vṛttaṃ bahūnāṃ dhṛṣṭānāṃ saṅkīrṇaṃ kecidūcire /",
    "GK16visa06cu:4079": "tatpunarbhavati dvyaṅkamathavaikāṅkanirmitam // VisSd_6.267 //",
    "GK16visa06cu:4080": "yathā--laṭakamelakādiḥ /",
    "GK16visa06cu:4081": "munistvāha---",
    "GK16visa06cu:4082": "veśyāceṭanapuṃsakaviṭadhūrtā vandhakī ca yatra syuḥ /",
    "GK16visa06cu:4083": "avikṛtaveṣaparicchaceṣṭitakaraṇaṃ tu saṅkīrṇam //",
    "GK16visa06cu:4084": "iti /",
    "GK16visa06cu:4085": "vikṛtaṃ tu viduryatra ṣaṇḍhakañcukitāpasāḥ /",
    "GK16visa06cu:4086": "bhujaṅgacāraṇabhaṭaprabhṛterveṣavāgyutāḥ // VisSd_6.268 //",
    "GK16visa06cu:4087": "idaṃ tu saṅkīrṇenaiva gatārthamiti muninā pṛthaṅnoktam /",
    "GK16visa06cu:4088": "athoparūpakāṇi /",
    "GK16visa06cu:4089": "tatra nāṭikā kḷptavṛttā syāt strīprāyā caturaṅkikā /",
    "GK16visa06cu:4090": "prakhyāto dhīralalitastatra syānnāyako nṛpaḥ // VisSd_6.269 //",
    "GK16visa06cu:4091": "syādantaḥ purasambaddhā saṅgītavyāpṛtāthavā /",
    "GK16visa06cu:4092": "navānurāgā kanyātra nāyikā nṛpavaṃśajā // VisSd_6.270 //",
    "GK16visa06cu:4093": "sampravarteta netāsyāṃ devyāstrāsena śaṅkitaḥ /",
    "GK16visa06cu:4094": "devo bhavetpunarjyeṣṭhā pragalbhā nṛpavaṃśajā // VisSd_6.271 //",
    "GK16visa06cu:4095": "pade pade mānavatī tadvaśaḥ saṅgamo dvayoḥ /",
    "GK16visa06cu:4096": "vṛttiḥ syātkauśikī svalpavimarśāḥ sandhayaḥ punaḥ // VisSd_6.272 //",
    "GK16visa06cu:4097": "dvayornāyikānāyakayoḥ /",
    "GK16visa06cu:4098": "yathā--ratnāvalī---viddhaśālabhañjikādiḥ /",
    "GK16visa06cu:4099": "atha troṭakam-",
    "GK16visa06cu:4100": "saptāṣṭanavapañcāṅkaṃ divyamānuṣasaṃśrayam /",
    "GK16visa06cu:4101": "troṭakaṃ nāma tatprāhuḥ pratyaṅkaṃ savidūṣakam // VisSd_6.273 //",
    "GK16visa06cu:4102": "pratyaṅkasavidūṣakatvādatra śṛṅgāro 'ṅgī /",
    "GK16visa06cu:4103": "saptāṅkaṃ yathā--stambhitarambham /",
    "GK16visa06cu:4104": "pañcāṅkaṃ yathā--vikramorvaśī /",
    "GK16visa06cu:4105": "atha goṣṭhī---",
    "GK16visa06cu:4106": "prākṛtairnavabhaiḥ puṃbhirdaśabhirvāpyalaṃkṛtā /",
    "GK16visa06cu:4107": "nodāttavacanā goṣṭhī kauśikīvṛttiśālinī // VisSd_6.274 //",
    "GK16visa06cu:4108": "hīnā garbhavimarśābhyāṃ pañcaṣaḍyoṣidanvitā /",
    "GK16visa06cu:4109": "kāmaśṛṅgārasaṃyuktā syādekāṅkavinirmitā // VisSd_6.275 //",
    "GK16visa06cu:4110": "yathā---raivatamadanikā /",
    "GK16visa06cu:4111": "atha saṭṭakam--",
    "GK16visa06cu:4112": "saṭṭakaṃ prākṛtāśeṣapāṭhyaṃ syādapraveśakam /",
    "GK16visa06cu:4113": "na ca viṣkambhako 'pyatra pracuraścādbhuto rasaḥ // VisSd_6.276 //",
    "GK16visa06cu:4114": "aṅkā javanikākhyāḥ syuḥ syādanyannāṭikāsamam /",
    "GK16visa06cu:4115": "yathā---karpūramañjarī /",
    "GK16visa06cu:4116": "atha nāṭyarāsakam---",
    "GK16visa06cu:4117": "nāṭyarāsakamekāṅkaṃ bahutālalayasthiti // VisSd_6.277 //",
    "GK16visa06cu:4118": "udāttanāyakaṃ tadvatpīṭhamardepanāyakam /",
    "GK16visa06cu:4119": "hāsyo 'ṅgyatra saśṛṅgāro nārī vāsakasajjikā // VisSd_6.278 //",
    "GK16visa06cu:4120": "mukhanirvahaṇe sandhaī lāsyāṅgāni daśāpi ca /",
    "GK16visa06cu:4121": "kecitpratimukhaṃ sandhaimiha necchanti kevalam // VisSd_6.279 //",
    "GK16visa06cu:4122": "Locanā:",
    "GK16visa06cu:4123": "(lo, i) tālaḥ cañcupuṭādiḥ /",
    "GK16visa06cu:4124": "pīṭhamardde 'traivoktaprakāraḥ /",
    "GK16visa06cu:4125": "gītaṃ bharatadi prasiddham /",
    "GK16visa06cu:4126": "tatra sandhaidvayavatī yathā--narmavatī /",
    "GK16visa06cu:4127": "sandhaicatuṣṭayavatī yathā--vilāsavatī /",
    "GK16visa06cu:4128": "atha prasthānakam--",
    "GK16visa06cu:4129": "prasthāne nāmako dāso hīnaḥ syādupanāyakaḥ /",
    "GK16visa06cu:4130": "dāsī ca nāyikā vṛttiḥ kauśikī bhāratī tathā // VisSd_6.280 //",
    "GK16visa06cu:4131": "surāpānasamāyogāduddiṣṭārthasya saṃhṛtiḥ /",
    "GK16visa06cu:4132": "aṅkau dvau layatālādirvilāso bahulastathā // VisSd_6.281 //",
    "GK16visa06cu:4133": "yathā---śṛṅgāratilakam /",
    "GK16visa06cu:4134": "athollāpyam---",
    "GK16visa06cu:4135": "udāttanāyakaṃ divyavṛttamekāṅkabhūṣitam /",
    "GK16visa06cu:4136": "śilpakāṅgairyutaṃ hāsyaśṛṅgārakaruṇai rasaiḥ // VisSd_6.282 //",
    "GK16visa06cu:4137": "ullāpyaṃ bahusaṃgrāmamastragītamanoharam /",
    "GK16visa06cu:4138": "catastro nāyikāstatra trayo 'ṅkā iti kecana // VisSd_6.283 //",
    "GK16visa06cu:4139": "śilpakāṅgāni vakṣyamāṇāni /",
    "GK16visa06cu:4140": "yathā--devīmahādevam /",
    "GK16visa06cu:4141": "atha kāvyam---",
    "GK16visa06cu:4142": "kāvyamārabhaṭīhīnamekāṅgaṃhāsyasaṃkulam /",
    "GK16visa06cu:4143": "khaṇḍamātrādvipadikābhagnatālairalaṃkṛtam // VisSd_6.284 //",
    "GK16visa06cu:4144": "Locanā:",
    "GK16visa06cu:4145": "(lo, ī) khaṇḍamātrādaya ākareṣu boddhavyāḥ /",
    "GK16visa06cu:4146": "ādau mukhapratimukhe /",
    "GK16visa06cu:4147": "antimo nirvahaṇam /",
    "GK16visa06cu:4148": "varṇamātrāchaḍḍaṇikāyutaṃ śṛṅgārabhāṣitam /",
    "GK16visa06cu:4149": "netā strī cāpyudāttātra sandhī ādyo tathāntimaḥ // VisSd_6.285 //",
    "GK16visa06cu:4150": "yathā---yādavodayam /",
    "GK16visa06cu:4151": "atha preṅkhaṇam---",
    "GK16visa06cu:4152": "garbhāvamarśarahitaṃ preṅkhaṇaṃ hīnanāyakam /",
    "GK16visa06cu:4153": "asūtradhāramekāṅkamaviṣkambhapraveśakam // VisSd_6.286 //",
    "GK16visa06cu:4154": "niyuddhasampheṭayutaṃ sarvavṛttisamāśritam /",
    "GK16visa06cu:4155": "Locanā:",
    "GK16visa06cu:4156": "(lo, u) niyuddhaṃ bāhuyuddham /",
    "GK16visa06cu:4157": "sampheṭo roṣabhāṣaṇam /",
    "GK16visa06cu:4158": "nepathye gīyate nāndī tathā tatra prarocanā // VisSd_6.287 //",
    "GK16visa06cu:4159": "yathā---vālivadhaḥ /",
    "GK16visa06cu:4160": "atha rāsakam---",
    "GK16visa06cu:4161": "rāsakaṃ pañcapātraṃ syānmukhanirvahaṇānvitam /",
    "GK16visa06cu:4162": "bhāṣāvibhāṣābhūyiṣṭhaṃ bhāratī kauśikīyutam // VisSd_6.288 //",
    "GK16visa06cu:4163": "Locanā:",
    "GK16visa06cu:4164": "(lo, ū) bhāṣeti--bhāṣāvibhāge yathā--bhāṣārṇave---",
    "GK16visa06cu:4165": "“bhāṣā madhyamapātrāṇāṃ nāṭakādau viśeṣataḥ /",
    "GK16visa06cu:4166": "mahārāṣṭrī saurasenītyuktā bhāṣā dvidhā budhaiḥ /",
    "GK16visa06cu:4167": "hīnairbhāṣyā vibhāṣā syāt sā ca saptavidhā smṛtā /",
    "GK16visa06cu:4168": "prācyāvantī māgadhī ca śākārī ca tathāparā /",
    "GK16visa06cu:4169": "cāṇḍālī śāvarī caiva tathā bhīrīti bhedataḥ //",
    "GK16visa06cu:4170": "asūtradhāramekāṅkaṃ savīthyaṅgaṃ kalānvitam /",
    "GK16visa06cu:4171": "śliṣṭanāndīyutaṃ khyātanāyikaṃ mūrkhanāyakam // VisSd_6.289 //",
    "GK16visa06cu:4172": "udāttabhāvavinyasasaṃśritaṃ cottarottaram /",
    "GK16visa06cu:4173": "iha pratimukhaṃ sandhimapi kecitpracakṣate // VisSd_6.290 //",
    "GK16visa06cu:4174": "yathā---menaṃkāhitam /",
    "GK16visa06cu:4175": "atha saṃlāpakam---",
    "GK16visa06cu:4176": "saṃlāpake 'ṅkāścatvārastrayo vā nāyakaḥ punaḥ /",
    "GK16visa06cu:4177": "pāṣaṇḍaḥ syādrasastatra śṛṅgārakaruṇotaraḥ // VisSd_6.291 //",
    "GK16visa06cu:4178": "bhaveyuḥ purasaṃrodhacchalasaṃgrāmavidravāḥ /",
    "GK16visa06cu:4179": "na tatra vṛttirbhavati bhāratī na ca kauśikī // VisSd_6.292 //",
    "GK16visa06cu:4180": "yathā---māyākāpālikam /",
    "GK16visa06cu:4181": "atha śrīgaditam---",
    "GK16visa06cu:4182": "prakhyātavṛttamekāṅkaṃ prakhyātodāttanāyakam /",
    "GK16visa06cu:4183": "prasiddhanāyikaṃ garbhavimarśābhyāṃ vivarjitam // VisSd_6.293 //",
    "GK16visa06cu:4184": "bhāratīvṛttibahulaṃ śrītiśabdena saṃkulam /",
    "GK16visa06cu:4185": "mataṃ śrīgaditaṃ nāma vidvadbhiruparūpakam // VisSd_6.294 //",
    "GK16visa06cu:4186": "yathā---krīḍārasātalam /",
    "GK16visa06cu:4187": "śrīrāsīnā śrīgadite gāyetkiṃ citpaṭhedapi /",
    "GK16visa06cu:4188": "ekāṅko bhāratīprāya iti kecitpracakṣate // VisSd_6.295 //",
    "GK16visa06cu:4189": "Vijñapriyā:",
    "GK16visa06cu:4190": "(vi, kha) śrīgaditākhyamuparūpakamāha---atheti /",
    "GK16visa06cu:4191": "prītiśabdena prītijanakaśabdena /",
    "GK16visa06cu:4192": "śrīrāsīneti /",
    "GK16visa06cu:4193": "śrīḥ lakṣmīḥ /",
    "GK16visa06cu:4194": "āsīnā praviṣṭā /",
    "GK16visa06cu:4195": "ūhyamudāharaṇam /",
    "GK16visa06cu:4196": "atha śilpakam---",
    "GK16visa06cu:4197": "catvāraḥ śilpake 'ṅkāḥ syuścatastro vṛttayastathā /",
    "GK16visa06cu:4198": "aśāntahāsyāśca rasā nāyako brāhmaṇo mataḥ // VisSd_6.296 //",
    "GK16visa06cu:4199": "varṇanātra śmaśānāderhenaḥ syādupanāyakaḥ /",
    "GK16visa06cu:4200": "saptiviṃśatiraṅgāni bhavantyetasya tāni tu // VisSd_6.297 //",
    "GK16visa06cu:4201": "āśaṃsātarkasaṃdehatāpodvegaprasaktayaḥ /",
    "GK16visa06cu:4202": "prayatnagrathanotkaṇṭhāvahitthāpratipattayaḥ // VisSd_6.298 //",
    "GK16visa06cu:4203": "vilāsālasyabāṣpāṇi praharṣāśvāsamūḍhatāḥ /",
    "GK16visa06cu:4204": "sādhanānugamocchavāsavismayaprāptayastathā // VisSd_6.299 //",
    "GK16visa06cu:4205": "lābhavismṛtisaṃphoṭā vaiśāradyaṃ prabodhanam /",
    "GK16visa06cu:4206": "camatkṛtiścetyamīṣāṃ spaṣṭatvāllakṣma nocyate // VisSd_6.300 //",
    "GK16visa06cu:4207": "Vijñapriyā:",
    "GK16visa06cu:4208": "(vi, ga) śilpakākhyamuparūpakamāha---atheti /",
    "GK16visa06cu:4209": "hīna iti /",
    "GK16visa06cu:4210": "nikṛṣṭajano 'sahāyaḥ /",
    "GK16visa06cu:4211": "asyāśaṃsādyaṅgānyuddiśya tallakṣaṇodāharaṇe spaṣṭatvādupekṣite /",
    "GK16visa06cu:4212": "saṃphoṭagrathanayoḥ pūrvamuktatvādeva lakṣma siddham /",
    "GK16visa06cu:4213": "yathā---kanakāvatīmādhavaḥ /",
    "GK16visa06cu:4214": "atha vilāsikā---",
    "GK16visa06cu:4215": "śṛṅgārabahulaikāṅkā daśalāsyāṅgasaṃyutā /",
    "GK16visa06cu:4216": "vidūṣakaviṭābhyāṃ ca pīṭhamardena bhūṣitā // VisSd_6.301 //",
    "GK16visa06cu:4217": "hīnā garbhavimarśābhyāṃ saṃdhibhyāṃ hīnanāyakā /",
    "GK16visa06cu:4218": "svalpavṛttā sunepathyā vikhyātā sā vilāsikā // VisSd_6.302 //",
    "GK16visa06cu:4219": "kecittu tatra vilāsikāsthāne vināyiketi paṭhanti /",
    "GK16visa06cu:4220": "tasyāstu “durmallikāyāmantarbhāvaḥ” ityānye /",
    "GK16visa06cu:4221": "Vijñapriyā:",
    "GK16visa06cu:4222": "(vi, gha) vilāsikākhyamuparūpakamāha---atheti /",
    "GK16visa06cu:4223": "atha durmallikā---",
    "GK16visa06cu:4224": "durmallī caturaṅkā syāt kauśikībhāratīyutā /",
    "GK16visa06cu:4225": "agarbhā nāgaranarānyūnanāyakabhūṣitā // VisSd_6.303 //",
    "GK16visa06cu:4226": "trināliḥ prathamo 'ṅkāsyāṃ viṭakrīḍāmayo bhavet /",
    "GK16visa06cu:4227": "pañcanālidvitīyo 'ṅko vidūṣakavilāsavān // VisSd_6.304 //",
    "GK16visa06cu:4228": "ṣaṇṇālikastṛtīyastu pīṭhamardavilāsavān /",
    "GK16visa06cu:4229": "caturtho daśanāliḥ syādaṅkaḥ krīḍitanāgaraḥ // VisSd_6.305 //",
    "GK16visa06cu:4230": "Vijñapriyā:",
    "GK16visa06cu:4231": "(vi, ṅa) durmallikākhyamuparūpakamāha--atheti /",
    "GK16visa06cu:4232": "agarbhā garbhasandhirahitā /",
    "GK16visa06cu:4233": "nāgaranarāḥ nāgarapātrāṇi /",
    "GK16visa06cu:4234": "nāyako nikṛṣṭaḥ /",
    "GK16visa06cu:4235": "trināliḥ nālikātrayasādhyaḥ /",
    "GK16visa06cu:4236": "evamuttaratra /",
    "GK16visa06cu:4237": "viṭakrīḍā, dhūrtakrīḍā /",
    "GK16visa06cu:4238": "yathā---bindhumatī /",
    "GK16visa06cu:4239": "atha prakaraṇikā---",
    "GK16visa06cu:4240": "nāṭikaiva prakaraṇī sārthavāhādināyakā /",
    "GK16visa06cu:4241": "samānavaṃśajā neturbhavedyatra ca nāyikā // VisSd_6.306 //",
    "GK16visa06cu:4242": "Vijñapriyā:",
    "GK16visa06cu:4243": "(vi, ca) prakaraṇikākhyamuparūpakamāha---atheti /",
    "GK16visa06cu:4244": "nāṭikaiveti /",
    "GK16visa06cu:4245": "nāṭikālakṣaṇakrāntaivetyarthaḥ /",
    "GK16visa06cu:4246": "ṣa sārthavāhāḥ pathikāḥ /",
    "GK16visa06cu:4247": "ādiśabdāt pravāsinaśca /",
    "GK16visa06cu:4248": "mṛgyamudāharaṇam /",
    "GK16visa06cu:4249": "atha hallīśaḥ---",
    "GK16visa06cu:4250": "hallīśa eka evāṅkaḥ saptāṣṭau daśa vā striyaḥ /",
    "GK16visa06cu:4251": "vāgudāttaikapuruṣaḥ kau (kai) śikīvṛttirujjvalā /",
    "GK16visa06cu:4252": "mukhāntimau tathā sandhī bahutālalayasthitiḥ // VisSd_6.307 //",
    "GK16visa06cu:4253": "Vijñapriyā:",
    "GK16visa06cu:4254": "(vi, cha) hallīśākhyamuparūpakamāha---atheti /",
    "GK16visa06cu:4255": "mukheti---mukhanirvahaṇasandhidvayavatī /",
    "GK16visa06cu:4256": "yathā---koliraivatakam /",
    "GK16visa06cu:4257": "atha bhāṇikā--",
    "GK16visa06cu:4258": "bhāṇikā ślakṣṇanepathyā mukhanirvahaṇanvitā /",
    "GK16visa06cu:4259": "kau (kai) śikībhāratīvṛttiyuktaikāṅkavinirmitā // VisSd_6.308 //",
    "GK16visa06cu:4260": "udāttanāyikā mandanāyakātrāṅgasaptakam /",
    "GK16visa06cu:4261": "upanyāso 'tha vinyāso vibodhaḥ sādhvasaṃ tathā // VisSd_6.309 //",
    "GK16visa06cu:4262": "samarpaṇaṃ nivṛttiśca saṃhāra iti saptamaḥ /",
    "GK16visa06cu:4263": "upanyāsaḥ prasaṅgena bhavetkāryasya kīrtanam // VisSd_6.310 //",
    "GK16visa06cu:4264": "nirvedavākyavyutpattirvinyāsa iti sa smṛtaḥ /",
    "GK16visa06cu:4265": "bhrāntināśo vibodhaḥ syānmithyākhyānaṃ tu sādhvasam // VisSd_6.311 //",
    "GK16visa06cu:4266": "sopālambhavacaḥ kopapīḍayeha samarpaṇam /",
    "GK16visa06cu:4267": "nidarśanasyopanyāso nivṛttiriti kathyate // VisSd_6.312 //",
    "GK16visa06cu:4268": "saṃhāra iti ca prāhuryatkāryasya samāpanam /",
    "GK16visa06cu:4269": "spaṣṭānyudāharaṇāni /",
    "GK16visa06cu:4270": "yathā---kāmadattā /",
    "GK16visa06cu:4271": "eteṣāṃ sarveṣāṃ nāṭakaprakṛtitve 'pi yathaicityaṃ yathālābhaṃ nāṭakoktaviśeṣaparigrahaḥ",
    "GK16visa06cu:4272": "yatra ca nāṭakoktasyāpi punarupādānaṃ tatra tatsadbhāvasya niyamaḥ /",
    "GK16visa06cu:4273": "Vijñapriyā:",
    "GK16visa06cu:4274": "(vi, ja) bhāṇikākhyamuparūpakamāha---atheti /",
    "GK16visa06cu:4275": "mando nikṛṣṭaḥ /",
    "GK16visa06cu:4276": "asya kāryāṇyāha---upanyāsa ityādi /",
    "GK16visa06cu:4277": "teṣāṃ lakṣaṇānyāha---upanyāsa iti /",
    "GK16visa06cu:4278": "nirvedavākyasya vyutpattirvinyāsaḥ, sā ca vinyāsasaṃjñikā /",
    "GK16visa06cu:4279": "kopapīḍayopālambhavacaḥ samarpaṇākhyaṃ kāryamityarthaḥ /",
    "GK16visa06cu:4280": "nidarśanasya dṛṣṭāntasyopanyāsa ityarthaḥ /",
    "GK16visa06cu:4281": "kāryasya samāpanam---mukhyakāryāvāntarakāryasyetyarthaḥ /",
    "GK16visa06cu:4282": "eṣāṃ kāryāṇāṃ sarvanaṭakeṣvevocityātsarvanāṭakānāmevaitatkāryatvamāha---eṣāmiti /",
    "GK16visa06cu:4283": "nāṭakoktaviśeṣe parigraha iti vigrahaḥ /",
    "GK16visa06cu:4284": "tathā ca bhāṇikoktakāryasya nāṭakāntarepi dātavyamuktam /",
    "GK16visa06cu:4285": "yacceti /",
    "GK16visa06cu:4286": "nāṭake hi ṣaṭtriṃśallakṣaṇālaṅkārādayaścoktāḥ /",
    "GK16visa06cu:4287": "taduktavastuno yacca punarupādānaṃ nāṭakāntara iti bodhyam /",
    "GK16visa06cu:4288": "tatsadbhāvasyeti---tatsadbhāvasya tatrāvaśyakatārūpaniyam ityarthaḥ /",
    "GK16visa06cu:4289": "atha śravyakāvyāni---",
    "GK16visa06cu:4290": "śravyaṃ śrotavyamātraṃ tatpadyagadyamayaṃ dvidhā // VisSd_6.313 //",
    "GK16visa06cu:4291": "Vijñapriyā:",
    "GK16visa06cu:4292": "(vi, jha) śravyakāvyānīti /",
    "GK16visa06cu:4293": "tatprabedadvayamāha---padyagadyamiti /",
    "GK16visa06cu:4294": "tatra padyamayānyāha---",
    "GK16visa06cu:4295": "chandobaddhapadaṃ padyaṃ tena muktena muktakam /",
    "GK16visa06cu:4296": "dvābhyāṃ tu yugmakaṃ sāṃdānatikaṃ tribhiriṣyate // VisSd_6.314 //",
    "GK16visa06cu:4297": "Vijñapriyā:",
    "GK16visa06cu:4298": "(vi, ña) dvābhyāmityādicaturṣu parasparaikavākyatāpannatve satīti",
    "GK16visa06cu:4299": "vodhyam /",
    "GK16visa06cu:4300": "kalāpakaṃ caturbhiśca pañcabhiḥ kulakaṃ matam /",
    "GK16visa06cu:4301": "tatra muktakaṃ yathā mama---",
    "GK16visa06cu:4302": "“sāndrānandamanantamavyayamajaṃ yadyogino 'pi kṣaṇaṃ sākṣātkartumupāsate prati muhurdhyānaikatānāḥ param /",
    "GK16visa06cu:4303": "dhanyāstā madhurāpirīyuvatayastadbrahma yā kautukā--",
    "GK16visa06cu:4304": "dāliṅganti samalapanti śatadhā'karṣanti cumbanti ca” //",
    "GK16visa06cu:4305": "Vijñapriyā:",
    "GK16visa06cu:4306": "(vi, ṭa) sāndrānandamiti--yatparaṃ prakṛṣṭaṃ brahma kṣaṇamapi",
    "GK16visa06cu:4307": "sākṣātkatudhyānaikatānā dhyānamātrāviṣṭā yoginaḥ pratimuhurupāsate tadbrahma yā mathurāpurayuvatayaḥ kautukādāliṅgantītyādi tā dhanyaḥ /",
    "GK16visa06cu:4308": "yugmakaṃ yathā mama---",
    "GK16visa06cu:4309": "“kiṃ karoṣi karopānte kānte ! gaṇḍasthalīmimām /",
    "GK16visa06cu:4310": "praṇayapravaṇo kānte 'naikānte nocitāḥ krudhaḥ //",
    "GK16visa06cu:4311": "iti yāvatkuraṅgākṣīṃ vaktumīhāmahe vayam /",
    "GK16visa06cu:4312": "tāvadāvirabhūccūte madhuro madhupadhvaniḥ” //",
    "GK16visa06cu:4313": "Vijñapriyā:",
    "GK16visa06cu:4314": "(vi, ṭha) māninyā mānabhaṅgaprakāraṃ sakhyau kathayannāha--kiṃ",
    "GK16visa06cu:4315": "karoṣītyādi /",
    "GK16visa06cu:4316": "he kānte ! karopānte imāṃ gaṇḍasthalīṃ kimarthaṃ karoṣi ? tataḥ praṇayapravaṇa ityādi spaṣṭam",
    "GK16visa06cu:4317": "kuraṅgākṣīmiti vaktuṃ vayaṃ yāvadīhāmahe tāvanmadhuro madhupadhvaniḥ cūte āvirabhūt /",
    "GK16visa06cu:4318": "atra prathamaślokārtho dvitīyaśloka utkikarmatvena ukta iti ekavākyatā /",
    "GK16visa06cu:4319": "evamanyānyapi /",
    "GK16visa06cu:4320": "Vijñapriyā:",
    "GK16visa06cu:4321": "(vi, ḍa) evamiti---sandānitakādāvapi evaṃ bodhyamityarthaḥ /",
    "GK16visa06cu:4322": "sargabandho mahākāvyaṃ tatraiko nāyakaḥ suraḥ // VisSd_6.315 //",
    "GK16visa06cu:4323": "sadvaṃśaḥ kṣatriyo vāpi dhīrodāttaguṇānvitaḥ /",
    "GK16visa06cu:4324": "ekavaṃśabhavā bhūpāḥ kulajā bahavo 'pi vā // VisSd_6.316 //",
    "GK16visa06cu:4325": "śṛṅgāravīraśāntānāmeko 'ṅgī rasa iṣyate /",
    "GK16visa06cu:4326": "aṅgāni sarve 'pi rasāḥ sarve nāṭakasandhayaḥ // VisSd_6.317 //",
    "GK16visa06cu:4327": "itihāsodbhavaṃ vṛttamanyadvā sajjanāśrayam /",
    "GK16visa06cu:4328": "Vijñapriyā:",
    "GK16visa06cu:4329": "(vi, ḍha) mahākāvyalakṣaṇamāha---sargabandha ityādi /",
    "GK16visa06cu:4330": "paricchedarūpaḥ sargo badhyeta'sminniti sargabandhaḥ /",
    "GK16visa06cu:4331": "suro devaḥ /",
    "GK16visa06cu:4332": "sarve nāṭakasandhayo mukhapratimukhādayaḥ pañca /",
    "GK16visa06cu:4333": "sajjanāśrayam---varṇanīyottamajanasya vṛttaṃ vetyarthaḥ /",
    "GK16visa06cu:4334": "catvārastasya vargāḥ syusteṣvekaṃ ca phalaṃ bhavet // VisSd_6.318 //",
    "GK16visa06cu:4335": "ādau namaskriyāśīrvā vastunirdeśa eva vā /",
    "GK16visa06cu:4336": "kvacinnindā khalādīnāṃ satāṃ ca guṇakīrtanam // VisSd_6.319 //",
    "GK16visa06cu:4337": "ekavṛttamayaiḥ padyairavasāne 'nyavṛttakaiḥ /",
    "GK16visa06cu:4338": "nāstisvalpā nātidīrghāḥ sargā aṣṭādhikā iha // VisSd_6.320 //",
    "GK16visa06cu:4339": "nānāvṛttamayaḥ kāpi sargaḥ kaścana dṛśyate /",
    "GK16visa06cu:4340": "sargānte bhāvisargasya kathāyāḥ sūcanaṃ bhavet // VisSd_6.321 //",
    "GK16visa06cu:4341": "saṃdhyāsūryendurajanīpradoṣadhvāntavāsarāḥ /",
    "GK16visa06cu:4342": "prātarmadhyāhnamṛgayāśailartuvanasāgarāḥ // VisSd_6.322 //",
    "GK16visa06cu:4343": "saṃbhāgavipralambhau ca munisvargapunādhvarāḥ /",
    "GK16visa06cu:4344": "raṇaprayāṇopayamamantramutrodayādayaḥ // VisSd_6.323 //",
    "GK16visa06cu:4345": "varṇanīyā yathāyogaṃ sāṅgopāṅgā amī iha /",
    "GK16visa06cu:4346": "kavervṛttasya vā nāmnā nāyakasyetarasya vā // VisSd_6.324 //",
    "GK16visa06cu:4347": "nāmāsya sargopādeyakathayā sarganāma tu /",
    "GK16visa06cu:4348": "Vijñapriyā:",
    "GK16visa06cu:4349": "(vi, ṇa) catvāra iti---dharmārthakāmamokṣā ye catvāro vargāsteṣvekamapi tatphalamityarthaḥ",
    "GK16visa06cu:4350": "ekavṛttamayairiti---ekacchandovyāptairityarthaḥ /",
    "GK16visa06cu:4351": "avasāne sargānte /",
    "GK16visa06cu:4352": "sāṅgopāṅga iti---amī sāndhyāsūryendvādayaḥ putrajanmāntā iha kāvye yathāyogaṃ yathāsambhavaṃ sāṅgopāṅgā varṇanīyā ityarthaḥ /",
    "GK16visa06cu:4353": "tatra sandhyāṅgam--cakravākavirahaḥ, vāsarāṅgamjalaketyādiḥ,",
    "GK16visa06cu:4354": "rajanyaṅgam--madhupānādi, upāṅgam--tatraiva parihāsādayaḥ,",
    "GK16visa06cu:4355": "muniḥ--nāradādiḥ, prayāṇam--yātrā, upayamaḥ vivāhaḥ, mantraḥ--mantraṇā,",
    "GK16visa06cu:4356": "putrodayaḥ-putrajanma /",
    "GK16visa06cu:4357": "itarasya pratināyakasya, tannāmnāsya nāmetyarthaḥ /",
    "GK16visa06cu:4358": "sargopādeyeti---sarge upādeyā varṇitā yā kathā tayā sarganāmetyarthaḥ",
    "GK16visa06cu:4359": "sandhyaṅgāni yathālābhamatra vidheyāni “avasāne 'nyavṛttakaiḥ” iti bahuvacanamavivakṣitam",
    "GK16visa06cu:4360": "sāṅgopāṅgā iti jalakelimadhaupānādayaḥ /",
    "GK16visa06cu:4361": "yathā---raghuvaṃśa---śiśupālavaḥ---naiṣadhādayaḥ /",
    "GK16visa06cu:4362": "yathā vā mama---rāghavavilāsādiḥ /",
    "GK16visa06cu:4363": "Vijñapriyā:",
    "GK16visa06cu:4364": "(vi, ta) bahuvacanamavivakṣitamiti---avasāna ekasyāpi anyavṛttikasya dṛṣṭa tvāt /",
    "GK16visa06cu:4365": "yathā raghuvaṃśamiti /",
    "GK16visa06cu:4366": "tatra vṛttasya nāmnā raghuvaṃśeti /",
    "GK16visa06cu:4367": "ekavaṃśajā bahubhūpāḥ /",
    "GK16visa06cu:4368": "pratināyakasya nāmnā śiśupālavadha iti /",
    "GK16visa06cu:4369": "naiṣadhādau tu nāyakasya nāmnā /",
    "GK16visa06cu:4370": "nāyakastu sadvaṃrājaḥ kṣattriyaḥ /",
    "GK16visa06cu:4371": "asminnārṣe punaḥ sargā bhavantyākhyānasaṃjñakāḥ // VisSd_6.325 //",
    "GK16visa06cu:4372": "asminmahākāvye /",
    "GK16visa06cu:4373": "yathā---mahābhāratam /",
    "GK16visa06cu:4374": "Vijñapriyā:",
    "GK16visa06cu:4375": "(vi, tha) asminnārṣa iti---ṛṣipraṇīte 'smin mahākāvya ityarthaḥ /",
    "GK16visa06cu:4376": "ākhyānasaṃjñakā iti /",
    "GK16visa06cu:4377": "śiṣyaṃ prati guruṇāmākhyānaśāstrakathane yāḥ saṃjñā adhyāyarūpāstādṛśasaṃjñakā ityarthaḥ /",
    "GK16visa06cu:4378": "prākṛtairnirmite tasminsargā āśvāsasaṃjñakāḥ /",
    "GK16visa06cu:4379": "chandasā skandhakenaitatkvacidralitakairapi // VisSd_6.326 //",
    "GK16visa06cu:4380": "yathā---setubandhaḥ /",
    "GK16visa06cu:4381": "yathā vā mama---kuvalayāśvacaritam /",
    "GK16visa06cu:4382": "Vijñapriyā:",
    "GK16visa06cu:4383": "(vi, da) skandhakagalitake chandoviśeṣau /",
    "GK16visa06cu:4384": "apabhraṃśanibaddhe 'smin sargāḥ kuḍavakābhidhāḥ /",
    "GK16visa06cu:4385": "tathāpabhraṃśayogyāni cchandāṃsi vividhānyapi // VisSd_6.327 //",
    "GK16visa06cu:4386": "yathā---karṇaparākramaḥ /",
    "GK16visa06cu:4387": "Vijñapriyā:",
    "GK16visa06cu:4388": "(vi, dha) kaḍavakābhidhāḥ--kaḍavakanāmānaḥ /",
    "GK16visa06cu:4389": "bhāṣāvibhāṣāniyamātkāvyaṃ sargasamujjhitam /",
    "GK16visa06cu:4390": "ekārthapravaṇaiḥ padyaiḥ saṃdhisāmagryavarjitam // VisSd_6.328 //",
    "GK16visa06cu:4391": "yathā---bhikṣāṭanam, āryāvilāsaśca /",
    "GK16visa06cu:4392": "Vijñapriyā:",
    "GK16visa06cu:4393": "(vi, na) bhāṣāviśeṣeti---tādṛśavākye saṃskṛtaprākṛtabhāṣayoraniyamaḥ",
    "GK16visa06cu:4394": "khaṇḍakāvyaṃ bhavetkāvyasyaikadeśānusāri ca /",
    "GK16visa06cu:4395": "yathā---meghadūtādi /",
    "GK16visa06cu:4396": "koṣaḥ ślokasamūhastu syādanyonyānapekṣakaḥ // VisSd_6.329 //",
    "GK16visa06cu:4397": "vrajyākrameṇa racitaḥ sa evātimanoramaḥ /",
    "GK16visa06cu:4398": "Vijñapriyā:",
    "GK16visa06cu:4399": "(vi, pa) anyonyānapekṣakaḥ---anyonyanirapekṣakaḥ /",
    "GK16visa06cu:4400": "sajātīyānāmekatra sanniveśo vrajyā /",
    "GK16visa06cu:4401": "yathā muktāvalyādiḥ /",
    "GK16visa06cu:4402": "atha gādyakāvyāni /",
    "GK16visa06cu:4403": "Vijñapriyā:",
    "GK16visa06cu:4404": "(vi, pha) vrajyāpadārthamāha---sajātīyānāmiti /",
    "GK16visa06cu:4405": "varṇanīyaikyena sājātyam /",
    "GK16visa06cu:4406": "tatra gadyam---",
    "GK16visa06cu:4407": "vṛttagandhojjitaṃ gadyaṃ muktakaṃ vṛttagandhi ca // VisSd_6.330 //",
    "GK16visa06cu:4408": "bhavedutkalikāprāyaṃ cūrṇakaṃ ca caturvidham /",
    "GK16visa06cu:4409": "ādyaṃ samāsarihitaṃ vṛttabhāgayutaṃ param // VisSd_6.331 //",
    "GK16visa06cu:4410": "anyaddīrghasamāsāḍhyaṃ turya cālpasamāsakam /",
    "GK16visa06cu:4411": "Vijñapriyā:",
    "GK16visa06cu:4412": "(vi, ba) vṛttagandhojjhitamiti /",
    "GK16visa06cu:4413": "gadyasāmānyalakṣaṇam /",
    "GK16visa06cu:4414": "taccāturvidhyamāha---muktakamiti /",
    "GK16visa06cu:4415": "ādyaṃ muktakam /",
    "GK16visa06cu:4416": "paraṃ vṛttagandhiḥ /",
    "GK16visa06cu:4417": "vṛttam--akṣarasaṃkhyātaṃ chandastadakadeśayuktamityarthaḥ /",
    "GK16visa06cu:4418": "turyaṃ caturthaṃ cūrṇakam /",
    "GK16visa06cu:4419": "muktakaṃ yathā---”gururvacasi pṛthururasi--” ityādi /",
    "GK16visa06cu:4420": "vṛttagandhi yathā mama--",
    "GK16visa06cu:4421": "“samarakaṇḍūlaniviḍabhujadaṇḍakuṇḍalīkṛtakodaṇḍaśiñjinīṭaṃkārojjāgaritavairinagara”",
    "GK16visa06cu:4422": "ityādi /",
    "GK16visa06cu:4423": "atra “kuṇḍalīkṛtakodaṇḍa'--ityanuṣṭubvṛttasya pādaḥ, “samarakaṇḍūla” iti ca prathamākṣaradvayarihitastasyaiva pādaḥ /",
    "GK16visa06cu:4424": "utkalikāprāyaṃ yathā mamaiva---”aṇisavisumaraṇisidasaravisaravidalidasamaraparigadapavaraparavala---”",
    "GK16visa06cu:4425": "ityādi /",
    "GK16visa06cu:4426": "cūrṇakaṃ yathā bhama--”guṇaratnasāgara ! jagadekanāgara ! kāminīmadana !",
    "GK16visa06cu:4427": "janarañjana !” ityādi /",
    "GK16visa06cu:4428": "Vijñapriyā:",
    "GK16visa06cu:4429": "(vi, bha) samarakaṇḍuleti--samarotsāhena kaṇḍule nibiḍe dṛḍhe",
    "GK16visa06cu:4430": "bhujadaṇḍe kuṇḍalīkṛtakodaṇḍasya śiñjinyāḥ guṇasya ṭaṅkāreṇa ujjagaritaṃ vairinagaraṃ yena",
    "GK16visa06cu:4431": "he tādṛśetyarthaḥ /",
    "GK16visa06cu:4432": "atra vṛttabhāgayuktatvaṃ darśayati--atreti /",
    "GK16visa06cu:4433": "prathamākṣaratrayarahita iti--etasyaiva anuṣṭubha eva pādo 'parapādaḥ",
    "GK16visa06cu:4434": "samaretyakṣaratyage, “kaṇḍūlanibiḍabhūjaḥ'; ityevaṃrūpaḥ /",
    "GK16visa06cu:4435": "aṇiseti--aniśaviṣamaniśitaśaravisaravidalitaparighagadaparabala iti saṃskṛtam /",
    "GK16visa06cu:4436": "aniśaṃ viṣamānāṃ niśitānāṃ śarāṇaṃ visareṇa--pātena vidalitāḥ parighāḥ mudrarāḥ gadāśca yatra tādṛśaṃ parabalaṃ yasmāt, he tādṛśetyarthaḥ /",
    "GK16visa06cu:4437": "guṇaratnasāgaretyādi---atra rephāntaṃ nāma dvayaṃ nāntañca sambodhanadvayamalpasamāsakam /",
    "GK16visa06cu:4438": "kathāyāṃ sarasaṃ vastu gadyaireva vinimitam // VisSd_6.332 //",
    "GK16visa06cu:4439": "kvacidatra bhavedāryā kvacidvaktrāpavaktrake /",
    "GK16visa06cu:4440": "ādau padyairnamaskāraḥ khalādervṛttakīrtanam // VisSd_6.333 //",
    "GK16visa06cu:4441": "Vijñapriyā:",
    "GK16visa06cu:4442": "(vi, ma) kathārūpakāvyadharamānaha---kathāyāmiti /",
    "GK16visa06cu:4443": "āryāmātrākṛtaṃ chandaḥ /",
    "GK16visa06cu:4444": "vaktrāpavaktrake--chandoviśeṣau /",
    "GK16visa06cu:4445": "tasya dharmāntarānāha---ādāviti /",
    "GK16visa06cu:4446": "yathā---kādāmbaryādiḥ /",
    "GK16visa06cu:4447": "ākhyāyikā kathāvatsyātkavervaśānukīrtanam /",
    "GK16visa06cu:4448": "asyāmanyakavīnāṃ ca vṛttaṃ padyaṃ kvacitkvacit // VisSd_6.334 //",
    "GK16visa06cu:4449": "kathāṃśānāṃ vyavaccheda āśvāsa iti vadhyate /",
    "GK16visa06cu:4450": "āryāvaktrāpavaktrāṇāṃ chandasā yena kenacit // VisSd_6.335 //",
    "GK16visa06cu:4451": "anyāpadeśenāśvāsamukhe bhāvyarthasūcanam /",
    "GK16visa06cu:4452": "Vijñapriyā:",
    "GK16visa06cu:4453": "(vi, ya) ākhyāyikātmakakāvyadharmānāha---ākhyāyiketi /",
    "GK16visa06cu:4454": "kathāvatseti---sā kathoktadharmatulyadharmavatītyarthaḥ /",
    "GK16visa06cu:4455": "kathāto viśeṣamāha--kaveriti /",
    "GK16visa06cu:4456": "asyāmiti--asyāmākhyāyikāyāmanyakavīnāñca vaṃśādikīrtanamityarthaḥ /",
    "GK16visa06cu:4457": "tathā vṛttakṣarasaṃkhyātaṃ chandaḥ kvacit kvacidityarthaḥ /",
    "GK16visa06cu:4458": "āśvāsa iti--āśvāsanāmātra pariccheda ityarthaḥ /",
    "GK16visa06cu:4459": "āryeti--āryādicchandasāṃ madhye yena kenacicchandasā āśvasasya mukheādau anyāpadeśena--anyacchalena bhāvyarthasya vakṣyamāṇārthasya sūcanamityarthaḥ /",
    "GK16visa06cu:4460": "yathā---harṣacaritādiḥ /",
    "GK16visa06cu:4461": "“api tvaniyamo dṛṣṭastatrāpyanyairudīraṇāt” /",
    "GK16visa06cu:4462": "iti daṇḍyācāryavacanāt kecit ākhyāyikā nāyakenaiva nibaddhavyā” ityāhuḥ,",
    "GK16visa06cu:4463": "tadayuktam /",
    "GK16visa06cu:4464": "ākhyānādayaśca kathākhyāyikayorevāntarbhāvānna pṛthaguktāḥ /",
    "GK16visa06cu:4465": "yaduktaṃ daṇḍinaiva---atraivāntarbhaviṣyanti śeṣāścākhyānajātayaḥ” /",
    "GK16visa06cu:4466": "iti /",
    "GK16visa06cu:4467": "eṣāmudāharaṇam---pañcatantrādi /",
    "GK16visa06cu:4468": "Vijñapriyā:",
    "GK16visa06cu:4469": "(vi, ra) “ākhyāyikā nāyakenaiva nibaddhavyā” iti yad kenaciduktaṃ tad",
    "GK16visa06cu:4470": "“āpitu”--ityādidaṇḍyācāryavacanādayuktamityarthaḥ /",
    "GK16visa06cu:4471": "ākhyānādirūpāṇāṃ kāvyāntaraṇāṃ pṛthagyuktibījamāha--ākhyānādaya iti /",
    "GK16visa06cu:4472": "yaduktaṃ daṇḍinaiveti--yato daṇḍinaivoktam,",
    "GK16visa06cu:4473": "atraivāntaḥ--ityādītyarthaḥ /",
    "GK16visa06cu:4474": "atha gadyapadyamayāni---",
    "GK16visa06cu:4475": "gadyapadyamayaṃ kāvyaṃ campūrityabhidhīyate // VisSd_6.336 //",
    "GK16visa06cu:4476": "Vijñapriyā:",
    "GK16visa06cu:4477": "(vi, la) campūsaṃjñakaṃ kāvyāntaramāha--gadyapadyamayamiti /",
    "GK16visa06cu:4478": "yathā---deśarājacaritam /",
    "GK16visa06cu:4479": "gadyapadyamayī rājastutirvirudamucyate /",
    "GK16visa06cu:4480": "yathā---virudamaṇimālā /",
    "GK16visa06cu:4481": "Vijñapriyā:",
    "GK16visa06cu:4482": "(vi, va) virudamaṇimālā prabandhaviśeṣaḥ /",
    "GK16visa06cu:4483": "karambhakaṃ tu bhāṣābhivividhābhirvinirmitam // VisSd_6.337 //",
    "GK16visa06cu:4484": "yathā mama---ṣoḍaśabhāṣāmayī praśāstiratnāvalī /",
    "GK16visa06cu:4485": "evamanye 'pi bhedā uddeśamātraprasīddhatvāduktabhedānatikramācca na",
    "GK16visa06cu:4486": "pṛthaglakṣitāḥ //",
    "GK16visa06cu:4487": "Vijñapriyā:",
    "GK16visa06cu:4488": "(vi, śa) evamanyepi bhedā iti /",
    "GK16visa06cu:4489": "na pṛthag lakṣitā ityanvayaḥ /",
    "GK16visa06cu:4490": "pṛthagalakṣaṇe hetumāha--uddeśamātrasiddhatvāditi /",
    "GK16visa06cu:4491": "tattatkīrttanamātreṇaiva siddhāḥ na tu kṛtalakṣaṇaḥ /",
    "GK16visa06cu:4492": "teṣāmuktaprabhedalakṣaṇākrāntatvamevetyāha---uktabhedāneti /",
    "GK16visa06cu:4493": "iti śrīmaheśvaranyāyālaṅkāraviracitāyāṃ sāhityadarpaṇaṭīkāyāṃ",
    "GK16visa06cu:4494": "ṣaṣṭhaparicchedavivaraṇam",
    "GK16visa06cu:4495": "iti sāhityadarpaṇo dṛśyaśravyakāvyanirūpaṇo nāma ṣaṣṭhaḥ paricchedaḥ /"
}