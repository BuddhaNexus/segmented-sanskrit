{
  "GK16visa06cu:0": "ṣaṣṭhaḥ paricchedaḥ",
  "GK16visa06cu:1": "evaṃ dhvaniguṇībhūtavyaṅgyatvena kāvyasya bhedadvayamuktvā punardṛśyaśravyatvena bhedadvayamāha--",
  "GK16visa06cu:2": "dṛśyaśravyatvabhedena punaḥ kāvyaṃ dvidhā matam /",
  "GK16visa06cu:3": "************* COMMENTARY *************",
  "GK16visa06cu:4": "Vijñapriyā:",
  "GK16visa06cu:5": "(vi, ka) śravyaṃ kāvyamuktvā nāṭyātmakaṃ dṛśyakāvyaṃ vaktumāha--evaṃ---dhvanīti /",
  "GK16visa06cu:6": "Locanā:",
  "GK16visa06cu:7": "(lo, a) paricchedasaṅgatimāha---evamiti /",
  "GK16visa06cu:8": "********** END OF COMMENTARY **********",
  "GK16visa06cu:9": "dṛśyaṃ tatrābhineyaṃ--",
  "GK16visa06cu:10": "************* COMMENTARY *************",
  "GK16visa06cu:11": "Vijñapriyā:",
  "GK16visa06cu:12": "(vi, kha) abhineyaṃ nāṭyam /",
  "GK16visa06cu:13": "Locanā:",
  "GK16visa06cu:14": "(lo, ā) dṛśyaṃ darśanīyapradhānam /",
  "GK16visa06cu:15": "śravyaṃ śrotavyamātram /",
  "GK16visa06cu:16": "abhineyaṃ naṭairaṅgādibhiriti śeṣaḥ /",
  "GK16visa06cu:17": "********** END OF COMMENTARY **********",
  "GK16visa06cu:18": "tasyarūpakasaṃjñāhetumāha--",
  "GK16visa06cu:19": "tadrūpāropātturūpakam // VisSd_6.1 //",
  "GK16visa06cu:20": "************* COMMENTARY *************",
  "GK16visa06cu:21": "Locanā:",
  "GK16visa06cu:22": "(lo, i) anyasya rāmādeḥ rūpeṇānyān naṭān rūpayatīti rūpakam /",
  "GK16visa06cu:23": "********** END OF COMMENTARY **********",
  "GK16visa06cu:24": "taddṛśyaṃ kāvyaṃ naṭe rāmādisvarūpāropādrūpakamityucyate /",
  "GK16visa06cu:25": "************* COMMENTARY *************",
  "GK16visa06cu:26": "Vijñapriyā:",
  "GK16visa06cu:27": "(vi, ga)",
  "GK16visa06cu:28": "nāṭyaṃ rūpakamiti paryāyādrūpasaṃjñāhetuṃ vaktumāha---tasyeti rāmādisvarūpāropaṇāditi veśābhinayābhyāṃ tadāropasyānena bodhanādityarthaḥ /",
  "GK16visa06cu:29": "********** END OF COMMENTARY **********",
  "GK16visa06cu:30": "ko 'sāvabhināya ityāha--",
  "GK16visa06cu:31": "bhavedabhinayo 'vasthānukāraḥ sa caturvidhaḥ /",
  "GK16visa06cu:32": "āṅgiko vācikaścaivamāhāryaḥ sāttvikastathā // VisSd_6.2 //",
  "GK16visa06cu:33": "************* COMMENTARY *************",
  "GK16visa06cu:34": "Vijñapriyā:",
  "GK16visa06cu:35": "(vi, gha) tadāropahetutvena prāptamabhinayaṃ pṛcchāte---ko 'sāviti /",
  "GK16visa06cu:36": "āhārya iti /",
  "GK16visa06cu:37": "āṅgikavācikau dvāvapyāhāryo /",
  "GK16visa06cu:38": "sātvikaḥ ca tena cāturvidhyam /",
  "GK16visa06cu:39": "tatra nāṭyasya sattvānudrekāt rasāveśābhāvena kriyamāṇavāhāryyau /",
  "GK16visa06cu:40": "satvodrekādrasāveśena kriyamāṇai sāttvikau /",
  "GK16visa06cu:41": "Locanā:",
  "GK16visa06cu:42": "(lo, ī) aṅgakṛtaḥ āṅgikaḥ /",
  "GK16visa06cu:43": "vacasā vācikaḥ /",
  "GK16visa06cu:44": "āhāryyaṃ mukuṭakeyūrādiracanā /",
  "GK16visa06cu:45": "sāttvikaḥ stambasvedādiḥ /",
  "GK16visa06cu:46": "********** END OF COMMENTARY **********",
  "GK16visa06cu:47": "naṭairaṅgādibhī rāmayudhiṣṭhirādīnāmavasthānukaraṇamabhinayaḥ /",
  "GK16visa06cu:48": "************* COMMENTARY *************",
  "GK16visa06cu:49": "Vijñapriyā:",
  "GK16visa06cu:50": "(vi ṅa) taccatuḥ sādhāraṇamabhinayalakṣaṇamāha---naṭairaṅgādibhiriti /",
  "GK16visa06cu:51": "aṅgaṃ śarīram /",
  "GK16visa06cu:52": "ādipadāt vacanaparigrahaḥ /",
  "GK16visa06cu:53": "avasthāstadīyā dharmāḥ manaḥ kathāvākyapāṇḍutvādirūpaveśādhāraṇaḥ tasyā anukaraṇaṃ tādrūpyeṇa pratyāyanam /",
  "GK16visa06cu:54": "********** END OF COMMENTARY **********",
  "GK16visa06cu:55": "rupakasya bhedānāha--",
  "GK16visa06cu:56": "nāṭakamatha prakaraṇaṃ bhāṇavyāyogasamavakāraḍimāḥ /",
  "GK16visa06cu:57": "īhāmṛgāṅkavīthyaḥ prahasanamiti rūpakāṇi daśa // VisSd_6.3 //",
  "GK16visa06cu:58": "kiñca---",
  "GK16visa06cu:59": "nāṭikā troṭakaṃ goṣṭhī saṭṭakaṃ nāṭyarāsakam /",
  "GK16visa06cu:60": "prasthānollāpyakāvyāni preṅkhaṇaṃ rāsakaṃ tathā // VisSd_6.4 //",
  "GK16visa06cu:61": "saṃlāpakaṃ śrīgaditaṃ śilpakaṃ ca vilāsikā /",
  "GK16visa06cu:62": "durmallikā prakaraṇī hallīśo bhāṇiketi ca // VisSd_6.5 //",
  "GK16visa06cu:63": "aṣṭādaśa prāhuruparūpakāṇi manīṣiṇaḥ /",
  "GK16visa06cu:64": "vinā viśeṣaṃ sarveṣāṃ lakṣma nāṭakavanmatam // VisSd_6.6 //",
  "GK16visa06cu:65": "************* COMMENTARY *************",
  "GK16visa06cu:66": "Vijñapriyā:",
  "GK16visa06cu:67": "(vi, ca) daśavidhaṃ rūpakamuttkīrtyāṣṭādaśavidharūpakamutkīrttayati /",
  "GK16visa06cu:68": "kiñcanāṭiketi /",
  "GK16visa06cu:69": "nāṭyātmakamityekam /",
  "GK16visa06cu:70": "vinā viśeṣamiti---taduktastattadviśeṣa eva bhedakaḥ /",
  "GK16visa06cu:71": "taṃ vihāya sarveṣāṃ lakṣma lakṣaṇaṃ nāṭakavadevetyarthaḥ /",
  "GK16visa06cu:72": "Locanā:",
  "GK16visa06cu:73": "(lo, u) lakṣma vakṣyamāṇaṃ lakṣaṇam /",
  "GK16visa06cu:74": "********** END OF COMMENTARY **********",
  "GK16visa06cu:75": "sarveṣāṃ prakaraṇādirūpakāṇāṃ nāṭikādyuparūpakāṇāṃ ca /",
  "GK16visa06cu:76": "tatra---",
  "GK16visa06cu:77": "nāṭakaṃ khyātavṛttaṃ syāt pañcasaṃdhisamanvitam /",
  "GK16visa06cu:78": "************* COMMENTARY *************",
  "GK16visa06cu:79": "Vijñapriyā:",
  "GK16visa06cu:80": "(vi, cha) nāṭakalakṣaṇamāha /",
  "GK16visa06cu:81": "nāṭakamiti---khyātetivṛttādayaḥ svayameva vyākhyāyante",
  "GK16visa06cu:82": "********** END OF COMMENTARY **********",
  "GK16visa06cu:83": "vilāsarddhyādiguṇavadyuktaṃ nānāvibhūtibhaiḥ // VisSd_6.7 //",
  "GK16visa06cu:84": "sukhaduḥkhasamudbhūti nānārasanirantaram /",
  "GK16visa06cu:85": "pañcādikā daśaparāstatrāṅkāḥ parikīrttitāḥ // VisSd_6.8 //",
  "GK16visa06cu:86": "prakhyātavaṃśo rājarṣirdhorodāttaḥ pratāpavān /",
  "GK16visa06cu:87": "divyo 'tha divyādivyo vā guṇāvānnāyako mataḥ // VisSd_6.9 //",
  "GK16visa06cu:88": "************* COMMENTARY *************",
  "GK16visa06cu:89": "Vijñapriyā:",
  "GK16visa06cu:90": "(vi, ja)",
  "GK16visa06cu:91": "[text missing in printed ed.]",
  "GK16visa06cu:92": "********** END OF COMMENTARY **********",
  "GK16visa06cu:93": "eka eva bhavedaṅgī śṛṅgāro vīra eva vā /",
  "GK16visa06cu:94": "************* COMMENTARY *************",
  "GK16visa06cu:95": "Vijñapriyā:",
  "GK16visa06cu:96": "(vi, jha) eva eveti /",
  "GK16visa06cu:97": "nāṭake 'vāntaranānārasasambhave 'pi te 'ṅgānyeva /",
  "GK16visa06cu:98": "samastarasanirvāhaḥ śṛṅgāravīrayoreka eva tvaṅgī pradhānamityarthaḥ /",
  "GK16visa06cu:99": "********** END OF COMMENTARY **********",
  "GK16visa06cu:100": "aṅgamanye rasāḥ sarve kāryo nirvahaṇo 'dbhutaḥ // VisSd_6.10 //",
  "GK16visa06cu:101": "catvāraḥ pañca vā mukhyāḥ kāryavyāpṛtapūruṣāḥ /",
  "GK16visa06cu:102": "gopucchāgrasamāgraṃ tu bandhanaṃ tasya kīrtitam // VisSd_6.11 //",
  "GK16visa06cu:103": "************* COMMENTARY *************",
  "GK16visa06cu:104": "Locanā:",
  "GK16visa06cu:105": "(lo, ū) yathoddeśaṃ lakṣaṇamāha--naṭakāmeti /",
  "GK16visa06cu:106": "yaduktaṃ kavinā /",
  "GK16visa06cu:107": "nānāvibhūtisamayuktamṛddhivilāsādibhirguṇaiścaiveti /",
  "GK16visa06cu:108": "nirvahaṇe 'ntimasandhau catvāraḥ pañca vā ityupalakṣaṇamātraṃ kāryavyāpāriṇāṃ prayatne nālpatvaṃ vidheyam,",
  "GK16visa06cu:109": "bahutve 'bhinayaduḥ khāvahatvāt /",
  "GK16visa06cu:110": "********** END OF COMMENTARY **********",
  "GK16visa06cu:111": "khyātaṃ rāmāyaṇādiprasiddhaṃ vṛttam /",
  "GK16visa06cu:112": "yathā--rāmacaritādi /",
  "GK16visa06cu:113": "sandhayo vakṣyante /",
  "GK16visa06cu:114": "nānāvibhūtibhiryuktamiti mahāsahāyam /",
  "GK16visa06cu:115": "sukhaduḥkhasamudbhūtatvaṃ rāmayudhiṣṭhirādivṛttānteṣvabhiktam /",
  "GK16visa06cu:116": "rājarṣayo duṣyantādayaḥ /",
  "GK16visa06cu:117": "divyāḥ śrīkṛṣṇādayaḥ /",
  "GK16visa06cu:118": "divyā divyaḥ, yo divyo 'pyātmaninarābhimānī /",
  "GK16visa06cu:119": "yathā śrīrāmacandraḥ /",
  "GK16visa06cu:120": "gopucchagrasamāgramiti “krameṇāṅkāḥ sūkṣmāḥ kartavyāḥ” iti kecit /",
  "GK16visa06cu:121": "************* COMMENTARY *************",
  "GK16visa06cu:122": "Locanā:",
  "GK16visa06cu:123": "(lo, ṛ) sūkṣmāḥ svalpāḥ /",
  "GK16visa06cu:124": "********** END OF COMMENTARY **********",
  "GK16visa06cu:125": "anye tvāhuḥ--“yathā gopucche kecidvālā hrasvāḥ keciddīrghāstatheha kānicitkāryāṇi mukhasaṃdho samāptāni kānicitpratimukhe /",
  "GK16visa06cu:126": "evamanyeṣvapi kānicitkānicit” iti /",
  "GK16visa06cu:127": "pratyakṣanetṛcarito rasabhāvasamujjvalaḥ /",
  "GK16visa06cu:128": "bhavedagūḍhaśabdārthaḥ kṣudracūrṇakasaṃyutaḥ // VisSd_6.12 //",
  "GK16visa06cu:129": "************* COMMENTARY *************",
  "GK16visa06cu:130": "Locanā:",
  "GK16visa06cu:131": "(lo, ṝ) ko 'sāvaṅka ityāha---pratyakṣa iti /",
  "GK16visa06cu:132": "netārau nāyako nāyikā ca /",
  "GK16visa06cu:133": "tayorekasya dvayorvā caritaṃ tatra pratyakṣaṃ darśanīyamiti bhāvaḥ /",
  "GK16visa06cu:134": "cūrṇakānāṃ kṣudratvaṃ jhaṭiti bodhaphalaṃ vicchinnāvanāntaraikārthatvādi antimāṅkavarjaṃ nyāyasiddham /",
  "GK16visa06cu:135": "********** END OF COMMENTARY **********",
  "GK16visa06cu:136": "vicchinnāvāntaraikārthaḥ kiñcitsaṃlagnabindukaḥ /",
  "GK16visa06cu:137": "yukto na bahubhiḥ kāryairbojasaṃhṛtimānna ca // VisSd_6.13 //",
  "GK16visa06cu:138": "nānāvidhānasaṃyukto nātipracurapadyavān /",
  "GK16visa06cu:139": "************* COMMENTARY *************",
  "GK16visa06cu:140": "Locanā:",
  "GK16visa06cu:141": "(lo, ḷ) tatra sarvārthavicchedāt /",
  "GK16visa06cu:142": "padyānāṃ prācuryamabhinayaduḥ khāvahatvāt heyam /",
  "GK16visa06cu:143": "********** END OF COMMENTARY **********",
  "GK16visa06cu:144": "āvaśyakānāṃ kāryāṇāmavirodhādvinimitaḥ // VisSd_6.14 //",
  "GK16visa06cu:145": "nānekadinanirvartyakathayā saṃprayojitaḥ /",
  "GK16visa06cu:146": "āsannanāyakaḥ pātrairyutastricaturaistathā // VisSd_6.15 //",
  "GK16visa06cu:147": "dūrāhvānaṃ vadho yuddhaṃ rājyadeśādiviplavaḥ /",
  "GK16visa06cu:148": "vivāho bhojanaṃ śāpotsargau mṛtyū rataṃ tathā // VisSd_6.16 //",
  "GK16visa06cu:149": "dantacchedyaṃ nakhacchedyamanyadvrīḍākaraṃ ca yat /",
  "GK16visa06cu:150": "śayanādharapānādi nagarādyavarodhanam // VisSd_6.17 //",
  "GK16visa06cu:151": "snānānulepane caibhirvarjito nāstivistaraḥ /",
  "GK16visa06cu:152": "************* COMMENTARY *************",
  "GK16visa06cu:153": "Vijñapriyā:",
  "GK16visa06cu:154": "(vi, ña)",
  "GK16visa06cu:155": "khyātaṃ rāmāyaṇadīti---kāryaṃ nirvahaṇe 'dbhutamiti yaduktaṃ tattatprakīṇārtasamuccayīkaraṇarūpe nirvahaṇe 'dbhutaṃ kāryamityarthaḥ /",
  "GK16visa06cu:156": "nirvahaṇasandhirhi nānāsthale prakīrṇarthānāṃ vaiśiṣṭyarūpamaikātmyamiti vakṣyate /",
  "GK16visa06cu:157": "sandhayo vakṣyante /",
  "GK16visa06cu:158": "tatraikenaiva prayojanenānvitānāṃ kathāṃśānāmavāntaraikārthasaṃbandha iti sandhisāmānyalakṣaṇam /",
  "GK16visa06cu:159": "tatra ca ekenaikenetyarthaḥ /",
  "GK16visa06cu:160": "tatra itivṛttasyotsāhasahitabījasamutpattirmukhasandhiḥ /",
  "GK16visa06cu:161": "itivṛttamabhinetavyaprasaṅgaḥ /",
  "GK16visa06cu:162": "bījaṃ tadaṅkuraḥ tasyaiva yatnayukta udbhedaḥ pratimukhasandhiḥ /",
  "GK16visa06cu:163": "hrāsonmeṣavānuddeśyaprāptyāśāyuktaḥ phalapradhānopāyasyodbhedo garbhasandhiḥ /",
  "GK16visa06cu:164": "garbhasandhitoradhikatayā udbhinno mukhyaphalopāyaḥ śāpādinā vighnito vimarṣasandhiḥ /",
  "GK16visa06cu:165": "bījavatāṃ prakīrṇanāṃsakalasandhyuktārthānāmekārthatāprāpaṇaṃ nirvahaṇasandhiḥ /",
  "GK16visa06cu:166": "ayamupasaṃhṛtisandhirityucyate /",
  "GK16visa06cu:167": "ete pañca sandhayaḥ /",
  "GK16visa06cu:168": "mahāsahāyamati /",
  "GK16visa06cu:169": "rāmādeḥ sugrīvādayo mahāsahāyāḥ /",
  "GK16visa06cu:170": "nāyakaḥ pradhānapātram /",
  "GK16visa06cu:171": "pañcādhikadaśaparāstatrāṅkā ityuktatvāt paricchedarūpasyāṅkasya svarūpamāha---pratyakṣeti /",
  "GK16visa06cu:172": "pratyakṣanetreti /",
  "GK16visa06cu:173": "aṅka iti kīrttita ityagrenvayaḥ /",
  "GK16visa06cu:174": "netā nāyakaḥ, taccaritaṃ pratyakṣaṃ yatra tādṛśaḥ /",
  "GK16visa06cu:175": "rasabhāveti /",
  "GK16visa06cu:176": "bhāvo nāyakanāyakayorākūtam /",
  "GK16visa06cu:177": "kṣudracūrṇakamadīrghasamāsaṃ saṃskṛtam /",
  "GK16visa06cu:178": "vicchinneti /",
  "GK16visa06cu:179": "vyāpakaprasaṅgasya evadeśarūpor'tho vicchinnasamāpito yatra tādṛśaḥ /",
  "GK16visa06cu:180": "kiñcitsaṃsagnabinduka iti /",
  "GK16visa06cu:181": "avāntarārthavicchede 'pi prasaṅgāntaroktyākāṅkṣotthāpakaṃ vastu bindusaṃjñakam /",
  "GK16visa06cu:182": "“avāntarārthavicchede bindvavicchedakāraṇam“iti vakṣyamāṇatvāt /",
  "GK16visa06cu:183": "kiñcittadvān ityarthaḥ /",
  "GK16visa06cu:184": "bījamabhinetavyaprasaṅgasyāṅkura ityarthaḥ /",
  "GK16visa06cu:185": "naca tatsaṃhṛtimān tadvicchedavān /",
  "GK16visa06cu:186": "aṅke 'bhinetavyavastunāṃ niṣedhamāha---dūrāhvānamiti /",
  "GK16visa06cu:187": "dūrasthajanasyāhvānamityarthaḥ /",
  "GK16visa06cu:188": "bhojanamannabhojanam /",
  "GK16visa06cu:189": "dantacchedyanakhacchedyayorvastunorapi bhakṣaṇaniṣedhaḥ /",
  "GK16visa06cu:190": "tadapi nābhinetavyamityarthaḥ /",
  "GK16visa06cu:191": "eṣāmabhinayaḥ sadasyānāmamaṅgalamitya bhiprāyaḥ /",
  "GK16visa06cu:192": "Locanā:",
  "GK16visa06cu:193": "(lo, e) nāneketyādinā---ekadine kathaivāṅke 'bhineyā iti tricaturairiti pūrvavadupalakṣaṇam /",
  "GK16visa06cu:194": "dūrāhvānamityādibhirvarjita iti sambandhaḥ /",
  "GK16visa06cu:195": "vūdhayuddhādikañca yasya kasyacit mukhenānyena vā kavipratibhotthitena prakāreṇa darśanīyam /",
  "GK16visa06cu:196": "tathārthepakṣepakairiti vakṣyate /",
  "GK16visa06cu:197": "********** END OF COMMENTARY **********",
  "GK16visa06cu:198": "devīparijanādīnāmamātyavaṇijamapi // VisSd_6.18 //",
  "GK16visa06cu:199": "pratyakṣacitracaritairyukto bhāvarasodbhavaiḥ /",
  "GK16visa06cu:200": "************* COMMENTARY *************",
  "GK16visa06cu:201": "Vijñapriyā:",
  "GK16visa06cu:202": "(vi, ṭa) devīparijanādīnāṃ pratyakṣacitracaritairyukta ityanvayaḥ /",
  "GK16visa06cu:203": "bhāvarasodbhavairiti /",
  "GK16visa06cu:204": "bhāvo līlā raso vaidagdhyam /",
  "GK16visa06cu:205": "tena rasabhāvasamujjvala ityanena na paunaruktyam /",
  "GK16visa06cu:206": "********** END OF COMMENTARY **********",
  "GK16visa06cu:207": "antaniṣkrāntanikhilapātro 'ṅka iti kīrttitaḥ // VisSd_6.19 //",
  "GK16visa06cu:208": "bindvādayo vakṣyante /",
  "GK16visa06cu:209": "āvaśyakaṃ saṃdhyāvandanāhi /",
  "GK16visa06cu:210": "************* COMMENTARY *************",
  "GK16visa06cu:211": "Vijñapriyā:",
  "GK16visa06cu:212": "(vi, ṭha) kandhyāvandanādīti /",
  "GK16visa06cu:213": "rasāntaraprasaktasya nāyakasyeti bodhyam /",
  "GK16visa06cu:214": "********** END OF COMMENTARY **********",
  "GK16visa06cu:215": "aṅkaprastāvādgarbhāṅkamāha-",
  "GK16visa06cu:216": "aṅkodarapraviṣṭo yo raṅga dvārāmukhādimān /",
  "GK16visa06cu:217": "aṅko 'paraḥ sa garbhāṅkaḥ sabījaḥ phalavānapi // VisSd_6.20 //",
  "GK16visa06cu:218": "************* COMMENTARY *************",
  "GK16visa06cu:219": "Vijñapriyā:",
  "GK16visa06cu:220": "(vi, ḍa) garbhāṅkaḥ pradhānāṅkamadhye 'vāntaravicchedarūpo 'paro 'ṅkastallakṣaṇamāha--aṅkodareti /",
  "GK16visa06cu:221": "prathamato 'bhinayena naṭapraveśo raṅgadvāram /",
  "GK16visa06cu:222": "tadvakṣyati “yasmādabhinayāt pūrvam“ityādinātra cābhinayo nāṭyavastupradarśanam /",
  "GK16visa06cu:223": "garbhāṅkaḥ prathamāṅka eveti niyamābhāvāt āha--raṅgadvārāmukhādīti /",
  "GK16visa06cu:224": "āmukhaṃ prastāvanā tallakṣaṇamagre vakṣyate /",
  "GK16visa06cu:225": "raṅgadvārāmukhe prathamāṅke /",
  "GK16visa06cu:226": "ādipadāt vakṣyamāṇalakṣaṇakaśuddhasaṃkīrṇaviṣkambhakadvayasyapraveśakasya ca parigrahaḥ /",
  "GK16visa06cu:227": "vakṣyate hi---vṛttavarttiṣyamāṇakathāṃśapradarśakobhinayo viṣkambhakaḥ /",
  "GK16visa06cu:228": "saca madhyavidhajanapravarttitaḥ śuddhaḥ /",
  "GK16visa06cu:229": "madhyanīcābhyāṃ pravarttitaḥ saṃkīrṇaḥ /",
  "GK16visa06cu:230": "nīcajanamātrapravarttitaḥ praveśakaḥ /",
  "GK16visa06cu:231": "teṣāntu sakalāṅka eva sambhavaḥ /",
  "GK16visa06cu:232": "aṅkodara iti /",
  "GK16visa06cu:233": "mukhyanāṭakamadhye kenāpi pātreṇa nāṭakāntarapradarśanaṃ garbhāṅka ityarthaḥ /",
  "GK16visa06cu:234": "tatpradarśanaphalamāha---sabīja iti tatpradarśanāt,",
  "GK16visa06cu:235": "mukhyanāṭakabhinetavyārthasyāṅkuraphalayorlābhāt tad dvayavānityarthaḥ /",
  "GK16visa06cu:236": "********** END OF COMMENTARY **********",
  "GK16visa06cu:237": "yathā bālarāmāyaṇo rāvaṇaṃ prati kohalaḥ---",
  "GK16visa06cu:238": "“śravaṇaiḥ peyamanekairdṛśyaṃ dīrghaiśca locanairbahubhiḥ /",
  "GK16visa06cu:239": "bhavadarthamiva nibaddhaṃ nāṭyaṃ sītāsvayaṃvaraṇam” //",
  "GK16visa06cu:240": "ityādinā viracitaḥ sītāsvayaṃvaro nāma garbhāṅkaḥ /",
  "GK16visa06cu:241": "************* COMMENTARY *************",
  "GK16visa06cu:242": "Vijñapriyā:",
  "GK16visa06cu:243": "(vi, ḍha)",
  "GK16visa06cu:244": "taṃ gārbhāṅkaṃ darśayati---yathā bālarāmāyaṇa ityādi---tatra hi kenāpi kavinā nibaddhaṃ śravaṇairityādiguṇayuktaṃ sītasvayamvaraṃ nāma nāṭyaṃ kañcukinā rāvaṇe niveditam /",
  "GK16visa06cu:245": "tacchavaṇaāt sītāharaṇakanakamṛgarāmakrodharūpabījasya sītāharaṇarūpakasya ca sūcanāt taddvayavat /",
  "GK16visa06cu:246": "ityādinā viracita iti /",
  "GK16visa06cu:247": "ityādinā darśitaḥ kenāpi viracita ityarthaḥ /",
  "GK16visa06cu:248": "kañcukivākyena tadviracanābhāvāt /",
  "GK16visa06cu:249": "Locanā:",
  "GK16visa06cu:250": "(lo, ai) nṛtyapātrabhūto 'pi rāvaṇo 'sya garbhāṅkasya naṭāntarairabhineyasya draṣṭā /",
  "GK16visa06cu:251": "********** END OF COMMENTARY **********",
  "GK16visa06cu:252": "tatra pūrvaṃ pūrvaraṅgaḥ sabhāpūjā tataḥ param /",
  "GK16visa06cu:253": "kathanaṃ kavisaṃjñādernāṭakasyāpyathāmukham // VisSd_6.21 //",
  "GK16visa06cu:254": "************* COMMENTARY *************",
  "GK16visa06cu:255": "Vijñapriyā:",
  "GK16visa06cu:256": "(vi, ṇa)",
  "GK16visa06cu:257_0": "prasaṅgato garbhāṅkamuktvā prakṛtanāṭake yadyadabhinetavyaṃ tadāha---tatrapūrvamiti---pūrvaraṅgaśca",
  "GK16visa06cu:257_1": "naṭābhinayarūparaṅgadvārādisūtradhāraniṣkāmaṇāntaḥ kriyākalāpaḥ nāṭakasyeti---nāṭakasaṃjñāyā",
  "GK16visa06cu:257_2": "api kathanamityarthaḥ /",
  "GK16visa06cu:258": "Locanā:",
  "GK16visa06cu:259": "(lo, o) saṃjñādīti--ādiśabdāt gotrādiḥ /",
  "GK16visa06cu:260": "nāṭakasyāpi saṃjñāsvarūpādikathanamiti sambandhaḥ /",
  "GK16visa06cu:261": "********** END OF COMMENTARY **********",
  "GK16visa06cu:262": "tatreti nāṭake /",
  "GK16visa06cu:263": "yannāṭyavastunaḥ pūrvaṃ raṅgavighnopaśāntaye /",
  "GK16visa06cu:264": "kuśīlavāḥ prakurvanti pūrvaraṅgaḥ sa ucyate // VisSd_6.22 //",
  "GK16visa06cu:265": "pratyāhārādikānyaṅgānyasya bhūyāṃsi yadyapi /",
  "GK16visa06cu:266": "tathāpyavaśyaṃ kartavyā nāndī vinghopaśāntaye // VisSd_6.23 //",
  "GK16visa06cu:267": "************* COMMENTARY *************",
  "GK16visa06cu:268": "Vijñapriyā:",
  "GK16visa06cu:269": "(vi, ta) asya pūrvaraṅgarūpasaṃjñāvyutpattimāha---yannāṭyeti /",
  "GK16visa06cu:270": "nāṭyavastuno abhinetavyeti vṛttarūpavastuno rāmāyaṇādeḥ /",
  "GK16visa06cu:271": "kuśīlavāśca sūtradhārādinaṭāḥ /",
  "GK16visa06cu:272": "pratyahārādīti--sūtradhāranaṭādīnāṃ kriyāviśeṣāḥ pratyāhārādayaḥ /",
  "GK16visa06cu:273": "Locanā:",
  "GK16visa06cu:274": "(lo, au) pratyāhārādikānyaṅgāni raṅgavighnaśāntyarthaṃ naṭamātrakarttavyānyākareṣu boddhavyāni /",
  "GK16visa06cu:275": "kavikarttavyatvābhāvāt neha lakṣyante /",
  "GK16visa06cu:276": "********** END OF COMMENTARY **********",
  "GK16visa06cu:277": "tasyāḥ svarūpamāha--",
  "GK16visa06cu:278": "************* COMMENTARY *************",
  "GK16visa06cu:279": "Locanā:",
  "GK16visa06cu:280": "(lo, a) asyā nāndyāḥ /",
  "GK16visa06cu:281": "********** END OF COMMENTARY **********",
  "GK16visa06cu:282": "āśīrvacanasaṃyuktā stutiryasmātprayujyate /",
  "GK16visa06cu:283": "devadvijanṛpādīnāṃ tasmānnāndīti saṃjñitā // VisSd_6.24 //",
  "GK16visa06cu:284": "************* COMMENTARY *************",
  "GK16visa06cu:285": "Locanā:",
  "GK16visa06cu:286": "(lo, ā) āśīriti /",
  "GK16visa06cu:287": "devadvijanṛpādīnāmāśīrāśaṃsā tatpratipādakenavacanena yuktā /",
  "GK16visa06cu:288": "nāṭakādiṣu nityamavaśyaṃ prayujyate, natvasyāḥ kadācitkatvasthitiḥ /",
  "GK16visa06cu:289": "nāndīti nādidhātoḥ siddhā /",
  "GK16visa06cu:290": "********** END OF COMMENTARY **********",
  "GK16visa06cu:291": "māṅgalyaśaṅkhacandrābjakokakairavaśaṃsinī /",
  "GK16visa06cu:292": "padairyuktādūdaśabhiraṣṭābhirvā padairuta // VisSd_6.25 //",
  "GK16visa06cu:293": "************* COMMENTARY *************",
  "GK16visa06cu:294": "Vijñapriyā:",
  "GK16visa06cu:295": "(vi, tha) nāndīsaṃjñāvyutpattimāha---āśīrvacaneti /",
  "GK16visa06cu:296": "āśaṃsānurūpā samṛddhirnāndī /",
  "GK16visa06cu:297": "nāndisvarūpapadavyutpattau nāndī samṛddhiriti cocyate iti stutivacanasaṃyuktā nāndī yasmāt pravarttate sabhāsatsu śrāvyate /",
  "GK16visa06cu:298": "atastad vacanameva tatsambandhānnāndī /",
  "GK16visa06cu:299": "devadvijanṛpādīnāmāśīrvacanetyanvayaḥ /",
  "GK16visa06cu:300": "etādṛśanāndīkathanañca na mumeḥ tanmate raṅgadvārameva nāndī /",
  "GK16visa06cu:301": "kintu munibhinnānāṃ kārikākṛtāmevedṛśanāndīkathanamityagre vyaktībhaviṣyati /",
  "GK16visa06cu:302": "yad yad vastvātmikā sā tattadāha---maṅgalyeti /",
  "GK16visa06cu:303": "eṣāmanyataradeva śaṃsanīyamityarthaḥ /",
  "GK16visa06cu:304": "padaiḥ dvādaśabhiriti /",
  "GK16visa06cu:305": "atra capadaṃ ślokapādo vibhaktyantaṃ padañca /",
  "GK16visa06cu:306": "yathāsambhavaṃ vivakṣyate /",
  "GK16visa06cu:307": "tadanyetarairyuktetyarthaḥ /",
  "GK16visa06cu:308": "Locanā:",
  "GK16visa06cu:309": "(lo, i) utetyanena kvacit padairaṣṭabhirdvādaśabhirvā yutā /",
  "GK16visa06cu:310": "********** END OF COMMENTARY **********",
  "GK16visa06cu:311": "aṣṭapadā yathā anargharāghave--“niṣpratyūhama” ityādi /",
  "GK16visa06cu:312": "dvādaśapadā yathā mama tātapādānāṃ puṣpamālāyām---",
  "GK16visa06cu:313": "************* COMMENTARY *************",
  "GK16visa06cu:314": "Vijñapriyā:",
  "GK16visa06cu:315": "(vi, da) aṣṭapadā anargharāghave iti /",
  "GK16visa06cu:316": "atra niṣpratyūha ityādi viramati mahākalpa ityādi ślokaddhayāṣṭapādairaṣṭapadatvam /",
  "GK16visa06cu:317": "naca niṣpratyūhamupāsmahe bhagavataḥ kaumaudakīlakṣaṇaḥ kokaprīticakorapāraṇapaṭujyotiṣmatī locane /",
  "GK16visa06cu:318": "yābhyāmarddhavibodhamugdhamadhuraśrīrarddhanidrāyito nābhipallavapuṇḍarīkamukulaḥ kamboḥ sapatnīkṛtaḥ //",
  "GK16visa06cu:319": "ityatra vibhaktyantapadānāṃ dvādaśatvapyasti, tatkathamaṣṭapadatvaṃ darśitamiti vācyam /",
  "GK16visa06cu:320": "ubhayasattve 'pi aṣṭapadatvānapāyāt taddarśanaucityāt vyākhyātam /",
  "GK16visa06cu:321": "aṣṭapadatvāsambhave vibhaktyantapadarūpadvādaśapadavatīṃ nāndīmudāharati /",
  "GK16visa06cu:322": "********** END OF COMMENTARY **********",
  "GK16visa06cu:323": "śirasi dhṛtasurāpage smarārāvaruṇamukhendurucirgirīndraputrī /",
  "GK16visa06cu:324": "atha caraṇayugānate svakānte smitasarasā bhavato 'stu bhūtihetuḥ //",
  "GK16visa06cu:325": "evamanyatra /",
  "GK16visa06cu:326": "etannāndīti kasyacinmatānusāreṇoktam /",
  "GK16visa06cu:327": "vastutastu “pūrvaraṅgasya raṅgadvārābhidhānamaṅgam” ityanye /",
  "GK16visa06cu:328": "************* COMMENTARY *************",
  "GK16visa06cu:329": "Vijñapriyā:",
  "GK16visa06cu:330": "(vi, dha) etannāndīti /",
  "GK16visa06cu:331": "āśīrvacanarūpā nāndītyarthaḥ /",
  "GK16visa06cu:332_0": "raṅgavighnopaśāntaye ityanena pūrvaṅgasya raṅgavighnopaśāntaphalatvasyoktatvāt tathāpyavaśyaṃ",
  "GK16visa06cu:332_1": "kartavyā nāndī vidhnopaśāntaye iti tadarthānmunītaranāṭyākārikākṛtaḥ kasyacin matābhiprāyeṇoktam /",
  "GK16visa06cu:333": "vastutastu pūrvaraṅgasya raṅgadvāramevāṅgaṃ natu nāndītyanye āhurityarthaḥ /",
  "GK16visa06cu:334": "********** END OF COMMENTARY **********",
  "GK16visa06cu:335": "yaduktam---",
  "GK16visa06cu:336": "“yasmādabhinayo hyatra prāthamyādavatāryate /",
  "GK16visa06cu:337": "raṅgadvāramato jñeyaṃ vāgaṅgābhinayātmakam” //",
  "GK16visa06cu:338": "iti /",
  "GK16visa06cu:339": "uktaprakārāyāśca nāndyā raṅgadvārātprathamaṃ naṭaireva kartavyatayā na maharṣiṇā nirdeśaḥ kṛtaḥ /",
  "GK16visa06cu:340": "************* COMMENTARY *************",
  "GK16visa06cu:341": "Vijñapriyā:",
  "GK16visa06cu:342": "(vi, na) raṅgadvārasyāṅgadarśikāṃ kārikāṃ darśayati--yasmādabhinayo hyatreti /",
  "GK16visa06cu:343": "prāthamyādityāśīrvacanato 'pi prāthamyādityarthaḥ /",
  "GK16visa06cu:344": "vāgaṅgeti /",
  "GK16visa06cu:345": "vāgabhinayātmakamaṅgābhinayātmakamityarthaḥ /",
  "GK16visa06cu:346": "atra prāthamyādityanena pūrvaraṅgāṅgatvaṃ raṅgadvārasya darśitam /",
  "GK16visa06cu:347": "natu nāndyāiti bhāvaḥ /",
  "GK16visa06cu:348": "tasyāḥ pūrvaraṅgānaṅgatve maharṣestathātvāpradarśanamapi sādhakamityāha /",
  "GK16visa06cu:349": "uktaprakārayā iti /",
  "GK16visa06cu:350": "dvādaśapadāṣṭapadaprakārāyā ityarthaḥ /",
  "GK16visa06cu:351": "maharṣiṇā nāndīmāṃtrasyaivānirddiṣṭatvāt /",
  "GK16visa06cu:352": "uktakārāyā api tasyā anirddeśaḥ naṭaireveti /",
  "GK16visa06cu:353": "nāṭye 'vaśyaṃ nāndī karttavyā iti maharṣibhinnānāṃ matānusāribhirnaṭairevetyarthaḥ /",
  "GK16visa06cu:354": "natu maharṣimatānusāribhirityarthaḥ /",
  "GK16visa06cu:355": "maharṣiṇā tadanirddeśāttadāha--na maharṣiṇeti /",
  "GK16visa06cu:356": "maharṣiṇa tadanirdeśe tasyā dvādaśapadatvādiviśeṣaṇavyabhicāre heturityāha---kālidāsādīti /",
  "GK16visa06cu:357": "********** END OF COMMENTARY **********",
  "GK16visa06cu:358": "kālidāsādimahākaviprabandheṣu ca---",
  "GK16visa06cu:359": "************* COMMENTARY *************",
  "GK16visa06cu:360": "Locanā:",
  "GK16visa06cu:361": "(lo, ī) etaditi /",
  "GK16visa06cu:362": "etannāṭakādeḥ prathamaṃ pādam /",
  "GK16visa06cu:363": "kasyacit kolāhalādeḥ /",
  "GK16visa06cu:364": "naṭaireva narttakaireva kāvyatvāntaḥ pātitvābhāvāt ityarthaḥ /",
  "GK16visa06cu:365": "********** END OF COMMENTARY **********",
  "GK16visa06cu:366": "vedānteṣu yamāhurekapuruṣaṃ vyāpya sthitaṃ rodasī yasminnīśvara ityananyaviṣayaḥ śabdo yathārthākṣaraḥ /",
  "GK16visa06cu:367": "antaryaśca mumukṣubhiniyamitaprāṇādibhirmṛgyate sa sthāṇuḥ sthirabhaktiyogasulabho niḥ śreyasāyāstu vaḥ //",
  "GK16visa06cu:368": "************* COMMENTARY *************",
  "GK16visa06cu:369": "Locanā:",
  "GK16visa06cu:370": "(lo, u) vedānteti /",
  "GK16visa06cu:371": "yathārthākṣara īśvaraśabda īśidhāteḥ siddhatvādaiśvaryyayogarūḍharūpor'thastasmin eva tāttvika ityarthaḥ /",
  "GK16visa06cu:372": "********** END OF COMMENTARY **********",
  "GK16visa06cu:373": "evamādiṣu nāndīlakṣaṇāyogāt /",
  "GK16visa06cu:374": "************* COMMENTARY *************",
  "GK16visa06cu:375": "Vijñapriyā:",
  "GK16visa06cu:376": "(vi, pa) vedānteṣu iti /",
  "GK16visa06cu:377": "sa sthāṇurmaheśo vā yuṣmākaṃ śreyase 'stu iti anvayaḥ /",
  "GK16visa06cu:378": "ekapuruṣaṃ pradhānaṃ puruṣam /",
  "GK16visa06cu:379": "rodasī dyāvāpṛthivyau /",
  "GK16visa06cu:380": "abhinnaviṣayo 'nyatrāpravṛttiḥ /",
  "GK16visa06cu:381": "ananyaviṣaya iti kvacit pāṭhaḥ /",
  "GK16visa06cu:382": "akṣaramatra padam /",
  "GK16visa06cu:383": "varṇasyārthābhāvena yathārthābhāvāt /",
  "GK16visa06cu:384": "arthaśca īśaaiśvaryye iti karttṛvihitavarapratyayāntaḥ dhātvarthaḥ /",
  "GK16visa06cu:385": "prāṇadayaḥ prāṇapānādayaḥ pañcavāyava ityarthaḥ /",
  "GK16visa06cu:386": "antarniyamitoktau mumukṣubhiryo mṛgyate dhyāyate /",
  "GK16visa06cu:387": "nāndīlakṣaṇekati /",
  "GK16visa06cu:388": "dvādaśatvāṣṭapadatvābhāvena tallakṣaṇabhāvādityarthaḥ /",
  "GK16visa06cu:389": "********** END OF COMMENTARY **********",
  "GK16visa06cu:390": "uktaṃ ca---“raṅgadvāramārabhya kaviḥ kuryāt-'ityādi /",
  "GK16visa06cu:391": "ata eva prāktanapustakeṣu “nāndyante sūtradhāraḥ” ityanantarameva “vedānteṣu-” ityādi ślokale(li) khanaṃ dṛśyate /",
  "GK16visa06cu:392": "yacca paścāt “nāndyante sūtradhāraḥ” iti le (li)",
  "GK16visa06cu:393": "khanaṃ tasyāyamabhiprāyaḥ---nāndyante sūtradhāra idaṃ prayojitavān,",
  "GK16visa06cu:394": "itaḥ prabhṛti mayā nāṭakamupādīyata iti kaverabhiprāyaḥ sūcita” iti /",
  "GK16visa06cu:395": "************* COMMENTARY *************",
  "GK16visa06cu:396": "Vijñapriyā:",
  "GK16visa06cu:397": "(vi, pha) tathā ca raṅgadvārameva nāndī /",
  "GK16visa06cu:398": "saivāvaśyaṃ karttavyeti darśayatiuktañceti /",
  "GK16visa06cu:399": "uktamatra maharṣiṇeti bodhyam /",
  "GK16visa06cu:400": "ata eva tatra raṅgadvārarūpaiva nāndī maharṣerabhimatā /",
  "GK16visa06cu:401": "tasyā evādau sūtradhāreṇa karttavyatvādevetyarthaḥ /",
  "GK16visa06cu:402": "atra ca nandyante raṅgadvārarūpanāndyanta ityarthaḥ /",
  "GK16visa06cu:403": "yacca paścāditi /",
  "GK16visa06cu:404": "vedānteṣu ityādiślekasya paścādityarthaḥ /",
  "GK16visa06cu:405": "nāndyante raṅgadvārarūpanāndyante sūtradhāra idaṃ vedānteṣu ityādi prayojitavān /",
  "GK16visa06cu:406": "itaḥ paraṃ mayā kavinā nāṭakamupādīyate /",
  "GK16visa06cu:407": "ityevaṃ kaverabhiprāyo nāndyanta ityādinā kavinaiva sūcita ityarthaḥ /",
  "GK16visa06cu:408": "Locanā:",
  "GK16visa06cu:409": "(lo, ū) nāndīlakṣaṇaṃ samanantaroktaprakāram /",
  "GK16visa06cu:410": "yañca paścāditi /",
  "GK16visa06cu:411": "vedānteṣu ityādi padānantaraṃ tataḥ ślokāt /",
  "GK16visa06cu:412": "********** END OF COMMENTARY **********",
  "GK16visa06cu:413": "pūrvaraṅgaṃ vidhāyaiva sūtradhārā nivartate /",
  "GK16visa06cu:414": "praviśya sthāpakastadvatkāvyamāsthāpayettataḥ // VisSd_6.26 //",
  "GK16visa06cu:415": "************* COMMENTARY *************",
  "GK16visa06cu:416": "Vijñapriyā:",
  "GK16visa06cu:417": "(vi, ba) pūrvaraṅgānantarakṛtyamāha---pūrvaraṅgamiti /",
  "GK16visa06cu:418": "sthāpakaḥ sūtradhārasadṛśaṃ naṭāntaram /",
  "GK16visa06cu:419": "tadvaditi /",
  "GK16visa06cu:420": "sūtradhāravadityarthaḥ /",
  "GK16visa06cu:421": "kāvyamat nāṭakarūpam /",
  "GK16visa06cu:422": "Locanā:",
  "GK16visa06cu:423": "(lo, ṛ) pūrvaraṅga iti /",
  "GK16visa06cu:424": "evaṃ pratyāhāramārabhya kavikarttavyarūparaṅgadvāraparyyantāṅgamadhyam iti śeṣaḥ /",
  "GK16visa06cu:425": "********** END OF COMMENTARY **********",
  "GK16visa06cu:426": "divyamartye sa tadrūpo miśramanyatarastayoḥ /",
  "GK16visa06cu:427": "sūcayaidvastu bījaṃ vā mukhaṃ pātramathāpi vā // VisSd_6.27 //",
  "GK16visa06cu:428": "************* COMMENTARY *************",
  "GK16visa06cu:429": "Vijñapriyā:",
  "GK16visa06cu:430": "(vi, bha) divyamartyeṣu ityādikaṃ svayameva vyākhyāsyati /",
  "GK16visa06cu:431": "divyaṃ marttyaṃ ceti kvacit pāṭhaḥ /",
  "GK16visa06cu:432": "Locanā:",
  "GK16visa06cu:433": "(lo, ṝ) miśraṃ divyamarttyābhyāmiti, vṛttābhyāmityarthaḥ /",
  "GK16visa06cu:434": "********** END OF COMMENTARY **********",
  "GK16visa06cu:435": "kāvyārthasya sthāpanātsthāpakaḥ /",
  "GK16visa06cu:436": "tadvaditi sūtradhārasadṛśaguṇākāraḥ /",
  "GK16visa06cu:437": "idānīṃ pūrvaraṅgasya samyakprayogābhāvādeka eva sūtradhāraḥ sarvaṃ prayojayatīti vyavahāraḥ /",
  "GK16visa06cu:438": "sa sthāpako divyaṃ vastu divyo bhūtvā,",
  "GK16visa06cu:439": "martyaṃ martyo bhūtvā,",
  "GK16visa06cu:440": "miśraṃ ca divyamartyayoranyataro bhūtvā sūcayet /",
  "GK16visa06cu:441": "vastu itivṛttam, yathodāttarāghave---",
  "GK16visa06cu:442": "rāmo mūdhni nidhāya kānanamagānmālāmivājñāṃ guro- stadbhaktyā bharatena rājyamakhilaṃ mātrā sahaivojjhitam /",
  "GK16visa06cu:443": "tau sugrīvavibhīṣaṇāvanugatau nītau parāmunnatiṃ protsiktā daśakaṃdhāraprabhṛtayo dhvastāḥ samastā dviṣaḥ //",
  "GK16visa06cu:444": "************* COMMENTARY *************",
  "GK16visa06cu:445": "Vijñapriyā:",
  "GK16visa06cu:446": "(vi, ma) vṛttamiti--vṛttamabhinetavyavṛttāntaḥ /",
  "GK16visa06cu:447": "rāmo mūrdhni ityādinā rāmo guroḥ piturājñāṃ mūrdhni nidhāya kānanamagādityanvayaḥ /",
  "GK16visa06cu:448": "tadbhakatyā rāmabhaktyā mātrā jananyā /",
  "GK16visa06cu:449": "tau purāṇe śrutau /",
  "GK16visa06cu:450": "pretsiktāḥ uddhatāḥ /",
  "GK16visa06cu:451": "daśakandharaprabhṛtayaḥ samastādviṣaḥ dhvastā teneti śeṣaḥ /",
  "GK16visa06cu:452": "atrābhinetavyasya samastavastusūcakam /",
  "GK16visa06cu:453": "Locanā:",
  "GK16visa06cu:454": "(lo, ḷ) prostiktāḥ prakarṣeṇa darpiṣṭāḥ /",
  "GK16visa06cu:455": "********** END OF COMMENTARY **********",
  "GK16visa06cu:456": "bījaṃ yathā ratnāvalyām---",
  "GK16visa06cu:457": "dvīpādanyasmādapi madhyādapi jalanidherdiśo 'pyantāt /",
  "GK16visa06cu:458": "ānīya jhaṭiti ghaṭayati vidhirabhimatamabhimukhībhūtaḥ //",
  "GK16visa06cu:459": "************* COMMENTARY *************",
  "GK16visa06cu:460": "Vijñapriyā:",
  "GK16visa06cu:461": "(vi, ya) bījamiti---abhinetavyārthamūlamaṅkuraḥ /",
  "GK16visa06cu:462": "dvīpādanyasmāditi /",
  "GK16visa06cu:463": "dūrasthenāpi vareṇa svīyakanyāpariṇayasya bhāvitvena nijapatnīmāśvāsayataḥ sthāpakasya sūtradhārasya ca uktiriyam /",
  "GK16visa06cu:464": "anyadvīpādito 'pyānīyābhimukhībhūto vidhirghaṭayatītyarthaḥ /",
  "GK16visa06cu:465": "********** END OF COMMENTARY **********",
  "GK16visa06cu:466": "atra hi samudre pravahaṇabhaṅgamagnotthitāyā ratnāvalyā anukūladaivalālito vatsarājagṛhapraveśo yaugandharāyaṇavyāpāramārabhya ratnāvalī prāptau bījam /",
  "GK16visa06cu:467": "mukhaṃ śleṣādinā prastutavṛttāntapratipādako vāgviśeṣaḥ /",
  "GK16visa06cu:468": "************* COMMENTARY *************",
  "GK16visa06cu:469": "Vijñapriyā:",
  "GK16visa06cu:470": "(vi, ra) atreti vahanaṃ naukā /",
  "GK16visa06cu:471": "vahitreti kvacit pāṭhaḥ /",
  "GK16visa06cu:472": "gṛhapraveśo bījamityanvayaḥ /",
  "GK16visa06cu:473": "śleṣādinetyatra ādipadādanyāpadeśaparigrahaḥ /",
  "GK16visa06cu:474": "Locanā:",
  "GK16visa06cu:475": "(lo, e) yaugandharāyaṇaḥ amātyaviśeṣaḥ /",
  "GK16visa06cu:476": "********** END OF COMMENTARY **********",
  "GK16visa06cu:477": "yathā---",
  "GK16visa06cu:478": "āsāditaprakaṭanirmalacandrahāsaḥ prāptaḥ śaratsamaya eṣa viśuddhakāntiḥ /",
  "GK16visa06cu:479": "utkhāyā gāḍhatamasaṃ ghanakālamugraṃ rāmo daśāsyamiva saṃbhṛtabandhujīvaḥ //",
  "GK16visa06cu:480": "************* COMMENTARY *************",
  "GK16visa06cu:481": "Vijñapriyā:",
  "GK16visa06cu:482": "(vi, la) tatra śleṣeṇāha /",
  "GK16visa06cu:483": "āsāditeti---gāḍhatamasamatiśayandhakāramugraṃ ghanakālaṃ prāvṛṭkālam utkhāya unmīlya śaratsamaya eṣa prāpta āgataḥ /",
  "GK16visa06cu:484": "rāmo daśāsyamiva daśāsyo 'pi gāḍhatamo gāḍhamoha ugraśca /",
  "GK16visa06cu:485": "śaratsamayarāmayorviśeṣaṇānyāha---āsāditetyādīni---śaratpakṣe prakaṭo vyaktībhūto nirmalacandra eva hāsaḥ /",
  "GK16visa06cu:486": "āsāditeti /",
  "GK16visa06cu:487": "rāmapakṣe candrahāsaḥ khaṅgaḥ--rāvaṇavadhārthaṃ kāle eva tadāsādanaṃ bodhyam /",
  "GK16visa06cu:488": "śaratpakṣe viśuddhaścāsau kāntaḥ kamanīyaśceti vigrahaḥ /",
  "GK16visa06cu:489": "rāmapakṣe vahvau viśuddhā kāntā patnī yasya tādṛśaḥ /",
  "GK16visa06cu:490": "śaratpakṣe saṃbhṛtaṃ janitaṃ bandhujīvakusumaṃ yena tādṛśaḥ,",
  "GK16visa06cu:491": "rāmapakṣe sambhṛto janito bandhūnāṃ raṇapatitavānarāṇāṃ jīvo 'mṛtavṛṣṭyā yena tādṛśaḥ /",
  "GK16visa06cu:492": "atra candrahāsadipadaśleṣavān vāgviśeṣaḥ /",
  "GK16visa06cu:493": "ādipadagrāhyo 'nyāpadeśastu nodāhṛtaḥ /",
  "GK16visa06cu:494": "tacca mama tārāvatīcandraśekharanāṭake yathā--- “udyate śaśini pūrvabhūdharaṃ rājitaṃ kalpacandraśekharam /",
  "GK16visa06cu:495": "eṣa yāsyati śakī mahārṇavaṃ tātapādamiva vandanamicchuḥ //",
  "GK16visa06cu:496": "“tatra hi candrasya tādamahārṇavagamanānyāpadeśena prastutavastunaścandraśekharanṛpasya vane tapaḥ prasaktasya tātapādavandanārthagamanasūcakam /",
  "GK16visa06cu:497": "evamanyatrāpyanusandheyam /",
  "GK16visa06cu:498": "Locanā:",
  "GK16visa06cu:499": "(lo, ai) āsāditeti---candrahāsaḥ prabhākhaḍgaśca /",
  "GK16visa06cu:500": "kasya jalasya /",
  "GK16visa06cu:501": "antaṃ svarūpam kāntā vahnipraveśaśuddhā sītā /",
  "GK16visa06cu:502": "tamo 'ndhakāraḥ mohaśca bandhujīvāravyaṃ kusumam /",
  "GK16visa06cu:503": "bandhūnāṃ jīvāḥ prāṇāśca /",
  "GK16visa06cu:504": "********** END OF COMMENTARY **********",
  "GK16visa06cu:505": "pātraṃ yathā śākuntale ---",
  "GK16visa06cu:506": "tavāsmi gītarāgeṇa hāriṇā prasabhaṃ hṛtaḥ /",
  "GK16visa06cu:507": "eṣa rājeva duṣyantaḥ sāraṅgeṇatiraṃhasā //",
  "GK16visa06cu:508": "************* COMMENTARY *************",
  "GK16visa06cu:509": "Vijñapriyā:",
  "GK16visa06cu:510": "(vi, va) tavāsmīti---tava naṭyāḥ /",
  "GK16visa06cu:511": "prasabhaṃ balāt /",
  "GK16visa06cu:512": "hāriṇa manohāriṇā /",
  "GK16visa06cu:513": "eṣa purāṇeṣu śrutaḥ /",
  "GK16visa06cu:514": "atra pātraṃ rājā /",
  "GK16visa06cu:515": "********** END OF COMMENTARY **********",
  "GK16visa06cu:516": "raṅgaṃ prasādya madhuraiḥ śalokaiḥ kāvyārthasūcakaiḥ /",
  "GK16visa06cu:517": "rūpakasya kaverākhyāṃ gotrādyapi sa kīrtayet // VisSd_6.28 //",
  "GK16visa06cu:518": "ṛtuṃ ca kañcitprāyeṇa bhāratī vṛttimāśritaḥ /",
  "GK16visa06cu:519": "sa sthāpakaḥ /",
  "GK16visa06cu:520": "prāyeṇoti kvacidṛtorakītanamapi /",
  "GK16visa06cu:521": "yathā--ratnāvalyām /",
  "GK16visa06cu:522": "bhāratīvṛttistu---",
  "GK16visa06cu:523": "************* COMMENTARY *************",
  "GK16visa06cu:524": "Vijñapriyā:",
  "GK16visa06cu:525": "(vi, śa) raṅgaṃ prasādyeti---raṅgamatra vastu, etat sūcanarūpaṃ nāṭyaikadeśam /",
  "GK16visa06cu:526": "yathā ratnāvalyāmiti /",
  "GK16visa06cu:527": "tatra vasantotsavasya varṇane vasantarttorapi varṇanāt /",
  "GK16visa06cu:528": "********** END OF COMMENTARY **********",
  "GK16visa06cu:529": "bhāratī saṃskṛtaprāyo vāgvyāpāro naṭāśrayaḥ // VisSd_6.29 //",
  "GK16visa06cu:530": "************* COMMENTARY *************",
  "GK16visa06cu:531": "Vijñapriyā:",
  "GK16visa06cu:532": "(vi, ṣa) bhāratīti---narāśrayaḥ puṃprayojyaḥ /",
  "GK16visa06cu:533": "strīvācāṃ prakṛtatvāt puṃsāmapyadhanānāṃ vacaḥ prakṛtatvāt prāya ityuktam /",
  "GK16visa06cu:534": "********** END OF COMMENTARY **********",
  "GK16visa06cu:535": "saṃskṛtabahulo vākpradhāno vyāpāro bhāratī /",
  "GK16visa06cu:536": "tasyāḥ prarocanā vīthī tathā prahasanāmukhe /",
  "GK16visa06cu:537": "aṅgānyatronmukhīkāraḥ praśaṃsātaḥ prarocanā // VisSd_6.30 //",
  "GK16visa06cu:538": "************* COMMENTARY *************",
  "GK16visa06cu:539": "Vijñapriyā:",
  "GK16visa06cu:540": "(vi, sa) tasyā iti /",
  "GK16visa06cu:541": "bhāratyā ityarthaḥ /",
  "GK16visa06cu:542": "tatra prarocanālakṣaṇamāha---atronmukhīkāra iti /",
  "GK16visa06cu:543": "Locanā:",
  "GK16visa06cu:544": "(lo, o) tasyā bhāratīvṛtteḥ /",
  "GK16visa06cu:545": "vīthī vīthyaṅgāni /",
  "GK16visa06cu:546": "prahasanaṃ prahasanāṅgāni vakṣyamāṇāni /",
  "GK16visa06cu:547": "********** END OF COMMENTARY **********",
  "GK16visa06cu:548": "prastutābhinayeṣu praśaṃsātaḥ śrotṝṇāṃ pravṛttyunmukhīkaraṇaṃ prarocanā /",
  "GK16visa06cu:549": "yathā ratnāvalyām---",
  "GK16visa06cu:550": "śrīharṣo nipuṇaḥ kaviḥ pariṣadapyeṣā guṇagrāhiṇī,",
  "GK16visa06cu:551": "loke hāri ca vatsārājacaritaṃ nāṭye ca dakṣā vayam /",
  "GK16visa06cu:552": "vastvekaikamapīha vāñchitaphalaprāpteḥ padaṃ kiṃ punar- madbhāgyopacayādayaṃ samuditaḥ sarvo guṇānāṃ gaṇaḥ //",
  "GK16visa06cu:553": "vīthīprahasane vakṣyete /",
  "GK16visa06cu:554": "************* COMMENTARY *************",
  "GK16visa06cu:555": "Vijñapriyā:",
  "GK16visa06cu:556": "(vi, ha) śrīharṣa iti /",
  "GK16visa06cu:557": "dhāvaka evātra yadyapi kaviḥ tathāpi rājñaḥ śrīharṣasya prītaye tatraiva kavitvāropaḥ kṛtaḥ /",
  "GK16visa06cu:558": "vastvekaikamapīheti /",
  "GK16visa06cu:559": "iha eṣu /",
  "GK16visa06cu:560": "nipuṇakavi--pariṣatsvīyanāṭyadakṣatvātteṣu vastuṣu madhye /",
  "GK16visa06cu:561": "ekaikaṃ vastu ityarthaḥ /",
  "GK16visa06cu:562": "kiṃ punariti /",
  "GK16visa06cu:563": "kiṃ punarvaktavyamityarthaḥ /",
  "GK16visa06cu:564": "guṇānāṃ phalaprāptihetutvāt upādeyānām /",
  "GK16visa06cu:565": "atrābhinetavyasya vatsarājacaritasyābhinetṝṇāṃ naṭānāṃ pariṣadaśca praśaṃsā /",
  "GK16visa06cu:566": "saṃskṛteneti /",
  "GK16visa06cu:567": "tadaṅgatā /",
  "GK16visa06cu:568": "vīthīprahasane iti /",
  "GK16visa06cu:569": "taddvayamukharūpakaviśeṣau nāṭakaprabhedau vakṣyate /",
  "GK16visa06cu:570": "tau ca saṃskṛtenaiveti taddvayaṃ bhāratyā aṅgam /",
  "GK16visa06cu:571": "********** END OF COMMENTARY **********",
  "GK16visa06cu:572": "naṭī vidūṣako vāpi pāripāśivaka eva vā /",
  "GK16visa06cu:573": "sūtradhāreṇa sahitāḥ salāpaṃ yatra kurvate // VisSd_6.31 //",
  "GK16visa06cu:574": "citrairvākyaiḥ svakāryotthaiḥ prastutākṣepibhirmithaḥ /",
  "GK16visa06cu:575": "āmukhaṃ tattu vijñeyaṃ nāmnā prastāvanāpi sā // VisSd_6.32 //",
  "GK16visa06cu:576": "************* COMMENTARY *************",
  "GK16visa06cu:577": "Vijñapriyā:",
  "GK16visa06cu:578": "(vi, ka) āmukharūpamāha--naṭīti /",
  "GK16visa06cu:579": "********** END OF COMMENTARY **********",
  "GK16visa06cu:580": "sūtradhārasadṛśatvāt sthāpako 'pi sūtradhāra ucyate /",
  "GK16visa06cu:581": "tasyānucaraḥ pāripāśvikaḥ, tasmātkiñcidūno naṭaḥ /",
  "GK16visa06cu:582": "uddhātya(ta)kaḥ kathoddhātaḥ prayogātiśayastathā /",
  "GK16visa06cu:583": "pravartakāvalagite pañca prastāvanābhidāḥ // VisSd_6.33 //",
  "GK16visa06cu:584": "************* COMMENTARY *************",
  "GK16visa06cu:585": "Vijñapriyā:",
  "GK16visa06cu:586": "(vi, kha) īdṛśīṃ prastāvanāmukttvā tasyāḥ pañcabhedānāha---uddhātyaka iti /",
  "GK16visa06cu:587": "********** END OF COMMENTARY **********",
  "GK16visa06cu:588": "tatra---",
  "GK16visa06cu:589": "padāni tvagatārthāni tadarthagataye narāḥ /",
  "GK16visa06cu:590": "yojayanti padairanyaiḥ sa uddhātya (ta) ka ucyate // VisSd_6.34 //",
  "GK16visa06cu:591": "************* COMMENTARY *************",
  "GK16visa06cu:592": "Vijñapriyā:",
  "GK16visa06cu:593": "(vi, ga) tatra uddhātyakalakṣaṇamāha---padānīti /",
  "GK16visa06cu:594": "agatarthāni ityatrārdho yojakavaktṛhṛdayasthitor'thaḥ /",
  "GK16visa06cu:595": "tadarthāgataya iti /",
  "GK16visa06cu:596": "padadvaye 'vagatiparo 'gamiḥ /",
  "GK16visa06cu:597": "tathā ca vaktrā sthāpakenānavagatatādṛśārthāni svoccaritapadāni,",
  "GK16visa06cu:598": "tadarthasya yojakanarahṛdayasthitasyārthasyāvagataye 'nyaiḥ sthāpakoccāritabhinnaiḥ padairyojayanti /",
  "GK16visa06cu:599": "svahṛdayasthitārthatāṃ pratipādayantītyarthaḥ /",
  "GK16visa06cu:600": "********** END OF COMMENTARY **********",
  "GK16visa06cu:601": "yathā mudrārākṣase sūtradhāraḥ---",
  "GK16visa06cu:602": "“krūragrahaḥ saketuścandramasampūrṇamaṇḍalamidānīm /",
  "GK16visa06cu:603": "abhibhavitumicchati bālat--“",
  "GK16visa06cu:604": "************* COMMENTARY *************",
  "GK16visa06cu:605": "Locanā:",
  "GK16visa06cu:606": "(lo, au)",
  "GK16visa06cu:607": "kūragraheti---krūro dāruṇagraho rāhuḥ,",
  "GK16visa06cu:608": "pakṣe-krūro dāruṇo graha āgrahaḥ candraguptābhibhavarūpaḥ yasya /",
  "GK16visa06cu:609": "candraṃ śaśinaṃ candraguptākhyaṃ rājānañca /",
  "GK16visa06cu:610": "********** END OF COMMENTARY **********",
  "GK16visa06cu:611": "ityanantaram---“(nepathye / ) āḥ, ka eṣa mayi jīvati candraguptamabhi- bhavitumicchati” /",
  "GK16visa06cu:612": "iti /",
  "GK16visa06cu:613": "atrānyārthantyapi padāni hṛdayasthārthāgatyā arthāntare saṃkramayya pātrapraveśaḥ /",
  "GK16visa06cu:614": "************* COMMENTARY *************",
  "GK16visa06cu:615": "Vijñapriyā:",
  "GK16visa06cu:616": "(vi, gha) krūragraheti---candragrahaṇaṃ bhaviṣyati iti pratīpādayataḥ sthāpakasyoktiriyam /",
  "GK16visa06cu:617": "sa krūragrahaḥ ketū rāhurityarthaḥ /",
  "GK16visa06cu:618": "eṣāṃ padānāṃ candraguptanṛpatimantriṇā cāṇakyabrāhmaṇarūpanareṇa rākṣasarūpāt krūragrahāt krūro graho yasya tasmāt /",
  "GK16visa06cu:619": "candraguptanṛpatyabhibhavarūpe svahṛdayasthiter'the saṃkramaḥ kṛtaḥ /",
  "GK16visa06cu:620": "tādṛśārthatā darśitetyarthaḥ /",
  "GK16visa06cu:621": "tadāha--atrārthavantayapīti /",
  "GK16visa06cu:622": "rāhucandrarūpārthavantyapītyarthaḥ /",
  "GK16visa06cu:623": "hṛdīsthor'tho rākṣasacandragaptarūpaḥ /",
  "GK16visa06cu:624": "pātraṃ cāṇakyaḥ /",
  "GK16visa06cu:625": "Locanā:",
  "GK16visa06cu:626": "(lo, a) padāni krūragraha ityādīni /",
  "GK16visa06cu:627": "hṛdisthaḥ sūtradhārasyetyarthaḥ /",
  "GK16visa06cu:628": "prakṛtaścandroparāgarūpastasyāgatyābodhena /",
  "GK16visa06cu:629": "arthāntare prakṛtagranthābhidheye /",
  "GK16visa06cu:630": "atrāha bhāṇḍiḥ-- vismṛtaṃ na pratītaṃ vā yatra vākyaṃ prakāśyate /",
  "GK16visa06cu:631": "praśnottaramanohārī sa uddhātyaka ucyate //",
  "GK16visa06cu:632": "yathā pāraṇḍavābhyudaye--- kā ślāghā guṇināṃ kṣamāparibhavaḥ ko 'kṣaḥ sukulyaiḥ kṛtaḥ kiṃ duḥ khaṃ parasaṃśrayo jagati kaḥ ślāghyo ya āśrīyate /",
  "GK16visa06cu:633": "ko mṛtyurvyasanaṃ guṇa dadhati ke yairnirjitā śatravaḥ kena jñātamidaṃ virāṭanagare channasthitaiḥ pāṇḍavaiḥ //",
  "GK16visa06cu:634": "ataḥ sūtradhāraniṣkāntau pāṇḍavapraveśaḥ /",
  "GK16visa06cu:635": "********** END OF COMMENTARY **********",
  "GK16visa06cu:636": "sūtradhārasya vākyaṃ vā samādāyārthamasya vā /",
  "GK16visa06cu:637": "bhavetpātrapraveśaścetkathoddhātaḥ sa ucyate // VisSd_6.35 //",
  "GK16visa06cu:638": "************* COMMENTARY *************",
  "GK16visa06cu:639": "Vijñapriyā:",
  "GK16visa06cu:640": "(vi, ṅa) kathoddhātalakṣaṇamāha--sūtradhārasyeti /",
  "GK16visa06cu:641": "idānīṃ sthāpakakṛtyābhāvāt sūtradhāra eva sthāparakakṛtyaṃ karotītyabhiprāyeṇāha--sūtradhārasyeti /",
  "GK16visa06cu:642": "vākyādānaṃ vākyānukaraṇam /",
  "GK16visa06cu:643": "arthādānaṃ vākyānukaraṇaṃ vinā tadarthānuśīlanam /",
  "GK16visa06cu:644": "********** END OF COMMENTARY **********",
  "GK16visa06cu:645": "vākyaṃ yathā ratnāvalyām--“dvīpādanyasmādapi--'ityādi (332 pṛ dṛ)",
  "GK16visa06cu:646": "sūtradhāreṇa paṭhite--“(nepathye)",
  "GK16visa06cu:647": "sādhu bharataputra! sādhu /",
  "GK16visa06cu:648": "evametat /",
  "GK16visa06cu:649": "kaḥ sandehaḥ ? dvīpādanyasmādapi--” ityādi paṭhitvā yaugandharāyaṇasya praveśaḥ /",
  "GK16visa06cu:650": "vākyārtho yathā veṇyām--",
  "GK16visa06cu:651": "nirvāṇavairadahanāḥ praśamādarīṇāṃ nandantu pāṇḍutanayāḥ saha mādhavena /",
  "GK16visa06cu:652": "raktaprasādhitabhuvaḥ kṣatavigrahāśca svasthā bhavantu kururājasutāḥ sabhṛtyāḥ //",
  "GK16visa06cu:653": "************* COMMENTARY *************",
  "GK16visa06cu:654": "Vijñapriyā:",
  "GK16visa06cu:655": "(vi, ca) dvīpāditi--atra yaugandharāyaṇamantrirūpapātrasya tadvākyaṃ punaranukṛtya praveśaḥ /",
  "GK16visa06cu:656": "Locanā:",
  "GK16visa06cu:657": "(lo, ā) nirvāṇeti---śamaḥ kopādyabhāvaḥ vināśaśca /",
  "GK16visa06cu:658": "raktā rañjitā prasādhitā prakarṣeṇa sādhitā, raktena rudhireṇa prasādhitā maṇḍitāśca /",
  "GK16visa06cu:659": "vigraho yuddhaṃ dehaśca /",
  "GK16visa06cu:660": "svasthāḥ kuśalinaḥ svargasthāśca /",
  "GK16visa06cu:661": "********** END OF COMMENTARY **********",
  "GK16visa06cu:662": "iti sūtradhāreṇa paṭhitasya vākyasyārthaṃ gṛhītvā--“(nepathye)",
  "GK16visa06cu:663": "āḥ durātman ! vṛthā maṅgalapāṭhaka !, kathaṃ svasthā bhavantu mayi jīvati dhārtarāṣṭāḥ ?",
  "GK16visa06cu:664": "” tataḥ sūtradhāraniṣkrāntau bhīmasenasya praveśaḥ /",
  "GK16visa06cu:665": "************* COMMENTARY *************",
  "GK16visa06cu:666": "Vijñapriyā:",
  "GK16visa06cu:667": "(vi, cha) nirvāṇeti--pāṇḍutanayāḥ nirvāṇavairagnayaḥ santo mādhavena saha nandantu /",
  "GK16visa06cu:668": "kururājasutāśca duryodhanādayo 'nuraktaprasannīkṛtabhūmiṣṭhalokā tyaktayuddhāśca santaḥ sabhṛtyāḥ svasthā bhavantu ityarthaḥ /",
  "GK16visa06cu:669": "arthaṃ gṛhītveti /",
  "GK16visa06cu:670": "etad vākyānukāraṇaṃ vinā tadarthānuśīlanenaiva ā ityādyuktavataḥ bhīmasya praveśaḥ /",
  "GK16visa06cu:671": "Locanā:",
  "GK16visa06cu:672": "(lo, i) bhīmasenasya praveśa ityanantaraṃ prathamārthamādāya iti śeṣaḥ /",
  "GK16visa06cu:673": "********** END OF COMMENTARY **********",
  "GK16visa06cu:674": "yadi prayoga ekasmin prayogo 'nyaḥ prayujyate /",
  "GK16visa06cu:675": "tena pātrapraveśaścetprayogātiśayastadā // VisSd_6.36 //",
  "GK16visa06cu:676": "************* COMMENTARY *************",
  "GK16visa06cu:677": "Vijñapriyā:",
  "GK16visa06cu:678": "(vi, ja) prayogātiśayalakṣaṇamāha--yadi prayoga iti /",
  "GK16visa06cu:679": "bhūya iti /",
  "GK16visa06cu:680": "punarapyanya ityarthaḥ /",
  "GK16visa06cu:681": "prayogo 'nya iti kvacit pāṭhaḥ /",
  "GK16visa06cu:682": "********** END OF COMMENTARY **********",
  "GK16visa06cu:683": "yathā kundamālāyām---“(nepathye) ita ito 'vataratvāryā /",
  "GK16visa06cu:684": "sūtradhāraḥ---ko 'yaṃ khalvāryāhvānena sāhāyakamapi me sampādayati /",
  "GK16visa06cu:685": "(vilokya) kaṣṭamatikaruṇaṃ vartate /",
  "GK16visa06cu:686": "“laṅkeśvarasya bhavane suciraṃ sthiteti rāmeṇa lokaparivādabhayākulena /",
  "GK16visa06cu:687": "nirvāsitāṃ janapadādapi garbhagurvoṃ sītāṃ vanāya parikarṣati lakṣmaṇo 'yam” //",
  "GK16visa06cu:688_0": "atra nṛtyaprayogārthaṃ svabhāryāhvānamicchatā sūtradhāreṇa “sītāṃ vanāya parikarṣati",
  "GK16visa06cu:688_1": "lakṣmaṇo 'yam” iti sītālakṣmaṇayoḥ praveśaṃ sūcayitvā niṣkāntena svaprayogamatiśayāna",
  "GK16visa06cu:688_2": "eva prayogaḥ prayojitaḥ /",
  "GK16visa06cu:689": "************* COMMENTARY *************",
  "GK16visa06cu:690": "Vijñapriyā:",
  "GK16visa06cu:691": "(vi, jha) iti ito 'vataritviti /",
  "GK16visa06cu:692": "sūtradhārapatnyā āhvānanāgamanopadeśaḥ kṛtaḥ /",
  "GK16visa06cu:693": "laṅkeśvarasyeti /",
  "GK16visa06cu:694": "janapadāt ayodhyāto nirvāsitāṃ niṣkāmitāṃ garbhagurvomityanvayaḥ /",
  "GK16visa06cu:695": "prayogātiśayapadayogārthaṃ ghadṛyan vyācaṣṭe---svaprayogamatiśayāna iti /",
  "GK16visa06cu:696": "eva prayogaḥ sūcita iti---sītālakṣmaṇayoḥ praveśarūpo 'nyaḥ prayogaḥ sūcita ityarthaḥ /",
  "GK16visa06cu:697": "sūcita ityatra prayojita iti kvacit pāṭhaḥ /",
  "GK16visa06cu:698": "Locanā:",
  "GK16visa06cu:699": "(lo, ī) ita iti /",
  "GK16visa06cu:700": "atrāryyapadārthaḥ sītārūpo nepathye pātrābhimataḥ /",
  "GK16visa06cu:701": "naṭīrūpastu sūtradhāreṇāvagataḥ svaprayogamatiśayānaḥ prakṛtāthapratipādanāt /",
  "GK16visa06cu:702": "********** END OF COMMENTARY **********",
  "GK16visa06cu:703": "kālaṃ pravṛttamāśritya sūtradhugyatra varṇayet /",
  "GK16visa06cu:704": "tadāśrayaśca pātrasya praveśastatpravartakam // VisSd_6.37 //",
  "GK16visa06cu:705": "************* COMMENTARY *************",
  "GK16visa06cu:706": "Vijñapriyā:",
  "GK16visa06cu:707": "(vi, ña) pravarttake kālāśrayeṇāha---kālamiti /",
  "GK16visa06cu:708": "tadāśrayasya tatsūcitasya /",
  "GK16visa06cu:709": "********** END OF COMMENTARY **********",
  "GK16visa06cu:710": "yathā---“āsāditaprakaṭa--” ityādi (332 pṛ dṛ) /",
  "GK16visa06cu:711": "“tataḥ praviśati yathānidiṣṭo rāmaḥ” /",
  "GK16visa06cu:712": "yatraikaśca samāveśātkāryamanyatprasādhyate /",
  "GK16visa06cu:713": "prayoge khalu tajjñeyaṃ nāmnāvalagitaṃ budhaiḥ // VisSd_6.38 //",
  "GK16visa06cu:714": "************* COMMENTARY *************",
  "GK16visa06cu:715": "Vijñapriyā:",
  "GK16visa06cu:716": "(vi, ṭa) avalagitalakṣaṇamāha--yatraikatreti /",
  "GK16visa06cu:717": "yatraikatra prayoge satītyanyaḥ /",
  "GK16visa06cu:718": "samāveśāt tatprayogasya samanirdiṣṭatvāt ānyatkāryyaṃ prasādhyate ityarthaḥ /",
  "GK16visa06cu:719": "********** END OF COMMENTARY **********",
  "GK16visa06cu:720": "yathā śākuntale--sūtradhāro naṭīṃ prati /",
  "GK16visa06cu:721": "“tavāsmi gītarāgeṇa-” (333 pṛ dṛ) ityādi /",
  "GK16visa06cu:722": "tato rājñaḥ praveśaḥ /",
  "GK16visa06cu:723": "yojyānyatra yathālābhaṃ vīthyaṅgānītarāṇyapi /",
  "GK16visa06cu:724": "atra āmukhe /",
  "GK16visa06cu:725": "uddhātya (ta) kāvalagitayoritarāṇi vīthyaṅgāni vakṣyamāṇāni /",
  "GK16visa06cu:726": "************* COMMENTARY *************",
  "GK16visa06cu:727": "Vijñapriyā:",
  "GK16visa06cu:728": "(vi, ṭha) tavāsmīti /",
  "GK16visa06cu:729": "atra gītapraśaṃsārūpaprayoge sati rājñaḥ praveśarūpamanyatkāryyaṃ sādhitam /",
  "GK16visa06cu:730": "pravarttake kālāśrayaṇamato bhedakaṃ bodhyam /",
  "GK16visa06cu:731": "itthaṃ prastāvanārūpesya udghātakādipañcabhedamuktvā tatraiva prayoge yathālābhaṃ vīthyaṅgānyapi prayojanīyānītyāha---yojyānyatreti /",
  "GK16visa06cu:732": "vīthyākhyoparūpātmakanāṭakaprabhedasya vakṣyamāṇasyāṅgam /",
  "GK16visa06cu:733": "udghātyakāvalagitādīni tayordaśāṅgāni vakṣyante /",
  "GK16visa06cu:734": "āmukhaprabhedatayāpi udghātyakāvalagite ukte /",
  "GK16visa06cu:735": "atastad bhinnaikadeśe tadaṅgānyapyatra yojanīyānītyāha---udghātyakāvalagitayoritarāṇīti /",
  "GK16visa06cu:736": "********** END OF COMMENTARY **********",
  "GK16visa06cu:737": "nakhakuṭṭastu---",
  "GK16visa06cu:738": "************* COMMENTARY *************",
  "GK16visa06cu:739": "Vijñapriyā:",
  "GK16visa06cu:740": "(vi, ḍa) pañcaprabhedā āmukhasyāmī praviṣṭapātrasūcitapātrāntarapraveśaghaṭitā uktaḥ /",
  "GK16visa06cu:741": "apraviṣṭasūcitapātraghaṭito 'pi nakhakuṭṭākhyaḥ ṣaṣṭhaprabheda ityāha--nakhakuṭṭastu iti /",
  "GK16visa06cu:742": "********** END OF COMMENTARY **********",
  "GK16visa06cu:743": "nepathyoktaṃ śrutaṃ yatra tvākāśavacanaṃ tathā // VisSd_6.39 //",
  "GK16visa06cu:744": "samāśrityāpi kartavyamāmukhaṃ nāṭakādiṣu /",
  "GK16visa06cu:745": "eṣāmāmukhabhedānāmekaṃ kañcitprayojayet // VisSd_6.40 //",
  "GK16visa06cu:746": "************* COMMENTARY *************",
  "GK16visa06cu:747": "Vijñapriyā:",
  "GK16visa06cu:748": "(vi, ḍha) tallakṣaṇamāha--nepathyeti /",
  "GK16visa06cu:749": "nepathye veśaracanāsthale uktaṃ pātraṃ ākāśe vacanaṃ yasya tādṛśaṃ vā pātramāśritya āmukhaṃ karttavyamityarthaḥ /",
  "GK16visa06cu:750": "itthamāmukhasya ṣaḍ bhedāḥ /",
  "GK16visa06cu:751": "********** END OF COMMENTARY **********",
  "GK16visa06cu:752": "tenārthamatha pātraṃ vā samākṣipyavai sūtradhṛka /",
  "GK16visa06cu:753": "prastāvanānte nirgacchettato vastu prayojayet // VisSd_6.41 //",
  "GK16visa06cu:754": "************* COMMENTARY *************",
  "GK16visa06cu:755": "Vijñapriyā:",
  "GK16visa06cu:756": "(vi, ṇa) tenārthamiti /",
  "GK16visa06cu:757": "sūtradhṛk pātraṃ tadbhinnamarthaṃ vā samākṣipyaiva sūcayitvaiva tādṛśaprastāvanānte nirgacchedityarthaḥ /",
  "GK16visa06cu:758": "********** END OF COMMENTARY **********",
  "GK16visa06cu:759": "vastvitivṛttam /",
  "GK16visa06cu:760": "************* COMMENTARY *************",
  "GK16visa06cu:761": "Locanā:",
  "GK16visa06cu:762": "(lo, u) śrutaṃ kasyāpi sammukhīnasya mukhāditivṛttaṃ prakṛtagranthābhidheyam /",
  "GK16visa06cu:763": "asva ca prapañcanamarthāt patradvāreṇaiva /",
  "GK16visa06cu:764_0": "yadyapi nāsūcitasya pātrasya raṅgabhūmiṣu praveśa iti vacanāt sarveṣāmapi pātrāṇāṃ",
  "GK16visa06cu:764_1": "sūcitānāmeva raṅge praveśastathāpi prastāvanānantaraṃ praveśyapātrāṇāmuktaprakāreṇa",
  "GK16visa06cu:764_2": "vicchittibhiḥ sūcanamiti śeṣaḥ /",
  "GK16visa06cu:765": "kvacittu sambhramādiyuktānāṃ pātrāṇāṃ praveśena sūcanaṃ na paṭīkṣepo 'piḥ yathā candrakalāyāṃ praviśyāpaṭīkṣepeṇa saṃbhrāntaḥ śabara ityādi /",
  "GK16visa06cu:766": "********** END OF COMMENTARY **********",
  "GK16visa06cu:767": "idaṃ punarvastu budhaurdvividhaṃ parikalpyate /",
  "GK16visa06cu:768": "************* COMMENTARY *************",
  "GK16visa06cu:769": "Locanā:",
  "GK16visa06cu:770": "(lo, ū) budhairgranthakāraiḥ /",
  "GK16visa06cu:771": "********** END OF COMMENTARY **********",
  "GK16visa06cu:772": "ādhikārikamekaṃ syātprāsaṅgikamathāparam // VisSd_6.42 //",
  "GK16visa06cu:773": "adhikāraḥ phale svāmyamadhikārī ca tatprabhuḥ /",
  "GK16visa06cu:774": "tasyetivṛttaṃ kavibhirādhikārikamucyate // VisSd_6.43 //",
  "GK16visa06cu:775": "phale pradhānaphale /",
  "GK16visa06cu:776": "yathā bālarāmāyaṇo rāmacaritam /",
  "GK16visa06cu:777": "************* COMMENTARY *************",
  "GK16visa06cu:778": "Vijñapriyā:",
  "GK16visa06cu:779": "(vi, ta) bālarāmāyaṇe rāmacaritamiti /",
  "GK16visa06cu:780": "rāmo 'haṃ rāvaṇādivadhaphale svāmī, tasya caritamādhikārikamityarthaḥ /",
  "GK16visa06cu:781": "********** END OF COMMENTARY **********",
  "GK16visa06cu:782": "asyopakaraṇārthaṃ tu prāsaṅgikamitīṣyate /",
  "GK16visa06cu:783": "asyādhikāriketivṛttasya upakaraṇanimittaṃ yaccaritaṃ tatprāsaṅgikam /",
  "GK16visa06cu:784": "yathā sugrīvādicaritam /",
  "GK16visa06cu:785": "patākāsthānakaṃ yojyaṃ suvicāryeha vastuni // VisSd_6.44 //",
  "GK16visa06cu:786": "iha nāṭye /",
  "GK16visa06cu:787": "************* COMMENTARY *************",
  "GK16visa06cu:788": "Vijñapriyā:",
  "GK16visa06cu:789": "(vi, tha) upakaraṇanimittamiti /",
  "GK16visa06cu:790": "upakaraṇamupakāraḥ sāhāyyamityarthaḥ /",
  "GK16visa06cu:791": "nāṭakasyāntaraṅgamāha---patākāsthānakamiti /",
  "GK16visa06cu:792": "iha nāṭye iti /",
  "GK16visa06cu:793": "āmukhe iti---vṛttasādhāraṇe nāṭye ityarthaḥ /",
  "GK16visa06cu:794": "tenāsya āmukhe itivṛtte ca sambhava ityagre vyaktībhaviṣyati /",
  "GK16visa06cu:795": "********** END OF COMMENTARY **********",
  "GK16visa06cu:796": "yatrārthe cintite 'nyasmiṃstalliṅgo 'nyaḥ prayujyate /",
  "GK16visa06cu:797": "āgantukena bhāvena patākāsthānakaṃ tu tat // VisSd_6.45 //",
  "GK16visa06cu:798": "************* COMMENTARY *************",
  "GK16visa06cu:799": "Vijñapriyā:",
  "GK16visa06cu:800": "(vi, da) takṣmiṅga iti /",
  "GK16visa06cu:801": "cintitārthasamānacihna ityarthaḥ /",
  "GK16visa06cu:802": "Locanā:",
  "GK16visa06cu:803": "(lo, ṛ) āgantukena prakṛtāditareṇa /",
  "GK16visa06cu:804": "********** END OF COMMENTARY **********",
  "GK16visa06cu:805": "tadredānāha--sahasaivārthasaṃpattirguṇāvatyupacārataḥ /",
  "GK16visa06cu:806": "patākāsthānakamidaṃ prathamaṃ parikīrtitam // VisSd_6.46 //",
  "GK16visa06cu:807": "************* COMMENTARY *************",
  "GK16visa06cu:808": "Vijñapriyā:",
  "GK16visa06cu:809": "(vi, dha) sahasaiveti /",
  "GK16visa06cu:810": "upacārataḥ kriyāto guṇavatī /",
  "GK16visa06cu:811": "arthasaṃpattiruddeśya saṃpattiḥ /",
  "GK16visa06cu:812": "sahasaivetyarthaḥ /",
  "GK16visa06cu:813": "********** END OF COMMENTARY **********",
  "GK16visa06cu:814": "yathā ratnāvalyām--“vāsavadatteyam” iti rājā yadā tatkaṇṭhapāśaṃ mocayati tadā taduktyā “sāgarikeyam” iti pratyabhijñāya “kathaṃ ?",
  "GK16visa06cu:815": "priyā me sāgarikā ?",
  "GK16visa06cu:816": "alamalamatimātraṃ sāhasenāmunā te tvaritamayi ! vimuñca tvaṃ latāpāśametam /",
  "GK16visa06cu:817": "calitamapi niroddhuṃ jīvitaṃ jīviteśe ! kṣaṇamiha mama kaṇṭhe bāhupāśaṃ nidhehi” //",
  "GK16visa06cu:818": "atra phalarūpārthasaṃpattiḥ pūrvāpekṣayopacārātiśayādguṇavatyutkṛṣṭa /",
  "GK16visa06cu:819": "************* COMMENTARY *************",
  "GK16visa06cu:820": "Vijñapriyā:",
  "GK16visa06cu:821": "(vi, na) vāsavadatteyamiti /",
  "GK16visa06cu:822": "vāsavadattā rājapatnī /",
  "GK16visa06cu:823": "tadveśena sāgarikā āyāsyatīti kṛtasaṅkete rājñi sthite tajjñātvā vāsavadattaiva sāgarikāyā āgamanāt pūrvamāgatya saṅketabhgaṃ kṛtvā rājanāṃ hrepayitvāṃ gatā /",
  "GK16visa06cu:824": "rājā ca tāmanunetuṃ paścād calitaḥ /",
  "GK16visa06cu:825": "tatastadveśā sāgarikā āgatya rājānamanāsādya nirvadāllatāpāśenātmānaṃ baddhvā marttumudyatā /",
  "GK16visa06cu:826": "rājā ca vāsavadattāmanunetuṃ calitaḥ /",
  "GK16visa06cu:827": "pathi tāṃ dṛṣṭvā vāsavadattaivāyaṃ mriyata iti jñātvā pāśaṃ mocayan sāgarikāyā uktyā sāgarikeyamiti jñātvā guṇavatīmuddeśyaphalasampattimāptavān /",
  "GK16visa06cu:828": "atra vāsavadattāmaraṇarūpe 'nyasminnarthe cintite āgantukena latāpāśena vāsavadattāmaraṇacihnadyaṅkitamriyamāṇasāgarikārūpārthaprayoga iti patākasthānasāmānyalakṣaṇaṃ bodhyam /",
  "GK16visa06cu:829": "Locanā:",
  "GK16visa06cu:830": "(lo, ṝ) pūrvāpekṣayā pūrvasya vāsavadattājñānasyāpekṣayā /",
  "GK16visa06cu:831": "********** END OF COMMENTARY **********",
  "GK16visa06cu:832": "vacaḥ sātiśayaṃ śliṣṭaṃ nānābandhasamāśrayam /",
  "GK16visa06cu:833": "patākāsthānakamidaṃ dvitīyaṃ parikīrttitam // VisSd_6.47 //",
  "GK16visa06cu:834": "************* COMMENTARY *************",
  "GK16visa06cu:835": "Vijñapriyā:",
  "GK16visa06cu:836": "(vi, pa) dvitīyapatākasthānamāha---vacaḥ sātiśayamiti /",
  "GK16visa06cu:837": "nānābandho bījaprakāśananāyakamaṅgalasūcanādirūpaḥ /",
  "GK16visa06cu:838": "********** END OF COMMENTARY **********",
  "GK16visa06cu:839": "yathā veṇyām---",
  "GK16visa06cu:840": "“raktaprasādhitabhuvaḥ kṣatavigrahāśca svasthā bhavantu kururājasutāḥ sabhṛtyāḥ” /",
  "GK16visa06cu:841": "atra raktādīnāṃ rudhiraśarīrārthahetukaśleṣavaśena bījārthapratipādanānnetṛmaṅgalapratipattau satyāṃ dvitāyaṃ patākāsthānam /",
  "GK16visa06cu:842": "************* COMMENTARY *************",
  "GK16visa06cu:843": "Vijñapriyā:",
  "GK16visa06cu:844": "(vi, pha) raktaprasādhiteti /",
  "GK16visa06cu:845": "rakteṇa rudhireṇa bhaṇḍitabhūmayaḥ /",
  "GK16visa06cu:846": "kṣataśarīrāḥ svargasthā bhavantviti śleṣalabhyor'thaḥ /",
  "GK16visa06cu:847": "tadāha---atra raktādīnāmiti /",
  "GK16visa06cu:848": "atrānuraktādyarthe cintite śabdarūpatalliṅgo 'nyo rudhirādyartha āgantukena śabdena prayogāt patākasthānasāmānyalakṣaṇasattvam /",
  "GK16visa06cu:849": "idaṃ patākāsthānamāmukhāntargataṃ vakṣyamāṇaṃ ca vṛttāntargataṃ bodhyam /",
  "GK16visa06cu:850": "********** END OF COMMENTARY **********",
  "GK16visa06cu:851": "arthopakṣepakaṃ yattu līnaṃ savinayaṃ bhavet /",
  "GK16visa06cu:852": "śliṣṭapratyuttaropetaṃ tṛtīyamidamucyate // VisSd_6.48 //",
  "GK16visa06cu:853": "************* COMMENTARY *************",
  "GK16visa06cu:854": "Vijñapriyā:",
  "GK16visa06cu:855": "(vi, ba) tṛtīyamāha---arthopakṣepakamiti /",
  "GK16visa06cu:856": "arthopakṣepakaṃ prastutavastusūcakaṃ yattu vaca ityarthaḥ /",
  "GK16visa06cu:857": "śliṣṭeti vyācaṣṭe /",
  "GK16visa06cu:858": "sambandhayogyena iti uktavākyānvayaḥ savinayamityatra vinayo viśeṣaṇa nayaḥ niścayaḥ tad vyācaṣṭe--viśeṣeti /",
  "GK16visa06cu:859": "********** END OF COMMENTARY **********",
  "GK16visa06cu:860": "līnamavyaktārtham,",
  "GK16visa06cu:861": "śliṣṭena sambandhayogyenābhiprāyāntaraprayuktena pratyuttareṇotapetam,",
  "GK16visa06cu:862": "savinayaṃ viśeṣaniścayaprāptyā sahitaṃ saṃpādyate yattattṛtīyaṃ patākāsthānam /",
  "GK16visa06cu:863": "yathā veṇyāṃ dvitīye 'ṅke “kañcukī-deva ! bhagnaṃ bhagnam /",
  "GK16visa06cu:864": "rājā--kena ? kañcukī--bhīmena /",
  "GK16visa06cu:865": "rājā--kasya ? kañcukī--bhavataḥ /",
  "GK16visa06cu:866": "rājā--āḥ ! kiṃ pralapasi ? kañcukī--(sabhayam) deva ! nanu bravīmi /",
  "GK16visa06cu:867": "bhagnaṃ bhīmena bhavataḥ /",
  "GK16visa06cu:868": "rājā-dhig vṛddhāpasada ! ko 'yamadya te vyāmohaḥ ? kañcukī-deva ! na vyāmohaḥ /",
  "GK16visa06cu:869": "satyameva--",
  "GK16visa06cu:870": "“bhagnaṃ bhīmena bhavato marutā rathaketanam /",
  "GK16visa06cu:871": "patitiṃ kiṅgiṇīkvāṇabaddhākrandamiva kṣitau” //",
  "GK16visa06cu:872": "************* COMMENTARY *************",
  "GK16visa06cu:873": "Vijñapriyā:",
  "GK16visa06cu:874": "(vi, bha) bagnamiti--- bhagnaṃ bhīmeva marutā bhavato rathaketanam /",
  "GK16visa06cu:875": "patitaṃ kiṅkiṇījālaṃ baddhākrandamiva kṣitau /",
  "GK16visa06cu:876": "iti kañcukinā vaktavye sambhramāt khaṇḍaśa uktam /",
  "GK16visa06cu:877": "duryodhanorubhaṅgarūpārthopakṣepakaṃ bhīmenetyatra bhīmasenarūpeṇa svānuṣṭhānayogyena ketanabhaṅgatiriktabhiprāyayuktena duryodhanasya pratyuttareṇepetam /",
  "GK16visa06cu:878": "atra līnādikaṃ spaṣṭārthamavadheyam /",
  "GK16visa06cu:879": "********** END OF COMMENTARY **********",
  "GK16visa06cu:880": "atra duryodhanorubhaṅgarūpaprastutasaṃkrāntamarthopakṣepaṇam /",
  "GK16visa06cu:881": "************* COMMENTARY *************",
  "GK16visa06cu:882": "Vijñapriyā:",
  "GK16visa06cu:883": "(vi, ma) arthopakṣepakatvaṃ vyācaṣṭe---atreti /",
  "GK16visa06cu:884": "atra ketubhaṅgarūpe 'nyasmin cintite ūrubhaṅgarūpārthaprayoga āgantukena śliṣṭaśabdenetyataḥ patākāsthānasāmānyalakṣaṇasattvam /",
  "GK16visa06cu:885": "********** END OF COMMENTARY **********",
  "GK16visa06cu:886": "dvyartho vacanavinyāsaḥ suśliṣṭaḥ kāvyayojitaḥ /",
  "GK16visa06cu:887": "pradhānārthāntarākṣepi patākāsthānakaṃ param // VisSd_6.49 //",
  "GK16visa06cu:888": "************* COMMENTARY *************",
  "GK16visa06cu:889": "Vijñapriyā:",
  "GK16visa06cu:890": "(vi, ya) caturthamāha---vdyartho vacaneti /",
  "GK16visa06cu:891": "suśliṣṭaḥ arthadvaye śobhanaśliṣṭaḥ /",
  "GK16visa06cu:892": "kāvyaṃ ślokastatra yojatiḥ /",
  "GK16visa06cu:893": "pradhānārthāntarasya mukhyatayā pratipādyārthāntarasya sūcaka ityarthaḥ /",
  "GK16visa06cu:894": "********** END OF COMMENTARY **********",
  "GK16visa06cu:895": "yathā ratnāvalyām---",
  "GK16visa06cu:896": "“uddāmotkalikāṃ vipāṇḍurarucaṃ prārabdhajṛmbhāṃ kṣaṇā- dāyāsaṃ śvasanodramairaviralairātanvatīmātmanaḥ /",
  "GK16visa06cu:897": "adyodyānalatāmimāṃ samadanāṃ nārīmivānyāṃ dhruvaṃ paśyan kopavipāṭaladyuti mukhaṃ devyāḥ kariṣyāmyaham” //",
  "GK16visa06cu:898": "************* COMMENTARY *************",
  "GK16visa06cu:899": "Vijñapriyā:",
  "GK16visa06cu:900": "(vi, ra)",
  "GK16visa06cu:901": "uddāmeti---rājñā parigṛhītāṃ mādhavīlatāmakālakusumitāṃ vāsavadattayāḥ parājayaśaṃsinīṃ tasyaiva darśayato rājña uktiriyam /",
  "GK16visa06cu:902": "samadānāṃ virahiṇīm anyāṃ nārīmiva /",
  "GK16visa06cu:903": "imāmudyānalatāṃ paśyannahaṃ devyā vāsavadattāyā mukhaṃ kopavipāṭaladyutiṃ kariṣyāmītyanvayaḥ /",
  "GK16visa06cu:904": "mamānyanārīdarśanena iva tatparājayahetukusumitamādhavīlatādarśanenāpi tasyāḥ kopo bhāvītyarthaḥ /",
  "GK16visa06cu:905": "udyānalatāyā virahināryāśca viśeṣaṇānyāha---uddāmetyādīni /",
  "GK16visa06cu:906": "uktalikā udratakalikā utkaṇṭhā ca /",
  "GK16visa06cu:907": "tayoruddāmatvamatiśayaḥ /",
  "GK16visa06cu:908": "vipāṇḍuraṃ svabhāvād virahācca /",
  "GK16visa06cu:909": "jṛmbhā vikāśaḥ śvisaviśeṣaśca /",
  "GK16visa06cu:910": "śvasanasya vahirvāyorniḥ śvāsasya codramāt āyāsaṃ vyākulatāṃ khedañca ātanvatīṃ kurvatīm /",
  "GK16visa06cu:911": "Locanā:",
  "GK16visa06cu:912": "(lo, ḷ) uddāmeti---udratā kalikā koraka utkaṇṭhā ca /",
  "GK16visa06cu:913": "jṛmbhā vikāśaḥ sukhaniḥ śvāsaviśeṣaśca /",
  "GK16visa06cu:914": "śvasano niḥ śvāsaḥ bāhyapavanaśca /",
  "GK16visa06cu:915": "********** END OF COMMENTARY **********",
  "GK16visa06cu:916": "atra bhāvyarthaḥ sūcitaḥ /",
  "GK16visa06cu:917": "************* COMMENTARY *************",
  "GK16visa06cu:918": "Vijñapriyā:",
  "GK16visa06cu:919": "(vi, la) atra bhāvyartha iti /",
  "GK16visa06cu:920": "rājñā sāgarikādarśanāt vāsavadattāyāḥ bhāvī kopo mukhyātayā pratipādya iti pradhānaṃ sūcitam /",
  "GK16visa06cu:921": "atra kusumilatādarśanād bhāvini kope cintite sāgarikādarśanāt tatkopa āgantukena śliṣṭaśabdena pratipāditaḥ /",
  "GK16visa06cu:922": "ataḥ patākāsthānasāmānyalakṣaṇasattvam /",
  "GK16visa06cu:923": "********** END OF COMMENTARY **********",
  "GK16visa06cu:924": "etāni catvāri patākāsthānāni kvacinmaṅgalārthaṃ kvacidamaṅgalārthaṃ sarvasandhiṣu bhavanti /",
  "GK16visa06cu:925": "kāvyakarturicchāvaśādbhūyo bhūyo 'pi bhavanti /",
  "GK16visa06cu:926": "yatpunaḥ kenaciduktam--“mukhasandhimārabhya sandhicatuṣṭaye krameṇa bhavanti” iti /",
  "GK16visa06cu:927": "tadanye na manyante, eṣāmatyantamupādeyānāmaniyamena sarvatrāpi sarveṣāmapi bhavituṃ yuktatvāt /",
  "GK16visa06cu:928": "************* COMMENTARY *************",
  "GK16visa06cu:929": "Vijñapriyā:",
  "GK16visa06cu:930": "(vi, va) kvacinmaṅgalārthamiti /",
  "GK16visa06cu:931": "prathame marttu pravṛttavāsavadattājñānādbhilaṣitasāgarikāprāpteruddāmotkalikāmityatra bhāvinyāḥ sāgarikāprāpteśca bodhanāt maṅgalārthatā /",
  "GK16visa06cu:932": "raktaprasādhitetyādau kurūṇāṃ maraṇasya bhagnaṃ bhīmenetyādau duryodhanorubhaṅgasya ca bodhanāt teṣāmamaṅgalārthatā /",
  "GK16visa06cu:933": "bhūyo bhūyo 'pi iti /",
  "GK16visa06cu:934": "sthāne sthāne ityarthaḥ /",
  "GK16visa06cu:935": "sandhicatuṣṭaye iti /",
  "GK16visa06cu:936": "patākāsthānasya catuṣkatvāt prathamopasthitasandhicatuṣṭaye ityarthaḥ /",
  "GK16visa06cu:937": "sarvatrāpīri /",
  "GK16visa06cu:938": "pañcasandhiṣvapi ityarthaḥ /",
  "GK16visa06cu:939": "sarveṣāmiti sarvapatākāsthānānāmityarthaḥ /",
  "GK16visa06cu:940": "********** END OF COMMENTARY **********",
  "GK16visa06cu:941": "yatsyādanucitaṃ vastu nāyakasya rasasya vā /",
  "GK16visa06cu:942": "viruddhaṃ tatparityājyamanyathā vā prakalpayet // VisSd_6.50 //",
  "GK16visa06cu:943": "************* COMMENTARY *************",
  "GK16visa06cu:944": "Locanā:",
  "GK16visa06cu:945": "(lo, e) yatsyāditi /",
  "GK16visa06cu:946_0": "rāmāderhi chadmanā vālivadhāderabhidhāne gūḍhataratadabhiprāyaparijñānānipuṇānāṃ",
  "GK16visa06cu:946_1": "nāṭakakāvyādibhiḥ rasāsvādamukhapiṇḍadvāreṇa kṛtyākṛtyapravṛttinivṛttiyojyānāṃ sukumāramatīnāṃ",
  "GK16visa06cu:946_2": "rājaputrabhṛtīnāṃ śrīrāmacandrādimahāpuruṣacaritamālocyānucitāsu kathāsu pravṛttiprasaṅgaḥ syāditi /",
  "GK16visa06cu:947": "māhapuruṣacaritamapyanucitamitivṛttam /",
  "GK16visa06cu:948": "nāṭakādau parihāryamiti bhāvaḥ /",
  "GK16visa06cu:949": "rasasyānucitatvaṃ vakṣyamāṇavyabhicāribhāvādeḥ svaśabdavācyatvam /",
  "GK16visa06cu:950": "********** END OF COMMENTARY **********",
  "GK16visa06cu:951": "anucitamitivṛttaṃ yathā--rāmasyacchadmanā bālivadhaḥ /",
  "GK16visa06cu:952": "taccodāttarāghave nonoktameva /",
  "GK16visa06cu:953": "vīracarite tu vālī rāmavadhārthamāgato rāmeṇa hata ityanyathā kṛtaḥ /",
  "GK16visa06cu:954": "aṅkeṣvadarśanīyā yā vaktavyaiva ca saṃmatā /",
  "GK16visa06cu:955": "yā ca syādvarṣaparyantaṃ kathā dinadvayādijā // VisSd_6.51 //",
  "GK16visa06cu:956": "************* COMMENTARY *************",
  "GK16visa06cu:957": "Vijñapriyā:",
  "GK16visa06cu:958": "(vi, śa) yā ca syādvarṣaparyantamiti /",
  "GK16visa06cu:959": "tādṛśī kathā dinadvayādinābhinetavyā ityarthaḥ /",
  "GK16visa06cu:960": "anyā ceti---anyā vistarā bāhulyādabhinetumaśakyā /",
  "GK16visa06cu:961": "sā kathā arthopakṣepakairvakṣyamāṇār'thopakṣepakaparibhāvitairviṣkambhakādipañcabhi rbudhaiḥ sūcyetyarthaḥ /",
  "GK16visa06cu:962": "sūcyā ityatra kṣepyāiti kvacit pāṭhaḥ /",
  "GK16visa06cu:963": "aṅkeṣvadarśanīyetyādikaṃ pūrvatra anyā ityatrānvitam /",
  "GK16visa06cu:964": "tena sāpyarthopakṣepakaiḥ sūcyetyarthaḥ /",
  "GK16visa06cu:965": "Locanā:",
  "GK16visa06cu:966": "(lo, ai) nanu yadi dūrāhvānādayo 'ṅkeṣvadarśanīyāstatkathaṃ nāṭakādavupakṣepaṇīyā /",
  "GK16visa06cu:967": "ekadinamātrasya ca kathāyā aṅkadarśanīyatvena dinadvayādikathāyāḥ kathaṃ parigrahaḥ kathāvistāro vā rasavinghahetutvātkathamaṅke darśanīya ityata āhṛaṅkeṣviti /",
  "GK16visa06cu:968": "********** END OF COMMENTARY **********",
  "GK16visa06cu:969": "anyā ca vistarā sūcyā sārthopakṣopakairbudhaiḥ /",
  "GK16visa06cu:970": "aṅkeṣu adarśanīyā kathā yuddhādikathā /",
  "GK16visa06cu:971": "varṣāḍhūrdhvaṃ tu yadvastu tatsyādvarṣādadhobhavam // VisSd_6.52 //",
  "GK16visa06cu:972": "************* COMMENTARY *************",
  "GK16visa06cu:973": "Vijñapriyā:",
  "GK16visa06cu:974": "(vi, ṣa) varṣādadhobhavamuttarabhavaṃ dvitīyavarṣādināpi niṣpādyam /",
  "GK16visa06cu:975": "pūrvatra varṣaparyantatvamiha tu varṣādūrddhvatvamiti bhedānna paunaruktyam /",
  "GK16visa06cu:976": "varṣādūrddhvamiti /",
  "GK16visa06cu:977": "tat sarvaṃ varṣādūrddhvaṃ na kartavyam /",
  "GK16visa06cu:978": "idamupalakṣaṇam /",
  "GK16visa06cu:979": "kintu māsaparyantamapi na karttavyam /",
  "GK16visa06cu:980": "kintu aṅkavicchede eva kāryamityarthaḥ /",
  "GK16visa06cu:981": "Locanā:",
  "GK16visa06cu:982": "(lo, o)",
  "GK16visa06cu:983": "nanu ekavarṣakathaiva yadyarthopakṣepeṇa vācyā tadūrddhvaṃ kathā kiṃ parityājyā ityata āha---varṣāditi /",
  "GK16visa06cu:984": "********** END OF COMMENTARY **********",
  "GK16visa06cu:985": "uktaṃ hi muninā--",
  "GK16visa06cu:986": "“aṅkacchedeṃ kāryaṃ māsakṛtaṃ varṣasañcitaṃ vāpi /",
  "GK16visa06cu:987": "tatsarvaṃ kartavyaṃ varṣādūrdhvaṃ na tu kadācit” //",
  "GK16visa06cu:988": "************* COMMENTARY *************",
  "GK16visa06cu:989": "Locanā:",
  "GK16visa06cu:990": "(lo, au) aṅkaccheda iti /",
  "GK16visa06cu:991": "taditi, prāsiddham /",
  "GK16visa06cu:992": "sarvaṃ māsasañcitaṃ varṣasañcitaṃ vāpi kāryaṃ kṛtyam aṅkacchede 'pi karttavyam /",
  "GK16visa06cu:993": "arthādarthopakṣepakaiḥ sūcyamityarthaḥ /",
  "GK16visa06cu:994": "********** END OF COMMENTARY **********",
  "GK16visa06cu:995": "evaṃ ca caturdaśavarṣavyāpinyapi rāmavanavāse ye ye virādhavadhādayaḥ kathāṃ--śāste te varṣavarṣāvayavadinayugmādīnāmekatamena sūcanīyā na viruddhāḥ /",
  "GK16visa06cu:996": "dināvasāne kāryaṃ yaddine naivopapadyate /",
  "GK16visa06cu:997": "arthopakṣepakairvācyamaṅkacchedaṃ vidhāya tat // VisSd_6.53 //",
  "GK16visa06cu:998": "************* COMMENTARY *************",
  "GK16visa06cu:999": "Vijñapriyā:",
  "GK16visa06cu:1000": "(vi, sa) dināvasāne iti /",
  "GK16visa06cu:1001": "dināvasānakāryaṃ yadvastu dinenaivopapadyate kriyābāhulyābhāvāt /",
  "GK16visa06cu:1002": "dinenaivābhinetuṃ śakyata ityarthaḥ /",
  "GK16visa06cu:1003": "dinaikopapādanīyaṃ vastu kathaṃ vācyamityatrāha---arthopakṣepakairiti /",
  "GK16visa06cu:1004": "********** END OF COMMENTARY **********",
  "GK16visa06cu:1005": "ke ter'thopakṣepakā ityāha--",
  "GK16visa06cu:1006": "arthopapakṣepakāḥ pañca viṣkambhakapraveśakau /",
  "GK16visa06cu:1007": "cūlikāṅkāvatāro 'tha syādaṅkamukhamityapi // VisSd_6.54 //",
  "GK16visa06cu:1008": "vṛttavartiṣyamāṇānāṃ kathaṃśānāṃ nidarśakaḥ /",
  "GK16visa06cu:1009": "saṃkṣiptārthastu viṣkambha ādāvaṅkasya darśitaḥ // VisSd_6.55 //",
  "GK16visa06cu:1010": "madhyena madhyamābhyāṃ vā pātrābhyāṃ saṃprayojitaḥ /",
  "GK16visa06cu:1011": "śuddhaḥ syātsa tu saṃkīrṇo nīcamadhyamakalpitaḥ // VisSd_6.56 //",
  "GK16visa06cu:1012": "************* COMMENTARY *************",
  "GK16visa06cu:1013": "Vijñapriyā:",
  "GK16visa06cu:1014": "(vi, ha) viṣkambhasya dvaividhyamāha---madhyeneti /",
  "GK16visa06cu:1015": "utkṛṣṭādhamāpātrabhinnaṃ pātramadhyam /",
  "GK16visa06cu:1016": "kapālakuṇḍaleti /",
  "GK16visa06cu:1017": "tatkṛtyamityarthaḥ /",
  "GK16visa06cu:1018": "evamuttaratrāpi /",
  "GK16visa06cu:1019": "Locanā:",
  "GK16visa06cu:1020": "(lo, a) yathoddeśalakṣaṇamāha--vṛtteti /",
  "GK16visa06cu:1021": "pātrasya madhyatvam atimahataḥ śrīrāmacandrādernyūnatvena /",
  "GK16visa06cu:1022": "viṣkambhake pātrāṇāṃ saṃskṛtabhāṣitvasya lakṣyeṣu darśanāt /",
  "GK16visa06cu:1023": "madhyamapātrāṇāṃ hi prākṛtabhāṣitvam /",
  "GK16visa06cu:1024": "taduktaṃ bhāṣārṇave--- bhāṣāmadhyamapātrāṇāṃ nāṭakādau viśeṣataḥ /",
  "GK16visa06cu:1025": "mahārāṣṭrī saurasenītyuktā bhāṣā dvidhā budhaiḥ //",
  "GK16visa06cu:1026": "iti /",
  "GK16visa06cu:1027": "********** END OF COMMENTARY **********",
  "GK16visa06cu:1028": "tatra śuddho yathā--mālatīmādhave śmaśāne kapālakuṇḍalā /",
  "GK16visa06cu:1029": "saṅkīrṇo yathā--rāmābhinde kṣapaṇakakāpālikau /",
  "GK16visa06cu:1030": "atha praveśakaḥ---",
  "GK16visa06cu:1031": "praveśako 'nudāttoktyā nīcapātraprayojitaḥ /",
  "GK16visa06cu:1032": "aṅkadvayāntarvijñeyaḥ śeṣaṃ viṣkambhake yathā // VisSd_6.57 //",
  "GK16visa06cu:1033": "************* COMMENTARY *************",
  "GK16visa06cu:1034": "Vijñapriyā:",
  "GK16visa06cu:1035": "(vi, ka) aṅkadvayeti /",
  "GK16visa06cu:1036": "aṅkadvayapadasya dvitīyādyaṅkaparatvamityabhiprāyaḥ /",
  "GK16visa06cu:1037": "śeṣamiti /",
  "GK16visa06cu:1038": "vṛttavarttiṣyamāṇetyādirūpam /",
  "GK16visa06cu:1039": "Locanā:",
  "GK16visa06cu:1040": "(lo, ā) nīcapātraprayojita ityatra nīcatvaṃ hi asaṃskṛtabhāṣitvādeva /",
  "GK16visa06cu:1041": "tena sakhyādibhiśca praveśakasya prayojitatvam /",
  "GK16visa06cu:1042": "********** END OF COMMENTARY **********",
  "GK16visa06cu:1043": "aṅkadvayasyāntariti prathamāṅke 'sya pratiṣedhaḥ /",
  "GK16visa06cu:1044": "yathā--veṇyāmaścatthāmāṅke rākṣasamithunam /",
  "GK16visa06cu:1045": "atha cūlikā---",
  "GK16visa06cu:1046": "antarjavanikāsaṃsthaiḥ sūcanārthasya cūlikā /",
  "GK16visa06cu:1047": "************* COMMENTARY *************",
  "GK16visa06cu:1048": "Vijñapriyā:",
  "GK16visa06cu:1049": "(vi, kha) antarjavanikā /",
  "GK16visa06cu:1050": "veśaracanāsthānaveṣṭanapaṭaḥ /",
  "GK16visa06cu:1051": "arthasya sūcanetyanvayaḥ /",
  "GK16visa06cu:1052": "********** END OF COMMENTARY **********",
  "GK16visa06cu:1053": "yathā vīracarite caturthāṅkasyādau--“(nepathye)",
  "GK16visa06cu:1054": "bho bho vaimānikāḥ, pravartantāṃ raṅgamaṅgalāni” ityādi /",
  "GK16visa06cu:1055": "“rāmeṇa paraśurāmo jitaḥ” iti nepathye pātraiḥ sūcitam /",
  "GK16visa06cu:1056": "athāṅkāvatāraḥ---",
  "GK16visa06cu:1057": "aṅkānte sūcitaḥ pātraistadaṅkasyāvibhāgataḥ // VisSd_6.58 //",
  "GK16visa06cu:1058": "yatrāṅko 'vataratyeṣo 'ṅkāvatāra iti smṛtaḥ /",
  "GK16visa06cu:1059": "************* COMMENTARY *************",
  "GK16visa06cu:1060": "Vijñapriyā:",
  "GK16visa06cu:1061": "(vi, ga) aṅkānta iti /",
  "GK16visa06cu:1062": "aṅkānte pātraiḥ sūcitor'thādaparaḥ aṅkaḥ yadavatarati ityarthaḥ /",
  "GK16visa06cu:1063": "tadaṅkasyāvibhāgata iti /",
  "GK16visa06cu:1064": "vibhāgastadbhedaḥ, tadabhinnatvena prayojita ityarthaḥ /",
  "GK16visa06cu:1065": "atra dvitīyāntāt tas /",
  "GK16visa06cu:1066": "aṅkavicchede 'pi tadaṅkotthāpitā'kāṅkṣayaivāvatīrṇo 'parāṅka ityarthaḥ /",
  "GK16visa06cu:1067": "tadāha---tadaṅkasyāṅgaviśeṣa iveti /",
  "GK16visa06cu:1068": "********** END OF COMMENTARY **********",
  "GK16visa06cu:1069": "yathā---abhijñāne pañcamāṅke pātraiḥ sūcitaḥ ṣaṣṭhāṅkastadaṅkasyāṅgaviśeṣa ivāvatīrṇaḥ /",
  "GK16visa06cu:1070": "athāṅkamukham---",
  "GK16visa06cu:1071": "yatra sāyādaṅka evasminnaṅkānāṃ sūcanākhilā // VisSd_6.59 //",
  "GK16visa06cu:1072": "tadaṅkamukhamityāhurbojārthakhyāpakaṃ ca tat /",
  "GK16visa06cu:1073": "************* COMMENTARY *************",
  "GK16visa06cu:1074": "Vijñapriyā:",
  "GK16visa06cu:1075": "(vi, gha) yatra syādaṅka iti /",
  "GK16visa06cu:1076": "aṅkānāṃ samastāṅkavakṣyamāṇānamarthanāmakhilā pūcanetyarthaḥ /",
  "GK16visa06cu:1077": "aṅkāvatāre tadaṅkamātrasūcanam aṅkamukhe tu samastāṅkasūcaneti bhedaḥ /",
  "GK16visa06cu:1078": "gajārtheti bījabhūtārthakhyāpanāt /",
  "GK16visa06cu:1079": "bījārthakhyāpakasaṃjñakañca tadityarthaḥ /",
  "GK16visa06cu:1080": "********** END OF COMMENTARY **********",
  "GK16visa06cu:1081": "yathā---mālatīmādhave prathamāṅkādau kāmandakyavalokite bhūrivasuprabhṛtīnāṃ bhāvibhūmikānāṃ parikṣiptakathāprabandhasya ca prasaṅgātsaṃniveśaṃ sūcitavatyau /",
  "GK16visa06cu:1082": "************* COMMENTARY *************",
  "GK16visa06cu:1083": "Vijñapriyā:",
  "GK16visa06cu:1084": "(vi, ṅa) bhāvibhūmikānāṃ bhāviprasaṅgānāṃ parikṣiptaḥ saṃkṣiptaḥ /",
  "GK16visa06cu:1085": "sanniveśaṃ sthāne 'bhineyam /",
  "GK16visa06cu:1086": "********** END OF COMMENTARY **********",
  "GK16visa06cu:1087": "aṅkāntapātrairvāṅkāsyaṃ chinnāṅkasyārthasūcanām // VisSd_6.60 //",
  "GK16visa06cu:1088": "aṅkāntapātraiṅkānte praviṣṭaiḥ pātraiḥ /",
  "GK16visa06cu:1089": "************* COMMENTARY *************",
  "GK16visa06cu:1090": "Vijñapriyā:",
  "GK16visa06cu:1091": "(vi, ca) aṅkamukhasya dhanikenoktaṃ lakṣaṇāntaramāha--aṅkāntapātrairiti /",
  "GK16visa06cu:1092": "chinnāṅkasya samāpyamānāṅkasya sambandhibhistadaṅkānte praviṣṭaiḥ pātrairaparāṅkasūcanamityarthaḥ /",
  "GK16visa06cu:1093": "pūrvalakṣaṇe pūrvapraviṣṭapātraiḥ samastāṅkārthasūcanamatra tu aṅkāntaḥ praviṣṭapātraistaduttarāṅkārthamātrasūcanamiti bhedaḥ /",
  "GK16visa06cu:1094": "********** END OF COMMENTARY **********",
  "GK16visa06cu:1095": "yathā vīracarite dvitīyāṅkānte--“(praviśya)",
  "GK16visa06cu:1096": "sumantraḥ-bhagavantau vaśiṣṭhaviśvāmitrau bhavataḥ sabhārgavānāhvayataḥ /",
  "GK16visa06cu:1097": "itare--kva bhagavantau /",
  "GK16visa06cu:1098": "sumantraḥ--mahārājadaśarathasyāntike /",
  "GK16visa06cu:1099": "itare---tattatraiva gacchāvaḥ” ityaṅkaparisamāptau /",
  "GK16visa06cu:1100": "“(tataḥ praviśantyupaviṣṭā vaśiṣṭhaviśvāmitraparaśurāmaḥ)",
  "GK16visa06cu:1101": "'ityatra pūrvāṅkānta eva praviṣṭena sumāntrapātreṇa śatānandajanakakathāvicchede uttarāṅkamukhasūcanādaṅkāsyam” iti /",
  "GK16visa06cu:1102": "etacca dhanikamatānusāreṇoktam /",
  "GK16visa06cu:1103": "anye tuṃ---“aṅkāvataraṇonaivedaṃ gatārtham” ityāhuḥ /",
  "GK16visa06cu:1104": "************* COMMENTARY *************",
  "GK16visa06cu:1105": "Vijñapriyā:",
  "GK16visa06cu:1106": "(vi, cha) idaṃ lakṣaṇaṃ dhanikamata eva ityāha---etacceti /",
  "GK16visa06cu:1107": "aṅkāvatāreṇaiveti /",
  "GK16visa06cu:1108": "tallakṣaṇākrāntatvādetasya ādāvaṅkasya darśita ityanena /",
  "GK16visa06cu:1109": "********** END OF COMMENTARY **********",
  "GK16visa06cu:1110": "apekṣitaṃ parityājyaṃ nīrasaṃ vastu vistaram /",
  "GK16visa06cu:1111": "yadā saṃdarśayeccheṣamāmukhānantaraṃ tadā // VisSd_6.61 //",
  "GK16visa06cu:1112": "************* COMMENTARY *************",
  "GK16visa06cu:1113": "Vijñapriyā:",
  "GK16visa06cu:1114": "(vi, ja)",
  "GK16visa06cu:1115": "viṣkambhakaraṇamaṅkādāveveti pragdarśitamidānī tasyaiva viśeṣavaśādāmukhasyānte 'pi karaṇamityāha---apekṣitamiti /",
  "GK16visa06cu:1116": "śeṣamapekṣitakāryyataḥ /",
  "GK16visa06cu:1117": "śeṣaṃ nīrasaṃ bhinnaṃ vastuvistaramityanvayaḥ /",
  "GK16visa06cu:1118": "amukhānantaraṃ kāryyamityanvayaḥ /",
  "GK16visa06cu:1119": "yaugandharāyaṇaprayojita iti---viṣkambhaka iti śeṣaḥ /",
  "GK16visa06cu:1120": "tatra hi apekṣito vatsarājasāgarikayorvṛttāntaḥ /",
  "GK16visa06cu:1121": "taṃ parityajyāmukhānantaraṃ svecchācārī bhīta evāsmi bhartturiti nīrasaṃsvabhayaṃ yaugandharāyaṇena darśitam /",
  "GK16visa06cu:1122": "********** END OF COMMENTARY **********",
  "GK16visa06cu:1123": "kāryo viṣkambhako nāṭya āmukhākṣiptapātrakaḥ /",
  "GK16visa06cu:1124": "yathā--ratnāvalyāṃ yaugandharāyaṇaprayojitaḥ /",
  "GK16visa06cu:1125": "yadā tu sarasaṃ vastu mūlādeva pravartate // VisSd_6.62 //",
  "GK16visa06cu:1126": "ādāveva tadāṅkesyādāmukhākṣepasaṃśrayaḥ /",
  "GK16visa06cu:1127": "************* COMMENTARY *************",
  "GK16visa06cu:1128": "Vijñapriyā:",
  "GK16visa06cu:1129": "(vi, jha) ādāvaṅkasya darśita iti yaduktaṃ tadviṣayaṃ darśayati---yadātviti /",
  "GK16visa06cu:1130": "mūlādeva nīrasavastvamiśraṇādeva /",
  "GK16visa06cu:1131": "āmukhākṣepasaṃśraya iti /",
  "GK16visa06cu:1132": "āmukhena yaḥ pātrasyākṣepaḥ tamāśritya pravṛtta ityarthaḥ /",
  "GK16visa06cu:1133": "śākuntaleti /",
  "GK16visa06cu:1134": "tatra hi mūlādevānasūyayā pravarttitaḥ sa rasa eva śakuntalāyā virahaḥ /",
  "GK16visa06cu:1135": "********** END OF COMMENTARY **********",
  "GK16visa06cu:1136": "yathā---śākuntale /",
  "GK16visa06cu:1137": "viṣkambhakādyairapi no vadho vācyo 'dhikāriṇaḥ // VisSd_6.63 //",
  "GK16visa06cu:1138": "anyo 'nyena tirādhānaṃ na kuryādrasavastunoḥ /",
  "GK16visa06cu:1139": "************* COMMENTARY *************",
  "GK16visa06cu:1140": "Vijñapriyā:",
  "GK16visa06cu:1141": "(vi, ña) adhikāriṇa iti /",
  "GK16visa06cu:1142": "mukhyaphalasvāmina ityarthaḥ /",
  "GK16visa06cu:1143": "tena nāyakavadhaḥ kvāpi na varṇanīyaṃ ityarthaḥ /",
  "GK16visa06cu:1144": "********** END OF COMMENTARY **********",
  "GK16visa06cu:1145": "rasaḥ śṛṅgārādiḥ /",
  "GK16visa06cu:1146": "yaduktaṃ dhanikena---",
  "GK16visa06cu:1147": "“na cātirasato vastu dūraṃ vicchinnatāṃ nayet /",
  "GK16visa06cu:1148": "rasaṃ vā na tirodadhyādvastvalaṅkāralakṣaṇaiḥ” //",
  "GK16visa06cu:1149": "iti /",
  "GK16visa06cu:1150": "************* COMMENTARY *************",
  "GK16visa06cu:1151": "Vijñapriyā:",
  "GK16visa06cu:1152": "(vi, ṭa) rasavastunoriti /",
  "GK16visa06cu:1153": "vastu alaṅkārabhinnapadārthaḥ /",
  "GK16visa06cu:1154": "lakṣaṇairjñāpakaiḥ /",
  "GK16visa06cu:1155": "********** END OF COMMENTARY **********",
  "GK16visa06cu:1156": "bījaṃ binduḥ patākā ca prakarī kāryameva ca // VisSd_6.64 //",
  "GK16visa06cu:1157": "arthaprakṛtayaḥ pañca jñātvā yojyā yathāvidhi /",
  "GK16visa06cu:1158": "arthaprakṛtayaḥ prayojanasiddhihetavaḥ /",
  "GK16visa06cu:1159": "tatra bījam---",
  "GK16visa06cu:1160": "alpamātraṃ samuddiṣṭaṃ bahudhā yadvisarpati // VisSd_6.65 //",
  "GK16visa06cu:1161": "phalasya prathamo heturbojaṃ tadabhidhīyate /",
  "GK16visa06cu:1162": "************* COMMENTARY *************",
  "GK16visa06cu:1163": "Vijñapriyā:",
  "GK16visa06cu:1164": "(vi, ṭha) nāṭye karttavyāntaramāha---svalpamātramiti /",
  "GK16visa06cu:1165": "yudhiṣṭhirotsāha iti tasya balotsāha ityarthaḥ /",
  "GK16visa06cu:1166": "********** END OF COMMENTARY **********",
  "GK16visa06cu:1167": "yathā---ratnāvalyāṃ vatsarājasya ratnāvalīprāptiheturdaivānukūlyalālito yaugandharāyaṇavyāpāraḥ /",
  "GK16visa06cu:1168": "yathā vā---veṇyāṃ draupadīkeśasaṃyamanaheturbhīmasenakrodhopacito yudhiṣṭhirotsāhaḥ /",
  "GK16visa06cu:1169": "avāntarārthavicchede binduracchedakāraṇam // VisSd_6.66 //",
  "GK16visa06cu:1170": "************* COMMENTARY *************",
  "GK16visa06cu:1171": "Vijñapriyā:",
  "GK16visa06cu:1172": "(vi, ḍa) bindurūpāmarthaprakṛtimāha---avāntareti /",
  "GK16visa06cu:1173": "bindvavicchedeti paribhāṣārūpabhidam /",
  "GK16visa06cu:1174": "bindupadaṃ napuṃsakaliṅgamiti /",
  "GK16visa06cu:1175": "********** END OF COMMENTARY **********",
  "GK16visa06cu:1176": "yathā---ratnāvalyāmanaṅgapūjāparisamāptau kathārthavicchede sati “udayansyendorivodvīkṣate” iti sāgarikā śrutvā “(saharṣam)",
  "GK16visa06cu:1177": "kadhaṃ eso so udaaṇaṇarindo” ityādiravāntarārthahetuḥ /",
  "GK16visa06cu:1178": "************* COMMENTARY *************",
  "GK16visa06cu:1179": "Vijñapriyā:",
  "GK16visa06cu:1180": "(vi, ḍha) udayanasyendoriva ityādikaṃ vandivākyam /",
  "GK16visa06cu:1181": "kathamiti /",
  "GK16visa06cu:1182": "kathaṃ sa eva udayananarendra iti saṃskṛtam /",
  "GK16visa06cu:1183": "vatsarāja eva udayananāmā /",
  "GK16visa06cu:1184": "avāntarārthe sāgarikavirahe udayananṛpatvena jñānāt hi tasya virahavarṇanapravṛtyācchedaḥ /",
  "GK16visa06cu:1185": "kintu tatsūcakaṃ vinaiva nṛpadarśanarūpakāraṇasattvāt pravarttate ityato 'ṅkāvatārādibhedaḥ /",
  "GK16visa06cu:1186": "aṅkāvatāre tu pūrvapraviṣṭapātraiḥ sūcaneti /",
  "GK16visa06cu:1187": "Locanā:",
  "GK16visa06cu:1188": "(lo, i) kathamiti /",
  "GK16visa06cu:1189": "kathameṣa saudayananarendraḥ /",
  "GK16visa06cu:1190": "ratnāvalyāmeva dvitīyabinduryathā devīgamanānantaramevāntarāvicchede vidūṣakaṃ prati rājñā vacanam /",
  "GK16visa06cu:1191": "dhiṅamūrkha ! alaṃ parihāsena ābhijātyena gūḍho devyāstvayā na lakṣitaḥ kopaḥ /",
  "GK16visa06cu:1192": "tathā hi devīmeva prasādayituṃ gacchāva iti /",
  "GK16visa06cu:1193": "********** END OF COMMENTARY **********",
  "GK16visa06cu:1194": "vyāpi prāsaṅgikaṃ vṛttaṃ patāketyabhidhīyate /",
  "GK16visa06cu:1195": "************* COMMENTARY *************",
  "GK16visa06cu:1196": "Vijñapriyā:",
  "GK16visa06cu:1197": "(vi, ṇa) patākārūpāmarthaprakṛtimāha---vyāpīti /",
  "GK16visa06cu:1198": "vṛttaṃ nāyakasahāyasya tacca vyāpi anekālavyāpi /",
  "GK16visa06cu:1199": "prāsaṅgikaṃ nāyakaprasaṅgavṛttam /",
  "GK16visa06cu:1200": "********** END OF COMMENTARY **********",
  "GK16visa06cu:1201": "yathā---rāmacarite-sugrīvādeḥ, veṇyāṃ bhīmādeḥ, śākuntale-vidūṣakasya caritam /",
  "GK16visa06cu:1202": "patākānāyakasya syānna svakīyaṃ phalāntaram // VisSd_6.67 //",
  "GK16visa06cu:1203": "garbhe sandhau vimarśe vā nirvāhastasya jāyate /",
  "GK16visa06cu:1204": "************* COMMENTARY *************",
  "GK16visa06cu:1205": "Vijñapriyā:",
  "GK16visa06cu:1206": "(vi, ta) prakārāntaramāha---patākānāyakasyāpīti /",
  "GK16visa06cu:1207": "anāyakasyāpītyakārapraśleṣaḥ /",
  "GK16visa06cu:1208": "tathā cānāyakasya sugrīvāderapi svakīyarājyalābhādiphalāntaraṃ yattadapi patākāntaramityarthaḥ /",
  "GK16visa06cu:1209": "apiśabdāt nāyakasya rāmasya setubandhādi phalāntaramapi patākāntaramiti bodhyam /",
  "GK16visa06cu:1210": "garbhe sandhāviti /",
  "GK16visa06cu:1211": "garbhe vimarṣe vā sandhau ityubhayatra sandhāvityasyānvayaḥ /",
  "GK16visa06cu:1212": "garbhavimarśopasaṃhṛtirūpā hi pañcasandhayo vakṣyante /",
  "GK16visa06cu:1213": "tatra garbhavimarśarūpasandhidvaye tasya patākāsaṃjñakasyānāyakanāyakadvayaphalāntarasya nirvāho niṣpattirityarthaḥ /",
  "GK16visa06cu:1214": "********** END OF COMMENTARY **********",
  "GK16visa06cu:1215": "yathā---sugrīvādeḥ rājyaprāptyādi /",
  "GK16visa06cu:1216": "yattu muninoktam--“ā gārbhādvā vimarśādvā patākā vinivartate” //",
  "GK16visa06cu:1217": "iti /",
  "GK16visa06cu:1218": "tatra “patāketi /",
  "GK16visa06cu:1219": "patākā nāyakaphalaṃ nirvahaṇaparyantamapi patākāyāḥ pravṛttidarśanāt,",
  "GK16visa06cu:1220": "iti vyākhyātamabhinavaguptapādaiḥ /",
  "GK16visa06cu:1221": "************* COMMENTARY *************",
  "GK16visa06cu:1222": "Vijñapriyā:",
  "GK16visa06cu:1223": "(vi, tha) āgarbhāditi /",
  "GK16visa06cu:1224": "munivākye patāketyutkīrtya vyācaṣṭe---patākānāyaketi /",
  "GK16visa06cu:1225": "atrāpi akārapraśleṣaḥ /",
  "GK16visa06cu:1226": "anāyakaphalarūpā patākaiva āgarbhād āvimarṣād vā nivarttate ityarthaḥ /",
  "GK16visa06cu:1227": "asminnabhinavaguptapādavyākhyāne hetumāha---nirvāhaparyyantamapīti /",
  "GK16visa06cu:1228": "patākāvyāpi prāsaṅgikarūpāyāḥ /",
  "GK16visa06cu:1229": "anāyakasya phalāntararūpāyā eva patākāyā āgarbhād vā āvimarśādvā nivṛttirityarthaḥ /",
  "GK16visa06cu:1230": "********** END OF COMMENTARY **********",
  "GK16visa06cu:1231": "prāsaṅgikaṃ pradeśasthaṃ caritaṃ prakarī matā // VisSd_6.68 //",
  "GK16visa06cu:1232": "************* COMMENTARY *************",
  "GK16visa06cu:1233": "Vijñapriyā:",
  "GK16visa06cu:1234": "(vi, da) prakarīrūpāmarthaprakṛtimāha---prāsaṅgikamiti /",
  "GK16visa06cu:1235": "prasaṅgādupasthitaṃ pradeśasthaṃ pradeśaviśeṣe niṣpannamityarthaḥ /",
  "GK16visa06cu:1236": "********** END OF COMMENTARY **********",
  "GK16visa06cu:1237": "yathā---kulapatyaṅke rāvaṇajaṭāyusaṃvādaḥ /",
  "GK16visa06cu:1238": "************* COMMENTARY *************",
  "GK16visa06cu:1239": "Vijñapriyā:",
  "GK16visa06cu:1240": "(vi, dha) rāvaṇajaṭāyusaṃvāda iti /",
  "GK16visa06cu:1241": "tasyār'thaprakṛtitvaṃ tu rāvaṇahṛtasītāvarṇanaprāptidvārā /",
  "GK16visa06cu:1242": "********** END OF COMMENTARY **********",
  "GK16visa06cu:1243": "prakarī nāyakasya syānna svakīyaṃ phalāntaram /",
  "GK16visa06cu:1244": "************* COMMENTARY *************",
  "GK16visa06cu:1245": "Vijñapriyā:",
  "GK16visa06cu:1246": "(vi, na) nāyakasyāpi phalāntaraṃ patākā /",
  "GK16visa06cu:1247": "prakarī tu na nāyakasya phalāntaramityarthaḥ /",
  "GK16visa06cu:1248": "naca rāvaṇasyānāyakatvāt phalaṃ tatphalakatvāt asya patākatvaprasaktiriti vācyam /",
  "GK16visa06cu:1249": "anāyakatvena nāyakasahāyasyaiva vivakṣitatvāt, nañaḥ sadṛśarthakatvāt /",
  "GK16visa06cu:1250": "********** END OF COMMENTARY **********",
  "GK16visa06cu:1251": "yathā---jaṭāyoḥ mokṣaprāptiḥ /",
  "GK16visa06cu:1252": "apekṣitaṃ tu yatsādhyamārambho yannibandhanaḥ // VisSd_6.69 //",
  "GK16visa06cu:1253": "samāpanaṃ tu yatsiddhyai tatkāryamiti saṃmatam /",
  "GK16visa06cu:1254": "************* COMMENTARY *************",
  "GK16visa06cu:1255": "Vijñapriyā:",
  "GK16visa06cu:1256": "(vi, pa) kāryyarūpārthaprakṛtimāha------apekṣitamiti /",
  "GK16visa06cu:1257": "ārambho nāṭakārambhaḥ /",
  "GK16visa06cu:1258": "samāpanamapi nāṭakasyaiva /",
  "GK16visa06cu:1259": "rāvaṇavadha iti /",
  "GK16visa06cu:1260": "tatsiddhau satyāṃ hi nāṭakasamāpanam /",
  "GK16visa06cu:1261": "********** END OF COMMENTARY **********",
  "GK16visa06cu:1262": "yathā---rāmacarite rāvaṇavadhaḥ /",
  "GK16visa06cu:1263": "avasthāḥ pañca kāryasya prārabdhasya phalārthibhiḥ // VisSd_6.70 //",
  "GK16visa06cu:1264": "ārambhayatnaprāptyāśāniyatāptiphalāgamāḥ /",
  "GK16visa06cu:1265": "************* COMMENTARY *************",
  "GK16visa06cu:1266": "Vijñapriyā:",
  "GK16visa06cu:1267": "(vi, pha) asya kāryyasya pañcāvasthā āha---avasthā iti /",
  "GK16visa06cu:1268": "niṣpādakaniṣpādyarūpā avasthā ityarthaḥ /",
  "GK16visa06cu:1269": "tatrārambhayatnaprāptyāśāniyatāptirūpāḥ catastro 'vasthā viṣpādikāḥ /",
  "GK16visa06cu:1270": "phalāgamarūpā tu niṣpādyā ityavadheyam /",
  "GK16visa06cu:1271": "********** END OF COMMENTARY **********",
  "GK16visa06cu:1272": "tatra---",
  "GK16visa06cu:1273": "bhavedārambha autsukyaṃ yanmukhyaphalasiddhaye // VisSd_6.71 //",
  "GK16visa06cu:1274": "yathā---ratnāvalyāṃ ratnāvalyantaḥ puraniveśārthaṃ yaugandharāyaṇasyautsukyam /",
  "GK16visa06cu:1275": "evaṃ nāyakanāyikādīnāmapyautsukyamākareṣu boddhavyam /",
  "GK16visa06cu:1276": "************* COMMENTARY *************",
  "GK16visa06cu:1277": "Vijñapriyā:",
  "GK16visa06cu:1278": "(vi, ba) tatrārambhalakṣaṇamāha---bhavediti /",
  "GK16visa06cu:1279": "ākara iti tattannāṭake ityarthaḥ /",
  "GK16visa06cu:1280": "********** END OF COMMENTARY **********",
  "GK16visa06cu:1281": "prayatnastu phalābāptau vyāpāro 'titvarānvitaḥ /",
  "GK16visa06cu:1282": "yathā ratnāvalyām---“tahavi ṇa atthi aṇyo daṃsaṇa uvāo tti jadhā tadhā ālihia jadhāsamīhidaṃ karaissam” /",
  "GK16visa06cu:1283": "************* COMMENTARY *************",
  "GK16visa06cu:1284": "Vijñapriyā:",
  "GK16visa06cu:1285": "(vi, bha) taha vi iti /",
  "GK16visa06cu:1286": "tathāpi nāstyanyo darśanopāya itinyathā tathā ālikhya yathāsamīhitaṃ kariṣyamīti saṃskṛtam /",
  "GK16visa06cu:1287": "aṅgulikampanānantaraṃ tathāpyuktiḥ /",
  "GK16visa06cu:1288": "saṅgamopāyaḥ tadaṅgabhūto vyāpārasyaiva yatnatvenoktatvāt /",
  "GK16visa06cu:1289": "Locanā:",
  "GK16visa06cu:1290": "(lo, ī) tathāpi iti /",
  "GK16visa06cu:1291": "tathāpi nāsti anyo darśanopāya iti /",
  "GK16visa06cu:1292": "yathā tathālikhya yathāsamīhitaṃ kariṣyāmi /",
  "GK16visa06cu:1293": "yathā candrakalāyāṃ yakṣmīvarapradānarūpaphalaprāptisahito rājñaścandrakalālābhaḥ /",
  "GK16visa06cu:1294": "********** END OF COMMENTARY **********",
  "GK16visa06cu:1295": "ityādinā pratipādito ratnāvalyāścitralekhanādirvatsarājasaṅgamopāyaḥ /",
  "GK16visa06cu:1296": "yathā ca---rāmacarite samudrabandhanādiḥ /",
  "GK16visa06cu:1297": "upāyāpāyaśaṅkābhyāṃ prāptyāśā prāptisambhavaḥ // VisSd_6.72 //",
  "GK16visa06cu:1298": "************* COMMENTARY *************",
  "GK16visa06cu:1299": "Vijñapriyā:",
  "GK16visa06cu:1300": "(vi, ma) prāptyaśāmāha---upāyeti /",
  "GK16visa06cu:1301": "upāyāpāyaśaṅkābhyāṃ prāptisambhavaḥ /",
  "GK16visa06cu:1302": "uddeśyaprāptisambhāvanā prāptyāśā /",
  "GK16visa06cu:1303": "********** END OF COMMENTARY **********",
  "GK16visa06cu:1304": "yathā---ratnāvalyāṃ tṛtīye 'ṅke veṣaparivartanābhisaraṇādeḥ saṅgamopāyādvāsavadattālakṣaṇāpāyaśaṅkayā cānirdhāritaikāntasaṅgamarūpaphalaprāptiḥ prāptyaśā /",
  "GK16visa06cu:1305": "evamanyatra /",
  "GK16visa06cu:1306": "************* COMMENTARY *************",
  "GK16visa06cu:1307": "Vijñapriyā:",
  "GK16visa06cu:1308": "(vi, ya) veśaparivarttanaṃ sāgarikāyā vāsavadattāveśakaraṇam /",
  "GK16visa06cu:1309": "tena rājñaḥ samīpe tasyā abhisāraḥ /",
  "GK16visa06cu:1310": "saṅgamopāyasya rājñaḥ sāgarikāsaṅgamopāyasya /",
  "GK16visa06cu:1311": "vāsavadattāyā āgamanarūpāpāyasya śaṅkayetyarthaḥ /",
  "GK16visa06cu:1312": "********** END OF COMMENTARY **********",
  "GK16visa06cu:1313": "apāyābhāvataḥ prāptiniyatāptistu niścitā /",
  "GK16visa06cu:1314": "apāyābhāvānnirdhāritaikāntaphalaprāptiḥ /",
  "GK16visa06cu:1315": "yathā ratnāvalyām--“rājā--devīprasādanaṃ tyaktvā nānyamatropāyaṃ paśyāmi” /",
  "GK16visa06cu:1316": "iti devīlakṣaṇāpāyasya prasādanena nivāraṇānniyataphalaprāptiḥ sūcitā /",
  "GK16visa06cu:1317": "************* COMMENTARY *************",
  "GK16visa06cu:1318": "Vijñapriyā:",
  "GK16visa06cu:1319": "(vi, ra) niyataphalaprāptiḥ sūciteti /",
  "GK16visa06cu:1320": "atra devyāḥ kopaśāntirūpaphalasya niyatāptiḥ /",
  "GK16visa06cu:1321": "nacāsya kathaṃ kāryāvasthātvaṃ sāgarikāsaṅgamanarūpakāryasya tenāniṣpādanāt iti vācyam /",
  "GK16visa06cu:1322": "tatkopasya tatpratibandhakatvena tadabhāvasya tatkāraṇatvāt /",
  "GK16visa06cu:1323": "********** END OF COMMENTARY **********",
  "GK16visa06cu:1324": "sāvasthā phalayogaḥ syādyaḥ samagraphalodayaḥ // VisSd_6.73 //",
  "GK16visa06cu:1325": "************* COMMENTARY *************",
  "GK16visa06cu:1326": "Vijñapriyā:",
  "GK16visa06cu:1327": "(vi, la) phalāgamamāha---sāvastheti /",
  "GK16visa06cu:1328": "phalayogaḥ phalāgamaḥ /",
  "GK16visa06cu:1329": "samagraphalodayaḥ samastoddeśyaphalasiddhiḥ /",
  "GK16visa06cu:1330": "sāmagyañca mukhyoddeśyaphalasya uddeśyaphalāntarasāhityam /",
  "GK16visa06cu:1331": "tadvakṣyati phalāntarasahita iti /",
  "GK16visa06cu:1332": "iyamavasthā pūrvoktacaturavasthābhirniṣpādyā /",
  "GK16visa06cu:1333": "********** END OF COMMENTARY **********",
  "GK16visa06cu:1334": "yathā---ratnāvalyāṃ ratnāvalīlābhaścakravartitvalakṣaṇaphalāntaralābhasahitaḥ /",
  "GK16visa06cu:1335": "evamanyatra /",
  "GK16visa06cu:1336": "yathāsaṃkhyamavasthābhirābhiryogāttu pañcabhiḥ /",
  "GK16visa06cu:1337": "pañcadhaivetivṛttasya bhāgāḥ syuḥ pañcasandhayaḥ // VisSd_6.74 //",
  "GK16visa06cu:1338": "************* COMMENTARY *************",
  "GK16visa06cu:1339": "Vijñapriyā:",
  "GK16visa06cu:1340": "(vi, va) yathāsaṃkhyamiti /",
  "GK16visa06cu:1341": "ābhiḥ pañcāvasthābhiryogāditi vṛttasya pañcavidhaiva bhāgāḥ /",
  "GK16visa06cu:1342": "pañcasandhayo bhavantītyarthaḥ /",
  "GK16visa06cu:1343": "Locanā:",
  "GK16visa06cu:1344": "(lo, u) ābhiravasthābhirārambhādibhiḥ /",
  "GK16visa06cu:1345": "********** END OF COMMENTARY **********",
  "GK16visa06cu:1346": "tallakṣaṇamāha---",
  "GK16visa06cu:1347": "antaraikārthasambandhaḥ sandhirekānvaye sati /",
  "GK16visa06cu:1348": "ekena prayojanenānvitānāṃ kathāṃśānāmavāntaraikaprayojanasambandhaḥ sandhiḥ /",
  "GK16visa06cu:1349": "************* COMMENTARY *************",
  "GK16visa06cu:1350": "Vijñapriyā:",
  "GK16visa06cu:1351": "(vi, śa) tallakṣaṇaṃ sandhisāmānyalakṣaṇam /",
  "GK16visa06cu:1352": "kathāṃśanāmityatra ekānvaye satītyasya vyākhyā /",
  "GK16visa06cu:1353": "ekeneti /",
  "GK16visa06cu:1354": "ekaikena prayojanenetyarthaḥ /",
  "GK16visa06cu:1355": "avāntaretyādervyākhyā avāntareti /",
  "GK16visa06cu:1356": "********** END OF COMMENTARY **********",
  "GK16visa06cu:1357": "tadbhedānāha--",
  "GK16visa06cu:1358": "mukhaṃ pratimukhaṃ garbho vimarśa upasaṃhṛtiḥ // VisSd_6.75 //",
  "GK16visa06cu:1359": "************* COMMENTARY *************",
  "GK16visa06cu:1360": "Locanā:",
  "GK16visa06cu:1361": "(lo, ū) upasaṃhṛtiḥ nirvahaṇāparaparyāyā /",
  "GK16visa06cu:1362": "********** END OF COMMENTARY **********",
  "GK16visa06cu:1363": "iti pañcāsya bhedāḥ syuḥ kramāllakṣaṇamucyate /",
  "GK16visa06cu:1364": "************* COMMENTARY *************",
  "GK16visa06cu:1365": "Vijñapriyā:",
  "GK16visa06cu:1366": "(vi, ṣa) tadbhedān sandhibhedān /",
  "GK16visa06cu:1367": "kramāditi---uktapañcāvasthāsāhityenaiva sandhipañcakasiddheruktatvāt /",
  "GK16visa06cu:1368": "tatsahitamukhasandhyādikrameṇa ityarthaḥ /",
  "GK16visa06cu:1369": "tathā cārambhāvasthāyukta iti /",
  "GK16visa06cu:1370": "vṛttādyābhāso mukhasandhiḥ /",
  "GK16visa06cu:1371": "yatnayuktaḥ pratimukhasandhiḥ /",
  "GK16visa06cu:1372": "prāptyāśayukto garbhasandhiḥ /",
  "GK16visa06cu:1373": "niyatāptiyukto vimarśasandhiḥ /",
  "GK16visa06cu:1374": "phalāgamayuktaḥ upasaṃhṛtiḥ /",
  "GK16visa06cu:1375": "********** END OF COMMENTARY **********",
  "GK16visa06cu:1376": "yathāddeśaṃ lakṣaṇamāha---",
  "GK16visa06cu:1377": "yatra bījasamutpattirnānārtharasasambhavā // VisSd_6.76 //",
  "GK16visa06cu:1378": "************* COMMENTARY *************",
  "GK16visa06cu:1379": "Locanā:",
  "GK16visa06cu:1380": "(lo, ṛ) nānārtheti /",
  "GK16visa06cu:1381": "nānāvidhānāmarthānāṃ vācyarūpāṇāṃ rasānāñca sambhavo yasyāmityarthaḥ /",
  "GK16visa06cu:1382": "********** END OF COMMENTARY **********",
  "GK16visa06cu:1383": "prārambheṇa samāyuktā tanmukhaṃ parikīrttitam /",
  "GK16visa06cu:1384": "************* COMMENTARY *************",
  "GK16visa06cu:1385": "Vijñapriyā:",
  "GK16visa06cu:1386": "(vi, sa) yatra bījeti /",
  "GK16visa06cu:1387": "bījamitivṛttasya /",
  "GK16visa06cu:1388": "prārambheṇeti /",
  "GK16visa06cu:1389": "utsāharūpaprārambhāvasthāyuktā ityarthaḥ /",
  "GK16visa06cu:1390": "prathame 'ṅke iti tatra kandarpapūjāyāṃ sāgarikāyā rājño darśanaṃ vidhinā ānīya ghaṭitaṃ bījam /",
  "GK16visa06cu:1391": "tacca sāgarikāyāstatsaṅgamotsāhasahitam /",
  "GK16visa06cu:1392": "********** END OF COMMENTARY **********",
  "GK16visa06cu:1393": "yathā--ratnāvalyāṃ prathame 'ṅke /",
  "GK16visa06cu:1394": "phalapradhānopāyasya mukhasandhiniveśinaḥ // VisSd_6.77 //",
  "GK16visa06cu:1395": "lakṣyālakṣya ivodbhedo yatra pratimukhaṃ ca tat /",
  "GK16visa06cu:1396": "************* COMMENTARY *************",
  "GK16visa06cu:1397": "Vijñapriyā:",
  "GK16visa06cu:1398": "(vi, ha) mukhasandhiniveśina iti /",
  "GK16visa06cu:1399": "bījasamutpattirūpamukhasandhāvuddiṣṭasya ityarthaḥ /",
  "GK16visa06cu:1400": "********** END OF COMMENTARY **********",
  "GK16visa06cu:1401_0": "yathā---ratnāvalyāṃ dvitīye 'ṅke vatsarājasāgarikāsamāgamahetoranurāgabījasya prathamāṅkopakṣiptasya",
  "GK16visa06cu:1401_1": "susaṃgatā--vidūṣakābhyāṃ jñāyamānatayā kiṃcillakṣyasya vāsavadattayā citra phalakavṛttāntena",
  "GK16visa06cu:1401_2": "kiñcidunnīyamānasyoddeśarūpa udbhedaḥ /",
  "GK16visa06cu:1402": "************* COMMENTARY *************",
  "GK16visa06cu:1403": "Vijñapriyā:",
  "GK16visa06cu:1404": "(vi, ka) vāsavadattayā citraphalaketi /",
  "GK16visa06cu:1405": "sāgarikālikhitena rājñā svena ca yuktaṃ citraphalakaṃ rājñā prāptam /",
  "GK16visa06cu:1406": "vasantakahastāt skhalitaṃ vāsavadattayā tat prāpya tatra likhitasya tadubhayānurāgabījanamunnītam /",
  "GK16visa06cu:1407": "tādṛśo bhedarūpaḥ pratimukhasandhiśca vāsavadattāyāmāgatāyāṃ susaṅgatāvasantakayorvyāpārarūpo yatnasahitaḥ /",
  "GK16visa06cu:1408": "********** END OF COMMENTARY **********",
  "GK16visa06cu:1409": "phalapradhānopāyasya prāgudbhinnasya kiñcina // VisSd_6.78 //",
  "GK16visa06cu:1410": "garbho yatra samudbhedo hrāsānveṣaṇavānmuhuḥ /",
  "GK16visa06cu:1411": "************* COMMENTARY *************",
  "GK16visa06cu:1412": "Vijñapriyā:",
  "GK16visa06cu:1413": "(vi, kha) prāgudbhinnasyeti /",
  "GK16visa06cu:1414": "pratimukhasandhāvudbhinnasyetyarthaḥ /",
  "GK16visa06cu:1415": "muhurhrāsānveṣaṇavān samudbheda ityanvayaḥ /",
  "GK16visa06cu:1416": "hrāsetyatra trāsetyapi kvacit pāṭhaḥ /",
  "GK16visa06cu:1417": "********** END OF COMMENTARY **********",
  "GK16visa06cu:1418": "phalasya garbhokaraṇādrarbhaḥ /",
  "GK16visa06cu:1419": "yathā ratnāvalyāṃ dvitīye 'ṅke---“susaṃgatā---sahi,",
  "GK16visa06cu:1420": "adakkhiṇā dāṇi si tumaṃ jā evaṃ bhaṭṭiṇā hattheṇa gāhidā vi kovaṃ ṇa muñcasi” ityādau samudbhedaḥ /",
  "GK16visa06cu:1421": "punarvāsavadattāpraveśe hrāsaḥ /",
  "GK16visa06cu:1422": "tṛtīye 'ṅke---“tadvārtānveṣaṇāya gataḥ kathaṃ cirayati vasantakaḥ” ityanveṣaṇam /",
  "GK16visa06cu:1423": "viḍhūṣakaḥ--hī hī bhoḥ,",
  "GK16visa06cu:1424": "kosambīrajjalambheṇāvi ṇa tādiso piavaassassa paritoso jādiso mama saāsādo piyavaaṇaṃ suṇia bhavassadi” ityādāvudbhedaḥ /",
  "GK16visa06cu:1425": "punarapi vāsavadattāpratyabhijñānād hrāsaḥ /",
  "GK16visa06cu:1426": "sāgarikāyāḥ saṅketasthānagamane 'nveṣaṇam /",
  "GK16visa06cu:1427": "punarlatāpāśakaraṇo udbhedaḥ /",
  "GK16visa06cu:1428": "************* COMMENTARY *************",
  "GK16visa06cu:1429": "Vijñapriyā:",
  "GK16visa06cu:1430": "(vi, ga) sahīti /",
  "GK16visa06cu:1431": "sakhi ! adakṣiṇā idānīmasi tvam /",
  "GK16visa06cu:1432": "yā evaṃ bhartrā haste gṛhītāpi kopaṃ na muñcasīti saṃskṛtam /",
  "GK16visa06cu:1433": "hī hīti /",
  "GK16visa06cu:1434": "hī hītyāścarye /",
  "GK16visa06cu:1435": "bho bhoḥ kauśāmbīrājyalābhenāpina tādṛśaḥ priyavayasyasya paritoṣaḥ yādṛśo mama sakāśāt priyavacanaṃ śrutvā bhaviṣyatīti saṃskṛtam /",
  "GK16visa06cu:1436": "udbhedaḥ sāgarikāsaṅgamopāyasya /",
  "GK16visa06cu:1437": "vāsavadattāpratyabhijñānāditi saṅketabhaṅgārthamāgatāṃ tāṃ dṛṣṭvetyarthaḥ /",
  "GK16visa06cu:1438": "punaḥ sāgarikākarttṛkam /",
  "GK16visa06cu:1439": "udbhedaḥ phalapradhānopāyasya /",
  "GK16visa06cu:1440": "latāpāśakaraṇāddhi rājñaḥ sāgarikādarśanaṃ tato garbhasandheḥ prāptyāśāyogarūpāvasthāyogaḥ /",
  "GK16visa06cu:1441": "Locanā:",
  "GK16visa06cu:1442": "(lo, ṝ) sahīti /",
  "GK16visa06cu:1443": "sakhi ! adakṣiṇedānīmasi tvam /",
  "GK16visa06cu:1444": "yā evaṃ bhartrāhaste 'pi gṛhītāpi kopaṃ na muñcasi /",
  "GK16visa06cu:1445": "hī hī bho paritoṣe /",
  "GK16visa06cu:1446": "kauśāmbīrājyalābhenāpi na tādṛśaḥ priyavayasyasya paritoṣaḥ yādṛśaṃ mama sakāśāt priyavacanaṃ śrutvā bhaviṣyati /",
  "GK16visa06cu:1447": "********** END OF COMMENTARY **********",
  "GK16visa06cu:1448": "atha vimirśaḥ---",
  "GK16visa06cu:1449": "yatra mukhyaphalopāya udbhinno garbhato 'dhikaḥ // VisSd_6.79 //",
  "GK16visa06cu:1450": "śāpādyaiḥ sāntarāyaśca sa vimarśa iti smṛtaḥ /",
  "GK16visa06cu:1451": "************* COMMENTARY *************",
  "GK16visa06cu:1452": "Vijñapriyā:",
  "GK16visa06cu:1453": "(vi, gha) garbhato 'dhika iti /",
  "GK16visa06cu:1454": "garbhasandhau kiñcidudbhinno hrāsānveṣaṇavāṃśca udbhedaḥ /",
  "GK16visa06cu:1455": "atra tato 'dhiko hrāsarāhtyāt /",
  "GK16visa06cu:1456": "sāntarāyaḥ savighnaḥ /",
  "GK16visa06cu:1457": "********** END OF COMMENTARY **********",
  "GK16visa06cu:1458": "yathā śākuntale caturthāṅkādau---anasūyā---piaṃvade,",
  "GK16visa06cu:1459": "jaivi gandhavveṇa vivāheṇa ṇibbuttakallāṇā piasahī sauntalā aṇurūvabhattubhāiṇī saṃvutteti nivvudaṃ me hiaam,",
  "GK16visa06cu:1460": "taha vi ettiaṃ cintaṇijjam” ityata ārabhya saptamāṅkopakṣiptācchakuntalāpratyabhijñānātprāgarthasañcayaḥ śakuntalāvismaraṇarūpavinghāliṅgitaḥ /",
  "GK16visa06cu:1461": "atha nirvahaṇam---",
  "GK16visa06cu:1462": "************* COMMENTARY *************",
  "GK16visa06cu:1463": "Vijñapriyā:",
  "GK16visa06cu:1464": "(vi, ṅa) anasūyeti /",
  "GK16visa06cu:1465": "vaktryā utkīrttanam /",
  "GK16visa06cu:1466": "priyaṃvade /",
  "GK16visa06cu:1467": "ityādikam uktiḥ /",
  "GK16visa06cu:1468": "“priyaṃvade ! yadyapi gāndharveṇa vivāhena nivṛttakalyāṇā priyasakhī śakuntalā anurūpabharttṛgāminī saṃvṛttā iti nirvṛtaṃ mama hṛdayam“iti saṃskṛtam /",
  "GK16visa06cu:1469": "ṣaṣṭhāṅka iti /",
  "GK16visa06cu:1470": "tatpūrvaṃ durvāsasaḥ śāpena rājñaḥ śakuntalāsamāgamarūpapradhānaphalasya upāyaḥ pratiruddhaḥ /",
  "GK16visa06cu:1471": "vismaraṇarūpeti /",
  "GK16visa06cu:1472": "“vicintayantī yamananyamānasā tapodhanaṃ vetsi na māmupasthitam /",
  "GK16visa06cu:1473": "smāriṣyati tvāṃ na sa bodhaito 'pi san kathāṃ pramattaḥ prathamoditāmiva /",
  "GK16visa06cu:1474": "iti /",
  "GK16visa06cu:1475": "durvāsasaḥ śāpena vismaraṇam /",
  "GK16visa06cu:1476": "ayaṃ śapapratibandhakapradhānaphalopāyarūpaḥ vimarśasandhiḥ śakuntalāyā rājasamāgamapratyāśārūpāvasthāsahitaḥ /",
  "GK16visa06cu:1477": "Locanā:",
  "GK16visa06cu:1478": "(lo, ḷ) piaṃvade iti /",
  "GK16visa06cu:1479": "priyaṃvade yadyapi gāndharveṇa vidhinā nivṛttakalyāṇā priyasakhī śakuntalā anurūpabharttṛgāminī saṃvṛtteti nivṛttaṃ me hṛdayam /",
  "GK16visa06cu:1480": "********** END OF COMMENTARY **********",
  "GK16visa06cu:1481": "bījavanto mukhādyarthā viprakīrṇā yathāyatham // VisSd_6.80 //",
  "GK16visa06cu:1482": "ekārthamupanīyante yatra nirvahaṇāṃ hi tat /",
  "GK16visa06cu:1483": "************* COMMENTARY *************",
  "GK16visa06cu:1484": "Vijñapriyā:",
  "GK16visa06cu:1485": "(vi, ca) aikārthyamupanīyanta iti /",
  "GK16visa06cu:1486": "ekoddeśyanirvāhādekārthatā /",
  "GK16visa06cu:1487": "spaṣṭamaparam /",
  "GK16visa06cu:1488": "********** END OF COMMENTARY **********",
  "GK16visa06cu:1489": "yathā--veṇyām--“kañcukā--(upasṛtya, saharṣam-) mahārāja !vardhase /",
  "GK16visa06cu:1490": "ayaṃ khalu bhīmaseno duryodhanakṣatajāruṇīkṛtasarvaśarīro durlakṣyavyaktiḥ” ityādinā draupadīkeśasaṃyamanādimukhasandhyādibījānāṃ nijanijasthānopakṣiptānāmekārthayojanam /",
  "GK16visa06cu:1491": "yathā vā-śākuntale saptamāṅke 'śakuntalābhijñānāduttaror'tharāśiḥ /",
  "GK16visa06cu:1492": "eṣāmaṅgānyāha--",
  "GK16visa06cu:1493": "************* COMMENTARY *************",
  "GK16visa06cu:1494": "Vijñapriyā:",
  "GK16visa06cu:1495": "(vi, cha) ayaṃ prakīrṇārthaikātmatopanayanarūpo nirvahaṇasandhiḥ /",
  "GK16visa06cu:1496": "uddeśyaśakuntalāsamāgamarūpaphalāgamāvasthāsahitaḥ /",
  "GK16visa06cu:1497": "eṣāmiti pañcasandhānāmityarthaḥ /",
  "GK16visa06cu:1498": "********** END OF COMMENTARY **********",
  "GK16visa06cu:1499": "upakṣepaḥ parikaraḥ parinyāso vilobhanam // VisSd_6.81 //",
  "GK16visa06cu:1500": "************* COMMENTARY *************",
  "GK16visa06cu:1501": "Vijñapriyā:",
  "GK16visa06cu:1502": "(vi, ja) tatra mukhasandherdvādaśāṅgānyāha---upakṣepa ityādi /",
  "GK16visa06cu:1503": "********** END OF COMMENTARY **********",
  "GK16visa06cu:1504": "yuktiḥ prāptiḥ samādhānaṃ vidhānaṃ paribhāvanā /",
  "GK16visa06cu:1505": "udbhadaḥ karaṇaṃ bheda etānyaṅgāni vai mukhe // VisSd_6.82 //",
  "GK16visa06cu:1506": "yathoddeśaṃ lakṣaṇamāha--",
  "GK16visa06cu:1507": "kāvyārthasya samutpattirupakṣepa iti smṛtaḥ /",
  "GK16visa06cu:1508": "************* COMMENTARY *************",
  "GK16visa06cu:1509": "Locanā:",
  "GK16visa06cu:1510": "(lo, e) samutpattiḥ samutpattimātram /",
  "GK16visa06cu:1511": "********** END OF COMMENTARY **********",
  "GK16visa06cu:1512": "kāvyārtha itivṛttalakṣaṇaprastutābhidheyaḥ /",
  "GK16visa06cu:1513": "yathā veṇyām--“bhīmaḥ---",
  "GK16visa06cu:1514": "lābhāgṛhānalaviṣānnasabhāpraveśaiḥ prāṇeṣu vittanicayeṣu ca naḥ prahṛtya /",
  "GK16visa06cu:1515": "ākṛṣya pāṇḍavavadhūparidhānakeśān svasthā bhavanti mayi jīvati dhārtarāṣṭrāḥ //",
  "GK16visa06cu:1516": "************* COMMENTARY *************",
  "GK16visa06cu:1517": "Vijñapriyā:",
  "GK16visa06cu:1518": "(vi, jha)",
  "GK16visa06cu:1519": "lākṣāgṛhānaleti---“svasthā bhavantu kururājasutāḥ sabhṛtyāḥ“iti sūtradhārasyoktiṃ śrutvā praviṣṭasya bhīmasyoktiriyam /",
  "GK16visa06cu:1520": "lākṣetyādibhiḥ prāṇeṣu vittanicayeṣu ca ye 'smān prahṛtya dhārtarāṣṭrā mayi jīvati sati svasthā bhavanti ? iti /",
  "GK16visa06cu:1521": "atra kākudhvaninā na svasthā bhaviṣyantītyarthaḥ /",
  "GK16visa06cu:1522": "lākṣetyādinā prāṇeṣu prahārapraveśena vittanicayeṣu ca prahāraḥ /",
  "GK16visa06cu:1523": "paridhānakeśānityatra dvandvaḥ /",
  "GK16visa06cu:1524": "atra kāvyārthasya kurukulavadhapratipādanasyotpattiḥ /",
  "GK16visa06cu:1525": "********** END OF COMMENTARY **********",
  "GK16visa06cu:1526": "samutpannārthabāhulyaṃ jñeyaḥ parikaraḥ punaḥ // VisSd_6.83 //",
  "GK16visa06cu:1527": "yathā tatraiva---",
  "GK16visa06cu:1528": "pravṛddhaṃ yadvairaṃ mama khalu śisoreva kurubhir- na tatrāryo heturna bhavati kirīṭī na ca yuvām /",
  "GK16visa06cu:1529": "jarāsaṃdhasyoraḥ sthalamiva virūḍhaṃ punarapi krudhā bhīmaḥ sandhiṃ vighaṭayati yūyaṃ ghaṭayata //",
  "GK16visa06cu:1530": "************* COMMENTARY *************",
  "GK16visa06cu:1531": "Vijñapriyā:",
  "GK16visa06cu:1532": "(vi, ña) parikaralakṣaṇamāha---samutpanneti /",
  "GK16visa06cu:1533": "pravṛddhaṃ yadvairamiti---sandhikaraṇavimukhasya bhīmasya sahadevaṃ pratyuktiriyam /",
  "GK16visa06cu:1534": "śiśoreveti---mama yauvanāpekṣāpi tairna kṛtā, śiśukāla eva viṣadānāt /",
  "GK16visa06cu:1535": "āryo yudhiṣṭhiraḥ /",
  "GK16visa06cu:1536": "kirīṭī arjunaḥ /",
  "GK16visa06cu:1537": "yuvāṃ nakulasahadevau /",
  "GK16visa06cu:1538": "virūḍhaṃ kṛṣṇadautyena jātaṃ, sandhimityanvayaḥ /",
  "GK16visa06cu:1539": "atra samutpannalākṣāgṛhādikathanarūpārthabāhulyam /",
  "GK16visa06cu:1540": "********** END OF COMMENTARY **********",
  "GK16visa06cu:1541": "tanniṣpattiḥ parinyāsaḥ---",
  "GK16visa06cu:1542": "yathā tatraiva---",
  "GK16visa06cu:1543": "cañcadrabhujabhramitacaṇḍagadābhighātasaṃcūrṇitoruyugalasya suyodhanasya /",
  "GK16visa06cu:1544": "styānāvanaddhaghanaśoṇitaśoṇapāṇiruttaṃsayiṣyati kacāṃstava devi ! bhīmaḥ //",
  "GK16visa06cu:1545": "************* COMMENTARY *************",
  "GK16visa06cu:1546": "Vijñapriyā:",
  "GK16visa06cu:1547": "(vi, ṭa) parinyāsalakṣaṇamāha---tanniṣpattiriti /",
  "GK16visa06cu:1548": "kāvyābhidheyarūpasyetivṛttasya niṣpattiḥ---bhāvaniṣpattikathanamityarthaḥ /",
  "GK16visa06cu:1549": "cañcaditi---draupadīṃ pratī bhīmasyoktiriyam /",
  "GK16visa06cu:1550": "he devi draupadi ! tava kacān keśān veṇībaddhān kurvan bhīma uttaṃsayiṣyati /",
  "GK16visa06cu:1551": "uttaṃsanena duryodhanorurūpālaṅkāreṇa viśiṣṭān kariṣyatītyarthaḥ /",
  "GK16visa06cu:1552": "bhīmaḥ kīdṛśaḥ ? suyodhanasya styānāvanaddhena pravṛddhasambaddhena ghanaśoṇitena śoṇapāṇiḥ /",
  "GK16visa06cu:1553": "suyodhanasya kīdṛśasya ?",
  "GK16visa06cu:1554": "cañcatā calatā bhujena bhramitayā gadayābhighātena saṃcūrṇitamūruyugalaṃ yasya tādṛśasya /",
  "GK16visa06cu:1555": "atra bhāvinyā ūrubhaṅganiṣpatteḥ kathanam /",
  "GK16visa06cu:1556": "Locanā:",
  "GK16visa06cu:1557": "(lo, ai) styāneti-styānaḥ san avanaddhaḥ dṛḍhībhūta ityarthaḥ /",
  "GK16visa06cu:1558": "********** END OF COMMENTARY **********",
  "GK16visa06cu:1559": "atropakṣepo nāmetivattalakṣaṇasya kāvyābhidhaiyasya saṃkṣepeṇopakṣepaṇamātram /",
  "GK16visa06cu:1560": "parikarastasyaiva bahulīkaraṇam /",
  "GK16visa06cu:1561": "parinyāsastato 'pi naścayāpattirūpatayā parito hṛdaye nyasanam, ityeṣāṃ bhedaḥ /",
  "GK16visa06cu:1562": "etāni cāṅgāni uktenaiva paurvāparyeṇa bhavanti, aṅgāntarāṇi tvanyathāpi /",
  "GK16visa06cu:1563": "************* COMMENTARY *************",
  "GK16visa06cu:1564": "Vijñapriyā:",
  "GK16visa06cu:1565": "(vi, ṭha) aktatrayāṇāṃ bhedaṃ vicintya darśayati---atreti /",
  "GK16visa06cu:1566": "tato 'pi naścayāpattirūpatayā iti niścayasya bhāvikarttavyaniścayasyāpattirapādānaṃ bodhanamiti yāvat /",
  "GK16visa06cu:1567": "hṛdaye boddhurhṛdaye /",
  "GK16visa06cu:1568": "********** END OF COMMENTARY **********",
  "GK16visa06cu:1569": "---guṇākhyānaṃ vilobhanam /",
  "GK16visa06cu:1570": "yathā tatraiva---“draupadī--ṇādha, kiṃ dukkaraṃ tue parikuvideṇa” /",
  "GK16visa06cu:1571": "yathā vā mama candrakalāyāṃ candrakalāvarṇane--seyam, “tāruṇyasyavilāsaḥ---” ityādi (139 pṛ.) /",
  "GK16visa06cu:1572": "yattu śakuntalādiṣu “grīvābhaṅgābhirāmam---” ityādi mṛgādiguṇavarṇanaṃ tadvījārthasambandhābhāvānna saṃdhyaṅgam /",
  "GK16visa06cu:1573": "evamaṅgāntarāṇāmapyūhyam /",
  "GK16visa06cu:1574": "************* COMMENTARY *************",
  "GK16visa06cu:1575": "Vijñapriyā:",
  "GK16visa06cu:1576": "(vi, ḍa) vilobhanalakṣaṇamāha--guṇaākhyānamiti /",
  "GK16visa06cu:1577": "kimiti /",
  "GK16visa06cu:1578": "kiṃ duṣkaraṃ tvayā kupitena iti saṃskṛtam /",
  "GK16visa06cu:1579": "idaṃ bhīmasya balādhikyarūpaguṇakathanam /",
  "GK16visa06cu:1580": "tāruṇyasyeti /",
  "GK16visa06cu:1581": "atra vilāsahāsapade tajjanakapare sāropayā lakṣaṇayā prayukte /",
  "GK16visa06cu:1582": "atra candrakalāsaundaryyākhyānam /",
  "GK16visa06cu:1583": "mṛgādiguṇavarṇanamiti /",
  "GK16visa06cu:1584": "guṇaḥ--spṛhaṇīyo dharmmaḥ, atra kriyārūpaḥ /",
  "GK16visa06cu:1585": "bījārthaḥ--śakuntalāprāptibījarūpor'thaḥ /",
  "GK16visa06cu:1586": "mṛgakriyāvarṇanasya tadasambandhatvāt /",
  "GK16visa06cu:1587": "********** END OF COMMENTARY **********",
  "GK16visa06cu:1588": "saṃpradhāraṇamarthānāṃ yuktiḥ---",
  "GK16visa06cu:1589": "************* COMMENTARY *************",
  "GK16visa06cu:1590": "Vijñapriyā:",
  "GK16visa06cu:1591": "(vi, ḍha) yuktilakṣaṇamāha---sampradhāraṇiti /",
  "GK16visa06cu:1592": "uddeśyārthopapādakayuktipradarśanam",
  "GK16visa06cu:1593": "********** END OF COMMENTARY **********",
  "GK16visa06cu:1594": "yathā--veṇyāṃ sahādevo bhīmaṃ prati ārya ! kiṃ mahārājasaṃdeśo 'yamavyutpanna evāryeṇa gṛhītaḥ” ityataḥ prabhṛti yāvadbhīmavacanam /",
  "GK16visa06cu:1595": "“yuṣmān hrepayati krodhālloke śatrukulakṣayaḥ /",
  "GK16visa06cu:1596": "na lajjayati dāraṇāṃ sabhāyāṃ keśakarṣaṇam” //",
  "GK16visa06cu:1597": "iti /",
  "GK16visa06cu:1598": "----prāptiḥ sukhāgamaḥ // VisSd_6.84 //",
  "GK16visa06cu:1599": "yathā tatraiva---“mathnāmi kauravaśataṃ samare na kopāt---” ityādi (284 pṛ.)",
  "GK16visa06cu:1600": "“draupadī--(śrutvā saharṣam--)",
  "GK16visa06cu:1601": "ṇādha, assudapuvvaṃ kkhu edaṃ vaaṇam, tā puṇo puṇo bhaṇa” /",
  "GK16visa06cu:1602": "************* COMMENTARY *************",
  "GK16visa06cu:1603": "Vijñapriyā:",
  "GK16visa06cu:1604": "(vi, ṇa) prāptilakṣaṇamāha---prāptiriti /",
  "GK16visa06cu:1605": "ṇādheti /",
  "GK16visa06cu:1606": "nātha ! aśrutapūrvaṃ khalu īdṛśaṃ vacanam, tatpunaḥ punarbhaṇa iti saṃskṛtam /",
  "GK16visa06cu:1607": "********** END OF COMMENTARY **********",
  "GK16visa06cu:1608": "bījasyāgamanaṃ yattu tatsamādhānamucyate /",
  "GK16visa06cu:1609": "************* COMMENTARY *************",
  "GK16visa06cu:1610": "Vijñapriyā:",
  "GK16visa06cu:1611": "(vi, ta) samādhānalakṣaṇamāha---bījasyeti /",
  "GK16visa06cu:1612": "uktasya uddeśyabījasya pradhānanāyakasammatatvena kathanaṃ tat /",
  "GK16visa06cu:1613": "********** END OF COMMENTARY **********",
  "GK16visa06cu:1614": "yathā tatraiva--“(nepathye kalakalānantaram)",
  "GK16visa06cu:1615": "bho bho drupadavirāṭavṛṣṇyandhaka sahadevaprabhṛtayaḥ ! asmadakṣauhiṇīpatayaḥ kauravacamūpradhānayodhāśca śṛṇvantu bhavantaḥ---",
  "GK16visa06cu:1616": "yatsatyavratabhaṅgabhīrumanasā yatnena mandīkṛtaṃ yadvismartumapīhitaṃ śamavatā śānti kulasyecchatā /",
  "GK16visa06cu:1617": "taddyūtāraṇisaṃbhṛtaṃ nṛpasutākeśāmbarākarṣaṇaiḥ krodhajyotiridaṃ mahatkuruvane yaudhiṣṭhiraṃ jṛmbhate” //",
  "GK16visa06cu:1618": "************* COMMENTARY *************",
  "GK16visa06cu:1619": "Vijñapriyā:",
  "GK16visa06cu:1620": "(vi, tha) yatsatyeti /",
  "GK16visa06cu:1621": "yat yaudhiṣṭhiraṃ krodhajyoti iti sarvatra viśeṣaṇam /",
  "GK16visa06cu:1622": "dyūtāraṇīti /",
  "GK16visa06cu:1623": "dyūtarūpāyāmaraṇyāṃ manthanakāṣṭhe nṛpasutāyā drupadasutāyā draupadyāḥ keśasyāmbarasya cākarṣaṇāt sambhṛtakrodhajyotiragniḥ /",
  "GK16visa06cu:1624": "anyadapi hi jyotiraraṇyāmākarṣaṇātsambhṛtaṃ bhavati /",
  "GK16visa06cu:1625": "********** END OF COMMENTARY **********",
  "GK16visa06cu:1626": "atra “svasthā bhavantu mayi jīvati--” ityādi bījasya pradhānanāyakābhimatatvena samyagahitatvātsamādhānam /",
  "GK16visa06cu:1627": "************* COMMENTARY *************",
  "GK16visa06cu:1628": "Vijñapriyā:",
  "GK16visa06cu:1629": "(vi, da) samādhānapadasya yogārthamatropapādayati---atreti /",
  "GK16visa06cu:1630": "atra bhīmokta bājasya pradhānanāyakayudhiṣṭhirasammatatvakathanam /",
  "GK16visa06cu:1631": "********** END OF COMMENTARY **********",
  "GK16visa06cu:1632": "sukhaduḥ khakṛto yor'thastadvidhānamiti smṛtam // VisSd_6.85 //",
  "GK16visa06cu:1633": "yathā bālacarite---",
  "GK16visa06cu:1634": "“utsāhātiśayaṃ vatsa ! tava bālyaṃ ca paśyataḥ /",
  "GK16visa06cu:1635": "mama harṣaviṣādābhyāmākrāntaṃ yugapanmanaḥ” /",
  "GK16visa06cu:1636": "yathā vā mama prabhāvatyām--“nayanayugāsecanakam-” ityādi (236 pṛ.) /",
  "GK16visa06cu:1637": "************* COMMENTARY *************",
  "GK16visa06cu:1638": "Vijñapriyā:",
  "GK16visa06cu:1639": "(vi, dha) vidhānarūpāṅgalakṣaṇamāha---sukhaduḥ khābhyāṃ kṛto 'partha ityarthaḥ /",
  "GK16visa06cu:1640": "utsāheti /",
  "GK16visa06cu:1641": "idaṃ rāmaṃ prati janakasya vākyam /",
  "GK16visa06cu:1642": "atra utsāhena sukham /",
  "GK16visa06cu:1643": "bālyena ca duḥkham /",
  "GK16visa06cu:1644": "nayanayugetyatra yathoktārthena sukham /",
  "GK16visa06cu:1645": "tadvirahād duḥ kham /",
  "GK16visa06cu:1646": "********** END OF COMMENTARY **********",
  "GK16visa06cu:1647": "kutūhalottarā vācaḥ proktā tu paribhāvanā /",
  "GK16visa06cu:1648": "yathā--veṇyāṃ draupadī yuddhaṃ syānna veti saṃśayānā tūryaśabdānantaram “ṇādha ! kiṃ dāṇiṃ eso palaajalaharatthaṇidamantha khaṇe khaṇe samaradundubhi tāḍīadi” /",
  "GK16visa06cu:1649": "************* COMMENTARY *************",
  "GK16visa06cu:1650": "Vijñapriyā:",
  "GK16visa06cu:1651": "(vi, na) bhāvanālakṣaṇamāha--kutūhaleti /",
  "GK16visa06cu:1652": "ṇādheti /",
  "GK16visa06cu:1653": "nātha kimidānīm eṣa pralayajaladharastanitamāṃsalaḥ kṣaṇe kṣaṇe samaradundubhistāḍyate /",
  "GK16visa06cu:1654": "iti saṃskṛtam /",
  "GK16visa06cu:1655": "atra yuddhecchā draupadyāḥ kutūhalottarā etā vācaḥ /",
  "GK16visa06cu:1656": "Locanā:",
  "GK16visa06cu:1657": "(lo, a) ṇādheti /",
  "GK16visa06cu:1658": "nātha kimidānīm eṣa pralayajaladharaḥ stanitamāṃsalaḥ kṣaṇe kṣaṇe samaradundubhistāḍyate /",
  "GK16visa06cu:1659": "********** END OF COMMENTARY **********",
  "GK16visa06cu:1660": "bījārthasya prarohaḥ syādudbhedaḥ---",
  "GK16visa06cu:1661": "yathā tatraiva--“draupadī--aṇṇāṃ ca ṇāha, puṇovi tumhehi samarādo āacchia samāssāsaidavvā /",
  "GK16visa06cu:1662": "bhīmaḥ--nanu pāñcālarājatanaye ! kimadyālīkāścāsanayā--",
  "GK16visa06cu:1663": "bhūyaḥ paribhavaklāntilajjāvidhuritānanam /",
  "GK16visa06cu:1664": "aniḥ śeṣitakauravyaṃ na paśyasi vṛkodaram //",
  "GK16visa06cu:1665": "************* COMMENTARY *************",
  "GK16visa06cu:1666": "Vijñapriyā:",
  "GK16visa06cu:1667": "(vi, pa) udbhedalakṣaṇamāha---bījārthasyeti /",
  "GK16visa06cu:1668": "praroha utpādyatāniścayaḥ /",
  "GK16visa06cu:1669": "ṇadheti /",
  "GK16visa06cu:1670": "nātha punarapi samāśvāsayitavyāham iti saṃskṛtam /",
  "GK16visa06cu:1671": "ahamiti draupadyā ātmanirddeśaḥ /",
  "GK16visa06cu:1672": "bhūya iti /",
  "GK16visa06cu:1673": "bandhuritaṃ nāmitaṃ bhūyo na paśyasītyanvayaḥ /",
  "GK16visa06cu:1674": "bhaviṣyata sāmīpye varttamānā atra bhīmasya kauravavadhotpādyatāniścayaḥ /",
  "GK16visa06cu:1675": "Locanā:",
  "GK16visa06cu:1676": "(lo, ā) ṇādheti /",
  "GK16visa06cu:1677": "nātha punarapi tvayā samāśvāsayitavyāham /",
  "GK16visa06cu:1678": "********** END OF COMMENTARY **********",
  "GK16visa06cu:1679": "---karaṇaṃ punaḥ // VisSd_6.86 //",
  "GK16visa06cu:1680": "prakṛtārthasamārambhaḥ--",
  "GK16visa06cu:1681": "************* COMMENTARY *************",
  "GK16visa06cu:1682": "Vijñapriyā:",
  "GK16visa06cu:1683": "(vi, pha) karaṇalakṣaṇamāha---karaṇamiti /",
  "GK16visa06cu:1684": "spaṣṭam /",
  "GK16visa06cu:1685": "********** END OF COMMENTARY **********",
  "GK16visa06cu:1686": "yathā tatraiva---“devi ! gacchāmo vayamidānīṃ kurukulakṣayāya” iti /",
  "GK16visa06cu:1687": "---bhedaḥ saṃhatabhedanam /",
  "GK16visa06cu:1688": "yathā tatraiva---“ata evādyaprabhṛti bhinno 'haṃ bhavadbhyaḥ” /",
  "GK16visa06cu:1689": "kecittu---“bhedaḥ protsāhanā” iti vadanti /",
  "GK16visa06cu:1690": "************* COMMENTARY *************",
  "GK16visa06cu:1691": "Vijñapriyā:",
  "GK16visa06cu:1692": "(vi, ba) bhedalakṣaṇamāha---bheda iti /",
  "GK16visa06cu:1693": "adya prabhṛtīti sahadeve bhīmasyoktiḥ /",
  "GK16visa06cu:1694": "********** END OF COMMENTARY **********",
  "GK16visa06cu:1695": "atha pratimukhāṅgāni---",
  "GK16visa06cu:1696": "vilāsaḥ parisarpaśca vidhutaṃ tāpanaṃ tathā // VisSd_6.87 //",
  "GK16visa06cu:1697": "narma narmadyutiścaiva tathā pragamanaṃ punaḥ /",
  "GK16visa06cu:1698": "virodhaśca pratimukhe tathā syātparyupāsanam // VisSd_6.88 //",
  "GK16visa06cu:1699": "puṣpaṃ vajramupanyāso varṇasaṃhāra ityapi /",
  "GK16visa06cu:1700": "************* COMMENTARY *************",
  "GK16visa06cu:1701": "Vijñapriyā:",
  "GK16visa06cu:1702": "(vi, bha) pratimukhasandhestrayodaśāṅgānyāha--vilāsa iti /",
  "GK16visa06cu:1703": "********** END OF COMMENTARY **********",
  "GK16visa06cu:1704": "tatra---",
  "GK16visa06cu:1705": "samīhā ratibhogārthā vilāsa iti kathyate // VisSd_6.89 //",
  "GK16visa06cu:1706": "************* COMMENTARY *************",
  "GK16visa06cu:1707": "Vijñapriyā:",
  "GK16visa06cu:1708": "(vi, ma) ratibogārtheti /",
  "GK16visa06cu:1709": "ratiranurāgaḥ, tadbhogastadviṣayo nāyikādiḥ, tatra samīhā icchā /",
  "GK16visa06cu:1710": "yadyati ratirnidhūvanam tadbhogāya icchetyevamartha eva udāharaṇānusārī yujyate /",
  "GK16visa06cu:1711": "tathāpi granthakṛdvyākhyānurodhāditthaṃ vyākhyātam /",
  "GK16visa06cu:1712": "********** END OF COMMENTARY **********",
  "GK16visa06cu:1713": "ratilakṣaṇasya bhāvasya yo hetubhūto bhogo viṣayaḥ pramadā puruṣo vā tadarthā samīhā vilāsaḥ /",
  "GK16visa06cu:1714": "yathā śākuntale---",
  "GK16visa06cu:1715": "kamaṃ priyā na sulabhā manastu taddhāvadarśanāyāsi /",
  "GK16visa06cu:1716": "akṛtārthe 'pi manasije ratimubhayaprārthanā kurute //",
  "GK16visa06cu:1717": "************* COMMENTARY *************",
  "GK16visa06cu:1718": "Vijñapriyā:",
  "GK16visa06cu:1719": "(vi, ya) kāmaṃ prayeti /",
  "GK16visa06cu:1720": "śakuntalālipsorduṣmantasya uktiriyam---akṛtārthe 'pīti /",
  "GK16visa06cu:1721": "kāmina uddeśyasiddhireva manasijasya kṛtārthatā, tadrahite 'pi manasije ityarthaḥ /",
  "GK16visa06cu:1722": "ubhayaprārthanā ubhayasya ratimanurāgādhikyam kuruta ityarthaḥ /",
  "GK16visa06cu:1723": "prakṛte ca śakuntalāyā bhāvadarśanāt tatprārthanāprārthitasya duṣmantasya ratiṃ kuruta ityarthaḥ /",
  "GK16visa06cu:1724": "Locanā:",
  "GK16visa06cu:1725": "(lo, i) kāmamiti /",
  "GK16visa06cu:1726": "manasije 'kṛtārthe 'pi strīpuṃsayugalasya sambhogaṃ vināpi ubhayaprārthanā anyo 'nyaprārthanā ratiṃ prītiṃ kurute ityarthaḥ /",
  "GK16visa06cu:1727": "nāyikāyā nāyake nāyakasya nāyikāyāṃ yadi prārthana dṛśyate tadā upabhogābhāve 'pi tayoḥ prītirbhavati tena tasyā bhāvadarśanena prārthanā mayi abhivyakteti manaḥ samāśvāsi iti /",
  "GK16visa06cu:1728": "********** END OF COMMENTARY **********",
  "GK16visa06cu:1729": "iṣṭanaṣṭānusaraṇaṃ parisarpaśca kathyate /",
  "GK16visa06cu:1730": "************* COMMENTARY *************",
  "GK16visa06cu:1731": "Vijñapriyā:",
  "GK16visa06cu:1732": "(vi, ra) parisarpalakṣaṇamāha---dṛṣṭanaṣṭeti /",
  "GK16visa06cu:1733": "naṣṭeti ṇaśa adarśane iti dhātvarthānusārād dṛṣṭasyānarthakyam /",
  "GK16visa06cu:1734": "tathā ca pūrvadṛṣṭasya paścādadṛṣṭasya vastuno 'nusaraṇamityarthaḥ /",
  "GK16visa06cu:1735": "********** END OF COMMENTARY **********",
  "GK16visa06cu:1736": "yathā śākuntale---“rājā---bhavitavyamatra tayā /",
  "GK16visa06cu:1737": "tathā hi---",
  "GK16visa06cu:1738": "abhyunnatā purastādavagāḍhā jaghanagauravātpaścāt /",
  "GK16visa06cu:1739": "dvāre 'sya pāṇḍusikate padapaṅktirdṛśyate 'bhinavā” //",
  "GK16visa06cu:1740": "************* COMMENTARY *************",
  "GK16visa06cu:1741": "Vijñapriyā:",
  "GK16visa06cu:1742": "(vi, la) bhavitavyamatra tayeti rājñaḥ uktiriyam /",
  "GK16visa06cu:1743": "tayā śakuntalayā bhavitavyaṃ sthātavyamiti /",
  "GK16visa06cu:1744": "tatra hetumāha---abhyunnateti /",
  "GK16visa06cu:1745": "yato 'sya latāgṛhasya pāṇḍusikate dvāre 'bhinavā padapaṅktirdṛśyate /",
  "GK16visa06cu:1746": "kīdṛśī purastāt padasya pūrvabhāge 'bhyunnatā /",
  "GK16visa06cu:1747": "paścādbhāge jaghanagauravādavagāḍhā /",
  "GK16visa06cu:1748": "atra pūrvadṛṣṭaśakuntalānusaraṇam /",
  "GK16visa06cu:1749": "********** END OF COMMENTARY **********",
  "GK16visa06cu:1750": "kṛtasyānunayasyādau vidhutaṃ tvaparigrahaḥ // VisSd_6.90 //",
  "GK16visa06cu:1751": "************* COMMENTARY *************",
  "GK16visa06cu:1752": "Vijñapriyā:",
  "GK16visa06cu:1753": "(vi, va) vidhūtalakṣaṇamāha---kṛtasyeti /",
  "GK16visa06cu:1754": "ādau kṛtasyānunayasya prīteḥ paścādaparigraha āhāryya ityarthaḥ /",
  "GK16visa06cu:1755": "********** END OF COMMENTARY **********",
  "GK16visa06cu:1756": "yathā tatraiva---“alaṃ vo anteuravirahapajjussueṇa rāesiṇā uvaruddheṇa” /",
  "GK16visa06cu:1757": "kecittu---“vidhṛtaṃ syādaratiḥ” iti vadanti /",
  "GK16visa06cu:1758": "************* COMMENTARY *************",
  "GK16visa06cu:1759": "Vijñapriyā:",
  "GK16visa06cu:1760": "(vi, śa) tatraiveti /",
  "GK16visa06cu:1761": "śākuntala eva ityarthaḥ /",
  "GK16visa06cu:1762": "alamiti---alaṃ vontaḥ--purikavirahaparyutsukena rājarṣiṇā uparūddheneti saṃskṛtam /",
  "GK16visa06cu:1763": "atra sakhyā uparodhavaśāt śakuntalāyā ādau prītirlabhyate /",
  "GK16visa06cu:1764": "uparodhaniṣedhāccāhāryastadaparigrahaḥ /",
  "GK16visa06cu:1765": "keciditiāhāryadīdṛśaniṣedhādaratyavagamādatra asvarasaḥ /",
  "GK16visa06cu:1766": "********** END OF COMMENTARY **********",
  "GK16visa06cu:1767": "upāyādarśanaṃ yattu tāpanaṃ nāma tadbhavet /",
  "GK16visa06cu:1768": "************* COMMENTARY *************",
  "GK16visa06cu:1769": "Vijñapriyā:",
  "GK16visa06cu:1770": "(vi, ṣa) tāpanalakṣaṇamāha---upāyeti /",
  "GK16visa06cu:1771": "uddeśyār'thopāyaḥ /",
  "GK16visa06cu:1772": "********** END OF COMMENTARY **********",
  "GK16visa06cu:1773": "yathā ratnāvalyām---“sagarikā---",
  "GK16visa06cu:1774": "dullahajaṇāṇurāo lajjā guruī paraaso appā /",
  "GK16visa06cu:1775": "piyasahi visamaṃ pemmaṃ maraṇaṃ saraṇaṃ ṇavari ekkam” //",
  "GK16visa06cu:1776": "************* COMMENTARY *************",
  "GK16visa06cu:1777": "Vijñapriyā:",
  "GK16visa06cu:1778": "(vi, sa) dullaheti---“durlabhajanānurāgo lajjā gurvo paravaśa ātmā /",
  "GK16visa06cu:1779": "priyasakhi ! viṣamaṃ prema maraṇaṃ śaraṇaṃ kevalamekam” //",
  "GK16visa06cu:1780": "iti saṃskṛtam /",
  "GK16visa06cu:1781": "durlabhajano rājā /",
  "GK16visa06cu:1782": "ṇavarīti kevale deśī, evaṃ pradhānaṃ śaraṇamityanvayaḥ /",
  "GK16visa06cu:1783": "********** END OF COMMENTARY **********",
  "GK16visa06cu:1784": "parihāsavaco narma---",
  "GK16visa06cu:1785": "yathā ratnāvalyām---“susaṃgatā--sahī ! jassa kide tumaṃ āadā se aaṃ de purado ciṭṭhadi /",
  "GK16visa06cu:1786": "sāgarikā---(sābhyasūyam) kassa kide ahaṃ āadā ? “susaṃgatā--alaṃ aṇṇasaṃkideṇa /",
  "GK16visa06cu:1787": "ṇaṃ cittaphalaassa” /",
  "GK16visa06cu:1788": "************* COMMENTARY *************",
  "GK16visa06cu:1789": "Vijñapriyā:",
  "GK16visa06cu:1790": "(vi, ha) narmalakṣaṇamāha--parihāseti /",
  "GK16visa06cu:1791": "sahīti /",
  "GK16visa06cu:1792": "“sikhi ! yasya kṛte tvāmāyātā so 'yaṃ te puratastiṣṭhatī“ti saṃskṛtam /",
  "GK16visa06cu:1793": "kasseti /",
  "GK16visa06cu:1794": "“kasya kṛte 'hamāgatā“iti saṃskṛtam /",
  "GK16visa06cu:1795": "ayīti /",
  "GK16visa06cu:1796": "“ayi anyaśaṅkite nanu citraphalakasya“iti saṃskṛtam /",
  "GK16visa06cu:1797": "********** END OF COMMENTARY **********",
  "GK16visa06cu:1798": "---dhṛtistu parihāsajā // VisSd_6.91 //",
  "GK16visa06cu:1799": "narmadyutiḥ---",
  "GK16visa06cu:1800": "tathā tatraiva--“susaṃgatā-sahi ! adakkhiṇā dāṇiṃ si tumaṃ jā evvaṃ bhaṭṭiṇā hatthāvalambidāvi kovaṃ ṇa muñcasi /",
  "GK16visa06cu:1801": "sāgarikā--(sabhrūbhaṅgamīṣadvihasya) susaṃgade ! dāṇiṃ vi kīliduṃ na viramasi /",
  "GK16visa06cu:1802": "kecittu--“doṣasyācchādanaṃ hāsyaṃ narmadyutiḥ” iti vadanti /",
  "GK16visa06cu:1803": "************* COMMENTARY *************",
  "GK16visa06cu:1804": "Vijñapriyā:",
  "GK16visa06cu:1805": "(vi, ka) narmadyutilakṣaṇamāha---dhṛtiriti /",
  "GK16visa06cu:1806": "parihāsasahiṣṇutā ityarthaḥ /",
  "GK16visa06cu:1807": "sahīti /",
  "GK16visa06cu:1808": "sakhi adakṣiṇā idānīmasi tvam /",
  "GK16visa06cu:1809": "yā evaṃ bhartrā hastāvalambitāpi kopaṃ na muñcasīti /",
  "GK16visa06cu:1810": "susaṅgate ! idānīmapi na viramasi /",
  "GK16visa06cu:1811": "atra sāgarikāyāḥ susaṅgatākṛtaparihāsasahiṣṇutā /",
  "GK16visa06cu:1812": "narmaṇi tasyāsūyatāpradarśanād asahiṣṇutā iti bhedaḥ /",
  "GK16visa06cu:1813": "keciditi /",
  "GK16visa06cu:1814": "atra doṣācchādanāpratītyā asvarasaḥ /",
  "GK16visa06cu:1815": "********** END OF COMMENTARY **********",
  "GK16visa06cu:1816": "---pragamanaṃ vākyaṃ syāduttarottaram /",
  "GK16visa06cu:1817": "************* COMMENTARY *************",
  "GK16visa06cu:1818": "Vijñapriyā:",
  "GK16visa06cu:1819": "(vi, kha) praśaṃsanarūpāṅgasya lakṣaṇamāha--praśaṃśanamiti /",
  "GK16visa06cu:1820": "praśasyate 'nena iti praśaṃsanam, uttarottaraṃ tādṛśaṃ vākyameva praśaṃsananāmāṅgamityarthaḥ /",
  "GK16visa06cu:1821": "********** END OF COMMENTARY **********",
  "GK16visa06cu:1822": "yathā vikramorvaśyām--urvaśī--jaadu jaadu mahārāo /",
  "GK16visa06cu:1823": "rājā---",
  "GK16visa06cu:1824": "mayā nāma jitaṃ yasya tvayā jaya udīryate” /",
  "GK16visa06cu:1825": "ityādi /",
  "GK16visa06cu:1826": "virodho vyasanaprāptiḥ---",
  "GK16visa06cu:1827": "yathā caṇḍakauśike---“rājā---nūnamasamīkṣyakāriṇā mayā andheneva sphuracchikhākalāpo jvalanaḥ padbhyāṃ samākrāntaḥ” /",
  "GK16visa06cu:1828": "************* COMMENTARY *************",
  "GK16visa06cu:1829": "Vijñapriyā:",
  "GK16visa06cu:1830": "(vi, ga) virodhalakṣaṇamāha---virodha iti /",
  "GK16visa06cu:1831": "rājā hariścandraḥ /",
  "GK16visa06cu:1832": "sphuradarciḥ--samūhojjvalano viśvāmitraḥ /",
  "GK16visa06cu:1833": "********** END OF COMMENTARY **********",
  "GK16visa06cu:1834": "---kruddhasyānunayaḥ punaḥ // VisSd_6.92 //",
  "GK16visa06cu:1835": "syātparyupāsanaṃ--",
  "GK16visa06cu:1836": "yathā ratnāvalyām--“viḍhūṣakaḥ---bho, mā kupya /",
  "GK16visa06cu:1837": "eṣā hi kadalīgharantaraṃ gādā” ityādi /",
  "GK16visa06cu:1838": "************* COMMENTARY *************",
  "GK16visa06cu:1839": "Vijñapriyā:",
  "GK16visa06cu:1840": "(vi, gha) paryupāsanāṅgalakṣaṇamāha---kṛtasyeti /",
  "GK16visa06cu:1841": "kṛtasya kopahetorityarthaḥ /",
  "GK16visa06cu:1842": "punaranunayaḥ kopākaraṇahetupradarśanaprityarthaḥ /",
  "GK16visa06cu:1843": "bho iti /",
  "GK16visa06cu:1844": "bho vayasya mā kupya /",
  "GK16visa06cu:1845": "eṣā hi kadalīgṛhāntaraṃ gateti saṃskṛtam /",
  "GK16visa06cu:1846": "eṣeti---kadalīgṛhāntarapraveśasya pradarśanam /",
  "GK16visa06cu:1847": "********** END OF COMMENTARY **********",
  "GK16visa06cu:1848": "---puṣpaṃ viśeṣavacanaṃ matam /",
  "GK16visa06cu:1849": "************* COMMENTARY *************",
  "GK16visa06cu:1850": "Vijñapriyā:",
  "GK16visa06cu:1851": "(vi, ṅa) puṣpanāmāṅgalakṣaṇamāha---muṣpamiti /",
  "GK16visa06cu:1852": "ayaṃ viśeṣo vilakṣaṇapadārtha ityevamarthakaṃ vacanamityarthaḥ /",
  "GK16visa06cu:1853": "********** END OF COMMENTARY **********",
  "GK16visa06cu:1854": "yathā tatraiva---“(rājā haste gṛhītvā sparśaṃ nāṭayati )",
  "GK16visa06cu:1855": "vidūṣakāḥ---bho vaassa ! esā apuvvā sirī tae samāsādidā /",
  "GK16visa06cu:1856": "rājā---vayasya ! satyam---",
  "GK16visa06cu:1857": "śrīreṣā, pāṇirapyasyāḥ pārijātasya pallavaḥ /",
  "GK16visa06cu:1858": "kuto 'nyathā stravatyeṣa svedacchadmāmṛtadravaḥ //",
  "GK16visa06cu:1859": "************* COMMENTARY *************",
  "GK16visa06cu:1860": "Vijñapriyā:",
  "GK16visa06cu:1861": "(vi, ca) bho iti /",
  "GK16visa06cu:1862": "“bho vayasya eṣāpūrvā śrīstvayā samāsāditā“iti saṃskṛtam /",
  "GK16visa06cu:1863": "śrīreṣeti /",
  "GK16visa06cu:1864": "svedacchadma gharmavyājaḥ /",
  "GK16visa06cu:1865": "pārijātapallavād amṛtadravastravaṇāt /",
  "GK16visa06cu:1866": "********** END OF COMMENTARY **********",
  "GK16visa06cu:1867": "pratyakṣaniṣṭhuraṃ vajram---",
  "GK16visa06cu:1868": "yathā tatraiva---“rājā---kathamihastho 'haṃ tvayā jñātaḥ ?",
  "GK16visa06cu:1869": "susaṃgatā---ṇa kevalaṃ tumaṃ samaṃ cittaphalaeṇa /",
  "GK16visa06cu:1870": "tā jāva gadua gadua devīe ṇivedaissam” /",
  "GK16visa06cu:1871": "************* COMMENTARY *************",
  "GK16visa06cu:1872": "Vijñapriyā:",
  "GK16visa06cu:1873": "(vi, cha) vajrarūpāṅgalakṣaṇamāha--pratyakṣeti /",
  "GK16visa06cu:1874": "na kevalamiti /",
  "GK16visa06cu:1875": "na kevalaṃ tvaṃ samaṃ citraphalakena /",
  "GK16visa06cu:1876": "tadyāvadratvā devyai nivedayiṣyami /",
  "GK16visa06cu:1877": "iti saṃskṛtam /",
  "GK16visa06cu:1878": "idaṃ susaṅgatāvākyaṃ rājñaḥ sākṣānniṣṭhuram /",
  "GK16visa06cu:1879": "********** END OF COMMENTARY **********",
  "GK16visa06cu:1880": "---upanyāsaḥ prasādanam // VisSd_6.93 //",
  "GK16visa06cu:1881": "************* COMMENTARY *************",
  "GK16visa06cu:1882": "Vijñapriyā:",
  "GK16visa06cu:1883": "(vi, ja) upanyāsalakṣaṇamāha--upanyāsa iti /",
  "GK16visa06cu:1884": "prasādanaṃ prasādanaprārthanā /",
  "GK16visa06cu:1885": "********** END OF COMMENTARY **********",
  "GK16visa06cu:1886": "yathā tatraiva--“susaṃgatā--bhaṭṭuṇa ! alaṃ saṅkāe /",
  "GK16visa06cu:1887": "mae vi bhaṭiṇīe pasādeṇa kīlidaṃ jjeva edihiṃ /",
  "GK16visa06cu:1888": "tā kiṃ kaṇṇābharaṇoṇa /",
  "GK16visa06cu:1889": "ado vi me garuaro pasādo eso, jaṃ tue ahaṃ ettha ālihidatti kuvidā me piasahī sāariā /",
  "GK16visa06cu:1890": "esā jjeva pasādīadu” /",
  "GK16visa06cu:1891": "kecittu---“upapattikṛto hyartha upanyāsaḥ sa kīrtitaḥ” /",
  "GK16visa06cu:1892": "iti vadanti /",
  "GK16visa06cu:1893": "udāharanti ca, tatraiva---“adimuharā kkhu sā gabbhadāsī” iti /",
  "GK16visa06cu:1894": "************* COMMENTARY *************",
  "GK16visa06cu:1895": "Vijñapriyā:",
  "GK16visa06cu:1896": "(vi, jha) bhartaḥ ! alaṃ śaṅkayā mayāpi bhartryāḥ prasādena krīḍitameva etaiḥ /",
  "GK16visa06cu:1897": "tat kiṃ karṇābharaṇena ?",
  "GK16visa06cu:1898": "ato 'pi me gurutaraḥ prasāda eṣa yattvayāhamatrālikhiteti kupitā me priyasakhī sāgarikā /",
  "GK16visa06cu:1899": "eṣaiva prasādyatāmiti saṃskṛtam /",
  "GK16visa06cu:1900": "taiḥ karṇābharaṇaiḥ kiṃ tvayetyādiḥ sāgarikokteranuvādaḥ /",
  "GK16visa06cu:1901": "atra sāgarikāprasādanaprārthanā upapattikṛta iti yuktyupapādasatvāduktetyarthaḥ /",
  "GK16visa06cu:1902": "adīti /",
  "GK16visa06cu:1903": "adimukharā khalveṣā garbhadāsīti saṃskṛtam /",
  "GK16visa06cu:1904": "nārbhadāsī antaḥ puradāsī /",
  "GK16visa06cu:1905": "atra samaṃ citraphalakenetyādi niṣṭhuraṃ susaṅgatayā pūrvamuktaṃ vacanaṃ vidūṣakoktyupapādakam /",
  "GK16visa06cu:1906": "********** END OF COMMENTARY **********",
  "GK16visa06cu:1907": "cāturvarṇyopagamanaṃ varṇasaṃhāra iṣyate /",
  "GK16visa06cu:1908": "************* COMMENTARY *************",
  "GK16visa06cu:1909": "Vijñapriyā:",
  "GK16visa06cu:1910": "(vi, ña) varṇasaṃhārāṅgalakṣaṇamāha---cāturvarṇyeti /",
  "GK16visa06cu:1911": "brāhmaṇādyanekavarṇānāṃ melanakathanamityarthaḥ /",
  "GK16visa06cu:1912": "********** END OF COMMENTARY **********",
  "GK16visa06cu:1913": "yathā mahāvīracarite tṛtīye 'ṅke---",
  "GK16visa06cu:1914": "pariṣadiyamṛṣīṇāmeṣa vīro yudhājit saha nṛpatiramātyairlomapādaśca vṛddhaḥ /",
  "GK16visa06cu:1915": "ayamaviratayajño brahmavādī purāṇaḥ prabhurapi janakānāmaṅga bho yācakāste //",
  "GK16visa06cu:1916": "************* COMMENTARY *************",
  "GK16visa06cu:1917": "Vijñapriyā:",
  "GK16visa06cu:1918": "(vi, ṭa) pariṣadiyamiti /",
  "GK16visa06cu:1919": "militabrāhmaṇādyanekavarṇasabhāpradarśanamidam /",
  "GK16visa06cu:1920": "iyamṛṣīṇāṃ pariṣad sabhā /",
  "GK16visa06cu:1921": "yudhājit /",
  "GK16visa06cu:1922": "kekayadeśapakatiriti ṛṣibhiramātyaiśca samam eṣa vṛddho rājā lomapādaḥ /",
  "GK16visa06cu:1923": "ayamapi janakānāṃ janakavaṃśasya prabhuḥ sīradhvajaḥ aviratayajño brahmavādī ca /",
  "GK16visa06cu:1924": "adruhaḥ drodaśūnyāste prasiddhā yājakāḥ ete iti śeṣaḥ /",
  "GK16visa06cu:1925": "********** END OF COMMENTARY **********",
  "GK16visa06cu:1926": "ityatra ṛṣikṣādīnāṃ varṇānāṃ melanam /",
  "GK16visa06cu:1927": "abhinavaguptapādāstu--“varṇaśabdena pātrāṇyupalakṣyante /",
  "GK16visa06cu:1928": "saṃhāro melanam” iti vyācakṣate /",
  "GK16visa06cu:1929": "udāharanti ca ratnāvalyāṃ dvitīye 'ṅke--“ado vi me attraṃ guruaro pasādo--” ityāderārabhya “ṇaṃ hatthe geṇhia pasādehi ṇam /",
  "GK16visa06cu:1930": "rājā--kvāsau kvāsau” ityādi /",
  "GK16visa06cu:1931": "atha gārbhāṅgāni---",
  "GK16visa06cu:1932": "************* COMMENTARY *************",
  "GK16visa06cu:1933": "Vijñapriyā:",
  "GK16visa06cu:1934": "(vi, ṭha) pātrāṇīti /",
  "GK16visa06cu:1935": "nāṭyapātrāṇītyarthaḥ /",
  "GK16visa06cu:1936": "adovīti /",
  "GK16visa06cu:1937": "ato 'pi me ayaṃ gurutaraḥ prasāda ityāderārabhya ityarthaḥ /",
  "GK16visa06cu:1938": "ityāderityavadhau pañcamī /",
  "GK16visa06cu:1939": "jaṃ kiṇa ahaṃ tata ettha ālihi detyādikamādāvityādyavidhirūpetyarthaḥ /",
  "GK16visa06cu:1940": "ṇaṃ hattheti /",
  "GK16visa06cu:1941": "nanu haste gṛhītvā prasādaya enāmityarthaḥ /",
  "GK16visa06cu:1942": "kvāsau kvāsāviti harṣe vīpsā /",
  "GK16visa06cu:1943": "atra rājā susaṅgatā sāgarikāśca pātrāṇi, eṣāṃ mesanam /",
  "GK16visa06cu:1944": "********** END OF COMMENTARY **********",
  "GK16visa06cu:1945": "abhūtāharaṇaṃ mārgo rūpodāharaṇo kramaḥ // VisSd_6.94 //",
  "GK16visa06cu:1946": "saṃgrahaścānumānaṃ ca prārthanā kṣiptireva ca /",
  "GK16visa06cu:1947": "tro (to) ṭakādhibalodvegā garbhe syurvidravastathā // VisSd_6.95 //",
  "GK16visa06cu:1948": "tatra vyājāśrayaṃ vākyamabhūtāharaṇaṃ matam /",
  "GK16visa06cu:1949": "yathā aśvatthāmāṅke---",
  "GK16visa06cu:1950": "aśvatthāmā hata iti pṛthāsūnunā spaṣṭamuktvā svairaṃ śeṣe gaja iti punarvyāhṛtaṃ satyavācā /",
  "GK16visa06cu:1951": "************* COMMENTARY *************",
  "GK16visa06cu:1952": "Vijñapriyā:",
  "GK16visa06cu:1953": "(vi, ḍa) garbhasandherdvādaśāṅgānyāha---abhūteti /",
  "GK16visa06cu:1954": "abhūtāharaṇalakṣaṇamāha---tatra vyājeti /",
  "GK16visa06cu:1955": "aśvatthāmā hata iti yudhiṣṭhirasya vyājāśrayavākyam /",
  "GK16visa06cu:1956": "********** END OF COMMENTARY **********",
  "GK16visa06cu:1957": "tacchrutvāsau dayitatanayaḥ pratyayāttasya rājñaḥ śastrāṇyājau nayanasalilaṃ cāpi tulyaṃ mumoca //",
  "GK16visa06cu:1958": "tattvārthakathanaṃ mārgaḥ---",
  "GK16visa06cu:1959": "yathā caṇḍakauśike--“rājā---bhagavan ! gṛhyatāmarjitamidaṃ bhāryātanayavikrayāt /",
  "GK16visa06cu:1960": "śeṣasyārthe kariṣyāpi caṇḍāle 'pyātmavikrayam //",
  "GK16visa06cu:1961": "************* COMMENTARY *************",
  "GK16visa06cu:1962": "Vijñapriyā:",
  "GK16visa06cu:1963": "(vi, ḍha) mārgarūpāṅgalakṣaṇamāha---tattvārtheti /",
  "GK16visa06cu:1964": "avyājakathanamityarthaḥ /",
  "GK16visa06cu:1965": "gṛhyatāmiti--viśvāmitraṃ prati hariścandranṛpateruktiriyam /",
  "GK16visa06cu:1966": "bhāryyāyāstanayasya vikrayaṇādarjitamidaṃ vittaṃ gṛhyatāmityanvayaḥ /",
  "GK16visa06cu:1967": "śeṣasya vittasyāpyarthe nimittamātmavikrayaṃ kariṣyāsi /",
  "GK16visa06cu:1968": "tatra rājñaḥ āpadyapi avyājakathanam /",
  "GK16visa06cu:1969": "********** END OF COMMENTARY **********",
  "GK16visa06cu:1970": "rūpaṃ vākyaṃ vitarkavat // VisSd_6.96 //",
  "GK16visa06cu:1971": "yathā ratnāvalyām--“rājā---",
  "GK16visa06cu:1972": "manaḥ prakṛtyaiva calaṃ durlakṣyaṃ ca tathāpi me /",
  "GK16visa06cu:1973": "kāmenaitatkathaṃ viddhaṃ samaṃ sarvaiḥ śilīmukhaiḥ //",
  "GK16visa06cu:1974": "************* COMMENTARY *************",
  "GK16visa06cu:1975": "Vijñapriyā:",
  "GK16visa06cu:1976": "(vi, ṇa) rūpātmakamaṅgamāha---rūpamiti /",
  "GK16visa06cu:1977": "vitarko 'sambhavistuhetvanusandhānam /",
  "GK16visa06cu:1978": "manaḥ prakṛtyaiveti--sāgarikāvirahiṇo rājño 'yaṃ vitarkaḥ /",
  "GK16visa06cu:1979": "durlakṣyaṃ lakṣituṃ draṣṭumaśakyam /",
  "GK16visa06cu:1980": "********** END OF COMMENTARY **********",
  "GK16visa06cu:1981": "udāharaṇamutkarṣayuktaṃ vacanamucyate /",
  "GK16visa06cu:1982": "************* COMMENTARY *************",
  "GK16visa06cu:1983": "Vijñapriyā:",
  "GK16visa06cu:1984": "(vi, ta) udāharaṇarūpasyāṅgasya lakṣaṇamāha---udāharaṇamiti /",
  "GK16visa06cu:1985": "utkarṣayuktaṃ svāhaṅkārayuktam /",
  "GK16visa06cu:1986": "********** END OF COMMENTARY **********",
  "GK16visa06cu:1987": "yathā aśvatthāmāṅke--",
  "GK16visa06cu:1988": "yo yaḥ śastraṃ bibharti svabhujagurumadaḥ pāṇḍavīnāṃ camūnāṃ yo yaḥ pāñcālagotre śiśuradhikavayā garbhaśayyāṃ gato vā /",
  "GK16visa06cu:1989": "yo yastatkarmasākṣī,",
  "GK16visa06cu:1990": "carati mayi raṇo yaśca yaśca pratīpaḥ krodhāndhastasya tasya svayamiha jagatāmantakasyāntako 'ham //",
  "GK16visa06cu:1991": "************* COMMENTARY *************",
  "GK16visa06cu:1992": "Vijñapriyā:",
  "GK16visa06cu:1993": "(vi, tha) yo yaḥ śastramiti /",
  "GK16visa06cu:1994": "kruddhasyāśvatthāmna uktiriyam /",
  "GK16visa06cu:1995": "mayi raṇe carati sāta pāṇḍavīnāṃ camūnāṃ madhye svabhujagurumadaḥ san yo yaḥ śastraṃ bibhirti evaṃ yo yaḥ pāñcālagotra ityādi /",
  "GK16visa06cu:1996": "evaṃ yo yastatkarma ityādi /",
  "GK16visa06cu:1997": "tatkarma mṛtasya mama pituḥ śiraśchedanarūpam /",
  "GK16visa06cu:1998": "evaṃ yaśca yaśca mama pratīmaḥ krodhāndho 'haṃ jagatamantakasya tasya tasyāntaka ityarthaḥ /",
  "GK16visa06cu:1999": "tairjagadantakasya krodhoddīpanād eva jagadantaka ityarthaḥ /",
  "GK16visa06cu:2000": "********** END OF COMMENTARY **********",
  "GK16visa06cu:2001": "bhāvatattvopalabdhistu kramaḥ syāt---",
  "GK16visa06cu:2002": "yathā śāsuntale---“rājā---sthāne khalu vismṛtanimeṣeṇa cakṣuṣā priyāmavalokayāmi /",
  "GK16visa06cu:2003": "tathāhi--",
  "GK16visa06cu:2004": "unnamitaikabhrūlatamānanamasyāḥ padāni racayantyāḥ /",
  "GK16visa06cu:2005": "pulakāñcitena kathayati mayyanurāgaṃ kapolena //",
  "GK16visa06cu:2006": "************* COMMENTARY *************",
  "GK16visa06cu:2007": "Vijñapriyā:",
  "GK16visa06cu:2008": "(vi, da) kramarūpāṅgalakṣaṇamāha---bhāveti /",
  "GK16visa06cu:2009": "bhāvasyānurāgasya tattvenopalabdhirityarthaḥ unnamiteti---padāni ślokaghaṭakadāni racayantyāḥ asyā ānanaṃ kartṛ pulakāñcitena kapolena mayi anurāgaṃ kathayati ityarthaḥ /",
  "GK16visa06cu:2010": "kīdṛśamānanam ? unnamitaikabhrūlatam /",
  "GK16visa06cu:2011": "********** END OF COMMENTARY **********",
  "GK16visa06cu:2012": "---saṃgrahaḥ punaḥ // VisSd_6.97 //",
  "GK16visa06cu:2013": "sāmadānārthasaṃpannaḥ--",
  "GK16visa06cu:2014": "yathā ratnāvalyām---“rājā---sādhu vayasya ! idaṃ te pāritoṣikam /",
  "GK16visa06cu:2015": "(iti kaṭakaṃ dadāti ) /",
  "GK16visa06cu:2016": "************* COMMENTARY *************",
  "GK16visa06cu:2017": "Vijñapriyā:",
  "GK16visa06cu:2018": "(vi, dha) sāmadāneti /",
  "GK16visa06cu:2019": "sāmnā prītyā dānena ca saṃpradānasya dīpamānadhanasaṃpattirityarthaḥ /",
  "GK16visa06cu:2020": "sādhviti---atra dīyamānakaṭakarūpadhanasaṃpattivirdūṣakasya /",
  "GK16visa06cu:2021": "********** END OF COMMENTARY **********",
  "GK16visa06cu:2022": "---liṅgādūho 'numānatā /",
  "GK16visa06cu:2023": "yathā jānakīrāghave nāṭake---“rāmaḥ---",
  "GK16visa06cu:2024": "līlāgatairapi taraṅgayato dharitrīmālokanairnamayato jagatāṃ śirāṃsi /",
  "GK16visa06cu:2025": "tasyānumāpayati kāñcanakāntigaurakāyasya sūryatanayatvamadhṛṣyatāṃ ca //",
  "GK16visa06cu:2026": "************* COMMENTARY *************",
  "GK16visa06cu:2027": "Vijñapriyā:",
  "GK16visa06cu:2028": "(vi, na) anumānarūpāṅgalakṣaṇamāha---liṅgāditi /",
  "GK16visa06cu:2029": "anumānatā kā mānam /",
  "GK16visa06cu:2030": "līleti /",
  "GK16visa06cu:2031": "paraśurāmavarṇanamidam /",
  "GK16visa06cu:2032": "tasya līlā vyavasāyaḥ /",
  "GK16visa06cu:2033": "sūryyatanayatvaṃ sūryyatulyatejasvitvena sūryyaputratvamadhṛṣyatvaṃ cānumāpayati /",
  "GK16visa06cu:2034": "tasya kīdṛśasya gatairgamanairapi dharitro taraṅgayataḥ cālayataḥ /",
  "GK16visa06cu:2035": "ālokanairjagatāṃ śirāṃsi namayatastaddṛṣṭamātraiḥ sarvaiḥ praṇamyamānatvāt /",
  "GK16visa06cu:2036": "kāñcanakāntivad gaurakāyasya /",
  "GK16visa06cu:2037": "********** END OF COMMENTARY **********",
  "GK16visa06cu:2038": "ratiharṣotsavānāṃ tu prārthanaṃ prārthanā bhavet // VisSd_6.98 //",
  "GK16visa06cu:2039": "yathā ratnāṣalyām---“priye sāgarike ! śītāṃśurmukhamutpale tava dṛśau,",
  "GK16visa06cu:2040": "padmānukārau karau,",
  "GK16visa06cu:2041": "rambhāstambhanibhaṃ tathoruyugalaṃ, bāhū mṛṇālopamau /",
  "GK16visa06cu:2042": "ityahlādakarākhilaṅgi ! rabhasānniḥ śaṅkamāliṅgya mā- maṅgani tvamanaṅgatāpavidhurāṇyehyehi nirvāpaya //",
  "GK16visa06cu:2043": "************* COMMENTARY *************",
  "GK16visa06cu:2044": "Vijñapriyā:",
  "GK16visa06cu:2045": "(vi, pa) prārthanāṅgarūpāṅgalakṣaṇamāha---ratīti /",
  "GK16visa06cu:2046": "ratyarthaṃ yo nāyikāyā harṣo nāyakasya tādṛśotsavānāṃ prārthanetyarthaḥ /",
  "GK16visa06cu:2047": "śītāṃśurityādi /",
  "GK16visa06cu:2048": "śītāṃśurūpatvādinā āhlādakarākhilāṅgi ! ehi ehi rabhasāt balāt madaṅgāni niḥ śaṅkamāliṅgya anaṅgatāpavidhurāṇi tāni nirvāpaya /",
  "GK16visa06cu:2049": "tāpaśūnyāni kuru ityarthaḥ /",
  "GK16visa06cu:2050": "atrālaṅganādhīnotsavaprārthanā /",
  "GK16visa06cu:2051": "********** END OF COMMENTARY **********",
  "GK16visa06cu:2052": "idaṃ ca prārthanākhyamaṅgam /",
  "GK16visa06cu:2053": "yanmate nirvahaṇo bhūtāvasaratvātpraśastināmāṅga nāsti tanmatānusāreṇoktam,",
  "GK16visa06cu:2054": "anyathā pañcaṣaṣṭisaṃkhyatvaprasaṅgāt /",
  "GK16visa06cu:2055": "************* COMMENTARY *************",
  "GK16visa06cu:2056": "Vijñapriyā:",
  "GK16visa06cu:2057": "(vi, pha) atraitadaṃśasya nirvahaṇasandheḥ praśastināmāṅgasya vaikalpikā sthitiḥ /",
  "GK16visa06cu:2058": "anayormilitasthitasattve tu vakṣyamāṇacatuḥ ṣaṣṭisaṃkhyāsāndhyaṅgānāṃ na bhavati /",
  "GK16visa06cu:2059": "pañcaṣaṣṭitvāpatteḥ /",
  "GK16visa06cu:2060": "tathā hi atra garbhasandhau etadaṅgasattve etānyaṅgani trayodaśa bhavanti,",
  "GK16visa06cu:2061": "mukhasandhyaṅgani ca dvādaśoktāni,",
  "GK16visa06cu:2062": "anyasandhidvayāṅgāni ca trayodaśa trayodaśa /",
  "GK16visa06cu:2063": "nirvahaṇasandhyaṅgāni caturdaśeti /",
  "GK16visa06cu:2064": "pañcaṣaṣṭitvaṃ prasajati /",
  "GK16visa06cu:2065": "ato yanmate nirvahaṇasandhau praśastināmakaṃ caramāṅgaṃ nāsti tanmate evātredam aṅgamanyathā tu netyāha--idañceti /",
  "GK16visa06cu:2066": "tatra praśastināmāṅgasattve hetumāha---bhūtāvasaratvābhāvāditi /",
  "GK16visa06cu:2067": "bhūtāni prāṇino nāṭyapātrāṇi tadavasaratvaṃ tadvattvam /",
  "GK16visa06cu:2068": "aṅgānām ityaṅgani bhūtāvasarāṇyucyante /",
  "GK16visa06cu:2069": "praśastayaṅgasya sadasyāśīrvādatvena tathātvābhāvādityarthaḥ /",
  "GK16visa06cu:2070": "********** END OF COMMENTARY **********",
  "GK16visa06cu:2071": "rahasyārthasya tadbhedaḥ kṣiptiḥ syāt---",
  "GK16visa06cu:2072": "yathāśvatthāmāṅke---",
  "GK16visa06cu:2073": "evasyaiva vipāko 'yaṃ dāruṇo bhuvi vartate /",
  "GK16visa06cu:2074": "keśagrahe dvitīye 'sminnūnaṃ niḥ śeṣitāḥ prajāḥ //",
  "GK16visa06cu:2075": "************* COMMENTARY *************",
  "GK16visa06cu:2076": "Vijñapriyā:",
  "GK16visa06cu:2077": "(vi, ba) kṣiptirūpamaṅgamāha--rahasyārthasyeti /",
  "GK16visa06cu:2078": "rahasyārtho 'bhinetavyārtha itivṛttarūpor'thastasya bheda utpattisūcanam /",
  "GK16visa06cu:2079": "ekasyeti /",
  "GK16visa06cu:2080": "ekasya draupadīkeśagrahaṇasya /",
  "GK16visa06cu:2081": "dvitīye mṛtadroṇasya dhṛṣṭadyumnena keśagrahe 'tra sarvasaṃhārarūpasya rahasyasya utpattisūcanam /",
  "GK16visa06cu:2082": "********** END OF COMMENTARY **********",
  "GK16visa06cu:2083": "---tro(to) ṭakaṃ punaḥ /",
  "GK16visa06cu:2084": "saṃrabdhavāk--",
  "GK16visa06cu:2085": "yathā caṇḍakauśike---“kauśikaḥ--āḥ, punaḥ kathamadyāpi na sambhūtā svarṇādakṣiṇāḥ” /",
  "GK16visa06cu:2086": "************* COMMENTARY *************",
  "GK16visa06cu:2087": "Vijñapriyā:",
  "GK16visa06cu:2088": "(vi, bha) troṭakarūpāṅgalakṣaṇamāha--troṭakaṃ punariti /",
  "GK16visa06cu:2089": "saṃrabdhavāk sakrodhavāk /",
  "GK16visa06cu:2090": "āḥ pāpeti /",
  "GK16visa06cu:2091": "hariścandraṃ nṛpaṃ prati pṛthivīdānadakṣiṇādānārthaṃ viścāmitrasya sakrodhavāka /",
  "GK16visa06cu:2092": "********** END OF COMMENTARY **********",
  "GK16visa06cu:2093": "---adhibalabhisaṃmadhicchalena yaḥ // VisSd_6.99 //",
  "GK16visa06cu:2094": "************* COMMENTARY *************",
  "GK16visa06cu:2095": "Vijñapriyā:",
  "GK16visa06cu:2096": "(vi, ma) adhibalāṅgalakṣaṇamāha---adhibalamiti /",
  "GK16visa06cu:2097": "abhisandhiruddeśaṣaṭanārthaṃ chalenānusandhānam /",
  "GK16visa06cu:2098": "********** END OF COMMENTARY **********",
  "GK16visa06cu:2099": "yathā ratnāvalyām---“kāñcanamālā---bhaṭṭiṇi, iyaṃ sā cittasāliā /",
  "GK16visa06cu:2100": "vasantaassa saṇṇaṃ karomi ” ityādi /",
  "GK16visa06cu:2101": "************* COMMENTARY *************",
  "GK16visa06cu:2102": "Vijñapriyā:",
  "GK16visa06cu:2103": "(vi, ya) bhaṭṭiṇi iti /",
  "GK16visa06cu:2104": "he bhartri ! iyaṃ citraśālikā /",
  "GK16visa06cu:2105": "tāvad vasantakasya saṃjñāṃ karomīti saṃskṛtam /",
  "GK16visa06cu:2106_0": "citraśālikāyāṃ rājñaḥ samīpe vāsavadattāveśena sāgarikāmānetuṃ tayā saha vasantakena",
  "GK16visa06cu:2106_1": "saṃkete kṛte kāñcanamālayā tajjñātvā vāsavadattāmevānīya vasantakasthāne sāgarikā'gatā",
  "GK16visa06cu:2106_2": "ityaṅgulisaṃjñāṃ karttuṃ vāsavadattāyāmuktiriyaṃ tasyāḥ /",
  "GK16visa06cu:2107": "********** END OF COMMENTARY **********",
  "GK16visa06cu:2108": "nṛpādijanitā bhītarudvegaḥ parikīrtitaḥ /",
  "GK16visa06cu:2109": "yathā veṇyām---",
  "GK16visa06cu:2110": "prāptāvekarathārūḍhau pṛcchantau tvāmitastataḥ /",
  "GK16visa06cu:2111": "sa karṇāriḥ sa ca krūro vṛkakarmā vṛkodaraḥ //",
  "GK16visa06cu:2112": "************* COMMENTARY *************",
  "GK16visa06cu:2113": "Vijñapriyā:",
  "GK16visa06cu:2114": "(vi, ra) nṛpādijaniteti /",
  "GK16visa06cu:2115": "nṛpādau kenāpi janitā bhītirityarthaḥ /",
  "GK16visa06cu:2116": "prāptāvekaratheti /",
  "GK16visa06cu:2117": "sa karṇārirarjunaḥ sa ca kūrakarmmā kūro vṛkodaro bhīmaḥ /",
  "GK16visa06cu:2118": "etāvekarathārūḍhau bhrātarau prāptāvagatāvityarthaḥ /",
  "GK16visa06cu:2119": "karṇāritvena kūrakarmmatvena ca duryyodhanasya bhītijananam /",
  "GK16visa06cu:2120": "********** END OF COMMENTARY **********",
  "GK16visa06cu:2121": "śaṅkābhayatrāsakṛtaḥ sambhramo vidravo mataḥ // VisSd_6.100 //",
  "GK16visa06cu:2122": "************* COMMENTARY *************",
  "GK16visa06cu:2123": "Vijñapriyā:",
  "GK16visa06cu:2124": "(vi, la) vidravarūpāṅgamāha---śaṅkābhayeti /",
  "GK16visa06cu:2125": "śaṅkayā aniṣṭaśaṅkayā bhayatrāsau tatkṛto yaḥ saṃbhramaḥ vyākulatā vidravo mata ityarthaḥ /",
  "GK16visa06cu:2126": "bhāvyaniṣṭadveṣo bhayam /",
  "GK16visa06cu:2127": "ākasmikāniṣṭotpattyā karttavyamūḍhatā tu trāsaḥ /",
  "GK16visa06cu:2128": "********** END OF COMMENTARY **********",
  "GK16visa06cu:2129": "yathā--",
  "GK16visa06cu:2130": "kālāntakakarālāsyaṃ krodhodbhūtaṃ daśānanam /",
  "GK16visa06cu:2131": "vilokya vānarānīke sambhramaḥ ko 'pyajāyata //",
  "GK16visa06cu:2132": "************* COMMENTARY *************",
  "GK16visa06cu:2133": "Vijñapriyā:",
  "GK16visa06cu:2134": "(vi, va) kālāntaketi /",
  "GK16visa06cu:2135": "krodhoddhūtaṃ krodhakampitaṃ daśānanaṃ vilokya vāna rānīke ko 'pi saṃbhramo 'jāyata ityarthaḥ /",
  "GK16visa06cu:2136": "********** END OF COMMENTARY **********",
  "GK16visa06cu:2137": "atha vimarśāṅgāni---",
  "GK16visa06cu:2138": "apavādo 'tha saṃpheṭo vyavasāyo dravo dyutiḥ /",
  "GK16visa06cu:2139": "śaktiḥ prasaṅgaḥ śedaśca pratiṣedho virodhanam // VisSd_6.101 //",
  "GK16visa06cu:2140": "prarocanā vimarśe syādādānaṃ chādanaṃ tathā /",
  "GK16visa06cu:2141": "************* COMMENTARY *************",
  "GK16visa06cu:2142": "Vijñapriyā:",
  "GK16visa06cu:2143": "(vi, śa) vimarśasandhestrayodaśāṅgānyāha---apavāda ityādi /",
  "GK16visa06cu:2144": "********** END OF COMMENTARY **********",
  "GK16visa06cu:2145": "doṣaprakhyāpavādaḥ syāt---",
  "GK16visa06cu:2146": "yathā veṇyām---“yudhiṣṭhiraḥ---pañcālaka ! kvacidāsāditā tasya durātmanaḥ kaukhyāpasadasya padavī /",
  "GK16visa06cu:2147": "pāñcālakaḥ--na kevalaṃ padavī, sa eva durātmā devīkeśapāśasparśapātakapradhānaheturupalabdhaḥ” /",
  "GK16visa06cu:2148": "************* COMMENTARY *************",
  "GK16visa06cu:2149": "Vijñapriyā:",
  "GK16visa06cu:2150": "(vi, ṣa) doṣaprakhyā doṣaprakhyāpanam /",
  "GK16visa06cu:2151": "kauravāpasadasya kauravādhamasya padavī pādacihnam /",
  "GK16visa06cu:2152": "so 'pi durātmā duryodhanaḥ /",
  "GK16visa06cu:2153": "atroktyāmeva doṣaprakhyāpanam /",
  "GK16visa06cu:2154": "********** END OF COMMENTARY **********",
  "GK16visa06cu:2155": "---saṃpheṭo roṣabhāṣaṇam // VisSd_6.102 //",
  "GK16visa06cu:2156": "yathā tatraiva---“rājā---are re maruttanaya ! vṛddhasya rājñaḥ purato ninditamapyātmakarma śalāghase /",
  "GK16visa06cu:2157": "śṛṇu re--",
  "GK16visa06cu:2158": "kṛṣṭā keśeṣu bhāryā tava tava ca paśostasya rājñastayorvā pratyaśraṃ bhūpatīnāṃ mama bhuvanapaterājñayā dyūtadāsī /",
  "GK16visa06cu:2159": "tasmin verānubandhe vada kimapakṛtaṃ tairhatā ye narendrā bāhvorvoryātibhāradraviṇagurumadaṃ māmajitvaiva darpaḥ //",
  "GK16visa06cu:2160": "bhīmaḥ---(sakrodham) āḥ pāpa /",
  "GK16visa06cu:2161": "rājā---āḥ pāpa” /",
  "GK16visa06cu:2162": "ityādi /",
  "GK16visa06cu:2163": "************* COMMENTARY *************",
  "GK16visa06cu:2164": "Vijñapriyā:",
  "GK16visa06cu:2165": "(vi, sa) sampheṭarūpamaṅgamāha---are re ityādi /",
  "GK16visa06cu:2166": "duryodhanasya bhīmaṃ saṃbodhya uktiriyam /",
  "GK16visa06cu:2167": "vṛddhasya rājñaḥ dhṛrāṣṭrasya /",
  "GK16visa06cu:2168": "kṛṣṭā iti--tava bhīmasya tava arjunasya tasya rājño yudhiṣṭhirasya vā paśostayornakulasahadevayorvā paśvorbhāryā,",
  "GK16visa06cu:2169": "bhuvanapatermama ājñayā nṛpatīnāṃ samakṣaṃ dyūtadāsī keśeṣu kṛṣṭā /",
  "GK16visa06cu:2170": "ye narendrā yuṣmābhirhatāstaistādṛśe vairānubandhe kimapakṛtaṃ tadvada /",
  "GK16visa06cu:2171": "tān jitvā yo darpaḥ sa kiṃ māmajitveti kākudhvaniviśeṣavaśāj jitvaiva darpa iti gamyate /",
  "GK16visa06cu:2172": "māṃ kīdṛśam ? bāhvorvoryātibhārarūpeṇa draviṇena dhanena gurumadam /",
  "GK16visa06cu:2173": "āḥ pāpeti /",
  "GK16visa06cu:2174": "bhīmaduryodhanayoḥ parasparaṃ prati uktiḥ /",
  "GK16visa06cu:2175": "rājā duryodhanaḥ /",
  "GK16visa06cu:2176": "atra dvayoreva roṣabhāṣaṇam /",
  "GK16visa06cu:2177": "********** END OF COMMENTARY **********",
  "GK16visa06cu:2178": "vyavasāyaśca vijñeyaḥta pratijñāhetusaṃbhavaḥ /",
  "GK16visa06cu:2179": "yathā tatraiva---“bhīmaḥ---",
  "GK16visa06cu:2180": "nihatāśeṣakauravyaḥ kṣībo duḥśāsanāsṛjā /",
  "GK16visa06cu:2181": "bhaṅktā duryodhanasyaurvorbhomo 'yaṃ śirasā nataḥ //",
  "GK16visa06cu:2182": "************* COMMENTARY *************",
  "GK16visa06cu:2183": "Vijñapriyā:",
  "GK16visa06cu:2184": "(vi, ha) vyavasāyarūpamaṅgamāha---vyavasāyaśca iti /",
  "GK16visa06cu:2185": "pratijñāhetoḥ pratijñārthasya saṃbhavo niṣpattiḥ, tatkathanamityarthaḥ /",
  "GK16visa06cu:2186": "nihateti /",
  "GK16visa06cu:2187": "kṣībo mattaḥ /",
  "GK16visa06cu:2188": "asṛjā śoṇitena /",
  "GK16visa06cu:2189": "bhaṅktā bhaṅgakarttā /",
  "GK16visa06cu:2190": "********** END OF COMMENTARY **********",
  "GK16visa06cu:2191": "dravo guruvyatikrāntiḥ śokāvegādisambhavā // VisSd_6.103 //",
  "GK16visa06cu:2192": "yathā tatraiva---“yudhiṣṭhiraḥ---bhagavan ! kṛṣṇāgraja ! subhadrābhrātaḥ ! jñātiprītirmanasi na kṛtā,",
  "GK16visa06cu:2193": "kṣatriyāṇāṃ na dharmo rūḍhaṃ sakhyaṃ tadapi gaṇitaṃ nānujasyārjunena /",
  "GK16visa06cu:2194": "tulyaḥ kāmaṃ bhavatu bhavataḥ śiṣyayoḥ snehabandhaḥ ko 'yaṃ panthā yadasi vimukho mandabhāgye mayi tvam /",
  "GK16visa06cu:2195": "************* COMMENTARY *************",
  "GK16visa06cu:2196": "Vijñapriyā:",
  "GK16visa06cu:2197": "(vi, ka) dravarūpamaṅgamāha--drava iti /",
  "GK16visa06cu:2198": "gurorvyatikrāntiḥ bhartsanamityarthaḥ /",
  "GK16visa06cu:2199": "bhagavan ityādi /",
  "GK16visa06cu:2200": "yudhiṣṭhirasya duryodhanānurāgakruddhabalabhadrabhartsanamidam /",
  "GK16visa06cu:2201": "kṛṣṇagrajeti subhadrābhrātariti ca dvayaṃ svapakṣānurāgaucityāya sambandhapradarśanam /",
  "GK16visa06cu:2202": "jñātiprītiriti /",
  "GK16visa06cu:2203": "jñātayo vayam /",
  "GK16visa06cu:2204": "kṣatriyāṇāṃ dharmo 'pi manasi na kṛta ityarthaḥ /",
  "GK16visa06cu:2205": "ayudhyamānavadhavaimukhyaṃ hi kṣatriyāṇāṃ dharmaḥ /",
  "GK16visa06cu:2206": "vayaṃ hyayudhyamānāḥ /",
  "GK16visa06cu:2207": "tavānujasya śrīkṛṣṇasya arjunena saha rūḍhaṃ tatsakhyamapi na gaṇitam /",
  "GK16visa06cu:2208": "śiṣyayorbhomaduryodhanayostulyaḥ snehānubandhaḥ /",
  "GK16visa06cu:2209": "kāmaṃ yatheṣṭam /",
  "GK16visa06cu:2210": "bhavatu varam /",
  "GK16visa06cu:2211": "yanmandabhāgye mayi tvaṃ vimukhaḥ /",
  "GK16visa06cu:2212": "ko 'yaṃ pānyathāḥ ityarthaḥ /",
  "GK16visa06cu:2213": "atra gurorbalabhadrasya yudhiṣṭhireṇa bhartsanam /",
  "GK16visa06cu:2214": "********** END OF COMMENTARY **********",
  "GK16visa06cu:2215": "tarjanodvejane proktā dyutiḥ---",
  "GK16visa06cu:2216": "yathā tatraiva duryodhanaṃ prati kumāravṛkodareṇoktam----",
  "GK16visa06cu:2217": "janmendovimale kule vyapadiśasyadyāpi dhatse gadāṃ māṃ duḥ śāsanakoṣṇaśoṇitamadhukṣībaṃ ripuṃ manyase /",
  "GK16visa06cu:2218": "darpāndho madhukaiṭabhadviṣi harāvapyuddhataṃ ceṣṭase trāsānme nṛ-paśo ! vihāya samaraṃ paṅke 'dhunā līyase //",
  "GK16visa06cu:2219": "************* COMMENTARY *************",
  "GK16visa06cu:2220": "Vijñapriyā:",
  "GK16visa06cu:2221": "(vi, kha) dyutirūpāṅgalakṣaṇamāha---tarjjaneti /",
  "GK16visa06cu:2222": "kumāreṇeti /",
  "GK16visa06cu:2223": "bhīmenetyarthaḥ /",
  "GK16visa06cu:2224": "kvacit kumāravṛkodareṇetyeva pāṭhaḥ /",
  "GK16visa06cu:2225": "janmeti /",
  "GK16visa06cu:2226": "vimalendoḥ kule janma vyapadiśasi /",
  "GK16visa06cu:2227": "adyāpi gadāṃ dhatse dadhāsi /",
  "GK16visa06cu:2228": "duḥ śāsanasya koṣṇenālpoṣṇena śoṇitamadhunā kṣībaṃ mattaṃ māṃ ripuṃ bhāṣase /",
  "GK16visa06cu:2229": "na tu kāryeṇa prāṇadātāraṃ bhāṣasa ityarthaḥ /",
  "GK16visa06cu:2230": "mudhukaiṭabhadviṣi śrīkṛṣṇe 'pi darpāndhaḥ uddhataṃ sāhaṅkāraṃ ceṣṭase /",
  "GK16visa06cu:2231": "he nṛpaśo ! me mattastrāsāt samaraṃ vihāyādhunā sa tvaṃ kathaṃ paṅke līyase ityarthaḥ /",
  "GK16visa06cu:2232": "atra kathamiti kākugamyam /",
  "GK16visa06cu:2233": "********** END OF COMMENTARY **********",
  "GK16visa06cu:2234": "---śaktiḥ punarbhavet /",
  "GK16visa06cu:2235": "virodhasya praśamanam---",
  "GK16visa06cu:2236": "yathā tatraiva---",
  "GK16visa06cu:2237": "“kurvantvāptā hatānāṃ raṇaśirasi janā bhasmasād dehabhārā- naśrūnmiśraṃ kathañciddadatu jalamamī bāndhavā bāndhavebhyaḥ /",
  "GK16visa06cu:2238": "mārgantāṃ jñātidehān hatanaragahane khaṇḍitān gṛdhrakaṅkaiḥ- rastaṃ bhāsvān prayātaḥ saha ripubhirayaṃ saṃhrintāṃ balāni //",
  "GK16visa06cu:2239": "************* COMMENTARY *************",
  "GK16visa06cu:2240": "Vijñapriyā:",
  "GK16visa06cu:2241": "(vi, ga) śaktirūpamaṅgamāha---śaktiriti /",
  "GK16visa06cu:2242": "virodhasya praśamanaṃ samāpanakathanamityarthaḥ /",
  "GK16visa06cu:2243": "kurvantvāptā iti /",
  "GK16visa06cu:2244": "raṇaśirasi hatānāṃ dehabhārān /",
  "GK16visa06cu:2245": "āptā bāndhavāḥ vahnisāt kurvantvityarthaḥ /",
  "GK16visa06cu:2246": "tathā amī bāndhavāḥ kathañcit astrairmiśraṃ jalaṃ bāndhavebhyo dadatu /",
  "GK16visa06cu:2247": "tathā hatanaragahane gṛdhrakākaiḥ khaṇḍitān jñātidehān mārgantām /",
  "GK16visa06cu:2248": "ripubhiḥ sahāyaṃ bhāsvānastaṃ prayātaḥ, balāni saṃhriyantāmityarthaḥ /",
  "GK16visa06cu:2249": "********** END OF COMMENTARY **********",
  "GK16visa06cu:2250": "---prasaṅgo gurukīrttanam // VisSd_6.104 //",
  "GK16visa06cu:2251_0": "yathā mṛcchakaṭikāyām---“cāṇḍālakaḥ---eso kkhu sāgaladattassa sudo ajjavismadattasma",
  "GK16visa06cu:2251_1": "ṇattio cāludatto vāvādiduṃ vañjhaṭṭhāṇaṃ ṇijjai edeṇa kila gaṇiā vasantaseṇā suaṇṇaloheṇa vāvādi detti /",
  "GK16visa06cu:2252": "cārudattaḥ---(sanirvedaṃ svagatam)",
  "GK16visa06cu:2253": "“makhaśataparipūtaṃ gotramudbhāsitaṃ yat, sadasi niviḍacetyavrahmaghoṣaiḥ purustāt /",
  "GK16visa06cu:2254": "mama nidhanadaśāyāṃ varttamānasya pāpaistadasadṛśamanuṣyairghuṣyate ghoṣaṇāyām” //",
  "GK16visa06cu:2255": "ityanena cārudattavadhābhyudayānukūlaprasaṅgād gurukīrttanamiti prasaṅgaḥ /",
  "GK16visa06cu:2256": "************* COMMENTARY *************",
  "GK16visa06cu:2257": "Vijñapriyā:",
  "GK16visa06cu:2258": "(vi, gha) prasaṅgarūpāṅgamāha---prasaṅga iti /",
  "GK16visa06cu:2259": "cāṇḍālaka iti /",
  "GK16visa06cu:2260": "hantuṃ nīyamānaṃ cārudattaṃ dṛṣṭvā cāṇḍālaka āha ityarthaḥ /",
  "GK16visa06cu:2261": "eṣa iti /",
  "GK16visa06cu:2262": "eṣa sagaradattasya suta āryaviśvadattasya naptā cārudattaḥ vyāpādayituṃ vadhyasthānaṃ nīyate /",
  "GK16visa06cu:2263": "etena kila gaṇikā vasantasenā suvarṇalobhena vyāpāditeti (saṃskṛtam ) /",
  "GK16visa06cu:2264": "etacchrutvā cārudattaḥ svīyapraśastakulakīrttanāt lajjayā āha---makhaśateti /",
  "GK16visa06cu:2265": "yanmama gotraṃ paripūtaṃ tathā purastāt pūrvakāle nibiḍaiścaityairudbhaṭairbrahmaghoṣaiḥ sadasi udbhāṣitaṃ sabhāyāmuccaiḥ-- svareṇa brāhmaṇaiḥ praśastamityarthaḥ /",
  "GK16visa06cu:2266": "nidhanadaśāyāṃ varttamānasya mama tadrotraṃ pāpaiḥ asadṛśamanuṣyaiścāṇḍālaiḥ vadhyaghoṣaṇāyāmuddhoṣyata ityarthaḥ /",
  "GK16visa06cu:2267": "ityanena iti /",
  "GK16visa06cu:2268": "cārudattasya vadharūpo yo ghātakānāmabhyudayastadanukūla ityarthaḥ /",
  "GK16visa06cu:2269": "tatkulaghātakasyaiva ghātakānām iṣṭatvāt gurukīrttanam /",
  "GK16visa06cu:2270": "vadhyasya pitṛpitāmahādikīrttanam /",
  "GK16visa06cu:2271": "********** END OF COMMENTARY **********",
  "GK16visa06cu:2272": "manaśceṣṭāsamutpannaḥ śramaḥ kheda iti smṛtaḥ /",
  "GK16visa06cu:2273": "manaḥ samutpanno yathā mālatīmādhave---",
  "GK16visa06cu:2274": "dalati hṛdayaṃ gāḍhodvego dvidhā na bhidyate vahati vikalaḥ kāyo mohaṃ na muñcati cetanām /",
  "GK16visa06cu:2275": "jvalayati tanūmantardāhaḥ, karoti na bhasmasāt praharati vidhirmarmacchedī, na kṛntati jīvitam //",
  "GK16visa06cu:2276": "evaṃ ceṣṭāsamutpanno 'pi /",
  "GK16visa06cu:2277": "************* COMMENTARY *************",
  "GK16visa06cu:2278": "Vijñapriyā:",
  "GK16visa06cu:2279": "(vi, ṅa) khedarūpamaṅgamāha---manaśceṣṭeti /",
  "GK16visa06cu:2280": "dalalīti /",
  "GK16visa06cu:2281": "kapālakuṇḍalāpahṛtamālatīśokāt mādhavasyoktiriyam /",
  "GK16visa06cu:2282": "na vidīryate na tu dvikhaṇḍaṃ bhavatītyarthaḥ /",
  "GK16visa06cu:2283": "vikalaḥ kāyo mohaṃ vahatītyanvayaḥ /",
  "GK16visa06cu:2284": "na kṛntati na chinatti /",
  "GK16visa06cu:2285": "evaṃ ceṣṭeti /",
  "GK16visa06cu:2286": "strastāṃśāvatimātralohitatalau bāhū ghaṭotkṣepaṇā- dadyāpi stanavepathuṃ janayati śvāsaḥ pramāṇādhikaḥ /",
  "GK16visa06cu:2287": "baddhaṃ karṇaśirīṣarodhivadane gharmāmbhasāṃ jālakam bandhe straṃsini caikahastayamitāḥ paryākulā mūrddhajāḥ //",
  "GK16visa06cu:2288": "iti ghaṭotkṣepaṇaceṣṭayā śakuntalāyāḥ śramaḥ /",
  "GK16visa06cu:2289": "********** END OF COMMENTARY **********",
  "GK16visa06cu:2290": "īpsitārthapratīghātaḥ pratiṣedha itīṣyate // VisSd_6.105 //",
  "GK16visa06cu:2291": "yathā mama prabhāvatyāṃ vidūṣakaṃ prati pradyumnaḥ---sakhe ! kathamiha tvamekākī varttase ?",
  "GK16visa06cu:2292": "kva nu punaḥ priyasakhījanānugamyamānā priyatamā me prabhāvatī ?",
  "GK16visa06cu:2293": "vidūṣakaḥ- asura vaiṇā āāria kahiṃ vi ṇīdā /",
  "GK16visa06cu:2294": "pradyumnaḥ---(dīrghaṃ niśvasya )",
  "GK16visa06cu:2295": "hā pūrṇacandramukhi ! mattacakoranetre ! māmānatāṅgi ! parihāya kuto gatāsi ?” /",
  "GK16visa06cu:2296": "gaccha tvamadya nanu jīvita ! tūrṇameva daivaṃ kadarthanaparaṃ kṛtakṛtyamastu //",
  "GK16visa06cu:2297": "************* COMMENTARY *************",
  "GK16visa06cu:2298": "Vijñapriyā:",
  "GK16visa06cu:2299": "(vi, ca) pratiṣedharūpamaṅgamāha---īpsiteti /",
  "GK16visa06cu:2300": "asuravaiṇeti---asurapatinā ākṛṣya kutrāpi nītā iti saṃskṛtam /",
  "GK16visa06cu:2301": "hā pūrṇacandra iti pūrvārdhe priyāṃ sambodhya śocitvāparārddhe jīvitaṃ sambodhya āha gaccha tvamadyati /",
  "GK16visa06cu:2302": "tatra eva kadarthanaparaṃ daivaṃ kṛtakṛtyamastu ityarthaḥ /",
  "GK16visa06cu:2303": "atrepsitasya prabhāvatīsamāgamasya pratighātaḥ /",
  "GK16visa06cu:2304": "********** END OF COMMENTARY **********",
  "GK16visa06cu:2305": "kāryātyayopagamanaṃ vihodhanamiti smṛtam /",
  "GK16visa06cu:2306": "yathā veṇyām---yudhiṣṭhiraḥ---",
  "GK16visa06cu:2307": "tīrṇe bhīṣmamahodadhau kathamapi droṇānale nivṛte karṇāśīviṣabhogini praśamite śalye ca yāte divam /",
  "GK16visa06cu:2308": "bhīmena priyasāhasena rabhāsādalpāvaśeṣe jaye sarva jīvitasaṃśayaṃ vayamamī vācā samāropitāḥ //",
  "GK16visa06cu:2309": "************* COMMENTARY *************",
  "GK16visa06cu:2310": "Vijñapriyā:",
  "GK16visa06cu:2311": "(vi, cha) nirodharūpamaṅgamāha---kāryyatyayeti /",
  "GK16visa06cu:2312": "uddeśyakāryyasyātyayopagamanaṃ bhavanamityarthaḥ /",
  "GK16visa06cu:2313": "tīrṇe iti /",
  "GK16visa06cu:2314": "duryyodhanena samaṃ gadāyuddhe bhīmenoktam /",
  "GK16visa06cu:2315": "matparājaye sarveṣāṃ bhrātṝṇāṃ parājaya iti /",
  "GK16visa06cu:2316": "idaṃ śrutvā yudhiṣṭhirasya svajayarūpakāryyasyātyayo bhāvanīmadam /",
  "GK16visa06cu:2317": "alpāvaśeṣe jaye priyasāhasena bhīmena sarve vayaṃ jīvitasaṃśayaṃ prāpitā ityanvayaḥ /",
  "GK16visa06cu:2318": "jayasyālpāvaśeṣatvaṃ darśayati---tīrṇa iti /",
  "GK16visa06cu:2319": "nirvṛta śānte /",
  "GK16visa06cu:2320": "karṇāśīviṣeti /",
  "GK16visa06cu:2321": "āśīdantastatra viṣaṃ yasya /",
  "GK16visa06cu:2322": "karṇarūpe tādṛśe bhogini sarpe ityarthaḥ /",
  "GK16visa06cu:2323": "********** END OF COMMENTARY **********",
  "GK16visa06cu:2324": "prarocanā tu vijñeyā saṃhārārthapradarśinī // VisSd_6.106 //",
  "GK16visa06cu:2325": "yathā veṇyām---“pāñcālakaḥ--ahaṃ devena cakrapāṇinā sahitaḥ---” ityupakramya kṛtaṃ sandehena /",
  "GK16visa06cu:2326": "pūryantāṃ salilena ratnakalaśā rājyābhiṣekāya te kṛṣṇātyantacirojjhite tu kabarībandhe karotu kṣaṇam /",
  "GK16visa06cu:2327": "rāme śātakuṭhārabhāsvarakare kṣatradrumocchedini kramadhāndhe ca vṛkodare paripatatyājau kutaḥ saṃśayaḥ” //",
  "GK16visa06cu:2328": "************* COMMENTARY *************",
  "GK16visa06cu:2329": "Vijñapriyā:",
  "GK16visa06cu:2330": "(vi, ja) prarocanārūpamaṅgamāha---prarocanā tviti /",
  "GK16visa06cu:2331": "saṃhārārthapradarśinīti /",
  "GK16visa06cu:2332": "kāryyopasaṃhārapradarśinī vāk ityarthaḥ /",
  "GK16visa06cu:2333": "pūryyantāmiti /",
  "GK16visa06cu:2334": "gadāyuddhe bhīmajayajijñāsārthaṃ kṛṣṇena prahitasya pāñcālakasya yudhiṣṭhiraṃ prati uktiriyam /",
  "GK16visa06cu:2335": "te tava rājyābhiṣekāya pūryyantāmityanvayaḥ /",
  "GK16visa06cu:2336": "atyantacirojjhite 'pi kabarībandhe kṛṣṇā draupadī kṣaṇamutsavaṃ karotu ityanvayaḥ /",
  "GK16visa06cu:2337": "bhīmasya jayasaṃśaye kathametat syādityāha /",
  "GK16visa06cu:2338": "rāma iti /",
  "GK16visa06cu:2339": "śātakuṭhāreṇa bhāsurakare kṣatrarūpadrumocchedini rāme paraśurāme vṛkodare ca krodhāndhe ājau paripatati gacchati sati kuto jayasaṃśaya ityarthaḥ /",
  "GK16visa06cu:2340": "********** END OF COMMENTARY **********",
  "GK16visa06cu:2341": "kāryasaṃgraha ādānam---",
  "GK16visa06cu:2342": "yathā veṇyām---“bho bhoḥ samantapañcakacāriṇaḥ ! /",
  "GK16visa06cu:2343": "nāhaṃ rakṣo na bhūto ripurudhirajalāhlāditāṅgaḥ prakāmaṃ nistīrṇorupratijñājalanidhigahanaḥ krodhanaḥ kṣatriyo 'smi /",
  "GK16visa06cu:2344": "bho bho rājanyavīrāḥ ! samaraśikhiśikhābhuktaśeṣāḥ ! kṛtaṃ va--",
  "GK16visa06cu:2345": "strāsenānena līnairhatakarituragāntahitairāsyate yat //",
  "GK16visa06cu:2346": "atra samastaripuvadhakāryasya saṃkṛhītatvādādānam ---",
  "GK16visa06cu:2347": "************* COMMENTARY *************",
  "GK16visa06cu:2348": "Vijñapriyā:",
  "GK16visa06cu:2349": "(vi, jha) ādānarūpāṅgalakṣaṇamāha---kāryyasaṃgraha iti /",
  "GK16visa06cu:2350": "uddeśyakāryyasya saṃgrahaḥ prāptirityarthaḥ /",
  "GK16visa06cu:2351": "nāhaṃ bhūta iti /",
  "GK16visa06cu:2352": "devayoniprāṇiviśeṣo bhūto nāhamityarthaḥ /",
  "GK16visa06cu:2353": "ata eva puṃliṅgatā /",
  "GK16visa06cu:2354": "bhūto 'mī devayonaya iti koṣāt /",
  "GK16visa06cu:2355": "tarhi kastvamiti atrāha---ripurudhireti /",
  "GK16visa06cu:2356": "krodhanaḥsan ripurudhirajalena kleditāṅgaḥ prīṇitāṅgaḥ san prakāmaṃ yatheṣṭaṃ nistīrṇaḥ mahāpratijñārūpe jalanidhitvaṃ vanatvaṃ ca rūpitaṃ bodhyam /",
  "GK16visa06cu:2357": "bho bhoḥ samararūpāgniśikhayā bhuktaśeṣā rājanyavīrāḥ ! vo yuṣmākamanena āsena kṛtamalam /",
  "GK16visa06cu:2358": "ayaṃ āso vyarthaḥ /",
  "GK16visa06cu:2359": "mayā yūyaṃ na hantavyā ityarthaḥ /",
  "GK16visa06cu:2360": "āsaḥ kathaṃ jñāta ityatrāha--hateti /",
  "GK16visa06cu:2361": "yad yad hatakarituragāntarhitairyuṣmābhirāsyate sthīyate /",
  "GK16visa06cu:2362": "atreti /",
  "GK16visa06cu:2363": "samastaripuvadharūpasya kāryyasya saṃgṛhītatvāt prāptatvādityarthaḥ /",
  "GK16visa06cu:2364": "********** END OF COMMENTARY **********",
  "GK16visa06cu:2365": "tadāhuśchādanaṃ punaḥ /",
  "GK16visa06cu:2366": "kāryārthamapamānādeḥ sahanaṃ khalu yadbhavet // VisSd_6.107 //",
  "GK16visa06cu:2367": "yathā tatraiva---arjunaḥ-ārya ! prasīda kimatrakrodhena--",
  "GK16visa06cu:2368": "apriyāṇi karotveṣa vācā śakto na karmaṇā /",
  "GK16visa06cu:2369": "hatabhrātṛśato duḥkhī pralāpairasya kā vyathā //",
  "GK16visa06cu:2370": "************* COMMENTARY *************",
  "GK16visa06cu:2371": "Vijñapriyā:",
  "GK16visa06cu:2372": "(vi, ña) apamānāderityādi padād vdyuruktiparigrahaḥ /",
  "GK16visa06cu:2373": "āpriyāṇīti /",
  "GK16visa06cu:2374": "eṣa duryyodhanaḥ /",
  "GK16visa06cu:2375": "********** END OF COMMENTARY **********",
  "GK16visa06cu:2376": "atha nirvahaṇāṅgāni /",
  "GK16visa06cu:2377": "sandhirvibodho grathanaṃ nirṇayaḥ paribhāṣaṇam /",
  "GK16visa06cu:2378": "kṛtiḥ taprasāda ānandaḥ samayo 'pyupagūhanam // VisSd_6.108 //",
  "GK16visa06cu:2379": "bhāṣaṇaṃ pūrvavākyañca kāvyasaṃhāra eva ca /",
  "GK16visa06cu:2380": "praśastiriti saṃhāre jñeyānyaṅgāni nāmataḥ // VisSd_6.109 //",
  "GK16visa06cu:2381": "************* COMMENTARY *************",
  "GK16visa06cu:2382": "Vijñapriyā:",
  "GK16visa06cu:2383": "(vi, ṭa) nirvahaṇasandheścaturdaśāṅgānyāha---sandhirvibodha ityādi /",
  "GK16visa06cu:2384": "********** END OF COMMENTARY **********",
  "GK16visa06cu:2385": "tatra---",
  "GK16visa06cu:2386": "bījopagamanaṃ sandhiḥ---",
  "GK16visa06cu:2387": "************* COMMENTARY *************",
  "GK16visa06cu:2388": "Vijñapriyā:",
  "GK16visa06cu:2389": "(vi, ṭha) tatra sandhirūpāṅgamāha---bījopagamanamiti /",
  "GK16visa06cu:2390": "pratijñātārtharūpasya bījasya siddhyā tatsmaraṇamityarthaḥ /",
  "GK16visa06cu:2391": "********** END OF COMMENTARY **********",
  "GK16visa06cu:2392": "yathā tatraiva (veṇyām)",
  "GK16visa06cu:2393": "---“bhīmaḥ-bhavati ! yajñavedisambhave ! smarati bhavatī yanmayoktam--“cañcadbhuje” tyādi” /",
  "GK16visa06cu:2394": "anena mukhe kṣiptabījasya punarupagamanamiti sandhiḥ /",
  "GK16visa06cu:2395": "************* COMMENTARY *************",
  "GK16visa06cu:2396": "Vijñapriyā:",
  "GK16visa06cu:2397": "(vi, ḍa) kauravaśataṃ hatvā bhavati yajñetyādikaṃ bhīmasyoktiḥ /",
  "GK16visa06cu:2398": "cañcadbhujetyādikaṃ prāg vyākhyātam /",
  "GK16visa06cu:2399": "aneneti /",
  "GK16visa06cu:2400": "mukhe prathamataḥ kṣiptamupanyastaṃ pratijñayā bodhitaṃ bījaṃ pratijñātārtharūpaṃ punarupagataṃ jñāpitamityarthaḥ /",
  "GK16visa06cu:2401": "********** END OF COMMENTARY **********",
  "GK16visa06cu:2402": "---vibodhaḥ kāryamārgaṇam /",
  "GK16visa06cu:2403": "yathā tatraiva---“bhīmaḥ--muñcatu māmāryaḥ kṣaṇamekam /",
  "GK16visa06cu:2404": "yudhiṣṭhiraḥ--kimaparamavaśiṣṭam ? bhīmaḥ--sumahadavaśiṣṭam /",
  "GK16visa06cu:2405": "saṃyamayāmi tāvadanena suyodhanaśoṇitokṣitena pāṇinā pāñcālyā duḥśāsanāvakṛṣṭaṃ keśahastam /",
  "GK16visa06cu:2406": "yudhiṣṭhiraḥ--gacchatu bhavān, anubhavatu tapasvinī veṇīsaṃhāram” iti /",
  "GK16visa06cu:2407": "anena keśasaṃthamanakāryasyānveṣaṇādvibodhaḥ /",
  "GK16visa06cu:2408": "************* COMMENTARY *************",
  "GK16visa06cu:2409": "Vijñapriyā:",
  "GK16visa06cu:2410": "(vi, ḍha) vibodharūpamaṅgamāha---vibodha iti /",
  "GK16visa06cu:2411": "kāryyamārgaṇaṃ kāryyasyānveṣaṇam /",
  "GK16visa06cu:2412": "keśahastamiti /",
  "GK16visa06cu:2413": "keśakalāpaṃ “pāśaśca pakṣaśca hastaśca kalāpārthāḥ /",
  "GK16visa06cu:2414": "kacāt pare /",
  "GK16visa06cu:2415": "” iti koṣaḥ /",
  "GK16visa06cu:2416": "********** END OF COMMENTARY **********",
  "GK16visa06cu:2417": "upanyāsastu kāryāṇāṃ grathanaṃ---",
  "GK16visa06cu:2418": "yathā tatraiva---bhīmaḥ--pāñcāli ! na khalu mayi jīvati saharṃttavyā duḥśāsanavilulitā veṇirātmapāṇibhyām /",
  "GK16visa06cu:2419": "tiṣṭha, svayamevāhaṃ saṃharami ” iti /",
  "GK16visa06cu:2420": "anena kāryasyopakṣepādragrathanam /",
  "GK16visa06cu:2421": "************* COMMENTARY *************",
  "GK16visa06cu:2422": "Vijñapriyā:",
  "GK16visa06cu:2423": "(vi, ṇa) upanyāsarūpamaṅgamāha---upanyāsa iti /",
  "GK16visa06cu:2424": "grathanaṃ kariṣyamāṇakāryyakathanam /",
  "GK16visa06cu:2425": "vilulitā viśakalīkṛtā /",
  "GK16visa06cu:2426": "upakṣepāt kariṣyamāṇatayopanyāsāt /",
  "GK16visa06cu:2427": "********** END OF COMMENTARY **********",
  "GK16visa06cu:2428": "---nirṇayaḥ punaḥ // VisSd_6.110 //",
  "GK16visa06cu:2429": "anubhūtārthakathanaṃ---",
  "GK16visa06cu:2430": "yathā tatraiva, bhīmaḥ--deva ajātaśatro ! adyāpi duryodhanahatakaḥ /",
  "GK16visa06cu:2431": "mayā hi tasya durātmanaḥ--",
  "GK16visa06cu:2432": "bhūmau kṣiptaṃ śarīraṃ nihatamidamasṛkcandanābhaṃ nijāṅge takṣmīrārye niṣaktā caturudadhipayaḥ sīmayā sārddhamurvyā /",
  "GK16visa06cu:2433": "bhṛtyā mitrāṇi yodhāḥ kurukulamanujā dagdhametadraṇāgnau nāmaikaṃ yadbravīṣi kṣitipa ! tadadhunā dhārttarāṣṭasya śeṣam //",
  "GK16visa06cu:2434": "************* COMMENTARY *************",
  "GK16visa06cu:2435": "Vijñapriyā:",
  "GK16visa06cu:2436": "(vi, ta) nirṇayarūpamaṅgamāha---nirṇaya iti /",
  "GK16visa06cu:2437": "ajātaśatro iti yudhiṣṭhirasyāparaṃ nāma /",
  "GK16visa06cu:2438": "bhūmau kṣiptamiti /",
  "GK16visa06cu:2439": "tasya durātmano duryyodhanasya śarīraṃ mayā bhūmau kṣiptaṃ pātitam /",
  "GK16visa06cu:2440": "tasyedamasṛk nijāṅgaṃ candanābhaṃ candanavannihitam /",
  "GK16visa06cu:2441": "caturudadhipayaḥ sīmayā urvyā sārddham /",
  "GK16visa06cu:2442": "āryye! tvayi lakṣmīrniyuktā /",
  "GK16visa06cu:2443": "raṇāgnavetaddagdham /",
  "GK16visa06cu:2444": "tadeva kimitītyāha---bhṛtyā ityādi /",
  "GK16visa06cu:2445": "bhṛtyādyāḥ kurukulamanujāḥ ityanvayaḥ /",
  "GK16visa06cu:2446": "he kṣitipa ! dhārttarāṣṭrasya yannāma bravīṣi adhunā tadeva śeṣamityarthaḥ /",
  "GK16visa06cu:2447": "********** END OF COMMENTARY **********",
  "GK16visa06cu:2448": "---vadanti paribhāṣaṇam /",
  "GK16visa06cu:2449": "parivādakṛtaṃ vākyam---",
  "GK16visa06cu:2450": "yathā śākuntale--rājā ārye ! atha sā tatrabhavatī kimākhyasya rājarṣeḥ patnī ? /",
  "GK16visa06cu:2451": "tāpasī---",
  "GK16visa06cu:2452": "ko tassa dhammadārapariṭṭāiṇo ṇāmaṃ geṇhissadi” /",
  "GK16visa06cu:2453": "************* COMMENTARY *************",
  "GK16visa06cu:2454": "Vijñapriyā:",
  "GK16visa06cu:2455": "(vi, tha) paribhāṣaṇarūpamaṅgamāha---vadantīti /",
  "GK16visa06cu:2456": "parivādeti parivādenārthena kṛtaṃ vākyaṃ parivādārthakaṃ vākyamityarthaḥ /",
  "GK16visa06cu:2457_0": "āryye ! atha setyādipṛcchā durvāsasaḥ śāpādhīnavismaraṇakṛtaśakuntalāparityāgasya",
  "GK16visa06cu:2457_1": "paścāttāṃ smṛtvā tāmanāsādya virahiṇaḥ svargādāgacchatastāpasīmukhāt tatprasaṅgaṃ",
  "GK16visa06cu:2457_2": "śrutvā duṣmantasya /",
  "GK16visa06cu:2458": "ko tasseti /",
  "GK16visa06cu:2459": "kastasya dharmadāraparityāgino nāma grahīṣyatīti /",
  "GK16visa06cu:2460": "********** END OF COMMENTARY **********",
  "GK16visa06cu:2461": "---labdhārthaśamanaṃ kṛtiḥ // VisSd_6.111 //",
  "GK16visa06cu:2462": "yathā veṇyām--“kṛṣṇaḥ--ete bhagavanto vyāsa--vālmīkiprabhṛtayo 'bhiṣekaṃ dhārayantastiṣṭhanti” iti /",
  "GK16visa06cu:2463": "anena prāptarājyasyābhiṣekamaṅgalaiḥ sthirīkaraṇaṃ kṛtiḥ /",
  "GK16visa06cu:2464": "************* COMMENTARY *************",
  "GK16visa06cu:2465": "Vijñapriyā:",
  "GK16visa06cu:2466": "(vi, da) kṛtirūpamaṅgamāha---labdhānugamanamiti /",
  "GK16visa06cu:2467": "anugamanaṃ sthirīkaraṇam /",
  "GK16visa06cu:2468": "abhiṣekaṃ dhārayantaḥ prāpayantaḥ /",
  "GK16visa06cu:2469": "dhārayantīti kvacit pāṭhaḥ /",
  "GK16visa06cu:2470": "********** END OF COMMENTARY **********",
  "GK16visa06cu:2471": "śuśrūṣādiḥ prasādaḥ syāt---",
  "GK16visa06cu:2472": "yathā tatraiva bhīmena draupadyāḥ keśasaṃyamanam /",
  "GK16visa06cu:2473": "---ānando vāñchitāgamaḥ /",
  "GK16visa06cu:2474": "yathā tatraiva---“draupadī---visumaridaṃ edaṃ vāvāraṃ ṇādhassa pasādeṇa puṇo vi sikkhissaṃ” /",
  "GK16visa06cu:2475": "************* COMMENTARY *************",
  "GK16visa06cu:2476": "Vijñapriyā:",
  "GK16visa06cu:2477": "(vi, dha) ānandarūpāṅgamāha---ānanda iti /",
  "GK16visa06cu:2478": "visumaridaṃ iti /",
  "GK16visa06cu:2479": "vismṛtamimaṃ vyāpāraṃ nāthasya prasādena punarapi śikṣiṣye iti saṃskṛtam /",
  "GK16visa06cu:2480": "vyāpāraḥ keśasaṃyamanarūpaḥ /",
  "GK16visa06cu:2481": "********** END OF COMMENTARY **********",
  "GK16visa06cu:2482": "samayo duḥkhaniryāṇāṃ---",
  "GK16visa06cu:2483": "yathā ratnāvalyām--“vāsavadattā---(ratnāvalīmāliṅgya) samassasa bahiṇie ! samassasa” /",
  "GK16visa06cu:2484": "************* COMMENTARY *************",
  "GK16visa06cu:2485": "Vijñapriyā:",
  "GK16visa06cu:2486": "(vi, na) samayarūpamaṅgamāha---samaya iti /",
  "GK16visa06cu:2487": "samassasa iti /",
  "GK16visa06cu:2488": "samāśvasihi bhagini ! samāśvasihīti saṃskṛtam /",
  "GK16visa06cu:2489": "iyaṃ sāgarikāyāḥ mātulakanyakātvena paricaye sati vāsavadattāyā uktiḥ /",
  "GK16visa06cu:2490": "********** END OF COMMENTARY **********",
  "GK16visa06cu:2491": "---tadbhavedupagūhanam // VisSd_6.112 //",
  "GK16visa06cu:2492": "yat syādadbhutasamprāptiḥ--",
  "GK16visa06cu:2493": "yathā mama prabhāvatyāṃ nāradadarśanāt pradyumna ūrddhvamavalokya---",
  "GK16visa06cu:2494": "dadhadvidyullekhāmiva kusumamālāṃ marimalabhramadbhṛṅgaśreṇīdhvanibhirupagītāṃ tata itaḥ /",
  "GK16visa06cu:2495": "digantaṃ jyotibhistuhinakaragaurairdhavalayannitaḥ kailāsādriḥ patati viyataḥ kiṃ punaridam //",
  "GK16visa06cu:2496": "************* COMMENTARY *************",
  "GK16visa06cu:2497": "Vijñapriyā:",
  "GK16visa06cu:2498": "(vi, pa) upagūhanarūpamaṅgamāha---tadbhavediti /",
  "GK16visa06cu:2499": "adbhutasaṃprāptiḥ adbhutadarśanam /",
  "GK16visa06cu:2500": "dadhadityādi /",
  "GK16visa06cu:2501": "kailāsādrerityapāye pañcamī /",
  "GK16visa06cu:2502": "tathā ca kailāsādrerapeto viyato viyato 'vadheḥ patati kaścit padārtha iti śeṣaḥ /",
  "GK16visa06cu:2503": "kailāsādririti kvacit prāmādikaḥ pāṭhaḥ /",
  "GK16visa06cu:2504": "tasya kusumamālādhāraṇābhāvāt /",
  "GK16visa06cu:2505": "kīdṛśaḥ padārthaḥ ? vidyullekhāmiva kusumamālāṃ dadhat /",
  "GK16visa06cu:2506": "mālāṃ kīdṛśī ? parimalena tata ito bhramantīnāṃ bhṛṅgaśreṇīnāṃ dhvanibhirupagītām /",
  "GK16visa06cu:2507": "padārthaśca kīdṛśaḥ ? tuhinakaragaurairjyotirbhirdigantaṃ śavalayan /",
  "GK16visa06cu:2508": "digantasyāpi śyāmatvena dhavalajyotirmiśraṇāt śavalatā /",
  "GK16visa06cu:2509": "ataḥ kiṃ punaridamityarthaḥ /",
  "GK16visa06cu:2510": "********** END OF COMMENTARY **********",
  "GK16visa06cu:2511": "---sāmadānādi bhāṣaṇm /",
  "GK16visa06cu:2512": "yathā caṇḍakauśike--“dharmaḥ---tadehi dharmalokamadhitiṣṭha” /",
  "GK16visa06cu:2513": "************* COMMENTARY *************",
  "GK16visa06cu:2514": "Vijñapriyā:",
  "GK16visa06cu:2515": "(pi, pha) bhāṣaṇarūpamaṅgamāha---sāmadāneti /",
  "GK16visa06cu:2516": "sampradānasya śāntatvaṃ sāmatena dānam /",
  "GK16visa06cu:2517": "ādipadād dāturmuktirvā iti /",
  "GK16visa06cu:2518": "yattu saṃgraharūpasya garbhasandhaṅgasya sāmadānārthasampattiriti lakṣaṇam,",
  "GK16visa06cu:2519": "tatra dātureva sāmaprītirarthaśca dhanamiti bhedaḥ /",
  "GK16visa06cu:2520": "dharmalokaṃ dharmmārjjitaṃ lokam /",
  "GK16visa06cu:2521": "********** END OF COMMENTARY **********",
  "GK16visa06cu:2522": "pūrvavākyaṃ tu vijñeyaṃ yathoktārthopadarśanam // VisSd_6.113 //",
  "GK16visa06cu:2523": "yathā veṇyām--bhīmaḥ--buddhaimatike ! kva sā bhānumatī /",
  "GK16visa06cu:2524": "paribhavatu samprati pāṇḍavadārān” /",
  "GK16visa06cu:2525": "************* COMMENTARY *************",
  "GK16visa06cu:2526": "Vijñapriyā:",
  "GK16visa06cu:2527": "(vi, ba) pūrvavākyarūpamaṅgamāha---pūrvavākyaṃ tviti /",
  "GK16visa06cu:2528": "yathoktārthopadarśanam pareṇa yathoktakaṭuvākyasya smaraṇamityarthaḥ /",
  "GK16visa06cu:2529": "bhānumatī duryyodhanasya patnī tathā dāsīdvārā prāk kaṭūktiḥ kṛtā /",
  "GK16visa06cu:2530": "********** END OF COMMENTARY **********",
  "GK16visa06cu:2531": "varapradānasaṃprāptiḥ kāvyasaṃhāra iṣyate /",
  "GK16visa06cu:2532": "yathā sarvatra---kiṃ te bhūyaḥ priyamupakaromi” /",
  "GK16visa06cu:2533": "iti /",
  "GK16visa06cu:2534": "************* COMMENTARY *************",
  "GK16visa06cu:2535": "Vijñapriyā:",
  "GK16visa06cu:2536": "(vi, bha) kāvyasaṃhārarūpamaṅgamāha---varapradāneti /",
  "GK16visa06cu:2537": "varapradānārthaṃ saṃpraptistatkālopasthitirityarthaḥ /",
  "GK16visa06cu:2538": "sarvatreti /",
  "GK16visa06cu:2539": "sarvanāṭakānte ityarthaḥ /",
  "GK16visa06cu:2540": "kinte ityādinā hi varapradānārthaṃ tatkālopasthitirlabhyate /",
  "GK16visa06cu:2541": "********** END OF COMMENTARY **********",
  "GK16visa06cu:2542": "nṛpadeśādiśāntistu praśastirabhidhīyate // VisSd_6.114 //",
  "GK16visa06cu:2543": "yathā prabhāvatyām---",
  "GK16visa06cu:2544_0": "rājānaḥ sutanirviśeṣamadhunā paśyantu nityaṃ prajā jīyasuḥ sadasadvivekapaṭavaḥ santo",
  "GK16visa06cu:2544_1": "guṇagrāhiṇaḥ sasyasvarṇasamṛddhayaḥ samadhikāḥ santu kṣamāmaṇḍale bhūyādavyabhicāriṇī",
  "GK16visa06cu:2544_2": "trijagato bhaktiśca nārāyaṇo //",
  "GK16visa06cu:2545": "atra copasaṃhārapraśastyoranta ekena krameṇaiva sthitiḥ /",
  "GK16visa06cu:2546": "************* COMMENTARY *************",
  "GK16visa06cu:2547": "Vijñapriyā:",
  "GK16visa06cu:2548": "(vi, ma) praśastirūpamaṅgamāha---nṛpadeśādīti /",
  "GK16visa06cu:2549": "nṛpasya deśādaḥ śāntiḥ svastyayanamāśīrvāda ityarthaḥ /",
  "GK16visa06cu:2550": "rājāna ityādi /",
  "GK16visa06cu:2551": "adhunā sutanirviśeṣaṃ yathā syāt tathā rājānaḥ prajāḥ paśyantu /",
  "GK16visa06cu:2552": "guṇagrāhiṇaḥ santaḥ śiṣṭā jīyāsuḥ utkarṣabhājo bhavantu, yataste sadasadvivekapaṭavaḥ /",
  "GK16visa06cu:2553": "kṣamāmaṇḍale śasyānāṃ suvarṇānāñca samṛddhayaḥ samadhikāḥ santu /",
  "GK16visa06cu:2554": "nārāyaṇe cāvyabhicāriṇī akādācitkī bhaktiḥ trijagatāṃ bhūyāditi nṛpadeśādiśāntiḥ /",
  "GK16visa06cu:2555": "atra ceti---kāvyasaṃhārarūpamaṅgopasaṃhāraḥ /",
  "GK16visa06cu:2556": "anenāṭakānte upasaṃhārapraśastyornirdiṣṭakramaṇaivopasthitirityarthaḥ /",
  "GK16visa06cu:2557": "********** END OF COMMENTARY **********",
  "GK16visa06cu:2558": "“iha ca mukhasaṃdhau upakṣepaparinyāsayuktyudbhedasamādhānānāṃ pratimukhe ca parisarpaṇapragamanavajropanyāsapuṣpāṇāṃ garbhe 'bhūtāharaṇamargatro (to)",
  "GK16visa06cu:2559": "ṭakādhibalakṣepāṇāṃ vimarśe 'pavādaśaktivyavasāyaprarocanādānānāṃ prādhanyam /",
  "GK16visa06cu:2560": "anyeṣāṃ ca yathāsambhavaṃ sthitiḥ” iti kecit /",
  "GK16visa06cu:2561": "************* COMMENTARY *************",
  "GK16visa06cu:2562": "Vijñapriyā:",
  "GK16visa06cu:2563": "(vi, ya) sandhiṣu yānyaṅgānyuktāni teṣu katicit aṅgānyeva āvaśyakatvena pradhānānīti kecidāhuḥ /",
  "GK16visa06cu:2564": "sandhau sandhau ca tāni darśayati /",
  "GK16visa06cu:2565": "iha ceti /",
  "GK16visa06cu:2566": "keciditi asvarasaḥ /",
  "GK16visa06cu:2567": "sarveṣāmaṅgānāmaniyame nānāvaśyakatvadarśanādupasaṃhārapraśastyorevāvaśyakatvadarśanāt /",
  "GK16visa06cu:2568": "********** END OF COMMENTARY **********",
  "GK16visa06cu:2569": "catuḥṣaṣṭividhaṃ hyetadaṅgaṃ proktaṃ manīṣibhiḥ /",
  "GK16visa06cu:2570": "kuryādaniyate tasya saṃdhāvapi niveśanam // VisSd_6.115 //",
  "GK16visa06cu:2571": "rasānuguṇatāṃ vīkṣya rasasyaiva hi mukhyatā /",
  "GK16visa06cu:2572": "yathā vehīsaṃhāre tṛtīyāṅke duryodhanakarṇayormahatsaṃpradhāraṇam /",
  "GK16visa06cu:2573": "evamanyatrāpi /",
  "GK16visa06cu:2574": "yattu rudraṭādibhiḥ “niyama eva ” ityuktaṃ tallakṣyāviruddham /",
  "GK16visa06cu:2575": "************* COMMENTARY *************",
  "GK16visa06cu:2576": "Vijñapriyā:",
  "GK16visa06cu:2577": "(vi, ra) catuḥ ṣaṣṭiriti /",
  "GK16visa06cu:2578": "prārthanāpraśastyormatabhedena vaikalpikatvasyoktatvāt /",
  "GK16visa06cu:2579": "samuccaye tu pañcaṣaṣṭitvāpatterityuktaṃ prageva /",
  "GK16visa06cu:2580": "sandhīnāmuktānyaṅgāni /",
  "GK16visa06cu:2581": "prāyikatvābhiprāyeṇaivoktāni /",
  "GK16visa06cu:2582": "rasānuguṇānurodhena tu ekasandheraṅgani anyasandhāvapi kuryyādityāha---kuryyādaniyate iti /",
  "GK16visa06cu:2583": "aniyate sandhavapi tasyāṅgasya niveśanaṃ kuryyāt ityanvayaḥ /",
  "GK16visa06cu:2584": "saṃpradhāraṇamiti /",
  "GK16visa06cu:2585": "mukhasandheryuktirūpamaṅgasaṃpradhāraṇaṃ tacca garbhasandhāvapi kṛtamityarthaḥ /",
  "GK16visa06cu:2586": "tatra duryyodhanakarṇābhyāṃ yuktikaraṇāt /",
  "GK16visa06cu:2587": "tallakṣyaviruddhamiti /",
  "GK16visa06cu:2588": "lakṣyeṣu udāharaṇanāṭakeṣu aniyamadarśanāt viruddhamityarthaḥ /",
  "GK16visa06cu:2589": "********** END OF COMMENTARY **********",
  "GK16visa06cu:2590": "iṣṭārtharacanāścaryalābho vṛttāntavistaraḥ // VisSd_6.116 //",
  "GK16visa06cu:2591": "rāgaprāptiḥ prayogasya goṣyānāṃ gopanaṃ tathā /",
  "GK16visa06cu:2592": "prakāśanaṃ prakāśyānāmaṅgānāṃ ṣaḍvidhaṃ phalam // VisSd_6.117 //",
  "GK16visa06cu:2593": "************* COMMENTARY *************",
  "GK16visa06cu:2594": "Vijñapriyā:",
  "GK16visa06cu:2595": "(vi, la) idānīmuktāṅgānāṃ yathāsambhavaṃ ṣaṭ phalānyāha /",
  "GK16visa06cu:2596": "iṣṭānusaraṇeti /",
  "GK16visa06cu:2597": "iṣṭasyārthasyānusaraṇamityarthaḥ /",
  "GK16visa06cu:2598": "iṣṭārtharacaneti /",
  "GK16visa06cu:2599": "iṣṭānuharaṇeti kvacit pāṭhaḥ /",
  "GK16visa06cu:2600": "āścaryyalābho 'dbhutavastulābha ityarthaḥ /",
  "GK16visa06cu:2601": "vṛttāntasya vistareṇa jñānam /",
  "GK16visa06cu:2602": "rāgaprāptiranurāgalābhaḥ /",
  "GK16visa06cu:2603": "gopyānāmarthānāṃ saṃgopanam /",
  "GK16visa06cu:2604": "prakāśyānāmarthānāṃ prakāśanañceti prayogasya mukhasandhyādiprayogasya aṅgānāmupakṣepādyaṅgānāṃ ṣaṭ phalānītyarthaḥ /",
  "GK16visa06cu:2605": "yathā kāvyārthetpattirūpasya upakṣeparūpasya mukhasandhyaṅgasya iṣṭānusaraṇaṃ phalam /",
  "GK16visa06cu:2606": "evamanyāṅgānāmanyāni pañcaphalāni yathāsambhavaṃ nāṭakeṣuanusandheyāni /",
  "GK16visa06cu:2607": "Locanā:",
  "GK16visa06cu:2608": "(lo, ī)",
  "GK16visa06cu:2609": "yadvastu gopayitumiṣṭaṃ tadaṅgasvarūpavijñāpanena sukhena gopayitu evaṃ prakāśyānāṃ prakāśaścetyarthaḥ /",
  "GK16visa06cu:2610": "********** END OF COMMENTARY **********",
  "GK16visa06cu:2611": "aṅgahīno naro yadvannaivārambhakṣamo bhavet /",
  "GK16visa06cu:2612": "aṅgahīnaṃ tathā kāvyaṃ na prayogāya yujyate // VisSd_6.118 //",
  "GK16visa06cu:2613": "saṃpādayetāṃ saṃdhyaṅgaṃ nāyakapratināyakau /",
  "GK16visa06cu:2614": "tadabhāve patākādyastadabhāve tathetarat // VisSd_6.119 //",
  "GK16visa06cu:2615": "************* COMMENTARY *************",
  "GK16visa06cu:2616": "Vijñapriyā:",
  "GK16visa06cu:2617": "(vi, va) nāṭye prayoge 'ṅgānāmāvaśyakatvamāha---aṅgahīna iti /",
  "GK16visa06cu:2618": "nārambhakṣamaḥ na kāryyārambhakṣamaḥ /",
  "GK16visa06cu:2619": "sampādayetāmiti /",
  "GK16visa06cu:2620": "anena sandhyaṅganirvāhakau prathamato nāyakapratināyakāveveti uktam /",
  "GK16visa06cu:2621": "tadabhāve kvacit tābhyāmanirvāhe patākādyāstannirvāhakāḥ /",
  "GK16visa06cu:2622": "patākā ca “vyāpi prāsaṅgikaṃ vṛttaṃ patāketyabhidīyate /",
  "GK16visa06cu:2623": "'; ityanena nāyakasya vṛttaṃ patāketyuktam /",
  "GK16visa06cu:2624": "atra ca tatsambandhāt nāyakasahāya eva tattvenoktaḥ /",
  "GK16visa06cu:2625": "tadādyāstannirvāhakāḥ /",
  "GK16visa06cu:2626": "ādyapadāt nāyikāsahāyāḥ, tairapyanirvāhyaṃ yat /",
  "GK16visa06cu:2627": "itaro 'pi tannirvāhaka ityarthaḥ /",
  "GK16visa06cu:2628": "********** END OF COMMENTARY **********",
  "GK16visa06cu:2629": "prāyeṇa pradhānapuruṣaprayojyāni sandhyaṅgāni bhavanti /",
  "GK16visa06cu:2630": "kintūpakṣepāditrayaṃ bījasyālpamātrasamuddiṣṭatvādapradhānapuruṣaprayojitameva sādhu /",
  "GK16visa06cu:2631": "************* COMMENTARY *************",
  "GK16visa06cu:2632": "Vijñapriyā:",
  "GK16visa06cu:2633": "(vi, śa)",
  "GK16visa06cu:2634": "upakṣepādyaṅgatrayasya ca pradhānanāyaketareṇa samuddiṣṭatve eva sādhutā ityāha--kintūpakṣepeti /",
  "GK16visa06cu:2635": "tatra hetumāha---bījasyeti /",
  "GK16visa06cu:2636": "pradhānetivṛttarūpasya kāvyārthasya yanmūlaṃ tadvījaṃ tasyālpamātrasamuddeśasyopakṣepakādyaṅgatrayeṇa kṛtatvādapradhānapuruṣabhīmasenādisamuddiṣṭatvameva sādhvityarthaḥ /",
  "GK16visa06cu:2637": "pradhānapuruṣasya dhīrodāttatvena karttavyetivṛttabījasamuddeśasya alpasyāpi tena karaṇānaucityād iti bhāvaḥ /",
  "GK16visa06cu:2638": "tathā hi kāvyārthasya samutpattirūpaṃ yadupakṣeparūpamaṅgaṃ tena veṇyāṃ lākṣāgṛhānaletyādi bhīmoktyā kurukulavadharūpakāvyārthasya tasya bījasamutpattiḥ pratipāditā /",
  "GK16visa06cu:2639": "samutpannārthabāhulyaṃ yatparikarātmakamaṅgaṃ tena “pravṛddhaṃ yadvairaṃ mama';",
  "GK16visa06cu:2640": "ityādi bhīmoktyā tad bāhulyaṃ pratipāditam /",
  "GK16visa06cu:2641": "kāvyārthaniṣpattikathanarūpaṃ yat parinyāsātmakamaṅgaṃ tena “cañcad bhuje';",
  "GK16visa06cu:2642": "tyādibhīmoktyā niṣpattiḥ pratipāditā /",
  "GK16visa06cu:2643": "etat trayañca pradhānanāyakoktaṃ tadadhīratāpadakaṃ syāt /",
  "GK16visa06cu:2644": "naca samutpannārthabāhulyakāvyārthaniṣpattyoḥ kathaṃ bījasyālpasamuddiṣṭatvamiti vācyam /",
  "GK16visa06cu:2645": "asamastoddiṣṭasyaivālpoddiṣṭatvamityabhiprāyāt /",
  "GK16visa06cu:2646": "bījoddeśamātrādeva nāyakasya dhīrodāttatvabhaṅga ityatra eva tātparyyāt /",
  "GK16visa06cu:2647": "********** END OF COMMENTARY **********",
  "GK16visa06cu:2648": "rasavyaktimapekṣyaiṣāmaṅgānāṃ saṃniveśanam /",
  "GK16visa06cu:2649": "na tu kevalayā śāstrasthitisaṃpādanecchayā // VisSd_6.120 //",
  "GK16visa06cu:2650": "tathā ca yadveṇyāṃ duryodhanasya bhānumatyā saha vipralambho darśitaḥ,",
  "GK16visa06cu:2651": "tattāddaśe 'vasare 'tyantamanucitam /",
  "GK16visa06cu:2652": "************* COMMENTARY *************",
  "GK16visa06cu:2653": "Vijñapriyā:",
  "GK16visa06cu:2654": "(vi, ṣa) rasavyaktimiti /",
  "GK16visa06cu:2655": "tatsandhīnāṃ yānyaṅganyuktāni /",
  "GK16visa06cu:2656": "tāni tatraiveti niyamaḥ /",
  "GK16visa06cu:2657": "kintu rasavyañjanāpekṣayā eva eṣāṃ niveśanaṃ na tu nāṭyasāstroktasthitisampādanecchayā ityarthaḥ /",
  "GK16visa06cu:2658": "yadyapīdaṃ prāgapyuktaṃ tathāpi rasavyaktyanapekṣayā karaṇe doṣa tvapratipādanāya purarūktam /",
  "GK16visa06cu:2659": "tadāha--tathā ceti /",
  "GK16visa06cu:2660": "rasavyaktyanapekṣayā niveśanaṃ tu nocitamevetyarthaḥ /",
  "GK16visa06cu:2661": "tādṛśe 'vasare iti /",
  "GK16visa06cu:2662": "vīrarase ityarthaḥ /",
  "GK16visa06cu:2663": "na cāṅgasanniveśanānaucitye darśayitavye rasaniveśanānaucityapradarśanamidamasambaddhamiti vācyam /",
  "GK16visa06cu:2664": "aṅgahīnarasābhāvena vipralambhapradarśanādeva tadaṅgasyāpi pradarśanāt /",
  "GK16visa06cu:2665": "********** END OF COMMENTARY **********",
  "GK16visa06cu:2666": "aviruddhaṃ tu yadvṛttaṃ rasādivyaktaye 'dhikam /",
  "GK16visa06cu:2667": "tadaṣyanyathayeddhīmānna vadedvā kadācana // VisSd_6.121 //",
  "GK16visa06cu:2668": "anayorudāharaṇaṃ satprabandheṣvabhivyaktameva /",
  "GK16visa06cu:2669": "************* COMMENTARY *************",
  "GK16visa06cu:2670": "Vijñapriyā:",
  "GK16visa06cu:2671": "(vi, sa) svaviruddhamiti /",
  "GK16visa06cu:2672": "svasyopakrāntavṛttasya viruddhamadhikaṃ yad vṛttaṃ vṛttāntaḥ tadapi rasābhivyaktaye 'nyathayedupakrāntarasāviruddhatayā pratipādayet /",
  "GK16visa06cu:2673": "tadasambe tu na vadeditiyarthaḥ /",
  "GK16visa06cu:2674": "********** END OF COMMENTARY **********",
  "GK16visa06cu:2675": "atha vṛttayaḥ---",
  "GK16visa06cu:2676": "śṛṅgāre kauśikī vīre sāttvatyārabhaṭī punaḥ /",
  "GK16visa06cu:2677": "rase raudre ca bībhatse vṛttiḥ sarvatra bhāratī // VisSd_6.122 //",
  "GK16visa06cu:2678": "catastro vṛttayo hyetāḥ sarvanāṭyasya mātṛkāḥ /",
  "GK16visa06cu:2679": "syurnāyikādivyāpāraviśeṣā nāṭakādiṣu // VisSd_6.123 //",
  "GK16visa06cu:2680": "************* COMMENTARY *************",
  "GK16visa06cu:2681": "Vijñapriyā:",
  "GK16visa06cu:2682": "(vi, ha) atha vṛttaya iti /",
  "GK16visa06cu:2683": "śṛṅgāra iti /",
  "GK16visa06cu:2684": "nāyakādīnāṃ vyāpāraviśeṣāścatastro vṛttayo nāṭakādiṣu nāṭakaprakaraṇādidaśarūpakeṣu nāṭikādyaṣṭādaśoparūpakeṣu ca sarvanāṭyasya mātṛkā mūlabhūtāḥ jananya ityarthaḥ /",
  "GK16visa06cu:2685": "nāyakādītyādipadāt samastapātraparigrahaḥ /",
  "GK16visa06cu:2686": "tena vakṣyamāṇodāharaṇeṣu pātrāntarakṛtyaṃ nānupapannam /",
  "GK16visa06cu:2687": "tatra rasaviśeṣeṣu vṛttiviśeṣānāha---śṛṅgāra ityādi /",
  "GK16visa06cu:2688": "vīre sāttvatītyanvayaḥ /",
  "GK16visa06cu:2689": "********** END OF COMMENTARY **********",
  "GK16visa06cu:2690": "tatra kauśikī---",
  "GK16visa06cu:2691": "yā ślakṣṇanepathyaviśeṣacitrā strīsaṃkulā puṣkalanṛtyagītā /",
  "GK16visa06cu:2692": "kāmopabhogaprabhavopacārā sā kauśikī cāruvilāsayuktā // VisSd_6.124 //",
  "GK16visa06cu:2693": "************* COMMENTARY *************",
  "GK16visa06cu:2694": "Locanā:",
  "GK16visa06cu:2695": "(lo, u)",
  "GK16visa06cu:2696": "kāmena madanena hetunā ya upabhogaḥ sambhogastatkāraṇāni upacārāścandracandanaghanasārādayo yasyām /",
  "GK16visa06cu:2697": "********** END OF COMMENTARY **********",
  "GK16visa06cu:2698": "narma ca narmasphūrjo narmasphoṭo 'tha narmagarbhaśca /",
  "GK16visa06cu:2699": "catvāryaṅgānyasyā---",
  "GK16visa06cu:2700": "************* COMMENTARY *************",
  "GK16visa06cu:2701": "Vijñapriyā:",
  "GK16visa06cu:2702": "(vi, ka) yā ślekṣṇeti---lakṣaṇamuttamam /",
  "GK16visa06cu:2703": "nepathyaṃ veśaḥ /",
  "GK16visa06cu:2704": "strīsaṃkulā strīvyāpāravimiśritā /",
  "GK16visa06cu:2705": "puṣkalaṃ bahulam /",
  "GK16visa06cu:2706": "asyā aṅgāni catvāri ityāha---narma ceti /",
  "GK16visa06cu:2707": "********** END OF COMMENTARY **********",
  "GK16visa06cu:2708": "tatra---",
  "GK16visa06cu:2709": "---vaidagdhyakrīhitaṃ narmaḥ // VisSd_6.125 //",
  "GK16visa06cu:2710": "iṣṭajanāvarjanakṛttaccāpi trividhaṃ matam /",
  "GK16visa06cu:2711": "vihitaṃ śuddhahāsyena saśṛṅgārabhayena ca // VisSd_6.126 //",
  "GK16visa06cu:2712": "************* COMMENTARY *************",
  "GK16visa06cu:2713": "Vijñapriyā:",
  "GK16visa06cu:2714": "(vi, kha) atra narmalakṣaṇamāha---vaidagdhyeti /",
  "GK16visa06cu:2715": "vaidagdhyena krīḍitamityarthaḥ /",
  "GK16visa06cu:2716": "tatphalamāha---iṣṭeti /",
  "GK16visa06cu:2717": "iṣṭajanasyāvarjanamanurāgeṇa namratā tatkṛd ityarthaḥ /",
  "GK16visa06cu:2718": "tacca narmatrividham ityāha /",
  "GK16visa06cu:2719": "tacceti /",
  "GK16visa06cu:2720": "traividhyamāha---śuddhahāsyeneti /",
  "GK16visa06cu:2721": "śuddhena saśṛṅgāreṇa samayena ca hāsyena vihitamiti traividhyam /",
  "GK16visa06cu:2722": "bhayañca hāsyaviṣayaṃ bodhyam /",
  "GK16visa06cu:2723": "********** END OF COMMENTARY **********",
  "GK16visa06cu:2724": "tatra kevalahāsyena vihitaṃ yathā ratnāvalyām---“vāsavadattā--(phalakamuddiśya sahāsam)",
  "GK16visa06cu:2725": "esā vi avarā tava samīve jadhālihidā edaṃ kiṃ ajjavasantassa viṇṇāṇam /",
  "GK16visa06cu:2726": "************* COMMENTARY *************",
  "GK16visa06cu:2727": "Vijñapriyā:",
  "GK16visa06cu:2728": "(vi, ga) esāvīti /",
  "GK16visa06cu:2729": "eṣāpyaparā tava samīpe yā ālikhitā etat kimāryavasantakasya vijñānam ? (saṃskṛtam) /",
  "GK16visa06cu:2730": "citraphalake sāgarikayā likhitaṃ rājānaṃ dṛṣṭvā susaṅgatayā tatsamīpe sāgarikāpi likhitā /",
  "GK16visa06cu:2731": "tatra likhitaṃ rājānaṃ dṛṣṭvā vāsavadattayā pṛṣṭaṃ kena tvamatra likhitā iti /",
  "GK16visa06cu:2732": "tato rājñoktaṃ śilpavijñānārthaṃ samullikhitamidamiti /",
  "GK16visa06cu:2733": "tatastadantike sāgarikāṃ likhitāṃ dṛṣṭvā “eṣā krodhena tasyāḥ śṛṅgārābhāvāt /",
  "GK16visa06cu:2734": "prabandharasastu śṛṅgāra iti tatreyaṃ vṛttiḥ /",
  "GK16visa06cu:2735": "********** END OF COMMENTARY **********",
  "GK16visa06cu:2736": "saśṛṅgārahāsyena yathā śākuntale--rājānaṃ prati śakuntalā--asaṃtuṭṭho uṇa kiṃ karissadi /",
  "GK16visa06cu:2737": "rājā--",
  "GK16visa06cu:2738": "idamaṃ /",
  "GK16visa06cu:2739": "(iti vyavasitaḥśakuntalāvaktraṃ ḍhaukate) /",
  "GK16visa06cu:2740": "************* COMMENTARY *************",
  "GK16visa06cu:2741": "Vijñapriyā:",
  "GK16visa06cu:2742": "(vi, gha) asaṃtuṣṭho uṇeti /",
  "GK16visa06cu:2743": "asaṃtuṣṭaḥ punaḥ kiṃ kariṣyati ? iti (saṃskṛtam)",
  "GK16visa06cu:2744": "nanu kamalasya madhukaraḥ santuṣyati gandhamātreṇa iti rājña uktyanantaraṃ śakuntalāyā iyaṃ pṛcchā /",
  "GK16visa06cu:2745": "ḍhaukate cumbanārtham /",
  "GK16visa06cu:2746": "vaktramānanam ācchādayati /",
  "GK16visa06cu:2747": "********** END OF COMMENTARY **********",
  "GK16visa06cu:2748": "sabhayahāsyena yathā ratnāvalyām---ālekhyadarśanāvasare susaṃgatā--jāṇido mae eso vuttanto samaṃ cittaphalaeṇa /",
  "GK16visa06cu:2749": "tā devīe gadua nivedaissam /",
  "GK16visa06cu:2750": "etadvākyasambandhi narmodāhṛtam /",
  "GK16visa06cu:2751": "************* COMMENTARY *************",
  "GK16visa06cu:2752": "Vijñapriyā:",
  "GK16visa06cu:2753": "(vi, ṅa) jāṇido iti /",
  "GK16visa06cu:2754": "jñāto mayaiṣa vṛttāntaḥ /",
  "GK16visa06cu:2755": "samaṃ citraphalakena /",
  "GK16visa06cu:2756": "taddevyai gatvā nivedayiṣyāmīti (saṃskṛtam) /",
  "GK16visa06cu:2757": "atra rājño bhītiyuktena susaṅgatāyā hāsena vihitaṃ narma vaidaghdhyakrīḍitam /",
  "GK16visa06cu:2758": "********** END OF COMMENTARY **********",
  "GK16visa06cu:2759": "evaṃ veṣaceṣṭāsambandhyapi /",
  "GK16visa06cu:2760": "************* COMMENTARY *************",
  "GK16visa06cu:2761": "Vijñapriyā:",
  "GK16visa06cu:2762": "(vi, ca) vācā iva veśaceṣṭābhyāmapi saṃbhavatītyāha---evamiti /",
  "GK16visa06cu:2763": "tatra sāgarikāyāḥ saṅketabhaṅgārthaṃ tadveśāyā vāsavadattāyā āgamane veśena bodhyam /",
  "GK16visa06cu:2764": "kvacit nāyikāyāśca palāyamānādiceṣṭayā āpi tadvodhyam /",
  "GK16visa06cu:2765": "********** END OF COMMENTARY **********",
  "GK16visa06cu:2766": "narmasphūrjaḥ sukhārambho bhayānto navasaṃgamaḥ /",
  "GK16visa06cu:2767": "yathā mālavikāyām--saṅketanāyakamabhisṛtāyāṃ “nāyakaḥ--",
  "GK16visa06cu:2768": "visṛja sundari ! saṅgamasādhvasaṃ nanu cirātprabhṛti praṇayonmukhe /",
  "GK16visa06cu:2769": "parigṛhaṇa gate sahakāratāṃ tvamatimuktalatācaritaṃ mayi” //",
  "GK16visa06cu:2770": "mālavikā--“bhaṭṭā, devīe bhaeṇa appaṇo vi pia kauṃ ṇa pāremi” ityādi /",
  "GK16visa06cu:2771": "************* COMMENTARY *************",
  "GK16visa06cu:2772": "Vijñapriyā:",
  "GK16visa06cu:2773": "(vi, cha) narmasphūrjamāha---narmasphurja iti /",
  "GK16visa06cu:2774": "mālavikāyāmiti /",
  "GK16visa06cu:2775": "mālavikānāmanāṭikāyāmityarthaḥ /",
  "GK16visa06cu:2776": "saṅketanāyakaṃ nāyakam, niyikāyāṃ mālavikāyām /",
  "GK16visa06cu:2777": "visṛjeti /",
  "GK16visa06cu:2778": "sundari ! saṅgame sādhvasaṃ bhayaṃ visṛja /",
  "GK16visa06cu:2779": "nanu bhościrāt praṇayonmukhe mayi atimuktalatāyāḥ mādhavīlatāyāścaritaṃ gṛhāṇa /",
  "GK16visa06cu:2780": "mayi kīdṛśe ? sahakāratāṃ cūtavṛkṣatāṃ gate, mādhavikayā cūtāliṅganāt, tadvat māmāliṅgetyarthaḥ /",
  "GK16visa06cu:2781": "bhaṭṭā iti /",
  "GK16visa06cu:2782": "he bharttaḥ ! devyāḥ bhayena ātmano 'pi priyaṃ karttuṃ na pārayāmi (saṃskṛtam) /",
  "GK16visa06cu:2783": "ātmanaḥ priyamapīkatyanvayaḥ /",
  "GK16visa06cu:2784": "atra sukhena saṅgamarūpanarmārambho bhayāntaḥ /",
  "GK16visa06cu:2785": "********** END OF COMMENTARY **********",
  "GK16visa06cu:2786": "atha narmasphoṭaḥ---",
  "GK16visa06cu:2787": "narmasphoṭo bhāvaleśaiḥ sūcitālparasā mataḥ // VisSd_6.127 //",
  "GK16visa06cu:2788": "yathā mālatīmādhave---",
  "GK16visa06cu:2789": "gamanamalasaṃ śūnyā dṛṣṭiḥ śarīramasauṣṭhavaṃ śvasitamadhikaṃ kintvetat syāt kimadanyadito 'thavā /",
  "GK16visa06cu:2790": "bhramati bhuvane kandarpājñā vikāri ca yauvanaṃ lalitamadhurāste te bhāvāḥ kṣipanti ca dhīratām //",
  "GK16visa06cu:2791": "alasagamanādibhirbhāvaleśairmādhavasya mālatyāmanurāgaḥ stokaḥ prakāśitaḥ /",
  "GK16visa06cu:2792": "************* COMMENTARY *************",
  "GK16visa06cu:2793": "Vijñapriyā:",
  "GK16visa06cu:2794": "(vi, ja) narmasphoṭamāha---narmasphoṭa iti /",
  "GK16visa06cu:2795": "gamanamalasamityādi /",
  "GK16visa06cu:2796": "māghavasya mālatyāṃ bhavasūcikeyamuktiḥ /",
  "GK16visa06cu:2797": "alasagamanādikam etat kinnu tasyāḥ, nanu bhoḥ kiṃ syāt ito 'nyat, atha vā kiyatsyādityarthaḥ /",
  "GK16visa06cu:2798": "adhikādhikasyāpi sambhāvanīyatvāditi bhāvaḥ /",
  "GK16visa06cu:2799": "adhikādhikasya sambhāvanīyaṃ hetumāha---bhramati bhuvana iti /",
  "GK16visa06cu:2800": "te te bhāvā vasantaravendvādayaḥ /",
  "GK16visa06cu:2801": "atrottarottarādhikādhikasambhāvanāyāṃ pūrvoktaiḥ sūcitasya bhāvasya leśa evetyāha---alasetyādi /",
  "GK16visa06cu:2802": "alasagamanādibhirityatra alasagamanādibhaiḥ sūcitairityarthaḥ /",
  "GK16visa06cu:2803": "anurāgo nipralambharasaḥ /",
  "GK16visa06cu:2804": "sambhogarūpanarmecchāvattvāt atra narma /",
  "GK16visa06cu:2805": "********** END OF COMMENTARY **********",
  "GK16visa06cu:2806": "narmagarbho vyavahatirnetuḥ pracchannavartinaḥ /",
  "GK16visa06cu:2807": "yathā--tatraiva sakhīrūpadhāriṇā mādhavena mālatyā maraṇavyavasāyavāraṇam /",
  "GK16visa06cu:2808": "************* COMMENTARY *************",
  "GK16visa06cu:2809": "Vijñapriyā:",
  "GK16visa06cu:2810": "(vi, jha) narmagarbhamāha---narmagarbha iti /",
  "GK16visa06cu:2811": "pracchannavarttinaḥ pracchannībhūya tiṣṭhataḥ neturnāyakasya ityarthaḥ /",
  "GK16visa06cu:2812": "vyavahṛtirvyavasāyaḥ /",
  "GK16visa06cu:2813": "sakhīrūpeti /",
  "GK16visa06cu:2814": "mālatyāḥ sakhī lavaṅgikā /",
  "GK16visa06cu:2815": "pitrā rājājñayā jarate nandanāya dātuṃ kṛtaniścayā mālatīti devatagṛhe svamaraṇaṃ prārthayantī lavaṅgikāyāḥ pāde patitā mālatī /",
  "GK16visa06cu:2816": "stambhantaritasthito mādhavaśca lavaṅgikāveśena āgatya lavaṅgikām apasārya tatsthāne svapādaṃ dattvā sthitaḥ /",
  "GK16visa06cu:2817": "tato mālatī utthāyā lavaṅgikābuddhyā tamāliṅgya paścād dṛṣṭvā paricīyamānā vyavasāyat nivavṛte ityarthaḥ /",
  "GK16visa06cu:2818": "********** END OF COMMENTARY **********",
  "GK16visa06cu:2819": "atha sāttvatī---",
  "GK16visa06cu:2820": "sāttvatī bahulā sattva--śauryatyāgadayārjavaiḥ // VisSd_6.128 //",
  "GK16visa06cu:2821": "saharṣā kṣudraśṛṅgārā viśokā sādbhutā tathā /",
  "GK16visa06cu:2822": "utthāpako 'tha sāṃghātyaḥ saṃlāpaḥ parivarttakaḥ // VisSd_6.129 //",
  "GK16visa06cu:2823": "viśeṣā iti cattvāraḥ sāttvatyāḥ parikīrttiḥ /",
  "GK16visa06cu:2824": "************* COMMENTARY *************",
  "GK16visa06cu:2825": "Vijñapriyā:",
  "GK16visa06cu:2826": "(vi, ña) sāttvatīṃ vṛttimāha---atheti /",
  "GK16visa06cu:2827": "sattvādibhiḥ samastavyastālpatarair bahulā tadvaiśiṣṭyāt bāhulyavatī harṣādyanyatarayuktā vṛttiśca sāttvatītyarthaḥ /",
  "GK16visa06cu:2828": "viśoka vigataśokā /",
  "GK16visa06cu:2829": "vīre rase śṛṅgārasyānuṣaṅgikatvena kṣudratvam /",
  "GK16visa06cu:2830": "atra kṣudraśṛṅgāratvena strīsaṃkulatvakāmopabogarāhityena vīrarasatvena kauśikīto viśeṣaḥ /",
  "GK16visa06cu:2831": "asyāḥ prabhedacatuṣṭayamāha---utthāpaka ityādi /",
  "GK16visa06cu:2832": "********** END OF COMMENTARY **********",
  "GK16visa06cu:2833": "uttejanakarī śatrorvāgudhyāpaka ucyate // VisSd_6.130 //",
  "GK16visa06cu:2834": "************* COMMENTARY *************",
  "GK16visa06cu:2835": "Vijñapriyā:",
  "GK16visa06cu:2836": "(vi, ṭa) uttejaneti---śatruṃ jetuṃ mitrasya uttejanam /",
  "GK16visa06cu:2837": "********** END OF COMMENTARY **********",
  "GK16visa06cu:2838": "yathā mahāvīracarite---",
  "GK16visa06cu:2839": "ānandāya ca vismayāya ca mayā dṛṣṭo 'si duḥkhāya vā vaitṛṣṇyantu mamāpi samprati kutastvaddarśane cakṣuṣaḥ /",
  "GK16visa06cu:2840": "tvatsāṅgatyasukhasya nāsmi viṣayastat kiṃ vṛthā vyāhṛtaiḥ ?",
  "GK16visa06cu:2841": "asmin viśrutajāmadagnyadamane pāṇau dhanurjṛnbhatām //",
  "GK16visa06cu:2842": "************* COMMENTARY *************",
  "GK16visa06cu:2843": "Vijñapriyā:",
  "GK16visa06cu:2844": "(vi, ṭha) ānandāya ceti---paraśurāmāgame rāmaṃ prati janakasya vākyamidam /",
  "GK16visa06cu:2845": "dhanurbhaṅgena pratījñātārthasiddhyā yogyavaraprāptyā cānandaḥ /",
  "GK16visa06cu:2846": "vīryyātiśayadarśanād vismayaḥ /",
  "GK16visa06cu:2847": "rāmaṃ hantuṃ paraśurāmāgamanāt duḥ kham /",
  "GK16visa06cu:2848": "ato 'dya tvaddarśane samprati etat kṣaṇe cakṣuṣaḥ kuto vaitṛṣṇayam /",
  "GK16visa06cu:2849": "utkaṇṭhābāhulyāt kṣaṇāntare 'niṣṭanivṛttau tu utkaṇṭhānivṛttyā vaitṛṣṇyaṃ syāditi samprati padabhāvārthaḥ /",
  "GK16visa06cu:2850": "bahuvyāhṛtairvā kiṃ, yato vaivāhikamāṅgalyasukhasya na viṣayo 'smi /",
  "GK16visa06cu:2851": "ato 'smin viṃsmṛtasya jāmadagnyasya vijayanimittaṃ tava bāhau dhanurjṛmbhatāmityarthaḥ /",
  "GK16visa06cu:2852": "atra paraśurāmaṃ jetumuttejanam /",
  "GK16visa06cu:2853": "atra vismayavaśād rāmaśauryyeṇānandādinā ca vaiśiṣṭyaṃ vīro rasaḥ /",
  "GK16visa06cu:2854": "********** END OF COMMENTARY **********",
  "GK16visa06cu:2855": "mantrārthadaivaśaktyādeḥ sāghātyaḥ saṅghabhedanam /",
  "GK16visa06cu:2856": "mantraśaktyā yathā---mudrārākṣase rākṣasasāyānāṃ cāṇakyena svabuddhyā bhedanam /",
  "GK16visa06cu:2857": "arthaśaktyāpi tatraiva /",
  "GK16visa06cu:2858": "daivaśaktyā yathā---rāmāyaṇo rāvaṇādvibhīṣaṇasya bhedaḥ /",
  "GK16visa06cu:2859": "************* COMMENTARY *************",
  "GK16visa06cu:2860": "Vijñapriyā:",
  "GK16visa06cu:2861": "(vi, ḍa) saṃhātyamāha--mantrārtheti /",
  "GK16visa06cu:2862": "mantrasya mantraṇārthasya dhanasya daivasyādṛṣṭasya vā śakteḥ śaktihetoḥ saṃghasya sainyasamūhasya bhedanamityarthaḥ /",
  "GK16visa06cu:2863": "rākṣasaḥ śatrumantrī; cāṇakyo rājamantrī; svabuddhyā svamantraṇayā /",
  "GK16visa06cu:2864": "atra cāṇakyasya sattvadānānekasattvaṃ saṃghabhedanavaśād vīro rasaḥ /",
  "GK16visa06cu:2865": "********** END OF COMMENTARY **********",
  "GK16visa06cu:2866": "saṃlāpaḥ syādrabhīrāktirnānābhāvasamāśrayaḥ // VisSd_6.131 //",
  "GK16visa06cu:2867": "yathā vīracarite---“rāmaḥ--ayaṃ saḥ,",
  "GK16visa06cu:2868": "yaḥ kila saparivārakārttikeyavijayāvajītena bhagavatā nīlalohite parivatsarasahastrāntevāsine tubhyaṃ prasādīkṛtaḥ paraśuḥ /",
  "GK16visa06cu:2869": "paraśurāmaḥ--rāma dāśarathe ! sa evāyamāryapādānāṃ priyaḥ paraśuḥ /",
  "GK16visa06cu:2870": "“ityādi /",
  "GK16visa06cu:2871": "************* COMMENTARY *************",
  "GK16visa06cu:2872": "Vijñapriyā:",
  "GK16visa06cu:2873": "(vi, ḍha) saṃlāpamāha--saṃlāpa iti /",
  "GK16visa06cu:2874": "kārttikeyavijayāvarjiteneti /",
  "GK16visa06cu:2875": "tad vijaye namrībhūtenetyarthaḥ /",
  "GK16visa06cu:2876": "atra kautukeneva vijayo na tu vāstava iti tatpitṛprasādagamyam /",
  "GK16visa06cu:2877": "tathāparaprasādalabdhena paraśunā ko 'yaṃ garva iti rāmasya gabhīrātmikā uktiḥ /",
  "GK16visa06cu:2878": "paraśurāmoktau tatpriyavastvapi mahyaṃ dattamiti svamahattvakhyāpanameva gabhīratā /",
  "GK16visa06cu:2879": "********** END OF COMMENTARY **********",
  "GK16visa06cu:2880": "prārabdhādanyakāryāṇāṃ kāraṇaṃ parivartakaḥ /",
  "GK16visa06cu:2881": "yathā veṇyām---“bhāmaḥ---sahadeva ! gaccha tvaṃ gurumanuvartasva /",
  "GK16visa06cu:2882": "ahamapyastrāgāraṃ praviśyāyudhasahāyo bhavāmīti yāvat /",
  "GK16visa06cu:2883": "athavā āmantrayitavyaiva mayā pāñcālī” /",
  "GK16visa06cu:2884": "iti /",
  "GK16visa06cu:2885": "************* COMMENTARY *************",
  "GK16visa06cu:2886": "Vijñapriyā:",
  "GK16visa06cu:2887": "(vi, ṇa) parivarttakamāha--prārabdhāditi /",
  "GK16visa06cu:2888": "sahadeveti--atra prārabdhaṃ kāryyaṃ yuddham /",
  "GK16visa06cu:2889": "tato 'nyat pāñcālyāmantraṇam /",
  "GK16visa06cu:2890": "********** END OF COMMENTARY **********",
  "GK16visa06cu:2891": "athārabhaṭī---",
  "GK16visa06cu:2892": "māyendrajālasaṃgrāmakrodhodbhrāntādiceṣṭitaiḥ // VisSd_6.132 //",
  "GK16visa06cu:2893": "saṃyuktā vadhabandhādyairuddhatārabhaṭī matā /",
  "GK16visa06cu:2894": "************* COMMENTARY *************",
  "GK16visa06cu:2895": "Vijñapriyā:",
  "GK16visa06cu:2896": "(vi, ta) athārabhaṭīti /",
  "GK16visa06cu:2897": "māyeti /",
  "GK16visa06cu:2898": "māyā vidyāviśeṣastayā indrajālaṃ parasparaviruddhanānāvastupradarśanam,",
  "GK16visa06cu:2899": "saṃgramo yuddham,",
  "GK16visa06cu:2900": "krodhena udbhrāntaceṣṭitam---svaparaṃjñānarāhityena ceṣṭā /",
  "GK16visa06cu:2901": "etairyuktā ityarthaḥ /",
  "GK16visa06cu:2902": "asyāḥ prabhedacatuṣṭayamāha---",
  "GK16visa06cu:2903": "********** END OF COMMENTARY **********",
  "GK16visa06cu:2904": "vastūtthāpanasaṃphaiṭau saṃkṣiptiravapātanam // VisSd_6.133 //",
  "GK16visa06cu:2905": "iti bhedāstu catvāra ārabhaṭyāḥ prakīrtitāḥ /",
  "GK16visa06cu:2906": "māyādyutthāpitaṃ vastu vastutthāpanamucyate // VisSd_6.134 //",
  "GK16visa06cu:2907": "yathodāttarāghave---",
  "GK16visa06cu:2908": "jīyante jayino 'pi sāndratimiravrātairviyadvyāpibhir- bhāsvantaḥ sakalā raverapi karāḥ kasmādakasmādamī /",
  "GK16visa06cu:2909": "ete cograkabandhakaṇṭharudhirairādhmāyamānodarā muñcantyānanakaṃdarānalamucastīvrān ravān pheravāḥ //",
  "GK16visa06cu:2910": "ityādi /",
  "GK16visa06cu:2911": "************* COMMENTARY *************",
  "GK16visa06cu:2912": "Vijñapriyā:",
  "GK16visa06cu:2913": "(vi, tha) vastṛtthāpanalakṣaṇamāha--māyeti /",
  "GK16visa06cu:2914": "jīyanta ityādi /",
  "GK16visa06cu:2915": "jayino 'pi vīrā viyadvyāpibhirniśīthatimiraiḥ samūhairjoyante ācchādyante /",
  "GK16visa06cu:2916": "raverapi amī bhāsvantaḥ sakalāḥ karāḥ akasmādakāle kasmādacchādyante /",
  "GK16visa06cu:2917": "ugrakabandhakaṇṭharudhirairādhmāyamānam utphullamānamudaraṃ yeṣāṃ tādṛśāḥ /",
  "GK16visa06cu:2918": "ānanarūpābhyaḥ kandarābhyo 'nalamuca ete pheravāḥ śṛgālāśca tīvrān ravān muñcantītyarthaḥ /",
  "GK16visa06cu:2919": "atra parasparaviruddhālīkatimiraraviraśmyādipradarśanarūpamindrajālarūpavastu māyayotthāpitam /",
  "GK16visa06cu:2920": "raudro rasaḥ /",
  "GK16visa06cu:2921": "********** END OF COMMENTARY **********",
  "GK16visa06cu:2922": "saṃpheṭastu samāghātaḥ kruddhasatvarayordūyoḥ /",
  "GK16visa06cu:2923": "yathā mālatyāṃ mādhavāghoraghaṇṭayoḥ /",
  "GK16visa06cu:2924": "************* COMMENTARY *************",
  "GK16visa06cu:2925": "Vijñapriyā:",
  "GK16visa06cu:2926": "(vi, da) sampheṭalakṣaṇamāha---sampheṭastviti /",
  "GK16visa06cu:2927": "samāghātaḥ prahāroktiḥ /",
  "GK16visa06cu:2928": "kruddheti /",
  "GK16visa06cu:2929": "kruddhau ca tau satvarau ceti karmadhārayaḥ /",
  "GK16visa06cu:2930": "mādhavāghoreti /",
  "GK16visa06cu:2931": "tatra dvayoḥ kruddhatā /",
  "GK16visa06cu:2932": "satvaratā parasparaprahāroktiśca /",
  "GK16visa06cu:2933": "********** END OF COMMENTARY **********",
  "GK16visa06cu:2934": "saṃkṣiptā vasturacanā śilpairitarathāpi vā // VisSd_6.135 //",
  "GK16visa06cu:2935": "saṃkṣiptiḥ syānnivṛttau ca neturnetrantaragrahaḥ /",
  "GK16visa06cu:2936": "yathodayanacarite kaliñjahastiprayogaḥ /",
  "GK16visa06cu:2937": "dvitīyaṃ yathā vālinivṛttyā sugrīvaḥ /",
  "GK16visa06cu:2938": "yathā vā paraśurāmasyauddhatyanivṛttyā śāntatvāpādanam--“puṇyā brāhmaṇajātiḥ--'iti /",
  "GK16visa06cu:2939": "************* COMMENTARY *************",
  "GK16visa06cu:2940": "Vijñapriyā:",
  "GK16visa06cu:2941": "(vi, dha) saṃkṣiptilakṣaṇamāha--saṃkṣipteti /",
  "GK16visa06cu:2942": "neturnṛtyapātrasya ekasya nivṛttau netrantarasya graha eva saṃkṣiptavasturacanā /",
  "GK16visa06cu:2943": "sā ca śilpairaśilpairvetyarthaḥ /",
  "GK16visa06cu:2944": "śilpaṃ vilakṣaṇavastu nirmāṇakauśalam /",
  "GK16visa06cu:2945": "kiliñjahastiprayoga iti /",
  "GK16visa06cu:2946": "tatra vāstavastirūpapātranivṛttau śilpena kiliñjanāmahastirūpapātrapradarśanam /",
  "GK16visa06cu:2947": "aśilpairāha---dvitīyamiti /",
  "GK16visa06cu:2948": "auddhatyanivṛttyeti /",
  "GK16visa06cu:2949": "atra dharmanivṛttyā dharmiṇi nivṛttirbodhyā /",
  "GK16visa06cu:2950": "auddhatyakālīnaśca raudro rasaḥ /",
  "GK16visa06cu:2951": "eva sugrīvakilañjahastinoḥ pūrvaṃ raudro raso bodhyaḥ /",
  "GK16visa06cu:2952": "********** END OF COMMENTARY **********",
  "GK16visa06cu:2953": "praveśatrāsaniṣkrāntiharṣavidravasaṃbhavam // VisSd_6.136 //",
  "GK16visa06cu:2954": "************* COMMENTARY *************",
  "GK16visa06cu:2955": "Vijñapriyā:",
  "GK16visa06cu:2956": "(vi, na) avapātalakṣaṇamāha---praveśeti /",
  "GK16visa06cu:2957": "praveśādividravāntānāṃ sambhava utpādanamavapātanamityarthaḥ /",
  "GK16visa06cu:2958": "vidravaḥ palāyanam /",
  "GK16visa06cu:2959": "militānāmeṣāmutpādanam /",
  "GK16visa06cu:2960": "praviśyeti /",
  "GK16visa06cu:2961": "tena puruṣeṇa sarvamidaṃ kṛtam /",
  "GK16visa06cu:2962": "krodhavaśāt etat kāraṇāt raudrorasaḥ /",
  "GK16visa06cu:2963": "********** END OF COMMENTARY **********",
  "GK16visa06cu:2964": "avapātanamityuktaṃ---",
  "GK16visa06cu:2965": "yathā kṛtyarāvaṇo ṣaṣṭhe 'ṅke--“(praviśya khaṅgahastaḥ puruṣaḥ)",
  "GK16visa06cu:2966": "” ityataḥ prabhṛti niṣkramaṇaparyantam /",
  "GK16visa06cu:2967": "---pūrvamuktaika bhāratī /",
  "GK16visa06cu:2968": "************* COMMENTARY *************",
  "GK16visa06cu:2969": "Vijñapriyā:",
  "GK16visa06cu:2970": "(vi, pa) bhāratīvṛttistu pūrvamuktaivetyāha---pūrvamiti /",
  "GK16visa06cu:2971": "bhāratī saṃskṛtaprāyo vāgvyāpāro narāśraya iti /",
  "GK16visa06cu:2972": "sthāpakakṛtyaprasaṅgena prāguktetyarthaḥ /",
  "GK16visa06cu:2973": "sā ca sarvasādhāraṇyenetyuktam /",
  "GK16visa06cu:2974": "rase sarvatra bhāratī /",
  "GK16visa06cu:2975": "********** END OF COMMENTARY **********",
  "GK16visa06cu:2976": "atha nāṭyoktayaḥ---",
  "GK16visa06cu:2977": "aśrāvya khalu yadvastu tadiha svagataṃ matam // VisSd_6.137 //",
  "GK16visa06cu:2978": "sarvaśrāvyaṃ prakāśaṃ syāttadbhavedapavāritam /",
  "GK16visa06cu:2979": "rahasyaṃ tu yadanyasya parāvṛtya prakāśyate // VisSd_6.138 //",
  "GK16visa06cu:2980": "tripatākakareṇānyānapavāryāntarā kathām /",
  "GK16visa06cu:2981": "ānyonyāmantraṇaṃ yatsyāttajjanānte janāntikam // VisSd_6.139 //",
  "GK16visa06cu:2982": "************* COMMENTARY *************",
  "GK16visa06cu:2983": "Vijñapriyā:",
  "GK16visa06cu:2984": "(vi, pha) nāṭyoktaya iti /",
  "GK16visa06cu:2985": "nāṭye paribhāṣāviśeṣā ityarthaḥ /",
  "GK16visa06cu:2986": "tadbhavedityādeḥ paratrānvayaḥ /",
  "GK16visa06cu:2987": "tripatāketyādikaṃ janāntikalakṣaṇam /",
  "GK16visa06cu:2988": "tripatākalakṣaṇamagre vakṣyati /",
  "GK16visa06cu:2989": "antarā kathāṃ kathāmadhye /",
  "GK16visa06cu:2990": "tādṛśena kareṇānyamapavāryyācchādya janasyānte antike yat anyonyāmantraṇaṃ kathanaṃ,",
  "GK16visa06cu:2991": "tajjanāntikamityarthaḥ /",
  "GK16visa06cu:2992": "********** END OF COMMENTARY **********",
  "GK16visa06cu:2993": "kiṃ vravīṣīti yannāṭye vinā pātraṃ prayujyate /",
  "GK16visa06cu:2994": "śrutvevānuktamaṣyarthaṃ tatsyādākāśabhāṣitam // VisSd_6.140 //",
  "GK16visa06cu:2995": "yaḥ kaścidartho yasmādropanīyastasyāntarata ūrdhvaṃ sarvāṅgulināmitānāmikaṃ tripatākalakṣaṇaṃ karaṃ kṛtvānyena saha yanmantryate tajjanāntikam /",
  "GK16visa06cu:2996": "parāvṛtyānyasya rahasyakathanamapavāritam /",
  "GK16visa06cu:2997": "śeṣaṃ spaṣṭam /",
  "GK16visa06cu:2998": "************* COMMENTARY *************",
  "GK16visa06cu:2999": "Vijñapriyā:",
  "GK16visa06cu:3000": "(vi, ba) vinā pātramiti /",
  "GK16visa06cu:3001": "raṅgāpraviṣṭamuddiśya ityarthaḥ /",
  "GK16visa06cu:3002": "tripatākeyādikaṃ vyācaṣṭe---yaḥ kaściditi /",
  "GK16visa06cu:3003": "tasyantarata iti /",
  "GK16visa06cu:3004": "tadbhinne jane ityarthaḥ /",
  "GK16visa06cu:3005": "iyaṃ janānte ityasya vyākhyā /",
  "GK16visa06cu:3006": "ūrddhvaṃ sarveti tripatākavyākhyānam /",
  "GK16visa06cu:3007": "apavāritaṃ vyācaṣṭe---parāvṛttyeti /",
  "GK16visa06cu:3008": "********** END OF COMMENTARY **********",
  "GK16visa06cu:3009": "dattāṃ siddhāṃ ca senāṃ ca veśyānāṃ nāma darśayet /",
  "GK16visa06cu:3010": "dattaprayāṇi vaṇijāṃ ceṭaceṭyostathā punaḥ // VisSd_6.141 //",
  "GK16visa06cu:3011": "vasantādiṣu varṇyasya vastuno nāma yadbhavet /",
  "GK16visa06cu:3012": "************* COMMENTARY *************",
  "GK16visa06cu:3013": "Vijñapriyā:",
  "GK16visa06cu:3014": "(vi, bha) pātrāṇāṃ nāmānyāha---dattāmiti /",
  "GK16visa06cu:3015": "vasantādiṣu varṇanīyasya vastuno yannāma bhavet ceṭaceṭyostathā nāma ityarthaḥ /",
  "GK16visa06cu:3016": "********** END OF COMMENTARY **********",
  "GK16visa06cu:3017": "veśyā yathā vasantasenādiḥ /",
  "GK16visa06cu:3018": "vaṇigviṣṇudattādiḥ /",
  "GK16visa06cu:3019": "ceṭaḥ kalahaṃsādiḥ /",
  "GK16visa06cu:3020": "ceṭī mandārikādiḥ /",
  "GK16visa06cu:3021": "nāma kāryaṃ nāṭakasya garbhitārthaprakāśakam // VisSd_6.142 //",
  "GK16visa06cu:3022": "************* COMMENTARY *************",
  "GK16visa06cu:3023": "Vijñapriyā:",
  "GK16visa06cu:3024": "(vi, ma) garbhitārtha iti /",
  "GK16visa06cu:3025": "nāṭake garbhitaḥ pratipādyo yor'thastatprakāśakaṃ nāṭakasya nāma kāryyamityarthaḥ /",
  "GK16visa06cu:3026": "sūcitārtheti kvacit pāṭhaḥ /",
  "GK16visa06cu:3027": "********** END OF COMMENTARY **********",
  "GK16visa06cu:3028": "yathā rāmābhyudayādiḥ /",
  "GK16visa06cu:3029": "nāyikānāyakākhyānātsaṃjñā prakaraṇādiṣu /",
  "GK16visa06cu:3030": "************* COMMENTARY *************",
  "GK16visa06cu:3031": "Vijñapriyā:",
  "GK16visa06cu:3032": "(vi, ya) nāyikānāyaketi /",
  "GK16visa06cu:3033": "prakaraṇabhāṇādayo ye rūpakaprabhedāsteṣu /",
  "GK16visa06cu:3034": "saṃjñā nāyakanāyikayorākhyānaṃ saṃjñānāmaivetyarthaḥ /",
  "GK16visa06cu:3035": "nāṭikāsaṭṭakādīnāmiti /",
  "GK16visa06cu:3036": "********** END OF COMMENTARY **********",
  "GK16visa06cu:3037": "yathā mālatīmādhavādiḥ /",
  "GK16visa06cu:3038": "nāṭikāsaṭṭakādīnāṃ nāyikābhirviśeṣaṇam // VisSd_6.143 //",
  "GK16visa06cu:3039": "************* COMMENTARY *************",
  "GK16visa06cu:3040": "Vijñapriyā:",
  "GK16visa06cu:3041": "(vi, ra) nāṭikādīnyaṣṭādaśoparūpakāṇi yānyuktani teṣāṃ viśeṣaṇaṃ nāma kābhirnāyikānāmnaivetyarthaḥ /",
  "GK16visa06cu:3042": "********** END OF COMMENTARY **********",
  "GK16visa06cu:3043": "yathā ratnāvalī-karpūramañjaryādiḥ /",
  "GK16visa06cu:3044": "prāyeṇa ṇyantakaḥ sādhirgameḥ sthāne prayujyate /",
  "GK16visa06cu:3045": "yathā śākuntale--ṛṣī, “gacchāvaḥ” ityarthe “sādhayāvastāvat” /",
  "GK16visa06cu:3046": "************* COMMENTARY *************",
  "GK16visa06cu:3047": "Vijñapriyā:",
  "GK16visa06cu:3048": "(vi, la) prāyeṇeti---kalāpamate kāritam, pāṇinimate ṇic /",
  "GK16visa06cu:3049": "tadantaḥ sādhadhātuḥ gameḥ sthāne prāyeṇa prayujyate ityarthaḥ /",
  "GK16visa06cu:3050": "ṛṣī iti /",
  "GK16visa06cu:3051": "śarṅgaravaśāradvatayavaktrornideśaḥ /",
  "GK16visa06cu:3052": "********** END OF COMMENTARY **********",
  "GK16visa06cu:3053": "rājā svamīti deveti bhṛtyairbhaṭṭeti cādhamaiḥ // VisSd_6.144 //",
  "GK16visa06cu:3054": "rājaṣibhirvayasyeti tathā viḍhūṣakeṇa ca /",
  "GK16visa06cu:3055": "************* COMMENTARY *************",
  "GK16visa06cu:3056": "Vijñapriyā:",
  "GK16visa06cu:3057": "(vi, va) rājarṣibhiriti /",
  "GK16visa06cu:3058": "vidūṣakeṇa ca vayasyeti rājarṣirvācya ityarthaḥ /",
  "GK16visa06cu:3059": "********** END OF COMMENTARY **********",
  "GK16visa06cu:3060": "rājannityṛṣibhirvācyaḥ so 'patyapratyayena ca // VisSd_6.145 //",
  "GK16visa06cu:3061": "************* COMMENTARY *************",
  "GK16visa06cu:3062": "Locanā:",
  "GK16visa06cu:3063": "(lo, ū) apatyapratyayena yathā--he rāghava ! he dāśarathe ! ityādi /",
  "GK16visa06cu:3064": "********** END OF COMMENTARY **********",
  "GK16visa06cu:3065": "svecchayā nāmabhivipravipra āryeti cetaraiḥ /",
  "GK16visa06cu:3066": "************* COMMENTARY *************",
  "GK16visa06cu:3067": "Vijñapriyā:",
  "GK16visa06cu:3068": "(vi, śa) rājanniti /",
  "GK16visa06cu:3069": "sa rājā ṛṣibhiḥ rājannati apatyapratyayena ca vācya ityarthaḥ /",
  "GK16visa06cu:3070": "yathānargharāghave aindumateyeti viśvāmitreṇa daśarathaḥ /",
  "GK16visa06cu:3071": "viprastu vipraiḥ svecchayā nāmabhirvācyaḥ /",
  "GK16visa06cu:3072": "itaraistu āryyeti /",
  "GK16visa06cu:3073": "********** END OF COMMENTARY **********",
  "GK16visa06cu:3074": "vayasyetyathavā nāmnā vācyo rājñā viḍhūṣakaḥ // VisSd_6.146 //",
  "GK16visa06cu:3075": "vācyau naṭīsūtradhārāvāryanāmnā parasparam /",
  "GK16visa06cu:3076": "************* COMMENTARY *************",
  "GK16visa06cu:3077": "Vijñapriyā:",
  "GK16visa06cu:3078": "(vi, ṣa) vayasyetyathaveti /",
  "GK16visa06cu:3079": "vidūṣako rājñā vayasyeti vācyaḥ, athavā nāmnaiva iti /",
  "GK16visa06cu:3080": "vācyau naṭīsūtradhāraviti /",
  "GK16visa06cu:3081": "āryyanāmnā iti /",
  "GK16visa06cu:3082": "ekadeśe samastadvayakīrttanam /",
  "GK16visa06cu:3083": "tena naṭyā āyyarputra iti /",
  "GK16visa06cu:3084": "sūtradhāreṇāryyeti vācyāvityarthaḥ /",
  "GK16visa06cu:3085": "********** END OF COMMENTARY **********",
  "GK16visa06cu:3086": "sūtradhāraṃ vadedbhāva iti vai pāripārśivakaḥ // VisSd_6.147 //",
  "GK16visa06cu:3087": "sūtradhāro māriṣeti haṇḍe ityadhamaiḥ samāḥ /",
  "GK16visa06cu:3088": "************* COMMENTARY *************",
  "GK16visa06cu:3089": "Vijñapriyā:",
  "GK16visa06cu:3090": "(vi, sa) māriṣeti pāripārśvikaṃ vadet /",
  "GK16visa06cu:3091": "haṇḍe iti samāstulyajanāḥ /",
  "GK16visa06cu:3092": "adhamairhaṇḍeti vācyā /",
  "GK16visa06cu:3093": "********** END OF COMMENTARY **********",
  "GK16visa06cu:3094": "vayasyetyuttamairhaho madhyairāryeti cāgrajaḥ // VisSd_6.148 //",
  "GK16visa06cu:3095": "bhagavanniti vaktavyāḥ sarvairdevaṣiliṅginaḥ /",
  "GK16visa06cu:3096": "************* COMMENTARY *************",
  "GK16visa06cu:3097": "Vijñapriyā:",
  "GK16visa06cu:3098": "(vi, ha) samā uttamaistu vayasyeti /",
  "GK16visa06cu:3099": "madhyamaistu haṃho iti vācyā ityarthaḥ /",
  "GK16visa06cu:3100": "agrajaḥ sānujairāryyetyarthaḥ /",
  "GK16visa06cu:3101": "bhagavanniti /",
  "GK16visa06cu:3102": "devarṣayo liṅginaḥ parivrājakāśca sarvaireva bhagavanniti vācyāḥ /",
  "GK16visa06cu:3103": "********** END OF COMMENTARY **********",
  "GK16visa06cu:3104": "vadedrājñīṃ ca ceṭīṃ ca bhavatīti vidūṣakaḥ // VisSd_6.149 //",
  "GK16visa06cu:3105": "āyuṣman rathinaṃ sūto vṛddhaṃ tāteti cetaraḥ /",
  "GK16visa06cu:3106": "************* COMMENTARY *************",
  "GK16visa06cu:3107": "Vijñapriyā:",
  "GK16visa06cu:3108": "(vi, ka) rathinaṃ vṛddhasūta āyuṣmanniti itarastu tāteti vadedityarthaḥ /",
  "GK16visa06cu:3109": "********** END OF COMMENTARY **********",
  "GK16visa06cu:3110": "vatsaputrakatāteti nāmnā gotreṇa vā sutaḥ // VisSd_6.150 //",
  "GK16visa06cu:3111": "************* COMMENTARY *************",
  "GK16visa06cu:3112": "Locanā:",
  "GK16visa06cu:3113": "(lo, ṛ) gotreṇa yathā--he kauśika ! he ātreya ! ityādi /",
  "GK16visa06cu:3114": "********** END OF COMMENTARY **********",
  "GK16visa06cu:3115": "śiṣyo 'nujaśca vaktavyo 'mātya āryeti cādhamaiḥ /",
  "GK16visa06cu:3116": "************* COMMENTARY *************",
  "GK16visa06cu:3117": "Vijñapriyā:",
  "GK16visa06cu:3118": "(vi, kha) vatsa putraketi /",
  "GK16visa06cu:3119": "sutaḥ śiṣyo 'nujaśca vatsetyādibhirvaktavya ityarthaḥ /",
  "GK16visa06cu:3120": "********** END OF COMMENTARY **********",
  "GK16visa06cu:3121": "viprairayamamātyeti saciveti ca bhaṇyate // VisSd_6.151 //",
  "GK16visa06cu:3122": "sādho ! iti tapasvī ca praśāntaścocyate budhaiḥ /",
  "GK16visa06cu:3123": "************* COMMENTARY *************",
  "GK16visa06cu:3124": "Vijñapriyā:",
  "GK16visa06cu:3125": "(vi, ga) praśāntaśceti---śānto jana ityarthaḥ /",
  "GK16visa06cu:3126": "********** END OF COMMENTARY **********",
  "GK16visa06cu:3127": "svagṛhītābhidhaḥ pūjyaḥ śiṣyādyairvinigadyate // VisSd_6.152 //",
  "GK16visa06cu:3128": "upādhyāyeti cācāryo mahārājeti bhūpatiḥ /",
  "GK16visa06cu:3129": "svāmīti, yuvarājastu kumāro bhartṛdārakaḥ // VisSd_6.153 //",
  "GK16visa06cu:3130": "bhadrasaumyamukhetyevamadhamaistu kumārakaḥ /",
  "GK16visa06cu:3131": "************* COMMENTARY *************",
  "GK16visa06cu:3132": "Vijñapriyā:",
  "GK16visa06cu:3133": "(vi, gha) bhūpatirmahārājeti /",
  "GK16visa06cu:3134": "yuvarājastu svamīte sambodhane vācya ityarthaḥ /",
  "GK16visa06cu:3135": "evamuttaratrāpi /",
  "GK16visa06cu:3136": "kumāro yuvarājetaraḥ /",
  "GK16visa06cu:3137": "********** END OF COMMENTARY **********",
  "GK16visa06cu:3138": "vācyā prakṛtibhī rājñaḥ kumārī bhartṛdārikā // VisSd_6.154 //",
  "GK16visa06cu:3139": "patiryathā tathā vācyā jyeṣṭhamadhyādhamaiḥ striyaḥ /",
  "GK16visa06cu:3140": "************* COMMENTARY *************",
  "GK16visa06cu:3141": "Vijñapriyā:",
  "GK16visa06cu:3142": "(vi, ṅa) patiryatheti /",
  "GK16visa06cu:3143": "jyeṣṭha uttamastathā cottamamadhyamādhamaiḥ svastriyaḥ strībhiḥ patiryathā tathā vācya ityarthaḥ /",
  "GK16visa06cu:3144": "tathā cāryyaputreti patyurucyamānatvāt āryyaiti patyā striyo vācyā ityarthaḥ /",
  "GK16visa06cu:3145": "Locanā:",
  "GK16visa06cu:3146": "(lo, ṝ) patiryatheti /",
  "GK16visa06cu:3147": "patiryena svāminnityucyate tena tadbhāryyā svāminīti /",
  "GK16visa06cu:3148": "yena bharttoti tena bhaṭṭiṇīte /",
  "GK16visa06cu:3149": "********** END OF COMMENTARY **********",
  "GK16visa06cu:3150": "haleti sadṛśī, preṣyā hañje veśyājjukā tathā // VisSd_6.155 //",
  "GK16visa06cu:3151": "kuṭṭinyambetyanugataiḥ pūjyā ca jaratī janaiḥ /",
  "GK16visa06cu:3152": "************* COMMENTARY *************",
  "GK16visa06cu:3153": "Vijñapriyā:",
  "GK16visa06cu:3154": "(vi, ca) veśyā sambodhane ajjuketyucyate ityarthaḥ /",
  "GK16visa06cu:3155": "bhaṭṭinyambeti /",
  "GK16visa06cu:3156": "anugatairjanairarthādanugamyamānastrībhirbhaṭṭinītyambeti cocyate /",
  "GK16visa06cu:3157": "itarairjanaiḥ pūjyā vṛddhā jaratīti vācyetyarthaḥ /",
  "GK16visa06cu:3158": "********** END OF COMMENTARY **********",
  "GK16visa06cu:3159": "āmantraṇaiśca pāṣaṇḍā vācyāḥ svasamayāgataiḥ // VisSd_6.156 //",
  "GK16visa06cu:3160": "************* COMMENTARY *************",
  "GK16visa06cu:3161": "Locanā:",
  "GK16visa06cu:3162": "(lo, ḷ) he cārvāka ! he kolikeya ! ityādi /",
  "GK16visa06cu:3163": "********** END OF COMMENTARY **********",
  "GK16visa06cu:3164": "śakā (śakyā) dayaśca saṃbhāṣyā bhadradattādināmabhiḥ /",
  "GK16visa06cu:3165": "************* COMMENTARY *************",
  "GK16visa06cu:3166": "Vijñapriyā:",
  "GK16visa06cu:3167": "(vi, cha) pāṣaṇḍāśca svasamayāgatairāmantraṇaiśca vācyā ityarthaḥ /",
  "GK16visa06cu:3168": "śākyādayo bauddhādayaḥ /",
  "GK16visa06cu:3169": "********** END OF COMMENTARY **********",
  "GK16visa06cu:3170": "yasya yatkarma śilpaṃ vā vidyā vā jātireva vā // VisSd_6.157 //",
  "GK16visa06cu:3171": "tenaiva nāmnā vācyo 'sau jñeyāścānye yathocitam /",
  "GK16visa06cu:3172": "atha bhāṣāvibhāgaḥ---",
  "GK16visa06cu:3173": "puruṣāṇāmanīcānāṃ saṃskṛtaṃ syātkṛtātmanām // VisSd_6.158 //",
  "GK16visa06cu:3174": "sorasenī prayoktavyā tādṛśīnāṃ ca yoṣitām /",
  "GK16visa06cu:3175": "************* COMMENTARY *************",
  "GK16visa06cu:3176": "Vijñapriyā:",
  "GK16visa06cu:3177": "(vi, ja) atha bhāṣeti /",
  "GK16visa06cu:3178": "vaktṛviśeṣasya bhāṣāviśeṣa ityarthaḥ /",
  "GK16visa06cu:3179": "puruṣāṇāmiti /",
  "GK16visa06cu:3180": "nīcetareṣāṃ kṛtātmanāṃ śuddhānāṃ puruṣāṇāmityanvayaḥ /",
  "GK16visa06cu:3181": "śaurasenyādayo bahvyo bhāṣāḥ prākṛtaviśeṣāḥ prākṛtavṛttau anusandheyāḥ /",
  "GK16visa06cu:3182": "********** END OF COMMENTARY **********",
  "GK16visa06cu:3183": "āsāmeva tu gāthāsu mahārāṣṭrīṃ prayojayet // VisSd_6.159 //",
  "GK16visa06cu:3184": "atroktā māgadhī bhāṣā rājāntaḥ puracāriṇām /",
  "GK16visa06cu:3185": "************* COMMENTARY *************",
  "GK16visa06cu:3186": "Vijñapriyā:",
  "GK16visa06cu:3187": "(vi, jha) tādṛśānāmanīcānām /",
  "GK16visa06cu:3188": "nāthā gītayaḥ /",
  "GK16visa06cu:3189": "atreti /",
  "GK16visa06cu:3190": "gāthasvityarthaḥ /",
  "GK16visa06cu:3191": "********** END OF COMMENTARY **********",
  "GK16visa06cu:3192": "ceṭānāṃ rājaputrāṇāṃ śreṣṭhānāṃ cārdhamagadhī // VisSd_6.160 //",
  "GK16visa06cu:3193": "prācyāṃ vidūṣakādīnāṃ, dhūrtānāṃ syādavantijā /",
  "GK16visa06cu:3194": "************* COMMENTARY *************",
  "GK16visa06cu:3195": "Vijñapriyā:",
  "GK16visa06cu:3196": "(vi, ña) ceṭānāmiti /",
  "GK16visa06cu:3197": "śreṣṭhināṃ rājaputraceṭānāmityarthaḥ /",
  "GK16visa06cu:3198": "********** END OF COMMENTARY **********",
  "GK16visa06cu:3199": "yodhanāgarikādīnāṃ dākṣiṇātyā hi dīvyatām // VisSd_6.161 //",
  "GK16visa06cu:3200": "śavarāṇāṃ śakādānāṃ śābarīṃ saṃprayojayet /",
  "GK16visa06cu:3201": "************* COMMENTARY *************",
  "GK16visa06cu:3202": "Vijñapriyā:",
  "GK16visa06cu:3203": "(vi, ṭa) ahidīvyatāṃ sarpaśelakānāṃ teṣāṃ cetyanvayaḥ /",
  "GK16visa06cu:3204": "śakāro rājaśālakaḥ /",
  "GK16visa06cu:3205": "śakānāṃ pārvatīyamlecchaviśeṣāṇām /",
  "GK16visa06cu:3206": "********** END OF COMMENTARY **********",
  "GK16visa06cu:3207": "bāhlīkabhāṣodīcyānāṃ drāviḍī drāviḍādiṣu // VisSd_6.162 //",
  "GK16visa06cu:3208": "ābhīreṣu tathābhīrī cāṇḍālī pukkasādiṣu /",
  "GK16visa06cu:3209": "************* COMMENTARY *************",
  "GK16visa06cu:3210": "Vijñapriyā:",
  "GK16visa06cu:3211": "(vi, ṭha) puktasaścaṇḍālaviśeṣaḥ /",
  "GK16visa06cu:3212": "********** END OF COMMENTARY **********",
  "GK16visa06cu:3213": "ābhīrī śābarī cāpi kāṣṭhapātropajīviṣu // VisSd_6.163 //",
  "GK16visa06cu:3214": "tathaivāṅgārakārādau paiśācī syātpiśācavāk /",
  "GK16visa06cu:3215": "ceṭīnāmaṣyanīcānāmapi syātsaurasenikā // VisSd_6.164 //",
  "GK16visa06cu:3216": "bālānāṃ ṣaṇḍakānāṃ ca nīcagrahavicāriṇām /",
  "GK16visa06cu:3217": "unmattānāmāturāṇāṃ saiva syātsaṃskṛtaṃ kvacit // VisSd_6.165 //",
  "GK16visa06cu:3218": "************* COMMENTARY *************",
  "GK16visa06cu:3219": "Vijñapriyā:",
  "GK16visa06cu:3220": "(vi, ḍa) ṣaṇḍakā napuṃsakāḥ /",
  "GK16visa06cu:3221": "nīcānāṃ grahavicārakāṇā cetyanvayaḥ /",
  "GK16visa06cu:3222": "saivaśaurasenikaiva /",
  "GK16visa06cu:3223": "kvacideṣāṃ saṃskṛtamapītyarthaḥ /",
  "GK16visa06cu:3224": "********** END OF COMMENTARY **********",
  "GK16visa06cu:3225": "aiśvaryeṇa pramattasya dāridryopadrutasya ca /",
  "GK16visa06cu:3226": "bhikṣu valkadharādīnāṃ prākṛtaṃ saṃprayojayet // VisSd_6.166 //",
  "GK16visa06cu:3227": "saṃskṛtaṃ saṃprayoktavyaṃ liṅginīṣūttamāsu ca /",
  "GK16visa06cu:3228": "devīmantrisutāveśyāsvapi kaiścittathoditam // VisSd_6.167 //",
  "GK16visa06cu:3229": "************* COMMENTARY *************",
  "GK16visa06cu:3230": "Vijñapriyā:",
  "GK16visa06cu:3231": "(vi, ḍha) tathoditaṃ saṃskṛtoktiḥ /",
  "GK16visa06cu:3232": "********** END OF COMMENTARY **********",
  "GK16visa06cu:3233": "yaddeśyaṃ nīcapātrantu taddeśyaṃ tasya bhāṣitam /",
  "GK16visa06cu:3234": "************* COMMENTARY *************",
  "GK16visa06cu:3235": "Vijñapriyā:",
  "GK16visa06cu:3236": "(vi, ṇa) yaddeśyaṃ yaddeśīyam /",
  "GK16visa06cu:3237": "********** END OF COMMENTARY **********",
  "GK16visa06cu:3238": "kāryataścottamādīnāṃ kāryo bhāṣāviparyayaḥ // VisSd_6.168 //",
  "GK16visa06cu:3239": "yoṣitsakhībālaveśyākitavāṣsarasāṃ tathā /",
  "GK16visa06cu:3240": "vaidagdhyātha pradātavyaṃ saṃskṛtaṃ cāntarāntarā // VisSd_6.169 //",
  "GK16visa06cu:3241": "eṣāmudāharaṇānyākareṣu boddhavyāni /",
  "GK16visa06cu:3242": "bhāṣālakṣaṇāni mama tātapādānāṃ bhāṣārṇave /",
  "GK16visa06cu:3243": "ṣaṭtriṃśallakṣaṇānyatra, nāṭyālaṃkṛtayastathā /",
  "GK16visa06cu:3244": "trayastriṃśatprayojyāni vīthyaṅgāni trayodaśa // VisSd_6.170 //",
  "GK16visa06cu:3245": "lāsyāṅgāni daśa yathālābhaṃrasavyapekṣayā /",
  "GK16visa06cu:3246": "************* COMMENTARY *************",
  "GK16visa06cu:3247": "Vijñapriyā:",
  "GK16visa06cu:3248": "(vi, ta) ṣaṭtriṃśaditi /",
  "GK16visa06cu:3249": "atra nāṭakalakṣaṇāni sakalāni ṣaṭtriṃśaddharmāṇi prayojyāni ityarthaḥ /",
  "GK16visa06cu:3250": "tathā ca trayaḥ triṃśat nāṭyālaṅkṛtayaḥ /",
  "GK16visa06cu:3251": "trayodaśa vīthyaṅgāni, da śa lāsyāṅgāni yathālābhaṃ prayojyāni /",
  "GK16visa06cu:3252": "tatra ṣaṭtriṃśallakṣaṇāni uddiśatibhūṣaṇeti /",
  "GK16visa06cu:3253": "********** END OF COMMENTARY **********",
  "GK16visa06cu:3254": "yathālābhaṃ prayojyānīti sambandhaḥ /",
  "GK16visa06cu:3255": "atreti nāṭake /",
  "GK16visa06cu:3256": "tatra lakṣaṇāni--",
  "GK16visa06cu:3257": "bhūṣaṇākṣarasaṃghātau śobhodāharaṇaṃ tathā // VisSd_6.171 //",
  "GK16visa06cu:3258": "hetusaṃśayadṛṣṭāntāstulyatarkaḥ padoccayaḥ /",
  "GK16visa06cu:3259": "nidarśanābhiprāyau ca prāptirvicāra eva ca // VisSd_6.172 //",
  "GK16visa06cu:3260": "diṣṭopadiṣṭe ca guṇātipātātiśayau tathā /",
  "GK16visa06cu:3261": "viśeṣaṇaniruktī ca siddhibhraśaviparyayau // VisSd_6.173 //",
  "GK16visa06cu:3262": "dākṣiṇyānunayau mālārthāpattirgarhaṇaṃ tathā /",
  "GK16visa06cu:3263": "pṛcchā prasiddhiḥ sārūpyaṃ saṃkṣepo guṇakīrtanam // VisSd_6.174 //",
  "GK16visa06cu:3264": "leśo manoratho 'nuktasiddhiḥ priyavacastathā /",
  "GK16visa06cu:3265": "tatra---",
  "GK16visa06cu:3266": "lakṣaṇāni guṇaiḥ sālaṃkārairyogastu bhūṣaṇam // VisSd_6.175 //",
  "GK16visa06cu:3267": "************* COMMENTARY *************",
  "GK16visa06cu:3268": "Vijñapriyā:",
  "GK16visa06cu:3269": "(vi, tha) lakṣaṇānīti /",
  "GK16visa06cu:3270": "etāni lakṣaṇasaṃjñakāni ṣaṭtriṃśat ityarthaḥ /",
  "GK16visa06cu:3271": "********** END OF COMMENTARY **********",
  "GK16visa06cu:3272": "yathā---ākṣipantyaravindāni mugdhe ! tava mukhaśriyam /",
  "GK16visa06cu:3273": "koṣadaṇḍasamagraṇāṃ kimeṣāmasti duṣkaram //",
  "GK16visa06cu:3274": "************* COMMENTARY *************",
  "GK16visa06cu:3275": "Vijñapriyā:",
  "GK16visa06cu:3276": "(vi, da) atra bhūṣaṇasaṃjñakasya lakṣaṇasya lakṣaṇamāha--tatra guṇairiti /",
  "GK16visa06cu:3277": "ābhipantīti /",
  "GK16visa06cu:3278": "aravindāni karttṝṇi /",
  "GK16visa06cu:3279": "ākṣipanti adhikṣipanti sparddhante vā /",
  "GK16visa06cu:3280": "koṣaḥ kuṅbhavā evā ko ṣo dhanam /",
  "GK16visa06cu:3281": "daṇḍo nālameva daṇḍaḥ śāstiḥ /",
  "GK16visa06cu:3282": "arthaśleṣamūlor'thāntaranyāso 'laṅkāraḥ /",
  "GK16visa06cu:3283": "mādhuryaṃ ca guṇaḥ /",
  "GK16visa06cu:3284": "Locanā:",
  "GK16visa06cu:3285": "(lo, e) ākṣipantīti---koṣaḥ kuḍmalaḥ dravyaughaśca /",
  "GK16visa06cu:3286": "daṇḍo nālaṃ duṣṭanigrahaśca /",
  "GK16visa06cu:3287": "********** END OF COMMENTARY **********",
  "GK16visa06cu:3288": "varṇanākṣarasaṃghātaścitrārthairakṣarairmitaiḥ /",
  "GK16visa06cu:3289": "yathā śākuntale--“rājā---kaccitsakhīṃ vo nātibādhate śarīrasaṃtāpaḥ /",
  "GK16visa06cu:3290": "priyaṃvadā--sampadaṃ ladhosaho uasamaṃ gamissadi” /",
  "GK16visa06cu:3291": "************* COMMENTARY *************",
  "GK16visa06cu:3292": "Vijñapriyā:",
  "GK16visa06cu:3293": "(vi, dha) akṣarasaṅghātamiti /",
  "GK16visa06cu:3294": "varṇaneti /",
  "GK16visa06cu:3295": "citrārthairmitairakṣarairvarṇanetyarthaḥ /",
  "GK16visa06cu:3296": "sampadamiti /",
  "GK16visa06cu:3297": "sāmprataṃ labdhauṣadha upaśamaṃ gamiṣyatīti (saṃskṛtam) /",
  "GK16visa06cu:3298": "atra tvatpraptirevauṣadhaprāptiriti bhaṅgyā kathayamānor'thaścitraḥ /",
  "GK16visa06cu:3299": "akṣarāṇi cālpāni /",
  "GK16visa06cu:3300": "********** END OF COMMENTARY **********",
  "GK16visa06cu:3301": "siddhairarthaiḥ samaṃ yatrāprasiddhor'thaḥ prakāśate // VisSd_6.176 //",
  "GK16visa06cu:3302": "śliṣṭaślakṣaṇacitrārthā sā śobhetyabhidhīyate /",
  "GK16visa06cu:3303": "************* COMMENTARY *************",
  "GK16visa06cu:3304": "Vijñapriyā:",
  "GK16visa06cu:3305": "(vi, na) śobhālakṣaṇamāha---siddhairiti /",
  "GK16visa06cu:3306": "siddhairupamānabhūtairarthaiḥ samamekavākyenaiva aprasiddha upameyabhūtor'tho vidheyānvayārthaṃ prakāśate /",
  "GK16visa06cu:3307": "sā śobhā kīdṛśī, śliṣṭaśabdacihnacitrārthetyarthaḥ /",
  "GK16visa06cu:3308": "********** END OF COMMENTARY **********",
  "GK16visa06cu:3309": "yathā---",
  "GK16visa06cu:3310": "“saṃdvaṃśasambhavaḥ śuddhaḥ koṭido 'pi guṇānvitaḥ /",
  "GK16visa06cu:3311": "kāmaṃ dhanuriva krūro varjanīyaḥ satāṃ prabhuḥ /",
  "GK16visa06cu:3312": "************* COMMENTARY *************",
  "GK16visa06cu:3313": "Vijñapriyā:",
  "GK16visa06cu:3314": "(vi, pa) sadvaṃśeti /",
  "GK16visa06cu:3315": "dhanuriva krūraḥ prabhuḥ kāma yatheṣṭaṃ satāṃ varjanīyaḥ /",
  "GK16visa06cu:3316": "āvarjanahetusattve 'pi krauryāt varjanīya ityarthaḥ /",
  "GK16visa06cu:3317": "dvayorevāvarjanahetūn śleṣādāhasadvaṃśeti /",
  "GK16visa06cu:3318": "sadvaṃśaḥ sadveṇuḥ satkulaṃ ca /",
  "GK16visa06cu:3319": "śuddhaḥ kīṭāviddho niṣpāpaśca /",
  "GK16visa06cu:3320": "koṭi koṭisaṃkhyakaṃ dhanaṃ dadāti tathākoṭyādyatiguṇo jyā śauryādiśca /",
  "GK16visa06cu:3321": "atra siddhena dhanuṣā samaṃ prasiddhaḥ krūraḥ prabhuḥ vidheyavarjanānvayārthaṃ prakāśyate /",
  "GK16visa06cu:3322": "śleṣṭaśabdena ca citror'thaḥ /",
  "GK16visa06cu:3323": "Locanā:",
  "GK16visa06cu:3324": "(lo, ai) sadvaṃśeti /",
  "GK16visa06cu:3325": "vaṃśonvayaḥ peṇuśca /",
  "GK16visa06cu:3326": "suddho niṣpāpaḥ kīṭavedhādirahitaśca /",
  "GK16visa06cu:3327": "koṭiḥ saṃkhyāviśeṣaḥ aṭanī ca /",
  "GK16visa06cu:3328": "guṇaḥ śauryādiḥ maurvo ca /",
  "GK16visa06cu:3329": "kūro dāruṇaḥ karkaśaśca /",
  "GK16visa06cu:3330": "********** END OF COMMENTARY **********",
  "GK16visa06cu:3331": "yatra tulyārthayuktena vākyenābhipradarśanāt // VisSd_6.177 //",
  "GK16visa06cu:3332": "sādhyate 'bhimataścārthastadudāharaṇaṃ matam /",
  "GK16visa06cu:3333": "************* COMMENTARY *************",
  "GK16visa06cu:3334": "Vijñapriyā:",
  "GK16visa06cu:3335": "(vi, pha) udāharaṇalakṣaṇamāha---yatra tulyārtheti /",
  "GK16visa06cu:3336": "prakrāntārthatulyāvabodhakena vākyena prakrāntārthasyātiśayitvapradarśanāt abhimato 'tiśayitatvarūpor'thaḥ sādhyate ityarthaḥ /",
  "GK16visa06cu:3337": "********** END OF COMMENTARY **********",
  "GK16visa06cu:3338": "yathā---",
  "GK16visa06cu:3339": "anuyāntyā janātītaṃ kāntaṃ sādhu tvayā kṛtam /",
  "GK16visa06cu:3340": "kā dinaśrīrvinārkeṇa kā niśā śaśinā vinā //",
  "GK16visa06cu:3341": "************* COMMENTARY *************",
  "GK16visa06cu:3342": "Vijñapriyā:",
  "GK16visa06cu:3343": "(vi, ba) anuyāntyeti /",
  "GK16visa06cu:3344": "rāmamanuyāntīṃ sītāṃ prati anasūyāyā uktiriyam /",
  "GK16visa06cu:3345": "janātītaṃ janebhyo nirgataṃ vanagamanonmukham ityarthaḥ /",
  "GK16visa06cu:3346": "vinārkeṇa iti /",
  "GK16visa06cu:3347": "meghācchannadinaśriyor'kābhāvo bodhyaḥ /",
  "GK16visa06cu:3348": "atra sītātulyārthe dinaśrīniśe /",
  "GK16visa06cu:3349": "sītāyāśca praśaṃsārūpotiśayo 'bhimatastaduktavākyena sādhitaḥ /",
  "GK16visa06cu:3350": "atra vākyabhedāt upamānopameyayoḥ samaṃ prakāśanābhāvāt śleṣābhāvācca pūrvasmād bhedaḥ /",
  "GK16visa06cu:3351": "********** END OF COMMENTARY **********",
  "GK16visa06cu:3352": "heturvākyaṃ samāsoktamiṣṭakṛrddhatudarśanāt // VisSd_6.178 //",
  "GK16visa06cu:3353": "************* COMMENTARY *************",
  "GK16visa06cu:3354": "Vijñapriyā:",
  "GK16visa06cu:3355": "(vi, bha) hetusaṃjñakalakṣaṇamāha---heturiti /",
  "GK16visa06cu:3356": "samāsaḥ saṃkṣepaḥ /",
  "GK16visa06cu:3357": "iṣṭakṛt pratipādyasyābhimatakṛd /",
  "GK16visa06cu:3358": "hetupradarśanāt pṛṣṭārthasya hetudarśanāt /",
  "GK16visa06cu:3359": "********** END OF COMMENTARY **********",
  "GK16visa06cu:3360": "yathā veṇyāṃ bhīmaṃ prati “ceṭī--evaṃ mae bhaṇidaṃ bhāṇumadi tuhmāṇaṃ amukkesu kesesu kahaṃ devīe kesā saṃjamiantitti /",
  "GK16visa06cu:3361": "************* COMMENTARY *************",
  "GK16visa06cu:3362": "Vijñapriyā:",
  "GK16visa06cu:3363": "(vi, ma) evaṃ mae iti /",
  "GK16visa06cu:3364": "“evaṃ mayā bhaṇitam /",
  "GK16visa06cu:3365": "bhānumati ! yuṣmākamamukteṣu keśahasteṣu kathaṃ devyāḥ keśāḥ saṃyamyante iti” (saṃskṛtam)",
  "GK16visa06cu:3366_0": "atra draupadyāḥ keśāsaṃyamanahetau bhānumatyā pṛṣṭe sabhrātṛkaduryodhanavadhābhāve",
  "GK16visa06cu:3366_1": "hetau pradarśayitavye vaidhavyacihnasya bhānumatyāḥ keśamocanasya abhāvo hetuḥ saṃkṣepeṇa pradarśitaḥ,",
  "GK16visa06cu:3367": "sa eva ca bhīmasyābhimatakṛt /",
  "GK16visa06cu:3368": "********** END OF COMMENTARY **********",
  "GK16visa06cu:3369": "saṃśayo 'jñātatattvasya vākye syādyadaniścayaḥ /",
  "GK16visa06cu:3370": "yathā yayātivijaye---",
  "GK16visa06cu:3371": "iyaṃ svargādhinādhasya lakṣmīḥ kiṃ yakṣakanyakā /",
  "GK16visa06cu:3372": "kiṃ cāsya viṣayasyaiva devatā kimu pārvatī //",
  "GK16visa06cu:3373": "************* COMMENTARY *************",
  "GK16visa06cu:3374": "Vijñapriyā:",
  "GK16visa06cu:3375": "(vi, ya) saṃśayākhyaṃ lakṣaṇamāha---saṃśayeti /",
  "GK16visa06cu:3376": "ajñātatattvasya janasya vākye śṛṇvatā yadaniścayaḥ sa ityarthaḥ /",
  "GK16visa06cu:3377": "yadityaniścayakriyāviśeṣaṇamavyayam /",
  "GK16visa06cu:3378": "iyamiti /",
  "GK16visa06cu:3379": "kāñcid divyakanyakāṃ dṛṣṭvā tattvamajānato vitarko 'yam /",
  "GK16visa06cu:3380": "svargādhināthasya indrasya lakṣmīḥ sampat kim ? kiṃ yakṣakanyaketyubhayatra kiṃpadārthānvayaḥ /",
  "GK16visa06cu:3381": "asya viṣayasya saṃsārasya /",
  "GK16visa06cu:3382": "atra śroturaniścayaḥ /",
  "GK16visa06cu:3383": "********** END OF COMMENTARY **********",
  "GK16visa06cu:3384": "dṛṣṭānto yastu pakṣer'thasādhanāya nidarśanam // VisSd_6.179 //",
  "GK16visa06cu:3385": "yathā veṇyām --“sahadevaḥ---ārya ! ucitamevaitattasyā yato duryodhanakalatraṃ hi sā” ityādi /",
  "GK16visa06cu:3386": "************* COMMENTARY *************",
  "GK16visa06cu:3387": "Vijñapriyā:",
  "GK16visa06cu:3388": "(vi, ra) dṛṣṭāntākhyaṃ lakṣaṇamāha--dṛṣṭānta iti /",
  "GK16visa06cu:3389": "pakṣārthasyopanyastārthasya sādhanāya nidarśanaṃ hetupradarśanam /",
  "GK16visa06cu:3390": "ārya ityādi /",
  "GK16visa06cu:3391": "atra draupadyā upanyastasya bhānumatyā daurjanyasya duryodhanakalatratvaṃ hetuḥ /",
  "GK16visa06cu:3392": "********** END OF COMMENTARY **********",
  "GK16visa06cu:3393": "tulyatarko yadarthena tarkaḥ prakṛtigāminā /",
  "GK16visa06cu:3394": "yathā tatraiva---",
  "GK16visa06cu:3395": "prayeṇaiva hi dṛśyante kāmaṃ svapnāḥ śubhāśubhāḥ /",
  "GK16visa06cu:3396": "śatasaṃkhyā punariyaṃ sānujaṃ spṛśatīva mām //",
  "GK16visa06cu:3397": "************* COMMENTARY *************",
  "GK16visa06cu:3398": "Vijñapriyā:",
  "GK16visa06cu:3399": "(vi, la) tulyatarkākhyaṃ lakṣaṇamāha--tulyatarka iti /",
  "GK16visa06cu:3400": "prakṛto 'tra vaktā tadrāminārthena yattarka āśaṅketyarthaḥ /",
  "GK16visa06cu:3401": "atrāpi yadityavyayam /",
  "GK16visa06cu:3402": "prāyeṇaiva hīti /",
  "GK16visa06cu:3403": "nakulenāhiśataṃ hatvā bhānumatyāḥ stane kṣata iti bhānumatyā dṛṣṭe svapre kathite duryodhanasyeyamāśaṅkā /",
  "GK16visa06cu:3404": "********** END OF COMMENTARY **********",
  "GK16visa06cu:3405": "saṃcayor'thānurūpo yaḥ padānāṃ sa padoccayaḥ // VisSd_6.180 //",
  "GK16visa06cu:3406": "yathā śākuntale---",
  "GK16visa06cu:3407": "adharaḥ kisalayarāgaḥ komalaviṭapānukāriṇau bāhū /",
  "GK16visa06cu:3408": "kusumamiva lobhanīyaṃ yauvanamaṅgeṣu saṃnaddham //",
  "GK16visa06cu:3409": "atra padapadārthayoḥ saukumāryaṃ sadṛśameva /",
  "GK16visa06cu:3410": "************* COMMENTARY *************",
  "GK16visa06cu:3411": "Vijñapriyā:",
  "GK16visa06cu:3412": "(vi, va) padoccayākhyaṃ lakṣaṇamāha---sañcaya iti /",
  "GK16visa06cu:3413": "padānāṃ sañcaya iti /",
  "GK16visa06cu:3414": "padānāṃ sañcayaḥ samūho yor'thānurūpaḥ sa ityarthaḥ /",
  "GK16visa06cu:3415": "anurūpaṃ cārthasya komalatve padānāmapi tathātvam /",
  "GK16visa06cu:3416": "adhara ityādi rājñaḥ śakuntalāvarṇanamidam /",
  "GK16visa06cu:3417": "artho yathā komalastathā śabdoccayo 'pi kaṭuvarṇavirahāt komala ityāha---atra padapadārthayoriti /",
  "GK16visa06cu:3418": "********** END OF COMMENTARY **********",
  "GK16visa06cu:3419": "yatrārthānāṃ prasiddhānāṃ kriyate parikīrtanam /",
  "GK16visa06cu:3420": "parapakṣavyudāsārthaṃ tannidarśanamucyate // VisSd_6.181 //",
  "GK16visa06cu:3421": "yathā--kṣātradharmocitairdharmairalaṃ śatruvadhe nṛpāḥ /",
  "GK16visa06cu:3422": "kiṃ tu bālini rāmeṇa mukto bāṇaḥ parāṅmukhe //",
  "GK16visa06cu:3423": "************* COMMENTARY *************",
  "GK16visa06cu:3424": "Vijñapriyā:",
  "GK16visa06cu:3425": "(vi, śa) nidarśanākhyaṃ lakṣaṇamāha---yatrārthānāmiti sūtrārthaḥ spaṣṭaḥ /",
  "GK16visa06cu:3426": "kṣātreti /",
  "GK16visa06cu:3427": "atrādharmayuddhena śatrumāraṇārthaṃ prasiddhasya rāmeṇānyāyena vālivadhasya nidarśanam /",
  "GK16visa06cu:3428": "********** END OF COMMENTARY **********",
  "GK16visa06cu:3429": "abhiprāyastu sādṛśyādabhūtārthasya kalpanā /",
  "GK16visa06cu:3430": "yathā śākuntale---",
  "GK16visa06cu:3431": "idaṃ kilāvyājamanoharaṃ vapustapaḥ klamaṃ sādhayituṃ ya icchati /",
  "GK16visa06cu:3432": "dhruvaṃ sa nīlotpalapatnadhārayā samillatāṃ chettumṛṣirvyavasyati //",
  "GK16visa06cu:3433": "************* COMMENTARY *************",
  "GK16visa06cu:3434": "Vijñapriyā:",
  "GK16visa06cu:3435": "(vi, ṣa) abhiprāyākhyaṃ lakṣaṇamāha---abhiprāyastviti /",
  "GK16visa06cu:3436": "abhūtārthasya asambhāvinor'thasya kalpanā āpādanam /",
  "GK16visa06cu:3437": "idaṃ kileti /",
  "GK16visa06cu:3438": "tapasyocitaveśāṃ śakuntalāṃ dṛṣṭvā duṣyantasyoktiriyam /",
  "GK16visa06cu:3439": "kila niścitamidam /",
  "GK16visa06cu:3440": "avyājamanoharam akṛtrimaramyaṃ vapuḥ yaḥ ṛṣiḥ kaṇvaḥ tapaḥ kṣamaṃ sādhayitumicchati /",
  "GK16visa06cu:3441": "dhruvamutprekṣate /",
  "GK16visa06cu:3442": "sa ṛṣirnolotpalapatradhārayā śamīlatāṃ chettuṃ vyavasyatītyarthaḥ /",
  "GK16visa06cu:3443": "atra latārūpasādṛśyāt asambhavino nīlotpalapatradhārayā śamīlatāchedanasyāpādanam /",
  "GK16visa06cu:3444": "********** END OF COMMENTARY **********",
  "GK16visa06cu:3445": "prāptiḥ kenacidaṃśena kiñcidyatrānumīyate // VisSd_6.182 //",
  "GK16visa06cu:3446": "yathā mama prabhāvatyām--“anena khalu sarvataścaratā cañcarīkeṇāvaśyaṃ viditā bhaviṣyati priyatamā me prabhāvatī” /",
  "GK16visa06cu:3447": "************* COMMENTARY *************",
  "GK16visa06cu:3448": "Vijñapriyā:",
  "GK16visa06cu:3449": "(vi, sa) prāptyākhyaṃ lakṣaṇamāha---prāptiriti /",
  "GK16visa06cu:3450": "aneneti--cañcarīko bhramaraḥ /",
  "GK16visa06cu:3451": "atra sarvataścaraṇāṃśena prabhāvatīdarśanānumānam /",
  "GK16visa06cu:3452": "********** END OF COMMENTARY **********",
  "GK16visa06cu:3453": "vicāro yuktivākyairyadapratyakṣārthasādhanam /",
  "GK16visa06cu:3454": "yathā mama candrakalāyām---“rājā---nūnamiyamantaḥ pihitamadanavikārā vartate /",
  "GK16visa06cu:3455": "yataḥ--",
  "GK16visa06cu:3456": "“hasati paritoṣarahitaṃ nirīkṣyamāṇāpi nekṣate kiñcit /",
  "GK16visa06cu:3457": "sakhyāmudāharantyāmasamañjasamuttaraṃ datte” //",
  "GK16visa06cu:3458": "************* COMMENTARY *************",
  "GK16visa06cu:3459": "Vijñapriyā:",
  "GK16visa06cu:3460": "(vi, ha) vicāralakṣaṇamāha---vicāra iti /",
  "GK16visa06cu:3461": "hasatīti---anyena nirīkṣyamāṇapi kiñcinnekṣate /",
  "GK16visa06cu:3462": "asamañjasaṃ sakhyā ākāṅkṣānivarttakam /",
  "GK16visa06cu:3463": "sarvamidaṃ madanākulamanastvāt /",
  "GK16visa06cu:3464": "atra samastayuktivākyairapratyakṣamadanavikārasādhanam /",
  "GK16visa06cu:3465": "pūrvoktamanumānaṃ tvaṃśena iti bhedaḥ /",
  "GK16visa06cu:3466": "********** END OF COMMENTARY **********",
  "GK16visa06cu:3467": "deśakālasvarūpeṇā varṇanā diṣṭamucyate // VisSd_6.183 //",
  "GK16visa06cu:3468": "yathā veṇyām--“sahadevaḥ--",
  "GK16visa06cu:3469": "“yadvaidyutamiva jyotirārye kruddhe 'dya saṃbhṛtam /",
  "GK16visa06cu:3470": "tatprāvṛḍiva kṛṣṇoyaṃ nūnaṃ saṃvardhayiṣyati” //",
  "GK16visa06cu:3471": "************* COMMENTARY *************",
  "GK16visa06cu:3472": "Vijñapriyā:",
  "GK16visa06cu:3473": "(vi, ka) diṣṭākhyaṃ lakṣaṇamāha--deśeti /",
  "GK16visa06cu:3474": "yadvaidyutamiti /",
  "GK16visa06cu:3475": "āryye tvayibhīme jyotiḥ krodhajanitaṃ svatejaḥ sambhṛtamāviṣkṛtam /",
  "GK16visa06cu:3476": "vaidyutaṃ vidyutsambandhi /",
  "GK16visa06cu:3477": "tatprāvṛḍiveti /",
  "GK16visa06cu:3478": "prāvṛṣā vaidyutatejasaḥ sambarddhanāt /",
  "GK16visa06cu:3479": "atra krodhocitakāle tadvarṇanam",
  "GK16visa06cu:3480": "********** END OF COMMENTARY **********",
  "GK16visa06cu:3481": "upadiṣṭaṃ manohāri vākyaṃ śāstrānusārataḥ /",
  "GK16visa06cu:3482": "yathā śākuntale---",
  "GK16visa06cu:3483": "śuśrūṣasva gurūn,",
  "GK16visa06cu:3484": "kuru priyasakhīvṛttiṃ sapatnījane,",
  "GK16visa06cu:3485": "bharturviprakṛtāpi roṣaṇatayā mā sma pratīpaṃ gamaḥ /",
  "GK16visa06cu:3486": "bhūyiṣṭhaṃ bhava dakṣiṇā parijane bhāgyaṣvanutsekinī,",
  "GK16visa06cu:3487": "yāntyevaṃ gṛhiṇīpadaṃ yuvatayo,",
  "GK16visa06cu:3488": "vāmāḥ kulasyādhayaḥ //",
  "GK16visa06cu:3489": "************* COMMENTARY *************",
  "GK16visa06cu:3490": "Vijñapriyā:",
  "GK16visa06cu:3491": "(vi, kha) upadiṣṭākhyaṃ lakṣaṇamāha---upadiṣṭamiti /",
  "GK16visa06cu:3492": "śāstramatra nītiśāstram śuśrūṣasva iti /",
  "GK16visa06cu:3493": "patigṛhe preṣyamāṇāṃ śakuntalāṃ prati kaṇvasyoktiriyam /",
  "GK16visa06cu:3494": "viprakṛtā tiraskṛtāpi roṣaṇatayā bharttuḥ pratīpaṃ mā sma gamaḥ /",
  "GK16visa06cu:3495": "bhūyiṣṭhamatiśayaṃ dakṣiṇā yathocitavyavahāriṇī /",
  "GK16visa06cu:3496": "vāmā upadiṣṭe tad viparītakāriṇyaḥ kulasyādhayo manasaḥ vyathākāriṇyaḥ /",
  "GK16visa06cu:3497": "śuddhasāropātralakṣaṇā /",
  "GK16visa06cu:3498": "kulasyādhamā iti kvacit pāṭhaḥ /",
  "GK16visa06cu:3499": "idaṃ nītiśāstrānusāri vākyam /",
  "GK16visa06cu:3500": "********** END OF COMMENTARY **********",
  "GK16visa06cu:3501": "guṇātipātaḥ kāryaṃ yadviparītaṃ guṇānprati // VisSd_6.184 //",
  "GK16visa06cu:3502": "yathā mama candrakalāyāṃ candraṃ prati---",
  "GK16visa06cu:3503": "jai saṃharijjai tamo dheppai saalehi te pāo /",
  "GK16visa06cu:3504": "vasasi sire pasubaiṇo tahavi ha itthīa jīaṇaṃ harasi //",
  "GK16visa06cu:3505": "************* COMMENTARY *************",
  "GK16visa06cu:3506": "Vijñapriyā:",
  "GK16visa06cu:3507": "(vi, ga) guṇātipātākhyaṃ lakṣaṇamāha---guṇātipāta iti /",
  "GK16visa06cu:3508": "guṇāḥ svaniṣṭhaguṇāḥ /",
  "GK16visa06cu:3509": "tān prati iti teṣāmityarthaḥ /",
  "GK16visa06cu:3510": "tathā ca svaniṣṭhaguṇānāṃ virodhi yat svakāryyaṃ tadityarthaḥ /",
  "GK16visa06cu:3511": "taha saṃharijjai iti /",
  "GK16visa06cu:3512": "tvayā saṃhriyate tamo gṛhyate sakalaistava pādaḥ /",
  "GK16visa06cu:3513": "vasasi śirasi paśupatestathāpi strīṇāṃ jīvanaṃ harasi //",
  "GK16visa06cu:3514": "(iti saṃskṛtam) /",
  "GK16visa06cu:3515": "tamaḥ timirameva tamoguṇaḥ /",
  "GK16visa06cu:3516": "pādo raśmireva caraṇaḥ /",
  "GK16visa06cu:3517": "atra etādṛśaguṇaviruddhamuktakāryyam /",
  "GK16visa06cu:3518": "Locanā:",
  "GK16visa06cu:3519": "(lo, o) asyārthaḥ--tamo 'ndhakāraḥ ajñānaṃ ca /",
  "GK16visa06cu:3520": "pādo raśmiścaraṇaśca /",
  "GK16visa06cu:3521": "********** END OF COMMENTARY **********",
  "GK16visa06cu:3522": "yaḥ sāmānyaguṇodrekaḥ sa guṇātiśayo mataḥ /",
  "GK16visa06cu:3523": "************* COMMENTARY *************",
  "GK16visa06cu:3524": "Vijñapriyā:",
  "GK16visa06cu:3525": "(vi, gha) guṇātiśayākhyaṃ lakṣaṇamāha---yo 'sāmānyeti /",
  "GK16visa06cu:3526": "asāmānyasya anyāvṛtterguṇasāya yo nirdiśyamāne vastuni udreka ityarthaḥ /",
  "GK16visa06cu:3527": "********** END OF COMMENTARY **********",
  "GK16visa06cu:3528": "yathā tatraiva---“rājā---(candrakalāyā mukhaṃ nidiśya)",
  "GK16visa06cu:3529": "asāvantaścañcadvikacanavanīlābjayugala- stalasphūrjatkambanavilasadalisaṃghāta upari /",
  "GK16visa06cu:3530": "vinā doṣāsaṅgaṃ satataparipūrṇākhilakalaḥ kutaḥ prāptaścandro vigalitakalaṅkaḥ sumukhi ! te //",
  "GK16visa06cu:3531": "************* COMMENTARY *************",
  "GK16visa06cu:3532": "Vijñapriyā:",
  "GK16visa06cu:3533": "(vi, ṅa) asāviti /",
  "GK16visa06cu:3534": "he sumukhi ! nirdiśyamānamukharūpaścandraḥ kutaste prāptaḥ /",
  "GK16visa06cu:3535": "tvayā prāpta ityarthaḥ /",
  "GK16visa06cu:3536": "sambandhavivakṣayā niṣṭhāsaṃyoge 'pi ṣaṣṭhī /",
  "GK16visa06cu:3537": "yadvā te tubhyaṃ tava sthāne vā kutaḥ prāptaḥ kuta āgata ityarthaḥ /",
  "GK16visa06cu:3538": "kīdṛśaḥ /",
  "GK16visa06cu:3539": "antarmadhye cañcat cañcalaṃ vikacanavanīlotpalayugalaṃ yasya tādṛśaḥ /",
  "GK16visa06cu:3540": "nayanadvayamatra nīlābjam /",
  "GK16visa06cu:3541": "tathā tale 'dhobhāge sphūrjat dīpyamānaḥ kambuḥ rekhātrayaṃ yasya tādṛśaḥ /",
  "GK16visa06cu:3542": "kaṇalekhātrayaṃ kambuḥ /",
  "GK16visa06cu:3543": "śleṣāñca sa eva kambuḥ śaṃkhaḥ /",
  "GK16visa06cu:3544": "tathā upari vilasan alisaṅghāto yasya tādṛśaḥ /",
  "GK16visa06cu:3545": "atra keśā eva alisaṅghātaḥ /",
  "GK16visa06cu:3546": "tathā doṣārātrerāsaṅga eva doṣāṇāmāsaṅgastaṃ vinā satatameva paripūrṇākhilakalo vigalitakalaṅkaśca /",
  "GK16visa06cu:3547": "atraiṣāmanyacandrāvṛttiguṇānāṃ mukhātmakacandre udrekaḥ /",
  "GK16visa06cu:3548": "********** END OF COMMENTARY **********",
  "GK16visa06cu:3549": "siddhānarthān bahūnuktvā viśeṣoktirviśeṣaṇam // VisSd_6.185 //",
  "GK16visa06cu:3550": "************* COMMENTARY *************",
  "GK16visa06cu:3551": "Vijñapriyā:",
  "GK16visa06cu:3552": "(vi, ca) viśeṣaṇākhyalakṣaṇamāha---arthāniti /",
  "GK16visa06cu:3553": "siddhān upamānopameyasādhāraṇān bahūn utkarṣahetūnarthān dharmān ityarthaḥ /",
  "GK16visa06cu:3554": "viśeṣoktiḥ upameye upamānavyāvarttakadharmoktirityarthaḥ /",
  "GK16visa06cu:3555": "********** END OF COMMENTARY **********",
  "GK16visa06cu:3556": "yathā---tṛṣṇāpahārī vimalo dvijāvāso janapriyaḥ /",
  "GK16visa06cu:3557": "hṛdaḥ padmākaraḥ kintu budhastvaṃ sa jalāśayaḥ //",
  "GK16visa06cu:3558": "************* COMMENTARY *************",
  "GK16visa06cu:3559": "Vijñapriyā:",
  "GK16visa06cu:3560": "(vi, cha) tṛṣṇāpahārīti---atra tvaṃ cetyarthavaśāt labhyam /",
  "GK16visa06cu:3561": "tathā ca hradaḥ saraḥ tvaṃ ca tṛṣṇāpahārī tṛṣṇā pipāsā dhanākāṅkṣā ca /",
  "GK16visa06cu:3562": "vimalaḥ svacchajalaḥ niṣpāpaśca /",
  "GK16visa06cu:3563": "dvijānāmāvāso 'dhikaraṇam; dvijānāṃ viprāṇāmāśrayaśca /",
  "GK16visa06cu:3564": "janānāṃ priyaḥ hitakāritvāt /",
  "GK16visa06cu:3565": "padmānāṃ padmāyāśca ākaro nivāsasthānam /",
  "GK16visa06cu:3566": "itthamubhayasādhāraṇānukūladharmān uktvā vyāvarttakadharmamāha---kintviti /",
  "GK16visa06cu:3567": "budhaḥ paṇḍitaḥ tvaṃ sa tu hrado jalāśayo jalayuktaḥ khyāta eva /",
  "GK16visa06cu:3568": "jaḍāśayaḥ nirbuddhicittaḥ ḍalayorekatvaṃ, jalāśayaḥ śītalaḥ khyāta iti vā /",
  "GK16visa06cu:3569": "Locanā:",
  "GK16visa06cu:3570": "(lo, au) tṛṣṇeti---dvijāḥ brāhmaṇāḥ pakṣiṇaśca /",
  "GK16visa06cu:3571": "padmākaro lakṣmīvidhāt padmānāmākaraśca /",
  "GK16visa06cu:3572": "jalāśayo jalasyāśayo jaḍāśayaśca /",
  "GK16visa06cu:3573": "********** END OF COMMENTARY **********",
  "GK16visa06cu:3574": "pūrvasiddhārthakathanaṃ niruktiriti kīrtyate /",
  "GK16visa06cu:3575": "yathā veṇyām---“nihatāśeṣakauravyaḥ---“ityādi /",
  "GK16visa06cu:3576": "(379 pṛ.)",
  "GK16visa06cu:3577": "************* COMMENTARY *************",
  "GK16visa06cu:3578": "Vijñapriyā:",
  "GK16visa06cu:3579": "(vi, ja) niruktyākhyaṃ lakṣaṇamāha---pūrvasiddheti /",
  "GK16visa06cu:3580": "svayaṃ pūrvakṛtārthakathanamityarthaḥ /",
  "GK16visa06cu:3581": "nihateti /",
  "GK16visa06cu:3582": "pratijñāhetusambhavarūpasya vimarśasandhyaṅgasya apīdamudāharaṇamupādhibhedāt āviruddham /",
  "GK16visa06cu:3583": "********** END OF COMMENTARY **********",
  "GK16visa06cu:3584": "bahūnāṃ kīrtanaṃ siddhirabhipretārthasiddhaye // VisSd_6.186 //",
  "GK16visa06cu:3585": "yathā---yadvīryaṃ kūrmarājasya yaśca śeṣasya vikramaḥ /",
  "GK16visa06cu:3586": "pṛthivyā rakṣaṇo rājannekatra tvayi tatsthitam //",
  "GK16visa06cu:3587": "************* COMMENTARY *************",
  "GK16visa06cu:3588": "Vijñapriyā:",
  "GK16visa06cu:3589": "(vi, jha) siddhyākhyaṃ lakṣaṇamāha---bahūnāmiti /",
  "GK16visa06cu:3590": "abhipretārthaḥ stutiḥ stutyarthaṃ bahudharbhikīrttanamityarthaḥ /",
  "GK16visa06cu:3591": "yadvīryyamiti /",
  "GK16visa06cu:3592": "atra kūrmarājādyanekadharmikīrttanam /",
  "GK16visa06cu:3593": "********** END OF COMMENTARY **********",
  "GK16visa06cu:3594": "dṛptādīnāṃ bhavedbhraṃśo vācyādanyataradvacaḥ /",
  "GK16visa06cu:3595": "yathā veṇyām---kañcukinaṃ prati “duryodhanaḥ---",
  "GK16visa06cu:3596": "sahabhṛtyagaṇaṃ sabāndhavaṃ sahamitraṃ sasutaṃ sahānujam /",
  "GK16visa06cu:3597": "svabalena nihanti saṃyuge nacirātpāṇḍusutaḥ suyodhanam” //",
  "GK16visa06cu:3598": "************* COMMENTARY *************",
  "GK16visa06cu:3599": "Vijñapriyā:",
  "GK16visa06cu:3600": "(vi, ña) bhraṃśākhyalakṣaṇamāha---dṛptādīnāmiti /",
  "GK16visa06cu:3601": "vācyād vaktumiṣṭādanyad yat dṛptānāṃ vaco bhavedityarthaḥ /",
  "GK16visa06cu:3602": "vācyādanyatarad vaca iti aprāmāṇikaḥ pāṭhaḥ /",
  "GK16visa06cu:3603": "sahabhṛtyagaṇamiti /",
  "GK16visa06cu:3604": "atra vaktā duryyodhano dṛptaḥ /",
  "GK16visa06cu:3605": "pāṇḍusutaṃ suyodhana iti vaktavye vaiparītyena anyadabhihitaḥ /",
  "GK16visa06cu:3606": "Locanā:",
  "GK16visa06cu:3607": "(lo, a) pāṇḍusutaṃ suyodhana iti vaktavye pāṇḍusutaḥ suyodhanabhiti vacanam /",
  "GK16visa06cu:3608": "********** END OF COMMENTARY **********",
  "GK16visa06cu:3609": "vicārasyānyathābhāvaḥ saṃdehāttu viparyayaḥ // VisSd_6.187 //",
  "GK16visa06cu:3610": "yathā---matvā lokamadātāraṃ saṃtoṣe yaiḥ kṛtā matiḥ . tvayi rājani te rājanna tathā vyavasāyinaḥ //",
  "GK16visa06cu:3611": "************* COMMENTARY *************",
  "GK16visa06cu:3612": "Vijñapriyā:",
  "GK16visa06cu:3613": "(vi, ṭa) viparyyayākhyalakṣaṇamāha--vicārasyeti /",
  "GK16visa06cu:3614": "sandehānantaraṃ yo vicāro nirṇayastasyānyathātvamityarthaḥ /",
  "GK16visa06cu:3615": "matvā lokamiti /",
  "GK16visa06cu:3616": "ayācanenāpi santuṣṭatve tvayi anyathā vyavasāyino yācante ityarthaḥ /",
  "GK16visa06cu:3617": "atrārthaprāptyaprāptisandehādanantaraṃ yācanavaimukhyanirṇayasya upaślokye rājani anyathābhāvaḥ /",
  "GK16visa06cu:3618": "********** END OF COMMENTARY **********",
  "GK16visa06cu:3619": "dākṣiṇyaṃ ceṣṭayā vācā paracittānuvartanam /",
  "GK16visa06cu:3620": "vācā yathā---prasādhaya purīṃ laṅkāṃ rājā tvaṃ hi bibhīṣaṇa //",
  "GK16visa06cu:3621": "āryeṇānugṛhītasya na vighnaḥ siddhimantarā //",
  "GK16visa06cu:3622": "************* COMMENTARY *************",
  "GK16visa06cu:3623": "Vijñapriyā:",
  "GK16visa06cu:3624": "(vi, ṭha) dākṣiṇyākhyaṃ lakṣaṇamāha---dākṣiṇyamiti /",
  "GK16visa06cu:3625": "paracintānuvarttanaṃ paracittaprīṇanam /",
  "GK16visa06cu:3626": "prasādhayeti /",
  "GK16visa06cu:3627": "vibhīṣaṇacittaprīṇanamiti lakṣmaṇasya vārakyam /",
  "GK16visa06cu:3628": "siddhimantarā siddhermadhye /",
  "GK16visa06cu:3629": "evaṃ ceṣṭayāpīti /",
  "GK16visa06cu:3630": "darbhāṅkureṇa caraṇaḥ kṣata ityakāṇḍe tanvī sthitā katicideva padāni gatvā /",
  "GK16visa06cu:3631": "āsīd vivṛttavadanā ca vimocayantī śākhāsu valkalamasaktamapi drumāṇām //",
  "GK16visa06cu:3632": "iti śakuntalāyāśceṣṭayā duṣmantasya cittaprīṇanam /",
  "GK16visa06cu:3633": "********** END OF COMMENTARY **********",
  "GK16visa06cu:3634": "evaṃ ceṣṭayāpi /",
  "GK16visa06cu:3635": "vākyaiḥ snigdhairanunayo bhavedarthasya sādhanam // VisSd_6.188 //",
  "GK16visa06cu:3636": "yathā veṇyām---aśvatthāmānaṃ prati “kṛpaḥ---divyāstragramakovide bhāradvājatulyaparākrame kiṃ na saṃbhāvyate tvayi” /",
  "GK16visa06cu:3637": "************* COMMENTARY *************",
  "GK16visa06cu:3638": "Vijñapriyā:",
  "GK16visa06cu:3639": "(vi, ḍa) anunayākhyaṃ lakṣaṇamāha---vākyaiḥ snigdhairiti /",
  "GK16visa06cu:3640": "arthaḥ svābhīṣṭam /",
  "GK16visa06cu:3641": "divyāstreti, atra yuddhapravarttanameva svābhīṣṭam /",
  "GK16visa06cu:3642": "********** END OF COMMENTARY **********",
  "GK16visa06cu:3643": "mālā syādyadabhīṣṭārthaṃ naikārthapratipādanam /",
  "GK16visa06cu:3644": "yathā śākuntale---“rājā---",
  "GK16visa06cu:3645": "kiṃ śīkaraiḥ klamavimardibhirārdravātaṃ sañcārayāmi nalinīdalatālavṛntam /",
  "GK16visa06cu:3646": "aṅke niveśya caraṇāvuta padmatāmrau saṃvādayāmi karabhoru ! yathāsukhaṃ te” //",
  "GK16visa06cu:3647": "************* COMMENTARY *************",
  "GK16visa06cu:3648": "Vijñapriyā:",
  "GK16visa06cu:3649": "(vi, ḍha) mālākhyaṃ lakṣaṇamāha---mālā syāditi /",
  "GK16visa06cu:3650": "naikārthasya nānāvidhārthasya pratipādanamityarthaḥ /",
  "GK16visa06cu:3651": "nañarthasyātra naśabdasya nākṣaraviparyayaḥ /",
  "GK16visa06cu:3652": "kiṃ śīkarairiti /",
  "GK16visa06cu:3653": "śakuntalāṃ pratī duṣmantasya vākyamidam /",
  "GK16visa06cu:3654": "tālavṛntaṃ vyajanam /",
  "GK16visa06cu:3655": "śīkarairārdravātamityanvayaḥ /",
  "GK16visa06cu:3656": "saṃvāhayāmi pīḍayāmi /",
  "GK16visa06cu:3657": "atra śakuntalāsambhogarūpasvābhīṣṭārthaṃ tālavṛntacālanādyanekapratipādanam /",
  "GK16visa06cu:3658": "********** END OF COMMENTARY **********",
  "GK16visa06cu:3659": "arthāpattiryadanyārthor'thāntarokteḥ pratīyate // VisSd_6.189 //",
  "GK16visa06cu:3660": "yathā veṇyām---droṇo 'ścatthāmānaṃ rājye 'bhiṣektumicchatīti kathayantaṃ karṇaṃ prati “rājā---sādhu aṅgarāja ! sādhu, kathamanyathā---",
  "GK16visa06cu:3661": "dattvāmayaṃ so 'tiratho vadhyamānaṃ kirīṭinā /",
  "GK16visa06cu:3662": "sindhurājamupekṣeta naiva cetkathamanyathā” //",
  "GK16visa06cu:3663": "************* COMMENTARY *************",
  "GK16visa06cu:3664": "Vijñapriyā:",
  "GK16visa06cu:3665": "(vi, ṇa) dattvābhayamiti /",
  "GK16visa06cu:3666": "kirīṭinārjunena sindhurājam /",
  "GK16visa06cu:3667": "naivaṃ cediti /",
  "GK16visa06cu:3668": "rājye svaputrābhiṣekecchā na codityarthaḥ /",
  "GK16visa06cu:3669": "atra sindhurājopekṣārūpānyārthoktivaśāt nirddiṣṭāyā droṇasya tādṛśecchāyā niścaya ityarthaḥ /",
  "GK16visa06cu:3670": "********** END OF COMMENTARY **********",
  "GK16visa06cu:3671": "dūṣaṇoddhoṣaṇāyāṃ tu bhartsanā garhaṇaṃ tu tat /",
  "GK16visa06cu:3672": "yathā tatraiva--karṇaṃ prati “aśvatthāmā--",
  "GK16visa06cu:3673": "nirvoryaṃ guruśāpabhāṣitavaśātkiṃ me tavevāyudhaṃ sampratyeva bhayādvihāya samaraṃ prāpto 'smi kiṃ tvaṃ yathā /",
  "GK16visa06cu:3674": "************* COMMENTARY *************",
  "GK16visa06cu:3675": "Vijñapriyā:",
  "GK16visa06cu:3676": "(vi, ta) garhaṇākhyaṃ lakṣaṇamāha---dūṣaṇeti /",
  "GK16visa06cu:3677": "dūṣaṇoddhoṣaṇāyāṃ satyāṃ tayaiva uddhoṣaṇayā dūṣyamāṇasya bhartsanetyarthaḥ /",
  "GK16visa06cu:3678": "nirvoryamiti /",
  "GK16visa06cu:3679": "karṇasya guruḥ paraśurāmaḥ /",
  "GK16visa06cu:3680": "tasya śāparūpaṃ bhāṣitaṃ tadvaśāt nirvoryameva tavāyudhaṃ kiṃ me kariṣyatīryarthaḥ /",
  "GK16visa06cu:3681": "evakāraścātra darśitakrameṇa yojyaḥ /",
  "GK16visa06cu:3682": "atra śastrasya nirvoryatvarūpadūṣaṇoddhoṣaṇayā dūṣyamāṇasya karṇasya bhartsanāpratītiḥ /",
  "GK16visa06cu:3683": "********** END OF COMMENTARY **********",
  "GK16visa06cu:3684": "jāto 'haṃ stutivaṃśakīrtanavidāṃ kiṃ sārathīnāṃ kule kṣudrārātikṛtāpriyaṃ pratikaropyastreṇa nāstreṇa yat” //",
  "GK16visa06cu:3685": "abhyarthanāparairvākyaiḥ pṛcchārthānveṣaṇaṃ matā // VisSd_6.190 //",
  "GK16visa06cu:3686": "yathā tatraiva---“sundarakaḥ---ajjā,",
  "GK16visa06cu:3687": "avi ṇāma sāradhidudiodiṭṭa tuhmerhi mahārāo duryodhaṇo ṇa vetti” /",
  "GK16visa06cu:3688": "************* COMMENTARY *************",
  "GK16visa06cu:3689": "Vijñapriyā:",
  "GK16visa06cu:3690": "(vi, tha) pṛcchākhyaṃ lakṣaṇamāha--abhyarthaneti /",
  "GK16visa06cu:3691": "abhyarthanāparairvākyairarthasyānusandhīyamānasyārthasyānveṣaṇaṃ pṛcchetyarthaḥ /",
  "GK16visa06cu:3692": "sundarako duryyodhanasyānucaraḥ /",
  "GK16visa06cu:3693": "ajja iti /",
  "GK16visa06cu:3694": "ārya, ārya, api nāma sārathidvitīyo dṛṣṭo yuṣmābhirmāhārajo duryyodhano na veti /",
  "GK16visa06cu:3695": "(iti saṃskṛtam)",
  "GK16visa06cu:3696": "********** END OF COMMENTARY **********",
  "GK16visa06cu:3697": "prasiddhirlokasiddhārthairutkṛṣṭairarthasādhanam /",
  "GK16visa06cu:3698": "yathā vikramorvaśyām---“rājā---",
  "GK16visa06cu:3699": "sūryācandramasau yasya mātāmahapitāmahau /",
  "GK16visa06cu:3700": "svayaṃ kṛtaḥ patirdvābhyāmurvaśyā ca bhuvā ca yaḥ //",
  "GK16visa06cu:3701": "************* COMMENTARY *************",
  "GK16visa06cu:3702": "Vijñapriyā:",
  "GK16visa06cu:3703": "(vi, da) prasiddhākhyaṃ lakṣaṇamāha---prasiddhiriti /",
  "GK16visa06cu:3704": "lokasiddhārthairutkṛṣṭairarthāpyamāṇairarthasya svābhīṣṭārthasya sādhanamityarthaḥ /",
  "GK16visa06cu:3705": "sūryācandramasau iti /",
  "GK16visa06cu:3706": "dvābhyām urvaśyā bhuvā cetyanvayaḥ /",
  "GK16visa06cu:3707": "so 'haṃ pṛcchāmīti śeṣaḥ /",
  "GK16visa06cu:3708": "atra lokasiddhārthasūryādikulodbhavatvādiḥ taduktyā svābhīṣṭārthasya pṛṣṭārthakathanarūpasya sādhanam /",
  "GK16visa06cu:3709": "********** END OF COMMENTARY **********",
  "GK16visa06cu:3710": "sārūpyamanurūpasya sārūpyātkṣobhavardhanam // VisSd_6.191 //",
  "GK16visa06cu:3711": "yathā veṇyām--duryodhanabhrāntyā bhīmaṃ prati “yudhiṣṭhiraḥ---durātman !duryodhanahataka !-” ityādi /",
  "GK16visa06cu:3712": "************* COMMENTARY *************",
  "GK16visa06cu:3713": "Vijñapriyā:",
  "GK16visa06cu:3714": "(vi, dha) sārūpyākhyaṃ lakṣaṇamāha---sārūpyamiti /",
  "GK16visa06cu:3715": "anubhūtaviśeṣabhinne 'nubhūtārthasādṛśyāt ātmanaḥ kṣobhavarddhanamityarthaḥ /",
  "GK16visa06cu:3716": "durātman ityādi /",
  "GK16visa06cu:3717": "atrānubhūtaduryodhanasādṛśyāt bhīmadarśane kṣobhavṛddhiḥ /",
  "GK16visa06cu:3718": "********** END OF COMMENTARY **********",
  "GK16visa06cu:3719": "saṃkṣepo yattu saṃkṣepādātmānyārthe prayujyate /",
  "GK16visa06cu:3720": "yathā mama candrakalāyām---“rājā---priye ! aṅgāni khedayasi kiṃ śirīṣakusumaparipelavāni mudhā /",
  "GK16visa06cu:3721": "(ātmānaṃ nirdiśya---) ayamīhitakusumānāṃ sampādayitā tavāsti dāsajanaḥ” //",
  "GK16visa06cu:3722": "************* COMMENTARY *************",
  "GK16visa06cu:3723": "Vijñapriyā:",
  "GK16visa06cu:3724": "(vi, na) saṃkṣepākhyaṃ lakṣaṇamāha--saṃkṣepeti /",
  "GK16visa06cu:3725": "anyajanasyārthe prayojananimittam ātmā prayujyate niyujyate ityarthaḥ /",
  "GK16visa06cu:3726": "aṅgāni khedayasīti--kusumāpacayārthamiti śeṣaḥ /",
  "GK16visa06cu:3727": "atra priyāyāḥ kusumāpacayanimittaṃ rājñā ātmā niyuktaḥ /",
  "GK16visa06cu:3728": "********** END OF COMMENTARY **********",
  "GK16visa06cu:3729": "guṇānāṃ kīrtanaṃ yattu tadeva guṇākīrtanam // VisSd_6.192 //",
  "GK16visa06cu:3730": "yathā tatraiva--“netre khañjanagañjane sarasijapratyathi--” ityādi (pṛ.)",
  "GK16visa06cu:3731": "************* COMMENTARY *************",
  "GK16visa06cu:3732": "Vijñapriyā:",
  "GK16visa06cu:3733": "(vi, pa) guṇakīrttanākhyaṃ lakṣaṇamāha--guṇānāmiti /",
  "GK16visa06cu:3734": "netre khañjanagañjane ityādi prāguktam /",
  "GK16visa06cu:3735": "********** END OF COMMENTARY **********",
  "GK16visa06cu:3736": "sa leśo bhaṇyate vākyaṃ yatsādṛśyapuraḥ saram /",
  "GK16visa06cu:3737": "yathā veṇyām---“rājā---",
  "GK16visa06cu:3738": "hate jarati gāṅgeye puraskṛtya śikhaṇḍinam /",
  "GK16visa06cu:3739": "yā śalāghā pāṇḍuputrāṇāṃ saivāsmākaṃ bhaviṣyati” //",
  "GK16visa06cu:3740": "************* COMMENTARY *************",
  "GK16visa06cu:3741": "Vijñapriyā:",
  "GK16visa06cu:3742": "(vi, pha) leśākhyaṃ lakṣaṇamāha---saleśa iti /",
  "GK16visa06cu:3743": "sādṛśyapuraḥ saraṃ sādṛśyoktipūrvakam /",
  "GK16visa06cu:3744": "hate jaratīti /",
  "GK16visa06cu:3745": "sā śloghā abhimanyuvadhāt iti śeṣaḥ /",
  "GK16visa06cu:3746": "********** END OF COMMENTARY **********",
  "GK16visa06cu:3747": "manorathastvabhiprāyasyoktirbhaṅgyantareṇa yat // VisSd_6.193 //",
  "GK16visa06cu:3748": "yathā---ratikelikalaḥ kiṃcideṣa manmathamantharaḥ /",
  "GK16visa06cu:3749": "paśya subhra ! samālambhātkādambaścumbati priyām //",
  "GK16visa06cu:3750": "************* COMMENTARY *************",
  "GK16visa06cu:3751": "Vijñapriyā:",
  "GK16visa06cu:3752": "(vi, ba) manorathākhyaṃ lakṣaṇamāha---manorathastviti /",
  "GK16visa06cu:3753": "svābhiprāyasthavṛttāntatulyasya anyadīyavṛttāntasya pradarśanaṃ bhaṅgiḥ /",
  "GK16visa06cu:3754": "ratikelīti, rati--kelyarthaṃ kiñcit kalaḥ madhurāsphuṭālpadhvaniḥ /",
  "GK16visa06cu:3755": "manmathena mantharaḥ /",
  "GK16visa06cu:3756": "anyatra uḍhḍhīyāgacchan /",
  "GK16visa06cu:3757": "āśvastāmanudvignām /",
  "GK16visa06cu:3758": "atra svābhiprāyasthāyā ratestulyāyāḥ kādambarateḥ pradarśanabhaṅgyā uktiḥ /",
  "GK16visa06cu:3759": "********** END OF COMMENTARY **********",
  "GK16visa06cu:3760": "viśeṣārthohavistāro 'nuktasiddhirudīryate /",
  "GK16visa06cu:3761": "yathā---“gṛhavṛkṣavāṭikāyām---",
  "GK16visa06cu:3762": "dṛśyete tanvi ! yāvetau cārucandramasaṃ prati /",
  "GK16visa06cu:3763": "prājñe kalyāṇanāmānāvubhau tiṣyapunarvasū” //",
  "GK16visa06cu:3764": "************* COMMENTARY *************",
  "GK16visa06cu:3765": "Vijñapriyā:",
  "GK16visa06cu:3766": "(vi, bha) anuktasiddhyākhyaṃ lakṣaṇamāha---viśeṣeti /",
  "GK16visa06cu:3767": "prastāve prakaraṇe sati viśeṣārthasya ūhaḥ praṇidhānena gamyatvam /",
  "GK16visa06cu:3768": "prakaraṇābhāve tu tādṛśohāsambhava eveti bhāvaḥ /",
  "GK16visa06cu:3769": "dṛśyeta iti /",
  "GK16visa06cu:3770": "he tanvi ! he prājñe ! candramasaṃ prati candramasi yāvetau cārū dṛśyete tāvubhau kalyāṇanāmānau tiṣyapunarvasū ityarthaḥ /",
  "GK16visa06cu:3771": "atra taddvayaviśiṣṭacandratṛlyatā prākaraṇikanetradvayaviśiṣṭe mukhe ūhyate /",
  "GK16visa06cu:3772": "********** END OF COMMENTARY **********",
  "GK16visa06cu:3773": "syātpramāṇayituṃ pūjyaṃ priyoktirharṣabhāṣaṇam // VisSd_6.194 //",
  "GK16visa06cu:3774": "yathā śākuntale---",
  "GK16visa06cu:3775": "udeti pūrvaṃ kusumaṃ tataḥ phalaṃ ghanodayaḥ prāktadanantaraṃ payaḥ /",
  "GK16visa06cu:3776": "nimittanaimittikayorayaṃ vidhistava prasādasya purastu sampadaḥ //",
  "GK16visa06cu:3777": "************* COMMENTARY *************",
  "GK16visa06cu:3778": "Vijñapriyā:",
  "GK16visa06cu:3779": "(vi, ma) priyavacaḥ saṃjñakaṃ lakṣaṇamāha--syāditi /",
  "GK16visa06cu:3780": "pūjyaṃ janaṃ pramāṇayitumiti pramāṇatvena utkṛṣṭatvena jñāpayituṃ harṣeṇa bhāṣaṇaṃ priyoktiḥ priyavaca ityarthaḥ /",
  "GK16visa06cu:3781": "udetīti /",
  "GK16visa06cu:3782": "tava prasādasyeti /",
  "GK16visa06cu:3783": "prasādajanyānāṃ sampadāṃ śīghrotpattyā purastvāropaḥ /",
  "GK16visa06cu:3784": "atra muneḥ prakṛṣṭatvapratipādanārthamidaṃ harṣabhāṣaṇam /",
  "GK16visa06cu:3785": "********** END OF COMMENTARY **********",
  "GK16visa06cu:3786": "atha nāṭyālaṅkārāḥ--",
  "GK16visa06cu:3787": "āśīrākrandakapaṭājñamāgarvodyamāśrayāḥ /",
  "GK16visa06cu:3788": "utprāsanaspṛhākṣobhapaścāttāpopapattayaḥ // VisSd_6.195 //",
  "GK16visa06cu:3789": "āśaṃsādhyavasāyau ca visarpāllekhasaṃjñitau /",
  "GK16visa06cu:3790": "uttejanaṃ parīvādo nītirarthaviśeṣaṇam // VisSd_6.196 //",
  "GK16visa06cu:3791": "protsāhanaṃ ca sāhāyyamabhimāno 'nuvartanam /",
  "GK16visa06cu:3792": "utkīrttanaṃ tathā yācñā parihāro nivedanam // VisSd_6.197 //",
  "GK16visa06cu:3793": "pravartanākhyānayuktipraharṣāścopadeśanam /",
  "GK16visa06cu:3794": "iti nāṭyālaṅkṛtayo nāṭyabhūṣaṇahetavaḥ // VisSd_6.198 //",
  "GK16visa06cu:3795": "************* COMMENTARY *************",
  "GK16visa06cu:3796": "Vijñapriyā:",
  "GK16visa06cu:3797": "(vi, ya) nāṭyālaṅkṛtayastrastriṃśāditi yaduktaṃ tā vaktumāha---atheti /",
  "GK16visa06cu:3798": "tā alaṅkatīruddiśati---āśīrityādi /",
  "GK16visa06cu:3799": "********** END OF COMMENTARY **********",
  "GK16visa06cu:3800": "āśīriṣṭajanāśaṃsā---",
  "GK16visa06cu:3801": "yathā śākuntale---",
  "GK16visa06cu:3802": "yayāteriva śamiṣṭhā patyurbahumatā bhava /",
  "GK16visa06cu:3803": "putraṃ tvamapi samrājaṃ seva pūrumavāpnuhi //",
  "GK16visa06cu:3804": "************* COMMENTARY *************",
  "GK16visa06cu:3805": "Vijñapriyā:",
  "GK16visa06cu:3806": "(vi, ra) āśīrākhyānamalaṅkṛtimāha---āśīriṣṭajaneti /",
  "GK16visa06cu:3807": "iṣṭajane āśīrvādaḥ ityarthaḥ /",
  "GK16visa06cu:3808": "śarmiṣṭā puruṃ putraṃ yathā prāpa tathā tvamāpyevaṃ putraṃ prāpnuhītyanvayaḥ /",
  "GK16visa06cu:3809": "********** END OF COMMENTARY **********",
  "GK16visa06cu:3810": "---ākandaḥ pralapitaṃ śucau /",
  "GK16visa06cu:3811": "yathā veṇyām--“kañcakī--hā devi ! kunti ! rājabhavanapatāke !-” ityādi /",
  "GK16visa06cu:3812": "************* COMMENTARY *************",
  "GK16visa06cu:3813": "Vijñapriyā:",
  "GK16visa06cu:3814": "(vi, la) ākrandākhyāmalaṅkṛtimāha---ākranda iti /",
  "GK16visa06cu:3815": "spaṣṭam /",
  "GK16visa06cu:3816": "********** END OF COMMENTARY **********",
  "GK16visa06cu:3817": "kapaṭaṃ māyayā yatra rūpamanyadvibhāvyate // VisSd_6.199 //",
  "GK16visa06cu:3818": "yathākulapatyaṅke---",
  "GK16visa06cu:3819": "mṛgarūpaṃ parityajya vidhāya kapaṭaṃ vapuḥ /",
  "GK16visa06cu:3820": "nīyate rakṣasā tena lakṣmaṇo yudhi saṃśayam //",
  "GK16visa06cu:3821": "************* COMMENTARY *************",
  "GK16visa06cu:3822": "Vijñapriyā:",
  "GK16visa06cu:3823": "(vi, va) kapaṭākhyāmalaṅkṛtimāha---kapaṭamiti /",
  "GK16visa06cu:3824": "vibhāvyate darśyate /",
  "GK16visa06cu:3825": "mṛgarūpamiti /",
  "GK16visa06cu:3826": "tena māyāmṛgarūpeṇa mārīcarākṣaso mṛgarūpaṃ mṛgadharmaṃ svaraviśeṣaṃ parityajya /",
  "GK16visa06cu:3827": "arthādramaṇīyasvaraviśeṣamuccāryya ityarthaḥ /",
  "GK16visa06cu:3828": "********** END OF COMMENTARY **********",
  "GK16visa06cu:3829": "akṣamā sā paribhavaḥ svalpo 'pi” na viṣahyate /",
  "GK16visa06cu:3830": "yathā śākuntale---“rājā--bhoḥ satyavādin ! abhyupagataṃ tāvadasmābhiḥ /",
  "GK16visa06cu:3831": "kiṃ punarimāmabhisandhāya labhyate /",
  "GK16visa06cu:3832": "śārṅgaravaḥ---vinipātaḥ---'ityādi /",
  "GK16visa06cu:3833": "************* COMMENTARY *************",
  "GK16visa06cu:3834": "Vijñapriyā:",
  "GK16visa06cu:3835": "(vi, śa) akṣamākhyāmalaṅkṛtimāha---akṣameti /",
  "GK16visa06cu:3836": "svalpe 'pi paribhavo yanna viṣahyate ityarthaḥ /",
  "GK16visa06cu:3837": "bho bho ityādi /",
  "GK16visa06cu:3838": "śakuntalāpariṇayamasmarantaṃ duṣyantaṃ prati taveyaṃ jāyeti śārṅgaraveṇa kaṇvasiṣyeṇa ukte bho bho iti rājña uktiḥ /",
  "GK16visa06cu:3839": "imāṃ jāyām /",
  "GK16visa06cu:3840": "utra bho bhoḥ satyavādinityākṣepoktyā kṛtasya paribhavasya vinipāta ityuktyā śārṅgaraveṇa na viṣehe /",
  "GK16visa06cu:3841": "********** END OF COMMENTARY **********",
  "GK16visa06cu:3842": "garvo 'valepajaṃ vākyaṃ---",
  "GK16visa06cu:3843": "yathā tatraiva---“rājā---mamāpi nāma sattvairabhibhūyante gṛhāḥ” /",
  "GK16visa06cu:3844": "************* COMMENTARY *************",
  "GK16visa06cu:3845": "Vijñapriyā:",
  "GK16visa06cu:3846": "(vi, ṣa) garvākhyāmalaṅkṛtimāha---garva iti /",
  "GK16visa06cu:3847": "avalepo 'haṅkāraḥ /",
  "GK16visa06cu:3848": "********** END OF COMMENTARY **********",
  "GK16visa06cu:3849": "---kāryasyārambha udyamaḥ // VisSd_6.200 //",
  "GK16visa06cu:3850": "yathā kumbhāṅke--“ravaṇaḥ--paśyāmi śokavivaśo 'ntakameva tāvat” /",
  "GK16visa06cu:3851": "************* COMMENTARY *************",
  "GK16visa06cu:3852": "Vijñapriyā:",
  "GK16visa06cu:3853": "(vi, sa) udyamākhyāmalaṅkṛtimāha---kāryyasyeti /",
  "GK16visa06cu:3854": "kumbhe kumbhanāmni nāṭake paśyāmīti indrajitśokārttasya rāvaṇasya svayaṃ yuddhārambhe ātmano 'ntakatvakathanamidam /",
  "GK16visa06cu:3855": "********** END OF COMMENTARY **********",
  "GK16visa06cu:3856": "grahaṇaṃ guṇavatkāryahetorāśraya ucyate /",
  "GK16visa06cu:3857": "yathā vibhīṣaṇanirbhartsanāṅke--“vibhīṣaṇaḥ--rāmamevāśrayāmi” iti /",
  "GK16visa06cu:3858": "************* COMMENTARY *************",
  "GK16visa06cu:3859": "Vijñapriyā:",
  "GK16visa06cu:3860": "(vi, ha) āśrayākhyāmalaṅkṛtimāha---grahaṇamiti /",
  "GK16visa06cu:3861": "rāmameveti /",
  "GK16visa06cu:3862": "atrātmano laṅkādhipatyasya guṇavatkāryyasya heto rāmāśrayaṇasya grahaṇam /",
  "GK16visa06cu:3863": "********** END OF COMMENTARY **********",
  "GK16visa06cu:3864": "utprāsanaṃ tūpahāso yo 'sādhau sādhumānini // VisSd_6.201 //",
  "GK16visa06cu:3865": "yathā śākuntale--“śārṅgaravaḥ--rājan ! atha punaḥ pūrvavṛttāntamanyasaṅgadvismṛto bhavān /",
  "GK16visa06cu:3866": "tatkathamadharmabhīrordāraparityāgaḥ---” ityādi /",
  "GK16visa06cu:3867": "************* COMMENTARY *************",
  "GK16visa06cu:3868": "Vijñapriyā:",
  "GK16visa06cu:3869": "(vi, ka) utprāsanākhyāmalaṅkṛtimāha---utprāsanamiti /",
  "GK16visa06cu:3870": "sādhumānini, ātmani sādhutvamānini /",
  "GK16visa06cu:3871": "rājanityādirupahāsaḥ /",
  "GK16visa06cu:3872": "kṛtavismaraṇāt rājño 'sādhutvam /",
  "GK16visa06cu:3873": "********** END OF COMMENTARY **********",
  "GK16visa06cu:3874": "ākāṅkṣā ramaṇīyatvādvastuno yā spṛhā tu sā /",
  "GK16visa06cu:3875": "yathā tatraiva---“rājā---",
  "GK16visa06cu:3876": "cāruṇā sphuritenāyamaparikṣatakomalaḥ /",
  "GK16visa06cu:3877": "pipāsato mamānujñāṃ dadātīva priyādharaḥ” //",
  "GK16visa06cu:3878": "************* COMMENTARY *************",
  "GK16visa06cu:3879": "Vijñapriyā:",
  "GK16visa06cu:3880": "(vi, kha) spṛhākhyāmalaṅkṛtimāha---ākāṅkṣā iti /",
  "GK16visa06cu:3881": "cāruṇeti---śakuntalāyāḥ sphuradadharadarśanāt tatpāneccho rājña uktiriyam /",
  "GK16visa06cu:3882": "aparikṣatakomalo 'yamadharaścāruṇi sphuritena mama pānānujñāṃ dadātīva ityarthaḥ /",
  "GK16visa06cu:3883": "********** END OF COMMENTARY **********",
  "GK16visa06cu:3884": "adhikṣepavacaḥkārī kṣobhaḥ proktaḥ sa eva tu // VisSd_6.202 //",
  "GK16visa06cu:3885": "************* COMMENTARY *************",
  "GK16visa06cu:3886": "Vijñapriyā:",
  "GK16visa06cu:3887": "(vi, ga) kṣobhākhyāmalaṅkṛtimāha---adhikṣepeti /",
  "GK16visa06cu:3888": "adhikṣepaḥ tiraskāraḥ tadarthakavacojanako yaḥ kṣobhaḥ krodhaścalacittatā sa kṣobhākhyo 'laṅkāra ityarthaḥ /",
  "GK16visa06cu:3889": "tvayetyādikaṃ rāmaṃ prati rāvaṇasya vākyam /",
  "GK16visa06cu:3890": "********** END OF COMMENTARY **********",
  "GK16visa06cu:3891": "yathā---tvayā tapasvicāṇḍāla ! pracchannavadhavartinā /",
  "GK16visa06cu:3892": "na kevalaṃ hato vālī svātmā ca paralokataḥ //",
  "GK16visa06cu:3893": "mohāvadhīritārthasya paścāttāpaḥ sa eva tu /",
  "GK16visa06cu:3894": "yathānutāpāṅke--“rāmaḥ---",
  "GK16visa06cu:3895": "kiṃ devyā na vicumbito 'smi bahuśo mithyābhiśaptastadā” iti /",
  "GK16visa06cu:3896": "************* COMMENTARY *************",
  "GK16visa06cu:3897": "Vijñapriyā:",
  "GK16visa06cu:3898": "(vi, gha) paścāttāpākhyāmalaṅkṛtimāha---mohāvadhīritārthasyeti /",
  "GK16visa06cu:3899": "gotraskhalitādito rāme mithyāmiśāpaṃ dattvā māninyāṃ sītāyāṃ tāmanunīya kāryyāntarādvahirgatasya rāmasya tadā tatkarttṛkacumbanakaraṇānutāpo 'yam /",
  "GK16visa06cu:3900": "********** END OF COMMENTARY **********",
  "GK16visa06cu:3901": "upapattirmatā hetorupanyāsor'thasiddhaye // VisSd_6.203 //",
  "GK16visa06cu:3902": "yathā vadhyaśilāyām---",
  "GK16visa06cu:3903": "“mriyate mriyamāṇo yā tvayi jīvati jīvati /",
  "GK16visa06cu:3904": "tāṃ yadīcchasi jīvantīṃ rakṣātmānaṃ mamāsubhiḥ //",
  "GK16visa06cu:3905": "************* COMMENTARY *************",
  "GK16visa06cu:3906": "Vijñapriyā:",
  "GK16visa06cu:3907": "(vi, ṅa) upapattyākhyāmalaṅkṛtimāha---upapattiriti /",
  "GK16visa06cu:3908": "arthasyābhimatārthasya siddhaye taddhatorupanyāsa ityarthaḥ /",
  "GK16visa06cu:3909": "vadhyaśilā nāṭakaviśeṣaḥ /",
  "GK16visa06cu:3910": "mriyata iti vadhyaśilāyāṃ hantumānītaṃ svamaraṇena mariṣyamāṇāṃ svapriyāmanuśocantaṃ kañcit prati māhadayāloruktiriyam /",
  "GK16visa06cu:3911": "pūrvāddhoktarūpāṃ priyāṃ jīvantīṃ yadicchasi tadā māmāsubhirātmānaṃ rakṣa /",
  "GK16visa06cu:3912": "tvatparivarttamahaṃ mriye /",
  "GK16visa06cu:3913": "atra vadhyatrāṇaṃ vakturabhipretaṃ tatsiddhaye vadhyapriyādīvanecchārūpetorupanyāsaḥ /",
  "GK16visa06cu:3914": "********** END OF COMMENTARY **********",
  "GK16visa06cu:3915": "āśaṃsanaṃ syādāśaṃsā---",
  "GK16visa06cu:3916": "yathā śmaśāne---“mādhavaḥ---",
  "GK16visa06cu:3917": "“tatpaśyeyamanaṅgamaṅgalagṛhaṃ bhūyo 'pi tasyā mukham” iti /",
  "GK16visa06cu:3918": "************* COMMENTARY *************",
  "GK16visa06cu:3919": "Vijñapriyā:",
  "GK16visa06cu:3920": "(vi, ca) āśaṃsākhyāmalaṅkṛtimāha---āśaṃsanamiti /",
  "GK16visa06cu:3921": "āśaṃsanam arthasiddhaye prārthanam /",
  "GK16visa06cu:3922": "āśīrnāmālaṅkṛtistu parārthasya siddhaye āśīrvādaḥ /",
  "GK16visa06cu:3923": "tatpaśyeyamiti /",
  "GK16visa06cu:3924": "tasyā mālatyā mukham /",
  "GK16visa06cu:3925": "********** END OF COMMENTARY **********",
  "GK16visa06cu:3926": "---pratijñādhyavasāyakaḥ /",
  "GK16visa06cu:3927": "yathā mama prabhāvatyām---“vajranābhaḥ---",
  "GK16visa06cu:3928": "asya vakṣaḥ kṣaṇonaiva nirmathya gadayānayā /",
  "GK16visa06cu:3929": "līlayonmūlayāmyeṣa bhuvanadvayamadya vaḥ” //",
  "GK16visa06cu:3930": "************* COMMENTARY *************",
  "GK16visa06cu:3931": "Vijñapriyā:",
  "GK16visa06cu:3932": "(vi, cha) vyavasāyākhyāmalaṅkṛtimāha---pratijñeti vyavasāyaka iti svārthe kaḥ /",
  "GK16visa06cu:3933": "asya vakṣa iti /",
  "GK16visa06cu:3934": "vo yuṣmākaṃ śrīkṛṣṇādīnāṃ sambandhino 'sya pradyumnasya vakṣa ityarthaḥ /",
  "GK16visa06cu:3935": "bhuvanadvayaṃ svargamarttyarūpam /",
  "GK16visa06cu:3936": "********** END OF COMMENTARY **********",
  "GK16visa06cu:3937": "visarpo yatsamārabdhaṃ karmāniṣṭaphalapradam // VisSd_6.204 //",
  "GK16visa06cu:3938": "************* COMMENTARY *************",
  "GK16visa06cu:3939": "Vijñapriyā:",
  "GK16visa06cu:3940": "(vi, ja) visarparūpāmalaṅkṛtimāha---visarpa iti /",
  "GK16visa06cu:3941": "samārabdhamiti /",
  "GK16visa06cu:3942": "atītārambhapradarśanam /",
  "GK16visa06cu:3943": "aniṣṭaphaladaṃ kathitamiti śeṣaḥ /",
  "GK16visa06cu:3944": "tacca samārabdham /",
  "GK16visa06cu:3945": "ekasyeti /",
  "GK16visa06cu:3946": "keśeṣu gṛhītvā dhṛṣṭadyumnena hatasya droṇasya śirasi chinne kruddhasya aśvatthāmna uktiriyam /",
  "GK16visa06cu:3947": "ekasya duḥ śāsanena draupadyāḥ keśagrahaṇasyāyaṃ vipākaḥ akhilakṣattriya kṣayakṛtsaṃgaraḥ /",
  "GK16visa06cu:3948": "dvitīye matpituḥ keśagrahaḥ /",
  "GK16visa06cu:3949": "atra keśagrahārambhaṇamaniṣṭaphalayuktam /",
  "GK16visa06cu:3950": "********** END OF COMMENTARY **********",
  "GK16visa06cu:3951": "yathā veṇyām---“ekasyaiva vipāko 'yam--” ityādi (376 pṛ.)",
  "GK16visa06cu:3952": "kāryagrahaṇamullekha---",
  "GK16visa06cu:3953": "************* COMMENTARY *************",
  "GK16visa06cu:3954": "Vijñapriyā:",
  "GK16visa06cu:3955": "(vi, jha) ullekhākhyāmalaṅkṛtimāha---kāryyadarśanamiti /",
  "GK16visa06cu:3956": "saṃbodhyasya kāryyapradarśanamityarthaḥ /",
  "GK16visa06cu:3957": "tāpasāviti rājño mṛgahananaṃ nirvāryya samidāharaṇāya ityucaturityarthaḥ /",
  "GK16visa06cu:3958": "atra rājñaḥ śakuntalāviśiṣṭāśramapraveśarūpakāryyapradarśanam /",
  "GK16visa06cu:3959": "********** END OF COMMENTARY **********",
  "GK16visa06cu:3960": "yathā śākuntale---rājānaṃ prati “tāpasau---samidāharaṇāya prasthitāvāvām /",
  "GK16visa06cu:3961": "iha cāsmadguroḥ kaṇvasya kulapateḥ sādhidaivata iva śakuntalayānumālinītīramāśramo dṛśyate /",
  "GK16visa06cu:3962": "na cedanya (thā) kāryātipātaḥ, praviśya gṛhyatāmatithaisatkāraḥ” iti /",
  "GK16visa06cu:3963": "---uttejanamitīṣyate /",
  "GK16visa06cu:3964": "svakāryasiddhaye 'nyasya preraṇāya kaṭhoravāk // VisSd_6.205 //",
  "GK16visa06cu:3965": "yathā---indrajiccaṇḍavīryo 'si nāmnaiva balavānasi /",
  "GK16visa06cu:3966": "dhigdhikpracchannarūpeṇa yudhyase 'smadbhayākulaḥ //",
  "GK16visa06cu:3967": "************* COMMENTARY *************",
  "GK16visa06cu:3968": "Vijñapriyā:",
  "GK16visa06cu:3969": "(vi, ña) uttejanākhyāmalaṅkṛtimāha---uttejanamiti /",
  "GK16visa06cu:3970": "kaṭhorā paruṣā /",
  "GK16visa06cu:3971": "indrajit ityādikam indrajitaṃ saṃbodhya lakṣmaṇasya paruṣavākyamidam /",
  "GK16visa06cu:3972": "pracchannarūpeṇa meghāntaritavaṣuṣā /",
  "GK16visa06cu:3973": "atra darśanarūpasvakāryyasiddhaye indrajitpreraṇāya iyaṃ vāk /",
  "GK16visa06cu:3974": "********** END OF COMMENTARY **********",
  "GK16visa06cu:3975": "bhartsanā tu parīvādo---",
  "GK16visa06cu:3976": "yathā sundarāṅke--“duryodhanaḥ dhig dhik sūta ! kiṃ kṛtavānasi /",
  "GK16visa06cu:3977": "vatsasya me prakṛtidurlalitasya pāpaḥ pāpaṃ vidhāsyati--” ityādi /",
  "GK16visa06cu:3978": "************* COMMENTARY *************",
  "GK16visa06cu:3979": "Vijñapriyā:",
  "GK16visa06cu:3980": "(vi, ṭa) parīvādākhyāmalaṅkṛtimāha---bhartsaneti /",
  "GK16visa06cu:3981": "sundaro veṇīsaṃhārasyaivāṅkaḥ /",
  "GK16visa06cu:3982": "vatsasya karṇaputrasya vṛṣasenasya pāpaḥ pāṇḍavaḥ pāpaṃ vadham /",
  "GK16visa06cu:3983": "atra rathamādāya palāyitasya sāratherbhartsanā /",
  "GK16visa06cu:3984": "********** END OF COMMENTARY **********",
  "GK16visa06cu:3985": "---nītiḥ śāstreṇa vartanam /",
  "GK16visa06cu:3986": "yathā śākuntale--“duṣyantaḥ---vinītaveṣapraveśyāni tapovanāni” /",
  "GK16visa06cu:3987": "iti /",
  "GK16visa06cu:3988": "************* COMMENTARY *************",
  "GK16visa06cu:3989": "Vijñapriyā:",
  "GK16visa06cu:3990": "(vi, ṭha) nītyakhyāmalaṅkṛtimāha---nītiriti /",
  "GK16visa06cu:3991": "spaṣṭamidam /",
  "GK16visa06cu:3992": "********** END OF COMMENTARY **********",
  "GK16visa06cu:3993": "uktasyārthasya yattu syādutkīrtanamanekadhā // VisSd_6.206 //",
  "GK16visa06cu:3994": "upālambhaviśeṣeṇa tat syādarthaviśeṣaṇam /",
  "GK16visa06cu:3995": "yathā śākuntale rājānaṃ prati “śārṅgaravaḥ--āḥ kathamidaṃ nāma, kimupanyastamiti ?",
  "GK16visa06cu:3996": "nanu bhavāneva nitarāṃ lokavṛttāntaniṣṇātaḥ /",
  "GK16visa06cu:3997": "satīmapi jñātikulaikasaṃśrayāṃ jano 'nyathā bhartṛmatīṃ viśaṅkate /",
  "GK16visa06cu:3998": "ataḥ samīpe pariṇeturiṣyate priyāpriyā vā pramadā svabandhubhiḥ //",
  "GK16visa06cu:3999": "************* COMMENTARY *************",
  "GK16visa06cu:4000": "Vijñapriyā:",
  "GK16visa06cu:4001": "(vi, ḍa) arthaviśeṣākhyamalaṅkṛtimāha---utkasyārthasyeti /",
  "GK16visa06cu:4002": "paroktasyārthasya upālambhavidhayā yat anekadhā utkīrttanamityarthaḥ /",
  "GK16visa06cu:4003": "utkīrttanamanuvādaḥ /",
  "GK16visa06cu:4004": "āḥ kathamidamiti /",
  "GK16visa06cu:4005": "śakuntalāṃ svīkarttuṃ bahuśaḥ śārṅgaraveṇokte rājñoktaṃ kimidamupanyastamiti /",
  "GK16visa06cu:4006": "upahāsavidhayā śārṅgaraveṇānekadhā tadanuvādaḥ kriyate /",
  "GK16visa06cu:4007": "kimidamitīti /",
  "GK16visa06cu:4008": "atra vīpsā bodhyā tadeva anekadhātvāt /",
  "GK16visa06cu:4009": "satīmapīti /",
  "GK16visa06cu:4010": "jñātiḥ patṛpakṣaḥ /",
  "GK16visa06cu:4011": "anyathā bhāsatīṃ /",
  "GK16visa06cu:4012": "svabandhubhiḥ pitṛpakṣīyaiḥ /",
  "GK16visa06cu:4013": "********** END OF COMMENTARY **********",
  "GK16visa06cu:4014": "protsāhanaṃ syādutsāhagirā kasyāpi yojanam // VisSd_6.207 //",
  "GK16visa06cu:4015": "yathā bālarāmāyaṇe---",
  "GK16visa06cu:4016": "kālarātrikarāleyaṃ strīti kiṃ vicikitsasi /",
  "GK16visa06cu:4017": "tajjagattritayaṃ trātuṃ tāta ! tāḍaya tāḍakām //",
  "GK16visa06cu:4018": "************* COMMENTARY *************",
  "GK16visa06cu:4019": "Vijñapriyā:",
  "GK16visa06cu:4020": "(vi, ḍha) protsāhanākhyāmalaṅkṛtimāha---protsāhanamiti /",
  "GK16visa06cu:4021": "yojanaṃ niyojanaṃ pravarttanamityarthaḥ /",
  "GK16visa06cu:4022": "kālarātrīti /",
  "GK16visa06cu:4023": "rāmaṃ prati viśvāmitrasya vākyamidam /",
  "GK16visa06cu:4024": "kālarākṣivat karālā bhīṣaṇā iyaṃ tāḍakā /",
  "GK16visa06cu:4025": "vicikitsasi tyajasi /",
  "GK16visa06cu:4026": "********** END OF COMMENTARY **********",
  "GK16visa06cu:4027": "sāhāyyaṃ saṅkaṭe yatsyāt sānukūlyaṃ parasya ca /",
  "GK16visa06cu:4028": "yathā veṇyām--kṛpaṃ prati “aśvatthāmā---tvamapi tāvadrājñaḥ pāśarvavarto bhava /",
  "GK16visa06cu:4029": "kupaḥ---vāñchāmyahamadya pratikartum--” ityādi /",
  "GK16visa06cu:4030": "************* COMMENTARY *************",
  "GK16visa06cu:4031": "Vijñapriyā:",
  "GK16visa06cu:4032": "(vi, ṇa) sāhāyyākhyāmalaṅkṛtimāha--sāhāyyamiti spaṣṭam /",
  "GK16visa06cu:4033": "********** END OF COMMENTARY **********",
  "GK16visa06cu:4034": "abhimānaḥ sa eva syāt---",
  "GK16visa06cu:4035": "************* COMMENTARY *************",
  "GK16visa06cu:4036": "Locanā:",
  "GK16visa06cu:4037": "(lo, ā) sa eva yo bhāṣitaḥ sa evābhimāna eva /",
  "GK16visa06cu:4038": "********** END OF COMMENTARY **********",
  "GK16visa06cu:4039": "yathā tatraiva---“duryodhanaḥ---mātaḥ kimapyasadṛśaṃ kṛpaṇaṃ vacaste---” ityādi /",
  "GK16visa06cu:4040": "************* COMMENTARY *************",
  "GK16visa06cu:4041": "Vijñapriyā:",
  "GK16visa06cu:4042": "(vi, ta) abhimānākhyamālaṅkṛtimāha---abhimāna iti /",
  "GK16visa06cu:4043": "vākyāt yo 'bhimānaḥ pratīyate sa evābhimānākhyālaṅkāra eva /",
  "GK16visa06cu:4044": "mātariti /",
  "GK16visa06cu:4045": "pāṇḍavebhyo rājyaṃ dātuṃ gāndhāryā ukte duryodhanasyābhimānamūleyamuktiḥ /",
  "GK16visa06cu:4046": "********** END OF COMMENTARY **********",
  "GK16visa06cu:4047": "---praśrayādanuvartanam // VisSd_6.208 //",
  "GK16visa06cu:4048": "anuvṛttiḥ---",
  "GK16visa06cu:4049": "yathā śākuntale--“rājā---(śakuntalāṃ prati) ayi ! tapo vardhate /",
  "GK16visa06cu:4050": "anusūyādāṇiṃ adidhivisesalāheṇa” ityādi /",
  "GK16visa06cu:4051": "************* COMMENTARY *************",
  "GK16visa06cu:4052": "Vijñapriyā:",
  "GK16visa06cu:4053": "(vi, tha) anuvṛttyākhyāmalaṅkṛtimāha---praśrayāditi /",
  "GK16visa06cu:4054": "praśrayo vinayaḥ /",
  "GK16visa06cu:4055": "anuvarttanaṃ prīṇanam /",
  "GK16visa06cu:4056": "ayīti /",
  "GK16visa06cu:4057": "atra rājño 'nasūyāyāḥ parasparaṃ prīṇanam /",
  "GK16visa06cu:4058": "********** END OF COMMENTARY **********",
  "GK16visa06cu:4059": "---bhūtakāryākhyānamutkīrtanaṃ matam /",
  "GK16visa06cu:4060": "yathā bālārāmāyaṇe---",
  "GK16visa06cu:4061": "atrāsītphaṇipāśabandhanavidhiḥ śaktyā bhavaddevare gāḍhaṃ vakṣasi tāḍite hanumatā droṇādriratrāhṛtaḥ /",
  "GK16visa06cu:4062": "ityādi /",
  "GK16visa06cu:4063": "************* COMMENTARY *************",
  "GK16visa06cu:4064": "Vijñapriyā:",
  "GK16visa06cu:4065": "(vi, da) utkīrttanākhyāmalaṅkṛtimāha---bhūteti /",
  "GK16visa06cu:4066": "bhūtakāryaṃ pūrvavṛttam /",
  "GK16visa06cu:4067": "na ca pūrvasiddhārthakathanātmakaṃ yat niruktirūpaṃ nāṭyalakṣaṇamuktaṃ tadbheda iti vācyam /",
  "GK16visa06cu:4068": "tatra svakṛtirūpasya pūrvasiddhārthasya nihatāśeṣakauravya ityādinā kathanamatra tu svaparasādhāraṇakṛtapūrvavṛttasya iti tadbhedaḥ /",
  "GK16visa06cu:4069": "atra āsīditi puṣpakeṇāgamane raṇasthalaṃ sītāṃ darśayato rāmasya vākyamidam /",
  "GK16visa06cu:4070": "bhavaddevare lakṣmaṇe vakṣasi rāvaṇena śaktyā gāḍhaṃ tāḍite sati droṇādriḥ gandhamāhanādriḥ atra hanumatā āhṛtaḥ /",
  "GK16visa06cu:4071": "devaratvakathanam anurāgotpādanāya /",
  "GK16visa06cu:4072": "divyaiḥ lakṣmaṇaśaraiḥ indrajit lokāntaraṃ prāpitaḥ /",
  "GK16visa06cu:4073": "he mṛgākṣi ! rākṣasapateḥ rāvaṇasya kaṇṭhāṭavī kenāpyatra kṛttā arthāt mayā /",
  "GK16visa06cu:4074": "********** END OF COMMENTARY **********",
  "GK16visa06cu:4075": "yācñā tu kvāpi yācñā yā svayaṃ dūtamukhena vā // VisSd_6.209 //",
  "GK16visa06cu:4076": "yathā----adyāpi dehi vaidehiṃ dayālustvayi rāghavaḥ /",
  "GK16visa06cu:4077": "śirobhiḥ kandukakrīḍāṃ kiṃ kārayasi vānarān //",
  "GK16visa06cu:4078": "************* COMMENTARY *************",
  "GK16visa06cu:4079": "Vijñapriyā:",
  "GK16visa06cu:4080": "(vi, dha) yācñārūpāmalaṅkṛtimāha---yācñeti /",
  "GK16visa06cu:4081": "dūtamukhena vā ityukteḥ dūtamukhena yācanocitavastuyācñā labhyate /",
  "GK16visa06cu:4082": "tena tat paśyeyamanaṅgamaṅgalagṛhamityādau udāharaṇake āśaṃsanākhyālaṅkāreṇaiva bhedaḥ /",
  "GK16visa06cu:4083": "adyāpītyādikaṃ rāvaṇe 'ṅgadasya vākyam /",
  "GK16visa06cu:4084": "śirobhiriti /",
  "GK16visa06cu:4085": "rāmacchinnatvacchirobhirityarthaḥ /",
  "GK16visa06cu:4086": "********** END OF COMMENTARY **********",
  "GK16visa06cu:4087": "parihāra iti proktaḥ kṛtānucitamārjanam /",
  "GK16visa06cu:4088": "yathā--prāṇaprayāṇaduḥkhārta uktavānasmyanakṣaram /",
  "GK16visa06cu:4089": "tatkṣamasva vibho ! kiṃ ca sugrīvaste samarpitaḥ //",
  "GK16visa06cu:4090": "************* COMMENTARY *************",
  "GK16visa06cu:4091": "Vijñapriyā:",
  "GK16visa06cu:4092": "(vi, na) parihārarūpāmalaṅkṛtimāha---parihāra itīti /",
  "GK16visa06cu:4093": "prāṇaprayāṇamiti /",
  "GK16visa06cu:4094": "rāmaṃ prati mriyamāṇasya vālina uktiriyam /",
  "GK16visa06cu:4095": "********** END OF COMMENTARY **********",
  "GK16visa06cu:4096": "avadhīritakartavyakathanaṃ tu nivedanam // VisSd_6.210 //",
  "GK16visa06cu:4097": "yathā rāghavābhyudaye---“lakṣmaṇaḥ--ārya ! samudrābhyarthanayā gantumudyato 'si tatkimetat” /",
  "GK16visa06cu:4098": "************* COMMENTARY *************",
  "GK16visa06cu:4099": "Vijñapriyā:",
  "GK16visa06cu:4100": "(vi, pa) nivedanākhyāmalaṅkṛtimāha---avadhīriteti /",
  "GK16visa06cu:4101": "avadhīritam abadhāraṇā /",
  "GK16visa06cu:4102": "tatra kimetādityarthaḥ /",
  "GK16visa06cu:4103": "avadhīraṇaivātra karttavyā ityarthaḥ /",
  "GK16visa06cu:4104": "********** END OF COMMENTARY **********",
  "GK16visa06cu:4105": "pravartanaṃ tu kāryasya yatsayātsādhupravartanam /",
  "GK16visa06cu:4106": "yathā veṇyām---“rājā---kañcukin ! devasya devakīnandanasya bahumānādvatsasya bhīmasenasya vijayamaṅgalāya pravartantāṃ tatrocitāḥ samārambhāḥ” /",
  "GK16visa06cu:4107": "ākhyānaṃ pūrvavṛttoktir---",
  "GK16visa06cu:4108": "yathā tatraiva--“deśaḥ so 'yamarātiśoṇitajaleryasmin hradāḥ pūritāḥ--'ityādi /",
  "GK16visa06cu:4109": "************* COMMENTARY *************",
  "GK16visa06cu:4110": "Vijñapriyā:",
  "GK16visa06cu:4111": "(vi, pha) pravarttanākhyāmalaṅkṛtimāha---pravarttanaṃ tu iti /",
  "GK16visa06cu:4112": "kāryasya sambandhai yat sādhuno maṅgalasya pravarttanaṃ tat ityarthaḥ /",
  "GK16visa06cu:4113": "ākhyānarūpāmalaṅkṛtimāha---pūrvavṛttoktiratra krodhamūlakatvena viśeṣaṇīyā /",
  "GK16visa06cu:4114": "tena bhūtakāryyākhyānarūpāt utkīrttanālaṅkārāt bhedaḥ deśaḥ so 'yamityādi /",
  "GK16visa06cu:4115": "aśvatthāmnaḥ krodhāt pūrvavṛttoktiḥ /",
  "GK16visa06cu:4116": "********** END OF COMMENTARY **********",
  "GK16visa06cu:4117": "---yuktirarthāvadhāraṇam // VisSd_6.211 //",
  "GK16visa06cu:4118": "yathā tatraiva---",
  "GK16visa06cu:4119": "yadi samaramapāsya nāsti mṛtyorbhayamiti yuktamito 'nyataḥ prayātum /",
  "GK16visa06cu:4120": "akha maraṇamavaśyameva jantoḥ kimiti mudhā malinaṃ yaśaḥ kurudhvam ? //",
  "GK16visa06cu:4121": "************* COMMENTARY *************",
  "GK16visa06cu:4122": "Vijñapriyā:",
  "GK16visa06cu:4123": "(vi, ba) yuktirūpāmalaṅkṛtimāha---yuktiriti /",
  "GK16visa06cu:4124": "hetupradarśanena pareṣāṃ kāryārthaniścāyanamityarthaḥ /",
  "GK16visa06cu:4125": "yadi samaramiti /",
  "GK16visa06cu:4126": "droṇasya maraṇena palāyamānān vīrān prati aśvatthāmna uktiriyam /",
  "GK16visa06cu:4127": "atroktahetupradarśanena yuddhakarttavyatāniścāyanam /",
  "GK16visa06cu:4128": "********** END OF COMMENTARY **********",
  "GK16visa06cu:4129": "praharṣaḥ pramadādhikyaṃ---",
  "GK16visa06cu:4130": "yathā śākuntale---“rājā - tātkimidānīmātmānaṃ pūrṇamanorathaṃ nābhinandāmi” /",
  "GK16visa06cu:4131": "************* COMMENTARY *************",
  "GK16visa06cu:4132": "Vijñapriyā:",
  "GK16visa06cu:4133": "(vi, bha) praharṣākhyāmalaṅkṛtimāha---praharṣa iti spaṣṭam /",
  "GK16visa06cu:4134": "********** END OF COMMENTARY **********",
  "GK16visa06cu:4135": "---śikṣā syādupadeśanam /",
  "GK16visa06cu:4136": "yathā tatraiva--“sahi,",
  "GK16visa06cu:4137": "ṇa juttaṃ assamavāsiṇo jaṇassa akidasakkāraṃ adidhivisesaṃ ujjhia sacchandado gamaṇam” /",
  "GK16visa06cu:4138": "************* COMMENTARY *************",
  "GK16visa06cu:4139": "Vijñapriyā:",
  "GK16visa06cu:4140": "(vi, ma) upadeśānarūpāmalaṅkṛtimāha---śikṣeti /",
  "GK16visa06cu:4141": "sahīti /",
  "GK16visa06cu:4142": "sakhi ! na yuktamāśramavāsino janasyākṛtasatkāramatithiviśeṣamuktvā svacchandato gamanam /",
  "GK16visa06cu:4143": "********** END OF COMMENTARY **********",
  "GK16visa06cu:4144": "eṣāṃ ca lakṣaṇanāṭyālaṅkārāṇāṃ sāmānyata ekarūpatve 'pi bhedena vyapadeśo gaḍḍalikāpravāheṇa /",
  "GK16visa06cu:4145": "************* COMMENTARY *************",
  "GK16visa06cu:4146": "Vijñapriyā:",
  "GK16visa06cu:4147": "(vi, ya) eṣāṃ ceti /",
  "GK16visa06cu:4148": "lakṣaṇāni uktāni ṣaṭatriṃśat, nāṭyālaṅkārā uktāstrayatriṃśat /",
  "GK16visa06cu:4149": "ekarūpatve 'pīti /",
  "GK16visa06cu:4150": "lakṣaṇatvālaṅkāratvayorvinigamakābhāvāllakṣaṇānāmapyalaṅkāratvam alaṅkārāṇamapi lakṣaṇatvam ityevam ekarūpatvasambhave 'pītyarthaḥ /",
  "GK16visa06cu:4151": "bhedeneti /",
  "GK16visa06cu:4152": "etāni lakṣaṇāni, etā alaṅkṛtaya ityevaṃ bhedena ityarthaḥ /",
  "GK16visa06cu:4153": "gaḍḍalikāpravāho 'nādisiddho nirmalo vyavahāraḥ /",
  "GK16visa06cu:4154": "Locanā:",
  "GK16visa06cu:4155": "(lo, i)",
  "GK16visa06cu:4156": "gaḍḍarikāpravāheṇeti---yathā gaḍḍarikā ekā aparāṃ tāṃ caṃtarānugacchati,",
  "GK16visa06cu:4157": "tāsāṃ gatānugatamātreṇa bhedaḥ tathā lakṣaṇanāṭyālaṅkārayorapīti bhāvaḥ /",
  "GK16visa06cu:4158": "********** END OF COMMENTARY **********",
  "GK16visa06cu:4159": "eṣu ca keṣāṃcidguṇālaṅkārabhāvasaṃdhyaṅgaviśeṣāntarbhāve 'pi nāṭake prayatnataḥ karttavyatvāttadviśeṣoktiḥ /",
  "GK16visa06cu:4160": "************* COMMENTARY *************",
  "GK16visa06cu:4161": "Vijñapriyā:",
  "GK16visa06cu:4162": "(vi, ra) eṣu ceti /",
  "GK16visa06cu:4163": "keṣāñcit vakṣyamāṇopamāvyatirekālaṅkārādirūpatvena teṣu kāvyāṅgeṣu keṣāñcicca guṇabhāvatatsamvandhivyañjakatvena teṣu kāvyāṅgeṣu antarbhāvasambhave 'pi ityarthaḥ /",
  "GK16visa06cu:4164": "prayatnataḥ karttavyatvāditi---karttavyatā ca tattaprasaṅgaucityānusāreṇa yathāyogyameva na tu sarvatraiva sarveṣābhityavadheyam /",
  "GK16visa06cu:4165": "********** END OF COMMENTARY **********",
  "GK16visa06cu:4166": "etāni ca---",
  "GK16visa06cu:4167": "pañcasandhi caturvṛtti catuḥ ṣaṣṭyaṅgasaṃyutam /",
  "GK16visa06cu:4168": "ṣaḍaviṃśallakṣaṇopetamalaṅkāropaśobhitam /",
  "GK16visa06cu:4169": "mahārasaṃ mahābhogamudāttaracanānvitam /",
  "GK16visa06cu:4170": "************* COMMENTARY *************",
  "GK16visa06cu:4171": "Locanā:",
  "GK16visa06cu:4172": "(lo, ī) mahārasamiti---rasabhāvanirantaram /",
  "GK16visa06cu:4173": "********** END OF COMMENTARY **********",
  "GK16visa06cu:4174": "mahāpuruṣasatkāraṃ sādhvācāraṃ janapriyam //",
  "GK16visa06cu:4175": "suśliṣṭasandhiyogaṃ ca suprayogaṃ sukhāśrayam /",
  "GK16visa06cu:4176": "mṛduśabdābhidhānaṃ ca kaviḥ kuryāttu nāṭakam //",
  "GK16visa06cu:4177": "iti muninoktatvānnāṭake 'vaśyaṃ kartavyānyeva vīthyaṅgāni vakṣyante /",
  "GK16visa06cu:4178": "************* COMMENTARY *************",
  "GK16visa06cu:4179": "Vijñapriyā:",
  "GK16visa06cu:4180": "(vi, la)",
  "GK16visa06cu:4181": "sukavinā tu etat sakalaviśiṣṭamapi naṭakaṃ karttyamiti munināṃktatvāt tena sarvabhidaṃ karttavyamityāha---pañcasandhi caturvṛttītyādi kuryāttu nāṭakamityantam /",
  "GK16visa06cu:4182": "pañcasandhayo mukhasandhyādyāḥ prāguktāḥ pañca /",
  "GK16visa06cu:4183": "catuḥ ṣaṣṭyaṅgāni ca sandhīnāṃ prāguktāni /",
  "GK16visa06cu:4184": "ṣaṭtriṃśat lakṣaṇāni ca nāṭyānāṃ prāguktāni /",
  "GK16visa06cu:4185": "alaṅkārastrayastriṃśat sampratyuktāḥ /",
  "GK16visa06cu:4186": "“trayastriṃśat prayojyāni vīthyaṅgāni trayodaśa';",
  "GK16visa06cu:4187_0": "ityuktatvāt trayastriṃśadalaṅkāroktyanantaraṃ vīthyaṅgānāṃ vaktavyatve prāpte vīthirūpakanāṭakaviśeṣasya",
  "GK16visa06cu:4187_1": "viśipya darśitatvāt darśayiṣyamāṇatadavasare vīthyaṅgāni vakṣyante ityāha---vīthyaṅgānīti /",
  "GK16visa06cu:4188": "********** END OF COMMENTARY **********",
  "GK16visa06cu:4189": "lāsyāṅgānyāha--",
  "GK16visa06cu:4190": "geyapadaṃ sthitapāṭhyamāsīnaṃ puṣpagaṇḍikā // VisSd_6.212 //",
  "GK16visa06cu:4191": "pracchedakastrigūḍhaṃ ca saindhavākhyaṃ dvigūḍhakam /",
  "GK16visa06cu:4192": "uttamottamakaṃ cānyaduktapratyuktameva ca // VisSd_6.213 //",
  "GK16visa06cu:4193": "lāsye daśavidhaṃ hyetadaṅgamuktaṃ manīṣibhiḥ /",
  "GK16visa06cu:4194": "************* COMMENTARY *************",
  "GK16visa06cu:4195": "Vijñapriyā:",
  "GK16visa06cu:4196": "(vi, va) daśa lāsyāṅgāni vaktumāha---lāsyāṅgānīti /",
  "GK16visa06cu:4197": "********** END OF COMMENTARY **********",
  "GK16visa06cu:4198": "tatra--",
  "GK16visa06cu:4199": "tantrībhāṇḍaṃ puraskṛtyopaviṣṭasyāsane puraḥ // VisSd_6.214 //",
  "GK16visa06cu:4200": "śuddhaṃ gānaṃ geyapadaṃ---",
  "GK16visa06cu:4201": "************* COMMENTARY *************",
  "GK16visa06cu:4202": "Locanā:",
  "GK16visa06cu:4203": "(lo, u) śuṣkam anukaraṇīyam /",
  "GK16visa06cu:4204": "********** END OF COMMENTARY **********",
  "GK16visa06cu:4205": "yathā---gaurīgṛhe vīṇāṃ vādayantī “malayavatī---",
  "GK16visa06cu:4206": "utphullakalakesaraparāgagauradyute ! mama hi gauri ! /",
  "GK16visa06cu:4207": "abhivāñchitaṃ prasidhyatu bhagavati ! yuṣmatprasādena //",
  "GK16visa06cu:4208": "************* COMMENTARY *************",
  "GK16visa06cu:4209": "Vijñapriyā:",
  "GK16visa06cu:4210": "(vi, śa) tatra geyapadarūpaṃ lāsyāṅgamāha---tantrībhāṇḍeti /",
  "GK16visa06cu:4211": "tantrībhāṇḍam tantryāśrayāṃ vīṇāṃ puraskṛtya pradhānīkṛtya śuṣkaṃ gānaṃ nṛtyahīnagānam /",
  "GK16visa06cu:4212": "utphulleti---mamābhivāñchitamityanvayaḥ /",
  "GK16visa06cu:4213": "********** END OF COMMENTARY **********",
  "GK16visa06cu:4214": "---sthitapāṭhyaṃ taducyate /",
  "GK16visa06cu:4215": "madanottāpitā yatra paṭhati prākṛtaṃ sthitā // VisSd_6.215 //",
  "GK16visa06cu:4216": "abhinavaguptapādāstvāhuḥ---“upalakṣaṇaṃ caitat /",
  "GK16visa06cu:4217": "krodhodbhrāntasyāpi prākṛtapaṭhanaṃ sthitapāṭhyam” iti /",
  "GK16visa06cu:4218": "nikhilātodyarahitaṃ śokacintānvitābalā /",
  "GK16visa06cu:4219": "aprasādhitagātraṃ yadāsīnāsīnameva tat // VisSd_6.216 //",
  "GK16visa06cu:4220": "************* COMMENTARY *************",
  "GK16visa06cu:4221": "Vijñapriyā:",
  "GK16visa06cu:4222": "(vi, ṣa) āsīnamaṅgamāha---nikhilātodyeti /",
  "GK16visa06cu:4223": "mṛdaṅgādivādyarahitam /",
  "GK16visa06cu:4224": "śokākulā vastrācchāditagātrī yattiṣṭhati tadāsīnamityarthaḥ /",
  "GK16visa06cu:4225": "********** END OF COMMENTARY **********",
  "GK16visa06cu:4226": "ātodyamiśritaṃ geyaṃ chandāṃsi vividhāni ca /",
  "GK16visa06cu:4227": "strīpuṃsayoviparyāsaceṣṭitaṃ puṣpagaṇḍikā // VisSd_6.217 //",
  "GK16visa06cu:4228": "************* COMMENTARY *************",
  "GK16visa06cu:4229": "Vijñapriyā:",
  "GK16visa06cu:4230": "(vi, sa) puṣpagaṇḍikākhyamaṅgamāha---ātodyeti /",
  "GK16visa06cu:4231": "chandāṃsi gadyapadyarāgāṇam viparyāsaścaṣṭāvyatyāsaḥ /",
  "GK16visa06cu:4232": "Locanā:",
  "GK16visa06cu:4233": "(lo, ū) viparyāsaceṣṭitaṃ striyāḥ puruṣasya coṣṭitaṃ, paruṣasya strīceṣṭitam /",
  "GK16visa06cu:4234": "********** END OF COMMENTARY **********",
  "GK16visa06cu:4235": "anyāsaktaṃ patiṃ matvā premavicchedamanyunā /",
  "GK16visa06cu:4236": "vīṇāpuraḥsaraṃ gānaṃ striyāḥ pracchedako mataḥ // VisSd_6.218 //",
  "GK16visa06cu:4237": "************* COMMENTARY *************",
  "GK16visa06cu:4238": "Vijñapriyā:",
  "GK16visa06cu:4239": "(vi, ha) pracchedākhyamaṅgamāha---anyāsaktamiti /",
  "GK16visa06cu:4240": "uktamanyunā patimavajñāya vīṇāpurassaraṃ gānamityarthaḥ /",
  "GK16visa06cu:4241": "********** END OF COMMENTARY **********",
  "GK16visa06cu:4242": "strīveṣadhāriṇāṃ puṃsāṃ nāṭyaṃ ślakṣṇaṃ trigūḍhakam /",
  "GK16visa06cu:4243": "************* COMMENTARY *************",
  "GK16visa06cu:4244": "Vijñapriyā:",
  "GK16visa06cu:4245": "(vi, ka) trigūḍhākhyamaṅgamāha---strīveśeti /",
  "GK16visa06cu:4246": "ślakṣṇaṃ manoharam /",
  "GK16visa06cu:4247": "makaranda iti /",
  "GK16visa06cu:4248": "tena mālatīpratāraṇāya lavaṅgikāveśasya nandanapratāraṇāya mālatīveśadhāraṇāt /",
  "GK16visa06cu:4249": "********** END OF COMMENTARY **********",
  "GK16visa06cu:4250": "yathā mālatyām--“makarandaḥ--eṣo 'smi mālatīsaṃvṛttaḥ” /",
  "GK16visa06cu:4251": "kaścana bhraṣṭasaṃketaḥ suvyaktakaraṇānvitaḥ // VisSd_6.219 //",
  "GK16visa06cu:4252": "prākṛtaṃ vacanaṃ vaktiṃ yatra tatsaindhavaṃ matam /",
  "GK16visa06cu:4253": "karaṇaṃ vīṇādikriyā /",
  "GK16visa06cu:4254": "caturastrapadaṃ gītaṃ mukhapratimukhānvitam // VisSd_6.220 //",
  "GK16visa06cu:4255": "************* COMMENTARY *************",
  "GK16visa06cu:4256": "Locanā:",
  "GK16visa06cu:4257": "(lo, ṛ) caturastrapadaṃ bharatādi prasiddham /",
  "GK16visa06cu:4258": "********** END OF COMMENTARY **********",
  "GK16visa06cu:4259": "dvigūḍhaṃ rasabhāvāḍhyam--",
  "GK16visa06cu:4260": "---uttamottamakaṃ punaḥ /",
  "GK16visa06cu:4261": "kopaprasādajamadhikṣepayuktaṃ rasottaram // VisSd_6.221 //",
  "GK16visa06cu:4262": "************* COMMENTARY *************",
  "GK16visa06cu:4263": "Vijñapriyā:",
  "GK16visa06cu:4264": "(vi, kha) dvigūḍhakamaṅgamāha---caturastrapadamiti /",
  "GK16visa06cu:4265": "pādacatuṣṭayānvitaṃ gītamityarthaḥ /",
  "GK16visa06cu:4266": "tacca gītaṃ mukhapratimukhasandhyorgeyamityarthaḥ /",
  "GK16visa06cu:4267": "uttamottamakamaṅgamāha---uttamottamakaṃ punariti /",
  "GK16visa06cu:4268": "kopeti /",
  "GK16visa06cu:4269": "lāsyaṃ kadācitkopajatvāt adhikṣepayuktam /",
  "GK16visa06cu:4270": "kadācit prasādajatvāt rasottaramityarthaḥ /",
  "GK16visa06cu:4271": "hāvaheleti /",
  "GK16visa06cu:4272": "helābhinno 'tra hāvo govṛṣanyāyāt helābāhulyārthaṃ tat /",
  "GK16visa06cu:4273": "********** END OF COMMENTARY **********",
  "GK16visa06cu:4274": "hāvahelānvitaṃ citraślokabandhamanoharam /",
  "GK16visa06cu:4275": "uktipratyuktisaṃyuktaṃ sopālambhamalīkavat // VisSd_6.222 //",
  "GK16visa06cu:4276": "vilāsānvitagītārthamuktapratyuktamucyate /",
  "GK16visa06cu:4277": "************* COMMENTARY *************",
  "GK16visa06cu:4278": "Vijñapriyā:",
  "GK16visa06cu:4279": "(vi, ga) uktapratyuktamaṅgamāha---uktipratyuktīti /",
  "GK16visa06cu:4280": "upālambha upahāsaḥ /",
  "GK16visa06cu:4281": "sa cālīkārthamupanyasyetyāha---alīkavaditi /",
  "GK16visa06cu:4282": "********** END OF COMMENTARY **********",
  "GK16visa06cu:4283": "spaṣṭānyudāharaṇāni /",
  "GK16visa06cu:4284": "etadeva yadā sarvaiḥ patākāsthānakairyutam // VisSd_6.223 //",
  "GK16visa06cu:4285": "aṅkaiśca daśabhirdhorā mahānāṭakamūcire /",
  "GK16visa06cu:4286": "************* COMMENTARY *************",
  "GK16visa06cu:4287": "Vijñapriyā:",
  "GK16visa06cu:4288": "(vi, gha) mahānāṭakākhyaṃ nāṭakaprabhedamāha---etadeveti /",
  "GK16visa06cu:4289": "nāṭakamevetyarthaḥ /",
  "GK16visa06cu:4290": "sarvaiḥ patākāsthānakairiti /",
  "GK16visa06cu:4291": "sahasaivārthasampattirguṇavatyupacārataḥ /",
  "GK16visa06cu:4292": "patākāsthānakamidaṃ prathamaṃ parikīrttitam //",
  "GK16visa06cu:4293": "ityādibhiruktaiścaturbhiḥ patākasthānakairityarthaḥ /",
  "GK16visa06cu:4294": "Locanā:",
  "GK16visa06cu:4295": "(lo, ṝ) evaṃ naṭakalakṣaṇaṃ gobalīvardanyāyena bhinnaṃ mahānāṭakalakṣaṇam /",
  "GK16visa06cu:4296": "********** END OF COMMENTARY **********",
  "GK16visa06cu:4297": "etadeva nāṭakam /",
  "GK16visa06cu:4298": "yathā---bālarāmāyaṇam /",
  "GK16visa06cu:4299": "atha prakaraṇam ---",
  "GK16visa06cu:4300": "bhavetprakaraṇo vṛttaṃ laukikaṃ kavikalpitam // VisSd_6.224 //",
  "GK16visa06cu:4301": "śṛṅgāro 'ṅgī nāyakastu vipro 'mātyo 'thavā vaṇik /",
  "GK16visa06cu:4302": "sāpāyadharmakāmārthaparo dhīra śāntakaḥ // VisSd_6.225 //",
  "GK16visa06cu:4303": "************* COMMENTARY *************",
  "GK16visa06cu:4304": "Locanā:",
  "GK16visa06cu:4305": "(lo, ḷ) atha uddeśyakameṇa prakaraṇādīnnirūpayati---bhavoditi /",
  "GK16visa06cu:4306": "laukikaṃ na tu divyaṃ miśraṃ vā /",
  "GK16visa06cu:4307": "********** END OF COMMENTARY **********",
  "GK16visa06cu:4308": "vipranāyakaṃ yathā mṛcchakaṭikam /",
  "GK16visa06cu:4309": "amātyanāyakaṃ mālatīmādhavam /",
  "GK16visa06cu:4310": "vaṇiḍnāyakaṃ puṣpabhūṣitam /",
  "GK16visa06cu:4311": "************* COMMENTARY *************",
  "GK16visa06cu:4312": "Vijñapriyā:",
  "GK16visa06cu:4313": "(vi, ṅa)",
  "GK16visa06cu:4314": "nāṭakaprakaraṇabhāṇādayo ye rūpakoparūpakaprabhedā utkīrttitā “vinā viśeṣaṃ sarveṣāṃ lakṣma nāṭakavanmatam” /",
  "GK16visa06cu:4315": "ityuktatvāditthaṃ sāṅgopāṅganāṭakalakṣaṇamuktvā prakaraṇākhyaṃ dvitīyarūpakamāha---atha prakaraṇamiti /",
  "GK16visa06cu:4316": "vṛttaṃ tannāṭyavarṇanīyaprasaṅgaḥ /",
  "GK16visa06cu:4317": "tacca kavinaiva kalpitatvena purāṇeṣu adṛṣṭatvāllaukikam /",
  "GK16visa06cu:4318": "sāpāyeti /",
  "GK16visa06cu:4319": "śṛṅgāritvena kadāciddharmasya nāyikāyā mānāt kadācitkāmasya kāmārthavyavasāyāt arthasya cāpāyavānityarthaḥ /",
  "GK16visa06cu:4320": "dhīrapraśānta iti /",
  "GK16visa06cu:4321": "“sāmānyaguṇairbhūyān dvijādiko dharipraśānta“iti /",
  "GK16visa06cu:4322": "tallakṣaṇaṃ prāguktam /",
  "GK16visa06cu:4323": "puṣpabhūṣitaṃprakaraṇaviśeṣaḥ /",
  "GK16visa06cu:4324": "********** END OF COMMENTARY **********",
  "GK16visa06cu:4325": "nāyikā kulajā kvāpi veśyā kvāpi dvayaṃ kvacit /",
  "GK16visa06cu:4326": "tena bhedāstrayastasya tatra bhedastṛtīyakaḥ // VisSd_6.226 //",
  "GK16visa06cu:4327": "kitavadyūtakārādiviṭaceṭakasaṃkulaḥ /",
  "GK16visa06cu:4328": "************* COMMENTARY *************",
  "GK16visa06cu:4329": "Vijñapriyā:",
  "GK16visa06cu:4330": "(vi, ca) tena bhedāstrayastasyeti /",
  "GK16visa06cu:4331": "tasya prakaraṇasya kulajā veśyā tadubhayanāyikābhedāt bhedakṣatrayam /",
  "GK16visa06cu:4332": "tatrobhayanāyakatve tṛtīyabhedapātrāṇyāha--kitaveti /",
  "GK16visa06cu:4333": "********** END OF COMMENTARY **********",
  "GK16visa06cu:4334": "kulastrī puṣpabhūṣite /",
  "GK16visa06cu:4335": "veśyā tu raṅgavṛtte /",
  "GK16visa06cu:4336": "dve api mṛcchakaṭike /",
  "GK16visa06cu:4337": "asyanāṭakaprakṛtitvāccheṣaṃ nāṭakavat /",
  "GK16visa06cu:4338": "atha bhāṇaḥ---",
  "GK16visa06cu:4339": "bhāṇaḥ syāddhūrtacarito nānāvasthāntarātmakaḥ // VisSd_6.227 //",
  "GK16visa06cu:4340": "ekāṅka eka evātra nipuṇaḥ paṇḍito viṭaḥ /",
  "GK16visa06cu:4341": "raṅge prakāśayetsvenānubhūtamitareṇa vā // VisSd_6.228 //",
  "GK16visa06cu:4342": "saṃbodhanoktipratyukto kuryādākāśabhāṣitaiḥ /",
  "GK16visa06cu:4343": "sūcayedvīraśṛṅgārau śauryasaubhāgyavarṇanaiḥ // VisSd_6.229 //",
  "GK16visa06cu:4344": "tatraitivṛttamutpādyaṃ vṛttiḥ prāyeṇa bhārati /",
  "GK16visa06cu:4345": "mukhanivahaṇo sandhī lāsyāṅgāni daśāpi ca // VisSd_6.230 //",
  "GK16visa06cu:4346": "************* COMMENTARY *************",
  "GK16visa06cu:4347": "Vijñapriyā:",
  "GK16visa06cu:4348": "(vi, cha) bhāṇākhyaṃ rūpakamāha---atheti /",
  "GK16visa06cu:4349": "nānāvastheti /",
  "GK16visa06cu:4350": "nāṭakasyāntarātmā nāyakaḥ sa nānāvastho yatra tādṛśaḥ /",
  "GK16visa06cu:4351": "paṇḍita eva dhūrtto bodhyaḥ /",
  "GK16visa06cu:4352": "svana itareṇa vānubhūtārthamityanvayaḥ /",
  "GK16visa06cu:4353": "sūcayediti /",
  "GK16visa06cu:4354": "śauryyeṇa vīram, saubhāgyena śṛṅgāram /",
  "GK16visa06cu:4355": "sūcayedityarthaḥ /",
  "GK16visa06cu:4356": "utpādyaṃ kavinaiva /",
  "GK16visa06cu:4357": "********** END OF COMMENTARY **********",
  "GK16visa06cu:4358": "atrākāśabhāṣitarūpaparavacanamapi svayamevānuvadannuttarapratyuttare kuryāt /",
  "GK16visa06cu:4359": "śṛṅgāravīrarasau ca saubhāgyaśauryavarṇanayā sūcayet /",
  "GK16visa06cu:4360": "prāyeṇa bhāratī, kvāpi kauśikyapi vṛttirbhavati /",
  "GK16visa06cu:4361": "lāsyāṅgāni geyapadādīni /",
  "GK16visa06cu:4362": "udāhaṇaṃ līlāmadhukaraḥ /",
  "GK16visa06cu:4363": "************* COMMENTARY *************",
  "GK16visa06cu:4364": "Vijñapriyā:",
  "GK16visa06cu:4365": "(vi, ja) vyācaṣṭe---atreti /",
  "GK16visa06cu:4366": "līlāmadhukaro bhāṇākhyarūpakaviśeṣaḥ /",
  "GK16visa06cu:4367": "********** END OF COMMENTARY **********",
  "GK16visa06cu:4368": "atha vyāyogaḥ---",
  "GK16visa06cu:4369": "khyātetivṛtto vyāyogaḥ svalpastrījanasaṃyutaḥ /",
  "GK16visa06cu:4370": "hīno garbhavimarśābhyāṃ narairbahubhirāśritaḥ // VisSd_6.231 //",
  "GK16visa06cu:4371": "************* COMMENTARY *************",
  "GK16visa06cu:4372": "Locanā:",
  "GK16visa06cu:4373": "(lo, e) prakaraṇād bhedo garbhāvimarśābhāvena /",
  "GK16visa06cu:4374": "********** END OF COMMENTARY **********",
  "GK16visa06cu:4375": "ekāṅkaśca bhavedastrīnimittasamarodayaḥ /",
  "GK16visa06cu:4376": "kaiśikīvṛttirahitaḥ prakhyātastatra nāyakaḥ // VisSd_6.232 //",
  "GK16visa06cu:4377": "rājaṣiratha divyo vā bhaveddhīroddhataśca saḥ /",
  "GK16visa06cu:4378": "hāsyaśṛṅgāraśāntebhya itare 'trāṅgino rasāḥ // VisSd_6.233 //",
  "GK16visa06cu:4379": "yathā saugandhaikāharaṇam /",
  "GK16visa06cu:4380": "atha samavakāraḥ---",
  "GK16visa06cu:4381": "vṛttaṃ samavakāre tu khyātaṃ devāsurāśrayam /",
  "GK16visa06cu:4382": "sandhayo nirvimarśāstu trayo 'ṅkāstatra cādime // VisSd_6.234 //",
  "GK16visa06cu:4383": "sandhī dvāvantyayostadvadeka eko bhavetpunaḥ /",
  "GK16visa06cu:4384": "nāyakā dvādaśodāttāḥ prakhyātā devamānavāḥ // VisSd_6.235 //",
  "GK16visa06cu:4385": "phalaṃ pṛthakpṛthakteṣāṃ vīramukhyo 'khilo rasaḥ /",
  "GK16visa06cu:4386": "vṛttayo mandakauśikyo nātra bindupraveśakau // VisSd_6.236 //",
  "GK16visa06cu:4387": "vīthyaṅgāni ca tatra syuryayālābhaṃ trayodaśa /",
  "GK16visa06cu:4388": "gāyatryuṣṇiṅmukhānyatra cchandāṃsi vividhāni ca // VisSd_6.237 //",
  "GK16visa06cu:4389": "************* COMMENTARY *************",
  "GK16visa06cu:4390": "Locanā:",
  "GK16visa06cu:4391": "(lo, ai) gāyatryādīnāṃ chandasāṃ lakṣaṇānyākāreṣu boddhavyāni /",
  "GK16visa06cu:4392": "********** END OF COMMENTARY **********",
  "GK16visa06cu:4393": "triśṛṅgārastrikapaṭaḥ kāryaścāyaṃ trividravaḥ /",
  "GK16visa06cu:4394": "vastu dvādaśanālībhirniṣpādyaṃ prathamāṅkagam // VisSd_6.238 //",
  "GK16visa06cu:4395": "dvitīye 'ṅke catasṛbhirdvābhyāmaṅketṛtīyake /",
  "GK16visa06cu:4396": "************* COMMENTARY *************",
  "GK16visa06cu:4397": "Vijñapriyā:",
  "GK16visa06cu:4398": "(vi, jha) vyāyogākhyaṃ rūpakamāha---atheti /",
  "GK16visa06cu:4399": "saugandhikāharaṇaṃ vyāyogākhyarūpakaviśeṣaḥ /",
  "GK16visa06cu:4400": "samavakārākhyaṃ rūpakamāha---atheti /",
  "GK16visa06cu:4401": "ādime 'ṅke antyayoraṅkayorekaḥ sandhirityarthaḥ /",
  "GK16visa06cu:4402": "mandakauśikyaḥ kauśikyā evāmtaraviśeṣāḥ /",
  "GK16visa06cu:4403": "triśṛṅgārādikaṃ svayameva vyākhyāsyati---vastu iti /",
  "GK16visa06cu:4404": "prathamāṅkagaṃ prathamāṅkabodhanīyaṃ vastu /",
  "GK16visa06cu:4405": "ghaṭikādvayātmakanāḍīdvādaśakairaṣṭacatvāriṃśaddaṇḍairniṣpādyaṃ kāryyamityarthaḥ /",
  "GK16visa06cu:4406": "********** END OF COMMENTARY **********",
  "GK16visa06cu:4407": "nālikā ghaṭikādvayamucyate /",
  "GK16visa06cu:4408": "bindupraveśakau ca nāṭakoktāvapi neha vidhātavyau /",
  "GK16visa06cu:4409": "************* COMMENTARY *************",
  "GK16visa06cu:4410": "Vijñapriyā:",
  "GK16visa06cu:4411": "(vi, ña) vyācaṣṭe---nāḍikā ceti ghaṭikā daṇḍadvayam /",
  "GK16visa06cu:4412": "********** END OF COMMENTARY **********",
  "GK16visa06cu:4413": "tatra---",
  "GK16visa06cu:4414": "dharmārthakāmaistrividhaḥ śṛṅgāraḥ, kapaṭaḥ punaḥ // VisSd_6.239 //",
  "GK16visa06cu:4415": "svābhāvikaḥ kṛtrimaśca daivajo vidravaḥ punaḥ /",
  "GK16visa06cu:4416": "acetanaiścetanaiśca cetanācetanaiḥkṛtaḥ // VisSd_6.240 //",
  "GK16visa06cu:4417": "************* COMMENTARY *************",
  "GK16visa06cu:4418": "Vijñapriyā:",
  "GK16visa06cu:4419": "(vi, ṭa) tatra śṛṅgārādikaṃ kārikayā āha---dharmārtheti /",
  "GK16visa06cu:4420": "trikapaṭatvaṃ vyākhyātuṃ kapaṭatraividhyamāha---kapaṭaḥ punariti /",
  "GK16visa06cu:4421": "trividravatvaṃ vyākhyātumāha---vidravaḥ punaḥ iti /",
  "GK16visa06cu:4422": "kautukena pratāraṇādiviśeṣo vidravaḥ /",
  "GK16visa06cu:4423": "sa cācetanaiḥ kāṣṭhaputtalikādibhiścetanaiḥ prahasanakaraiścetanācetanaiścetanatve 'pi prakṛṣṭacetanārahitaiḥ paśvādibhiḥ tadvakṣyati /",
  "GK16visa06cu:4424": "gajādibhiriti tatra dharmaśṛṅgārādikamicchayā vyutkameṇa darśayati /",
  "GK16visa06cu:4425": "********** END OF COMMENTARY **********",
  "GK16visa06cu:4426": "tatra śāstrāvirodhena kṛto dharmaśṛṅgāraḥ /",
  "GK16visa06cu:4427": "arthalābhārthakalpitor'thaśṛṅgāraḥ /",
  "GK16visa06cu:4428": "prahasanaśṛṅgāraḥ kāmaśṛṅgāraḥ /",
  "GK16visa06cu:4429": "tatra kāmaśṛṅgāraḥ prathamāṅkaḥ eva /",
  "GK16visa06cu:4430": "anyayostu na niyama ityāhuḥ /",
  "GK16visa06cu:4431": "cetanācetanā gajādayaḥ /",
  "GK16visa06cu:4432": "samavakīryante bahavor'thā asminnati samavakāraḥ /",
  "GK16visa06cu:4433": "yathā---samudramathanam /",
  "GK16visa06cu:4434": "************* COMMENTARY *************",
  "GK16visa06cu:4435": "Vijñapriyā:",
  "GK16visa06cu:4436": "(vi, ṭha)",
  "GK16visa06cu:4437": "tatra nāyikānāyakayoḥ arthalābhārthaḥ śṛṅgāro veśyānāṃ; dharmāvirodhī śṛṅgāraḥ svadāreṣu puṃsaḥ /",
  "GK16visa06cu:4438": "samavakārapadavyutpattimāha---samavakīryyanta iti /",
  "GK16visa06cu:4439": "Locanā:",
  "GK16visa06cu:4440": "(lo, o)",
  "GK16visa06cu:4441": "prahasano hāsyayuktaḥ prathamoddiṣṭo 'pi dharmaśṛṅgāraḥ paścād vidheyatvena paścād vyākhyātaḥ /",
  "GK16visa06cu:4442": "aniyamāditi kvaciddivyaḥ kvacinnaro vā nāyakaḥ arthaprakṛtayaḥ ārambhayatnādyāḥ /",
  "GK16visa06cu:4443": "********** END OF COMMENTARY **********",
  "GK16visa06cu:4444": "atha ḍimaḥ---",
  "GK16visa06cu:4445": "māyendrajālasaṃgrāmakrodhodbhrāntādiceṣṭitaiḥ /",
  "GK16visa06cu:4446": "uparāgaiśca bhūyiṣṭho ḍimaḥ khyātetivṛttakaḥ // VisSd_6.241 //",
  "GK16visa06cu:4447": "************* COMMENTARY *************",
  "GK16visa06cu:4448": "Vijñapriyā:",
  "GK16visa06cu:4449": "(vi, ḍa) ḍimasaṃjñakaṃ rūpakamāha--atheti /",
  "GK16visa06cu:4450": "māyeti /",
  "GK16visa06cu:4451": "māyātmakatvāt adṛśyatā /",
  "GK16visa06cu:4452": "indrajālamalīkanānāvastupradarśanam /",
  "GK16visa06cu:4453": "saṅgrāmakrodhodbhrāntādiceṣṭitamitastato vikṣepaḥ /",
  "GK16visa06cu:4454": "uparāgaḥ upadravaḥ /",
  "GK16visa06cu:4455": "********** END OF COMMENTARY **********",
  "GK16visa06cu:4456": "aṅgī raudrarasastatra sarve 'ṅgāni rasāḥ punaḥ /",
  "GK16visa06cu:4457": "catvāro 'ṅkā matā neha viṣkambhakapraveśakau // VisSd_6.242 //",
  "GK16visa06cu:4458": "nāyakā devagandharvayakṣarakṣomahoragāḥ /",
  "GK16visa06cu:4459": "bhūtapretapiśācādyāḥ ṣoḍaśātyantamuddhatāḥ // VisSd_6.243 //",
  "GK16visa06cu:4460": "vṛttayaḥ kauśikīhīnā nirvimarśāśca sandhayaḥ /",
  "GK16visa06cu:4461": "dīptāḥ syuḥ ṣaḍrasāḥ śāntahāsyaśṛṅgāravajiṃtāḥ // VisSd_6.244 //",
  "GK16visa06cu:4462": "atrodāharaṇaṃ ca “tripuradāhaḥ” iti maharṣiḥ /",
  "GK16visa06cu:4463": "athehāmṛgaḥ--",
  "GK16visa06cu:4464": "īhāmṛgo miśravṛttaścaturaṅkaḥ prakīrtitaḥ /",
  "GK16visa06cu:4465": "mukhapratimukhe sandhī tatra nirvahaṇaṃ tathā // VisSd_6.245 //",
  "GK16visa06cu:4466": "naradivyāvaniyamau nāyakapratināyakau /",
  "GK16visa06cu:4467": "khyātau dhīroddhatāvanyo gūḍhabhāvādayuktakṛt // VisSd_6.246 //",
  "GK16visa06cu:4468": "************* COMMENTARY *************",
  "GK16visa06cu:4469": "Vijñapriyā:",
  "GK16visa06cu:4470": "(vi, ḍha) īhāmṛgākhyaṃ rūpakamāha---atheheti /",
  "GK16visa06cu:4471": "miśravṛttaḥ khyātākhyātavṛttāntaḥ nirvahaṇopasaṃhṛtirūpasiddhirapi tatretyarthaḥ /",
  "GK16visa06cu:4472": "naradivyāviti /",
  "GK16visa06cu:4473": "narau vā divyau vā naradivyau vā nāyakapratināyakāvityarthaḥ /",
  "GK16visa06cu:4474": "tayorādyo dhīraḥ /",
  "GK16visa06cu:4475": "antya uddhataḥ /",
  "GK16visa06cu:4476": "sa ca mūḍhabhāvāt ayuktakārī /",
  "GK16visa06cu:4477": "********** END OF COMMENTARY **********",
  "GK16visa06cu:4478": "divyastriyamanicchantīkapahārādinecchataḥ /",
  "GK16visa06cu:4479": "śṛṅgārābhāsamapyasya kiñcitkiñcitpradarśayet // VisSd_6.247 //",
  "GK16visa06cu:4480": "patākānāyakā divyā martyā vāpi daśoddhatāḥ /",
  "GK16visa06cu:4481": "yuddhamānīya saṃrambhaṃ paraṃ vyājānnivartate // VisSd_6.248 //",
  "GK16visa06cu:4482": "mahādhmāno vadhaprāptā api vadhyāḥ syuratra no /",
  "GK16visa06cu:4483": "************* COMMENTARY *************",
  "GK16visa06cu:4484": "Vijñapriyā:",
  "GK16visa06cu:4485": "(vi, ṇa) divyastriyamanicchantīmicchataḥ śṛṅgārābhāsamapītyanvayaḥ /",
  "GK16visa06cu:4486": "patākānāyakavyāpiprāsaṅgikavṛttapravarttakā nāyikā “vyāpi prāsaṅgikaṃ vṛttaṃ patāketyabhidhīyate“ityuktatvāt /",
  "GK16visa06cu:4487": "te tu divyamarttyā dvādaśa ityarthaṃ /",
  "GK16visa06cu:4488": "tathā ca nāyakapratināyakau dvau, patākānāyakā daśa iti dvādhaśā /",
  "GK16visa06cu:4489": "yuddhamiti yuddharūpaṃ saṃrambhaṃ vikramaṃ parabalamānīya prāpayya vyājāt nivarttayet ityarthaḥ /",
  "GK16visa06cu:4490": "tatra hetumāha---māhatmāna iti /",
  "GK16visa06cu:4491": "teṣāṃ vadhānarhatvādityarthaḥ /",
  "GK16visa06cu:4492": "itthaṃ nāyakapratināyakayordivyamarttyāditvāt niyama uktaḥ /",
  "GK16visa06cu:4493": "********** END OF COMMENTARY **********",
  "GK16visa06cu:4494": "ekāṅko deva evātra netetyāhuḥ pare punaḥ // VisSd_6.249 //",
  "GK16visa06cu:4495": "divyastrīhetukaṃ yuddhaṃ nāyakāḥ ṣaḍitītare /",
  "GK16visa06cu:4496": "miśraṃ khyātākhyātam /",
  "GK16visa06cu:4497": "anyaḥ pratināyakaḥ /",
  "GK16visa06cu:4498": "patākānāyakāstu nāyakapratināyakayormilitā daśa /",
  "GK16visa06cu:4499": "nāyako mṛgavadalabhyāṃ nāyikāmatra īhate vāñchatītīhāmṛgaḥ /",
  "GK16visa06cu:4500": "yathā---kusumaśekharavijayādiḥ /",
  "GK16visa06cu:4501": "************* COMMENTARY *************",
  "GK16visa06cu:4502": "Vijñapriyā:",
  "GK16visa06cu:4503": "(vi, ta) anye tu divyaikānāyakaniyamamāhuḥ /",
  "GK16visa06cu:4504": "anye tu ṣaḍnāyakamāhurityāha--ekāṅko divya ityādi ca /",
  "GK16visa06cu:4505": "patākānāyaka ityādikaṃ vyācaṣṭai---patākāsthā iti nāyakapratināyakayoḥ sambandhinaḥ patākāsthā nāyakā militāḥ saṅgatā daśa ityarthaḥ īhāmṛgavyutpattimāha---nāyako mṛgavaditi /",
  "GK16visa06cu:4506": "********** END OF COMMENTARY **********",
  "GK16visa06cu:4507": "athāṅkaḥ---",
  "GK16visa06cu:4508": "utsṛṣṭikāṅka ekāṅko netāraḥ prākṛtā narāḥ // VisSd_6.250 //",
  "GK16visa06cu:4509": "raso 'tra karuṇaḥ sthāyī bahustrīparidevitam /",
  "GK16visa06cu:4510": "prakhyātamitivṛttaṃ ca kavirbuddhyā prapañcayet // VisSd_6.251 //",
  "GK16visa06cu:4511": "bhāṇāvatsandhaivṛttayaṅgānyasmiñjayaparājayau /",
  "GK16visa06cu:4512": "yuddhaṃ ca vācā karttavyaṃ nirvadavacanaṃ bahu // VisSd_6.252 //",
  "GK16visa06cu:4513": "isaṃ ca kecit nāṭakādyantaḥ pātyaṅkaparicchedārthamutsṛṣṭikāṅkanāmānam āhuḥ /",
  "GK16visa06cu:4514": "anye tu---utkrāntā vilomarūpā sṛṣṭiryatretyutsṛṣṭikāṅkaḥ /",
  "GK16visa06cu:4515": "yathā--śamiṣṭhāyayātiḥ /",
  "GK16visa06cu:4516": "************* COMMENTARY *************",
  "GK16visa06cu:4517": "Vijñapriyā:",
  "GK16visa06cu:4518": "(vi, tha) utsṛṣṭikāṅkākhyaṃ rūpakamāha---atheti /",
  "GK16visa06cu:4519": "bahustrīṇāṃ paridevitaṃ śokaḥ sthāyibhāvaḥ ityarthaḥ /",
  "GK16visa06cu:4520": "utsṛṣṭikāṅkapadārthaṃ vyācaṣṭe--imaṃ ceti /",
  "GK16visa06cu:4521": "nāṭakādyantaḥ--pātīti nāṭakāntare dvitryādyaṅkāḥ /",
  "GK16visa06cu:4522": "asya ca ekāṅkatvena aṅkāntarotsaṅkāt amum utsṛṣṭikāṅkanāmānaṃ kecidāhurityarthaḥ /",
  "GK16visa06cu:4523": "anye tu vakṣyamāṇavīthyāmapi ekāṅkasattvāt tasyā api utsṛṣṭikāṅkatvāpatteḥ /",
  "GK16visa06cu:4524": "tatpadārthamanyathāhustadāha---anye tviti /",
  "GK16visa06cu:4525": "vilometi prākṛtanāyakatvena vilomatā /",
  "GK16visa06cu:4526": "********** END OF COMMENTARY **********",
  "GK16visa06cu:4527": "atha vīthī---",
  "GK16visa06cu:4528": "vīthyāmeko bhavedaṅkaḥ kaścideko 'tra kalpyate /",
  "GK16visa06cu:4529": "ākāśabhāṣitairuktaiścitrāṃ pratyuktimāśritaḥ // VisSd_6.253 //",
  "GK16visa06cu:4530": "sūcayedbhari śṛṅgāraṃ kiñcidanyānnasān prati /",
  "GK16visa06cu:4531": "mukhanirvahaṇo sandhaī arthaprakṛtayo 'khilāḥ // VisSd_6.254 //",
  "GK16visa06cu:4532": "************* COMMENTARY *************",
  "GK16visa06cu:4533": "Vijñapriyā:",
  "GK16visa06cu:4534": "(vi, da) vīthyākhyaṃ rūpakamāha--atheti /",
  "GK16visa06cu:4535": "kaścideka ityatra nāyaka iti śeṣaḥ /",
  "GK16visa06cu:4536": "arthaprakṛtaya iti bījaṃ binduḥ patākā ca prakarī kāryyameva iti yāḥ pañca prakṛtayaḥ prāguktāstā ākhilā api atretyarthaḥ /",
  "GK16visa06cu:4537": "********** END OF COMMENTARY **********",
  "GK16visa06cu:4538": "kaściduttamo madhyamo 'dhamo vā śṛṅgārabahulatvāccāsyāḥ kauśikīvṛttibahulatvam /",
  "GK16visa06cu:4539": "************* COMMENTARY *************",
  "GK16visa06cu:4540": "Vijñapriyā:",
  "GK16visa06cu:4541": "(vi, dha) vyācaṣṭe---kaściditi /",
  "GK16visa06cu:4542": "uttamādyanyataro nāyaka ityarthaḥ /",
  "GK16visa06cu:4543": "kauśikyā vṛtteratra anuktatve 'pi bhūriśṛṅgāravattvāt tallābha ityāha--śṛṅgārabahulatvāditi /",
  "GK16visa06cu:4544": "********** END OF COMMENTARY **********",
  "GK16visa06cu:4545": "asyāstrayodaśāṅgāni nirdiśanti manīṣiṇaḥ /",
  "GK16visa06cu:4546": "uddhātya (ta) kāvalagite prapañcastrigataṃ chalam // VisSd_6.255 //",
  "GK16visa06cu:4547": "vākkelyadhibale gaṇḍamavasyanditanālike /",
  "GK16visa06cu:4548": "asatpralāpavyāhāramṛda(mārda) vāni ca tāni tu // VisSd_6.256 //",
  "GK16visa06cu:4549": "tatroddhātya(ta) kāvalagite prastāvanāprastāve sodāharaṇaṃ lakṣite /",
  "GK16visa06cu:4550": "************* COMMENTARY *************",
  "GK16visa06cu:4551": "Vijñapriyā:",
  "GK16visa06cu:4552": "(vi, na) prastāvanāprastāve iti /",
  "GK16visa06cu:4553": "“pādani tvagatārthani tadarthagataye narāḥ /",
  "GK16visa06cu:4554": "yojayanti padairanyaiḥ sa udghātyaka ucyate //",
  "GK16visa06cu:4555": "“ityuddhātakalakṣaṇasya “yatraikatra samāveśāt kāryyamanyat prasādhyate /",
  "GK16visa06cu:4556": "prayoge sati tadjñeyaṃ nāmnāvalagitaṃ budhaiḥ” //",
  "GK16visa06cu:4557": "iti avalagitalakṣaṇasya ca prastāvanāprastāve uktatvāt /",
  "GK16visa06cu:4558": "********** END OF COMMENTARY **********",
  "GK16visa06cu:4559": "mitho vākyamasadbhūtaṃ prapañco hāsyakṛnmataḥ /",
  "GK16visa06cu:4560": "************* COMMENTARY *************",
  "GK16visa06cu:4561": "Vijñapriyā:",
  "GK16visa06cu:4562": "(vi, pa) prapañcākhyamaṅgamāha---mitha iti--asadbhūtam alīkārtham ata eva hāsyakṛt /",
  "GK16visa06cu:4563": "Locanā:",
  "GK16visa06cu:4564": "(lo, au) mithaḥ asadbhatūṃ vākyamiti sambandhaḥ /",
  "GK16visa06cu:4565": "********** END OF COMMENTARY **********",
  "GK16visa06cu:4566": "yathā vikramorvaśyām--valībhīsthavidūṣakaceṭyoranyonyavacanam /",
  "GK16visa06cu:4567": "trigataṃ syādanekārthayojanaṃ śrutisāmyataḥ // VisSd_6.257 //",
  "GK16visa06cu:4568": "************* COMMENTARY *************",
  "GK16visa06cu:4569": "Vijñapriyā:",
  "GK16visa06cu:4570": "(vi, pha) trigatākhyamaṅgamāha---trigatamiti /",
  "GK16visa06cu:4571": "śrutisāmyataḥ śrūyamāṇaśabdadvayasāmyāt tayorvastuta ekārthatve 'pi anekārthayorekabhinnārthayoryojanaṃ pratyāyanamityarthaḥ",
  "GK16visa06cu:4572": "********** END OF COMMENTARY **********",
  "GK16visa06cu:4573": "yathā tatraiva---rājā---",
  "GK16visa06cu:4574": "sarvakṣitibhṛtāṃ nātha !, dṛṣṭā sarvāṅgasundarī /",
  "GK16visa06cu:4575": "rāmā ramye vanānte 'smin mayā virahitā tvayā //",
  "GK16visa06cu:4576": "(nepathye tatraiva pratiśabdaḥ) rājā kathaṃ dṛṣṭetyāha /",
  "GK16visa06cu:4577": "atra praśnavākyamevottaratvena yojitam /",
  "GK16visa06cu:4578": "naṭāditritayaviṣayamevedamiti kaścit /",
  "GK16visa06cu:4579": "************* COMMENTARY *************",
  "GK16visa06cu:4580": "Vijñapriyā:",
  "GK16visa06cu:4581": "(vi, ba) sarvakṣitīti---idaṃ himālayasya sambodhanam /",
  "GK16visa06cu:4582": "mayā virahitā sarvāṅgasundarī rāmā urvaśī ramye 'smin vanānte tvayā dṛṣṭā iti praśnaḥ /",
  "GK16visa06cu:4583": "kathaṃ dṛṣṭā ityāhatvayā virahitā mayā dṛṣṭeti pratiśabdārthasya yojanāddarśanottaraṇaśabdayorekārthatve 'pi darśitarītyā praśrottarabhāvena yojanādanekārthatā,",
  "GK16visa06cu:4584": "tad vyācaṣṭe---atra praśreti /",
  "GK16visa06cu:4585": "naṭanaṭīsūtradhāratrayaprayojyatvenāsya trigatatvaṃ kecit vyācakṣate, tadāha---naṭādīti /",
  "GK16visa06cu:4586": "Locanā:",
  "GK16visa06cu:4587": "(lo, a) kṣitibhṛtāṃ parvatānāṃ rājñāñca /",
  "GK16visa06cu:4588": "mayā virahitā tvayā dṛṣṭā; pakṣe tvayā virahitā mayā dṛṣṭā /",
  "GK16visa06cu:4589": "atra rājñāṃ prathamārthābhiprāyeṇa praśrarūpārthaṃ vākyamidamuktvā parvate pratidhvanimākarṇya dvitīyārthaḥ parvatasyottaratvenāvagato virahonmādāta /",
  "GK16visa06cu:4590": "********** END OF COMMENTARY **********",
  "GK16visa06cu:4591": "priyābhairapriyairvākyairvilobhyacchalanācchalam /",
  "GK16visa06cu:4592": "yathā veṇyām--bhīmārjunau---",
  "GK16visa06cu:4593": "kartā dyūtacchalānāṃ,",
  "GK16visa06cu:4594": "jatumayaśaraṇoddīpanaḥ so 'bhimānī rājā duḥśāsanādergururanujaśatasyāṅgarājasya mitram /",
  "GK16visa06cu:4595": "kṛṣṇākeśottarīyavyapanayanapaṭuḥ pāṇḍavā yasya dāsāḥ kvā'ste duryodhano 'sau kathayata,",
  "GK16visa06cu:4596": "na ruṣā,",
  "GK16visa06cu:4597": "draṣṭumabhyāgatau svaḥ //",
  "GK16visa06cu:4598": "************* COMMENTARY *************",
  "GK16visa06cu:4599": "Vijñapriyā:",
  "GK16visa06cu:4600": "(vi, bha) chalākhyamaṅgamāha---priyābhairiti /",
  "GK16visa06cu:4601": "vilobhya pratārya chalanādupahasanāt /",
  "GK16visa06cu:4602": "kartteti---palāyituṃ duryodhanamanviṣyato bhīmārjunayorvākyamidam /",
  "GK16visa06cu:4603": "dyūtacchalādikarttṛtvaviśiṣṭo yastaṃ draṣṭumāgatau svaḥ na tu ruṣā ityanvayaḥ /",
  "GK16visa06cu:4604": "śaraṇaṃ gṛham /",
  "GK16visa06cu:4605": "duḥ śāsanāderanujaśatasya gururityanvayaḥ /",
  "GK16visa06cu:4606": "aṅgarājasya karṇasya /",
  "GK16visa06cu:4607": "atra draṣṭumeva na ruṣeti priyābhena vākyena pratārya upahasanam /",
  "GK16visa06cu:4608": "Locanā:",
  "GK16visa06cu:4609": "(lo, ā) śaraṇaṃ gṛham /",
  "GK16visa06cu:4610": "********** END OF COMMENTARY **********",
  "GK16visa06cu:4611": "********** END OF COMMENTARY **********",
  "GK16visa06cu:4612": "anye tvāhuśchalaṃ kiñcitkāryamuddiśya kasyacit // VisSd_6.258 //",
  "GK16visa06cu:4613": "udīryate yadvacanaṃ vañcanāhāsyaroṣakṛt /",
  "GK16visa06cu:4614": "vākkelirhāsyasambandho dvitripratyuktito bhavet // VisSd_6.259 //",
  "GK16visa06cu:4615": "************* COMMENTARY *************",
  "GK16visa06cu:4616": "Vijñapriyā:",
  "GK16visa06cu:4617": "(vi, ma) anye iti /",
  "GK16visa06cu:4618": "kasyacit kiñcit kāryamuddiśya ityanvayaḥ /",
  "GK16visa06cu:4619": "vākkelirūpam aṅgamāha---vākkelīti /",
  "GK16visa06cu:4620": "********** END OF COMMENTARY **********",
  "GK16visa06cu:4621": "dvitrītyupalakṣaṇam /",
  "GK16visa06cu:4622": "yathā---",
  "GK16visa06cu:4623": "bhikṣo ! māṃsaniṣevaṇaṃ prakuruṣe,",
  "GK16visa06cu:4624": "kiṃ tena madyaṃ vinā madyaṃ cāpi tava priyaṃ priyamaho vārāṅganābhiḥ saha /",
  "GK16visa06cu:4625": "veśyāpyartharuciḥ kutastava dhanaṃ dyūtena cauryeṇa vā cauryadyūtaparigraho 'pi bhavato,",
  "GK16visa06cu:4626": "naṣṭasya kānyā gatiḥ //",
  "GK16visa06cu:4627": "************* COMMENTARY *************",
  "GK16visa06cu:4628": "Vijñapriyā:",
  "GK16visa06cu:4629": "(vi, ya) bhikṣo iti /",
  "GK16visa06cu:4630": "parihāsāya māṃsaṃ bhakṣantaṃ bhikṣuṃ prati bhikṣo ityādirgṛhiṇaḥ praśraḥ /",
  "GK16visa06cu:4631": "kiṃ tena iti bhikṣoḥ pratyuttaram /",
  "GK16visa06cu:4632": "madyaṃ cāpi ityādikaṃ gṛhiṇaḥ /",
  "GK16visa06cu:4633": "priyamaho veśyāṅganābhirityādikaṃ bhikṣoḥ /",
  "GK16visa06cu:4634": "atrādhikasyāpyakāryasya sattve alpakāryapraśrāt aho ityuktam /",
  "GK16visa06cu:4635": "veśyāpītyādi dhanamityantaṃ gṛhiṇaḥ /",
  "GK16visa06cu:4636": "dyūtenetyādikaṃ bhikṣoḥ /",
  "GK16visa06cu:4637": "cauryyetyādikaṃ gṛhiṇaḥ /",
  "GK16visa06cu:4638": "naṣṭasyetyādikaṃ bhikṣoḥ pratyuktiḥ /",
  "GK16visa06cu:4639": "********** END OF COMMENTARY **********",
  "GK16visa06cu:4640": "kecit--“prakrāntavākyasya sākāṅkṣasyaiva nivṛttirvākkeliḥ” ityāhuḥ /",
  "GK16visa06cu:4641": "anye “anekasya praśnasyaikamuttaram” /",
  "GK16visa06cu:4642": "************* COMMENTARY *************",
  "GK16visa06cu:4643": "Vijñapriyā:",
  "GK16visa06cu:4644": "(vi, ra) keciditi---ākāṅkṣotthāpakaprakrāntavākyasya tadanivṛttau tannivartakavākyādyuktiḥ /",
  "GK16visa06cu:4645": "********** END OF COMMENTARY **********",
  "GK16visa06cu:4646": "anyonyavākyādhikyoktiḥ spardhayādhibalaṃ matam /",
  "GK16visa06cu:4647": "yathā mama prabhāvatyām--vajranābhaḥ---",
  "GK16visa06cu:4648": "asya vakṣaḥ kṣaṇonaiva nirmathya gadayānayā /",
  "GK16visa06cu:4649": "līlayonmūlayāmyeṣa bhuvanadvayamadya vaḥ //",
  "GK16visa06cu:4650": "pradyumnaḥ---are re asurāpasada ! alamamunā bahupralāpena /",
  "GK16visa06cu:4651": "mama khalu---",
  "GK16visa06cu:4652": "adya pracaṇḍabhujadaṇḍasamarpitorukodaṇḍanirgalitakāṇḍasamūhapātaiḥ /",
  "GK16visa06cu:4653": "āstāṃ samastaditijakṣatajokṣiteyaṃ kṣoṇiḥ kṣaṇena piśitāśanalobhanīyā //",
  "GK16visa06cu:4654": "************* COMMENTARY *************",
  "GK16visa06cu:4655": "Vijñapriyā:",
  "GK16visa06cu:4656": "(vi, la) adhibalākhyamaṅgamāha---anyonyeti /",
  "GK16visa06cu:4657": "asya vajña ityādikaṃ prāga vyākhyātam /",
  "GK16visa06cu:4658": "adya pracaṇḍeti /",
  "GK16visa06cu:4659": "adya mama pracaṇḍe bhujadaṇḍe samarpito ya uruḥ kodaṇḍastato nirgalitānāṃ kāṇḍānāṃ bāṇaānāṃ samūhasya (sahastrasya vā pāṭhabhedāt )",
  "GK16visa06cu:4660": "pātairiyaṃ kṣauṇī kṣaṇena samastadaityakṣatajaiḥ ukṣitā satī piśitāśanānāṃ lobhanīya āstāmityanvayaḥ /",
  "GK16visa06cu:4661": "********** END OF COMMENTARY **********",
  "GK16visa06cu:4662": "gaṇḍaṃ prastutasaṃbandhi bhinnārthaṃ satvaraṃ vacaḥ // VisSd_6.260 //",
  "GK16visa06cu:4663": "yathā veṇyām--rājā---",
  "GK16visa06cu:4664": "adhyāsituṃ tava cirājjaghanasthalasya paryāptameva karabhoru ! mamorugmam //",
  "GK16visa06cu:4665": "anantaram (praviśya) kañcukī--deva ! bhagnaṃ bhagnam-ityādi /",
  "GK16visa06cu:4666": "atra rathaketanabhaṅgārthaṃ vacanamūrubhaṅgārthe sambandhe sambaddham /",
  "GK16visa06cu:4667": "************* COMMENTARY *************",
  "GK16visa06cu:4668": "Vijñapriyā:",
  "GK16visa06cu:4669": "(vi, va) gaṇḍākhyamaṅgamāha---gaṇḍamiti /",
  "GK16visa06cu:4670": "satvareṇoktatvāt satvaraṃ bhinnārthaṃ vaco yat prastutasya prakrāntasya varṇanaṃ tat sambandhitayā pratīyate ityarthaḥ /",
  "GK16visa06cu:4671": "rājā duryodhanaḥ /",
  "GK16visa06cu:4672": "karabhoru iti bhānumatyāḥ sambodhanam /",
  "GK16visa06cu:4673": "jaghanasthalasyādhyāsitum adhyāsanāya ityarthaḥ /",
  "GK16visa06cu:4674": "bhāve tumyogāt ṣaṣṭī /",
  "GK16visa06cu:4675": "paryāptaṃ yogyam /",
  "GK16visa06cu:4676": "atra prakrāntasya ūrorbhaṅgapratītirityāha---atreti /",
  "GK16visa06cu:4677": "********** END OF COMMENTARY **********",
  "GK16visa06cu:4678": "vyākhyānaṃ svarasoktasyānyathāvasyanditaṃ bhavet /",
  "GK16visa06cu:4679": "yathā chilitarāme--sītā-jāda ! kāllaṃ kkhu aojjhāeṇa gantavvam, tarhi so rāā viṇaeṇa paṇayidavvo /",
  "GK16visa06cu:4680": "lavaḥ--atha kimāvābhyāṃ rājopajīvibhyāṃ bhavitavyam /",
  "GK16visa06cu:4681": "sītā--jāda ! so kkhu tumhāṇaṃ pidā /",
  "GK16visa06cu:4682": "lavaḥ--kimāvayo raghupatiḥ pitā /",
  "GK16visa06cu:4683": "sītā--(sāśaṅkam) mā aṇṇadhā saṅkaddham, ṇa kkhu tumhāṇaṃ saalāe jjeva puhavīetti /",
  "GK16visa06cu:4684": "************* COMMENTARY *************",
  "GK16visa06cu:4685": "Vijñapriyā:",
  "GK16visa06cu:4686": "(vi, śa) avasyanditākhyamaṅgamāha---vyākhyānamiti /",
  "GK16visa06cu:4687": "svarasoktasya vaktṛbhāvena utkasya śroturasvarasāt yadanyathā vyākhyānaṃ tadavasyanditamityarthaḥ /",
  "GK16visa06cu:4688": "jādetyādi lavakuśau prati sītāyā uktiḥ /",
  "GK16visa06cu:4689": "jāta ! kalyaṃ khalu yuvābhyāmayodhyāyāṃ gantavyam /",
  "GK16visa06cu:4690": "tatra sa rājā vinayena praṇamitavyaḥ (iti saṃskṛtam) /",
  "GK16visa06cu:4691": "jādeti /",
  "GK16visa06cu:4692": "jātaḥ sa khalu yuvayoḥ pitā (iti saṃskṛtam) /",
  "GK16visa06cu:4693": "sātaṅkamiti /",
  "GK16visa06cu:4694": "vālmīkineṣedhāt ātaṅkaḥ /",
  "GK16visa06cu:4695": "mā aṇṇadhā iti, mā anyathā śaṅkethām /",
  "GK16visa06cu:4696": "na khalu yuvayoḥ kiṃ tu sakalāyā eva pṛthivyā iti (iti saṃskṛtam)",
  "GK16visa06cu:4697": "pṛthivyā ityatra pṛthivīsthalokasya ityarthaḥ /",
  "GK16visa06cu:4698": "atrapiteti janakaparatayā sītayā svarasoktasya labdhāvasyandanāt tayā eva pālakatayā vyākhyānaṃ kṛtam /",
  "GK16visa06cu:4699": "********** END OF COMMENTARY **********",
  "GK16visa06cu:4700": "prahelikaiva hāsyena yuktā bhavati nālikā // VisSd_6.261 //",
  "GK16visa06cu:4701": "saṃvaraṇakāryuttaraṃ prahelikā /",
  "GK16visa06cu:4702": "yathā ratnāvalyām---susaṅgatā---sahi jassa kide tumaṃ āadā so ida jjeva ciṭṭhadi /",
  "GK16visa06cu:4703": "sāgarikā--kassa kide ahaṃ āadā susaṅgatā--ṇaṃ kkhu cittaphalaassa /",
  "GK16visa06cu:4704": "atra tvaṃ rājñaḥ kṛte āgatetyarthaḥ saṃvṛtaḥ /",
  "GK16visa06cu:4705": "************* COMMENTARY *************",
  "GK16visa06cu:4706": "Vijñapriyā:",
  "GK16visa06cu:4707": "(vi, ṣa) nālikākhyamaṅgamāha---praholiketi /",
  "GK16visa06cu:4708": "saṃvaraṇakārīti vyākhyānarūpāṅge 'pi saṃvaraṇarūpasya sattve 'pyatra hāsyayuktatvaṃ viśeṣaḥ /",
  "GK16visa06cu:4709": "sahi jasseti---sakhi yasya kṛte tvamāgatā so 'traiva tiṣṭhatīti saṃskṛtam /",
  "GK16visa06cu:4710": "kasseti /",
  "GK16visa06cu:4711": "kasya kṛte ahamāgatā (iti saṃskṛtam) ṇaṃ citteti /",
  "GK16visa06cu:4712": "nanu citraphalakasya (iti saṃskṛtam)",
  "GK16visa06cu:4713": "********** END OF COMMENTARY **********",
  "GK16visa06cu:4714": "asatpralāpo yadvākyamasaṃbaddhaṃ tathottaram /",
  "GK16visa06cu:4715": "agṛhṇato 'pi mūrkhasya puro yacca hitaṃ vacaḥ // VisSd_6.262 //",
  "GK16visa06cu:4716": "************* COMMENTARY *************",
  "GK16visa06cu:4717": "Vijñapriyā:",
  "GK16visa06cu:4718": "(vi, sa) trividhamasatpralāpākhyamaṅgamāha---asaditi /",
  "GK16visa06cu:4719": "asambaddhamalīkāroyamāṇārthakaṃ vākyamuttarañca tādṛśamityarthaḥ /",
  "GK16visa06cu:4720": "tṛtīyamasatpralāpākhyamaṅgamāha---agṛhṇato 'pīti /",
  "GK16visa06cu:4721": "hitaṃ vaco 'gṛhṇato 'pi mūrkhasyetyanvayaḥ /",
  "GK16visa06cu:4722": "********** END OF COMMENTARY **********",
  "GK16visa06cu:4723": "tatrādyaṃ yathā mama prabhāvatyām--pradyumnaḥ--",
  "GK16visa06cu:4724": "(sahakāravallīmavalokya sānandam) aho kathamihaiva---",
  "GK16visa06cu:4725": "alikulamañjulakeśī parimalabahalā rasāvahā tanvī /",
  "GK16visa06cu:4726": "kisalayapeśalapāṇiḥ kokilakalabhāṣiṇī priyatam me //",
  "GK16visa06cu:4727": "evamasaṃbaddhottare 'pi /",
  "GK16visa06cu:4728": "tṛtīyaṃ yathā--veṇyāṃ duryodhanaṃ prati gāndhārīvākyam /",
  "GK16visa06cu:4729": "************* COMMENTARY *************",
  "GK16visa06cu:4730": "Vijñapriyā:",
  "GK16visa06cu:4731": "(vi, ha) alikuleti---cūtalatikāyāṃ prabhāvatībhramādiyamuktiḥ /",
  "GK16visa06cu:4732": "iheyaṃ cūtalatiketi /",
  "GK16visa06cu:4733": "kaiva prabhāvatī kīdṛśī ?",
  "GK16visa06cu:4734": "alikulam eva mañjulāḥ keśaā yasyāstādṛśī, kisalayameva peśalapāṇiryasyāstādṛśī /",
  "GK16visa06cu:4735": "kokilapadamatra tadbhāṣāparam /",
  "GK16visa06cu:4736": "tathā ca tadbhāṣārūpavibhāṣāvatītyarthaḥ /",
  "GK16visa06cu:4737": "na tu kokilavadbhāṣaṇaśīlā ityarthaḥ /",
  "GK16visa06cu:4738": "tadābhedabhāṣaṇāt abhedāropānupapatteḥ /",
  "GK16visa06cu:4739": "atra ca āhāryāropābhāvāt na rūpakaṃ kintu vāstavabhramāt bhrāntimadalaṅkāra eva /",
  "GK16visa06cu:4740": "evamasambaddhottareṣvapīti /",
  "GK16visa06cu:4741": "tatra yathā mama-- dvijaḥ śākhāyuktastvayi kṛtakathaḥ kokila iti tvayākhyeyaṃ mande mayi virahipāte kiyadagham /",
  "GK16visa06cu:4742": "iti praśre vāyormukulapulakā cūtalatikā dhruvaṃ dhṛtvā mauliṃ na khalu kiyadityuttarayati //",
  "GK16visa06cu:4743": "atra hi vātadhūtamaulikāyāṃ cūtalatikāyāṃ mandavayoḥ kati māpapraśre maulipūnanena pāpabhāvottarāropaḥ /",
  "GK16visa06cu:4744": "vāyoḥ praśraprakāraḥ pūrvārddhārthaḥ /",
  "GK16visa06cu:4745": "pūrvaprāptapāpavyavasthake jane eka praśraucityādityāha---dvija iti /",
  "GK16visa06cu:4746": "śākhāyuktaviṭapasthito dvijaḥ pakṣī /",
  "GK16visa06cu:4747": "kokila eva drupadāmantrasya ṛṣiḥ kokilanāma vedaśākhāyukto dvijaḥ sa tvayi kṛtakatha ityatastvayā mande vedarahite idamapyākhyeyam /",
  "GK16visa06cu:4748": "virahivadhe kiyat pāpamiti praśraḥ /",
  "GK16visa06cu:4749": "mandavāyoḥ kāmoddīpakatvena virahihantṛtvāt ayaṃ praśraḥ /",
  "GK16visa06cu:4750": "vyavasthākathane harṣotpulakaḥ /",
  "GK16visa06cu:4751": "tṛtīyaṃ yathā veṇyāṃ duryodhanaṃ prati gāndhāryā hitavākyam /",
  "GK16visa06cu:4752": "athavā pradīyatāṃ dāśarathaye maithilīti rāvaṇaṃ prati vibhīṣaṇasya vākyamidamapi bodhyam /",
  "GK16visa06cu:4753": "********** END OF COMMENTARY **********",
  "GK16visa06cu:4754": "vyāhāro yatparasyārthe hāsyakṣobhakaraṃ vacaḥ /",
  "GK16visa06cu:4755": "yathā mālavikāgnimitra---(lāsyaprayogāvasāne mālavikā nirgantumicchati)",
  "GK16visa06cu:4756": "viḍhūṣakaḥ--mā dāva uvadesamuddhā gamissasi /",
  "GK16visa06cu:4757": "(ityupakrameṇa) gaṇadāsaḥ--(vidūṣakaṃ prati---) ārya ! ucyatāṃ yastvayā kramabhedo lakṣitaḥ /",
  "GK16visa06cu:4758": "vidūṣakaḥ--paḍhamaṃ bambhaṇapūā bhodi, sā imāe laṅghidā /",
  "GK16visa06cu:4759": "(mālavikāsmaryate)",
  "GK16visa06cu:4760": "ityādinā nāyakasya viśuddhanāyikādarśanaprayuktena hāsalobhakāriṇa vacasā vyāhāraḥ /",
  "GK16visa06cu:4761": "************* COMMENTARY *************",
  "GK16visa06cu:4762": "Vijñapriyā:",
  "GK16visa06cu:4763": "(vi, ka) vyāhārarūpakamaṅgamāha---vyāhāra iti /",
  "GK16visa06cu:4764": "lāsyāvasāne nṛtyasamāptau /",
  "GK16visa06cu:4765": "mā dāva iti /",
  "GK16visa06cu:4766": "mā tāvadupadeśamugdhā gamiṣyasīti (saṃskṛtam) /",
  "GK16visa06cu:4767": "upadeśaḥ śāstrepadeśaḥ /",
  "GK16visa06cu:4768": "tadvisaṃmugdhā tarkaruddhakāriṇī bhūtvā iti śeṣaḥ /",
  "GK16visa06cu:4769": "paṭhamamiti /",
  "GK16visa06cu:4770": "prathamaṃ brāhmaṇapūjā bhavati sā anayā laṅghitā /",
  "GK16visa06cu:4771": "(iti saṃ-) /",
  "GK16visa06cu:4772": "atra parasya lājño lābhārthaṃ hāsyakaraṃ vidūṣakasya vākyamāha--",
  "GK16visa06cu:4773": "********** END OF COMMENTARY **********",
  "GK16visa06cu:4774": "doṣā guṇā guṇā doṣā yatra syurmṛdar(mādaṃ)vaṃ hi tat // VisSd_6.263 //",
  "GK16visa06cu:4775": "krameṇa yathā---",
  "GK16visa06cu:4776": "priya ! jīvitatākrauryaṃ niḥsnehatvaṃ kṛtaghnatā /",
  "GK16visa06cu:4777": "bhūyastvaddarśanādeva mamaite guṇatāṃ gatāḥ //",
  "GK16visa06cu:4778": "tasyāstadrūpasaundaryaṃ bhūṣitaṃ yauvanaśriyā /",
  "GK16visa06cu:4779": "sukhaikāyatanaṃ jātaṃ duḥkhāyaiva mamādhunā //",
  "GK16visa06cu:4780": "etāni cāṅgani nāṭakādiṣu sambhavantyapi vīthyāmavaśyaṃ vidheyāni spaṣṭatayā nāṭakādiṣu viniviṣṭānyapīhodāhṛtāni /",
  "GK16visa06cu:4781": "vīthīva nānārasānāṃ cātra mālārūpatayā sthitatvādvīthīyam /",
  "GK16visa06cu:4782": "yathā---mālavikā /",
  "GK16visa06cu:4783": "atha prahasanam---",
  "GK16visa06cu:4784": "bhāṇāvatsandhisacdhyaṅgalāsyāṅgāṅkairvinirmitam /",
  "GK16visa06cu:4785": "bhavetprahasanaṃ vṛttaṃ nindyānāṃ kavikalpitam // VisSd_6.264 //",
  "GK16visa06cu:4786": "atra nārabhaṭī, nāpi viṣkambhakapraveśakau /",
  "GK16visa06cu:4787": "aṅgī hāsyarasastatra vīthyaṅgānāṃ sthitirna vā // VisSd_6.265 //",
  "GK16visa06cu:4788": "tatra---",
  "GK16visa06cu:4789": "tapasvibhagadvipraprabhṛtiṣvatra nāyakaḥ /",
  "GK16visa06cu:4790": "eko yatra bhaveddhṛṣṭo hāsyaṃ tacchuddhamucyate /",
  "GK16visa06cu:4791": "yathā kandarpakeliḥ /",
  "GK16visa06cu:4792": "āśritya kañcana janaṃ saṃkīrṇamiti tadviduḥ // VisSd_6.266 //",
  "GK16visa06cu:4793": "yathā---dhūrtacaritam /",
  "GK16visa06cu:4794": "vṛttaṃ bahūnāṃ dhṛṣṭānāṃ saṅkīrṇaṃ kecidūcire /",
  "GK16visa06cu:4795": "tatpunarbhavati dvyaṅkamathavaikāṅkanirmitam // VisSd_6.267 //",
  "GK16visa06cu:4796": "yathā--laṭakamelakādiḥ /",
  "GK16visa06cu:4797": "munistvāha---",
  "GK16visa06cu:4798": "veśyāceṭanapuṃsakaviṭadhūrtā vandhakī ca yatra syuḥ /",
  "GK16visa06cu:4799": "avikṛtaveṣaparicchaceṣṭitakaraṇaṃ tu saṅkīrṇam //",
  "GK16visa06cu:4800": "iti /",
  "GK16visa06cu:4801": "vikṛtaṃ tu viduryatra ṣaṇḍhakañcukitāpasāḥ /",
  "GK16visa06cu:4802": "bhujaṅgacāraṇabhaṭaprabhṛterveṣavāgyutāḥ // VisSd_6.268 //",
  "GK16visa06cu:4803": "idaṃ tu saṅkīrṇenaiva gatārthamiti muninā pṛthaṅnoktam /",
  "GK16visa06cu:4804": "athoparūpakāṇi /",
  "GK16visa06cu:4805": "tatra nāṭikā kḷptavṛttā syāt strīprāyā caturaṅkikā /",
  "GK16visa06cu:4806": "prakhyāto dhīralalitastatra syānnāyako nṛpaḥ // VisSd_6.269 //",
  "GK16visa06cu:4807": "syādantaḥ purasambaddhā saṅgītavyāpṛtāthavā /",
  "GK16visa06cu:4808": "navānurāgā kanyātra nāyikā nṛpavaṃśajā // VisSd_6.270 //",
  "GK16visa06cu:4809": "sampravarteta netāsyāṃ devyāstrāsena śaṅkitaḥ /",
  "GK16visa06cu:4810": "devo bhavetpunarjyeṣṭhā pragalbhā nṛpavaṃśajā // VisSd_6.271 //",
  "GK16visa06cu:4811": "pade pade mānavatī tadvaśaḥ saṅgamo dvayoḥ /",
  "GK16visa06cu:4812": "vṛttiḥ syātkauśikī svalpavimarśāḥ sandhayaḥ punaḥ // VisSd_6.272 //",
  "GK16visa06cu:4813": "dvayornāyikānāyakayoḥ /",
  "GK16visa06cu:4814": "yathā--ratnāvalī---viddhaśālabhañjikādiḥ /",
  "GK16visa06cu:4815": "atha troṭakam-",
  "GK16visa06cu:4816": "saptāṣṭanavapañcāṅkaṃ divyamānuṣasaṃśrayam /",
  "GK16visa06cu:4817": "troṭakaṃ nāma tatprāhuḥ pratyaṅkaṃ savidūṣakam // VisSd_6.273 //",
  "GK16visa06cu:4818": "pratyaṅkasavidūṣakatvādatra śṛṅgāro 'ṅgī /",
  "GK16visa06cu:4819": "saptāṅkaṃ yathā--stambhitarambham /",
  "GK16visa06cu:4820": "pañcāṅkaṃ yathā--vikramorvaśī /",
  "GK16visa06cu:4821": "atha goṣṭhī---",
  "GK16visa06cu:4822": "prākṛtairnavabhaiḥ puṃbhirdaśabhirvāpyalaṃkṛtā /",
  "GK16visa06cu:4823": "nodāttavacanā goṣṭhī kauśikīvṛttiśālinī // VisSd_6.274 //",
  "GK16visa06cu:4824": "hīnā garbhavimarśābhyāṃ pañcaṣaḍyoṣidanvitā /",
  "GK16visa06cu:4825": "kāmaśṛṅgārasaṃyuktā syādekāṅkavinirmitā // VisSd_6.275 //",
  "GK16visa06cu:4826": "yathā---raivatamadanikā /",
  "GK16visa06cu:4827": "atha saṭṭakam--",
  "GK16visa06cu:4828": "saṭṭakaṃ prākṛtāśeṣapāṭhyaṃ syādapraveśakam /",
  "GK16visa06cu:4829": "na ca viṣkambhako 'pyatra pracuraścādbhuto rasaḥ // VisSd_6.276 //",
  "GK16visa06cu:4830": "aṅkā javanikākhyāḥ syuḥ syādanyannāṭikāsamam /",
  "GK16visa06cu:4831": "yathā---karpūramañjarī /",
  "GK16visa06cu:4832": "atha nāṭyarāsakam---",
  "GK16visa06cu:4833": "nāṭyarāsakamekāṅkaṃ bahutālalayasthiti // VisSd_6.277 //",
  "GK16visa06cu:4834": "udāttanāyakaṃ tadvatpīṭhamardepanāyakam /",
  "GK16visa06cu:4835": "hāsyo 'ṅgyatra saśṛṅgāro nārī vāsakasajjikā // VisSd_6.278 //",
  "GK16visa06cu:4836": "mukhanirvahaṇe sandhaī lāsyāṅgāni daśāpi ca /",
  "GK16visa06cu:4837": "kecitpratimukhaṃ sandhaimiha necchanti kevalam // VisSd_6.279 //",
  "GK16visa06cu:4838": "Locanā:",
  "GK16visa06cu:4839": "(lo, i) tālaḥ cañcupuṭādiḥ /",
  "GK16visa06cu:4840": "pīṭhamardde 'traivoktaprakāraḥ /",
  "GK16visa06cu:4841": "gītaṃ bharatadi prasiddham /",
  "GK16visa06cu:4842": "********** END OF COMMENTARY **********",
  "GK16visa06cu:4843": "tatra sandhaidvayavatī yathā--narmavatī /",
  "GK16visa06cu:4844": "sandhaicatuṣṭayavatī yathā--vilāsavatī /",
  "GK16visa06cu:4845": "atha prasthānakam--",
  "GK16visa06cu:4846": "prasthāne nāmako dāso hīnaḥ syādupanāyakaḥ /",
  "GK16visa06cu:4847": "dāsī ca nāyikā vṛttiḥ kauśikī bhāratī tathā // VisSd_6.280 //",
  "GK16visa06cu:4848": "surāpānasamāyogāduddiṣṭārthasya saṃhṛtiḥ /",
  "GK16visa06cu:4849": "aṅkau dvau layatālādirvilāso bahulastathā // VisSd_6.281 //",
  "GK16visa06cu:4850": "yathā---śṛṅgāratilakam /",
  "GK16visa06cu:4851": "athollāpyam---",
  "GK16visa06cu:4852": "udāttanāyakaṃ divyavṛttamekāṅkabhūṣitam /",
  "GK16visa06cu:4853": "śilpakāṅgairyutaṃ hāsyaśṛṅgārakaruṇai rasaiḥ // VisSd_6.282 //",
  "GK16visa06cu:4854": "ullāpyaṃ bahusaṃgrāmamastragītamanoharam /",
  "GK16visa06cu:4855": "catastro nāyikāstatra trayo 'ṅkā iti kecana // VisSd_6.283 //",
  "GK16visa06cu:4856": "śilpakāṅgāni vakṣyamāṇāni /",
  "GK16visa06cu:4857": "yathā--devīmahādevam /",
  "GK16visa06cu:4858": "atha kāvyam---",
  "GK16visa06cu:4859": "kāvyamārabhaṭīhīnamekāṅgaṃhāsyasaṃkulam /",
  "GK16visa06cu:4860": "khaṇḍamātrādvipadikābhagnatālairalaṃkṛtam // VisSd_6.284 //",
  "GK16visa06cu:4861": "Locanā:",
  "GK16visa06cu:4862": "(lo, ī) khaṇḍamātrādaya ākareṣu boddhavyāḥ /",
  "GK16visa06cu:4863": "ādau mukhapratimukhe /",
  "GK16visa06cu:4864": "antimo nirvahaṇam /",
  "GK16visa06cu:4865": "********** END OF COMMENTARY **********",
  "GK16visa06cu:4866": "varṇamātrāchaḍḍaṇikāyutaṃ śṛṅgārabhāṣitam /",
  "GK16visa06cu:4867": "netā strī cāpyudāttātra sandhī ādyo tathāntimaḥ // VisSd_6.285 //",
  "GK16visa06cu:4868": "yathā---yādavodayam /",
  "GK16visa06cu:4869": "atha preṅkhaṇam---",
  "GK16visa06cu:4870": "garbhāvamarśarahitaṃ preṅkhaṇaṃ hīnanāyakam /",
  "GK16visa06cu:4871": "asūtradhāramekāṅkamaviṣkambhapraveśakam // VisSd_6.286 //",
  "GK16visa06cu:4872": "niyuddhasampheṭayutaṃ sarvavṛttisamāśritam /",
  "GK16visa06cu:4873": "Locanā:",
  "GK16visa06cu:4874": "(lo, u) niyuddhaṃ bāhuyuddham /",
  "GK16visa06cu:4875": "sampheṭo roṣabhāṣaṇam /",
  "GK16visa06cu:4876": "********** END OF COMMENTARY **********",
  "GK16visa06cu:4877": "nepathye gīyate nāndī tathā tatra prarocanā // VisSd_6.287 //",
  "GK16visa06cu:4878": "yathā---vālivadhaḥ /",
  "GK16visa06cu:4879": "atha rāsakam---",
  "GK16visa06cu:4880": "rāsakaṃ pañcapātraṃ syānmukhanirvahaṇānvitam /",
  "GK16visa06cu:4881": "bhāṣāvibhāṣābhūyiṣṭhaṃ bhāratī kauśikīyutam // VisSd_6.288 //",
  "GK16visa06cu:4882": "Locanā:",
  "GK16visa06cu:4883": "(lo, ū) bhāṣeti--bhāṣāvibhāge yathā--bhāṣārṇave---",
  "GK16visa06cu:4884": "“bhāṣā madhyamapātrāṇāṃ nāṭakādau viśeṣataḥ /",
  "GK16visa06cu:4885": "mahārāṣṭrī saurasenītyuktā bhāṣā dvidhā budhaiḥ /",
  "GK16visa06cu:4886": "hīnairbhāṣyā vibhāṣā syāt sā ca saptavidhā smṛtā /",
  "GK16visa06cu:4887": "prācyāvantī māgadhī ca śākārī ca tathāparā /",
  "GK16visa06cu:4888": "cāṇḍālī śāvarī caiva tathā bhīrīti bhedataḥ //",
  "GK16visa06cu:4889": "********** END OF COMMENTARY **********",
  "GK16visa06cu:4890": "asūtradhāramekāṅkaṃ savīthyaṅgaṃ kalānvitam /",
  "GK16visa06cu:4891": "śliṣṭanāndīyutaṃ khyātanāyikaṃ mūrkhanāyakam // VisSd_6.289 //",
  "GK16visa06cu:4892": "udāttabhāvavinyasasaṃśritaṃ cottarottaram /",
  "GK16visa06cu:4893": "iha pratimukhaṃ sandhimapi kecitpracakṣate // VisSd_6.290 //",
  "GK16visa06cu:4894": "yathā---menaṃkāhitam /",
  "GK16visa06cu:4895": "atha saṃlāpakam---",
  "GK16visa06cu:4896": "saṃlāpake 'ṅkāścatvārastrayo vā nāyakaḥ punaḥ /",
  "GK16visa06cu:4897": "pāṣaṇḍaḥ syādrasastatra śṛṅgārakaruṇotaraḥ // VisSd_6.291 //",
  "GK16visa06cu:4898": "bhaveyuḥ purasaṃrodhacchalasaṃgrāmavidravāḥ /",
  "GK16visa06cu:4899": "na tatra vṛttirbhavati bhāratī na ca kauśikī // VisSd_6.292 //",
  "GK16visa06cu:4900": "yathā---māyākāpālikam /",
  "GK16visa06cu:4901": "atha śrīgaditam---",
  "GK16visa06cu:4902": "prakhyātavṛttamekāṅkaṃ prakhyātodāttanāyakam /",
  "GK16visa06cu:4903": "prasiddhanāyikaṃ garbhavimarśābhyāṃ vivarjitam // VisSd_6.293 //",
  "GK16visa06cu:4904": "bhāratīvṛttibahulaṃ śrītiśabdena saṃkulam /",
  "GK16visa06cu:4905": "mataṃ śrīgaditaṃ nāma vidvadbhiruparūpakam // VisSd_6.294 //",
  "GK16visa06cu:4906": "yathā---krīḍārasātalam /",
  "GK16visa06cu:4907": "śrīrāsīnā śrīgadite gāyetkiṃ citpaṭhedapi /",
  "GK16visa06cu:4908": "ekāṅko bhāratīprāya iti kecitpracakṣate // VisSd_6.295 //",
  "GK16visa06cu:4909": "************* COMMENTARY *************",
  "GK16visa06cu:4910": "Vijñapriyā:",
  "GK16visa06cu:4911": "(vi, kha) śrīgaditākhyamuparūpakamāha---atheti /",
  "GK16visa06cu:4912": "prītiśabdena prītijanakaśabdena /",
  "GK16visa06cu:4913": "śrīrāsīneti /",
  "GK16visa06cu:4914": "śrīḥ lakṣmīḥ /",
  "GK16visa06cu:4915": "āsīnā praviṣṭā /",
  "GK16visa06cu:4916": "********** END OF COMMENTARY **********",
  "GK16visa06cu:4917": "ūhyamudāharaṇam /",
  "GK16visa06cu:4918": "atha śilpakam---",
  "GK16visa06cu:4919": "catvāraḥ śilpake 'ṅkāḥ syuścatastro vṛttayastathā /",
  "GK16visa06cu:4920": "aśāntahāsyāśca rasā nāyako brāhmaṇo mataḥ // VisSd_6.296 //",
  "GK16visa06cu:4921": "varṇanātra śmaśānāderhenaḥ syādupanāyakaḥ /",
  "GK16visa06cu:4922": "saptiviṃśatiraṅgāni bhavantyetasya tāni tu // VisSd_6.297 //",
  "GK16visa06cu:4923": "āśaṃsātarkasaṃdehatāpodvegaprasaktayaḥ /",
  "GK16visa06cu:4924": "prayatnagrathanotkaṇṭhāvahitthāpratipattayaḥ // VisSd_6.298 //",
  "GK16visa06cu:4925": "vilāsālasyabāṣpāṇi praharṣāśvāsamūḍhatāḥ /",
  "GK16visa06cu:4926": "sādhanānugamocchavāsavismayaprāptayastathā // VisSd_6.299 //",
  "GK16visa06cu:4927": "lābhavismṛtisaṃphoṭā vaiśāradyaṃ prabodhanam /",
  "GK16visa06cu:4928": "camatkṛtiścetyamīṣāṃ spaṣṭatvāllakṣma nocyate // VisSd_6.300 //",
  "GK16visa06cu:4929": "************* COMMENTARY *************",
  "GK16visa06cu:4930": "Vijñapriyā:",
  "GK16visa06cu:4931": "(vi, ga) śilpakākhyamuparūpakamāha---atheti /",
  "GK16visa06cu:4932": "hīna iti /",
  "GK16visa06cu:4933": "nikṛṣṭajano 'sahāyaḥ /",
  "GK16visa06cu:4934": "asyāśaṃsādyaṅgānyuddiśya tallakṣaṇodāharaṇe spaṣṭatvādupekṣite /",
  "GK16visa06cu:4935": "********** END OF COMMENTARY **********",
  "GK16visa06cu:4936": "saṃphoṭagrathanayoḥ pūrvamuktatvādeva lakṣma siddham /",
  "GK16visa06cu:4937": "yathā---kanakāvatīmādhavaḥ /",
  "GK16visa06cu:4938": "atha vilāsikā---",
  "GK16visa06cu:4939": "śṛṅgārabahulaikāṅkā daśalāsyāṅgasaṃyutā /",
  "GK16visa06cu:4940": "vidūṣakaviṭābhyāṃ ca pīṭhamardena bhūṣitā // VisSd_6.301 //",
  "GK16visa06cu:4941": "hīnā garbhavimarśābhyāṃ saṃdhibhyāṃ hīnanāyakā /",
  "GK16visa06cu:4942": "svalpavṛttā sunepathyā vikhyātā sā vilāsikā // VisSd_6.302 //",
  "GK16visa06cu:4943": "kecittu tatra vilāsikāsthāne vināyiketi paṭhanti /",
  "GK16visa06cu:4944": "tasyāstu “durmallikāyāmantarbhāvaḥ” ityānye /",
  "GK16visa06cu:4945": "************* COMMENTARY *************",
  "GK16visa06cu:4946": "Vijñapriyā:",
  "GK16visa06cu:4947": "(vi, gha) vilāsikākhyamuparūpakamāha---atheti /",
  "GK16visa06cu:4948": "********** END OF COMMENTARY **********",
  "GK16visa06cu:4949": "atha durmallikā---",
  "GK16visa06cu:4950": "durmallī caturaṅkā syāt kauśikībhāratīyutā /",
  "GK16visa06cu:4951": "agarbhā nāgaranarānyūnanāyakabhūṣitā // VisSd_6.303 //",
  "GK16visa06cu:4952": "trināliḥ prathamo 'ṅkāsyāṃ viṭakrīḍāmayo bhavet /",
  "GK16visa06cu:4953": "pañcanālidvitīyo 'ṅko vidūṣakavilāsavān // VisSd_6.304 //",
  "GK16visa06cu:4954": "ṣaṇṇālikastṛtīyastu pīṭhamardavilāsavān /",
  "GK16visa06cu:4955": "caturtho daśanāliḥ syādaṅkaḥ krīḍitanāgaraḥ // VisSd_6.305 //",
  "GK16visa06cu:4956": "************* COMMENTARY *************",
  "GK16visa06cu:4957": "Vijñapriyā:",
  "GK16visa06cu:4958": "(vi, ṅa) durmallikākhyamuparūpakamāha--atheti /",
  "GK16visa06cu:4959": "agarbhā garbhasandhirahitā /",
  "GK16visa06cu:4960": "nāgaranarāḥ nāgarapātrāṇi /",
  "GK16visa06cu:4961": "nāyako nikṛṣṭaḥ /",
  "GK16visa06cu:4962": "trināliḥ nālikātrayasādhyaḥ /",
  "GK16visa06cu:4963": "evamuttaratra /",
  "GK16visa06cu:4964": "viṭakrīḍā, dhūrtakrīḍā /",
  "GK16visa06cu:4965": "********** END OF COMMENTARY **********",
  "GK16visa06cu:4966": "yathā---bindhumatī /",
  "GK16visa06cu:4967": "atha prakaraṇikā---",
  "GK16visa06cu:4968": "nāṭikaiva prakaraṇī sārthavāhādināyakā /",
  "GK16visa06cu:4969": "samānavaṃśajā neturbhavedyatra ca nāyikā // VisSd_6.306 //",
  "GK16visa06cu:4970": "************* COMMENTARY *************",
  "GK16visa06cu:4971": "Vijñapriyā:",
  "GK16visa06cu:4972": "(vi, ca) prakaraṇikākhyamuparūpakamāha---atheti /",
  "GK16visa06cu:4973": "nāṭikaiveti /",
  "GK16visa06cu:4974": "nāṭikālakṣaṇakrāntaivetyarthaḥ /",
  "GK16visa06cu:4975": "ṣa sārthavāhāḥ pathikāḥ /",
  "GK16visa06cu:4976": "ādiśabdāt pravāsinaśca /",
  "GK16visa06cu:4977": "********** END OF COMMENTARY **********",
  "GK16visa06cu:4978": "mṛgyamudāharaṇam /",
  "GK16visa06cu:4979": "atha hallīśaḥ---",
  "GK16visa06cu:4980": "hallīśa eka evāṅkaḥ saptāṣṭau daśa vā striyaḥ /",
  "GK16visa06cu:4981": "vāgudāttaikapuruṣaḥ kau (kai) śikīvṛttirujjvalā /",
  "GK16visa06cu:4982": "mukhāntimau tathā sandhī bahutālalayasthitiḥ // VisSd_6.307 //",
  "GK16visa06cu:4983": "************* COMMENTARY *************",
  "GK16visa06cu:4984": "Vijñapriyā:",
  "GK16visa06cu:4985": "(vi, cha) hallīśākhyamuparūpakamāha---atheti /",
  "GK16visa06cu:4986": "mukheti---mukhanirvahaṇasandhidvayavatī /",
  "GK16visa06cu:4987": "********** END OF COMMENTARY **********",
  "GK16visa06cu:4988": "yathā---koliraivatakam /",
  "GK16visa06cu:4989": "atha bhāṇikā--",
  "GK16visa06cu:4990": "bhāṇikā ślakṣṇanepathyā mukhanirvahaṇanvitā /",
  "GK16visa06cu:4991": "kau (kai) śikībhāratīvṛttiyuktaikāṅkavinirmitā // VisSd_6.308 //",
  "GK16visa06cu:4992": "udāttanāyikā mandanāyakātrāṅgasaptakam /",
  "GK16visa06cu:4993": "upanyāso 'tha vinyāso vibodhaḥ sādhvasaṃ tathā // VisSd_6.309 //",
  "GK16visa06cu:4994": "samarpaṇaṃ nivṛttiśca saṃhāra iti saptamaḥ /",
  "GK16visa06cu:4995": "upanyāsaḥ prasaṅgena bhavetkāryasya kīrtanam // VisSd_6.310 //",
  "GK16visa06cu:4996": "nirvedavākyavyutpattirvinyāsa iti sa smṛtaḥ /",
  "GK16visa06cu:4997": "bhrāntināśo vibodhaḥ syānmithyākhyānaṃ tu sādhvasam // VisSd_6.311 //",
  "GK16visa06cu:4998": "sopālambhavacaḥ kopapīḍayeha samarpaṇam /",
  "GK16visa06cu:4999": "nidarśanasyopanyāso nivṛttiriti kathyate // VisSd_6.312 //",
  "GK16visa06cu:5000": "saṃhāra iti ca prāhuryatkāryasya samāpanam /",
  "GK16visa06cu:5001": "spaṣṭānyudāharaṇāni /",
  "GK16visa06cu:5002": "yathā---kāmadattā /",
  "GK16visa06cu:5003": "eteṣāṃ sarveṣāṃ nāṭakaprakṛtitve 'pi yathaicityaṃ yathālābhaṃ nāṭakoktaviśeṣaparigrahaḥ /",
  "GK16visa06cu:5004": "yatra ca nāṭakoktasyāpi punarupādānaṃ tatra tatsadbhāvasya niyamaḥ /",
  "GK16visa06cu:5005": "************* COMMENTARY *************",
  "GK16visa06cu:5006": "Vijñapriyā:",
  "GK16visa06cu:5007": "(vi, ja) bhāṇikākhyamuparūpakamāha---atheti /",
  "GK16visa06cu:5008": "mando nikṛṣṭaḥ /",
  "GK16visa06cu:5009": "asya kāryāṇyāha---upanyāsa ityādi /",
  "GK16visa06cu:5010": "teṣāṃ lakṣaṇānyāha---upanyāsa iti /",
  "GK16visa06cu:5011": "nirvedavākyasya vyutpattirvinyāsaḥ, sā ca vinyāsasaṃjñikā /",
  "GK16visa06cu:5012": "kopapīḍayopālambhavacaḥ samarpaṇākhyaṃ kāryamityarthaḥ /",
  "GK16visa06cu:5013": "nidarśanasya dṛṣṭāntasyopanyāsa ityarthaḥ /",
  "GK16visa06cu:5014": "kāryasya samāpanam---mukhyakāryāvāntarakāryasyetyarthaḥ /",
  "GK16visa06cu:5015": "eṣāṃ kāryāṇāṃ sarvanaṭakeṣvevocityātsarvanāṭakānāmevaitatkāryatvamāha---eṣāmiti /",
  "GK16visa06cu:5016": "nāṭakoktaviśeṣe parigraha iti vigrahaḥ /",
  "GK16visa06cu:5017": "tathā ca bhāṇikoktakāryasya nāṭakāntarepi dātavyamuktam /",
  "GK16visa06cu:5018": "yacceti /",
  "GK16visa06cu:5019": "nāṭake hi ṣaṭtriṃśallakṣaṇālaṅkārādayaścoktāḥ /",
  "GK16visa06cu:5020": "taduktavastuno yacca punarupādānaṃ nāṭakāntara iti bodhyam /",
  "GK16visa06cu:5021": "tatsadbhāvasyeti---tatsadbhāvasya tatrāvaśyakatārūpaniyam ityarthaḥ /",
  "GK16visa06cu:5022": "********** END OF COMMENTARY **********",
  "GK16visa06cu:5023": "atha śravyakāvyāni---",
  "GK16visa06cu:5024": "śravyaṃ śrotavyamātraṃ tatpadyagadyamayaṃ dvidhā // VisSd_6.313 //",
  "GK16visa06cu:5025": "************* COMMENTARY *************",
  "GK16visa06cu:5026": "Vijñapriyā:",
  "GK16visa06cu:5027": "(vi, jha) śravyakāvyānīti /",
  "GK16visa06cu:5028": "tatprabedadvayamāha---padyagadyamiti /",
  "GK16visa06cu:5029": "********** END OF COMMENTARY **********",
  "GK16visa06cu:5030": "tatra padyamayānyāha---",
  "GK16visa06cu:5031": "chandobaddhapadaṃ padyaṃ tena muktena muktakam /",
  "GK16visa06cu:5032": "dvābhyāṃ tu yugmakaṃ sāṃdānatikaṃ tribhiriṣyate // VisSd_6.314 //",
  "GK16visa06cu:5033": "************* COMMENTARY *************",
  "GK16visa06cu:5034": "Vijñapriyā:",
  "GK16visa06cu:5035": "(vi, ña) dvābhyāmityādicaturṣu parasparaikavākyatāpannatve satīti vodhyam /",
  "GK16visa06cu:5036": "********** END OF COMMENTARY **********",
  "GK16visa06cu:5037": "kalāpakaṃ caturbhiśca pañcabhiḥ kulakaṃ matam /",
  "GK16visa06cu:5038": "tatra muktakaṃ yathā mama---",
  "GK16visa06cu:5039": "“sāndrānandamanantamavyayamajaṃ yadyogino 'pi kṣaṇaṃ sākṣātkartumupāsate prati muhurdhyānaikatānāḥ param /",
  "GK16visa06cu:5040": "dhanyāstā madhurāpirīyuvatayastadbrahma yā kautukā--",
  "GK16visa06cu:5041": "dāliṅganti samalapanti śatadhā'karṣanti cumbanti ca” //",
  "GK16visa06cu:5042": "************* COMMENTARY *************",
  "GK16visa06cu:5043": "Vijñapriyā:",
  "GK16visa06cu:5044": "(vi, ṭa)",
  "GK16visa06cu:5045_0": "sāndrānandamiti--yatparaṃ prakṛṣṭaṃ brahma kṣaṇamapi sākṣātkatudhyānaikatānā dhyānamātrāviṣṭā",
  "GK16visa06cu:5045_1": "yoginaḥ pratimuhurupāsate tadbrahma yā mathurāpurayuvatayaḥ kautukādāliṅgantītyādi tā dhanyaḥ /",
  "GK16visa06cu:5046": "********** END OF COMMENTARY **********",
  "GK16visa06cu:5047": "yugmakaṃ yathā mama---",
  "GK16visa06cu:5048": "“kiṃ karoṣi karopānte kānte ! gaṇḍasthalīmimām /",
  "GK16visa06cu:5049": "praṇayapravaṇo kānte 'naikānte nocitāḥ krudhaḥ //",
  "GK16visa06cu:5050": "iti yāvatkuraṅgākṣīṃ vaktumīhāmahe vayam /",
  "GK16visa06cu:5051": "tāvadāvirabhūccūte madhuro madhupadhvaniḥ” //",
  "GK16visa06cu:5052": "************* COMMENTARY *************",
  "GK16visa06cu:5053": "Vijñapriyā:",
  "GK16visa06cu:5054": "(vi, ṭha) māninyā mānabhaṅgaprakāraṃ sakhyau kathayannāha--kiṃ karoṣītyādi /",
  "GK16visa06cu:5055": "he kānte ! karopānte imāṃ gaṇḍasthalīṃ kimarthaṃ karoṣi ? tataḥ praṇayapravaṇa ityādi spaṣṭam /",
  "GK16visa06cu:5056": "kuraṅgākṣīmiti vaktuṃ vayaṃ yāvadīhāmahe tāvanmadhuro madhupadhvaniḥ cūte āvirabhūt /",
  "GK16visa06cu:5057": "atra prathamaślokārtho dvitīyaśloka utkikarmatvena ukta iti ekavākyatā /",
  "GK16visa06cu:5058": "********** END OF COMMENTARY **********",
  "GK16visa06cu:5059": "evamanyānyapi /",
  "GK16visa06cu:5060": "************* COMMENTARY *************",
  "GK16visa06cu:5061": "Vijñapriyā:",
  "GK16visa06cu:5062": "(vi, ḍa) evamiti---sandānitakādāvapi evaṃ bodhyamityarthaḥ /",
  "GK16visa06cu:5063": "********** END OF COMMENTARY **********",
  "GK16visa06cu:5064": "sargabandho mahākāvyaṃ tatraiko nāyakaḥ suraḥ // VisSd_6.315 //",
  "GK16visa06cu:5065": "sadvaṃśaḥ kṣatriyo vāpi dhīrodāttaguṇānvitaḥ /",
  "GK16visa06cu:5066": "ekavaṃśabhavā bhūpāḥ kulajā bahavo 'pi vā // VisSd_6.316 //",
  "GK16visa06cu:5067": "śṛṅgāravīraśāntānāmeko 'ṅgī rasa iṣyate /",
  "GK16visa06cu:5068": "aṅgāni sarve 'pi rasāḥ sarve nāṭakasandhayaḥ // VisSd_6.317 //",
  "GK16visa06cu:5069": "itihāsodbhavaṃ vṛttamanyadvā sajjanāśrayam /",
  "GK16visa06cu:5070": "************* COMMENTARY *************",
  "GK16visa06cu:5071": "Vijñapriyā:",
  "GK16visa06cu:5072": "(vi, ḍha) mahākāvyalakṣaṇamāha---sargabandha ityādi /",
  "GK16visa06cu:5073": "paricchedarūpaḥ sargo badhyeta'sminniti sargabandhaḥ /",
  "GK16visa06cu:5074": "suro devaḥ /",
  "GK16visa06cu:5075": "sarve nāṭakasandhayo mukhapratimukhādayaḥ pañca /",
  "GK16visa06cu:5076": "sajjanāśrayam---varṇanīyottamajanasya vṛttaṃ vetyarthaḥ /",
  "GK16visa06cu:5077": "********** END OF COMMENTARY **********",
  "GK16visa06cu:5078": "catvārastasya vargāḥ syusteṣvekaṃ ca phalaṃ bhavet // VisSd_6.318 //",
  "GK16visa06cu:5079": "ādau namaskriyāśīrvā vastunirdeśa eva vā /",
  "GK16visa06cu:5080": "kvacinnindā khalādīnāṃ satāṃ ca guṇakīrtanam // VisSd_6.319 //",
  "GK16visa06cu:5081": "ekavṛttamayaiḥ padyairavasāne 'nyavṛttakaiḥ /",
  "GK16visa06cu:5082": "nāstisvalpā nātidīrghāḥ sargā aṣṭādhikā iha // VisSd_6.320 //",
  "GK16visa06cu:5083": "nānāvṛttamayaḥ kāpi sargaḥ kaścana dṛśyate /",
  "GK16visa06cu:5084": "sargānte bhāvisargasya kathāyāḥ sūcanaṃ bhavet // VisSd_6.321 //",
  "GK16visa06cu:5085": "saṃdhyāsūryendurajanīpradoṣadhvāntavāsarāḥ /",
  "GK16visa06cu:5086": "prātarmadhyāhnamṛgayāśailartuvanasāgarāḥ // VisSd_6.322 //",
  "GK16visa06cu:5087": "saṃbhāgavipralambhau ca munisvargapunādhvarāḥ /",
  "GK16visa06cu:5088": "raṇaprayāṇopayamamantramutrodayādayaḥ // VisSd_6.323 //",
  "GK16visa06cu:5089": "varṇanīyā yathāyogaṃ sāṅgopāṅgā amī iha /",
  "GK16visa06cu:5090": "kavervṛttasya vā nāmnā nāyakasyetarasya vā // VisSd_6.324 //",
  "GK16visa06cu:5091": "nāmāsya sargopādeyakathayā sarganāma tu /",
  "GK16visa06cu:5092": "************* COMMENTARY *************",
  "GK16visa06cu:5093": "Vijñapriyā:",
  "GK16visa06cu:5094": "(vi, ṇa) catvāra iti---dharmārthakāmamokṣā ye catvāro vargāsteṣvekamapi tatphalamityarthaḥ /",
  "GK16visa06cu:5095": "ekavṛttamayairiti---ekacchandovyāptairityarthaḥ /",
  "GK16visa06cu:5096": "avasāne sargānte /",
  "GK16visa06cu:5097": "sāṅgopāṅga iti---amī sāndhyāsūryendvādayaḥ putrajanmāntā iha kāvye yathāyogaṃ yathāsambhavaṃ sāṅgopāṅgā varṇanīyā ityarthaḥ /",
  "GK16visa06cu:5098": "tatra sandhyāṅgam--cakravākavirahaḥ,",
  "GK16visa06cu:5099": "vāsarāṅgamjalaketyādiḥ,",
  "GK16visa06cu:5100": "rajanyaṅgam--madhupānādi,",
  "GK16visa06cu:5101": "upāṅgam--tatraiva parihāsādayaḥ,",
  "GK16visa06cu:5102": "muniḥ--nāradādiḥ,",
  "GK16visa06cu:5103": "prayāṇam--yātrā,",
  "GK16visa06cu:5104": "upayamaḥ vivāhaḥ,",
  "GK16visa06cu:5105": "mantraḥ--mantraṇā,",
  "GK16visa06cu:5106": "putrodayaḥ-putrajanma /",
  "GK16visa06cu:5107": "itarasya pratināyakasya, tannāmnāsya nāmetyarthaḥ /",
  "GK16visa06cu:5108": "sargopādeyeti---sarge upādeyā varṇitā yā kathā tayā sarganāmetyarthaḥ /",
  "GK16visa06cu:5109": "********** END OF COMMENTARY **********",
  "GK16visa06cu:5110": "sandhyaṅgāni yathālābhamatra vidheyāni “avasāne 'nyavṛttakaiḥ” iti bahuvacanamavivakṣitam /",
  "GK16visa06cu:5111": "sāṅgopāṅgā iti jalakelimadhaupānādayaḥ /",
  "GK16visa06cu:5112": "yathā---raghuvaṃśa---śiśupālavaḥ---naiṣadhādayaḥ /",
  "GK16visa06cu:5113": "yathā vā mama---rāghavavilāsādiḥ /",
  "GK16visa06cu:5114": "************* COMMENTARY *************",
  "GK16visa06cu:5115": "Vijñapriyā:",
  "GK16visa06cu:5116": "(vi, ta) bahuvacanamavivakṣitamiti---avasāna ekasyāpi anyavṛttikasya dṛṣṭa tvāt /",
  "GK16visa06cu:5117": "yathā raghuvaṃśamiti /",
  "GK16visa06cu:5118": "tatra vṛttasya nāmnā raghuvaṃśeti /",
  "GK16visa06cu:5119": "ekavaṃśajā bahubhūpāḥ /",
  "GK16visa06cu:5120": "pratināyakasya nāmnā śiśupālavadha iti /",
  "GK16visa06cu:5121": "naiṣadhādau tu nāyakasya nāmnā /",
  "GK16visa06cu:5122": "nāyakastu sadvaṃrājaḥ kṣattriyaḥ /",
  "GK16visa06cu:5123": "********** END OF COMMENTARY **********",
  "GK16visa06cu:5124": "asminnārṣe punaḥ sargā bhavantyākhyānasaṃjñakāḥ // VisSd_6.325 //",
  "GK16visa06cu:5125": "asminmahākāvye /",
  "GK16visa06cu:5126": "yathā---mahābhāratam /",
  "GK16visa06cu:5127": "************* COMMENTARY *************",
  "GK16visa06cu:5128": "Vijñapriyā:",
  "GK16visa06cu:5129": "(vi, tha) asminnārṣa iti---ṛṣipraṇīte 'smin mahākāvya ityarthaḥ /",
  "GK16visa06cu:5130": "ākhyānasaṃjñakā iti /",
  "GK16visa06cu:5131": "śiṣyaṃ prati guruṇāmākhyānaśāstrakathane yāḥ saṃjñā adhyāyarūpāstādṛśasaṃjñakā ityarthaḥ /",
  "GK16visa06cu:5132": "********** END OF COMMENTARY **********",
  "GK16visa06cu:5133": "prākṛtairnirmite tasminsargā āśvāsasaṃjñakāḥ /",
  "GK16visa06cu:5134": "chandasā skandhakenaitatkvacidralitakairapi // VisSd_6.326 //",
  "GK16visa06cu:5135": "yathā---setubandhaḥ /",
  "GK16visa06cu:5136": "yathā vā mama---kuvalayāśvacaritam /",
  "GK16visa06cu:5137": "************* COMMENTARY *************",
  "GK16visa06cu:5138": "Vijñapriyā:",
  "GK16visa06cu:5139": "(vi, da) skandhakagalitake chandoviśeṣau /",
  "GK16visa06cu:5140": "********** END OF COMMENTARY **********",
  "GK16visa06cu:5141": "apabhraṃśanibaddhe 'smin sargāḥ kuḍavakābhidhāḥ /",
  "GK16visa06cu:5142": "tathāpabhraṃśayogyāni cchandāṃsi vividhānyapi // VisSd_6.327 //",
  "GK16visa06cu:5143": "yathā---karṇaparākramaḥ /",
  "GK16visa06cu:5144": "************* COMMENTARY *************",
  "GK16visa06cu:5145": "Vijñapriyā:",
  "GK16visa06cu:5146": "(vi, dha) kaḍavakābhidhāḥ--kaḍavakanāmānaḥ /",
  "GK16visa06cu:5147": "********** END OF COMMENTARY **********",
  "GK16visa06cu:5148": "bhāṣāvibhāṣāniyamātkāvyaṃ sargasamujjhitam /",
  "GK16visa06cu:5149": "ekārthapravaṇaiḥ padyaiḥ saṃdhisāmagryavarjitam // VisSd_6.328 //",
  "GK16visa06cu:5150": "yathā---bhikṣāṭanam, āryāvilāsaśca /",
  "GK16visa06cu:5151": "************* COMMENTARY *************",
  "GK16visa06cu:5152": "Vijñapriyā:",
  "GK16visa06cu:5153": "(vi, na) bhāṣāviśeṣeti---tādṛśavākye saṃskṛtaprākṛtabhāṣayoraniyamaḥ /",
  "GK16visa06cu:5154": "********** END OF COMMENTARY **********",
  "GK16visa06cu:5155": "khaṇḍakāvyaṃ bhavetkāvyasyaikadeśānusāri ca /",
  "GK16visa06cu:5156": "yathā---meghadūtādi /",
  "GK16visa06cu:5157": "koṣaḥ ślokasamūhastu syādanyonyānapekṣakaḥ // VisSd_6.329 //",
  "GK16visa06cu:5158": "vrajyākrameṇa racitaḥ sa evātimanoramaḥ /",
  "GK16visa06cu:5159": "************* COMMENTARY *************",
  "GK16visa06cu:5160": "Vijñapriyā:",
  "GK16visa06cu:5161": "(vi, pa) anyonyānapekṣakaḥ---anyonyanirapekṣakaḥ /",
  "GK16visa06cu:5162": "********** END OF COMMENTARY **********",
  "GK16visa06cu:5163": "sajātīyānāmekatra sanniveśo vrajyā /",
  "GK16visa06cu:5164": "yathā muktāvalyādiḥ /",
  "GK16visa06cu:5165": "atha gādyakāvyāni /",
  "GK16visa06cu:5166": "************* COMMENTARY *************",
  "GK16visa06cu:5167": "Vijñapriyā:",
  "GK16visa06cu:5168": "(vi, pha) vrajyāpadārthamāha---sajātīyānāmiti /",
  "GK16visa06cu:5169": "varṇanīyaikyena sājātyam /",
  "GK16visa06cu:5170": "********** END OF COMMENTARY **********",
  "GK16visa06cu:5171": "tatra gadyam---",
  "GK16visa06cu:5172": "vṛttagandhojjitaṃ gadyaṃ muktakaṃ vṛttagandhi ca // VisSd_6.330 //",
  "GK16visa06cu:5173": "bhavedutkalikāprāyaṃ cūrṇakaṃ ca caturvidham /",
  "GK16visa06cu:5174": "ādyaṃ samāsarihitaṃ vṛttabhāgayutaṃ param // VisSd_6.331 //",
  "GK16visa06cu:5175": "anyaddīrghasamāsāḍhyaṃ turya cālpasamāsakam /",
  "GK16visa06cu:5176": "************* COMMENTARY *************",
  "GK16visa06cu:5177": "Vijñapriyā:",
  "GK16visa06cu:5178": "(vi, ba) vṛttagandhojjhitamiti /",
  "GK16visa06cu:5179": "gadyasāmānyalakṣaṇam /",
  "GK16visa06cu:5180": "taccāturvidhyamāha---muktakamiti /",
  "GK16visa06cu:5181": "ādyaṃ muktakam /",
  "GK16visa06cu:5182": "paraṃ vṛttagandhiḥ /",
  "GK16visa06cu:5183": "vṛttam--akṣarasaṃkhyātaṃ chandastadakadeśayuktamityarthaḥ /",
  "GK16visa06cu:5184": "turyaṃ caturthaṃ cūrṇakam /",
  "GK16visa06cu:5185": "********** END OF COMMENTARY **********",
  "GK16visa06cu:5186": "muktakaṃ yathā---“gururvacasi pṛthururasi--” ityādi /",
  "GK16visa06cu:5187": "vṛttagandhi yathā mama--",
  "GK16visa06cu:5188": "“samarakaṇḍūlaniviḍabhujadaṇḍakuṇḍalīkṛtakodaṇḍaśiñjinīṭaṃkārojjāgaritavairinagara” ityādi /",
  "GK16visa06cu:5189": "atra “kuṇḍalīkṛtakodaṇḍa'--ityanuṣṭubvṛttasya pādaḥ,",
  "GK16visa06cu:5190": "“samarakaṇḍūla” iti ca prathamākṣaradvayarihitastasyaiva pādaḥ /",
  "GK16visa06cu:5191": "utkalikāprāyaṃ yathā mamaiva---“aṇisavisumaraṇisidasaravisaravidalidasamaraparigadapavaraparavala---” ityādi /",
  "GK16visa06cu:5192": "cūrṇakaṃ yathā bhama--“guṇaratnasāgara ! jagadekanāgara ! kāminīmadana ! janarañjana !” ityādi /",
  "GK16visa06cu:5193": "************* COMMENTARY *************",
  "GK16visa06cu:5194": "Vijñapriyā:",
  "GK16visa06cu:5195": "(vi, bha)",
  "GK16visa06cu:5196": "samarakaṇḍuleti--samarotsāhena kaṇḍule nibiḍe dṛḍhe bhujadaṇḍe kuṇḍalīkṛtakodaṇḍasya śiñjinyāḥ guṇasya ṭaṅkāreṇa ujjagaritaṃ vairinagaraṃ yena /",
  "GK16visa06cu:5197": "he tādṛśetyarthaḥ /",
  "GK16visa06cu:5198": "atra vṛttabhāgayuktatvaṃ darśayati--atreti /",
  "GK16visa06cu:5199": "prathamākṣaratrayarahita iti--etasyaiva anuṣṭubha eva pādo 'parapādaḥ /",
  "GK16visa06cu:5200": "samaretyakṣaratyage, “kaṇḍūlanibiḍabhūjaḥ'; ityevaṃrūpaḥ /",
  "GK16visa06cu:5201": "aṇiseti--aniśaviṣamaniśitaśaravisaravidalitaparighagadaparabala iti saṃskṛtam /",
  "GK16visa06cu:5202": "aniśaṃ viṣamānāṃ niśitānāṃ śarāṇaṃ visareṇa--pātena vidalitāḥ parighāḥ mudrarāḥ gadāśca yatra tādṛśaṃ parabalaṃ yasmāt,",
  "GK16visa06cu:5203": "he tādṛśetyarthaḥ /",
  "GK16visa06cu:5204": "guṇaratnasāgaretyādi---atra rephāntaṃ nāma dvayaṃ nāntañca sambodhanadvayamalpasamāsakam /",
  "GK16visa06cu:5205": "********** END OF COMMENTARY **********",
  "GK16visa06cu:5206": "kathāyāṃ sarasaṃ vastu gadyaireva vinimitam // VisSd_6.332 //",
  "GK16visa06cu:5207": "kvacidatra bhavedāryā kvacidvaktrāpavaktrake /",
  "GK16visa06cu:5208": "ādau padyairnamaskāraḥ khalādervṛttakīrtanam // VisSd_6.333 //",
  "GK16visa06cu:5209": "************* COMMENTARY *************",
  "GK16visa06cu:5210": "Vijñapriyā:",
  "GK16visa06cu:5211": "(vi, ma) kathārūpakāvyadharamānaha---kathāyāmiti /",
  "GK16visa06cu:5212": "āryāmātrākṛtaṃ chandaḥ /",
  "GK16visa06cu:5213": "vaktrāpavaktrake--chandoviśeṣau /",
  "GK16visa06cu:5214": "tasya dharmāntarānāha---ādāviti /",
  "GK16visa06cu:5215": "********** END OF COMMENTARY **********",
  "GK16visa06cu:5216": "yathā---kādāmbaryādiḥ /",
  "GK16visa06cu:5217": "ākhyāyikā kathāvatsyātkavervaśānukīrtanam /",
  "GK16visa06cu:5218": "asyāmanyakavīnāṃ ca vṛttaṃ padyaṃ kvacitkvacit // VisSd_6.334 //",
  "GK16visa06cu:5219": "kathāṃśānāṃ vyavaccheda āśvāsa iti vadhyate /",
  "GK16visa06cu:5220": "āryāvaktrāpavaktrāṇāṃ chandasā yena kenacit // VisSd_6.335 //",
  "GK16visa06cu:5221": "anyāpadeśenāśvāsamukhe bhāvyarthasūcanam /",
  "GK16visa06cu:5222": "************* COMMENTARY *************",
  "GK16visa06cu:5223": "Vijñapriyā:",
  "GK16visa06cu:5224": "(vi, ya) ākhyāyikātmakakāvyadharmānāha---ākhyāyiketi /",
  "GK16visa06cu:5225": "kathāvatseti---sā kathoktadharmatulyadharmavatītyarthaḥ /",
  "GK16visa06cu:5226": "kathāto viśeṣamāha--kaveriti /",
  "GK16visa06cu:5227": "asyāmiti--asyāmākhyāyikāyāmanyakavīnāñca vaṃśādikīrtanamityarthaḥ /",
  "GK16visa06cu:5228": "tathā vṛttakṣarasaṃkhyātaṃ chandaḥ kvacit kvacidityarthaḥ /",
  "GK16visa06cu:5229": "āśvāsa iti--āśvāsanāmātra pariccheda ityarthaḥ /",
  "GK16visa06cu:5230": "āryeti--āryādicchandasāṃ madhye yena kenacicchandasā āśvasasya mukheādau anyāpadeśena--anyacchalena bhāvyarthasya vakṣyamāṇārthasya sūcanamityarthaḥ /",
  "GK16visa06cu:5231": "********** END OF COMMENTARY **********",
  "GK16visa06cu:5232": "yathā---harṣacaritādiḥ /",
  "GK16visa06cu:5233": "“api tvaniyamo dṛṣṭastatrāpyanyairudīraṇāt” /",
  "GK16visa06cu:5234": "iti daṇḍyācāryavacanāt kecit ākhyāyikā nāyakenaiva nibaddhavyā” ityāhuḥ, tadayuktam /",
  "GK16visa06cu:5235": "ākhyānādayaśca kathākhyāyikayorevāntarbhāvānna pṛthaguktāḥ /",
  "GK16visa06cu:5236": "yaduktaṃ daṇḍinaiva---atraivāntarbhaviṣyanti śeṣāścākhyānajātayaḥ” /",
  "GK16visa06cu:5237": "iti /",
  "GK16visa06cu:5238": "eṣāmudāharaṇam---pañcatantrādi /",
  "GK16visa06cu:5239": "************* COMMENTARY *************",
  "GK16visa06cu:5240": "Vijñapriyā:",
  "GK16visa06cu:5241": "(vi, ra)",
  "GK16visa06cu:5242": "“ākhyāyikā nāyakenaiva nibaddhavyā” iti yad kenaciduktaṃ tad “āpitu“--ityādidaṇḍyācāryavacanādayuktamityarthaḥ /",
  "GK16visa06cu:5243": "ākhyānādirūpāṇāṃ kāvyāntaraṇāṃ pṛthagyuktibījamāha--ākhyānādaya iti /",
  "GK16visa06cu:5244": "yaduktaṃ daṇḍinaiveti--yato daṇḍinaivoktam, atraivāntaḥ--ityādītyarthaḥ /",
  "GK16visa06cu:5245": "********** END OF COMMENTARY **********",
  "GK16visa06cu:5246": "atha gadyapadyamayāni---",
  "GK16visa06cu:5247": "gadyapadyamayaṃ kāvyaṃ campūrityabhidhīyate // VisSd_6.336 //",
  "GK16visa06cu:5248": "************* COMMENTARY *************",
  "GK16visa06cu:5249": "Vijñapriyā:",
  "GK16visa06cu:5250": "(vi, la) campūsaṃjñakaṃ kāvyāntaramāha--gadyapadyamayamiti /",
  "GK16visa06cu:5251": "********** END OF COMMENTARY **********",
  "GK16visa06cu:5252": "yathā---deśarājacaritam /",
  "GK16visa06cu:5253": "gadyapadyamayī rājastutirvirudamucyate /",
  "GK16visa06cu:5254": "yathā---virudamaṇimālā /",
  "GK16visa06cu:5255": "************* COMMENTARY *************",
  "GK16visa06cu:5256": "Vijñapriyā:",
  "GK16visa06cu:5257": "(vi, va) virudamaṇimālā prabandhaviśeṣaḥ /",
  "GK16visa06cu:5258": "********** END OF COMMENTARY **********",
  "GK16visa06cu:5259": "karambhakaṃ tu bhāṣābhivividhābhirvinirmitam // VisSd_6.337 //",
  "GK16visa06cu:5260": "yathā mama---ṣoḍaśabhāṣāmayī praśāstiratnāvalī /",
  "GK16visa06cu:5261": "evamanye 'pi bhedā uddeśamātraprasīddhatvāduktabhedānatikramācca na pṛthaglakṣitāḥ //",
  "GK16visa06cu:5262": "************* COMMENTARY *************",
  "GK16visa06cu:5263": "Vijñapriyā:",
  "GK16visa06cu:5264": "(vi, śa) evamanyepi bhedā iti /",
  "GK16visa06cu:5265": "na pṛthag lakṣitā ityanvayaḥ /",
  "GK16visa06cu:5266": "pṛthagalakṣaṇe hetumāha--uddeśamātrasiddhatvāditi /",
  "GK16visa06cu:5267": "tattatkīrttanamātreṇaiva siddhāḥ na tu kṛtalakṣaṇaḥ /",
  "GK16visa06cu:5268": "teṣāmuktaprabhedalakṣaṇākrāntatvamevetyāha---uktabhedāneti /",
  "GK16visa06cu:5269": "iti śrīmaheśvaranyāyālaṅkāraviracitāyāṃ sāhityadarpaṇaṭīkāyāṃ ṣaṣṭhaparicchedavivaraṇam",
  "GK16visa06cu:5270": "********** END OF COMMENTARY **********",
  "GK16visa06cu:5271": "iti sāhityadarpaṇo dṛśyaśravyakāvyanirūpaṇo nāma ṣaṣṭhaḥ paricchedaḥ /"
}