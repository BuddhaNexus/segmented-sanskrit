{
    "S04jnalokau:0_0": "[JĀA_19]",
    "S04jnalokau:0_1": "I",
    "S04jnalokau:1_0": "namo buddhāya // evaṃ mayā śrutam ekasmin samaye bhagavān rājagṛhe viharati sma /",
    "S04jnalokau:1_1": "gṛdhrakūṭe parvate 'nantaratnaśikhare dharmadhātugarbhe prāsāde mahatā bhikṣusaṃghena sārdhaṃ pañcaviṃśatibhir bhikṣusahasraiḥ /",
    "S04jnalokau:1_2_0": "sarvair arhadbhiḥ kṣīṇāsravair niḥkleśair vaśībhūtaiḥ suvimuktacittaiḥ suvimuktaprajñair ājāneyair mahānāgaiḥ kṛtakṛtyaiḥ",
    "S04jnalokau:1_2_1": "kṛtakaraṇīyair apahṛtabhārair anuprāptasvakārthaiḥ parikṣīṇabhavasaṃyojanaiḥ samyagājñāsuvimuktacittaiḥ sarvacetovaśiparamapāramiprāptaiḥ /",
    "S04jnalokau:1_3": "ājñātakauṇḍinyapramukhaiś cāṣṭaṣaṣṭibhir mahāśrāvakaiḥ,",
    "S04jnalokau:1_4": "dvāsaptatibhir bodhisattvakoṭīniyutaśatasahasraiḥ /",
    "S04jnalokau:1_5": "tadyathā mañjuśriyā kumārabhūtena,",
    "S04jnalokau:1_6": "dhanaśriyā ca buddhiśriyā ca bhaiṣajyarājena ca bhaiṣajyasamudgatena ca bodhisattvena mahāsattvena /",
    "S04jnalokau:1_7": "sarvair avaivartikadharmacakrapravartakaiḥ,",
    "S04jnalokau:1_8": "sarvai ratnakūṭavaipulyasūtraparipṛcchākuśalaiḥ,",
    "S04jnalokau:1_9": "dharmameghabhūmipratilabdhaiḥ,",
    "S04jnalokau:1_10": "sumerubhūtaiḥ prajñayā, sarvaiḥ śūnyatānimittāpraṇihitānutpādājātābhāvadharmaparibhāvitaiḥ,",
    "S04jnalokau:1_11": "mahāgaṃbhīradharmanirbhāsaiḥ,",
    "S04jnalokau:1_12": "[JĀA_20] tathāgateryāpathaiḥ,",
    "S04jnalokau:1_13": "anyonyalokadhātuṣu tathāgatakoṭīniyutaśatasahasrasaṃpreṣitaiḥ,",
    "S04jnalokau:1_14": "sarvair abhijñāparikarmanirjātaiḥ sarvadharmasvabhāvaprakṛtipratiṣṭhitaiḥ /",
    "S04jnalokau:3_0": "tena khalu punaḥ samayena bhagavata etad abhūt /",
    "S04jnalokau:3_1": "yan nv ahaṃ bodhisattvānāṃ mahāsattvānāṃ mahājavabalavegasthāmasaṃjananārthaṃ dhārmīṃ kathāṃ kathayeyam,",
    "S04jnalokau:3_2": "yad gaṅgānadīvālikāsamebhyo lokadhātubhyo mahaujaskamahaujaskān bodhisattvān mahāsattvān saṃnipāteyam /",
    "S04jnalokau:3_3": "yan nv ahaṃ mahādharmanirdeśasya paridīpanāyai nimittam ādarśayeyam,",
    "S04jnalokau:3_4": "mahāntam avabhāsaṃ kuryām / yan me bodhisattvā mahāsattvā āgatya mahādharmanirdeśaṃ paripṛccheyur iti /",
    "S04jnalokau:4_0": "atha khalu bhagavāṃs tasyāṃ velāyāṃ daśasu dikṣv asaṃkhyeyācintyatrisāhasramahāsāhasralokadhātuparamāṇurajaḥsamaṃ lokadhātuṃ mahāraśmimeghair avabhāsayati sma /",
    "S04jnalokau:5_0": "tena khalu punaḥ samayena daśabhyo digbhya ekaikasmād digbhāgād daśabuddhakṣetrānabhilāpyakoṭīniyutaśatasahasraparamāṇurajaḥsamā bodhisattvā mahāsattvā āgacchanti sma /",
    "S04jnalokau:5_1_0": "[JĀA_21] teṣām ekaiko bodhisattvo mahāsattvo 'cintyābhir bodhisattvavikurvaṇābhir āgatya bhagavato 'nurūpām acintyāṃ pūjāṃ",
    "S04jnalokau:5_1_1": "kṛtvā svakasvakapraṇidhānabalanirjāteṣu padmāsaneṣu bhagavataḥ purato nyaṣīdan /",
    "S04jnalokau:5_2": "bhagavantam animiṣaṃ nirīkṣamāṇā sthitā abhūvan /",
    "S04jnalokau:7_0": "tena khalu punaḥ samayena dharmadhātugarbhe prāsādamadhye mahāratnapadmagarbhasiṃhāsanaṃ prādurabhūt /",
    "S04jnalokau:7_1": "asaṃkhyeyayojanakoṭīvistāram,",
    "S04jnalokau:7_2": "anupūrvasamucchritam, sarvaprabhāsamaṇiratnamayam, vidyutpradīpam, maṇiratnavedikāparivṛtam, acintyaprabhāsamaṇiratnadaṇḍam,",
    "S04jnalokau:7_3": "anupamamaṇiratnaparivāram, anupamātikrāntaprabhāvamaṇiratnadāmakṛtaśobham,",
    "S04jnalokau:7_4": "vaśirājamaṇiratnajālasaṃchannam,",
    "S04jnalokau:7_5": "nānāmaṇiratnapratyuptam, samucchritacchatradhvajapatākam /",
    "S04jnalokau:7_6": "tasya ca mahāmaṇiratnapadmagarbhasiṃhāsanasyopari samantād daśāsaṃkhyeyāni raśmikoṭīniyutaśatasahasrāṇi niścaranti sma /",
    "S04jnalokau:7_7": "te ca raśmayo daśasu dikṣv anyonyān lokadhātūn mahatāvabhāsena spharanti sma /",
    "S04jnalokau:8_0_0": "tena khalu punaḥ samayena daśadiśy ekaikasmād digbhāgād daśabuddhakṣetrānabhilāpyakoṭīniyutaśatasahasraparamāṇurajaḥsamā",
    "S04jnalokau:8_0_1": "devanāgayakṣagandharvāsuragaruḍakinnaramahoragaśakrabrahmalokapālā āgacchanti sma /",
    "S04jnalokau:8_1": "tatra kecid ratnakūṭāgāraniṣaṇṇāsaṃkhyeyācintyāpsaraḥkoṭīniyutaśatasahasrasaṃgītisaṃpravāditair [JĀA_22] āgacchanti sma /",
    "S04jnalokau:8_2": "kecit puṣpamayaiḥ, kecid uragasāracandanamayaiḥ,",
    "S04jnalokau:8_3": "kecid muktāmayaiḥ, kecid vajramayaiḥ, kecid vajraprabhāsamaṇiratnamayaiḥ,",
    "S04jnalokau:8_4": "kecij jāmbūnadasuvarṇamayaiḥ,",
    "S04jnalokau:8_5": "kecit sarvaprabhāsasamuccayamaṇiratnarājamayaiḥ,",
    "S04jnalokau:8_6": "kecid vaśirājamaṇiratnamayaiḥ,",
    "S04jnalokau:8_7": "kecic cintāmaṇiratnamayaiḥ, kecic chakrābhilagnamaṇiratnamayaiḥ,",
    "S04jnalokau:8_8": "kecit sāgarapratiṣṭhānaviśuddharatnavyūhasamantaraśmiprabhāmaṇimahāratnamayakūṭāgāraniṣaṇṇāsaṃkhyeyācintyāpsaraḥkoṭīniyutaśatasahasrasaṃgītisaṃpravāditair āgacchanti sma /",
    "S04jnalokau:8_9": "āgatya ca bhagavato 'cintyātulyāmāpyāṃ parimāṇābhikrāntāṃ pūjāṃ kṛtvā,",
    "S04jnalokau:8_10": "ekānte svapraṇidhānanirjāteṣv āsaneṣu niṣīdanti sma /",
    "S04jnalokau:8_11": "niṣīdya bhagavantam animiṣaṃ nirīkṣantaḥ sthitā abhūvan /",
    "S04jnalokau:9_0": "tena khalu punaḥ samayenāyaṃ trisāhasramahāsāhasro lokadhātur jāmbūnadasuvarṇamayaḥ saṃsthito 'bhūt /",
    "S04jnalokau:9_1": "nānāmahāmaṇiratnavṛkṣair divyaiḥ puṣpavṛkṣair vastravṛkṣair uragasāracandanagandhavṛkṣair alaṃkṛtaḥ,",
    "S04jnalokau:9_2": "candrasūryavidyutpradīpamaṇiratnajālasaṃcchannaḥ,",
    "S04jnalokau:9_3": "ucchritacchatradhvajapatākaḥ /",
    "S04jnalokau:9_4": "sarvavṛkṣāś cāsaṃkhyeyāpsaraḥkoṭīniyutaśatasahasrārdhakāyikā muktāhāraparigṛhītā mahāmaṇiratnadāmaparigṛhītāḥ sthitā abhūvan /",
    "S04jnalokau:10_0": "[JĀA_23]",
    "S04jnalokau:10_1": "II",
    "S04jnalokau:12_0": "tena khalu punaḥ samayena tato mahāmaṇiratnapadmagarbhāt siṃhāsanād imā gāthā niścaranti sma /",
    "S04jnalokau:13_0": "āgaccha niṣīda narendrarājā ahaṃ hi te puṇyabalena udgataḥ /",
    "S04jnalokau:13_1": "saṃpūrṇasaṃkalpa ahaṃ tvam adya saṃdhārayiṣye dvipadottamaṃ jinam // 1 //",
    "S04jnalokau:13_2": "mamātmabhāvo ratanāmayo hy ayaṃ ratnaikapadmaṃ mama madhyasaṃsthitam /",
    "S04jnalokau:13_3": "manoramaṃ tubhya kṛtena nāyakāḥ saṃkalpa pūrehi mamādya tāyinaḥ // 2 //",
    "S04jnalokau:13_4": "niṣadya ratnāmayi padmi asmiṃ śobhehi māṃ sarvam imaṃ ca lokam /",
    "S04jnalokau:13_5": "deśehi dharmaṃ bahuprāṇikoṭināṃ yaṃ śruta siṃhāsana īdṛśaṃ labhet // 3 //",
    "S04jnalokau:13_6": "raśmī sahasrā tava gātrasaṃbhavāḥ prabhāsayanto bahulokadhātum /",
    "S04jnalokau:13_7": "prāmodyajātasya hi lakṣaṇaṃ imaṃ samākramā mahya kṛtena nāyakāḥ // 4 //",
    "S04jnalokau:13_8": "[JĀA_24]",
    "S04jnalokau:13_9": "kṣipraṃ niṣīdasva kuruṣva 'nugrahaṃ pūrvaṃ mayā dhārita aṣṭakoṭiyaḥ /",
    "S04jnalokau:13_10": "asmin pradeśe munināṃ svayaṃbhuvāṃ bhagavan pīhādya karotv anugraham // 5 //",
    "S04jnalokau:15_0": "atha khalu bhagavān utthāya pūrvakād āsanāt tatra mahāratnapadmagarbhe siṃhāsane niṣadya paryaṅkaṃbaddhī sarvāvantaṃ bodhisattvagaṇaṃ svavalokayati sma /",
    "S04jnalokau:15_1": "sāmutkarṣikāyāś ca dharmadeśanāyās teṣāṃ bodhisattvānāṃ mahāsattvānāṃ nimittam akārṣīt /",
    "S04jnalokau:16_0": "tena khalu punaḥ samayena sarvāvān bodhisattvagaṇa evaṃ cintayati sma /",
    "S04jnalokau:16_1": "yan nv ayaṃ mañjuśrīḥ kumārabhūto 'nutpādānirodhaṃ tathāgatam arhantaṃ samyaksaṃbuddhaṃ paripṛcchet,",
    "S04jnalokau:16_2": "ciraśruto 'yam asmābhir dharmaparyāya iti /",
    "S04jnalokau:17_0": "atha khalu mañjuśrīḥ kumārabhūto bhagavato 'ntikān nimittaṃ viditvā teṣāṃ ca bodhisattvānāṃ mahāsattvānāṃ cetasaiva cetaḥparivitarkam ājñāya bhagavantam etad avocat /",
    "S04jnalokau:17_1": "anutpādo 'nirodha iti bhagavann ucyate,",
    "S04jnalokau:17_2": "katamasyaitad bhagavan dharmasyādhivacanam anutpādo 'nirodha iti /",
    "S04jnalokau:18_0": "imāś ca gāthā abhāṣat /",
    "S04jnalokau:19_0": "anirodham anutpādaṃ bravīṣi tvaṃ vināyaka /",
    "S04jnalokau:19_1": "[JĀA_25]",
    "S04jnalokau:19_2": "tat kīdṛśaṃ mahāprājña tasya niruktilakṣaṇam // 1 //",
    "S04jnalokau:19_3": "anirodham anutpādaṃ katham eṣa nigadyate /",
    "S04jnalokau:19_4": "dṛṣṭāntair hetubhiś caiva kathayasva mahāmune // 2 //",
    "S04jnalokau:19_5": "samāgateme bahubodhisattvā jñānārthinaḥ tvāṃ ca vibho 'bhivanditum /",
    "S04jnalokau:19_6": "saṃpreṣitā lokavināyakebhir deśehi saddharmam udāram uttamam // 3 //",
    "S04jnalokau:21_0": "evam ukte bhagavān mañjuśriyaṃ kumārabhūtam etad avocat /",
    "S04jnalokau:21_1": "sādhu sādhu mañjuśrīḥ, sādhu khalu punas tvaṃ mañjuśrīs tathāgatam etam arthaṃ paripraṣṭavyaṃ manyase /",
    "S04jnalokau:21_2_0": "bahujanahitāya tvaṃ mañjuśrīḥ pratipanno bahujanasukhāya lokānukampāyai mahato janakāyasyārthāya hitāya sukhāya devānāṃ ca",
    "S04jnalokau:21_2_1": "manuṣyāṇāṃ caitarhy āgatānāṃ ca bodhisattvānāṃ mahāsattvānāṃ buddhabhūmiprāpaṇārtham /",
    "S04jnalokau:21_3": "anuttrāsas te mañjuśrīr asmin sthāne yogaḥ karaṇīyo na [JĀA_26] bhayaṃ na stambhitatvam /",
    "S04jnalokau:21_4": "jñānapratisaraṇena ca te mañjuśrīr bhavitavyam /",
    "S04jnalokau:21_5": "tathāgatasyaitam arthaṃ nirdeśataḥ /",
    "S04jnalokau:21_6": "anutpādo 'nirodha iti mañjuśrīs tathāgatasyaitad adhivacanam /",
    "S04jnalokau:21_7": "tadyathā mañjuśrīr iyaṃ mahāpṛthivī mahāvaiḍūryamayī saṃsthitā bhavet /",
    "S04jnalokau:21_8": "evaṃ ca saṃsthitā bhaved yathā tasyāṃ vaiḍūryamayāṃ mahāpṛthivyāṃ trayastriṃśadbhavanasya,",
    "S04jnalokau:21_9": "śakrasya devānām indrasya, vaijayantasya ca prāsādasya pratibhāsaḥ saṃdṛśyet /",
    "S04jnalokau:21_10": "śakraś ca devānām indras tatra divyaiḥ pañcabhiḥ kāmaguṇaiḥ krīḍan ramamāṇaḥ paricārayan saṃdṛśyet /",
    "S04jnalokau:22_0": "atha tasmin samaye devāḥ sarvajambūdvīpakāḥ strīpuruṣadārakadārikāḥ saṃcodayeyuḥ /",
    "S04jnalokau:22_1": "āgacchatha bho naranāryaḥ / paśyatemaṃ śakraṃ devānām indraṃ vaijayante prāsāde divyaiḥ pañcabhiḥ kāmaguṇaiḥ krīḍantaṃ ramantaṃ paricārayantam /",
    "S04jnalokau:22_2": "āgacchatha bho naranārigaṇāḥ /",
    "S04jnalokau:22_3": "dānāni dadata puṇyāni kuruta /",
    "S04jnalokau:22_4": "śīlaṃ ca samādāya vartayata /",
    "S04jnalokau:22_5": "īdṛśeṣu vaijayanteṣu prāsādeṣu krīḍiṣyatha ramiṣyatha paricārayiṣyatha śakratvāni ca kariṣyatha /",
    "S04jnalokau:22_6": "īdṛśyā ca riddhyā samanvāgatā bhaviṣyatha /",
    "S04jnalokau:22_7": "yādṛśyā ca śakro devānām indro divyaiḥ paribhogaiḥ samarpitaḥ samanvaṅgībhūta iti /",
    "S04jnalokau:23_0": "atha mañjuśrīs te strīpuruṣadārakadārikās tasyāṃ vaiḍūryamayāṃ mahāpṛthivyāṃ trayastriṃśadbhavanasya,",
    "S04jnalokau:23_1": "vaijayantasya prāsādasya, śakrasya devānām indrasya pratibhāsaṃ dṛṣṭvāñjalipragṛhaṃ kuryuḥ /",
    "S04jnalokau:23_2": "puṣpāṇi ca kṣiperan [JĀA_27] gandhāṃś ca kṣiperann evaṃ vācaṃ bhāṣante /",
    "S04jnalokau:23_3": "vayam apy evaṃrūpā bhavema yādṛśaḥ śakro devānām indraḥ,",
    "S04jnalokau:23_4": "vayam apy evaṃ vaijayante prāsāde krīḍema ramema parivārayema yathāyaṃ śakro devānām indra iti /",
    "S04jnalokau:24_0": "na ca te sattvā evaṃ saṃjānanti sma /",
    "S04jnalokau:24_1": "pratibhāso 'yaṃ vaiḍūryamayāṃ mahāpṛthivyāṃ yatra trayastriṃśadbhavanam,",
    "S04jnalokau:24_2": "vaijayantaś ca prāsādaḥ, śakraś ca devānām indraḥ pariśuddhatvād mahāvaiḍūryasya pratibhāsaḥ saṃdṛśyata iti /",
    "S04jnalokau:24_3": "te śakratvam abhinandanto dānāni ca dadati,",
    "S04jnalokau:24_4": "puṇyāni ca kurvanti, śīlaṃ ca samādāya vartante / tatra ca trayastriṃśadbhavane pratibhāsa upapattaye kuśalamūlāni ca pariṇāmayanti /",
    "S04jnalokau:25_0": "yathā mañjuśrīḥ tatra ca vaiḍūryamayāṃ mahāpṛthivyāṃ nāsti tatra trayastriṃśadbhavanam,",
    "S04jnalokau:25_1": "na vaijayantaś ca prāsādaḥ, na ca śakro devānām indraḥ / api tu pariśuddhatvād mahāvaiḍūryasya saṃdṛśyate trayastriṃśadbhavanam,",
    "S04jnalokau:25_2": "vaijayantaś ca prāsādaḥ, śakrasya devānām indraḥ / sa cāsan notpanno na niruddhaḥ pariśuddhatvād mahāvaiḍūryasya pratibhāsaḥ saṃdṛśyate /",
    "S04jnalokau:26_0": "evam eva mañjuśrīḥ pariśuddhatvāc cittasya subhāvitatvād bhāvanāyāḥ sattvānāṃ tathāgatātmabhāvadarśanaṃ bhavati /",
    "S04jnalokau:26_1": "tathāgatānubhāvena mañjuśrīḥ sattvās tathāgataṃ paśyanti /",
    "S04jnalokau:26_2": "sa cābhūto 'nutpanno 'niruddho na bhāvo nābhāvo na dṛśyo nādṛśyo na lokyo nālokyo na caityo nācaityo na san nāsan /",
    "S04jnalokau:27_0": "atha ca mañjuśrīḥ sattvās tathāgatapratibhāsam ārambaṇīkṛtvā puṣpāṇi kṣipanti,",
    "S04jnalokau:27_1": "gandhān vastrāṇi ratnāni ca kṣipanti /",
    "S04jnalokau:27_2": "evaṃ ca vācaṃ bhāṣante / vayam apy evaṃrūpā bhavema yādṛśas tathāgato 'rhan samyaksaṃbuddha iti /",
    "S04jnalokau:27_3": "te buddhajñānābhilāṣiṇo dānāni ca dadati,",
    "S04jnalokau:27_4": "puṇyāni ca kurvanti, śīlaṃ ca samādāya vartante / tac ca kuśalamūlaṃ tathāgatajñānapratilambhāya [JĀA_28] pariṇāmayanti /",
    "S04jnalokau:27_5": "tadyathā mañjuśrīs tatra mahāvaiḍūryamayāṃ mahāpṛthivyāṃ śakrasya devānām indrasya pratibhāso neñjati,",
    "S04jnalokau:27_6_0": "na manyate, na prapañcayati, na kalpayati, na vikalpayati / akalpo 'vikalpo 'cintyo 'manasikāraḥ śāntaḥ śītībhūto 'nutpādo",
    "S04jnalokau:27_6_1": "'nirodho 'dṛṣṭo 'śruto 'nāghrāto 'nāsvādito 'spṛṣṭo 'nimitto 'vijñaptiko 'vijñāpanīyaḥ /",
    "S04jnalokau:28_0": "evam eva mañjuśrīs tathāgato 'rhan samyaksambuddho neñjati,",
    "S04jnalokau:28_1_0": "na manyate, na prapañcayati, na kalpayati, na vikalpayati / akalpo 'vikalpo 'cintyo 'manasikāraḥ śāntaḥ śītībhūto 'nutpādo",
    "S04jnalokau:28_1_1": "'nirodho 'dṛṣṭo 'śruto 'nāghrāto 'nāsvādito 'spṛṣṭo 'nimitto 'vijñaptiko 'vijñāpanīyaḥ /",
    "S04jnalokau:28_2": "anutpādagatiko hi mañjuśrīs tathāgataḥ /",
    "S04jnalokau:28_3": "atha ca pratibimba iva lokeṣu dṛśyate /",
    "S04jnalokau:28_4": "yathādhimuktikānāṃ ca sattvānāṃ darśanavaimātratayā,",
    "S04jnalokau:28_5": "āyuḥpramāṇavaimātratāṃ darśayati /",
    "S04jnalokau:28_6": "paripācanādhimuktibalādhānatayā bodhibhājaneṣu sattveṣu pratibhāsaprāpto bhavati /",
    "S04jnalokau:28_7": "yathāśayādhimuktyā ca sattvā dharmaṃ śṛṇvanti /",
    "S04jnalokau:28_8": "yathāśayena triyānam iti saṃjānanti,",
    "S04jnalokau:30_0": "tadyathā mañjuśrīr devānāṃ trayastriṃśānāṃ puṇyabalapariniṣpannānāṃ dharmaśabdānāṃ mahādharmadundubhir upari vaijayantasya prasādasyāntarīkṣagatā cakṣuḥpathasamatikrāntā,",
    "S04jnalokau:31_0": "atha ca punar mañjuśrīḥ sā mahādharmadundubhiḥ /",
    "S04jnalokau:31_1": "yasmin [JĀA_29] samaye devās trayastriṃśatkāyikā tīvrasatatasamitaṃ divyaiḥ kāmakrīḍāratiparibhogaiḥ pramattā bhavanti,",
    "S04jnalokau:31_2": "na bhūyaḥ sudharmāyāṃ devasabhāyāṃ praviśya dharmaṃ saṃgāyanti,",
    "S04jnalokau:31_3": "śakraś ca yadā devānām indro divyaiḥ kāmakrīḍaratiparibhogaiḥ pramatto bhavati,",
    "S04jnalokau:31_4": "na dharmāsane niṣadya dharmaṃ bhāṣate /",
    "S04jnalokau:32_0": "tasmin samaye mañjuśrīḥ sā mahādharmadundubhir adṛṣyā cānālokyā cakṣuḥpathasamatikrāntāntarīkṣagatā tādṛśaṃ dharmaśabdaṃ niścārayati /",
    "S04jnalokau:32_1": "yena ca dharmaśabdena sarvān trayastriṃśatkāyikān devān svareṇa vijñapayati /",
    "S04jnalokau:32_2": "anityā mārṣā rūpaśabdagandharasasparśā mā pramattacāriṇo bhavatha /",
    "S04jnalokau:32_3": "mā kṣipram asmād bhavanāc cyaviṣyatha /",
    "S04jnalokau:32_4": "duḥkhā mārṣāḥ sarvasaṃskārāḥ,",
    "S04jnalokau:32_5": "anātmano mārṣāḥ sarvasaṃskārāḥ,",
    "S04jnalokau:32_6": "śūnyā mārṣāḥ sarvasaṃskārā mā pramādam āpadyatha /",
    "S04jnalokau:32_7": "duḥkham itaś cyavitānāṃ punar atropapattir bhaviṣyati /",
    "S04jnalokau:32_8": "saṃgāyata mārṣā dharmam, dharmārāmaratiratā bhavatha dharmasārāḥ,",
    "S04jnalokau:32_9": "dharmanimnāḥ, dharmapravaṇāḥ, dharmānusmṛtimanasikārāḥ / mārṣā viharatha yūyaṃ punar ebhir evaṃ divyaiḥ kāmakrīḍāratiparibhogaiḥ,",
    "S04jnalokau:33_0_0": "tena khalu punar mañjuśrīḥ samayena tasyā adṛśyā arūpiṇyā akalpyāyā avikalpāyāś cakṣuḥpathasamatikrāntāyā anutpannāniruddhāyā",
    "S04jnalokau:33_0_1": "vākpathasamatikrāntāyāś cittamanovijñānāpagatāyā mahādharmadundubheḥ śabdena sarve trayastriṃśatkāyikā devāḥ saṃcoditā bhītās",
    "S04jnalokau:33_0_2": "trastā udvignodvignāḥ [JĀA_30] sudharmāyāṃ devasabhāyāṃ praviśya dharmārāmaratiratā viharanti /",
    "S04jnalokau:33_1": "dharmasārāḥ, dharmanimnāḥ, dharmapravaṇāḥ, dharmānusmṛtimanasikārā bhavanti /",
    "S04jnalokau:33_2": "te tataś cyutā viśeṣagāmino bhavanti /",
    "S04jnalokau:33_3": "śakraś ca devānām indras tasmin samaye sudharmāyāṃ devasabhāyāṃ praviśya dharmāsane niṣadya dharmaṃ deśayati /",
    "S04jnalokau:34_0": "yadā ca mañjuśrīr asurā devaiḥ sārdhaṃ saṃgrāmayanti /",
    "S04jnalokau:34_1": "tatra yadā trayastriṃśā devāḥ parābhavaṃ gacchanti /",
    "S04jnalokau:34_2": "tadā sā dharmadundubhī tādṛśaśabdaṃ niścārayati /",
    "S04jnalokau:34_3": "yena śabdenāsurā bhītās trastā udvignodvignāḥ palāyanti /",
    "S04jnalokau:35_0": "na ca mañjuśrīs tasyā mahādharmadundubheḥ kaścit saṃpādayitā vātmabhāvo vā saṃvidyate /",
    "S04jnalokau:35_1": "adṛśyā mañjuśrīḥ sā mahādharmadundubhir anālokyāsatyābhūtācittācetanānimittārūpiṇyarutānātmabhāvādvayā cakṣuḥpathasamatikrāntā /",
    "S04jnalokau:36_0": "atha ca mañjuśrīs trayastriṃśatkāyikānāṃ devaputrāṇāṃ pūrvaparikarmakṛtānāṃ mahādharmadundubheḥ śabdo niścarati /",
    "S04jnalokau:36_1": "trāyastriṃśānāṃ devaputrāṇāṃ sarvopadravopāyāsopakleśopaśāntaye saṃvartate /",
    "S04jnalokau:37_0": "yathā mañjuśrīs tasyā mahādundubher adṛśyo 'nātmabhāvo 'nālokyo 'sann abhūto 'cinto 'cetano 'nimitto [JĀA_31] 'rūpy aruto 'bhāvo 'dvayaś cakṣuḥpathasamatikrāntaḥ,",
    "S04jnalokau:37_1": "pūrvakarmavipākena trayastriṃśatkāyikānāṃ devaputrāṇāṃ sarvopadravopāyāsopakleśopaśāntaye śabdo niścarati /",
    "S04jnalokau:37_2": "pramattāṃś ca devaputrān dharmaśabdena saṃcodayati /",
    "S04jnalokau:37_3": "sa ca dharmaśabdas trayastriṃśatkāyikānāṃ devaputrāṇāṃ sarvopadravopāyāsopakleśopaśāntaye saṃvartate /",
    "S04jnalokau:38_0": "evam eva mañjuśrīs tathāgato 'rhan samyaksaṃbuddho 'dṛśyo 'nālokyo 'nātmabhāvo 'sann abhūto 'citto 'cetano 'nimitto 'rūpy aruto 'dvayo 'bhāvaś cakṣuḥpathasamatikrāntaḥ /",
    "S04jnalokau:39_0": "atha ca mañjuśrīḥ sattvāḥ pūrvakarmavipākena yathāśayādhimuktyā dharmaśabdaṃ niścarantaṃ saṃjānanti /",
    "S04jnalokau:39_1": "sa ca dharmaśabdaḥ sarvasattvānāṃ sarvopadravopāyāsopakleśopaśāntaye saṃvartate /",
    "S04jnalokau:39_2": "dharmasvaranirghoṣeṇa tathāgataghoṣasvara iti loke saṃkhyāṃ gacchati /",
    "S04jnalokau:40_0": "nāsti ca mañjuśrīs tathāgataḥ,",
    "S04jnalokau:40_1": "atha ca dharmasvaraghoṣeṇa tathāgata iti prajñaptir loke saṃbhavati /",
    "S04jnalokau:40_2": "sattvānām eva pūrvakuśalakarmavipākena tathāgataśabdaṃ niścarantaṃ sattvāḥ saṃjānanti /",
    "S04jnalokau:40_3": "sarvasattvānāṃ sarvasukhajananārthaṃ pramattānāṃ ca saṃcodanārthaṃ śabdo niścarati /",
    "S04jnalokau:40_4": "te mañjuśrīḥ sattvāḥ śabdaṃ śrutvā tathāgataṃ saṃkalpayanti /",
    "S04jnalokau:40_5": "ayaṃ tathāgatasyātmabhāva iti /",
    "S04jnalokau:41_0": "ādikarmikāṇāṃ ca bodhisattvānāṃ sarvabālapṛthagjanānāṃ ca tathāgatārambaṇakuśalamūlasaṃjananārthaṃ tathāgatavāk śrūyate /",
    "S04jnalokau:41_1": "api tv anutpanno 'niruddho mañjuśrīs tathāgato veditavyaḥ /",
    "S04jnalokau:42_0": "[JĀA_32]",
    "S04jnalokau:43_0_0": "tadyathā mañjuśrīr nidāghakālāvasāne varṣāṇāṃ prathame māsy āgate sattvānāṃ pūrvakarmavipākena pṛthivīgatānāṃ bījagrāmabhūtagrāmasya",
    "S04jnalokau:43_0_1": "sarvatṛṇagulmauṣadhivanaspatīnāṃ saṃjananārtham upari vaihāyasy āntarīkṣa ākāśe tādṛśā vāyavo vānti /",
    "S04jnalokau:43_1": "yenodakaṃ saṃbhavati / saṃbhūtaṃ ca mahāpṛthivyāṃ prapatati /",
    "S04jnalokau:43_2": "tena ca sarvī mahāpṛthivī saṃtarpitā bhavati /",
    "S04jnalokau:43_3": "sarve jambūdvīpakāś ca sattvās tasmin samaye pramuditā bhavanti /",
    "S04jnalokau:43_4": "saumanasyajātās tasya megha iti /",
    "S04jnalokau:44_0": "yasmin khalu punar mañjuśrīḥ samaya upary antarīkṣād mahān udakaskandho na nipatati,",
    "S04jnalokau:44_1": "tasmin samaye sarvajambūdvīpakāḥ sattvā evaṃ cintayanti /",
    "S04jnalokau:44_2": "nātra meghaḥ saṃbhavati / yadā tu mañjuśrīr upary antarīkṣād mahān vāriskandho mahāpṛthivyāṃ nipatati,",
    "S04jnalokau:44_3": "sattvā evaṃ vadanti / aho mahāmegho vāri pramuñcati saṃtarpayati mahāpṛthivīm iti /",
    "S04jnalokau:44_4": "na punar atra mañjuśrīr megho vā meghaprajñaptir vā vidyate /",
    "S04jnalokau:44_5": "vātasaṃjanito mañjuśrīr upary antarīkṣād mahān udakaskandho nipatati /",
    "S04jnalokau:44_6": "so 'pskandho mañjuśrīs tatraivāntarīkṣe 'ntardhīyate /",
    "S04jnalokau:44_7": "sattvānāṃ pūrvakarmavipākena /",
    "S04jnalokau:45_0": "yathā mañjuśrīs tasya vāriskandhasyopary antarīkṣe vātasaṃkṣobheṇa saṃvāryamāṇasya muñcato vāri megha iti prajñaptir bhavati /",
    "S04jnalokau:45_1": "sattvānāṃ pūrvakarmavipākena /",
    "S04jnalokau:45_2": "na punar atra mañjuśrīr meghaḥ saṃvidyate,",
    "S04jnalokau:45_3": "na meghaprajñaptiḥ / [JĀA_33] anutpanno 'niruddho mañjuśrīr meghaś cittagatyanavatāra āgatigativinirmuktaḥ /",
    "S04jnalokau:46_0_0": "evam eva mañjuśrīḥ pūrvakuśalamūlasaṃbhāropacitānāṃ bodhisattvānāṃ mahāsattvānāṃ cānyeṣāṃ ca sattvānāṃ śrāvakapratyekabuddhajñānābhiprāyāṇām",
    "S04jnalokau:46_0_1": "avaropitakuśalamūlānāṃ ca sattvānāṃ nirvāṇamārgasaṃdarśanahetukānām āsaṃgapratibhānas tathāgato 'rhan samyaksaṃbuddho loka",
    "S04jnalokau:46_0_2": "utpanna iti saṃkhyāṃ gacchati /",
    "S04jnalokau:46_1": "sa yad bhāṣate tat sarvaṃ tathāvitathānanyathā,",
    "S04jnalokau:46_2": "tasya devamanuṣyeṣu tathāgata iti nāma kṛtam /",
    "S04jnalokau:46_3": "atha ca mañjuśrīḥ śabdo niścarati devamanuṣyeṣu yaduta tathāgata iti /",
    "S04jnalokau:46_4": "na punar mañjuśrīs tathāgataḥ saṃvidyate /",
    "S04jnalokau:46_5": "animitto mañjuśrīs tathāgato nimittāpagato na deśastho na videśasthaḥ,",
    "S04jnalokau:46_6": "abhūto 'nutpanno 'niruddhaḥ /",
    "S04jnalokau:46_7": "tat khalu punar mañjuśrīs tathāgatapratibhāsaḥ sadevakaṃ lokaṃ dharmeṇa saṃtarpayitvā saṃpravārayitvā,",
    "S04jnalokau:46_8": "ādikarmikāṇāṃ ca bodhisattvānāṃ cānyeṣāṃ ca sarvabālapṛthagjanānāṃ nirvāṇavainayikānāṃ pūrvakarmavipākenādarśanābhāso bhavati /",
    "S04jnalokau:46_9": "teṣām evaṃ bhavati / parinirvṛtas tathāgata iti / na mañjuśrīs tathāgata utpadyate vā nirudhyate vā /",
    "S04jnalokau:47_0": "anutpanno 'niruddho mañjuśrīs tathāgataḥ /",
    "S04jnalokau:47_1": "ādiparinirvṛto mañjuśrīs tathāgato 'rhan samyaksaṃbuddhaḥ /",
    "S04jnalokau:47_2": "yathā mañjuśrīr [JĀA_34] udakārambaṇenābhūtasya meghasyānutpannāniruddhasyāsato meghaprajñaptiḥ sthitā loke megha iti /",
    "S04jnalokau:47_3": "evam eva mañjuśrīr dharmadeśanārambaṇenābhūtasya tathāgatasyānutpannāniruddhasyāsata ādita evājātasya nāmaprajñaptiḥ sthitā loke tathāgato 'rhan samyaksaṃbuddha iti /",
    "S04jnalokau:49_0": "tadyathāpi mañjuśrīr mahābrahmānabhibhūr daśatrisāhasramahāsāhasravaśavartī divase divase sarvadevanikāyān vyavalokayati,",
    "S04jnalokau:49_1": "yāvac cāturmahārājikadevanikāyaparyantān /",
    "S04jnalokau:49_2": "tena khalu punar mañjuśrīḥ samayena tasya mahābrahmaṇo daśatrisāhasramahāsāhasravaśavartinaḥ sarvadevanikāyān vyavalokayataḥ,",
    "S04jnalokau:49_3": "sarvadevanikāyeṣu sarvadevaputrāḥ svakasvakān kāmakrīḍāratiparibhogāṃs tyaktvā sarvatūryatāḍāvacarasaṃgītiṃ śamayitvā,",
    "S04jnalokau:49_4": "kāmakrīḍāratimanasikārotsṛṣṭāḥ sagauravā añjaliṃ pragṛhya mahābrahmāṇam animiṣaṃ vyavalokayanti /",
    "S04jnalokau:49_5": "sa ca mahābrahmā sarvadevanikāyeṣu muhūrtaṃ darśanaṃ dadāti /",
    "S04jnalokau:49_6": "te ca devaputrās tasmin samaye mahābrahmalokopapattim ākāṅkṣanti,",
    "S04jnalokau:49_7": "mahābrahmalokopapattaye ca kuśalamūlāni pariṇāmayanti /",
    "S04jnalokau:50_0_0": "sa ca mañjuśrīr mahābrahmācyavamānas tato brahmavimānād anyam adhitiṣṭhati mahābrahmāṇaṃ daśatrisāhasramahāsāhasravaśavartinaṃ",
    "S04jnalokau:50_0_1": "pūrvapraṇidhānādhiṣṭhānena teṣāṃ ca devaputrāṇāṃ pūrvakuśalamūlopacayena /",
    "S04jnalokau:51_0": "[JĀA_35]",
    "S04jnalokau:51_1": "sa ca mañjuśrīr nirmito mahābrahmā divase divase sarvadevanikāyān vyavalokayati,",
    "S04jnalokau:51_2": "yāvac cāturmahārājakāyikadevanikāyān /",
    "S04jnalokau:51_3": "tena khalu punar mañjuśrīḥ samayena sarveṣu devanikāyeṣu sarvadevaputrāḥ svakasvakān kāmakrīḍāratiparibhogāṃs tyaktvā sarvatūryatāḍāvacarasaṃgītiṃ praśamayitvā,",
    "S04jnalokau:51_4": "kāmakrīḍāratimanasikārotsṛṣṭāḥ sagauravā añjaliṃ pragṛhya mahābrahmāṇam animiṣaṃ vyavalokayanti sma /",
    "S04jnalokau:51_5": "sa ca mahābrahmā sarvadevanikāyeṣu muhūrtaṃ darśanaṃ dadāti,",
    "S04jnalokau:51_6": "na ca sthānāc calati / te ca devaputrās tasmin samaye mahābrahmalokopapattim ākāṅkṣanti,",
    "S04jnalokau:51_7": "brahmalokopapattaye ca kuśalamūlāni pariṇāmayanti /",
    "S04jnalokau:52_0": "na cātra mañjuśrīr brahmā saṃvidyate /",
    "S04jnalokau:52_1": "śūnyo 'yaṃ mañjuśrīr brahmā vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddhaḥ /",
    "S04jnalokau:52_2": "atha ca mañjuśrīḥ sarvadevanikāyeṣu darśanābhāso bhavati,",
    "S04jnalokau:52_3": "tasyaiva mahābrahmaṇaḥ pūrvakuśalamūlapraṇidhānādhiṣṭhānena teṣāṃ ca devaputrāṇāṃ pūrvakuśalamūlopacayena /",
    "S04jnalokau:52_4": "na ca mañjuśrīs teṣāṃ devaputrāṇām evaṃ bhavati /",
    "S04jnalokau:52_5": "nirmito 'yaṃ brahmā, śūnyo vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddho veti /",
    "S04jnalokau:53_0": "evam eva mañjuśrīs tathāgato 'py arhan samyaksaṃbuddhaḥ śūnyo vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddhaḥ /",
    "S04jnalokau:53_1": "atha ca punar mañjuśrīs tathāgato 'rhan samyaksaṃbuddhaḥ pūrvabodhisattvacaryāpraṇidhānādhiṣṭhānena,",
    "S04jnalokau:53_2_0": "[JĀA_36] ādikarmiṇāṃ ca bodhisattvānāṃ sarvaśrāvakapratyekabuddhayānasaṃprasthitānāṃ ca sarvabālapṛthagjanānāṃ sarvakuśalamūlādhiṣṭhānena",
    "S04jnalokau:53_2_1": "lakṣaṇaśatasahasrālaṃkṛtas tathāgataḥ pratibimbam iva loke saṃdṛśyate,",
    "S04jnalokau:54_0": "na ca mañjuśrīr ādikarmikāṇāṃ ca bodhisattvānāṃ sarvaśrāvakapratyekabuddhayānikānāṃ sarvabālapṛthagjanānāṃ caivaṃ bhavati /",
    "S04jnalokau:54_1": "śūnyas tathāgato vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddho ceti /",
    "S04jnalokau:54_2": "atha ca mañjuśrīs tathāgatātmabhāvāl lakṣaṇaśatasahasrālaṃkṛtāt sarvatathāgateryāpatheṣu śūnyeṣu nānāvidhivicitrāṇāṃ nānādhimuktānāṃ sattvānāṃ mahādharmadeśanā niścarati /",
    "S04jnalokau:54_3": "sā ca dharmadeśanā sarvasattvānāṃ sarvopadravopāyāsopakleśopaśāntaye saṃvartate /",
    "S04jnalokau:54_4": "tatra ca tathāgataḥ samayaḥ sarvatropekṣako nirvikalpo nirviśeṣaḥ /",
    "S04jnalokau:54_5": "tad anenāpi te mañjuśrīḥ paryāyeṇaivaṃ veditavyam,",
    "S04jnalokau:54_6": "anutpādo 'nirodha iti tathāgatasyaitad adhivacanam iti /",
    "S04jnalokau:56_0": "atha khalu bhagavāṃs tasyāṃ velāyām ime gāthe abhāṣat /",
    "S04jnalokau:57_0": "[JĀA_37]",
    "S04jnalokau:57_1": "anutpādadharmaḥ satataṃ tathāgataḥ sarve ca dharmāḥ sugatena sādṛśāḥ /",
    "S04jnalokau:57_2": "nimittagrāheṇa tu bālabuddhayo asatsu dharmeṣu caranti loke // 1 //",
    "S04jnalokau:57_3": "tathāgato hi pratibimbabhūtaḥ kuśalasya dharmasya anāsravasya /",
    "S04jnalokau:57_4": "na cātra tathatā na tathāgato 'sti bimbaṃ ca saṃdṛśyati sarvaloke // 2 //",
    "S04jnalokau:59_0": "tadyathā mañjuśrīḥ sūryaraśmayo jambūdvīpe pūrvataram eva tāvad mahāśailendrarājānam avabhāsayanti /",
    "S04jnalokau:59_1": "tataḥ paścāc cakravāḍān mahācakravāḍān avabhāsayanti /",
    "S04jnalokau:59_2": "tataḥ paścād uccoccān pṛthivīpradeśān avabhāsayanti /",
    "S04jnalokau:59_3": "tataḥ paścād iha jambūdvīpe nimnān pṛthivīpradeśān avabhāsayanti /",
    "S04jnalokau:59_4": "te ca mañjuśrīḥ sūryaraśmayo na kalpayanti,",
    "S04jnalokau:59_5": "na vikalpayanti, na cintayanti, na vicintayanti / cittamanovijñānāpagatā mañjuśrīḥ sūryaraśmayaḥ,",
    "S04jnalokau:59_6": "anutpannā aniruddhāḥ, alakṣaṇā lakṣaṇāpagatāḥ, amanaskārā manaskārāpagatāḥ, aprapañcāḥ prapañcāpagatāḥ, [JĀA_38] aparidāhā niṣparidāhāḥ,",
    "S04jnalokau:59_7": "naurasthā na parasthāḥ, noccā na nīcāḥ, na baddhā na muktāḥ, na jñānavanto nājñānavantaḥ, na saṃkleśā na niḥkleśāḥ, na satyavādino na mṛṣāvādinaḥ,",
    "S04jnalokau:59_8": "na tīre na nimne, na sthale naughe, na tarkāvacarā nātarkāvacarāḥ,",
    "S04jnalokau:59_9": "na rūpiṇo nārūpiṇaḥ / atha ca punar mañjuśrīḥ pṛthivyām uccanīcamadhyaviśeṣeṇa hīnamadhyotkṛṣṭāvabhāsasya cchāyā vaicitryaṃ bhavati /",
    "S04jnalokau:60_0": "evam eva mañjuśrīs tathāgato 'py arhan samyaksaṃbuddho na kalpayati,",
    "S04jnalokau:60_1": "na vikalpayati, na cintayati, na vicintayati / cittamanovijñānāpagato mañjuśrīs tathāgataḥ,",
    "S04jnalokau:60_2_0": "anutpanno 'niruddhaḥ, alakṣaṇo lakṣaṇāpagataḥ, amanaskāro manaskārāpagataḥ, aprapañcaḥ prapañcāpagataḥ, aparidāho niṣparidāhaḥ /",
    "S04jnalokau:60_2_1": "naurastho na pārasthaḥ, nocco na nīcaḥ, na baddho na muktaḥ, na jñānavān nājñānavān, na saṃkleśo na niḥkleśaḥ, na satyavādī",
    "S04jnalokau:60_2_2": "na mṛṣāvādī, nāvāre na pāre, na tīre nātīre, na nimne nānimne, na sthale nāsthale, naughe nānoghe, na sarvajño nāsarvajñaḥ,",
    "S04jnalokau:60_2_3": "na tarko nātarkaḥ, na pracāro [JĀA_39] nāpracāraḥ,",
    "S04jnalokau:60_3_0": "na samudācāro nāsamudācāraḥ, na smṛtimān nāsmṛtimān, na cetano na niścetanaḥ, na mano nāmanaḥ, na nirjāto nānirjātaḥ, na",
    "S04jnalokau:60_3_1": "nāmo nānāmaḥ, na rūpo nārūpaḥ, na vyāhāro nāvyāhāraḥ, na prajñapyo nāprajñapyaḥ, na dṛśyo nādṛśyaḥ, na netrī nānetrī, na",
    "S04jnalokau:60_3_2": "mārgapraṇetā nāmārgapraṇetā,",
    "S04jnalokau:60_4": "na prāptaphalo nāprāptaphalaḥ,",
    "S04jnalokau:60_5": "na kalpo nākalpaḥ, na kalpāpagato nākalpāpagataḥ /",
    "S04jnalokau:61_0": "atha ca punar mañjuśrīs tathāgatasūryamaṇḍalajñānaraśmayas traidhātuke 'nantamadhyadharmadhātvapratihataraśmyavabhāsapramuktāḥ /",
    "S04jnalokau:61_1": "prasṛtāś ca raśmayaḥ pūrvataram eva mahāśailendrakalpādhyāśayānāṃ bodhisattvānāṃ kāye nipatanti /",
    "S04jnalokau:61_2": "tataḥ paścāt pratyekabuddhayānasaṃprasthitānāṃ kāye nipatanti /",
    "S04jnalokau:61_3": "tataḥ paścāc chrāvakayānasaṃprasthitānāṃ kāye nipatanti /",
    "S04jnalokau:61_4": "tataḥ paścāt kuśalādhyāśayānāṃ yathādhimuktīnāṃ sattvānāṃ kāye nipatanti /",
    "S04jnalokau:61_5": "tataḥ paścād antaśo mithyātvaniyateṣu sattvasaṃtāneṣu kāye tathāgatasūryamaṇḍalaraśmayo nipatanti /",
    "S04jnalokau:61_6": "teṣāṃ copakārībhūtā bhavanty anāgatahetusaṃjananatayā,",
    "S04jnalokau:61_7": "saṃvardhayanti ca kuśalair dharmaiḥ /",
    "S04jnalokau:62_0": "tatra ca tathāgato mañjuśrīḥ samaḥ sarvatropekṣako nirvikalpo nirviśeṣaḥ /",
    "S04jnalokau:62_1": "na punar mañjuśrīs tathāgatajñānasūryamaṇḍalasyaivaṃ bhavati /",
    "S04jnalokau:62_2": "asyāhaṃ sattvasyodāraṃ [JĀA_40] dharmaṃ deśayiṣyāmi,",
    "S04jnalokau:62_3": "asya na deśayiṣyāmīti / na tasyaivaṃ vikalpo bhavati,",
    "S04jnalokau:62_4": "ayam udārādhimuktikaḥ sattvaḥ,",
    "S04jnalokau:62_5": "ayaṃ madhyādhimuktikaḥ, ayaṃ śrāvakayānādhimuktikaḥ /",
    "S04jnalokau:63_0": "na mañjuśrīs tathāgatajñānasūryamaṇḍalasyaivaṃ bhavati /",
    "S04jnalokau:63_1": "ayam udārāśayādhimuktikaḥ sattvo 'sya mahāyānaṃ deśayiṣyāmi,",
    "S04jnalokau:63_2": "ayaṃ madhyāśayādhimukto 'sya pratyekabuddhayānaṃ deśayiṣyāmi,",
    "S04jnalokau:63_3": "ayaṃ śrāvakayānādhimuktiko 'sya śrāvakayānaṃ deśayiṣyāmi /",
    "S04jnalokau:63_4": "kuśalākuśalāśayānāṃ ca sattvānām āśayaṃ viditvā viśodhayiṣyāmi,",
    "S04jnalokau:63_5": "ṛjukāṃ dṛṣṭiṃ kariṣyāmi / yāvad mithyātvaniyatānām api sattvānāṃ yathānurūpaṃ dharmaṃ deśayiṣyāmi /",
    "S04jnalokau:63_6": "na tathāgatajñānasūryamaṇḍalaraśmyavabhāsasyaivaṃ vikalpo bhavati /",
    "S04jnalokau:63_7": "tat kasya hetoḥ / sarvakalpavikalpaprapañcasamucchinnatvāt tathāgatajñānasūryamaṇḍalaraśmyavabhāsasya /",
    "S04jnalokau:63_8": "atha ca mañjuśrīḥ sattvānāṃ kuśalāśayasaṃtānavaicitryāt tathāgatajñānasūryamaṇḍalaraśmyavabhāsasya vaicitryaṃ bhavati /",
    "S04jnalokau:65_0": "tadyathā mañjuśrīr asti mahāsāgare sarvābhiprāyaparipūraṇaṃ nāma mahāmaṇiratnaṃ tad dhvajāgrāvabaddham /",
    "S04jnalokau:65_1": "yasya sattvasya yādṛśo 'bhiprāyo bhavati,",
    "S04jnalokau:65_2": "tādṛśaṃ tataḥ [JĀA_41] śabdaṃ niścarantaṃ sattvāḥ saṃjānanti /",
    "S04jnalokau:65_3": "tac ca mahāmaṇiratnaṃ na kalpayati na vikalpayati na cintayati na vicintayati,",
    "S04jnalokau:65_4": "acintyaṃ niścintyaṃ cittamanovijñānāpagatam /",
    "S04jnalokau:66_0": "evam eva mañjuśrīs tathāgato na kalpayati na vikalpayati na cintayati na vicintayati,",
    "S04jnalokau:66_1": "na cintyo niścintyaś cittamanovijñānāpagataḥ /",
    "S04jnalokau:66_2": "agrāho 'paryavagrāhaḥ, aprāpto 'prāptavyaḥ, praṇunnapratyekasatyaḥ, praṇunnarāgaḥ praṇunnadoṣaḥ praṇunnamohaḥ,",
    "S04jnalokau:66_3_0": "na satyo na mṛṣā, na nityo nānityaḥ, na prabho nāprabhaḥ, na loko nālokaḥ, avitarko 'vicāraḥ, anutpanno 'niruddhaḥ / acintyo",
    "S04jnalokau:66_3_1": "'pracintyaḥ, asvabhāvo 'svābhāvyaḥ, abhāvaśūnyaḥ, anāyūho 'niryūhaḥ, anabhiniveśyaḥ, avyavahāro vyavahārasamucchedaḥ,",
    "S04jnalokau:66_4": "anānando nirānando nandīsamudghātaḥ,",
    "S04jnalokau:66_5": "asaṃkhyātaḥ saṃkhyāpagataḥ, agatir agatigāmī sarvagatisamucchinnaḥ,",
    "S04jnalokau:66_6_0": "sarvavyāhārasamucchinnaḥ, adṛśyo 'nālokyo 'grāhyaḥ, nāvakāśo nānavakāśaḥ, na paśyo na nirdeśyaḥ, na sāmagrī na visāmagrī,",
    "S04jnalokau:66_6_1": "na vikalpito nāvikalpitaḥ, aviṭhāpito 'saṃdarśitaḥ, asaṃkliṣṭo 'pariśodhanārhaḥ, na nāma na rūpaṃ na nimittam,",
    "S04jnalokau:66_7": "na karma na karmavipākaḥ, nātīto [JĀA_42] nānāgato na pratyutpannaḥ,",
    "S04jnalokau:66_8": "niṣkiñcanaḥ, araṇaḥ, anakṣaraḥ, aghoṣo ghoṣasamatikrānto 'rutaḥ,",
    "S04jnalokau:66_9": "alakṣaṇaḥ sarvalakṣaṇāpagataḥ,",
    "S04jnalokau:66_10": "nādhyātmyaṃ na bahirddhā nobhayam antareṇopalabhyate /",
    "S04jnalokau:66_11": "atha ca mañjuśrīs tathāgatajñānaratnam adhyāśayapariśuddhaṃ mahākaruṇādhvajāgrāvabaddham,",
    "S04jnalokau:66_12": "tato yo yathāśayādhimuktaḥ sattvaḥ sa tathā dharmadeśanāṃ niścarantīṃ saṃjānāti /",
    "S04jnalokau:66_13": "tatra ca tathāgataḥ samaḥ sarvatropekṣako nirvikalpo nirviśeṣaḥ /",
    "S04jnalokau:68_0": "tadyathā mañjuśrīḥ pratiśrutkām anyarutavijñaptito niścarantīṃ sattvāḥ saṃjānanti /",
    "S04jnalokau:68_1": "sā ca nātītā nānāgatā na pratyutpannā,",
    "S04jnalokau:68_2": "nādhyātmaṃ na bahirdhā nobhayam antareṇopalabhyate,",
    "S04jnalokau:68_3_0": "notpannā na niruddhā, nocchinnā na śāśvatā, na jñānavatī nājñānavatī, na prajñā nāprajñā, na vidyā nāvidyā, na vimuktir nāvimuktiḥ,",
    "S04jnalokau:68_3_1": "na sāvadyā na niravadyā, na smṛtir nāsmṛtiḥ, na sthānavatī nāsthānavatī, na niṣadyā nāniṣadyā, na pṛthivīdhātur nābdhātur",
    "S04jnalokau:68_3_2": "na tejodhātur na vāyudhātuḥ,",
    "S04jnalokau:68_4": "na saṃskṛtā nāsaṃskṛtā, na niṣprapañcā na saprapañcā,",
    "S04jnalokau:68_5_0": "na [JĀA_43] rutā nārutā, na dṛśyā nādṛśyā, anakṣarā, anakṣarāpagatā, aghoṣā ghoṣasamatikrāntā, atulā tulanāsamatikrāntā,",
    "S04jnalokau:68_5_1": "alakṣaṇā lakṣaṇāpagatā, na śāntir nāśāntiḥ, na dīrghā na hrasvā, na cetanā nācetanā, na caityā nācaityā, na lokyā nālokyā,",
    "S04jnalokau:68_5_2": "darśanasvabhāvena śūnyāsmṛtir amanasikārā,",
    "S04jnalokau:68_6": "avitarkā, avicārā, cittamanovijñānāpagatā, sarvatra samā nirvikalpā, nirviśeṣā tryadhvasamatikrāntā /",
    "S04jnalokau:68_7": "atha ca mañjuśrīḥ pratiśrutkā nānārutaghoṣā nānādhyāśayānāṃ sattvānāṃ nānārutaghoṣavijñaptito niścarati /",
    "S04jnalokau:68_8": "tāṃś ca sattvās tathaiva saṃjānanti /",
    "S04jnalokau:69_0": "evam eva mañjuśrīs tathāgato 'rhan samyaksaṃbuddho nātīto nānāgato na pratyutpannaḥ,",
    "S04jnalokau:69_1": "nādhyātmaṃ na bahirdhā nobhayam antareṇopalabhyate,",
    "S04jnalokau:69_2_0": "notpanno na niruddhaḥ, nocchinno na śāsvataḥ, na jñānavān nājñānavān, aprajñāvān nāprajñāvān, na vidyā nāvidyā, na vimuktir",
    "S04jnalokau:69_2_1": "nāvimuktiḥ, na sāvadyo na niravadyaḥ, na smṛtimān nāsmṛtimān, na sthānavān nāsthānavān, na niṣadyo nāniṣadyaḥ, na pṛthivīdhātur",
    "S04jnalokau:69_2_2": "nābdhātur na tejodhātur na vāyudhātuḥ,",
    "S04jnalokau:69_3": "na saṃskṛto nāsaṃskṛtaḥ, na [JĀA_44] prapañco nāprapañcaḥ,",
    "S04jnalokau:69_4_0": "na ruto nārutaḥ, na dṛśyo nādṛśyaḥ, anakṣaraḥ, aghoṣo ghoṣasamatikrāntaḥ, atulas tulāsamatikrāntaḥ, alakṣaṇo lakṣaṇāpagataḥ,",
    "S04jnalokau:69_4_1": "na śānto nāśāntaḥ, na dīrgho na hrasvaḥ, na cetano nācetanaḥ, na caityo nācaityaḥ, na lokyo nālokyaḥ, darśanasvabhāvena śūnyaḥ,",
    "S04jnalokau:69_4_2": "asmṛtī, amanasikāraḥ, avitarkaḥ, avicāraḥ, cittamanovijñānāpagataḥ, sarvatra samo nirvikalpaḥ, nirviśeṣas tryadhvasamatikramaḥ /",
    "S04jnalokau:69_5": "atha ca mañjuśrīr nānāvimuktāḥ sattvā nānādhyāśayavijñaptitas tathāgatavācaṃ niścarantīṃ saṃjānanti /",
    "S04jnalokau:71_0": "tadyathāpi mañjuśrīḥ pṛthivīṃ niśritya pṛthivīṃ pratiṣṭhāya sarvatṛṇagulmauṣadhivanaspatayo vṛddhiṃ virūḍhiṃ vaipulyatām āpadyante /",
    "S04jnalokau:71_1": "na mañjuśrīḥ pṛthivī kalpayati,",
    "S04jnalokau:71_2": "na vikalpayati, sarvatra samā nirvikalpā, nirviśeṣā niścintā cittamanovijñānāpagatā /",
    "S04jnalokau:72_0": "evam eva mañjuśrīs tathāgataṃ niśritya tathāgataṃ pratiṣṭhāya sarvasattvānāṃ sarvakuśalamūlāni vṛddhiṃ virūḍhiṃ vaipulyatām āpadyante /",
    "S04jnalokau:72_1": "śrāvakayānikānāṃ vā pratyekabuddhayānikānāṃ vā mahāyānikānāṃ vā,",
    "S04jnalokau:72_2": "anyeṣāṃ [JĀA_45] vā carakaparivrājakanirgranthaprabhṛtīnāṃ sarvatīrthyāyatanānāṃ kuśalamūlāni,",
    "S04jnalokau:72_3": "yāni cānyāny antaśo mithyātvaniyatānāṃ kuśalamūlāni sarvāṇi tāni tathāgataṃ niśritya tathāgataṃ pratiṣṭhāya vṛddhiṃ virūḍhiṃ vaipulyatām āpadyante /",
    "S04jnalokau:72_4": "na ca mañjuśrīs tathāgataḥ kalpayati,",
    "S04jnalokau:72_5": "na vikalpayati / sarvakalpavikalpārambaṇamanasikārocchinno mañjuśrīs tathāgato 'rhan samyaksaṃbuddhaḥ,",
    "S04jnalokau:72_6_0": "cittamanovijñānāpagataḥ, atarkaḥ, atarkāvacaraḥ, adṛśyaḥ, anālokyaḥ, acintyaḥ, acintanīyaḥ, amanasikāraḥ, niścintaḥ, cittamanovijñānāpagataḥ,",
    "S04jnalokau:72_6_1": "samaḥ sarvatropekṣako nirvikalpo nirviśeṣaḥ /",
    "S04jnalokau:74_0": "tadyathā mañjuśrīr ākāśaṃ sarvatra samaṃ nirvikalpaṃ nirviśeṣam,",
    "S04jnalokau:74_1": "anutpannam aniruddham, nātītaṃ nānāgataṃ na pratyutpannam,",
    "S04jnalokau:74_2_0": "alakṣyam, aprapañcam, anirūpi, anidarśanam, avijñapanīyam, asaṃsparśam, aniketam, atulyaṃ tulāsamatikrāntam, anupamam upamāsamatikrāntam,",
    "S04jnalokau:74_2_1": "apratiṣṭham, agrāhyam, cakṣuḥpathasamatikrāntam, cittamanovijñānāpagatam, alakṣaṇam, anakṣaram, aghoṣam, amanasikāram, anāyūham",
    "S04jnalokau:74_2_2": "[JĀA_46] aniryūham, anikṣepam aprakṣepam, vākpathasamatikrāntam, sarvatrānugatam apratiṣṭhitam /",
    "S04jnalokau:74_3": "atha mañjuśrīḥ sattvāḥ saṃsthānasya hīnamadhyotkṛṣṭatayākāśaṃ hīnotkṛṣṭaṃ saṃjānanti /",
    "S04jnalokau:75_0": "evam eva mañjuśrīs tathāgato 'py arhan samyaksaṃbuddhaḥ sarvatra samo nirviśeṣaḥ,",
    "S04jnalokau:75_1": "anutpanno 'niruddhaḥ, nātīto nānāgato na pratyutpannaḥ,",
    "S04jnalokau:75_2": "alakṣyo 'prapañcaḥ, arūpy anidarśano 'vijñaptikaḥ,",
    "S04jnalokau:75_3_0": "asparśo 'niketaḥ, atulas tulāsamatikrāntaḥ, anupama upamāsamatikrāntaḥ, apratiṣṭhitaḥ, agrāhyaḥ, cakṣuḥpathasamatikrāntaḥ,",
    "S04jnalokau:75_3_1": "cittamanovijñānāpagataḥ, alakṣaṇaḥ, anakṣaraḥ, aghoṣo 'manasikāraḥ, anāyūhāniryūhaḥ, anikṣepo 'prakṣepaḥ, vākpathasamatikrāntaḥ,",
    "S04jnalokau:75_3_2": "sarvatrānugato 'nupraviṣṭaḥ /",
    "S04jnalokau:75_4": "atha ca mañjuśrīr ye hīnamadhyotkṛṣṭāśayāḥ sattvās te hīnamadhyotkṛṣṭaṃ tathāgataṃ paśyanti /",
    "S04jnalokau:76_0": "na ca mañjuśrīs tathāgatasyaivaṃ bhavati /",
    "S04jnalokau:76_1": "ayaṃ hīnādhyāśayādhimuktaḥ sattvaḥ,",
    "S04jnalokau:76_2": "asya sattvasya hīnāṃ rūpakāyavarṇapariniṣpattiṃ darśayiṣyāmi /",
    "S04jnalokau:76_3": "ayaṃ madhyāśayādhimuktaḥ sattvaḥ,",
    "S04jnalokau:76_4": "asya madhyamāṃ rūpakāyavarṇapariniṣpattiṃ darśayiṣyāmi /",
    "S04jnalokau:76_5": "ayam udārāśayādhimuktaḥ sattvaḥ,",
    "S04jnalokau:76_6": "asyodārāṃ rūpakāyavarṇapariniṣpattiṃ darśayiṣyāmi /",
    "S04jnalokau:77_0": "evam eva mañjuśrīr dharmadeśanāyām anugantavyam /",
    "S04jnalokau:77_1": "na ca mañjuśrīs tathāgatasyaivaṃ bhavati /",
    "S04jnalokau:77_2": "ayaṃ hīnādhimuktaḥ [JĀA_47] sattvaḥ,",
    "S04jnalokau:77_3": "asya sattvasya hīnāṃ śrāvakayānakathāṃ kariṣye /",
    "S04jnalokau:77_4": "ayaṃ madhyāśayādhimuktaḥ sattvaḥ,",
    "S04jnalokau:77_5": "asya sattvasya pratyekabuddhayānakathāṃ kariṣye /",
    "S04jnalokau:77_6": "ayam udārāśayādhimuktaḥ sattvaḥ,",
    "S04jnalokau:77_7": "asya sattvasya mahāyānakathāṃ kariṣye /",
    "S04jnalokau:78_0": "na mañjuśrīs tathāgatasyaivaṃ bhavati /",
    "S04jnalokau:78_1": "ayam udārādhimuktaḥ sattvaḥ, asya sattvasya dānakathāṃ kariṣye /",
    "S04jnalokau:79_0": "evaṃ śīlaṃ kṣāntiṃ vīryaṃ dhyānaṃ ca /",
    "S04jnalokau:79_1": "na mañjuśrīs tathāgatasyaivaṃ bhavati /",
    "S04jnalokau:79_2": "ayaṃ prajñāpāramitādhimuktaḥ sattvaḥ,",
    "S04jnalokau:79_3": "asya sattvasya prajñāpāramitāṃ kathāṃ kathayiṣye /",
    "S04jnalokau:79_4": "naivaṃ mañjuśrīs tathāgatasyaivaṃ bhavati /",
    "S04jnalokau:79_5": "tat kasmād dhetoḥ / dharmakāyo mañjuśrīs tathāgataḥ /",
    "S04jnalokau:79_6": "atyantānutpanno mañjuśrīs tathāgataḥ /",
    "S04jnalokau:80_0": "[JĀA_48]",
    "S04jnalokau:80_1": "III",
    "S04jnalokau:81_0": "na mañjuśrīs tathāgatasya nāmarūpaniruktyānusāri vijñānaṃ pravartate /",
    "S04jnalokau:81_1": "na mañjuśrīs tathāgataḥ kalpayati,",
    "S04jnalokau:81_2": "na vikalpayati / kṣaṇiko hi mañjuśrīs tathāgato 'kṣayalakṣaṇo 'kṣayakoṭībhūtakoṭīniyataḥ /",
    "S04jnalokau:82_0": "sarvadharmasamatākoṭī mañjuśrīs tathāgato 'rhan samyaksambuddhaḥ samaḥ sarvatra nirvikalpo nirviśeṣaḥ,",
    "S04jnalokau:82_1": "na hīno na madhyo notkṛṣṭaḥ /",
    "S04jnalokau:82_2": "evam eva mañjuśrīḥ samāḥ sarvadharmāḥ,",
    "S04jnalokau:82_3": "nirvikalpā nirviśeṣāḥ, na hīnā na madhyā notkṛṣṭāḥ /",
    "S04jnalokau:82_4": "tat kasmād dhetoḥ / anupalabdhitvāt sarvadharmāṇām /",
    "S04jnalokau:82_5": "yā mañjuśrīr anupalabdhiḥ sarvadharmāṇāṃ sā samatā,",
    "S04jnalokau:83_0": "aniśritasya sarvadharmeṣu nāsti cittapratiṣṭhānam /",
    "S04jnalokau:83_1": "apratiṣṭhitacittasyānutpattir ājāyate /",
    "S04jnalokau:83_2": "evaṃ darśinaś ca viparyastāc cittacaitasikā na pravartante /",
    "S04jnalokau:83_3": "yaś cāviparyastacittaḥ sa yathāvatprāpto bhavati /",
    "S04jnalokau:83_4": "yathāvatprāpto na prapañcayati /",
    "S04jnalokau:83_5": "aprapañcayataḥ pracāro nāsti /",
    "S04jnalokau:83_6": "yadā na pracarati tadā na saṃcarati /",
    "S04jnalokau:83_7": "yadā na saṃcarati tadā na visarati /",
    "S04jnalokau:83_8": "avisaraṃ dharmatāṃ na virodhayati /",
    "S04jnalokau:83_9": "dharmatām avirodhayan sarvatrānulomo bhavati /",
    "S04jnalokau:83_10": "sarvatrānulomo dharmaprakṛter na calati /",
    "S04jnalokau:83_11": "dharmaprakṛter acalaṃ dharmaprakṛtiprāpto bhavati /",
    "S04jnalokau:83_12": "dharmaprakṛtiprāpto na kiṃcit prapañcayati /",
    "S04jnalokau:84_0": "yaḥ pratyayahetujanitaḥ so 'tyantājātaḥ /",
    "S04jnalokau:84_1": "yaś cātyantājātaḥ [JĀA_49] sa niyāmaprāptaḥ /",
    "S04jnalokau:84_2": "yaś ca niyāmaprāptaḥ sa sarvadharmamanasikāraiḥ sārdhaṃ na saṃvasati /",
    "S04jnalokau:84_3": "yadā sarvadharmamanasikāraiḥ sārdhaṃ na saṃvasati tadā saṃvāśyo na bhavati /",
    "S04jnalokau:84_4": "yadā saṃvāśyo na bhavati tadā na bhavati na vibhavati /",
    "S04jnalokau:84_5": "yadā na bhavati na vibhavati tadā sthito dharmaprāpto bhavati /",
    "S04jnalokau:84_6": "yadā sthito dharmaprāpto bhavati tadā yoniśodharmaprayukto bhavati /",
    "S04jnalokau:84_7": "yoniśodharmaprayuktasya na kaścid dharmo 'sti yo na buddhadharmaḥ /",
    "S04jnalokau:84_8": "tat kasya hetoḥ / śūnyatānubodhatvāt / yaś ca śūnyatānubodhaḥ sa bodhiḥ /",
    "S04jnalokau:85_0": "sa evaṃ śūnyatānimittāpraṇihitānabhisaṃskārāniketāsaṃbhavāgrāhyānālayāvabodhād bodhiḥ /",
    "S04jnalokau:86_0": "yoniśaḥprayogaḥ, yoniśaḥ prayogenāmocyate / anupekṣāprakṣepaḥ, akāravikāraprayogaḥ, asaṃbaddhaḥ, apramuktaprayogaḥ, anekatvānānātvaprayogaḥ, anāgataprayogo yoniśaḥ prayogaḥ /",
    "S04jnalokau:87_0": "na tatra prayogo na pramāṇaṃ na phalasākṣātkriyā /",
    "S04jnalokau:87_1": "tat kasya hetoḥ / prakṛtiprabhāsvaraṃ cittaṃ tac cāgantukair upakleśair upakliśyate na ca prakṛtiḥ saṃkliśyate /",
    "S04jnalokau:87_2": "yā ca prakṛtiprabhāsvaratā sāsaṃkleśatā /",
    "S04jnalokau:87_3": "yā cāsaṃkleśatā tatra pratipakṣo nāsti yena pratipakṣeṇa kleśaprahāṇaṃ syāt /",
    "S04jnalokau:87_4": "tat [JĀA_50] kasya hetoḥ / na śuddhaḥ śudhyati śuddha eva saḥ /",
    "S04jnalokau:87_5": "yaś ca śuddhaḥ so 'nutpādaḥ /",
    "S04jnalokau:87_6": "yaś cānutpādaḥ so 'ninditaḥ /",
    "S04jnalokau:87_7": "yaś cāninditaḥ sa nandīprahāṇaṃ tatra sarvasnehā nirudhyante /",
    "S04jnalokau:87_8": "yatra sarvasnehā nirudhyante so 'nutpādaḥ /",
    "S04jnalokau:89_0": "yā bodhiḥ sā samatā / yā samatā sā tathatā / tathatāpratiṣṭhitāś ca sarvadharmāḥ saṃskṛtā asaṃskṛtāś ca /",
    "S04jnalokau:89_1": "yā ca tathatā na tatra saṃskṛtaṃ nāsaṃskṛtaṃ na dvayaprajñaptiḥ /",
    "S04jnalokau:89_2": "yatra na saṃskṛtaṃ nāsaṃskṛtaṃ na dvayaprajñaptiḥ sā tathatā /",
    "S04jnalokau:89_3": "yā tathatā sānanyatathatā / yānanyatathatā sāvikāratathatā /",
    "S04jnalokau:89_4": "yā cāvikāratathatā sānāgatatathatā /",
    "S04jnalokau:89_5": "yā cānāgatatathatā sāvitathatā /",
    "S04jnalokau:89_6": "yā cāvitathatā sā yathāvattathatā /",
    "S04jnalokau:89_7": "yā yathāvattathatā sā najātutathatā /",
    "S04jnalokau:89_8": "yā najātutathatā sā na saṃkliśyate na viśudhyate /",
    "S04jnalokau:89_9": "yā na saṃkliśyate na viśudhyate sā notpadyate na nirudhyate /",
    "S04jnalokau:89_10": "yā notpadyate na nirudhyate sā nirvāṇena samā /",
    "S04jnalokau:89_11": "yā nirvāṇena samā sā na saṃsarati na parinirvāti /",
    "S04jnalokau:89_12": "yā na saṃsarati na parinirvāti sā nātītā nānāgatā na pratyutpannā /",
    "S04jnalokau:89_13": "yā nātītā nānāgatā na pratyutpannā sā na hīnā na madhyā notkṛṣṭā /",
    "S04jnalokau:89_14": "yā na hīnā na madhyā notkṛṣṭā sā tathatā /",
    "S04jnalokau:90_0": "tathatā nāmocyate / tattvārthādhivacanam etat tattvam [JĀA_51] ucyate /",
    "S04jnalokau:90_1": "tathātvaṃ tathatvam ucyate / tathaiva tathatā cātmā cādvayam etad advaidhīkāram /",
    "S04jnalokau:90_2": "yaś cādvayārthaḥ sa bodhiś cāvabodhārthaḥ/",
    "S04jnalokau:91_0": "artha ucyate / trivimokṣamukhapraveśaṃ jñānaṃ sarvadharmanirdeśeṣu /",
    "S04jnalokau:91_1": "jñānam ucyate / tryadhvasamatāvatāraḥ sarvadharmeṣu /",
    "S04jnalokau:91_2": "asaṃbhedārthaś ca sarvadharmāṇām ayam ucyate 'rthaḥ /",
    "S04jnalokau:91_3": "aruto 'nabhilāpyo 'vyāhāro vyāhārasamucchinnaḥ /",
    "S04jnalokau:92_0": "jñānam ucyate / yad arthānugamajñānaṃ vijñānānugamaṃ cedam ucyate jñānam /",
    "S04jnalokau:92_1": "artha ucyate / yat tattvārthajñānena vijñānānugamajñānena ca nītārthatā /",
    "S04jnalokau:93_0": "yārthānugamajñānena vijñānānugamajñānena nītārthānugamajñānena ca sā dharmatā /",
    "S04jnalokau:93_1": "yā dharmatā so 'rthaḥ / sā ca dharmatā dharmasthititā dharmaniyāmatā,",
    "S04jnalokau:93_2": "sā dharme na pravartate / yā dharmasyāpravṛttiḥ, yā cārthavyaṃjanasamatā sādvayārthe samā /",
    "S04jnalokau:93_3": "yā ca samatā so 'rthaḥ, sā cārthajñānena samatā, sādvayamukhapraveśena jñānasamatā /",
    "S04jnalokau:94_0": "nītārthena neyārthasamatā samānārthā sā śūnyatā /",
    "S04jnalokau:94_1": "samānārthena pudgalasamatā samā /",
    "S04jnalokau:94_2": "pudgalasamatayā dharmasamatā samā /",
    "S04jnalokau:94_3": "dharmasamatayā vimuktisamatā samā /",
    "S04jnalokau:94_4": "vimuktisamatayā cānubodho bodhiḥ /",
    "S04jnalokau:95_0": "[JĀA_52]",
    "S04jnalokau:96_0": "rūpasaṅgasaṃyuktānāṃ mañjuśrīś cakṣuḥ saṅgaḥ /",
    "S04jnalokau:96_1": "rūpacakṣuḥprakṛtijñānam asaṅgaḥ /",
    "S04jnalokau:96_2": "dṛṣṭisaṅgasaṃyuktānāṃ svakāyaṃ saṅgaḥ /",
    "S04jnalokau:96_3": "sarvadṛṣṭikṛtānāṃ svakāyaprakṛtiś[ṭā̆]ūnyatājñānam asaṅgaḥ /",
    "S04jnalokau:96_4": "ayoniśomanaskārasaṅgasaktānāṃ dharmālokaḥ saṅgaḥ /",
    "S04jnalokau:96_5": "yoniśomanaskāradharmapratyavekṣāprakṛtiśūnyatāsvabhāvaśūnyatājñānam asaṅgaḥ /",
    "S04jnalokau:96_6": "vicikitsāmalasaṅgasaktānāṃ mokṣaḥ saṅgaḥ /",
    "S04jnalokau:96_7": "adhimuktivimuktiyathābhūtajñānam asaṅgaḥ /",
    "S04jnalokau:96_8": "kauśīdyamalasaṅgasaktānām adhigamadṛṣṭavīryatā saṅgaḥ /",
    "S04jnalokau:96_9": "yathādharmāṇām anubodhaḥ saṅgaḥ /",
    "S04jnalokau:96_10": "nīvaraṇasaṅgayuktānāṃ bodhyaṅgāni saṅgaḥ /",
    "S04jnalokau:96_11": "anāvaraṇajñānavimokṣo 'saṃgaḥ /",
    "S04jnalokau:96_12": "prakṛtipariśuddhāḥ sarvadharmā hetupratyayasāmagryā pravartante /",
    "S04jnalokau:96_13": "tatra bodhisattvena saṃkleśahetur vyavadānahetuś ca parijñātavyaḥ /",
    "S04jnalokau:96_14": "saṃkleśahetuviśuddhyā ca vyavadānaviśuddhyā ca na sthātavyam/",
    "S04jnalokau:97_0": "ātmasamutthānaṃ ca saṃkleśasya hetuḥ /",
    "S04jnalokau:97_1": "nairātmyadharmāvatārakṣāntir vyavadānasya hetuḥ /",
    "S04jnalokau:97_2": "ahaṃkāramamakāradṛṣṭiḥ saṃkleśasya hetuḥ /",
    "S04jnalokau:97_3": "adhyātmopaśamo bahirdhāpacāraś ca vyavadānasya hetuḥ /",
    "S04jnalokau:97_4": "kāmavyāpādavihiṃsāvitarkaḥ [JĀA_53] saṃkleśasya hetuḥ /",
    "S04jnalokau:97_5": "aśubhāmaitrīkaruṇāmuditopekṣāpratītyadharmāvatārakṣāntir vyavadānasya hetuḥ /",
    "S04jnalokau:97_6": "catvāro viparyāsāḥ saṃkleśasya hetuḥ /",
    "S04jnalokau:97_7": "catvāri samyaksmṛtyupasthānāni vyavadānasya hetuḥ /",
    "S04jnalokau:97_8": "pañca nīvaraṇāni saṃkleśasya hetuḥ /",
    "S04jnalokau:97_9": "pañcendriyāṇi vyavadānasya hetuḥ /",
    "S04jnalokau:97_10": "ṣaḍ āyatanāni saṃkleśasya hetuḥ /",
    "S04jnalokau:97_11": "ṣaḍ anusmṛtayo vyavadānasya hetuḥ /",
    "S04jnalokau:97_12": "saptāsaddharmāḥ saṃkleśasya hetuḥ /",
    "S04jnalokau:97_13": "sapta bodhyaṅgāni vyavadānasya hetuḥ /",
    "S04jnalokau:97_14": "aṣṭa mithyātvāni saṃkleśasya hetuḥ /",
    "S04jnalokau:97_15": "aṣṭau samyaktvāni vyavadānasya hetuḥ /",
    "S04jnalokau:97_16": "navāghātavastūni saṃkleśasya hetuḥ /",
    "S04jnalokau:97_17": "navānupūrvavihārasamāpattayo vyavadānasya hetuḥ /",
    "S04jnalokau:97_18": "daśākuśalāḥ karmapathāḥ saṃkleśasya hetuḥ /",
    "S04jnalokau:97_19": "daśa kuśalāḥ karmapathā vyavadānasya hetuḥ /",
    "S04jnalokau:97_20": "saṃkṣiptena sarve 'kuśalā manaskārāḥ saṃkleśasya hetuḥ,",
    "S04jnalokau:97_21": "sarve kuśalā manaskārā vyavadānasya hetuḥ /",
    "S04jnalokau:98_0_0": "tatra yaḥ saṃkleśasya hetuḥ, yaś ca vyavadānasya hetuḥ, sarve te dharmāḥ prakṛtiśūnyā niḥsattvā nirjīvā niṣpoṣā niṣpuruṣā",
    "S04jnalokau:98_0_1": "niṣpudgalā asvāmikā aparigrahā nirvyāpārā māyopamā alakṣaṇā adhyātmopaśāntāḥ /",
    "S04jnalokau:98_1": "yaś cādhyātmopaśamaḥ sa praśamaḥ /",
    "S04jnalokau:98_2": "yaḥ praśamaḥ sā prakṛtiḥ / yā prakṛtiḥ so 'nupalambhaḥ /",
    "S04jnalokau:98_3": "yo 'nupalambhaḥ so 'nilayaḥ /",
    "S04jnalokau:98_4": "yaś cānilayaḥ tat kham / khaṃ cākāśam / sa ākāśasamān sarvadharmān prajānāti,",
    "S04jnalokau:98_5": "saṃkleśavyavadānena ca vyavaharati,",
    "S04jnalokau:98_6": "na cākāśadharmatāṃ vijahāti /",
    "S04jnalokau:98_7": "tat kasmād dhetoḥ / na kaścin mañjuśrīr dharmaḥ saṃvidyate yasyotpādo nirodho vā bhavet /",
    "S04jnalokau:99_0": "[JĀA_54]",
    "S04jnalokau:99_1": "&#167;19 Ms. 18a4-6, P. 320a5-8, D. 292b5-7, T. 357 245b6-11, T. 358 252a1-6, T. 359(D) 259c20-26.",
    "S04jnalokau:100_0": "mañjuśrīr āha / tat kathaṃ bhagavaṃs tathāgatena bodhiḥ prāptā /",
    "S04jnalokau:100_1": "bhagavān āha / amūlāpratiṣṭhānā mañjuśrīs tathāgatena bodhiḥ prāptā /",
    "S04jnalokau:100_2": "mañjuśrīr āha / tatra katamad bhagavan mūlaṃ katamat pratiṣṭhānam /",
    "S04jnalokau:100_3": "bhagavān āha / satkāyo mañjuśrīr mūlam abhūtaparikalpaḥ pratiṣṭhānam /",
    "S04jnalokau:100_4": "tat tathāgatena mañjuśrīr bodhisamatayā sarvadharmasamatā jñātā /",
    "S04jnalokau:100_5": "tasmād ucyate mañjuśrīr amūlāpratiṣṭhānā tathāgatena bodhir abhisaṃbuddheti /",
    "S04jnalokau:102_0": "bodhir mañjuśrīḥ śāntā copaśāntā ca /",
    "S04jnalokau:102_1": "tatra katamaḥ śamaḥ katama upaśamaḥ /",
    "S04jnalokau:102_2": "adhyātmaṃ śamaḥ, bahirdhopaśamaḥ / tat kasmād dhetoḥ / cakśur mañjuśrīḥ śūnyam ātmanā cātmīyena ca,",
    "S04jnalokau:102_3": "prakṛtir asyaiṣā, ayam ucyate śama iti / sa cakṣuḥ śūnyam iti parijñāya rūpeṣu na dhāvati,",
    "S04jnalokau:103_0": "evaṃ śrotraṃ śūnyam ātmanā cātmīyena ca,",
    "S04jnalokau:103_1": "prakṛtir asyaiṣā, ayam ucyate śama iti / sa śrotraṃ śūnyam iti parijñāya śabdeṣu na dhāvati,",
    "S04jnalokau:104_0": "ghrāṇaṃ śūnyam ātmanā cātmīyena ca,",
    "S04jnalokau:104_1": "prakṛtir asyaiṣā, ayam ucyate śama iti / sa ghrāṇaṃ śūnyam iti parijñāya gandheṣu na dhāvati,",
    "S04jnalokau:105_0": "jihvā śūnyātmanā cātmīyena ca,",
    "S04jnalokau:105_1": "prakṛtir asyā eṣā, ayam ucyate śama iti / sa jihvā śūnyeti parijñāya raseṣu na [JĀA_55] dhāvati,",
    "S04jnalokau:106_0": "kāyaḥ śūnya ātmanā cātmīyena ca,",
    "S04jnalokau:106_1": "prakṛtir asyaiṣā, ayam ucyate śama iti / sa kāyaṃ śūnyam iti parijñāya spraṣṭavyeṣu na dhāvati,",
    "S04jnalokau:107_0": "mano mañjuśrīḥ śūnyam ātmanā cātmīyena ca,",
    "S04jnalokau:107_1": "prakṛtir asyaiṣā, ayam ucyate śama iti / sa manaḥ śūnyam iti parijñāya dharmeṣu na dhāvati,",
    "S04jnalokau:108_0": "&#167;21 Ms. 18b6-19a1, P. 320b6-8, D. 293a6-7, T. 357 245b18-21, T. 358 -, T. 359(D) 260a8-12.",
    "S04jnalokau:109_0": "bodhir mañjuśrīḥ prakṛtiprabhāsvarā cittaprakṛtiprabhāsvaratayā /",
    "S04jnalokau:109_1": "tena kāraṇenocyate prakṛtiprabhāsvareti /",
    "S04jnalokau:109_2": "yā sā prakṛti sāsaṃkliṣṭā, ākāśasamā, ākāśaprakṛtiḥ, ākāśasamavasaraṇā, ākāśopamā, atyantaprabhāsvarā prakṛtiḥ /",
    "S04jnalokau:111_0": "bodhir mañjuśrīr anāyūhāniryūhā /",
    "S04jnalokau:111_1": "tatra katamānāyūhatā katamāniryūhatā /",
    "S04jnalokau:111_2": "anāyūhas tenocyate 'grahaḥ sarvadharmāṇām /",
    "S04jnalokau:111_3": "aniryūha ucyate 'nutsargaḥ sarvadharmāṇām /",
    "S04jnalokau:111_4": "tatra mañjuśrīs tathāgato 'nāyūho 'niryūha ogham avatārṣīt /",
    "S04jnalokau:111_5": "tathā cāvatārṣīd yathā tathatāyā nāpāraṃ na pāraṃ samanupaśyati /",
    "S04jnalokau:111_6": "iti hy apārapāravigatāḥ sarvadharmās tathāgatenābhisaṃbuddhāḥ /",
    "S04jnalokau:112_0": "[JĀA_56]",
    "S04jnalokau:113_0": "bodhir mañjuśrīr animittānārambaṇā /",
    "S04jnalokau:113_1": "tatra katamānimittatā katamānārambaṇatā /",
    "S04jnalokau:113_2": "cakṣurvijñānānupalabdhir mañjuśrīr animittatā /",
    "S04jnalokau:113_3": "rūpasyāsamanupaśyanatānārambaṇatā /",
    "S04jnalokau:113_4": "śrotravijñānānupalabdhir animittatā /",
    "S04jnalokau:113_5": "śabdāśravaṇatānārambaṇatā/ ghrāṇavijñānānupalabdhir animittatā /",
    "S04jnalokau:113_6": "gandhāghrāṇatānārambaṇatā / jihvāvijñānānupalabdhir animittatā /",
    "S04jnalokau:113_7": "rasāsvādanatānārambaṇatā / kāyavijñānānupalabdhir animittatā /",
    "S04jnalokau:113_8": "spraṣṭavyāspṛśaṇatānārambaṇatā /",
    "S04jnalokau:113_9": "manovijñānānupalabdhir animittatā /",
    "S04jnalokau:113_10": "dharmāvijñānatānārambaṇatā / ayaṃ mañjuśrīr āryāṇāṃ gocaraḥ /",
    "S04jnalokau:113_11": "yas traidhātuke 'gocaraḥ, ayaṃ mañjuśrīr āryāṇāṃ gocaraḥ /",
    "S04jnalokau:115_0": "bodhir mañjuśrīr nātītā nānāgatā na pratyutpannā tryadhvasamā trimaṇḍalaparicchinnā /",
    "S04jnalokau:115_1": "tatra katamo mañjuśrīs trimaṇḍalaparicchedaḥ /",
    "S04jnalokau:115_2": "yad atīte cittaṃ nopalabhyate /",
    "S04jnalokau:115_3": "anāgate vijñānaṃ na dhāvati /",
    "S04jnalokau:115_4": "na pratyutpanne manaskāraḥ pravartate /",
    "S04jnalokau:115_5": "sa cittamanovijñānāpratiṣṭhito na kalpayati na vikalpayati /",
    "S04jnalokau:115_6": "anavakalpayann avikalpayan nātītaṃ karoty anāgataṃ na manyate pratyutpannaṃ na prapañcayati /",
    "S04jnalokau:116_0": "[JĀA_57]",
    "S04jnalokau:117_0": "bodhir mañjuśrīr aśarīrāsaṃskṛtā /",
    "S04jnalokau:117_1": "tatrāśarīratā mañjuśrīr yā na cakṣurvijñānavijñeyā,",
    "S04jnalokau:117_2": "na śrotra, na ghrāṇa, na jihvā, na kāya, na manovijñānavijñeyā / yan mañjuśrīr na cittamanovijñānavijñeyaṃ tad asaṃskṛtam /",
    "S04jnalokau:117_3": "asaṃskṛtam ucyate yatra notpādo na sthitir na vyayaḥ /",
    "S04jnalokau:117_4": "tad ucyate trimaṇḍalapariśuddham asaṃskṛtam /",
    "S04jnalokau:117_5": "yathaivāsaṃskṛtas tathaivaṃ saṃskṛtaṃ boddhavyam /",
    "S04jnalokau:117_6": "tat kasya hetoḥ / sarvadharmāṇāṃ yaḥ svabhāvaḥ so 'svabhāvaḥ,",
    "S04jnalokau:119_0": "bodhir mañjuśrīr abhedapadam etat /",
    "S04jnalokau:119_1": "tatra katamo 'bhedaḥ, katamat padam / asaṃjñābhedas tathatā padam /",
    "S04jnalokau:119_2": "apratiṣṭhānam abhedo dharmadhātuḥ padam /",
    "S04jnalokau:119_3": "anānātvam abhedo bhūtakoṭiḥ padam /",
    "S04jnalokau:119_4": "anilambho 'bhedo 'calanatā padam /",
    "S04jnalokau:119_5": "śūnyatābhedo 'nimittaṃ padam /",
    "S04jnalokau:119_6": "avitarko 'bhedo 'praṇihitaṃ padam /",
    "S04jnalokau:119_7": "aprārthanābhedo niḥsattvatā padam /",
    "S04jnalokau:119_8": "sattvāsvabhāvo 'bheda ākāśaṃ padam /",
    "S04jnalokau:119_9": "anupalambho 'bhedo 'nutpādaṃ padam /",
    "S04jnalokau:119_10": "anirodho 'bhedo 'saṃskṛtaṃ padam /",
    "S04jnalokau:119_11": "apracāro 'bhedo bodhiḥ padam /",
    "S04jnalokau:119_12": "vyupaśamo 'bhedo nirvāṇaṃ padam /",
    "S04jnalokau:119_13": "anabhinirvṛttir abhedo 'jātiḥ padam /",
    "S04jnalokau:120_0": "[JĀA_58]",
    "S04jnalokau:121_0": "bodhir mañjuśrīr na kāyenābhisambudhyate na cittena /",
    "S04jnalokau:121_1": "tat kasmād dhetoḥ / jaḍaḥ kāyo mañjuśrīr niśceṣṭo 'cetanas tṛṇakāṣṭhakuḍyaloṣṭapratibhāsopamaḥ /",
    "S04jnalokau:121_2": "cittaṃ ca māyopamaṃ riktaṃ tuccham abhūtam asaṃskṛtam /",
    "S04jnalokau:121_3": "yo mañjuśrīr evaṃ kāyasya cittasya cāvabodhaḥ,",
    "S04jnalokau:121_4": "ayam ucyate mañjuśrīr bodhiḥ /",
    "S04jnalokau:121_5": "vyavahāram upādāya na punaḥ paramārthataḥ /",
    "S04jnalokau:121_6": "tat kasmād dhetoḥ / na mañjuśrīr bodhiḥ kāyena vā cittena vā dharmeṇa vā adharmeṇa vā bhūtena vābhūtena vā satyena vā mṛṣā vā vacanīyā /",
    "S04jnalokau:123_0": "avacanīyā mañjuśrīr bodhiḥ sarvadharmaiḥ /",
    "S04jnalokau:123_1": "tat kasmād dhetoḥ / na mañjuśrīr bodhiḥ kiñcit sthānaṃ yena ca vyavahāraṃ gacchet /",
    "S04jnalokau:123_2": "yathā mañjuśrīr ākāśasthānam asaṃskṛtam anutpannam aniruddham avacanīyaṃ tathā mañjuśrīr bodhir asaṃskṛtāsthānānutpannāniruddhāvacanīyā /",
    "S04jnalokau:123_3": "yathā mañjuśrīr bhūtaṃ parigaveṣyamāṇaṃ sarvadharmair avacanīyam,",
    "S04jnalokau:123_4": "evam eva mañjuśrīr bodhir bhūtā parigaveṣyamāṇā sarvadharmair avacanīyā /",
    "S04jnalokau:123_5": "tat kasmād dhetoḥ / na mañjuśrīr bhūte vacanaṃ saṃvidyate 'nutpannāniruddhatvāt /",
    "S04jnalokau:124_0": "[JĀA_59]",
    "S04jnalokau:125_0": "bodhir mañjuśrīr agrāhyatānālayatā /",
    "S04jnalokau:125_1": "tatra mañjuśrīḥ katamāgrāhyatā katamānālayatā /",
    "S04jnalokau:125_2": "cakṣuḥparijñā mañjuśrīr agrāhyatā rūpānupalabdhir anālayatā /",
    "S04jnalokau:125_3": "śrotraparijñāgrāhyatā śabdānupalabdhir anālayatā /",
    "S04jnalokau:125_4": "ghrāṇaparijñāgrāhyatā gandhānupalabdhir anālayatā /",
    "S04jnalokau:125_5": "jihvāparijñāgrāhyatā rasānupalabdhir anālayatā /",
    "S04jnalokau:125_6": "kāyaparijñāgrāhyatā spraṣṭavyānupalabdhir anālayatā /",
    "S04jnalokau:125_7": "manaḥparijñāgrāhyatā dharmānupalabdhir anālayatā /",
    "S04jnalokau:126_0": "evaṃ tathāgatenāgrāhyānālayā bodhir abhisaṃbuddhā /",
    "S04jnalokau:126_1": "abhisaṃbudhya cakṣuṣo 'nanugrahāya rūpānupalabdhitaś cakṣurvijñānaṃ na pratiṣṭhitam /",
    "S04jnalokau:126_2": "śrotrānanugrahāya śabdānupalabdhitaḥ śrotravijñānaṃ na pratiṣṭhitam /",
    "S04jnalokau:126_3": "ghrāṇānanugrahāya gandhānupalabdhito ghrāṇavijñānaṃ na pratiṣṭhitam /",
    "S04jnalokau:126_4": "jihvānanugrahāya rasānupalabdhito jihvāvijñānaṃ na pratiṣṭhitam /",
    "S04jnalokau:126_5": "kāyānanugrahāya spraṣṭavyānupalabdhitaḥ [JĀA_60] kāyavijñānaṃ na pratiṣṭhitam /",
    "S04jnalokau:126_6": "mano'nanugrahāya dharmānupalabdhito manovijñānaṃ na pratiṣṭhitam /",
    "S04jnalokau:126_7": "tenāpratiṣṭhitavijñānas tathāgato 'rhan samyaksambuddha iti saṃkhyāṃ gacchati /",
    "S04jnalokau:127_0": "catvārīmāni mañjuśrīḥ sattvānāṃ cittapratiṣṭhāni /",
    "S04jnalokau:127_1": "katamāni catvāri yad uta rūpaṃ sattvānāṃ cittasya pratiṣṭhānam /",
    "S04jnalokau:127_2": "evaṃ vedanāsaṃjñāsaṃskārā mañjuśrīḥ sattvānāṃ cittasya pratiṣṭhānam /",
    "S04jnalokau:127_3": "tāni khalu punar imāni mañjuśrīś catvāri cittasya pratiṣṭhānāni tathāgatenānutpannāny aniruddhānīti jñātāni /",
    "S04jnalokau:129_0": "bodhir iti mañjuśrīḥ śūnyatāyā etad adhivacanam /",
    "S04jnalokau:129_1": "yayā śūnyatayā mañjuśrīr bodhiḥ śūnyā tayā śūnyatayā mañjuśrīḥ sarvadharmāḥ śūnyāḥ /",
    "S04jnalokau:129_2": "te tathāgatena yathaiva śūnyās tathaivābhisaṃbuddhāḥ /",
    "S04jnalokau:129_3": "na mañjuśrīḥ śūnyatayā śūnyatābhisaṃbuddhāḥ /",
    "S04jnalokau:129_4": "api tu khalu punar mañjuśrīr ekanayam etad yad uta śūnyatā vā bodhir vā /",
    "S04jnalokau:129_5": "yatra mañjuśrīr na śūnyatā na bodhiḥ,",
    "S04jnalokau:129_6": "na tatra mañjuśrīḥ kiṃcid dvayaṃ yena dvayena śūnyatā vā bodhir vā dvidhākriyate /",
    "S04jnalokau:129_7_0": "tat kasmād dhetoḥ / advayā mañjuśrīḥ sarvadharmā alakṣaṇā advaidhīkārā anāmāno 'nimittāś cittamanovijñānāpagatā anutpannā",
    "S04jnalokau:129_7_1": "aniruddhā [JĀA_61] anācārā apracārā asamudācārā anakṣarā aghoṣāḥ /",
    "S04jnalokau:130_0": "yat punar ucyate mañjuśrīḥ śūnyam iti,",
    "S04jnalokau:130_1": "anabhiniveśagrāhasyaitad adhivacanam /",
    "S04jnalokau:130_2": "na punar atra mañjuśrīḥ paramārthataḥ kaścid dharma upalabhyate yaḥ śūnyam ity ucyate /",
    "S04jnalokau:130_3": "yathā mañjuśrīr ākāśam ākāśam ity ucyate,",
    "S04jnalokau:130_4": "avacanīyam ākāśam / evam eva mañjuśrīḥ śūnyaṃ śūnyam ity ucyate,",
    "S04jnalokau:130_5": "avacanīyeṣu śūnyeṣu praveśaḥ sarvadharmāṇām /",
    "S04jnalokau:130_6": "anāmakā mañjuśrīḥ sarvadharmānām ataś ca vyākriyante /",
    "S04jnalokau:130_7": "na mañjuśrīr nāma deśasthaṃ na pradeśasthaṃ /",
    "S04jnalokau:130_8": "tathābhisaṃbuddhās tathāgatena /",
    "S04jnalokau:130_9": "nāmnā yo dharmo 'bhilapyate so 'pi dharmo na deśastho na pradeśasthaḥ /",
    "S04jnalokau:131_0": "evam ete mañjuśrīḥ sarvadharmās tathāgatena jñātā ādita evājātā anutpannā aniruddhā alakṣaṇāś cittamanovijñānāpagatā anakṣarā aghoṣāḥ /",
    "S04jnalokau:131_1": "yathā jñātās tathaivādhimuktāḥ /",
    "S04jnalokau:131_2": "na mañjuśrīr buddho 'dhimucyate /",
    "S04jnalokau:133_0": "bodhir mañjuśrīr ākāśasamā / ākāśaṃ ca na samaṃ na [JĀA_62] viṣamaṃ bodhir api na samā na viṣamā /",
    "S04jnalokau:133_1": "tat kasmād dhetoḥ / yasya mañjuśrīr dharmasya na bhūtapariniṣpattir nāsau samo na viṣamo vā vaktavya iti /",
    "S04jnalokau:133_2": "hi mañjuśrīs tathāgatena sarvadharmā asamā aviṣamā abhisaṃbuddhāḥ /",
    "S04jnalokau:133_3": "tathā cābhisaṃbuddhā athāṇur api na samīkṛto na viṣamīkṛtaḥ /",
    "S04jnalokau:133_4": "yādṛśā eva te dharmāḥ tādṛśā eva vijñātāḥ /",
    "S04jnalokau:133_5": "bhūtajñānena katamac ca mañjuśrīḥ sarvadharmā anutpannāniruddhāḥ,",
    "S04jnalokau:133_6": "abhūtvā bhavanti, abhūtvāś ca prati vigacchanti /",
    "S04jnalokau:133_7": "te cāsvāmikā aparigrahāḥ saṃbhavanti,",
    "S04jnalokau:133_8": "asvāmikā aparigrahāś ca mañjuśrīḥ prati vigacchanti /",
    "S04jnalokau:133_9": "iti hi mañjuśrīḥ saṃbhavanti vibhavanti ca pratītya dharme vartante na cātra kaścid vartayitā /",
    "S04jnalokau:133_10": "tad ucyate dharmopacchedāya tathāgato dharmaṃ deśayatīti /",
    "S04jnalokau:135_0": "bodhir iti mañjuśrīr yathāvatpadam etat /",
    "S04jnalokau:135_1": "tatra mañjuśrīḥ katamad yathāvatpadam /",
    "S04jnalokau:135_2": "mañjuśrīr bodhiḥ, yathā bodhis tathā rūpaṃ tathatān na vyativartate /",
    "S04jnalokau:135_3": "yathā bodhis tathā vedanāsaṃjñāsaṃskāravijñānaṃ tathatān na vyativartate /",
    "S04jnalokau:135_4": "yathā bodhis tathā pṛthivīdhātus tathatān na vyativartate /",
    "S04jnalokau:135_5": "[JĀA_63] yathā bodhis tathāpdhātus tejodhātus tathatān na vyativartate /",
    "S04jnalokau:135_6": "yathā bodhis tathā cakṣurdhātū rūpadhātuś cakṣurvijñānadhātus tathatān na vyativartate /",
    "S04jnalokau:135_7": "yathā hi mañjuśrīr bodhis tathā śrotradhātuḥ śabdadhātuḥ śrotravijñānadhātuḥ,",
    "S04jnalokau:135_8": "ghrāṇadhātur gandhadātur ghrāṇavijñānadhātuḥ,",
    "S04jnalokau:135_9": "jihvādhātū rasadhātur jihvāvijñānadhātuḥ,",
    "S04jnalokau:135_10": "kāyadhātuḥ spraṣṭavyadhātuḥ kāyavijñānadhātuḥ,",
    "S04jnalokau:135_11": "manodhātur dharmadhātur manovijñānadhātus tathatān na vyativartante /",
    "S04jnalokau:135_12": "etāvatī ceyaṃ dharmaprajñaptiḥ /",
    "S04jnalokau:135_13": "yaduta skandhadhātvāyatanaprajñaptiḥ /",
    "S04jnalokau:135_14": "sā tathāgatena yathāvadabhisaṃbuddhā yathaiva pūrvāt tathā paścāt tathā madhye /",
    "S04jnalokau:135_15": "pūrvāntato 'jātāparāntato 'saṃkrāntā madhyo viviktā /",
    "S04jnalokau:135_16": "evam evaiṣāṃ yathāvatpadaṃ bhavati /",
    "S04jnalokau:135_17": "yathaikas tathā sarve, yathā sarve tathā caikaḥ / na cātra mañjuśrīr ekatvaṃ vā bahutvaṃ copalabhyate /",
    "S04jnalokau:137_0": "bodhir mañjuśrīr ākārapraviśenānākārapraviṣṭā /",
    "S04jnalokau:137_1": "tatra mañjuśrīḥ katama ākāraḥ /",
    "S04jnalokau:137_2": "katamaś cānākāraḥ / ākāro mañjuśrīr ucyata ārambhaḥ sarveṣāṃ kuśalānāṃ dharmāṇām /",
    "S04jnalokau:137_3": "anākāra ucyate 'nupalambhaḥ sarveṣāṃ dharmāṇām /",
    "S04jnalokau:137_4": "ākāra ucyate 'navasthitasya cittasyāvasthānam /",
    "S04jnalokau:137_5": "anākāra ucyate [JĀA_63] 'nimittaḥ samādhir vimokṣamukham /",
    "S04jnalokau:137_6": "ākāra ucyate cittanātulanāgaṇanāpratyavekṣāvimokṣaḥ sarvadharmāṇām /",
    "S04jnalokau:137_7": "anākāra ucyate tulāsamatikramaḥ /",
    "S04jnalokau:137_8": "katamaś ca tulāsamatikramaḥ /",
    "S04jnalokau:137_9": "yatra vijñānakarma nāsti / ākāra ucyate saṃskṛtapratyavekṣā /",
    "S04jnalokau:137_10": "anākāra ucyate 'saṃskṛtapratyavekṣā /",
    "S04jnalokau:139_0": "bodhir mañjuśrīr anāsravo 'nupādānatā /",
    "S04jnalokau:139_1": "tatra mañjuśrīḥ katamo 'nāsravaḥ katamānupādānatā /",
    "S04jnalokau:139_2": "anāsravatā mañjuśrīr ucyate caturṇām āsravānāṃ vigamaḥ /",
    "S04jnalokau:139_3": "katameṣāṃ caturṇām, yaduta kāmāsravasya, bhavāsravasya, avidyāsravasya, dṛṣṭvāsravasya ca, eṣāṃ caturṇām āsravāṇām / anupādānatocyate caturṇām upādānānāṃ vigamaḥ /",
    "S04jnalokau:139_4": "katameṣāṃ caturṇām / kāmopādānasya, dṛṣṭyupādānasya, śīlavrataparāmarśopādānasya, ātmavādopādānasya ca, eṣāṃ caturṇām upādānānām / sarvāṇy avidyayā andhīkṛtāni,",
    "S04jnalokau:139_5": "tṛṣṇayālālapitāni, anyonyābhiniveśyopādīyante / tatra mañjuśrīs tathāgata ātmavādopādānamūlaparijñātāvī /",
    "S04jnalokau:139_6": "ātmaviśuddhyā sarvasattvaviśuddhim anugataḥ /",
    "S04jnalokau:139_7": "yā cātmaviśuddhiḥ sā sarvasattvaviśuddhiḥ /",
    "S04jnalokau:139_8": "yā sarvasattvaviśuddhir advaidhā advaidhīkārā /",
    "S04jnalokau:139_9": "[JĀA_65] yaś cādvayārthaḥ so 'nutpādānirodhaḥ /",
    "S04jnalokau:140_0": "anutpādānirodhe mañjuśrīś cittamanovijñānaṃ na pravartate /",
    "S04jnalokau:140_1": "tatra na kaścit parikalpaḥ / yena vikalpo 'yoniśo 'manasi kuryāt /",
    "S04jnalokau:140_2": "sa yoniśo manaskārapravṛto 'vidyāṃ na samutthāpayati /",
    "S04jnalokau:140_3": "yac cāvidyāyā asamutthānaṃ tad dvādaśānāṃ bhavāṅgānām asamutthānam /",
    "S04jnalokau:140_4": "yad dvādaśānāṃ bhavāṅgānām asamutthānaṃ sājātiḥ /",
    "S04jnalokau:140_5": "yā cājātiḥ sa niyāmaḥ / yo niyāmaḥ sa nītārthaḥ / yo nītārthaḥ sa paramārthaḥ /",
    "S04jnalokau:140_6": "yaḥ paramārthaḥ sa niḥpudgalārthaḥ /",
    "S04jnalokau:140_7": "yo niḥpudgalārthaḥ so 'nabhilāpyārthaḥ /",
    "S04jnalokau:140_8": "yaś cānabhilāpyārthaḥ sa pratītyasamutpādārthaḥ /",
    "S04jnalokau:140_9": "yaḥ pratītyasamutpādārthaḥ sa dharmārthaḥ /",
    "S04jnalokau:140_10": "yo dharmārthaḥ sa tathāgatārthaḥ /",
    "S04jnalokau:140_11": "tenocyate / yaḥ pratītyasamutpādaṃ paśyati sa dharmaṃ paśyati /",
    "S04jnalokau:140_12": "yo dharmaṃ paśyati sa tathāgataṃ paśyati /",
    "S04jnalokau:140_13": "tathā ca paśyati yathā parigaveṣyamāṇo na kiṃcit paśyati /",
    "S04jnalokau:140_14": "tatra mañjuśrīḥ katamat kiṃcit /",
    "S04jnalokau:140_15": "yaduta cittam ārambaṇaṃ ca / sa yadā na cittam, na cārambaṇaṃ paśyati tadā bhūtam paśyati /",
    "S04jnalokau:140_16": "evam ete dharmās tathāgatena saṃbuddhāḥ samatayā samāḥ /",
    "S04jnalokau:142_0": "bodhir mañjuśrīḥ śuddhā vimalā anaṅgaṇāḥ /",
    "S04jnalokau:142_1": "tatra mañjuśrīḥ katamā śuddhiḥ,",
    "S04jnalokau:142_2": "katamad vimalam, katamad anaṅgaṇam / śūnyatā mañjuśrīḥ śuddhiḥ, ānimittaṃ vimalam, [JĀA_66] apraṇihitam anaṅgaṇam /",
    "S04jnalokau:142_3_0": "ajātiḥ śuddhiḥ, anabhisaṃskāro vimalam, anutpādo 'naṅgaṇam / prakṛtir viśuddhiḥ, pariśuddhir vimalam, prabhāsvaratānaṅgaṇam /",
    "S04jnalokau:142_3_1": "aprapañcaḥ śuddhiḥ, niṣprapañco vimalam, prapañcavyupaśamo 'naṅgaṇam /",
    "S04jnalokau:142_4_0": "tathatā viśuddhiḥ, dharmadhātur vimalam, bhūtakoṭir anaṅgaṇam / ākāśaṃ śuddhiḥ, gaganaṃ vimalam, kham anaṅgaṇam / adhyātmaḥ",
    "S04jnalokau:142_4_1": "pariśuddhiḥ, bahirdhāpracāro vimalam, adhyātmabahirdhā cānupalabdhir anaṅgaṇam /",
    "S04jnalokau:142_5": "skandhaparijñā śuddhiḥ, dhātusvabhāvo vimalam, āyatanānām apakarṣo 'naṅgaṇam /",
    "S04jnalokau:142_6": "atīte kṣayajñānaṃ śuddhiḥ, anāgate 'nutpādajñānaṃ vimalam,",
    "S04jnalokau:142_7": "pratyutpanne dharmadhātusthitijñānam anaṅgaṇam /",
    "S04jnalokau:143_0": "iti hi mañjuśrīḥ śuddhir vimalam anaṅgaṇam ity ekapadesmin samavasaranti /",
    "S04jnalokau:143_1": "yaduta śāntapade / yac chāntaṃ tat praśāntam / yat praśāntaṃ tad upaśāntam /",
    "S04jnalokau:143_2": "yad upaśāntaṃ sa upaśamaḥ / yaś copaśamaḥ sa munir ity ucyate /",
    "S04jnalokau:143_3": "iti hi mañjuśrīr yathākāśaṃ tathā bodhiḥ /",
    "S04jnalokau:143_4": "yathā bodhis tathā dharmāḥ / yathā dharmās tathā sattvāḥ /",
    "S04jnalokau:143_5": "yathā sattvās tathā kṣetrāṇi /",
    "S04jnalokau:143_6": "yathā kṣetrāṇi tathā nirvāṇam /",
    "S04jnalokau:143_7": "tenocyate mañjuśrīr nirvāṇasamāḥ sarvadharmāḥ /",
    "S04jnalokau:143_8": "niṣṭhāparyantakāraṇe 'pratipakṣaḥ /",
    "S04jnalokau:143_9": "niḥpratipakṣakāraṇenādiśuddhāḥ,",
    "S04jnalokau:143_10": "ādivimalāḥ, ādyanaṅgaṇāḥ / tatra mañjuśrīs tathāgatasyaivaṃrūpān sarvadharmān abhisaṃbuddhasya sattvānāṃ [JĀA_67] ca dhātuṃ vyavalokayataḥ,",
    "S04jnalokau:143_11": "śuddhā vimalā anaṅgaṇā vikrīḍitā nāma sattveṣu mahākaruṇāḥ pravartate /",
    "S04jnalokau:145_0": "kathaṃ mañjuśrīr bodhisattvaś carati bodhisattvacaryāyām /",
    "S04jnalokau:145_1": "yadā mañjuśrīr bodhisattvo na kṣayāya notpādāya nākṣayāya nānutpādāya nānyatkṣīṇakṣayāya ca manyate,",
    "S04jnalokau:145_2": "atyantānutpādaṃ ca na vikopayati /",
    "S04jnalokau:145_3": "evaṃ ca mañjuśrīś carati bodhisattvacaryāyām /",
    "S04jnalokau:145_4": "punar aparaṃ mañjuśrīr bodhisattvo 'tītaṃ cittaṃ kṣīṇam iti na carati /",
    "S04jnalokau:145_5": "anāgataṃ cittam asaṃprāptam iti na carati /",
    "S04jnalokau:145_6": "pratyutpannaṃ cittaṃ sthitam iti na carati /",
    "S04jnalokau:145_7": "na cātītānāgatapratyutpanneṣu citteṣu sajati /",
    "S04jnalokau:145_8": "evaṃ caran mañjuśrīr bodhisattvaś carati bodhisattvacaryāyām /",
    "S04jnalokau:145_9": "dānaṃ mañjuśrīr bodhiḥ sattvāś ca tathāgataś cādvayam etad advaidhīkāram /",
    "S04jnalokau:145_10": "evaṃ caran bodhisattvaś carati bodhisattvacaryāyām /",
    "S04jnalokau:145_11": "śīlaṃ mañjuśrīr bodhiḥ sattvāś ca tathāgataś cādvayam etad advaidhīkāram /",
    "S04jnalokau:145_12": "evaṃ caran bodhisattvaś carati bodhisattvacaryāyām /",
    "S04jnalokau:145_13": "evaṃ kṣāntir bodhiḥ sattvāś ca tathāgataś ca,",
    "S04jnalokau:145_14": "vīryaṃ bodhiḥ sattvāś ca tathāgataś ca,",
    "S04jnalokau:145_15": "[JĀA_68] dhyānaṃ bodhiḥ sattvāś ca tathāgataś ca,",
    "S04jnalokau:145_16": "evaṃ prajñā bodhis tathāgataś ca sattvāś cādvayam etad advaidhīkāram /",
    "S04jnalokau:145_17": "evaṃ caran mañjuśrīr bodhisattvaś carati bodhisattvacaryāyām /",
    "S04jnalokau:145_18": "sacen mañjuśrīr bodhisattvo na rūpaṃ śūnyam iti carati nāśūnyam iti /",
    "S04jnalokau:145_19": "evaṃ caran mañjuśrīr bodhisattvaś carati bodhisattvacaryāyām /",
    "S04jnalokau:145_20": "tat kasmād dhetoḥ / rūpam eva śūnyaṃ rūpasvabhāvena /",
    "S04jnalokau:145_21": "evaṃ vedanāsaṃjñāsaṃskāravijñānaṃ śūnyam iti carati nāśūnyam iti /",
    "S04jnalokau:145_22": "evaṃ caran mañjuśrīr bodhisattvaś carati bodhisattvacaryāyām /",
    "S04jnalokau:145_23": "tat kasmād dhetoḥ / cittamanovijñānānupalabdhitvāt /",
    "S04jnalokau:145_24": "sa na kaścin mañjuśrīr dharmo vidyate,",
    "S04jnalokau:145_25": "yasya parijñānaṃ vā prahāṇaṃ vā bhāvanā vā sākṣātkriyā vā bhavet /",
    "S04jnalokau:145_26": "yo sā mañjuśrīr budhyate / kṣaya ity antakṣaya evāsau, yaś cātyantatatkṣīṇo na sa kṣapayitavyaḥ /",
    "S04jnalokau:145_27": "akṣeyakṣīyatvād akṣayaḥ / tat kasmād dhetoḥ / yathā ca kṣayaḥ saḥ / yaś ca yathāvat kṣayaḥ sa na kasyacit kṣayaḥ /",
    "S04jnalokau:145_28": "yasya na kasyacit kṣayas tad asaṃskṛtam /",
    "S04jnalokau:145_29": "yad asaṃskṛtaṃ tatra notpādo na nirodhaḥ /",
    "S04jnalokau:145_30": "tenocyate / utpādād vā tathāgatānām anutpādād vā sthitaivaiṣā dharmatā dharmasthititā dharmadhātuḥ /",
    "S04jnalokau:145_31": "yathā dharmadhātusthitis tathāgatajñānaṃ na pravṛttaṃ na nivṛttam /",
    "S04jnalokau:145_32": "īdṛśena dharmanayapraveśena āsravā notpadyante na nirudhyante /",
    "S04jnalokau:145_33": "āsravakṣaya iti mañjuśrīr vyavahārarutākṣarasaṃketaprajñaptir eṣā nātra kaścid dharma utpadyate vā nirudhyate vā /",
    "S04jnalokau:146_0": "[JĀA_69]",
    "S04jnalokau:146_1": "IV",
    "S04jnalokau:147_0_0": "atha khalu mañjuśrīḥ kumārabhūta utthāyāsanād ekāṃsam uttarāsaṃgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena",
    "S04jnalokau:147_0_1": "bhagavāṃs tenāñjaliṃ praṇamya gāthābhir bhagavatam abhyaṣṭāvīt /",
    "S04jnalokau:148_0": "avarṇaliṅgasaṃsthāna anirodha asaṃbhava /",
    "S04jnalokau:148_1": "amūla apratiṣṭhāna nirālamba namo 'stu te // 1 //",
    "S04jnalokau:148_2": "apratiṣṭha anāyūha aniyūhānavasthita /",
    "S04jnalokau:148_3": "ṣaḍāyatanavinirmukta nirālamba namo 'stu te // 2 //",
    "S04jnalokau:148_4": "asthita sarvadharmeṣu bhāvābhāvavivarjita /",
    "S04jnalokau:148_5": "saṃskārasamatāprāpta nirālamba namo 'stu te // 3 //",
    "S04jnalokau:148_6": "traidhātukavinirmukta ākāśasamatāṃ gataḥ /",
    "S04jnalokau:148_7": "nopalepyasi kāmeṣu nirālamba namo 'stu te // 4 //",
    "S04jnalokau:148_8": "[JĀA_70]",
    "S04jnalokau:148_9": "sadā samāhitaś cāsi gacchaṃs tiṣṭhaṃ śayann api /",
    "S04jnalokau:148_10": "īryāpatheṣu sarveṣu nirālamba namo 'stu te // 5 //",
    "S04jnalokau:148_11": "samaṃ kṣeṣi samaṃ yāsi samatāyāṃ pratiṣṭhitaḥ /",
    "S04jnalokau:148_12": "samatāṃ na vikopesi nirālamba namo 'stu te // 6 //",
    "S04jnalokau:148_13": "samatāṃ ca samāpannaḥ sarvadharmasamāhitaḥ /",
    "S04jnalokau:148_14": "ānimittasamāpanna nirālamba namo 'stu te // 7 //",
    "S04jnalokau:148_15": "apratiṣṭhita nirālamba prajñākūṭasamāhita /",
    "S04jnalokau:148_16": "dharmaiśvaryam anuprāpta nirālamba namo 'stu te // 8 //",
    "S04jnalokau:148_17": "sarvasattvāna ye rūpā rutaghoṣās tathairyatāḥ /",
    "S04jnalokau:148_18": "ekakṣaṇena deśeṣi nirālamba namo 'stu te // 9 //",
    "S04jnalokau:148_19": "nāmarūpavinirmukta skandhahetusamucchidaḥ /",
    "S04jnalokau:148_20": "anākārapraveśo 'si nirālamba namo 'stu te // 10 //",
    "S04jnalokau:148_21": "nimittāpagataś cāsi nimittakāravarjitaḥ /",
    "S04jnalokau:148_22": "ānimittapraveśo 'si nirālamba namo 'stu te // 11 //",
    "S04jnalokau:148_23": "[JĀA_71]",
    "S04jnalokau:148_24": "avikalpitasaṃkalpa apratiṣṭhitamānasa /",
    "S04jnalokau:148_25": "asmṛty amanasīkāra nirālamba namo 'stu te // 12 //",
    "S04jnalokau:148_26": "anālayaṃ yathākāśaṃ niḥprapañcaṃ nirañjanam /",
    "S04jnalokau:148_27": "ākāśasamacitto 'si nirālamba namo 'stu te // 13 //",
    "S04jnalokau:148_28": "anantamadhyam ākāśaṃ buddhānāṃ caiva dharmatā /",
    "S04jnalokau:148_29": "tryadhvasamatikrānta nirālamba namo 'stu te // 14 //",
    "S04jnalokau:148_30": "ākāśalakṣaṇā buddhā ākāśaṃ cāpy alakṣaṇam /",
    "S04jnalokau:148_31": "kāryakāraṇanirmukta nirālamba namo 'stu te // 15 //",
    "S04jnalokau:148_32": "dakacandravad agrāhya sarvadharmeṣv aniśritaḥ /",
    "S04jnalokau:148_33": "anahaṃkāra anirghoṣa nirālamba namo 'stu te // 16 //",
    "S04jnalokau:148_34": "aniśrito 'si skandheṣu dhātuṣv āyataneṣu ca /",
    "S04jnalokau:148_35": "viparyāsavinirmukta nirālamba namo 'stu te // 17 //",
    "S04jnalokau:148_36": "[JĀA_72]",
    "S04jnalokau:148_37": "antadvayavinirmukta ātmadṛṣṭisamucchidaḥ /",
    "S04jnalokau:148_38": "dharmadhātusamatāprāpta nirālamba namo 'stu te // 18 //",
    "S04jnalokau:148_39": "rūpasaṃkhyāvinirmukta asaddharmavivarjitaḥ /",
    "S04jnalokau:148_40": "anupādāna atyāga nirālamba namo 'stu te // 19 //",
    "S04jnalokau:148_41": "māradoṣasamatikrānto dharmadhātuṃ gatiṃgataḥ /",
    "S04jnalokau:148_42": "anāvaraṇadharmo 'si nirālamba namo 'stu te // 20 //",
    "S04jnalokau:148_43": "astīti nocyate 'rthajñaiḥ nāstīty api tu nocyate /",
    "S04jnalokau:148_44": "avākpatha anādāna nirālamba namo 'stu te // 21 //",
    "S04jnalokau:148_45": "dvayadharma aniśritya mānadhvajasamucchidaḥ /",
    "S04jnalokau:148_46": "dvayādvayavinirmukta nirālamba namo 'stu te // 22 //",
    "S04jnalokau:148_47": "jitās te mānasā doṣāḥ śārīrāś ca caturvidhāḥ /",
    "S04jnalokau:148_48": "acintya vigataupamya nirālamba namo 'stu te // 23 //",
    "S04jnalokau:148_49": "[JĀA_73]",
    "S04jnalokau:148_50": "anābhogapravṛtto 'si sarvadoṣavivarjitaḥ /",
    "S04jnalokau:148_51": "jñānapūrvaṅgamā ceṣtā nirālamba namo 'stu te // 24 //",
    "S04jnalokau:148_52": "anāsravā te smṛtiḥ sūkṣmā bhūtābhūteṣu tanmayā /",
    "S04jnalokau:148_53": "aniketa asaṃkalpa nirālamba namo 'stu te // 25 //",
    "S04jnalokau:148_54": "anārambaṇena cittena sarvacittaṃ prajānasi /",
    "S04jnalokau:148_55": "na cātmaparasaṃjñā te nirālamba namo 'stu te // 26 //",
    "S04jnalokau:148_56": "anārambaṇa anālamba sarvacittāna mohana /",
    "S04jnalokau:148_57": "anārambaṇadharmo 'si nirālamba namo 'stu te // 27 //",
    "S04jnalokau:148_58": "anārambaṇaṃ ca taccittaṃ svabhāvena na vidyate /",
    "S04jnalokau:148_59": "acintya samatāprāpta nirālamba namo 'stu te // 28 //",
    "S04jnalokau:148_60": "aniśritena jñānena sarvakṣetrāṇi paśyasi /",
    "S04jnalokau:148_61": "sarvasattvacariṃ caiva nirālamba namo 'stu te // 29 //",
    "S04jnalokau:148_62": "cittaṃ na labdhaṃ buddhehi atyantāya kadācana /",
    "S04jnalokau:148_63": "sarvadharmā ca sarvajña nirālamba namo 'stu te // 30 //",
    "S04jnalokau:148_64": "[JĀA_74]",
    "S04jnalokau:148_65": "māyopamāḥ sarvadharmā māyā caiva na vidyate /",
    "S04jnalokau:148_66": "māyādharmavinirmukta nirālamba namo 'stu te // 31 //",
    "S04jnalokau:148_67": "loke carasi saṃbuddha lokadharmair aniśritaḥ /",
    "S04jnalokau:148_68": "lokaṃ na ca vikalpeṣi nirālamba namo 'stu te // 32 //",
    "S04jnalokau:148_69": "śūnye carasi śūnyatvāc chūnyatvāc chūnyagocaraḥ /",
    "S04jnalokau:148_70": "śūnyaṃ ca śūnyam ākhyāsi nirālamba namo 'stu te // 33 //",
    "S04jnalokau:148_71": "vikurvasi mahāriddhyā māyopamasamādhinā /",
    "S04jnalokau:148_72": "nirnānātvaṃ samāpanna nirālamba namo 'stu te // 34 //",
    "S04jnalokau:148_73": "anekatva anānātva dūrāsanne na vartase /",
    "S04jnalokau:148_74": "anutkṣepa anikṣepa nirālamba namo 'stu te // 35 //",
    "S04jnalokau:148_75": "ekakṣaṇe 'bhisaṃbuddha vajropamasamādhinā /",
    "S04jnalokau:148_76": "nirābhāsasamāpanna nirālamba namo 'stu te // 36 //",
    "S04jnalokau:148_77": "[JĀA_75]",
    "S04jnalokau:148_78": "acalaṃ vetsi nirvāṇaṃ sarvatryadhvasu nāyaka /",
    "S04jnalokau:148_79": "vividhopāyasampanna nirālamba namo 'stu te // 37 //",
    "S04jnalokau:148_80": "pāraṃparyeṇa sattvānām upāyajñānakovidaḥ /",
    "S04jnalokau:148_81": "acalaṃ vetsi nirvāṇaṃ nirālamba namo 'stu te // 38 //",
    "S04jnalokau:148_82": "nirnimitta nirābhoga niḥprapañca nirāmaya /",
    "S04jnalokau:148_83": "nirābhāsa nirātmaika nirālamba namo 'stu te // 39 //",
    "S04jnalokau:148_84": "nirvikalpo nirātmīya yathaivātmānam ātmanā /",
    "S04jnalokau:148_85": "vetsi sarvajña sarvatra nirālamba namo 'stu te // 40 //",
    "S04jnalokau:149_0": "&#167;38 Ms. 27a2-6, P. 329a6-b2, D.301a1-4, T. 357 -, T. 358 -, T. 359(W) 263b3-16.",
    "S04jnalokau:150_0": "vandāmi tvāṃ daśabala oghatīrṇaṃ vandāmi tvāṃ abhayadadaṃ viśāradam /",
    "S04jnalokau:150_1": "dharmeṣu āveṇikaniścayaṃ gataṃ vandāmi tvāṃ sarvajagasya nāyakam // 1 //",
    "S04jnalokau:150_2": "[JĀA_76]",
    "S04jnalokau:150_3": "vandāmi saṃyojanabandhanacchidaṃ vandāmi tvāṃ pāragataṃ sthule sthitam /",
    "S04jnalokau:150_4": "vandāmi tvāṃ khinnajagasya nāyakaṃ vandāmi saṃsāragata-ṃ-aniśritam // 2 //",
    "S04jnalokau:150_5": "vandāmi sattvasamādhānavigataṃ {gatīṣu} sarvāsu jātīsu vimuktamānasam /",
    "S04jnalokau:150_6": "jale ruhaṃ vā salilair na lipyase niṣevitā te munir buddha śūnyatā // 3 //",
    "S04jnalokau:150_7": "vivekatā śāstṛpadaṃ niruttaraṃ vande nirālamba mahaughatīrṇam /",
    "S04jnalokau:150_8": "vibhāvitā sarvanimitta sarvaśo na te kahiṃcit praṇidhānu vidyate // 4 //",
    "S04jnalokau:150_9": "acintiyaṃ buddha mahānubhāvaṃ vandāmi ākāśasamam aniśritam /",
    "S04jnalokau:150_10": "vandāmi te sarvaguṇāgradhāri vandāmi tvāṃ merum ivodgataśriyam // 5 //",
    "S04jnalokau:151_0": "[JĀA_77]",
    "S04jnalokau:152_0": "atha khalu bhagavān mañjuśriye kumārabhūtāya sādhukāram adāt /",
    "S04jnalokau:152_1": "sādhu sādhu mañjuśrīḥ / subhāṣitaṃ te mañjuśrīr evam eva /",
    "S04jnalokau:152_2": "mañjuśrīr na buddhā rūpato draṣṭavyā na dharmato na lakṣaṇato na dharmadhātutaḥ /",
    "S04jnalokau:152_3": "na buddhā ekākino na mahājanamadhyagatāḥ /",
    "S04jnalokau:152_4": "na buddhā kenacid dṛṣṭāḥ, na śrutā na pūjitā na pūjyante /",
    "S04jnalokau:152_5": "na buddhā kasyacid dharmasya ekatvaṃ vā bahutvaṃ vā kurvanti /",
    "S04jnalokau:152_6": "na buddhair bodhiḥ prāptā / na buddhāḥ kenacid dharmena prabhāvyante /",
    "S04jnalokau:152_7": "na buddhaiḥ kaścid dharmo dṛṣṭo na śruto na smṛto na vijñāto nājñātaḥ /",
    "S04jnalokau:152_8": "na buddhair bhāṣitaṃ nodāhṛtam,",
    "S04jnalokau:152_9": "na buddhā bhāṣanti nodāharanti,",
    "S04jnalokau:152_10": "na buddhā bhāṣiṣyanti nodāhariṣyanti /",
    "S04jnalokau:152_11": "na buddhā abhisaṃbudhyanti, na buddhaiḥ kaścid dharmo 'bhisaṃbuddhaḥ /",
    "S04jnalokau:152_12": "na buddhānāṃ kleśāḥ prahīṇāḥ,",
    "S04jnalokau:152_13": "na vyavadānaṃ sākṣātkṛtam / na buddhaiḥ kaścid dharmo dṛṣṭaḥ,",
    "S04jnalokau:152_14": "na śruto nāghrāto na vijñātaḥ /",
    "S04jnalokau:152_15": "tat kasya hetoḥ / ādipariśuddhatvāt sarvadharmāṇām /",
    "S04jnalokau:153_0": "[JĀA_78]",
    "S04jnalokau:153_1": "V",
    "S04jnalokau:154_0": "(1) yaḥ kaścin mañjuśrīr bodhisattvaḥ trisāhasramahāsāhasralokadhātuparamāṇurajaḥsamān sattvān pratyekajinatve sthāpayed idaṃ dharmaparyāyaṃ nādhimuktaḥ /",
    "S04jnalokau:154_1": "yo cānyo mañjuśrīr bodhisattva imaṃ dharmaparyāyam adhimucyet /",
    "S04jnalokau:154_2": "ayaṃ tato bahutaraṃ puṇyaṃ prasavati /",
    "S04jnalokau:155_0": "kaḥ punar vādo ya imaṃ dharmaparyāyaṃ likhed lekhāpayed vā /",
    "S04jnalokau:155_1": "ayam eva tato bahutaraṃ puṇyaṃ prasavati /",
    "S04jnalokau:156_0": "(2) yāvanto mañjuśrīr bodhisattva trisāhasramahāsāhasre lokadhātau sattvāḥ saṃvidyante,",
    "S04jnalokau:156_1_0": "aṇḍajā vā, jarāyujā vā, saṃsvedajā vā, opapādukā vā, rūpiṇo vā, arūpiṇo vā, saṃjñino vā, asaṃjñino vā, apadā vā, dvipadā",
    "S04jnalokau:156_1_1": "vā, catuḥpadā vā, bahupadā vā, sarve te parikalpam upādāya, apūrvācaramaṃ mānuṣyakam ātmabhāvaṃ pratilabheyuḥ /",
    "S04jnalokau:156_2": "mānuṣyakam ātmabhāvaṃ pratilabhya bodhicittam utpādayeyuḥ /",
    "S04jnalokau:156_3_0": "bodhicittam utpādya ekaiko bodhisattvo gaṅgāsikatāsaṃkhyeyānāṃ buddhakṣetraparamāṇurajaḥsamānāṃ buddhānāṃ bodhisattvānāṃ",
    "S04jnalokau:156_3_1": "saśrāvakāṇāṃ cīvarapiṇḍapātaśayanāsanaglānapratyayabhaiṣajyapariṣkārair upatiṣṭhet /",
    "S04jnalokau:156_4": "sarvasukhopadhānāni copasaṃharet /",
    "S04jnalokau:156_5": "gaṅgāsikatāsaṃkhyeyāṃ kalpāṃs [JĀA_79] teṣāṃ ca parinirvṛtānāṃ stūpāni kārayet,",
    "S04jnalokau:156_6": "ratnamayāni, yojanaśatocchritāni, ratnavedikāparivṛtāni, maṇimuktāratnadāmakṛtaśobhāni,",
    "S04jnalokau:156_7": "ucchritacchatradhvajapatākāni,",
    "S04jnalokau:156_8": "vaśirājamaṇiratnajālasaṃcchannāni /",
    "S04jnalokau:157_0": "yo cānyo bodhisattva āśayasaṃpannaḥ /",
    "S04jnalokau:157_1": "imaṃ dharmaparyāyaṃ sarvabuddhaviṣayāvatārajñānālokālaṃkāraṃ śrutvādhimucyed avataret pattīyet paribuddhet /",
    "S04jnalokau:157_2": "antaśa ekām api gāthām uddiśed ayaṃ tato saṃkhyeyataraṃ puṇyaṃ prasavet /",
    "S04jnalokau:157_3": "buddhajñānānugamanaṃ saṃvartakam asya puṇyābhisaṃskārasya /",
    "S04jnalokau:157_4": "asya puṇyābhisaṃskārasya sa pūrvakaḥ puṇyābhisaṃskāraḥ,",
    "S04jnalokau:157_5": "teṣāṃ bodhisattvānāṃ dānamayaṃ puṇyakriyāvastu śatatamām api kalāṃ nopaiti,",
    "S04jnalokau:159_0_0": "(1) yaḥ kaścin mañjuśrīr gṛhī bodhisattvo gaṅgāsikatāsaṃkhyeyān buddhān bodhisattvān saśrāvakasaṃghān gaṅgāsikatāsaṃkhyeyān",
    "S04jnalokau:159_0_1": "[JĀA_80] kalpān cīvarapiṇḍapātaśayanāsanaglānapratyayabhaiṣajyapariṣkārair upatiṣṭhet /",
    "S04jnalokau:159_1": "yaś cānyaḥ pravrajito bodhisattvaḥ śīlavān āśayasaṃpanno 'ntaśo yas tiryagyonigate 'pi sattva ekasyāpy ālopaṃ dadyāt /",
    "S04jnalokau:159_2": "tasya puṇyābhisaṃskārasya pūrvakaḥ puṇyābhisaṃskāraḥ śatatamām api kalāṃ nopaiti,",
    "S04jnalokau:159_3": "sahasratamām api, koṭīśatasahasratamām api, koṭīniyutasahasratamām api, yāvad upaniṣadam api na kṣamate /",
    "S04jnalokau:160_0": "(2) sacen mañjuśrīs trisāhasramahāsāhasralokadhātuparamāṇurajaḥsamā bodhisattvāḥ pravrajitāḥ śīlavanta āśayaśuddhāḥ,",
    "S04jnalokau:160_1": "tata ekaiko bodhisattvo gaṅgānadīsikatāsaṃkhyeyān buddhān bodhisattvān saśrāvakasaṃghāṃś cīvarapiṇḍapātaśayanāsanaglānapratyayabhaiṣajyapariskārair upatiṣṭhet,",
    "S04jnalokau:160_2": "gaṅgānadīsikatāsaṃkhyeyān kalpān /",
    "S04jnalokau:160_3": "yas teṣāṃ bodhisattvānāṃ puṇyābhisaṃskāro bhaved dānamayaḥ /",
    "S04jnalokau:160_4": "yo vānyo bodhisattva āśayaśuddho śīlavān gṛhī vā pravrajito vā,",
    "S04jnalokau:160_5": "imaṃ dharmaparyāyaṃ śrutvādhimucyet pattīyed vā likheta lekhāpayed vā /",
    "S04jnalokau:160_6": "asya puṇyābhisaṃskārasya sa pūrvakaḥ puṇyābhisaṃskāraḥ,",
    "S04jnalokau:160_7": "teṣāṃ bodhisattvānāṃ dānamayaṃ puṇyakriyāvastu śatatamīm api kalāṃ nopaiti,",
    "S04jnalokau:160_8": "sahasratamīm api, yāvad upaniṣām api na kṣamate /",
    "S04jnalokau:161_0": "[JĀA_81]",
    "S04jnalokau:161_1": "(3) sacen mañjuśrīr bodhisattvo mahāsattvas trisāhasramahāsāhasraṃ lokadhātuṃ saptaratnaparipūrṇāṃ kṛtvā buddhebhyo bhagavadbhyo dānaṃ dadyāt /",
    "S04jnalokau:161_2": "evaṃ dadan trisāhasramahāsāhasralokadhātuparamāṇurajaḥsamān kalpān dānaṃ dadyāt /",
    "S04jnalokau:161_3": "yo vānyo bodhisattva imān dharmaparyāyān antaśaś catuṣpādikāṃ gāthāṃ bodhisattvasya deśayet /",
    "S04jnalokau:161_4": "asya puṇyābhisaṃskārasya sa pūrvakaḥ puṇyābhisaṃskāraḥ śatatamām api kalāṃ nopaiti,",
    "S04jnalokau:161_5": "sahasratamām api, śatasahasratamām api, koṭīśatasahasratamām api, yāvad upaniṣām api na kṣamate /",
    "S04jnalokau:162_0": "(4) tiṣṭhantu tāvan mañjuśrīḥ trisāhasramahāsāhasralokadhātuparamāṇurajaḥsamān kalpān dānaṃ dadataḥ puṇyābhisaṃskārāḥ /",
    "S04jnalokau:162_1": "sacen mañjuśrīr gaṅgāsikatāsaṃkhyeyā bodhisattvā bhaveyuḥ /",
    "S04jnalokau:162_2": "tata ekaiko bodhisattvo gaṅgāsikatāsaṃkhyeyāni buddhakṣetrāṇi jāmbūnadasuvarṇamayāni,",
    "S04jnalokau:162_3": "sarvavṛkṣāṃś ca divyair vastraiḥ pariveṣṭayitvā,",
    "S04jnalokau:162_4": "sarvaprabhāsamuccayamaṇiratnajālasaṃcchannāni kṛtvā,",
    "S04jnalokau:162_5": "vaśirājamaṇiratnamayaiḥ kūṭāgārair vidyutpradīpamaṇiratnavedikāparivṛtaiḥ paripūrṇāṃ kṛtvā,",
    "S04jnalokau:162_6": "ucchritacchatradhvajapatākābhir gaṅgānadīsikatāsaṃkhyeyebhyo buddhebhyo divase divase dānaṃ dadyāt /",
    "S04jnalokau:162_7": "evaṃ dadaṅ gaṅgāsikatāsaṃkhyeyān kalpān dānaṃ dadyāt /",
    "S04jnalokau:162_8": "yo vānyo bodhisattva imaṃ dharmaparyāyam adhimucyānyasya bodhisattvasyeto dharmaparyāyād antaśa ekām api catuṣpādikāṃ gāthāṃ deśayed avatārayed [JĀA_82] vā /",
    "S04jnalokau:162_9": "asya puṇyābhisaṃskārasya sa pūrvakaḥ puṇyābhisaṃskāras teṣāṃ bodhisattvānāṃ dānamayaḥ śatatamām api kalāṃ nopaiti,",
    "S04jnalokau:162_10": "sahasratamām api, śatasahasratamām api, saṃkhyām api, kalām api, gaṇanām api, upaniṣām api, yāvad upaniṣadam api nopaiti /",
    "S04jnalokau:164_0": "(1) tadyathā mañjuśrīs traidhātukaparyāpannāḥ sarvasattvā narakatiryakpretayamalokopapannā bhaveyuḥ /",
    "S04jnalokau:164_1": "atha gṛhī bodhisattvas tān sarvān narakatiryakpretayamalokād uddhṛtya pratyekabuddhatve pratiṣṭhāpayet /",
    "S04jnalokau:164_2": "yo vānyo bodhisattvaḥ pravrajito 'ntaśas tiryagyonigate 'pi sattva ekam ālopaṃ dadyāt /",
    "S04jnalokau:164_3": "ayaṃ tato bahutaram asaṃkhyeyataraṃ puṇyaṃ prasavayāt /",
    "S04jnalokau:165_0": "(2) sacen mañjuśrīr daśasu dikṣu buddhakṣetrānabhilāpyakoṭīniyutaśatasahasraparamāṇurajaḥsamāḥ pravrajitā bodhisattvā bhaveyuḥ /",
    "S04jnalokau:165_1": "tata ekaiko bodhisattvo daśasu dikṣv ekaikasmin digbhāge daśabuddhakṣetrānabhilāpyakoṭīniyutaśatasahasraparamāṇurajaḥsamān buddhān bhagavataḥ paśyet /",
    "S04jnalokau:165_2_0": "ekaikaṃ ca tathāgataṃ sabodhisattvaṃ saśrāvakaṃ daśasu buddhakṣetrānabhilāpyakoṭīniyutaśatasahasraparamaṇurajaḥsamān [JĀA_83]",
    "S04jnalokau:165_2_1": "kalpāṃś cīvarapiṇḍapātaśayanāsanaglānapratyayabhaiṣajyapariṣkārair upatiṣṭhet /",
    "S04jnalokau:165_3": "ekaikasya ca tathāgatasya divase divase buddhakṣetrānabhilāpyakoṭīniyutaśatasahasraparamāṇurajaḥsamān lokadhātūn vaśirājamaṇiratnapratipūrṇān kṛtvā dānaṃ dadyāt /",
    "S04jnalokau:165_4": "yo vānyo bodhisattvo 'smin dharmaparyāye 'dhimukto 'ntaśas tiryagyonigate 'pi sattva ekam ālopaṃ dadyāt /",
    "S04jnalokau:165_5": "asya puṇyābhisaṃskārasya pūrvakaḥ puṇyābhisaṃskāras teṣāṃ bodhisattvānāṃ dānamayaḥ śatatamām api kalāṃ nopaiti,",
    "S04jnalokau:165_6_0": "sahasratamām api, śatasahasratāmām api, saṃkhyām api, kalām api, gaṇanām api, upaniṣām api, upaniṣadam api na kṣamate / tat",
    "S04jnalokau:165_6_1": "kasya hetoḥ / avaivartikānāṃ bodhisattvānām iyaṃ mudrā yadutāsya dharmaparyāyasya śravaḥ /",
    "S04jnalokau:167_0": "(1) sacen mañjuśrīr bodhisattvo daśasu dikṣu sarvalokadhātuṣu sattvān śraddhānusāritve pratiṣṭhāpayet /",
    "S04jnalokau:167_1": "yo vānyo bodhisattva ekaṃ sattvam arthānusāritve pratiṣṭhāpayet /",
    "S04jnalokau:167_2": "ayaṃ tato 'saṃkhyeyataraṃ puṇyaṃ prasavati /",
    "S04jnalokau:168_0": "(2) sacen mañjuśrīr bodhisattvo daśadikṣu sarvalokadhātuṣu sarvasattvān arthānusāritve pratiṣṭhāpayet /",
    "S04jnalokau:168_1": "yo vānyo bodhisattva ekaṃ sattvaṃ dharmānusāritve pratiṣṭhāpayet /",
    "S04jnalokau:168_2": "ayaṃ [JĀA_84] tato 'saṃkhyeyataraṃ puṇyaṃ prasavati /",
    "S04jnalokau:169_0": "(3) sacen mañjuśrīr bodhisattvo daśasu dikṣu sarvalokadhātuṣu sattvān dharmānusāritve pratiṣṭhāpayet /",
    "S04jnalokau:169_1": "yo vānyo bodhisattva ekaṃ sattvaṃ srotāpattiphale pratiṣṭhāpayet /",
    "S04jnalokau:169_2": "ayaṃ tato 'saṃkhyeyataraṃ puṇyaṃ prasavati /",
    "S04jnalokau:170_0": "(4) sacen mañjuśrīr bodhisattvo daśasu dikṣu sarvalokadhātuṣu sarvasattvān srota-āpattiphale pratiṣṭhāpayet /",
    "S04jnalokau:170_1": "yo vānyo bodhisattva ekaṃ sattvaṃ sakṛdāgāmiphale pratiṣṭhāpayet /",
    "S04jnalokau:170_2": "ayaṃ tato 'saṃkhyeyataraṃ puṇyaṃ prasavati /",
    "S04jnalokau:171_0": "(5) sacen mañjuśrīr bodhisattvo daśasu dikṣu sarvalokadhātuṣu sarvasattvān sakṛdāgāmiphale pratiṣṭhāpayet /",
    "S04jnalokau:171_1": "yo vānyo bodhisattva ekaṃ sattvam ānāgāmiphale pratiṣṭhāpayet /",
    "S04jnalokau:171_2": "ayaṃ tato 'saṃkhyeyataraṃ puṇyaṃ prasavati /",
    "S04jnalokau:172_0": "(6) sacen mañjuśrīr bodhisattvo daśasu dikṣu sarvalokadhātuṣu sarvasattvān anāgāmiphale pratiṣṭhāpayet /",
    "S04jnalokau:172_1": "yo [JĀA_85] vānyo bodhisattva ekaṃ sattvaṃ arhatve pratiṣṭhāpayet /",
    "S04jnalokau:172_2": "ayaṃ tato 'saṃkhyeyataraṃ puṇyaṃ prasavati /",
    "S04jnalokau:173_0": "(7) sacen mañjuśrīr bodhisattvo daśasu dikṣu sarvalokadhātuṣu sarvasattvān arhatve pratiṣṭhāpayet /",
    "S04jnalokau:173_1": "yo vānyo bodhisattva ekaṃ sattvaṃ pratyekabuddhatve pratiṣṭhāpayet /",
    "S04jnalokau:173_2": "ayaṃ tato 'saṃkhyeyataraṃ puṇyaṃ prasavati /",
    "S04jnalokau:174_0": "(8) sacen mañjuśrīr bodhisattvo daśasu dikṣu sarvalokadhātuṣu sarvasattvān pratyekabuddhatve pratiṣṭhāpayet /",
    "S04jnalokau:174_1": "yo vānyo bodhisattva ekaṃ sattvaṃ bodhicitte pratiṣṭhāpayet /",
    "S04jnalokau:174_2": "ayaṃ tato 'saṃkhyeyataraṃ puṇyaṃ prasavet /",
    "S04jnalokau:175_0": "(9) sacen mañjuśrīr bodhisattvo daśasu dikṣu sarvalokadhātuṣu sarvasattvān bodhicitte pratiṣṭhāpayet /",
    "S04jnalokau:175_1": "yo vānyo bodhisattva ekaṃ sattvam avaivartikatve pratiṣṭhāpayet /",
    "S04jnalokau:175_2": "ayaṃ tato bahutaraṃ puṇyaṃ prasavet /",
    "S04jnalokau:176_0": "[JĀA_86]",
    "S04jnalokau:176_1": "(10) sacen mañjuśrīr bodhisattvaḥ sarvasattvān avaivartikatve pratiṣṭhāpayet /",
    "S04jnalokau:176_2": "yo vānyo bodhisattva imaṃ dharmaparyāyam adhimuktaḥ likhāpayitvā parebhyo vistareṇa saṃprakāśayet,",
    "S04jnalokau:176_3": "antaśa ekaṃ sattvam apy asmin dharmaparyāye 'vatārayet /",
    "S04jnalokau:176_4": "ayaṃ tato bahutaraṃ puṇyaṃ prasavet /",
    "S04jnalokau:178_0": "atha khalu bhagavāṃs tasyāṃ velāyām imā gāthā abhāṣat /",
    "S04jnalokau:179_0": "yo bodhisattvo daśabuddhakoṭināṃ saddharmaṃ dhārayet kṣayāntakāle /",
    "S04jnalokau:179_1": "sūtraṃ ca yo 'nyaḥ śṛṇuyāt sagauravād idaṃ tataḥ puṇyamahāntaṃ viśeṣayet // 1 //",
    "S04jnalokau:179_2": "yo buddhakoṭīdaśa pūjayed ṛddhyā samākramya daśāsu dikṣu /",
    "S04jnalokau:179_3": "vandāpayet sa puruṣāṃś ca sarvān kṛtvā kṛpāṃ sarvasukheṣv agṛddhaḥ // 2 //",
    "S04jnalokau:179_4": "[JĀA_87]",
    "S04jnalokau:179_5": "yaś cedaṃ sūtraṃ jinadharmasūcakaṃ parasya deśeta muhūrtakaṃ pi /",
    "S04jnalokau:179_6": "prasannacittaḥ sugatasya śāsana idaṃ tataḥ puṇyaphalaṃ viśiṣyate // 3 //",
    "S04jnalokau:179_7": "saṃdarśya sūtraṃ sugatapraveditaṃ pradīpabhūtaṃ marumānuṣāṇāṃ /",
    "S04jnalokau:179_8": "sa tīkṣṇaprajñaś ca mahābalaś ca buddhāna bhūmiṃ labhate ca śīghram // 4 //",
    "S04jnalokau:179_9": "kathāṃ śruṇitvā sugatānam īdṛśaṃ saṃśrāvayed yaś ca dvitīyasattve /",
    "S04jnalokau:179_10": "teṣāṃ ca buddhāna narottamānāṃ parinirvṛtānāṃ nirupādhiśeṣe // 5 //",
    "S04jnalokau:179_11": "stūpān pratiṣṭhāpaya uccaśobhanān bhavāgraparyantasuratnacitrān /",
    "S04jnalokau:179_12": "chatraiḥ patākais tatha ghaṇṭaśabdaiḥ pariṇāhavante hi yathā bhavāgram // 6 //",
    "S04jnalokau:179_13": "[JĀA_88]",
    "S04jnalokau:179_14": "icche tv ayaṃ kaścid iha bodhisattvaḥ sūtraṃ śruṇitvā ima evarūpam /",
    "S04jnalokau:179_15": "kāye pratiṣṭhāpayi pustake vā idaṃ tataḥ puṇyaphalaṃ viśiṣyate // 7 //",
    "S04jnalokau:179_16": "yo bodhisattvo imu dharmu dhārayed apanītamāccharyamalo viśāradaḥ /",
    "S04jnalokau:179_17": "puṇyaṃ bhavet tasya hi aprameyaṃ labheta bodhiṃ ca yathepsitena // 8 //",
    "S04jnalokau:179_18": "idaṃ hi sūtraṃ sugataiḥ praśastaṃ parigṛhītaṃ bahubodhisattvaiḥ /",
    "S04jnalokau:179_19": "tathāgatānām iha-m-ātmabhāva ākāśadhātve hi sarveṣu darśitaḥ // 9 //",
    "S04jnalokau:180_0": "[JĀA_89]",
    "S04jnalokau:181_0": "idam avocad bhagavān āttamanā āryamañjuśrīr bodhisattvaḥ,",
    "S04jnalokau:181_1": "te ca daśadiganantāparyantāśeṣalokadhātusaṃnipatitā bodhisattvā mahāsattvā iti ca mahāśrāvakāḥ sadevamānuṣāsuragandharvaś ca loko bhagavato bhāṣitam abhyanandann iti /",
    "S04jnalokau:182_0": "āryasarvabuddhaviṣayāvatārajñānālokālaṃkāra nāma mahāyānasūtraṃ samāptam ////",
    "S04jnalokau:183_0": "ye dharmā hetuprabhavā hetuṃ teṣāṃ tathāgato hy avadat /",
    "S04jnalokau:183_1": "teṣāṃ ca yo nirodha evaṃvādī mahāśramaṇaḥ //",
    "S04jnalokau:184_0": "deyadharmo 'yaṃ pravaramahāyānayāyinaḥ bhikṣuśīladhvajasya ca tatra puṇyaṃ tad bhavatv ācāryopādhyāyamātāpitṛpūrvaṃgamaṃ kṛtvā sakalasattvarāśer anuttarajñānaphalāvāptaya iti /",
    "S04jnalokau:185_0": "mahārājādhirājaśrīmadgopāladevarājye saṃvat 12 śrāvaṇadine 30 likhitam idaṃ upasthāyakacāṇḍokeneti /"
}