{
  "S04jnalokau:0": "(JĀA 19)",
  "S04jnalokau:1": "I",
  "S04jnalokau:2": "&#167;1 Ms. 1b1-2a1, P. 301b6-302b1, D. 276a1-276b1,",
  "S04jnalokau:3": "T. 357 239a5-239a26, T. 358 250a14-250b4, T. 359(D) 253c20-254a14.",
  "S04jnalokau:4": "namo buddhāya //",
  "S04jnalokau:5": "evaṃ mayā śrutam ekasmin samaye bhagavān rājagṛhe viharati sma /",
  "S04jnalokau:6": "gṛdhrakūṭe parvate 'nantaratnaśikhare dharmadhātugarbhe prāsāde mahatā bhikṣusaṃghena sārdhaṃ pañcaviṃśatibhir bhikṣusahasraiḥ /",
  "S04jnalokau:7_0": "sarvair arhadbhiḥ kṣīṇāsravair niḥkleśair vaśībhūtaiḥ suvimuktacittaiḥ suvimuktaprajñair",
  "S04jnalokau:7_1": "ājāneyair mahānāgaiḥ kṛtakṛtyaiḥ kṛtakaraṇīyair apahṛtabhārair anuprāptasvakārthaiḥ",
  "S04jnalokau:7_2": "parikṣīṇabhavasaṃyojanaiḥ samyagājñāsuvimuktacittaiḥ sarvacetovaśiparamapāramiprāptaiḥ /",
  "S04jnalokau:8": "ājñātakauṇḍinyapramukhaiś cāṣṭaṣaṣṭibhir mahāśrāvakaiḥ,",
  "S04jnalokau:9": "dvāsaptatibhir bodhisattvakoṭīniyutaśatasahasraiḥ /",
  "S04jnalokau:10": "tadyathā mañjuśriyā kumārabhūtena,",
  "S04jnalokau:11": "dhanaśriyā ca buddhiśriyā ca bhaiṣajyarājena ca bhaiṣajyasamudgatena ca bodhisattvena mahāsattvena /",
  "S04jnalokau:12": "sarvair avaivartikadharmacakrapravartakaiḥ,",
  "S04jnalokau:13": "sarvai ratnakūṭavaipulyasūtraparipṛcchākuśalaiḥ,",
  "S04jnalokau:14": "dharmameghabhūmipratilabdhaiḥ,",
  "S04jnalokau:15": "sumerubhūtaiḥ prajñayā,",
  "S04jnalokau:16": "sarvaiḥ śūnyatānimittāpraṇihitānutpādājātābhāvadharmaparibhāvitaiḥ,",
  "S04jnalokau:17": "mahāgaṃbhīradharmanirbhāsaiḥ, (JĀA 20)",
  "S04jnalokau:18": "tathāgateryāpathaiḥ,",
  "S04jnalokau:19": "anyonyalokadhātuṣu tathāgatakoṭīniyutaśatasahasrasaṃpreṣitaiḥ,",
  "S04jnalokau:20": "sarvair abhijñāparikarmanirjātaiḥ sarvadharmasvabhāvaprakṛtipratiṣṭhitaiḥ //",
  "S04jnalokau:21": "&#167;2 Ms. 2a1-7, P. 302b1-302b8, D. 276b1-276b7,",
  "S04jnalokau:22": "T. 357 239b1-239b15, T. 358 250b4-250b13, T. 359(D) 254a15-254a26.",
  "S04jnalokau:23": "tena khalu punaḥ samayena bhagavata etad abhūt /",
  "S04jnalokau:24": "yan nv ahaṃ bodhisattvānāṃ mahāsattvānāṃ mahājavabalavegasthāmasaṃjananārthaṃ dhārmīṃ kathāṃ kathayeyam,",
  "S04jnalokau:25": "yad gaṅgānadīvālikāsamebhyo lokadhātubhyo mahaujaskamahaujaskān bodhisattvān mahāsattvān saṃnipāteyam /",
  "S04jnalokau:26": "yan nv ahaṃ mahādharmanirdeśasya paridīpanāyai nimittam ādarśayeyam,",
  "S04jnalokau:27": "mahāntam avabhāsaṃ kuryām /",
  "S04jnalokau:28": "yan me bodhisattvā mahāsattvā āgatya mahādharmanirdeśaṃ paripṛccheyur iti /",
  "S04jnalokau:29": "atha khalu bhagavāṃs tasyāṃ velāyāṃ daśasu dikṣv asaṃkhyeyācintyatrisāhasramahāsāhasralokadhātuparamāṇurajaḥsamaṃ lokadhātuṃ mahāraśmimeghair avabhāsayati sma /",
  "S04jnalokau:30": "tena khalu punaḥ samayena daśabhyo digbhya ekaikasmād digbhāgād daśabuddhakṣetrānabhilāpyakoṭīniyutaśatasahasraparamāṇurajaḥsamā bodhisattvā mahāsattvā āgacchanti sma /",
  "S04jnalokau:31_0": "(JĀA 21) teṣām ekaiko bodhisattvo mahāsattvo 'cintyābhir bodhisattvavikurvaṇābhir",
  "S04jnalokau:31_1": "āgatya bhagavato 'nurūpām acintyāṃ pūjāṃ kṛtvā svakasvakapraṇidhānabalanirjāteṣu",
  "S04jnalokau:31_2": "padmāsaneṣu bhagavataḥ purato nyaṣīdan /",
  "S04jnalokau:32": "bhagavantam animiṣaṃ nirīkṣamāṇā sthitā abhūvan //",
  "S04jnalokau:33": "&#167;3 Ms. 2a7-3a5, P. 302b8-303b8, D. 276b7-277b6,",
  "S04jnalokau:34": "T. 357 239b16-240a1, T. 358 250b14-250c9, T. 359(D) 254a26-254b28.",
  "S04jnalokau:35": "tena khalu punaḥ samayena dharmadhātugarbhe prāsādamadhye mahāratnapadmagarbhasiṃhāsanaṃ prādurabhūt /",
  "S04jnalokau:36": "asaṃkhyeyayojanakoṭīvistāram,",
  "S04jnalokau:37": "anupūrvasamucchritam,",
  "S04jnalokau:38": "sarvaprabhāsamaṇiratnamayam,",
  "S04jnalokau:39": "vidyutpradīpam,",
  "S04jnalokau:40": "maṇiratnavedikāparivṛtam,",
  "S04jnalokau:41": "acintyaprabhāsamaṇiratnadaṇḍam,",
  "S04jnalokau:42": "anupamamaṇiratnaparivāram,",
  "S04jnalokau:43": "anupamātikrāntaprabhāvamaṇiratnadāmakṛtaśobham,",
  "S04jnalokau:44": "vaśirājamaṇiratnajālasaṃchannam,",
  "S04jnalokau:45": "nānāmaṇiratnapratyuptam,",
  "S04jnalokau:46": "samucchritacchatradhvajapatākam /",
  "S04jnalokau:47": "tasya ca mahāmaṇiratnapadmagarbhasiṃhāsanasyopari samantād daśāsaṃkhyeyāni raśmikoṭīniyutaśatasahasrāṇi niścaranti sma /",
  "S04jnalokau:48": "te ca raśmayo daśasu dikṣv anyonyān lokadhātūn mahatāvabhāsena spharanti sma /",
  "S04jnalokau:49_0": "tena khalu punaḥ samayena daśadiśy ekaikasmād digbhāgād daśabuddhakṣetrānabhilāpyakoṭīniyutaśatasahasraparamāṇurajaḥsamā",
  "S04jnalokau:49_1": "devanāgayakṣagandharvāsuragaruḍakinnaramahoragaśakrabrahmalokapālā āgacchanti sma /",
  "S04jnalokau:50": "tatra kecid ratnakūṭāgāraniṣaṇṇāsaṃkhyeyācintyāpsaraḥkoṭīniyutaśatasahasrasaṃgītisaṃpravāditair (JĀA 22)",
  "S04jnalokau:51": "āgacchanti sma /",
  "S04jnalokau:52": "kecit puṣpamayaiḥ,",
  "S04jnalokau:53": "kecid uragasāracandanamayaiḥ,",
  "S04jnalokau:54": "kecid muktāmayaiḥ,",
  "S04jnalokau:55": "kecid vajramayaiḥ,",
  "S04jnalokau:56": "kecid vajraprabhāsamaṇiratnamayaiḥ,",
  "S04jnalokau:57": "kecij jāmbūnadasuvarṇamayaiḥ,",
  "S04jnalokau:58": "kecit sarvaprabhāsasamuccayamaṇiratnarājamayaiḥ,",
  "S04jnalokau:59": "kecid vaśirājamaṇiratnamayaiḥ,",
  "S04jnalokau:60": "kecic cintāmaṇiratnamayaiḥ,",
  "S04jnalokau:61": "kecic chakrābhilagnamaṇiratnamayaiḥ,",
  "S04jnalokau:62": "kecit sāgarapratiṣṭhānaviśuddharatnavyūhasamantaraśmiprabhāmaṇimahāratnamayakūṭāgāraniṣaṇṇāsaṃkhyeyācintyāpsaraḥkoṭīniyutaśatasahasrasaṃgītisaṃpravāditair āgacchanti sma /",
  "S04jnalokau:63": "āgatya ca bhagavato 'cintyātulyāmāpyāṃ parimāṇābhikrāntāṃ pūjāṃ kṛtvā,",
  "S04jnalokau:64": "ekānte svapraṇidhānanirjāteṣv āsaneṣu niṣīdanti sma /",
  "S04jnalokau:65": "niṣīdya bhagavantam animiṣaṃ nirīkṣantaḥ sthitā abhūvan /",
  "S04jnalokau:66": "tena khalu punaḥ samayenāyaṃ trisāhasramahāsāhasro lokadhātur jāmbūnadasuvarṇamayaḥ saṃsthito 'bhūt /",
  "S04jnalokau:67": "nānāmahāmaṇiratnavṛkṣair divyaiḥ puṣpavṛkṣair vastravṛkṣair uragasāracandanagandhavṛkṣair alaṃkṛtaḥ,",
  "S04jnalokau:68": "candrasūryavidyutpradīpamaṇiratnajālasaṃcchannaḥ,",
  "S04jnalokau:69": "ucchritacchatradhvajapatākaḥ /",
  "S04jnalokau:70": "sarvavṛkṣāś cāsaṃkhyeyāpsaraḥkoṭīniyutaśatasahasrārdhakāyikā muktāhāraparigṛhītā mahāmaṇiratnadāmaparigṛhītāḥ sthitā abhūvan //",
  "S04jnalokau:71": "(JĀA 23)",
  "S04jnalokau:72": "II",
  "S04jnalokau:73": "&#167;4 Ms. 3a5-3b3, P. 303b8-304a5, D. 277b6-278a3,",
  "S04jnalokau:74": "T. 357 240a2-240a13, T. 358 250c9-250c22, T. 359(D) 254b29-254c11.",
  "S04jnalokau:75": "tena khalu punaḥ samayena tato mahāmaṇiratnapadmagarbhāt siṃhāsanād imā gāthā niścaranti sma /",
  "S04jnalokau:76": "āgaccha niṣīda narendrarājā ahaṃ hi te puṇyabalena udgataḥ /",
  "S04jnalokau:77": "saṃpūrṇasaṃkalpa ahaṃ tvam adya saṃdhārayiṣye dvipadottamaṃ jinam // 1 //",
  "S04jnalokau:78": "mamātmabhāvo ratanāmayo hy ayaṃ ratnaikapadmaṃ mama madhyasaṃsthitam /",
  "S04jnalokau:79": "manoramaṃ tubhya kṛtena nāyakāḥ saṃkalpa pūrehi mamādya tāyinaḥ // 2 //",
  "S04jnalokau:80": "niṣadya ratnāmayi padmi asmiṃ śobhehi māṃ sarvam imaṃ ca lokam /",
  "S04jnalokau:81": "deśehi dharmaṃ bahuprāṇikoṭināṃ yaṃ śruta siṃhāsana īdṛśaṃ labhet // 3 //",
  "S04jnalokau:82": "raśmī sahasrā tava gātrasaṃbhavāḥ prabhāsayanto bahulokadhātum /",
  "S04jnalokau:83": "prāmodyajātasya hi lakṣaṇaṃ imaṃ samākramā mahya kṛtena nāyakāḥ // 4 //",
  "S04jnalokau:84": "(JĀA 24)",
  "S04jnalokau:85": "kṣipraṃ niṣīdasva kuruṣva 'nugrahaṃ pūrvaṃ mayā dhārita aṣṭakoṭiyaḥ /",
  "S04jnalokau:86": "asmin pradeśe munināṃ svayaṃbhuvāṃ bhagavan pīhādya karotv anugraham // 5 //",
  "S04jnalokau:87": "&#167;5 Ms. 3b3-4a2, P. 304a5-304b5, D. 278a3-278b3,",
  "S04jnalokau:88": "T. 357 240a14-240a26, T. 358 250c23-251a5, T. 359(D) 254c12-254c27.",
  "S04jnalokau:89": "atha khalu bhagavān utthāya pūrvakād āsanāt tatra mahāratnapadmagarbhe siṃhāsane niṣadya paryaṅkaṃbaddhī sarvāvantaṃ bodhisattvagaṇaṃ svavalokayati sma /",
  "S04jnalokau:90": "sāmutkarṣikāyāś ca dharmadeśanāyās teṣāṃ bodhisattvānāṃ mahāsattvānāṃ nimittam akārṣīt /",
  "S04jnalokau:91": "tena khalu punaḥ samayena sarvāvān bodhisattvagaṇa evaṃ cintayati sma /",
  "S04jnalokau:92": "yan nv ayaṃ mañjuśrīḥ kumārabhūto 'nutpādānirodhaṃ tathāgatam arhantaṃ samyaksaṃbuddhaṃ paripṛcchet,",
  "S04jnalokau:93": "ciraśruto 'yam asmābhir dharmaparyāya iti /",
  "S04jnalokau:94": "atha khalu mañjuśrīḥ kumārabhūto bhagavato 'ntikān nimittaṃ viditvā teṣāṃ ca bodhisattvānāṃ mahāsattvānāṃ cetasaiva cetaḥparivitarkam ājñāya bhagavantam etad avocat /",
  "S04jnalokau:95": "anutpādo 'nirodha iti bhagavann ucyate,",
  "S04jnalokau:96": "katamasyaitad bhagavan dharmasyādhivacanam anutpādo 'nirodha iti /",
  "S04jnalokau:97": "imāś ca gāthā abhāṣat /",
  "S04jnalokau:98": "anirodham anutpādaṃ bravīṣi tvaṃ vināyaka /",
  "S04jnalokau:99": "(JĀA 25)",
  "S04jnalokau:100": "tat kīdṛśaṃ mahāprājña tasya niruktilakṣaṇam // 1 //",
  "S04jnalokau:101": "anirodham anutpādaṃ katham eṣa nigadyate /",
  "S04jnalokau:102": "dṛṣṭāntair hetubhiś caiva kathayasva mahāmune // 2 //",
  "S04jnalokau:103": "samāgateme bahubodhisattvā jñānārthinaḥ tvāṃ ca vibho 'bhivanditum /",
  "S04jnalokau:104": "saṃpreṣitā lokavināyakebhir deśehi saddharmam udāram uttamam // 3 //",
  "S04jnalokau:105": "&#167;6 Ms. 4a2-5b5, P. 304b5-306b4, D. 278b3-280b1,",
  "S04jnalokau:106": "T. 357 240a27-241a3, T. 358 251a6-251a23, T. 359(D) 254c28-255b23.",
  "S04jnalokau:107": "evam ukte bhagavān mañjuśriyaṃ kumārabhūtam etad avocat /",
  "S04jnalokau:108": "sādhu sādhu mañjuśrīḥ,",
  "S04jnalokau:109": "sādhu khalu punas tvaṃ mañjuśrīs tathāgatam etam arthaṃ paripraṣṭavyaṃ manyase /",
  "S04jnalokau:110_0": "bahujanahitāya tvaṃ mañjuśrīḥ pratipanno bahujanasukhāya lokānukampāyai mahato janakāyasyārthāya",
  "S04jnalokau:110_1": "hitāya sukhāya devānāṃ ca manuṣyāṇāṃ caitarhy āgatānāṃ ca bodhisattvānāṃ mahāsattvānāṃ",
  "S04jnalokau:110_2": "buddhabhūmiprāpaṇārtham /",
  "S04jnalokau:111": "anuttrāsas te mañjuśrīr asmin sthāne yogaḥ karaṇīyo na (JĀA 26)",
  "S04jnalokau:112": "bhayaṃ na stambhitatvam /",
  "S04jnalokau:113": "jñānapratisaraṇena ca te mañjuśrīr bhavitavyam /",
  "S04jnalokau:114": "tathāgatasyaitam arthaṃ nirdeśataḥ /",
  "S04jnalokau:115": "anutpādo 'nirodha iti mañjuśrīs tathāgatasyaitad adhivacanam /",
  "S04jnalokau:116": "tadyathā mañjuśrīr iyaṃ mahāpṛthivī mahāvaiḍūryamayī saṃsthitā bhavet /",
  "S04jnalokau:117": "evaṃ ca saṃsthitā bhaved yathā tasyāṃ vaiḍūryamayāṃ mahāpṛthivyāṃ trayastriṃśadbhavanasya,",
  "S04jnalokau:118": "śakrasya devānām indrasya,",
  "S04jnalokau:119": "vaijayantasya ca prāsādasya pratibhāsaḥ saṃdṛśyet /",
  "S04jnalokau:120": "śakraś ca devānām indras tatra divyaiḥ pañcabhiḥ kāmaguṇaiḥ krīḍan ramamāṇaḥ paricārayan saṃdṛśyet /",
  "S04jnalokau:121": "atha tasmin samaye devāḥ sarvajambūdvīpakāḥ strīpuruṣadārakadārikāḥ saṃcodayeyuḥ /",
  "S04jnalokau:122": "āgacchatha bho naranāryaḥ /",
  "S04jnalokau:123": "paśyatemaṃ śakraṃ devānām indraṃ vaijayante prāsāde divyaiḥ pañcabhiḥ kāmaguṇaiḥ krīḍantaṃ ramantaṃ paricārayantam /",
  "S04jnalokau:124": "āgacchatha bho naranārigaṇāḥ /",
  "S04jnalokau:125": "dānāni dadata puṇyāni kuruta /",
  "S04jnalokau:126": "śīlaṃ ca samādāya vartayata /",
  "S04jnalokau:127": "īdṛśeṣu vaijayanteṣu prāsādeṣu krīḍiṣyatha ramiṣyatha paricārayiṣyatha śakratvāni ca kariṣyatha /",
  "S04jnalokau:128": "īdṛśyā ca riddhyā samanvāgatā bhaviṣyatha /",
  "S04jnalokau:129": "yādṛśyā ca śakro devānām indro divyaiḥ paribhogaiḥ samarpitaḥ samanvaṅgībhūta iti /",
  "S04jnalokau:130": "atha mañjuśrīs te strīpuruṣadārakadārikās tasyāṃ vaiḍūryamayāṃ mahāpṛthivyāṃ trayastriṃśadbhavanasya,",
  "S04jnalokau:131": "vaijayantasya prāsādasya,",
  "S04jnalokau:132": "śakrasya devānām indrasya pratibhāsaṃ dṛṣṭvāñjalipragṛhaṃ kuryuḥ /",
  "S04jnalokau:133": "puṣpāṇi ca kṣiperan (JĀA 27)",
  "S04jnalokau:134": "gandhāṃś ca kṣiperann evaṃ vācaṃ bhāṣante /",
  "S04jnalokau:135": "vayam apy evaṃrūpā bhavema yādṛśaḥ śakro devānām indraḥ,",
  "S04jnalokau:136": "vayam apy evaṃ vaijayante prāsāde krīḍema ramema parivārayema yathāyaṃ śakro devānām indra iti /",
  "S04jnalokau:137": "na ca te sattvā evaṃ saṃjānanti sma /",
  "S04jnalokau:138": "pratibhāso 'yaṃ vaiḍūryamayāṃ mahāpṛthivyāṃ yatra trayastriṃśadbhavanam,",
  "S04jnalokau:139": "vaijayantaś ca prāsādaḥ,",
  "S04jnalokau:140": "śakraś ca devānām indraḥ pariśuddhatvād mahāvaiḍūryasya pratibhāsaḥ saṃdṛśyata iti /",
  "S04jnalokau:141": "te śakratvam abhinandanto dānāni ca dadati,",
  "S04jnalokau:142": "puṇyāni ca kurvanti,",
  "S04jnalokau:143": "śīlaṃ ca samādāya vartante /",
  "S04jnalokau:144": "tatra ca trayastriṃśadbhavane pratibhāsa upapattaye kuśalamūlāni ca pariṇāmayanti /",
  "S04jnalokau:145": "yathā mañjuśrīḥ tatra ca vaiḍūryamayāṃ mahāpṛthivyāṃ nāsti tatra trayastriṃśadbhavanam,",
  "S04jnalokau:146": "na vaijayantaś ca prāsādaḥ,",
  "S04jnalokau:147": "na ca śakro devānām indraḥ /",
  "S04jnalokau:148": "api tu pariśuddhatvād mahāvaiḍūryasya saṃdṛśyate trayastriṃśadbhavanam,",
  "S04jnalokau:149": "vaijayantaś ca prāsādaḥ,",
  "S04jnalokau:150": "śakrasya devānām indraḥ /",
  "S04jnalokau:151": "sa cāsan notpanno na niruddhaḥ pariśuddhatvād mahāvaiḍūryasya pratibhāsaḥ saṃdṛśyate /",
  "S04jnalokau:152": "evam eva mañjuśrīḥ pariśuddhatvāc cittasya subhāvitatvād bhāvanāyāḥ sattvānāṃ tathāgatātmabhāvadarśanaṃ bhavati /",
  "S04jnalokau:153": "tathāgatānubhāvena mañjuśrīḥ sattvās tathāgataṃ paśyanti /",
  "S04jnalokau:154": "sa cābhūto 'nutpanno 'niruddho na bhāvo nābhāvo na dṛśyo nādṛśyo na lokyo nālokyo na caityo nācaityo na san nāsan /",
  "S04jnalokau:155": "atha ca mañjuśrīḥ sattvās tathāgatapratibhāsam ārambaṇīkṛtvā puṣpāṇi kṣipanti,",
  "S04jnalokau:156": "gandhān vastrāṇi ratnāni ca kṣipanti /",
  "S04jnalokau:157": "evaṃ ca vācaṃ bhāṣante /",
  "S04jnalokau:158": "vayam apy evaṃrūpā bhavema yādṛśas tathāgato 'rhan samyaksaṃbuddha iti /",
  "S04jnalokau:159": "te buddhajñānābhilāṣiṇo dānāni ca dadati,",
  "S04jnalokau:160": "puṇyāni ca kurvanti,",
  "S04jnalokau:161": "śīlaṃ ca samādāya vartante /",
  "S04jnalokau:162": "tac ca kuśalamūlaṃ tathāgatajñānapratilambhāya (JĀA 28)",
  "S04jnalokau:163": "pariṇāmayanti /",
  "S04jnalokau:164": "tadyathā mañjuśrīs tatra mahāvaiḍūryamayāṃ mahāpṛthivyāṃ śakrasya devānām indrasya pratibhāso neñjati,",
  "S04jnalokau:165": "na manyate,",
  "S04jnalokau:166": "na prapañcayati,",
  "S04jnalokau:167": "na kalpayati,",
  "S04jnalokau:168": "na vikalpayati /",
  "S04jnalokau:169": "akalpo 'vikalpo 'cintyo 'manasikāraḥ śāntaḥ śītībhūto 'nutpādo 'nirodho 'dṛṣṭo 'śruto 'nāghrāto 'nāsvādito 'spṛṣṭo 'nimitto 'vijñaptiko 'vijñāpanīyaḥ /",
  "S04jnalokau:170": "evam eva mañjuśrīs tathāgato 'rhan samyaksambuddho neñjati,",
  "S04jnalokau:171": "na manyate,",
  "S04jnalokau:172": "na prapañcayati,",
  "S04jnalokau:173": "na kalpayati,",
  "S04jnalokau:174": "na vikalpayati /",
  "S04jnalokau:175": "akalpo 'vikalpo 'cintyo 'manasikāraḥ śāntaḥ śītībhūto 'nutpādo 'nirodho 'dṛṣṭo 'śruto 'nāghrāto 'nāsvādito 'spṛṣṭo 'nimitto 'vijñaptiko 'vijñāpanīyaḥ /",
  "S04jnalokau:176": "anutpādagatiko hi mañjuśrīs tathāgataḥ /",
  "S04jnalokau:177": "atha ca pratibimba iva lokeṣu dṛśyate /",
  "S04jnalokau:178": "yathādhimuktikānāṃ ca sattvānāṃ darśanavaimātratayā,",
  "S04jnalokau:179": "āyuḥpramāṇavaimātratāṃ darśayati /",
  "S04jnalokau:180": "paripācanādhimuktibalādhānatayā bodhibhājaneṣu sattveṣu pratibhāsaprāpto bhavati /",
  "S04jnalokau:181": "yathāśayādhimuktyā ca sattvā dharmaṃ śṛṇvanti /",
  "S04jnalokau:182": "yathāśayena triyānam iti saṃjānanti,",
  "S04jnalokau:183": "yathāśayena cādhimucyante //",
  "S04jnalokau:184": "&#167;7 Ms. 5b5-7b2, P. 306b4-308b1, D. 280b1-282a4,",
  "S04jnalokau:185": "T. 357 241a4-241b21, T. 358 ö, T. 359(D) 255b23-256a9",
  "S04jnalokau:186": "tadyathā mañjuśrīr devānāṃ trayastriṃśānāṃ puṇyabalapariniṣpannānāṃ dharmaśabdānāṃ mahādharmadundubhir upari vaijayantasya prasādasyāntarīkṣagatā cakṣuḥpathasamatikrāntā,",
  "S04jnalokau:187": "adṛśyā,",
  "S04jnalokau:188": "anālokyā sarvadevaputraiḥ /",
  "S04jnalokau:189": "atha ca punar mañjuśrīḥ sā mahādharmadundubhiḥ /",
  "S04jnalokau:190": "yasmin (JĀA 29) samaye devās trayastriṃśatkāyikā tīvrasatatasamitaṃ divyaiḥ kāmakrīḍāratiparibhogaiḥ pramattā bhavanti,",
  "S04jnalokau:191": "na bhūyaḥ sudharmāyāṃ devasabhāyāṃ praviśya dharmaṃ saṃgāyanti,",
  "S04jnalokau:192": "śakraś ca yadā devānām indro divyaiḥ kāmakrīḍaratiparibhogaiḥ pramatto bhavati,",
  "S04jnalokau:193": "na dharmāsane niṣadya dharmaṃ bhāṣate /",
  "S04jnalokau:194": "tasmin samaye mañjuśrīḥ sā mahādharmadundubhir adṛṣyā cānālokyā cakṣuḥpathasamatikrāntāntarīkṣagatā tādṛśaṃ dharmaśabdaṃ niścārayati /",
  "S04jnalokau:195": "yena ca dharmaśabdena sarvān trayastriṃśatkāyikān devān svareṇa vijñapayati /",
  "S04jnalokau:196": "anityā mārṣā rūpaśabdagandharasasparśā mā pramattacāriṇo bhavatha /",
  "S04jnalokau:197": "mā kṣipram asmād bhavanāc cyaviṣyatha /",
  "S04jnalokau:198": "duḥkhā mārṣāḥ sarvasaṃskārāḥ,",
  "S04jnalokau:199": "anātmano mārṣāḥ sarvasaṃskārāḥ,",
  "S04jnalokau:200": "śūnyā mārṣāḥ sarvasaṃskārā mā pramādam āpadyatha /",
  "S04jnalokau:201": "duḥkham itaś cyavitānāṃ punar atropapattir bhaviṣyati /",
  "S04jnalokau:202": "saṃgāyata mārṣā dharmam,",
  "S04jnalokau:203": "dharmārāmaratiratā bhavatha dharmasārāḥ,",
  "S04jnalokau:204": "dharmanimnāḥ,",
  "S04jnalokau:205": "dharmapravaṇāḥ,",
  "S04jnalokau:206": "dharmānusmṛtimanasikārāḥ /",
  "S04jnalokau:207": "mārṣā viharatha yūyaṃ punar ebhir evaṃ divyaiḥ kāmakrīḍāratiparibhogaiḥ,",
  "S04jnalokau:208": "avirahitā bhaviṣyatheti /",
  "S04jnalokau:209_0": "tena khalu punar mañjuśrīḥ samayena tasyā adṛśyā arūpiṇyā akalpyāyā avikalpāyāś cakṣuḥpathasamatikrāntāyā",
  "S04jnalokau:209_1": "anutpannāniruddhāyā vākpathasamatikrāntāyāś cittamanovijñānāpagatāyā mahādharmadundubheḥ",
  "S04jnalokau:209_2": "śabdena sarve trayastriṃśatkāyikā devāḥ saṃcoditā bhītās trastā udvignodvignāḥ (JĀA 30)",
  "S04jnalokau:210": "sudharmāyāṃ devasabhāyāṃ praviśya dharmārāmaratiratā viharanti /",
  "S04jnalokau:211": "dharmasārāḥ,",
  "S04jnalokau:212": "dharmanimnāḥ,",
  "S04jnalokau:213": "dharmapravaṇāḥ,",
  "S04jnalokau:214": "dharmānusmṛtimanasikārā bhavanti /",
  "S04jnalokau:215": "te tataś cyutā viśeṣagāmino bhavanti /",
  "S04jnalokau:216": "śakraś ca devānām indras tasmin samaye sudharmāyāṃ devasabhāyāṃ praviśya dharmāsane niṣadya dharmaṃ deśayati /",
  "S04jnalokau:217": "yadā ca mañjuśrīr asurā devaiḥ sārdhaṃ saṃgrāmayanti /",
  "S04jnalokau:218": "tatra yadā trayastriṃśā devāḥ parābhavaṃ gacchanti /",
  "S04jnalokau:219": "tadā sā dharmadundubhī tādṛśaśabdaṃ niścārayati /",
  "S04jnalokau:220": "yena śabdenāsurā bhītās trastā udvignodvignāḥ palāyanti /",
  "S04jnalokau:221": "na ca mañjuśrīs tasyā mahādharmadundubheḥ kaścit saṃpādayitā vātmabhāvo vā saṃvidyate /",
  "S04jnalokau:222": "adṛśyā mañjuśrīḥ sā mahādharmadundubhir anālokyāsatyābhūtācittācetanānimittārūpiṇyarutānātmabhāvādvayā cakṣuḥpathasamatikrāntā /",
  "S04jnalokau:223": "atha ca mañjuśrīs trayastriṃśatkāyikānāṃ devaputrāṇāṃ pūrvaparikarmakṛtānāṃ mahādharmadundubheḥ śabdo niścarati /",
  "S04jnalokau:224": "trāyastriṃśānāṃ devaputrāṇāṃ sarvopadravopāyāsopakleśopaśāntaye saṃvartate /",
  "S04jnalokau:225": "yathā mañjuśrīs tasyā mahādundubher adṛśyo 'nātmabhāvo 'nālokyo 'sann abhūto 'cinto 'cetano 'nimitto (JĀA 31)",
  "S04jnalokau:226": "'rūpy aruto 'bhāvo 'dvayaś cakṣuḥpathasamatikrāntaḥ,",
  "S04jnalokau:227": "pūrvakarmavipākena trayastriṃśatkāyikānāṃ devaputrāṇāṃ sarvopadravopāyāsopakleśopaśāntaye śabdo niścarati /",
  "S04jnalokau:228": "pramattāṃś ca devaputrān dharmaśabdena saṃcodayati /",
  "S04jnalokau:229": "sa ca dharmaśabdas trayastriṃśatkāyikānāṃ devaputrāṇāṃ sarvopadravopāyāsopakleśopaśāntaye saṃvartate /",
  "S04jnalokau:230": "evam eva mañjuśrīs tathāgato 'rhan samyaksaṃbuddho 'dṛśyo 'nālokyo 'nātmabhāvo 'sann abhūto 'citto 'cetano 'nimitto 'rūpy aruto 'dvayo 'bhāvaś cakṣuḥpathasamatikrāntaḥ /",
  "S04jnalokau:231": "atha ca mañjuśrīḥ sattvāḥ pūrvakarmavipākena yathāśayādhimuktyā dharmaśabdaṃ niścarantaṃ saṃjānanti /",
  "S04jnalokau:232": "sa ca dharmaśabdaḥ sarvasattvānāṃ sarvopadravopāyāsopakleśopaśāntaye saṃvartate /",
  "S04jnalokau:233": "dharmasvaranirghoṣeṇa tathāgataghoṣasvara iti loke saṃkhyāṃ gacchati /",
  "S04jnalokau:234": "nāsti ca mañjuśrīs tathāgataḥ,",
  "S04jnalokau:235": "atha ca dharmasvaraghoṣeṇa tathāgata iti prajñaptir loke saṃbhavati /",
  "S04jnalokau:236": "sattvānām eva pūrvakuśalakarmavipākena tathāgataśabdaṃ niścarantaṃ sattvāḥ saṃjānanti /",
  "S04jnalokau:237": "sarvasattvānāṃ sarvasukhajananārthaṃ pramattānāṃ ca saṃcodanārthaṃ śabdo niścarati /",
  "S04jnalokau:238": "te mañjuśrīḥ sattvāḥ śabdaṃ śrutvā tathāgataṃ saṃkalpayanti /",
  "S04jnalokau:239": "ayaṃ tathāgatasyātmabhāva iti /",
  "S04jnalokau:240": "ādikarmikāṇāṃ ca bodhisattvānāṃ sarvabālapṛthagjanānāṃ ca tathāgatārambaṇakuśalamūlasaṃjananārthaṃ tathāgatavāk śrūyate /",
  "S04jnalokau:241": "api tv anutpanno 'niruddho mañjuśrīs tathāgato veditavyaḥ //",
  "S04jnalokau:242": "(JĀA 32)",
  "S04jnalokau:243": "&#167;8 Ms. 7b2-8b4, P. 308b2-309b6, D. 282a4-283a5,",
  "S04jnalokau:244": "T. 357 241b21-242a2, T. 358 ö, T. 359(D) 256a18-b21.",
  "S04jnalokau:245_0": "tadyathā mañjuśrīr nidāghakālāvasāne varṣāṇāṃ prathame māsy āgate sattvānāṃ pūrvakarmavipākena",
  "S04jnalokau:245_1": "pṛthivīgatānāṃ bījagrāmabhūtagrāmasya sarvatṛṇagulmauṣadhivanaspatīnāṃ saṃjananārtham",
  "S04jnalokau:245_2": "upari vaihāyasy āntarīkṣa ākāśe tādṛśā vāyavo vānti /",
  "S04jnalokau:246": "yenodakaṃ saṃbhavati /",
  "S04jnalokau:247": "saṃbhūtaṃ ca mahāpṛthivyāṃ prapatati /",
  "S04jnalokau:248": "tena ca sarvī mahāpṛthivī saṃtarpitā bhavati /",
  "S04jnalokau:249": "sarve jambūdvīpakāś ca sattvās tasmin samaye pramuditā bhavanti /",
  "S04jnalokau:250": "saumanasyajātās tasya megha iti /",
  "S04jnalokau:251": "saṃjñā loke saṃbhavati /",
  "S04jnalokau:252": "yasmin khalu punar mañjuśrīḥ samaya upary antarīkṣād mahān udakaskandho na nipatati,",
  "S04jnalokau:253": "tasmin samaye sarvajambūdvīpakāḥ sattvā evaṃ cintayanti /",
  "S04jnalokau:254": "nātra meghaḥ saṃbhavati /",
  "S04jnalokau:255": "yadā tu mañjuśrīr upary antarīkṣād mahān vāriskandho mahāpṛthivyāṃ nipatati,",
  "S04jnalokau:256": "sattvā evaṃ vadanti /",
  "S04jnalokau:257": "aho mahāmegho vāri pramuñcati saṃtarpayati mahāpṛthivīm iti /",
  "S04jnalokau:258": "na punar atra mañjuśrīr megho vā meghaprajñaptir vā vidyate /",
  "S04jnalokau:259": "vātasaṃjanito mañjuśrīr upary antarīkṣād mahān udakaskandho nipatati /",
  "S04jnalokau:260": "so 'pskandho mañjuśrīs tatraivāntarīkṣe 'ntardhīyate /",
  "S04jnalokau:261": "sattvānāṃ pūrvakarmavipākena /",
  "S04jnalokau:262": "yathā mañjuśrīs tasya vāriskandhasyopary antarīkṣe vātasaṃkṣobheṇa saṃvāryamāṇasya muñcato vāri megha iti prajñaptir bhavati /",
  "S04jnalokau:263": "sattvānāṃ pūrvakarmavipākena /",
  "S04jnalokau:264": "na punar atra mañjuśrīr meghaḥ saṃvidyate,",
  "S04jnalokau:265": "na meghaprajñaptiḥ /",
  "S04jnalokau:266": "(JĀA 33) anutpanno 'niruddho mañjuśrīr meghaś cittagatyanavatāra āgatigativinirmuktaḥ /",
  "S04jnalokau:267_0": "evam eva mañjuśrīḥ pūrvakuśalamūlasaṃbhāropacitānāṃ bodhisattvānāṃ mahāsattvānāṃ",
  "S04jnalokau:267_1": "cānyeṣāṃ ca sattvānāṃ śrāvakapratyekabuddhajñānābhiprāyāṇām avaropitakuśalamūlānāṃ",
  "S04jnalokau:267_2": "ca sattvānāṃ nirvāṇamārgasaṃdarśanahetukānām āsaṃgapratibhānas tathāgato 'rhan samyaksaṃbuddho",
  "S04jnalokau:267_3": "loka utpanna iti saṃkhyāṃ gacchati /",
  "S04jnalokau:268": "sa yad bhāṣate tat sarvaṃ tathāvitathānanyathā,",
  "S04jnalokau:269": "tasya devamanuṣyeṣu tathāgata iti nāma kṛtam /",
  "S04jnalokau:270": "atha ca mañjuśrīḥ śabdo niścarati devamanuṣyeṣu yaduta tathāgata iti /",
  "S04jnalokau:271": "na punar mañjuśrīs tathāgataḥ saṃvidyate /",
  "S04jnalokau:272": "animitto mañjuśrīs tathāgato nimittāpagato na deśastho na videśasthaḥ,",
  "S04jnalokau:273": "abhūto 'nutpanno 'niruddhaḥ /",
  "S04jnalokau:274": "tat khalu punar mañjuśrīs tathāgatapratibhāsaḥ sadevakaṃ lokaṃ dharmeṇa saṃtarpayitvā saṃpravārayitvā,",
  "S04jnalokau:275": "ādikarmikāṇāṃ ca bodhisattvānāṃ cānyeṣāṃ ca sarvabālapṛthagjanānāṃ nirvāṇavainayikānāṃ pūrvakarmavipākenādarśanābhāso bhavati /",
  "S04jnalokau:276": "teṣām evaṃ bhavati /",
  "S04jnalokau:277": "parinirvṛtas tathāgata iti /",
  "S04jnalokau:278": "na mañjuśrīs tathāgata utpadyate vā nirudhyate vā /",
  "S04jnalokau:279": "anutpanno 'niruddho mañjuśrīs tathāgataḥ /",
  "S04jnalokau:280": "ādiparinirvṛto mañjuśrīs tathāgato 'rhan samyaksaṃbuddhaḥ /",
  "S04jnalokau:281": "yathā mañjuśrīr (JĀA 34)",
  "S04jnalokau:282": "udakārambaṇenābhūtasya meghasyānutpannāniruddhasyāsato meghaprajñaptiḥ sthitā loke megha iti /",
  "S04jnalokau:283": "evam eva mañjuśrīr dharmadeśanārambaṇenābhūtasya tathāgatasyānutpannāniruddhasyāsata ādita evājātasya nāmaprajñaptiḥ sthitā loke tathāgato 'rhan samyaksaṃbuddha iti //",
  "S04jnalokau:284": "&#167;9 Ms. 8b4-10a4 P. 309b6-311a6, D. 283a5-284b3, T. 357 242a3-b15, T. 358 ö, T. 359(D) 256b21-257a2.",
  "S04jnalokau:285": "tadyathāpi mañjuśrīr mahābrahmānabhibhūr daśatrisāhasramahāsāhasravaśavartī divase divase sarvadevanikāyān vyavalokayati,",
  "S04jnalokau:286": "yāvac cāturmahārājikadevanikāyaparyantān /",
  "S04jnalokau:287": "tena khalu punar mañjuśrīḥ samayena tasya mahābrahmaṇo daśatrisāhasramahāsāhasravaśavartinaḥ sarvadevanikāyān vyavalokayataḥ,",
  "S04jnalokau:288": "sarvadevanikāyeṣu sarvadevaputrāḥ svakasvakān kāmakrīḍāratiparibhogāṃs tyaktvā sarvatūryatāḍāvacarasaṃgītiṃ śamayitvā,",
  "S04jnalokau:289": "kāmakrīḍāratimanasikārotsṛṣṭāḥ sagauravā añjaliṃ pragṛhya mahābrahmāṇam animiṣaṃ vyavalokayanti /",
  "S04jnalokau:290": "sa ca mahābrahmā sarvadevanikāyeṣu muhūrtaṃ darśanaṃ dadāti /",
  "S04jnalokau:291": "te ca devaputrās tasmin samaye mahābrahmalokopapattim ākāṅkṣanti,",
  "S04jnalokau:292": "mahābrahmalokopapattaye ca kuśalamūlāni pariṇāmayanti /",
  "S04jnalokau:293_0": "sa ca mañjuśrīr mahābrahmācyavamānas tato brahmavimānād anyam adhitiṣṭhati mahābrahmāṇaṃ",
  "S04jnalokau:293_1": "daśatrisāhasramahāsāhasravaśavartinaṃ pūrvapraṇidhānādhiṣṭhānena teṣāṃ ca devaputrāṇāṃ",
  "S04jnalokau:293_2": "pūrvakuśalamūlopacayena /",
  "S04jnalokau:294": "(JĀA 35)",
  "S04jnalokau:295": "sa ca mañjuśrīr nirmito mahābrahmā divase divase sarvadevanikāyān vyavalokayati,",
  "S04jnalokau:296": "yāvac cāturmahārājakāyikadevanikāyān /",
  "S04jnalokau:297": "tena khalu punar mañjuśrīḥ samayena sarveṣu devanikāyeṣu sarvadevaputrāḥ svakasvakān kāmakrīḍāratiparibhogāṃs tyaktvā sarvatūryatāḍāvacarasaṃgītiṃ praśamayitvā,",
  "S04jnalokau:298": "kāmakrīḍāratimanasikārotsṛṣṭāḥ sagauravā añjaliṃ pragṛhya mahābrahmāṇam animiṣaṃ vyavalokayanti sma /",
  "S04jnalokau:299": "sa ca mahābrahmā sarvadevanikāyeṣu muhūrtaṃ darśanaṃ dadāti,",
  "S04jnalokau:300": "na ca sthānāc calati /",
  "S04jnalokau:301": "te ca devaputrās tasmin samaye mahābrahmalokopapattim ākāṅkṣanti,",
  "S04jnalokau:302": "brahmalokopapattaye ca kuśalamūlāni pariṇāmayanti /",
  "S04jnalokau:303": "na cātra mañjuśrīr brahmā saṃvidyate /",
  "S04jnalokau:304": "śūnyo 'yaṃ mañjuśrīr brahmā vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddhaḥ /",
  "S04jnalokau:305": "atha ca mañjuśrīḥ sarvadevanikāyeṣu darśanābhāso bhavati,",
  "S04jnalokau:306": "tasyaiva mahābrahmaṇaḥ pūrvakuśalamūlapraṇidhānādhiṣṭhānena teṣāṃ ca devaputrāṇāṃ pūrvakuśalamūlopacayena /",
  "S04jnalokau:307": "na ca mañjuśrīs teṣāṃ devaputrāṇām evaṃ bhavati /",
  "S04jnalokau:308": "nirmito 'yaṃ brahmā,",
  "S04jnalokau:309": "śūnyo vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddho veti /",
  "S04jnalokau:310": "evam eva mañjuśrīs tathāgato 'py arhan samyaksaṃbuddhaḥ śūnyo vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddhaḥ /",
  "S04jnalokau:311": "atha ca punar mañjuśrīs tathāgato 'rhan samyaksaṃbuddhaḥ pūrvabodhisattvacaryāpraṇidhānādhiṣṭhānena, (JĀA 36)",
  "S04jnalokau:312_0": "ādikarmiṇāṃ ca bodhisattvānāṃ sarvaśrāvakapratyekabuddhayānasaṃprasthitānāṃ ca sarvabālapṛthagjanānāṃ",
  "S04jnalokau:312_1": "sarvakuśalamūlādhiṣṭhānena lakṣaṇaśatasahasrālaṃkṛtas tathāgataḥ pratibimbam iva loke saṃdṛśyate,",
  "S04jnalokau:313": "na ca sthānāc calati /",
  "S04jnalokau:314": "na ca mañjuśrīr ādikarmikāṇāṃ ca bodhisattvānāṃ sarvaśrāvakapratyekabuddhayānikānāṃ sarvabālapṛthagjanānāṃ caivaṃ bhavati /",
  "S04jnalokau:315": "śūnyas tathāgato vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaś cittamanovijñānāpagato 'nutpanno 'niruddho ceti /",
  "S04jnalokau:316": "atha ca mañjuśrīs tathāgatātmabhāvāl lakṣaṇaśatasahasrālaṃkṛtāt sarvatathāgateryāpatheṣu śūnyeṣu nānāvidhivicitrāṇāṃ nānādhimuktānāṃ sattvānāṃ mahādharmadeśanā niścarati /",
  "S04jnalokau:317": "sā ca dharmadeśanā sarvasattvānāṃ sarvopadravopāyāsopakleśopaśāntaye saṃvartate /",
  "S04jnalokau:318": "tatra ca tathāgataḥ samayaḥ sarvatropekṣako nirvikalpo nirviśeṣaḥ /",
  "S04jnalokau:319": "tad anenāpi te mañjuśrīḥ paryāyeṇaivaṃ veditavyam,",
  "S04jnalokau:320": "anutpādo 'nirodha iti tathāgatasyaitad adhivacanam iti //",
  "S04jnalokau:321": "&#167;10 Ms. 10a4-6, P. 311a6-b1, D. 284b3-5, T. 357 242b15-19, T. 358 251a24-28, T. 359(D) 257a3-7.",
  "S04jnalokau:322": "atha khalu bhagavāṃs tasyāṃ velāyām ime gāthe abhāṣat /",
  "S04jnalokau:323": "(JĀA 37)",
  "S04jnalokau:324": "anutpādadharmaḥ satataṃ tathāgataḥ sarve ca dharmāḥ sugatena sādṛśāḥ /",
  "S04jnalokau:325": "nimittagrāheṇa tu bālabuddhayo asatsu dharmeṣu caranti loke // 1 //",
  "S04jnalokau:326": "tathāgato hi pratibimbabhūtaḥ kuśalasya dharmasya anāsravasya /",
  "S04jnalokau:327": "na cātra tathatā na tathāgato 'sti bimbaṃ ca saṃdṛśyati sarvaloke // 2 //",
  "S04jnalokau:328": "&#167;11 Ms. 10a6-11b7, P. 311b1-313a8, D. 284b5-286a7,",
  "S04jnalokau:329": "T. 357 242b20-243a11, T. 358 251a29-b20, T. 359(D) 257a8-b25.",
  "S04jnalokau:330": "tadyathā mañjuśrīḥ sūryaraśmayo jambūdvīpe pūrvataram eva tāvad mahāśailendrarājānam avabhāsayanti /",
  "S04jnalokau:331": "tataḥ paścāc cakravāḍān mahācakravāḍān avabhāsayanti /",
  "S04jnalokau:332": "tataḥ paścād uccoccān pṛthivīpradeśān avabhāsayanti /",
  "S04jnalokau:333": "tataḥ paścād iha jambūdvīpe nimnān pṛthivīpradeśān avabhāsayanti /",
  "S04jnalokau:334": "te ca mañjuśrīḥ sūryaraśmayo na kalpayanti,",
  "S04jnalokau:335": "na vikalpayanti,",
  "S04jnalokau:336": "na cintayanti,",
  "S04jnalokau:337": "na vicintayanti /",
  "S04jnalokau:338": "cittamanovijñānāpagatā mañjuśrīḥ sūryaraśmayaḥ,",
  "S04jnalokau:339": "anutpannā aniruddhāḥ,",
  "S04jnalokau:340": "alakṣaṇā lakṣaṇāpagatāḥ,",
  "S04jnalokau:341": "amanaskārā manaskārāpagatāḥ,",
  "S04jnalokau:342": "aprapañcāḥ prapañcāpagatāḥ, (JĀA 38)",
  "S04jnalokau:343": "aparidāhā niṣparidāhāḥ,",
  "S04jnalokau:344": "naurasthā na parasthāḥ,",
  "S04jnalokau:345": "noccā na nīcāḥ,",
  "S04jnalokau:346": "na baddhā na muktāḥ,",
  "S04jnalokau:347": "na jñānavanto nājñānavantaḥ,",
  "S04jnalokau:348": "na saṃkleśā na niḥkleśāḥ,",
  "S04jnalokau:349": "na satyavādino na mṛṣāvādinaḥ,",
  "S04jnalokau:350": "na tīre na nimne,",
  "S04jnalokau:351": "na sthale naughe,",
  "S04jnalokau:352": "na tarkāvacarā nātarkāvacarāḥ,",
  "S04jnalokau:353": "na rūpiṇo nārūpiṇaḥ /",
  "S04jnalokau:354": "atha ca punar mañjuśrīḥ pṛthivyām uccanīcamadhyaviśeṣeṇa hīnamadhyotkṛṣṭāvabhāsasya cchāyā vaicitryaṃ bhavati /",
  "S04jnalokau:355": "evam eva mañjuśrīs tathāgato 'py arhan samyaksaṃbuddho na kalpayati,",
  "S04jnalokau:356": "na vikalpayati,",
  "S04jnalokau:357": "na cintayati,",
  "S04jnalokau:358": "na vicintayati /",
  "S04jnalokau:359": "cittamanovijñānāpagato mañjuśrīs tathāgataḥ,",
  "S04jnalokau:360": "anutpanno 'niruddhaḥ,",
  "S04jnalokau:361": "alakṣaṇo lakṣaṇāpagataḥ,",
  "S04jnalokau:362": "amanaskāro manaskārāpagataḥ,",
  "S04jnalokau:363": "aprapañcaḥ prapañcāpagataḥ,",
  "S04jnalokau:364": "aparidāho niṣparidāhaḥ /",
  "S04jnalokau:365": "naurastho na pārasthaḥ,",
  "S04jnalokau:366": "nocco na nīcaḥ,",
  "S04jnalokau:367": "na baddho na muktaḥ,",
  "S04jnalokau:368": "na jñānavān nājñānavān,",
  "S04jnalokau:369": "na saṃkleśo na niḥkleśaḥ,",
  "S04jnalokau:370": "na satyavādī na mṛṣāvādī,",
  "S04jnalokau:371": "nāvāre na pāre,",
  "S04jnalokau:372": "na tīre nātīre,",
  "S04jnalokau:373": "na nimne nānimne,",
  "S04jnalokau:374": "na sthale nāsthale,",
  "S04jnalokau:375": "naughe nānoghe,",
  "S04jnalokau:376": "na sarvajño nāsarvajñaḥ,",
  "S04jnalokau:377": "na tarko nātarkaḥ, na pracāro (JĀA 39)",
  "S04jnalokau:378": "nāpracāraḥ,",
  "S04jnalokau:379": "na samudācāro nāsamudācāraḥ,",
  "S04jnalokau:380": "na smṛtimān nāsmṛtimān,",
  "S04jnalokau:381": "na cetano na niścetanaḥ,",
  "S04jnalokau:382": "na mano nāmanaḥ,",
  "S04jnalokau:383": "na nirjāto nānirjātaḥ,",
  "S04jnalokau:384": "na nāmo nānāmaḥ,",
  "S04jnalokau:385": "na rūpo nārūpaḥ,",
  "S04jnalokau:386": "na vyāhāro nāvyāhāraḥ,",
  "S04jnalokau:387": "na prajñapyo nāprajñapyaḥ,",
  "S04jnalokau:388": "na dṛśyo nādṛśyaḥ,",
  "S04jnalokau:389": "na netrī nānetrī,",
  "S04jnalokau:390": "na mārgapraṇetā nāmārgapraṇetā,",
  "S04jnalokau:391": "na prāptaphalo nāprāptaphalaḥ,",
  "S04jnalokau:392": "na kalpo nākalpaḥ,",
  "S04jnalokau:393": "na kalpāpagato nākalpāpagataḥ /",
  "S04jnalokau:394": "atha ca punar mañjuśrīs tathāgatasūryamaṇḍalajñānaraśmayas traidhātuke 'nantamadhyadharmadhātvapratihataraśmyavabhāsapramuktāḥ /",
  "S04jnalokau:395": "prasṛtāś ca raśmayaḥ pūrvataram eva mahāśailendrakalpādhyāśayānāṃ bodhisattvānāṃ kāye nipatanti /",
  "S04jnalokau:396": "tataḥ paścāt pratyekabuddhayānasaṃprasthitānāṃ kāye nipatanti /",
  "S04jnalokau:397": "tataḥ paścāc chrāvakayānasaṃprasthitānāṃ kāye nipatanti /",
  "S04jnalokau:398": "tataḥ paścāt kuśalādhyāśayānāṃ yathādhimuktīnāṃ sattvānāṃ kāye nipatanti /",
  "S04jnalokau:399": "tataḥ paścād antaśo mithyātvaniyateṣu sattvasaṃtāneṣu kāye tathāgatasūryamaṇḍalaraśmayo nipatanti /",
  "S04jnalokau:400": "teṣāṃ copakārībhūtā bhavanty anāgatahetusaṃjananatayā,",
  "S04jnalokau:401": "saṃvardhayanti ca kuśalair dharmaiḥ /",
  "S04jnalokau:402": "tatra ca tathāgato mañjuśrīḥ samaḥ sarvatropekṣako nirvikalpo nirviśeṣaḥ /",
  "S04jnalokau:403": "na punar mañjuśrīs tathāgatajñānasūryamaṇḍalasyaivaṃ bhavati /",
  "S04jnalokau:404": "asyāhaṃ sattvasyodāraṃ (JĀA 40)",
  "S04jnalokau:405": "dharmaṃ deśayiṣyāmi,",
  "S04jnalokau:406": "asya na deśayiṣyāmīti /",
  "S04jnalokau:407": "na tasyaivaṃ vikalpo bhavati,",
  "S04jnalokau:408": "ayam udārādhimuktikaḥ sattvaḥ,",
  "S04jnalokau:409": "ayaṃ madhyādhimuktikaḥ,",
  "S04jnalokau:410": "ayaṃ śrāvakayānādhimuktikaḥ /",
  "S04jnalokau:411": "ayaṃ kuśalāśayaḥ,",
  "S04jnalokau:412": "ayaṃ hīno mithyāśaya iti /",
  "S04jnalokau:413": "na mañjuśrīs tathāgatajñānasūryamaṇḍalasyaivaṃ bhavati /",
  "S04jnalokau:414": "ayam udārāśayādhimuktikaḥ sattvo 'sya mahāyānaṃ deśayiṣyāmi,",
  "S04jnalokau:415": "ayaṃ madhyāśayādhimukto 'sya pratyekabuddhayānaṃ deśayiṣyāmi,",
  "S04jnalokau:416": "ayaṃ śrāvakayānādhimuktiko 'sya śrāvakayānaṃ deśayiṣyāmi /",
  "S04jnalokau:417": "kuśalākuśalāśayānāṃ ca sattvānām āśayaṃ viditvā viśodhayiṣyāmi,",
  "S04jnalokau:418": "ṛjukāṃ dṛṣṭiṃ kariṣyāmi /",
  "S04jnalokau:419": "yāvad mithyātvaniyatānām api sattvānāṃ yathānurūpaṃ dharmaṃ deśayiṣyāmi /",
  "S04jnalokau:420": "na tathāgatajñānasūryamaṇḍalaraśmyavabhāsasyaivaṃ vikalpo bhavati /",
  "S04jnalokau:421": "tat kasya hetoḥ /",
  "S04jnalokau:422": "sarvakalpavikalpaprapañcasamucchinnatvāt tathāgatajñānasūryamaṇḍalaraśmyavabhāsasya /",
  "S04jnalokau:423": "atha ca mañjuśrīḥ sattvānāṃ kuśalāśayasaṃtānavaicitryāt tathāgatajñānasūryamaṇḍalaraśmyavabhāsasya vaicitryaṃ bhavati //",
  "S04jnalokau:424": "&#167;12 Ms. 11b7-12b4, P. 313a8-314a6, D. 286a7-287a4,",
  "S04jnalokau:425": "T. 357 243a12-b4, T. 358 251b20-c5, T. 359(D) 257b26-c19.",
  "S04jnalokau:426": "tadyathā mañjuśrīr asti mahāsāgare sarvābhiprāyaparipūraṇaṃ nāma mahāmaṇiratnaṃ tad dhvajāgrāvabaddham /",
  "S04jnalokau:427": "yasya sattvasya yādṛśo 'bhiprāyo bhavati,",
  "S04jnalokau:428": "tādṛśaṃ tataḥ (JĀA 41)",
  "S04jnalokau:429": "śabdaṃ niścarantaṃ sattvāḥ saṃjānanti /",
  "S04jnalokau:430": "tac ca mahāmaṇiratnaṃ na kalpayati na vikalpayati na cintayati na vicintayati,",
  "S04jnalokau:431": "acintyaṃ niścintyaṃ cittamanovijñānāpagatam /",
  "S04jnalokau:432": "evam eva mañjuśrīs tathāgato na kalpayati na vikalpayati na cintayati na vicintayati,",
  "S04jnalokau:433": "na cintyo niścintyaś cittamanovijñānāpagataḥ /",
  "S04jnalokau:434": "agrāho 'paryavagrāhaḥ,",
  "S04jnalokau:435": "aprāpto 'prāptavyaḥ,",
  "S04jnalokau:436": "praṇunnapratyekasatyaḥ,",
  "S04jnalokau:437": "praṇunnarāgaḥ praṇunnadoṣaḥ praṇunnamohaḥ,",
  "S04jnalokau:438": "na satyo na mṛṣā,",
  "S04jnalokau:439": "na nityo nānityaḥ,",
  "S04jnalokau:440": "na prabho nāprabhaḥ,",
  "S04jnalokau:441": "na loko nālokaḥ,",
  "S04jnalokau:442": "avitarko 'vicāraḥ,",
  "S04jnalokau:443": "anutpanno 'niruddhaḥ /",
  "S04jnalokau:444": "acintyo 'pracintyaḥ,",
  "S04jnalokau:445": "asvabhāvo 'svābhāvyaḥ,",
  "S04jnalokau:446": "abhāvaśūnyaḥ,",
  "S04jnalokau:447": "anāyūho 'niryūhaḥ,",
  "S04jnalokau:448": "anabhiniveśyaḥ,",
  "S04jnalokau:449": "avyavahāro vyavahārasamucchedaḥ,",
  "S04jnalokau:450": "anānando nirānando nandīsamudghātaḥ,",
  "S04jnalokau:451": "asaṃkhyātaḥ saṃkhyāpagataḥ,",
  "S04jnalokau:452": "agatir agatigāmī sarvagatisamucchinnaḥ,",
  "S04jnalokau:453": "sarvavyāhārasamucchinnaḥ,",
  "S04jnalokau:454": "adṛśyo 'nālokyo 'grāhyaḥ,",
  "S04jnalokau:455": "nāvakāśo nānavakāśaḥ,",
  "S04jnalokau:456": "na paśyo na nirdeśyaḥ,",
  "S04jnalokau:457": "na sāmagrī na visāmagrī,",
  "S04jnalokau:458": "na vikalpito nāvikalpitaḥ,",
  "S04jnalokau:459": "aviṭhāpito 'saṃdarśitaḥ,",
  "S04jnalokau:460": "asaṃkliṣṭo 'pariśodhanārhaḥ,",
  "S04jnalokau:461": "na nāma na rūpaṃ na nimittam,",
  "S04jnalokau:462": "na karma na karmavipākaḥ, nātīto (JĀA 42)",
  "S04jnalokau:463": "nānāgato na pratyutpannaḥ,",
  "S04jnalokau:464": "niṣkiñcanaḥ,",
  "S04jnalokau:465": "araṇaḥ,",
  "S04jnalokau:466": "anakṣaraḥ,",
  "S04jnalokau:467": "aghoṣo ghoṣasamatikrānto 'rutaḥ,",
  "S04jnalokau:468": "alakṣaṇaḥ sarvalakṣaṇāpagataḥ,",
  "S04jnalokau:469": "nādhyātmyaṃ na bahirddhā nobhayam antareṇopalabhyate /",
  "S04jnalokau:470": "atha ca mañjuśrīs tathāgatajñānaratnam adhyāśayapariśuddhaṃ mahākaruṇādhvajāgrāvabaddham,",
  "S04jnalokau:471": "tato yo yathāśayādhimuktaḥ sattvaḥ sa tathā dharmadeśanāṃ niścarantīṃ saṃjānāti /",
  "S04jnalokau:472": "tatra ca tathāgataḥ samaḥ sarvatropekṣako nirvikalpo nirviśeṣaḥ //",
  "S04jnalokau:473": "&#167;13 Ms. 12b4-13b3, P. 314a6-315a7, D. 287a4-288a5,",
  "S04jnalokau:474": "T. 357 243b5-c4, T. 358 251c5-8, T. 359(D) 257c20-258a19.",
  "S04jnalokau:475": "tadyathā mañjuśrīḥ pratiśrutkām anyarutavijñaptito niścarantīṃ sattvāḥ saṃjānanti /",
  "S04jnalokau:476": "sā ca nātītā nānāgatā na pratyutpannā,",
  "S04jnalokau:477": "nādhyātmaṃ na bahirdhā nobhayam antareṇopalabhyate,",
  "S04jnalokau:478": "notpannā na niruddhā,",
  "S04jnalokau:479": "nocchinnā na śāśvatā,",
  "S04jnalokau:480": "na jñānavatī nājñānavatī,",
  "S04jnalokau:481": "na prajñā nāprajñā,",
  "S04jnalokau:482": "na vidyā nāvidyā,",
  "S04jnalokau:483": "na vimuktir nāvimuktiḥ,",
  "S04jnalokau:484": "na sāvadyā na niravadyā,",
  "S04jnalokau:485": "na smṛtir nāsmṛtiḥ,",
  "S04jnalokau:486": "na sthānavatī nāsthānavatī,",
  "S04jnalokau:487": "na niṣadyā nāniṣadyā,",
  "S04jnalokau:488": "na pṛthivīdhātur nābdhātur na tejodhātur na vāyudhātuḥ,",
  "S04jnalokau:489": "na saṃskṛtā nāsaṃskṛtā,",
  "S04jnalokau:490": "na niṣprapañcā na saprapañcā, na (JĀA 43)",
  "S04jnalokau:491": "rutā nārutā,",
  "S04jnalokau:492": "na dṛśyā nādṛśyā,",
  "S04jnalokau:493": "anakṣarā,",
  "S04jnalokau:494": "anakṣarāpagatā,",
  "S04jnalokau:495": "aghoṣā ghoṣasamatikrāntā,",
  "S04jnalokau:496": "atulā tulanāsamatikrāntā,",
  "S04jnalokau:497": "alakṣaṇā lakṣaṇāpagatā,",
  "S04jnalokau:498": "na śāntir nāśāntiḥ,",
  "S04jnalokau:499": "na dīrghā na hrasvā,",
  "S04jnalokau:500": "na cetanā nācetanā,",
  "S04jnalokau:501": "na caityā nācaityā,",
  "S04jnalokau:502": "na lokyā nālokyā,",
  "S04jnalokau:503": "darśanasvabhāvena śūnyāsmṛtir amanasikārā,",
  "S04jnalokau:504": "avitarkā,",
  "S04jnalokau:505": "avicārā,",
  "S04jnalokau:506": "cittamanovijñānāpagatā,",
  "S04jnalokau:507": "sarvatra samā nirvikalpā,",
  "S04jnalokau:508": "nirviśeṣā tryadhvasamatikrāntā /",
  "S04jnalokau:509": "atha ca mañjuśrīḥ pratiśrutkā nānārutaghoṣā nānādhyāśayānāṃ sattvānāṃ nānārutaghoṣavijñaptito niścarati /",
  "S04jnalokau:510": "tāṃś ca sattvās tathaiva saṃjānanti /",
  "S04jnalokau:511": "evam eva mañjuśrīs tathāgato 'rhan samyaksaṃbuddho nātīto nānāgato na pratyutpannaḥ,",
  "S04jnalokau:512": "nādhyātmaṃ na bahirdhā nobhayam antareṇopalabhyate,",
  "S04jnalokau:513": "notpanno na niruddhaḥ,",
  "S04jnalokau:514": "nocchinno na śāsvataḥ,",
  "S04jnalokau:515": "na jñānavān nājñānavān,",
  "S04jnalokau:516": "aprajñāvān nāprajñāvān,",
  "S04jnalokau:517": "na vidyā nāvidyā,",
  "S04jnalokau:518": "na vimuktir nāvimuktiḥ,",
  "S04jnalokau:519": "na sāvadyo na niravadyaḥ,",
  "S04jnalokau:520": "na smṛtimān nāsmṛtimān,",
  "S04jnalokau:521": "na sthānavān nāsthānavān,",
  "S04jnalokau:522": "na niṣadyo nāniṣadyaḥ,",
  "S04jnalokau:523": "na pṛthivīdhātur nābdhātur na tejodhātur na vāyudhātuḥ,",
  "S04jnalokau:524": "na saṃskṛto nāsaṃskṛtaḥ, na (JĀA 44)",
  "S04jnalokau:525": "prapañco nāprapañcaḥ,",
  "S04jnalokau:526": "na ruto nārutaḥ,",
  "S04jnalokau:527": "na dṛśyo nādṛśyaḥ,",
  "S04jnalokau:528": "anakṣaraḥ,",
  "S04jnalokau:529": "aghoṣo ghoṣasamatikrāntaḥ,",
  "S04jnalokau:530": "atulas tulāsamatikrāntaḥ,",
  "S04jnalokau:531": "alakṣaṇo lakṣaṇāpagataḥ,",
  "S04jnalokau:532": "na śānto nāśāntaḥ,",
  "S04jnalokau:533": "na dīrgho na hrasvaḥ,",
  "S04jnalokau:534": "na cetano nācetanaḥ,",
  "S04jnalokau:535": "na caityo nācaityaḥ,",
  "S04jnalokau:536": "na lokyo nālokyaḥ,",
  "S04jnalokau:537": "darśanasvabhāvena śūnyaḥ,",
  "S04jnalokau:538": "asmṛtī,",
  "S04jnalokau:539": "amanasikāraḥ,",
  "S04jnalokau:540": "avitarkaḥ,",
  "S04jnalokau:541": "avicāraḥ,",
  "S04jnalokau:542": "cittamanovijñānāpagataḥ,",
  "S04jnalokau:543": "sarvatra samo nirvikalpaḥ,",
  "S04jnalokau:544": "nirviśeṣas tryadhvasamatikramaḥ /",
  "S04jnalokau:545": "atha ca mañjuśrīr nānāvimuktāḥ sattvā nānādhyāśayavijñaptitas tathāgatavācaṃ niścarantīṃ saṃjānanti //",
  "S04jnalokau:546": "&#167;14 Ms. 13b3-14a2, P. 315a7-b7, D. 288a5-b4,",
  "S04jnalokau:547": "T. 357 243c4-19, T. 358 251c8-12, T. 359(D) 258a19-b2.",
  "S04jnalokau:548": "tadyathāpi mañjuśrīḥ pṛthivīṃ niśritya pṛthivīṃ pratiṣṭhāya sarvatṛṇagulmauṣadhivanaspatayo vṛddhiṃ virūḍhiṃ vaipulyatām āpadyante /",
  "S04jnalokau:549": "na mañjuśrīḥ pṛthivī kalpayati,",
  "S04jnalokau:550": "na vikalpayati,",
  "S04jnalokau:551": "sarvatra samā nirvikalpā,",
  "S04jnalokau:552": "nirviśeṣā niścintā cittamanovijñānāpagatā /",
  "S04jnalokau:553": "evam eva mañjuśrīs tathāgataṃ niśritya tathāgataṃ pratiṣṭhāya sarvasattvānāṃ sarvakuśalamūlāni vṛddhiṃ virūḍhiṃ vaipulyatām āpadyante /",
  "S04jnalokau:554": "śrāvakayānikānāṃ vā pratyekabuddhayānikānāṃ vā mahāyānikānāṃ vā, anyeṣāṃ (JĀA 45)",
  "S04jnalokau:555": "vā carakaparivrājakanirgranthaprabhṛtīnāṃ sarvatīrthyāyatanānāṃ kuśalamūlāni,",
  "S04jnalokau:556": "yāni cānyāny antaśo mithyātvaniyatānāṃ kuśalamūlāni sarvāṇi tāni tathāgataṃ niśritya tathāgataṃ pratiṣṭhāya vṛddhiṃ virūḍhiṃ vaipulyatām āpadyante /",
  "S04jnalokau:557": "na ca mañjuśrīs tathāgataḥ kalpayati,",
  "S04jnalokau:558": "na vikalpayati /",
  "S04jnalokau:559": "sarvakalpavikalpārambaṇamanasikārocchinno mañjuśrīs tathāgato 'rhan samyaksaṃbuddhaḥ,",
  "S04jnalokau:560": "cittamanovijñānāpagataḥ,",
  "S04jnalokau:561": "atarkaḥ,",
  "S04jnalokau:562": "atarkāvacaraḥ,",
  "S04jnalokau:563": "adṛśyaḥ,",
  "S04jnalokau:564": "anālokyaḥ,",
  "S04jnalokau:565": "acintyaḥ,",
  "S04jnalokau:566": "acintanīyaḥ,",
  "S04jnalokau:567": "amanasikāraḥ,",
  "S04jnalokau:568": "niścintaḥ,",
  "S04jnalokau:569": "cittamanovijñānāpagataḥ,",
  "S04jnalokau:570": "samaḥ sarvatropekṣako nirvikalpo nirviśeṣaḥ //",
  "S04jnalokau:571": "&#167;15 Ms. 14a2-15a2, P. 315b7-317a1, D. 288b4-289b4,",
  "S04jnalokau:572": "T. 357 243c20-224a29, T. 358 251c12-20, T. 359(D) 258b2-c7.",
  "S04jnalokau:573": "tadyathā mañjuśrīr ākāśaṃ sarvatra samaṃ nirvikalpaṃ nirviśeṣam,",
  "S04jnalokau:574": "anutpannam aniruddham,",
  "S04jnalokau:575": "nātītaṃ nānāgataṃ na pratyutpannam,",
  "S04jnalokau:576": "alakṣyam,",
  "S04jnalokau:577": "aprapañcam,",
  "S04jnalokau:578": "anirūpi,",
  "S04jnalokau:579": "anidarśanam,",
  "S04jnalokau:580": "avijñapanīyam,",
  "S04jnalokau:581": "asaṃsparśam,",
  "S04jnalokau:582": "aniketam,",
  "S04jnalokau:583": "atulyaṃ tulāsamatikrāntam,",
  "S04jnalokau:584": "anupamam upamāsamatikrāntam,",
  "S04jnalokau:585": "apratiṣṭham,",
  "S04jnalokau:586": "agrāhyam,",
  "S04jnalokau:587": "cakṣuḥpathasamatikrāntam,",
  "S04jnalokau:588": "cittamanovijñānāpagatam,",
  "S04jnalokau:589": "alakṣaṇam,",
  "S04jnalokau:590": "anakṣaram,",
  "S04jnalokau:591": "aghoṣam,",
  "S04jnalokau:592": "amanasikāram, anāyūham (JĀA 46)",
  "S04jnalokau:593": "aniryūham, anikṣepam aprakṣepam,",
  "S04jnalokau:594": "vākpathasamatikrāntam,",
  "S04jnalokau:595": "sarvatrānugatam apratiṣṭhitam /",
  "S04jnalokau:596": "atha mañjuśrīḥ sattvāḥ saṃsthānasya hīnamadhyotkṛṣṭatayākāśaṃ hīnotkṛṣṭaṃ saṃjānanti /",
  "S04jnalokau:597": "evam eva mañjuśrīs tathāgato 'py arhan samyaksaṃbuddhaḥ sarvatra samo nirviśeṣaḥ,",
  "S04jnalokau:598": "anutpanno 'niruddhaḥ,",
  "S04jnalokau:599": "nātīto nānāgato na pratyutpannaḥ,",
  "S04jnalokau:600": "alakṣyo 'prapañcaḥ,",
  "S04jnalokau:601": "arūpy anidarśano 'vijñaptikaḥ,",
  "S04jnalokau:602": "asparśo 'niketaḥ,",
  "S04jnalokau:603": "atulas tulāsamatikrāntaḥ,",
  "S04jnalokau:604": "anupama upamāsamatikrāntaḥ,",
  "S04jnalokau:605": "apratiṣṭhitaḥ,",
  "S04jnalokau:606": "agrāhyaḥ,",
  "S04jnalokau:607": "cakṣuḥpathasamatikrāntaḥ,",
  "S04jnalokau:608": "cittamanovijñānāpagataḥ,",
  "S04jnalokau:609": "alakṣaṇaḥ,",
  "S04jnalokau:610": "anakṣaraḥ,",
  "S04jnalokau:611": "aghoṣo 'manasikāraḥ,",
  "S04jnalokau:612": "anāyūhāniryūhaḥ,",
  "S04jnalokau:613": "anikṣepo 'prakṣepaḥ,",
  "S04jnalokau:614": "vākpathasamatikrāntaḥ,",
  "S04jnalokau:615": "sarvatrānugato 'nupraviṣṭaḥ /",
  "S04jnalokau:616": "atha ca mañjuśrīr ye hīnamadhyotkṛṣṭāśayāḥ sattvās te hīnamadhyotkṛṣṭaṃ tathāgataṃ paśyanti //",
  "S04jnalokau:617": "na ca mañjuśrīs tathāgatasyaivaṃ bhavati /",
  "S04jnalokau:618": "ayaṃ hīnādhyāśayādhimuktaḥ sattvaḥ,",
  "S04jnalokau:619": "asya sattvasya hīnāṃ rūpakāyavarṇapariniṣpattiṃ darśayiṣyāmi /",
  "S04jnalokau:620": "ayaṃ madhyāśayādhimuktaḥ sattvaḥ,",
  "S04jnalokau:621": "asya madhyamāṃ rūpakāyavarṇapariniṣpattiṃ darśayiṣyāmi /",
  "S04jnalokau:622": "ayam udārāśayādhimuktaḥ sattvaḥ,",
  "S04jnalokau:623": "asyodārāṃ rūpakāyavarṇapariniṣpattiṃ darśayiṣyāmi //",
  "S04jnalokau:624": "evam eva mañjuśrīr dharmadeśanāyām anugantavyam /",
  "S04jnalokau:625": "na ca mañjuśrīs tathāgatasyaivaṃ bhavati /",
  "S04jnalokau:626": "ayaṃ hīnādhimuktaḥ (JĀA 47)",
  "S04jnalokau:627": "sattvaḥ, asya sattvasya hīnāṃ śrāvakayānakathāṃ kariṣye /",
  "S04jnalokau:628": "ayaṃ madhyāśayādhimuktaḥ sattvaḥ,",
  "S04jnalokau:629": "asya sattvasya pratyekabuddhayānakathāṃ kariṣye /",
  "S04jnalokau:630": "ayam udārāśayādhimuktaḥ sattvaḥ,",
  "S04jnalokau:631": "asya sattvasya mahāyānakathāṃ kariṣye //",
  "S04jnalokau:632": "na mañjuśrīs tathāgatasyaivaṃ bhavati /",
  "S04jnalokau:633": "ayam udārādhimuktaḥ sattvaḥ,",
  "S04jnalokau:634": "asya sattvasya dānakathāṃ kariṣye //",
  "S04jnalokau:635": "evaṃ śīlaṃ kṣāntiṃ vīryaṃ dhyānaṃ ca /",
  "S04jnalokau:636": "na mañjuśrīs tathāgatasyaivaṃ bhavati /",
  "S04jnalokau:637": "ayaṃ prajñāpāramitādhimuktaḥ sattvaḥ,",
  "S04jnalokau:638": "asya sattvasya prajñāpāramitāṃ kathāṃ kathayiṣye /",
  "S04jnalokau:639": "naivaṃ mañjuśrīs tathāgatasyaivaṃ bhavati /",
  "S04jnalokau:640": "tat kasmād dhetoḥ /",
  "S04jnalokau:641": "dharmakāyo mañjuśrīs tathāgataḥ /",
  "S04jnalokau:642": "atyantānutpanno mañjuśrīs tathāgataḥ //",
  "S04jnalokau:643": "(JĀA 48)",
  "S04jnalokau:644": "III",
  "S04jnalokau:645": "&#167;16 Ms. 15a2-16a4, P. 317a1-318a4, D. 289b4-290b6,",
  "S04jnalokau:646": "T. 357 224a29-c13, T. 358 251c20-29, T. 359(D) 258c7-259a15.",
  "S04jnalokau:647": "na mañjuśrīs tathāgatasya nāmarūpaniruktyānusāri vijñānaṃ pravartate /",
  "S04jnalokau:648": "na mañjuśrīs tathāgataḥ kalpayati,",
  "S04jnalokau:649": "na vikalpayati /",
  "S04jnalokau:650": "kṣaṇiko hi mañjuśrīs tathāgato 'kṣayalakṣaṇo 'kṣayakoṭībhūtakoṭīniyataḥ //",
  "S04jnalokau:651": "sarvadharmasamatākoṭī mañjuśrīs tathāgato 'rhan samyaksambuddhaḥ samaḥ sarvatra nirvikalpo nirviśeṣaḥ,",
  "S04jnalokau:652": "na hīno na madhyo notkṛṣṭaḥ /",
  "S04jnalokau:653": "evam eva mañjuśrīḥ samāḥ sarvadharmāḥ,",
  "S04jnalokau:654": "nirvikalpā nirviśeṣāḥ,",
  "S04jnalokau:655": "na hīnā na madhyā notkṛṣṭāḥ /",
  "S04jnalokau:656": "tat kasmād dhetoḥ /",
  "S04jnalokau:657": "anupalabdhitvāt sarvadharmāṇām /",
  "S04jnalokau:658": "yā mañjuśrīr anupalabdhiḥ sarvadharmāṇāṃ sā samatā,",
  "S04jnalokau:659": "yā samatā sā sthitā,",
  "S04jnalokau:660": "yā sthitā sācalanatā,",
  "S04jnalokau:661": "yācalanatā sāniśrayatā //",
  "S04jnalokau:662": "aniśritasya sarvadharmeṣu nāsti cittapratiṣṭhānam /",
  "S04jnalokau:663": "apratiṣṭhitacittasyānutpattir ājāyate /",
  "S04jnalokau:664": "evaṃ darśinaś ca viparyastāc cittacaitasikā na pravartante /",
  "S04jnalokau:665": "yaś cāviparyastacittaḥ sa yathāvatprāpto bhavati /",
  "S04jnalokau:666": "yathāvatprāpto na prapañcayati /",
  "S04jnalokau:667": "aprapañcayataḥ pracāro nāsti /",
  "S04jnalokau:668": "yadā na pracarati tadā na saṃcarati /",
  "S04jnalokau:669": "yadā na saṃcarati tadā na visarati /",
  "S04jnalokau:670": "avisaraṃ dharmatāṃ na virodhayati /",
  "S04jnalokau:671": "dharmatām avirodhayan sarvatrānulomo bhavati /",
  "S04jnalokau:672": "sarvatrānulomo dharmaprakṛter na calati /",
  "S04jnalokau:673": "dharmaprakṛter acalaṃ dharmaprakṛtiprāpto bhavati /",
  "S04jnalokau:674": "dharmaprakṛtiprāpto na kiṃcit prapañcayati /",
  "S04jnalokau:675": "tat kasya hetoḥ /",
  "S04jnalokau:676": "pratyayahetujanitatvāt //",
  "S04jnalokau:677": "yaḥ pratyayahetujanitaḥ so 'tyantājātaḥ /",
  "S04jnalokau:678": "yaś cātyantājātaḥ (JĀA 49)",
  "S04jnalokau:679": "sa niyāmaprāptaḥ /",
  "S04jnalokau:680": "yaś ca niyāmaprāptaḥ sa sarvadharmamanasikāraiḥ sārdhaṃ na saṃvasati /",
  "S04jnalokau:681": "yadā sarvadharmamanasikāraiḥ sārdhaṃ na saṃvasati tadā saṃvāśyo na bhavati /",
  "S04jnalokau:682": "yadā saṃvāśyo na bhavati tadā na bhavati na vibhavati /",
  "S04jnalokau:683": "yadā na bhavati na vibhavati tadā sthito dharmaprāpto bhavati /",
  "S04jnalokau:684": "yadā sthito dharmaprāpto bhavati tadā yoniśodharmaprayukto bhavati /",
  "S04jnalokau:685": "yoniśodharmaprayuktasya na kaścid dharmo 'sti yo na buddhadharmaḥ /",
  "S04jnalokau:686": "tat kasya hetoḥ /",
  "S04jnalokau:687": "śūnyatānubodhatvāt /",
  "S04jnalokau:688": "yaś ca śūnyatānubodhaḥ sa bodhiḥ //",
  "S04jnalokau:689": "sa evaṃ śūnyatānimittāpraṇihitānabhisaṃskārāniketāsaṃbhavāgrāhyānālayāvabodhād bodhiḥ /",
  "S04jnalokau:690": "bodhiś ca yoniśoprayogaḥ //",
  "S04jnalokau:691": "yoniśaḥprayogaḥ,",
  "S04jnalokau:692": "yoniśaḥ prayogenāmocyate /",
  "S04jnalokau:693": "anupekṣāprakṣepaḥ,",
  "S04jnalokau:694": "akāravikāraprayogaḥ,",
  "S04jnalokau:695": "asaṃbaddhaḥ,",
  "S04jnalokau:696": "apramuktaprayogaḥ,",
  "S04jnalokau:697": "anekatvānānātvaprayogaḥ,",
  "S04jnalokau:698": "anāgataprayogo yoniśaḥ prayogaḥ //",
  "S04jnalokau:699": "na tatra prayogo na pramāṇaṃ na phalasākṣātkriyā /",
  "S04jnalokau:700": "tat kasya hetoḥ /",
  "S04jnalokau:701": "prakṛtiprabhāsvaraṃ cittaṃ tac cāgantukair upakleśair upakliśyate na ca prakṛtiḥ saṃkliśyate /",
  "S04jnalokau:702": "yā ca prakṛtiprabhāsvaratā sāsaṃkleśatā /",
  "S04jnalokau:703": "yā cāsaṃkleśatā tatra pratipakṣo nāsti yena pratipakṣeṇa kleśaprahāṇaṃ syāt /",
  "S04jnalokau:704": "tat (JĀA 50) kasya hetoḥ /",
  "S04jnalokau:705": "na śuddhaḥ śudhyati śuddha eva saḥ /",
  "S04jnalokau:706": "yaś ca śuddhaḥ so 'nutpādaḥ /",
  "S04jnalokau:707": "yaś cānutpādaḥ so 'ninditaḥ /",
  "S04jnalokau:708": "yaś cāninditaḥ sa nandīprahāṇaṃ tatra sarvasnehā nirudhyante /",
  "S04jnalokau:709": "yatra sarvasnehā nirudhyante so 'nutpādaḥ /",
  "S04jnalokau:710": "yaś cānutpādaḥ sa bodhiḥ //",
  "S04jnalokau:711": "&#167;17 Ms. 16a4-17a2, P. 318a4-319a4, D. 290b6-291b4,",
  "S04jnalokau:712": "T. 357 244c13-245a12, T. 358 ö, T. 359(D) 259a15-b18.",
  "S04jnalokau:713": "yā bodhiḥ sā samatā /",
  "S04jnalokau:714": "yā samatā sā tathatā /",
  "S04jnalokau:715": "tathatāpratiṣṭhitāś ca sarvadharmāḥ saṃskṛtā asaṃskṛtāś ca /",
  "S04jnalokau:716": "yā ca tathatā na tatra saṃskṛtaṃ nāsaṃskṛtaṃ na dvayaprajñaptiḥ /",
  "S04jnalokau:717": "yatra na saṃskṛtaṃ nāsaṃskṛtaṃ na dvayaprajñaptiḥ sā tathatā /",
  "S04jnalokau:718": "yā tathatā sānanyatathatā /",
  "S04jnalokau:719": "yānanyatathatā sāvikāratathatā /",
  "S04jnalokau:720": "yā cāvikāratathatā sānāgatatathatā /",
  "S04jnalokau:721": "yā cānāgatatathatā sāvitathatā /",
  "S04jnalokau:722": "yā cāvitathatā sā yathāvattathatā /",
  "S04jnalokau:723": "yā yathāvattathatā sā najātutathatā /",
  "S04jnalokau:724": "yā najātutathatā sā na saṃkliśyate na viśudhyate /",
  "S04jnalokau:725": "yā na saṃkliśyate na viśudhyate sā notpadyate na nirudhyate /",
  "S04jnalokau:726": "yā notpadyate na nirudhyate sā nirvāṇena samā /",
  "S04jnalokau:727": "yā nirvāṇena samā sā na saṃsarati na parinirvāti /",
  "S04jnalokau:728": "yā na saṃsarati na parinirvāti sā nātītā nānāgatā na pratyutpannā /",
  "S04jnalokau:729": "yā nātītā nānāgatā na pratyutpannā sā na hīnā na madhyā notkṛṣṭā /",
  "S04jnalokau:730": "yā na hīnā na madhyā notkṛṣṭā sā tathatā //",
  "S04jnalokau:731": "tathatā nāmocyate /",
  "S04jnalokau:732": "tattvārthādhivacanam etat tattvam (JĀA 51) ucyate /",
  "S04jnalokau:733": "tathātvaṃ tathatvam ucyate /",
  "S04jnalokau:734": "tathaiva tathatā cātmā cādvayam etad advaidhīkāram /",
  "S04jnalokau:735": "yaś cādvayārthaḥ sa bodhiś cāvabodhārthaḥ//",
  "S04jnalokau:736": "artha ucyate /",
  "S04jnalokau:737": "trivimokṣamukhapraveśaṃ jñānaṃ sarvadharmanirdeśeṣu /",
  "S04jnalokau:738": "jñānam ucyate /",
  "S04jnalokau:739": "tryadhvasamatāvatāraḥ sarvadharmeṣu /",
  "S04jnalokau:740": "asaṃbhedārthaś ca sarvadharmāṇām ayam ucyate 'rthaḥ /",
  "S04jnalokau:741": "aruto 'nabhilāpyo 'vyāhāro vyāhārasamucchinnaḥ //",
  "S04jnalokau:742": "jñānam ucyate /",
  "S04jnalokau:743": "yad arthānugamajñānaṃ vijñānānugamaṃ cedam ucyate jñānam /",
  "S04jnalokau:744": "artha ucyate /",
  "S04jnalokau:745": "yat tattvārthajñānena vijñānānugamajñānena ca nītārthatā /",
  "S04jnalokau:746": "saiva dharmatā yā /",
  "S04jnalokau:747": "yā ca dharmatā so 'rthaḥ //",
  "S04jnalokau:748": "yārthānugamajñānena vijñānānugamajñānena nītārthānugamajñānena ca sā dharmatā /",
  "S04jnalokau:749": "yā dharmatā so 'rthaḥ /",
  "S04jnalokau:750": "sā ca dharmatā dharmasthititā dharmaniyāmatā,",
  "S04jnalokau:751": "sā dharme na pravartate /",
  "S04jnalokau:752": "yā dharmasyāpravṛttiḥ,",
  "S04jnalokau:753": "yā cārthavyaṃjanasamatā sādvayārthe samā /",
  "S04jnalokau:754": "yā ca samatā so 'rthaḥ,",
  "S04jnalokau:755": "sā cārthajñānena samatā,",
  "S04jnalokau:756": "sādvayamukhapraveśena jñānasamatā //",
  "S04jnalokau:757": "nītārthena neyārthasamatā samānārthā sā śūnyatā /",
  "S04jnalokau:758": "samānārthena pudgalasamatā samā /",
  "S04jnalokau:759": "pudgalasamatayā dharmasamatā samā /",
  "S04jnalokau:760": "dharmasamatayā vimuktisamatā samā /",
  "S04jnalokau:761": "vimuktisamatayā cānubodho bodhiḥ //",
  "S04jnalokau:762": "(JĀA 52)",
  "S04jnalokau:763": "&#167;18 Ms. 17a2-18a4, P. 319a4-320a5, D. 291b4-292b4,",
  "S04jnalokau:764": "T. 357 245a12-b6, T. 358 251c29-252a1, T. 359(D) 259b18-c20.",
  "S04jnalokau:765": "rūpasaṅgasaṃyuktānāṃ mañjuśrīś cakṣuḥ saṅgaḥ /",
  "S04jnalokau:766": "rūpacakṣuḥprakṛtijñānam asaṅgaḥ /",
  "S04jnalokau:767": "dṛṣṭisaṅgasaṃyuktānāṃ svakāyaṃ saṅgaḥ /",
  "S04jnalokau:768": "sarvadṛṣṭikṛtānāṃ svakāyaprakṛtiś[ṭā̆]ūnyatājñānam asaṅgaḥ /",
  "S04jnalokau:769": "ayoniśomanaskārasaṅgasaktānāṃ dharmālokaḥ saṅgaḥ /",
  "S04jnalokau:770": "yoniśomanaskāradharmapratyavekṣāprakṛtiśūnyatāsvabhāvaśūnyatājñānam asaṅgaḥ /",
  "S04jnalokau:771": "vicikitsāmalasaṅgasaktānāṃ mokṣaḥ saṅgaḥ /",
  "S04jnalokau:772": "adhimuktivimuktiyathābhūtajñānam asaṅgaḥ /",
  "S04jnalokau:773": "kauśīdyamalasaṅgasaktānām adhigamadṛṣṭavīryatā saṅgaḥ /",
  "S04jnalokau:774": "yathādharmāṇām anubodhaḥ saṅgaḥ /",
  "S04jnalokau:775": "nīvaraṇasaṅgayuktānāṃ bodhyaṅgāni saṅgaḥ /",
  "S04jnalokau:776": "anāvaraṇajñānavimokṣo 'saṃgaḥ //",
  "S04jnalokau:777": "prakṛtipariśuddhāḥ sarvadharmā hetupratyayasāmagryā pravartante /",
  "S04jnalokau:778": "tatra bodhisattvena saṃkleśahetur vyavadānahetuś ca parijñātavyaḥ /",
  "S04jnalokau:779": "saṃkleśahetuviśuddhyā ca vyavadānaviśuddhyā ca na sthātavyam//",
  "S04jnalokau:780": "ātmasamutthānaṃ ca saṃkleśasya hetuḥ /",
  "S04jnalokau:781": "nairātmyadharmāvatārakṣāntir vyavadānasya hetuḥ /",
  "S04jnalokau:782": "ahaṃkāramamakāradṛṣṭiḥ saṃkleśasya hetuḥ /",
  "S04jnalokau:783": "adhyātmopaśamo bahirdhāpacāraś ca vyavadānasya hetuḥ /",
  "S04jnalokau:784": "kāmavyāpādavihiṃsāvitarkaḥ (JĀA 53)",
  "S04jnalokau:785": "saṃkleśasya hetuḥ /",
  "S04jnalokau:786": "aśubhāmaitrīkaruṇāmuditopekṣāpratītyadharmāvatārakṣāntir vyavadānasya hetuḥ /",
  "S04jnalokau:787": "catvāro viparyāsāḥ saṃkleśasya hetuḥ /",
  "S04jnalokau:788": "catvāri samyaksmṛtyupasthānāni vyavadānasya hetuḥ /",
  "S04jnalokau:789": "pañca nīvaraṇāni saṃkleśasya hetuḥ /",
  "S04jnalokau:790": "pañcendriyāṇi vyavadānasya hetuḥ /",
  "S04jnalokau:791": "ṣaḍ āyatanāni saṃkleśasya hetuḥ /",
  "S04jnalokau:792": "ṣaḍ anusmṛtayo vyavadānasya hetuḥ /",
  "S04jnalokau:793": "saptāsaddharmāḥ saṃkleśasya hetuḥ /",
  "S04jnalokau:794": "sapta bodhyaṅgāni vyavadānasya hetuḥ /",
  "S04jnalokau:795": "aṣṭa mithyātvāni saṃkleśasya hetuḥ /",
  "S04jnalokau:796": "aṣṭau samyaktvāni vyavadānasya hetuḥ /",
  "S04jnalokau:797": "navāghātavastūni saṃkleśasya hetuḥ /",
  "S04jnalokau:798": "navānupūrvavihārasamāpattayo vyavadānasya hetuḥ /",
  "S04jnalokau:799": "daśākuśalāḥ karmapathāḥ saṃkleśasya hetuḥ /",
  "S04jnalokau:800": "daśa kuśalāḥ karmapathā vyavadānasya hetuḥ /",
  "S04jnalokau:801": "saṃkṣiptena sarve 'kuśalā manaskārāḥ saṃkleśasya hetuḥ,",
  "S04jnalokau:802": "sarve kuśalā manaskārā vyavadānasya hetuḥ //",
  "S04jnalokau:803": "tatra yaḥ saṃkleśasya hetuḥ,",
  "S04jnalokau:804": "yaś ca vyavadānasya hetuḥ,",
  "S04jnalokau:805": "sarve te dharmāḥ prakṛtiśūnyā niḥsattvā nirjīvā niṣpoṣā niṣpuruṣā niṣpudgalā asvāmikā aparigrahā nirvyāpārā māyopamā alakṣaṇā adhyātmopaśāntāḥ /",
  "S04jnalokau:806": "yaś cādhyātmopaśamaḥ sa praśamaḥ /",
  "S04jnalokau:807": "yaḥ praśamaḥ sā prakṛtiḥ /",
  "S04jnalokau:808": "yā prakṛtiḥ so 'nupalambhaḥ /",
  "S04jnalokau:809": "yo 'nupalambhaḥ so 'nilayaḥ /",
  "S04jnalokau:810": "yaś cānilayaḥ tat kham /",
  "S04jnalokau:811": "khaṃ cākāśam /",
  "S04jnalokau:812": "sa ākāśasamān sarvadharmān prajānāti,",
  "S04jnalokau:813": "saṃkleśavyavadānena ca vyavaharati,",
  "S04jnalokau:814": "na cākāśadharmatāṃ vijahāti /",
  "S04jnalokau:815": "tat kasmād dhetoḥ /",
  "S04jnalokau:816": "na kaścin mañjuśrīr dharmaḥ saṃvidyate yasyotpādo nirodho vā bhavet //",
  "S04jnalokau:817": "(JĀA 54)",
  "S04jnalokau:818": "&#167;19 Ms. 18a4-6, P. 320a5-8, D. 292b5-7, T. 357 245b6-11, T. 358 252a1-6, T. 359(D) 259c20-26.",
  "S04jnalokau:819": "mañjuśrīr āha /",
  "S04jnalokau:820": "tat kathaṃ bhagavaṃs tathāgatena bodhiḥ prāptā /",
  "S04jnalokau:821": "bhagavān āha /",
  "S04jnalokau:822": "amūlāpratiṣṭhānā mañjuśrīs tathāgatena bodhiḥ prāptā /",
  "S04jnalokau:823": "mañjuśrīr āha /",
  "S04jnalokau:824": "tatra katamad bhagavan mūlaṃ katamat pratiṣṭhānam /",
  "S04jnalokau:825": "bhagavān āha /",
  "S04jnalokau:826": "satkāyo mañjuśrīr mūlam abhūtaparikalpaḥ pratiṣṭhānam /",
  "S04jnalokau:827": "tat tathāgatena mañjuśrīr bodhisamatayā sarvadharmasamatā jñātā /",
  "S04jnalokau:828": "tasmād ucyate mañjuśrīr amūlāpratiṣṭhānā tathāgatena bodhir abhisaṃbuddheti //",
  "S04jnalokau:829": "&#167;20 Ms. 18a6-b6, P. 320a8-b6, D. 292b7-293a6,",
  "S04jnalokau:830": "T. 357 245b12-18, T. 358 252a6-11, T. 359(D) 259c26-260a8.",
  "S04jnalokau:831": "bodhir mañjuśrīḥ śāntā copaśāntā ca /",
  "S04jnalokau:832": "tatra katamaḥ śamaḥ katama upaśamaḥ /",
  "S04jnalokau:833": "adhyātmaṃ śamaḥ,",
  "S04jnalokau:834": "bahirdhopaśamaḥ /",
  "S04jnalokau:835": "tat kasmād dhetoḥ /",
  "S04jnalokau:836": "cakśur mañjuśrīḥ śūnyam ātmanā cātmīyena ca,",
  "S04jnalokau:837": "prakṛtir asyaiṣā,",
  "S04jnalokau:838": "ayam ucyate śama iti /",
  "S04jnalokau:839": "sa cakṣuḥ śūnyam iti parijñāya rūpeṣu na dhāvati,",
  "S04jnalokau:840": "tenocyata upaśama iti /",
  "S04jnalokau:841": "evaṃ śrotraṃ śūnyam ātmanā cātmīyena ca,",
  "S04jnalokau:842": "prakṛtir asyaiṣā,",
  "S04jnalokau:843": "ayam ucyate śama iti /",
  "S04jnalokau:844": "sa śrotraṃ śūnyam iti parijñāya śabdeṣu na dhāvati,",
  "S04jnalokau:845": "tenocyata upaśama iti /",
  "S04jnalokau:846": "ghrāṇaṃ śūnyam ātmanā cātmīyena ca,",
  "S04jnalokau:847": "prakṛtir asyaiṣā,",
  "S04jnalokau:848": "ayam ucyate śama iti /",
  "S04jnalokau:849": "sa ghrāṇaṃ śūnyam iti parijñāya gandheṣu na dhāvati,",
  "S04jnalokau:850": "tenocyata upaśama iti /",
  "S04jnalokau:851": "jihvā śūnyātmanā cātmīyena ca,",
  "S04jnalokau:852": "prakṛtir asyā eṣā,",
  "S04jnalokau:853": "ayam ucyate śama iti /",
  "S04jnalokau:854": "sa jihvā śūnyeti parijñāya raseṣu na (JĀA 55)",
  "S04jnalokau:855": "dhāvati, tenocyata upaśama iti /",
  "S04jnalokau:856": "kāyaḥ śūnya ātmanā cātmīyena ca,",
  "S04jnalokau:857": "prakṛtir asyaiṣā,",
  "S04jnalokau:858": "ayam ucyate śama iti /",
  "S04jnalokau:859": "sa kāyaṃ śūnyam iti parijñāya spraṣṭavyeṣu na dhāvati,",
  "S04jnalokau:860": "tenocyata upaśama iti /",
  "S04jnalokau:861": "mano mañjuśrīḥ śūnyam ātmanā cātmīyena ca,",
  "S04jnalokau:862": "prakṛtir asyaiṣā,",
  "S04jnalokau:863": "ayam ucyate śama iti /",
  "S04jnalokau:864": "sa manaḥ śūnyam iti parijñāya dharmeṣu na dhāvati,",
  "S04jnalokau:865": "tenocyata upaśama iti //",
  "S04jnalokau:866": "&#167;21 Ms. 18b6-19a1, P. 320b6-8, D. 293a6-7, T. 357 245b18-21, T. 358 -, T. 359(D) 260a8-12.",
  "S04jnalokau:867": "bodhir mañjuśrīḥ prakṛtiprabhāsvarā cittaprakṛtiprabhāsvaratayā /",
  "S04jnalokau:868": "tena kāraṇenocyate prakṛtiprabhāsvareti /",
  "S04jnalokau:869": "yā sā prakṛti sāsaṃkliṣṭā,",
  "S04jnalokau:870": "ākāśasamā,",
  "S04jnalokau:871": "ākāśaprakṛtiḥ,",
  "S04jnalokau:872": "ākāśasamavasaraṇā,",
  "S04jnalokau:873": "ākāśopamā,",
  "S04jnalokau:874": "atyantaprabhāsvarā prakṛtiḥ //",
  "S04jnalokau:875": "&#167;22 Ms. 19a1-4, P. 320b8-321a3, D. 293a7-b2, T. 357 245b22-27, T. 358 252a11-15, T. 359(D) 260a12-16.",
  "S04jnalokau:876": "bodhir mañjuśrīr anāyūhāniryūhā /",
  "S04jnalokau:877": "tatra katamānāyūhatā katamāniryūhatā /",
  "S04jnalokau:878": "anāyūhas tenocyate 'grahaḥ sarvadharmāṇām /",
  "S04jnalokau:879": "aniryūha ucyate 'nutsargaḥ sarvadharmāṇām /",
  "S04jnalokau:880": "tatra mañjuśrīs tathāgato 'nāyūho 'niryūha ogham avatārṣīt /",
  "S04jnalokau:881": "tathā cāvatārṣīd yathā tathatāyā nāpāraṃ na pāraṃ samanupaśyati /",
  "S04jnalokau:882": "iti hy apārapāravigatāḥ sarvadharmās tathāgatenābhisaṃbuddhāḥ /",
  "S04jnalokau:883": "tena tathāgata ity ucyate //",
  "S04jnalokau:884": "(JĀA 56)",
  "S04jnalokau:885": "&#167;23 Ms. 19a4-b1, P. 321a3-8, D. 293b2-6, T. 357 245b27-c5, T. 358 252a15-18, T. 359(D) 260a16-25.",
  "S04jnalokau:886": "bodhir mañjuśrīr animittānārambaṇā /",
  "S04jnalokau:887": "tatra katamānimittatā katamānārambaṇatā /",
  "S04jnalokau:888": "cakṣurvijñānānupalabdhir mañjuśrīr animittatā /",
  "S04jnalokau:889": "rūpasyāsamanupaśyanatānārambaṇatā /",
  "S04jnalokau:890": "śrotravijñānānupalabdhir animittatā /",
  "S04jnalokau:891": "śabdāśravaṇatānārambaṇatā/",
  "S04jnalokau:892": "ghrāṇavijñānānupalabdhir animittatā /",
  "S04jnalokau:893": "gandhāghrāṇatānārambaṇatā /",
  "S04jnalokau:894": "jihvāvijñānānupalabdhir animittatā /",
  "S04jnalokau:895": "rasāsvādanatānārambaṇatā /",
  "S04jnalokau:896": "kāyavijñānānupalabdhir animittatā /",
  "S04jnalokau:897": "spraṣṭavyāspṛśaṇatānārambaṇatā /",
  "S04jnalokau:898": "manovijñānānupalabdhir animittatā /",
  "S04jnalokau:899": "dharmāvijñānatānārambaṇatā /",
  "S04jnalokau:900": "ayaṃ mañjuśrīr āryāṇāṃ gocaraḥ /",
  "S04jnalokau:901": "yas traidhātuke 'gocaraḥ,",
  "S04jnalokau:902": "ayaṃ mañjuśrīr āryāṇāṃ gocaraḥ //",
  "S04jnalokau:903": "&#167;24 Ms. 19b1-3, P. 321a8-b3, D. 293b7-294a2, T. 357 245c5-11, T. 358 252a18-22, T. 359(D) 260a25-260b1.",
  "S04jnalokau:904": "bodhir mañjuśrīr nātītā nānāgatā na pratyutpannā tryadhvasamā trimaṇḍalaparicchinnā /",
  "S04jnalokau:905": "tatra katamo mañjuśrīs trimaṇḍalaparicchedaḥ /",
  "S04jnalokau:906": "yad atīte cittaṃ nopalabhyate /",
  "S04jnalokau:907": "anāgate vijñānaṃ na dhāvati /",
  "S04jnalokau:908": "na pratyutpanne manaskāraḥ pravartate /",
  "S04jnalokau:909": "sa cittamanovijñānāpratiṣṭhito na kalpayati na vikalpayati /",
  "S04jnalokau:910": "anavakalpayann avikalpayan nātītaṃ karoty anāgataṃ na manyate pratyutpannaṃ na prapañcayati //",
  "S04jnalokau:911": "(JĀA 57)",
  "S04jnalokau:912": "&#167;25 Ms. 19b3-6, P. 321b3-b7, D. 294a2-5, T. 357 245c11-17, T. 358 252a22-24, T. 359(D) 260b1-6.",
  "S04jnalokau:913": "bodhir mañjuśrīr aśarīrāsaṃskṛtā /",
  "S04jnalokau:914": "tatrāśarīratā mañjuśrīr yā na cakṣurvijñānavijñeyā,",
  "S04jnalokau:915": "na śrotra,",
  "S04jnalokau:916": "na ghrāṇa,",
  "S04jnalokau:917": "na jihvā,",
  "S04jnalokau:918": "na kāya,",
  "S04jnalokau:919": "na manovijñānavijñeyā /",
  "S04jnalokau:920": "yan mañjuśrīr na cittamanovijñānavijñeyaṃ tad asaṃskṛtam /",
  "S04jnalokau:921": "asaṃskṛtam ucyate yatra notpādo na sthitir na vyayaḥ /",
  "S04jnalokau:922": "tad ucyate trimaṇḍalapariśuddham asaṃskṛtam /",
  "S04jnalokau:923": "yathaivāsaṃskṛtas tathaivaṃ saṃskṛtaṃ boddhavyam /",
  "S04jnalokau:924": "tat kasya hetoḥ /",
  "S04jnalokau:925": "sarvadharmāṇāṃ yaḥ svabhāvaḥ so 'svabhāvaḥ,",
  "S04jnalokau:926": "tatra nāsti dvayam iti //",
  "S04jnalokau:927": "&#167;26 Ms. 19b6-20a3, P. 321b7-322a4, D. 294a5-b1,",
  "S04jnalokau:928": "T. 357 245c17-27, T. 358 252 a24-b3, T. 359(D) 260b6-16.",
  "S04jnalokau:929": "bodhir mañjuśrīr abhedapadam etat /",
  "S04jnalokau:930": "tatra katamo 'bhedaḥ,",
  "S04jnalokau:931": "katamat padam /",
  "S04jnalokau:932": "asaṃjñābhedas tathatā padam /",
  "S04jnalokau:933": "apratiṣṭhānam abhedo dharmadhātuḥ padam /",
  "S04jnalokau:934": "anānātvam abhedo bhūtakoṭiḥ padam /",
  "S04jnalokau:935": "anilambho 'bhedo 'calanatā padam /",
  "S04jnalokau:936": "śūnyatābhedo 'nimittaṃ padam /",
  "S04jnalokau:937": "avitarko 'bhedo 'praṇihitaṃ padam /",
  "S04jnalokau:938": "aprārthanābhedo niḥsattvatā padam /",
  "S04jnalokau:939": "sattvāsvabhāvo 'bheda ākāśaṃ padam /",
  "S04jnalokau:940": "anupalambho 'bhedo 'nutpādaṃ padam /",
  "S04jnalokau:941": "anirodho 'bhedo 'saṃskṛtaṃ padam /",
  "S04jnalokau:942": "apracāro 'bhedo bodhiḥ padam /",
  "S04jnalokau:943": "vyupaśamo 'bhedo nirvāṇaṃ padam /",
  "S04jnalokau:944": "anabhinirvṛttir abhedo 'jātiḥ padam //",
  "S04jnalokau:945": "(JĀA 58)",
  "S04jnalokau:946": "&#167;27 Ms. 20a3-6, P. 322a4-7, D. 294b1-4, T. 357 245c27-246a4, T. 358 252b3-7, T. 359(D) 260b16-21.",
  "S04jnalokau:947": "bodhir mañjuśrīr na kāyenābhisambudhyate na cittena /",
  "S04jnalokau:948": "tat kasmād dhetoḥ /",
  "S04jnalokau:949": "jaḍaḥ kāyo mañjuśrīr niśceṣṭo 'cetanas tṛṇakāṣṭhakuḍyaloṣṭapratibhāsopamaḥ /",
  "S04jnalokau:950": "cittaṃ ca māyopamaṃ riktaṃ tuccham abhūtam asaṃskṛtam /",
  "S04jnalokau:951": "yo mañjuśrīr evaṃ kāyasya cittasya cāvabodhaḥ,",
  "S04jnalokau:952": "ayam ucyate mañjuśrīr bodhiḥ /",
  "S04jnalokau:953": "vyavahāram upādāya na punaḥ paramārthataḥ /",
  "S04jnalokau:954": "tat kasmād dhetoḥ /",
  "S04jnalokau:955": "na mañjuśrīr bodhiḥ kāyena vā cittena vā dharmeṇa vā adharmeṇa vā bhūtena vābhūtena vā satyena vā mṛṣā vā vacanīyā //",
  "S04jnalokau:956": "&#167;28 Ms. 20a6-b2, P. 322a7-322b3, D. 294b4-7, T. 357 246a4-12, T. 358 252b7-10, T. 359(D) 260b21-27.",
  "S04jnalokau:957": "avacanīyā mañjuśrīr bodhiḥ sarvadharmaiḥ /",
  "S04jnalokau:958": "tat kasmād dhetoḥ /",
  "S04jnalokau:959": "na mañjuśrīr bodhiḥ kiñcit sthānaṃ yena ca vyavahāraṃ gacchet /",
  "S04jnalokau:960": "yathā mañjuśrīr ākāśasthānam asaṃskṛtam anutpannam aniruddham avacanīyaṃ tathā mañjuśrīr bodhir asaṃskṛtāsthānānutpannāniruddhāvacanīyā /",
  "S04jnalokau:961": "yathā mañjuśrīr bhūtaṃ parigaveṣyamāṇaṃ sarvadharmair avacanīyam,",
  "S04jnalokau:962": "evam eva mañjuśrīr bodhir bhūtā parigaveṣyamāṇā sarvadharmair avacanīyā /",
  "S04jnalokau:963": "tat kasmād dhetoḥ /",
  "S04jnalokau:964": "na mañjuśrīr bhūte vacanaṃ saṃvidyate 'nutpannāniruddhatvāt //",
  "S04jnalokau:965": "(JĀA 59)",
  "S04jnalokau:966": "&#167;29 Ms. 20b2-21a4, P. 322b3-323a5, D. 294b7-295b1,",
  "S04jnalokau:967": "T. 357 246a12-b2, T. 358 252b10-16, T. 359(D) 260b27-c15.",
  "S04jnalokau:968": "bodhir mañjuśrīr agrāhyatānālayatā /",
  "S04jnalokau:969": "tatra mañjuśrīḥ katamāgrāhyatā katamānālayatā /",
  "S04jnalokau:970": "cakṣuḥparijñā mañjuśrīr agrāhyatā rūpānupalabdhir anālayatā /",
  "S04jnalokau:971": "śrotraparijñāgrāhyatā śabdānupalabdhir anālayatā /",
  "S04jnalokau:972": "ghrāṇaparijñāgrāhyatā gandhānupalabdhir anālayatā /",
  "S04jnalokau:973": "jihvāparijñāgrāhyatā rasānupalabdhir anālayatā /",
  "S04jnalokau:974": "kāyaparijñāgrāhyatā spraṣṭavyānupalabdhir anālayatā /",
  "S04jnalokau:975": "manaḥparijñāgrāhyatā dharmānupalabdhir anālayatā //",
  "S04jnalokau:976": "evaṃ tathāgatenāgrāhyānālayā bodhir abhisaṃbuddhā /",
  "S04jnalokau:977": "abhisaṃbudhya cakṣuṣo 'nanugrahāya rūpānupalabdhitaś cakṣurvijñānaṃ na pratiṣṭhitam /",
  "S04jnalokau:978": "śrotrānanugrahāya śabdānupalabdhitaḥ śrotravijñānaṃ na pratiṣṭhitam /",
  "S04jnalokau:979": "ghrāṇānanugrahāya gandhānupalabdhito ghrāṇavijñānaṃ na pratiṣṭhitam /",
  "S04jnalokau:980": "jihvānanugrahāya rasānupalabdhito jihvāvijñānaṃ na pratiṣṭhitam /",
  "S04jnalokau:981": "kāyānanugrahāya spraṣṭavyānupalabdhitaḥ (JĀA 60)",
  "S04jnalokau:982": "kāyavijñānaṃ na pratiṣṭhitam /",
  "S04jnalokau:983": "mano'nanugrahāya dharmānupalabdhito manovijñānaṃ na pratiṣṭhitam /",
  "S04jnalokau:984": "tenāpratiṣṭhitavijñānas tathāgato 'rhan samyaksambuddha iti saṃkhyāṃ gacchati //",
  "S04jnalokau:985": "catvārīmāni mañjuśrīḥ sattvānāṃ cittapratiṣṭhāni /",
  "S04jnalokau:986": "katamāni catvāri yad uta rūpaṃ sattvānāṃ cittasya pratiṣṭhānam /",
  "S04jnalokau:987": "evaṃ vedanāsaṃjñāsaṃskārā mañjuśrīḥ sattvānāṃ cittasya pratiṣṭhānam /",
  "S04jnalokau:988": "tāni khalu punar imāni mañjuśrīś catvāri cittasya pratiṣṭhānāni tathāgatenānutpannāny aniruddhānīti jñātāni //",
  "S04jnalokau:989": "&#167;30 Ms. 21a4-b6, P. 323a5-b7, D. 295b1-296a2,",
  "S04jnalokau:990": "T. 357 246ab2-19, T. 358 252b16-26, T. 359(D) 260c15-261a5.",
  "S04jnalokau:991": "bodhir iti mañjuśrīḥ śūnyatāyā etad adhivacanam /",
  "S04jnalokau:992": "yayā śūnyatayā mañjuśrīr bodhiḥ śūnyā tayā śūnyatayā mañjuśrīḥ sarvadharmāḥ śūnyāḥ /",
  "S04jnalokau:993": "te tathāgatena yathaiva śūnyās tathaivābhisaṃbuddhāḥ /",
  "S04jnalokau:994": "na mañjuśrīḥ śūnyatayā śūnyatābhisaṃbuddhāḥ /",
  "S04jnalokau:995": "api tu khalu punar mañjuśrīr ekanayam etad yad uta śūnyatā vā bodhir vā /",
  "S04jnalokau:996": "yatra mañjuśrīr na śūnyatā na bodhiḥ,",
  "S04jnalokau:997": "na tatra mañjuśrīḥ kiṃcid dvayaṃ yena dvayena śūnyatā vā bodhir vā dvidhākriyate /",
  "S04jnalokau:998": "tat kasmād dhetoḥ /",
  "S04jnalokau:999": "advayā mañjuśrīḥ sarvadharmā alakṣaṇā advaidhīkārā anāmāno 'nimittāś cittamanovijñānāpagatā anutpannā aniruddhā (JĀA 61)",
  "S04jnalokau:1000": "anācārā apracārā asamudācārā anakṣarā aghoṣāḥ //",
  "S04jnalokau:1001": "yat punar ucyate mañjuśrīḥ śūnyam iti,",
  "S04jnalokau:1002": "anabhiniveśagrāhasyaitad adhivacanam /",
  "S04jnalokau:1003": "na punar atra mañjuśrīḥ paramārthataḥ kaścid dharma upalabhyate yaḥ śūnyam ity ucyate /",
  "S04jnalokau:1004": "yathā mañjuśrīr ākāśam ākāśam ity ucyate,",
  "S04jnalokau:1005": "avacanīyam ākāśam /",
  "S04jnalokau:1006": "evam eva mañjuśrīḥ śūnyaṃ śūnyam ity ucyate,",
  "S04jnalokau:1007": "avacanīyeṣu śūnyeṣu praveśaḥ sarvadharmāṇām /",
  "S04jnalokau:1008": "anāmakā mañjuśrīḥ sarvadharmānām ataś ca vyākriyante /",
  "S04jnalokau:1009": "na mañjuśrīr nāma deśasthaṃ na pradeśasthaṃ /",
  "S04jnalokau:1010": "tathābhisaṃbuddhās tathāgatena /",
  "S04jnalokau:1011": "nāmnā yo dharmo 'bhilapyate so 'pi dharmo na deśastho na pradeśasthaḥ /",
  "S04jnalokau:1012": "evam ete mañjuśrīḥ sarvadharmās tathāgatena jñātā ādita evājātā anutpannā aniruddhā alakṣaṇāś cittamanovijñānāpagatā anakṣarā aghoṣāḥ /",
  "S04jnalokau:1013": "yathā jñātās tathaivādhimuktāḥ /",
  "S04jnalokau:1014": "na mañjuśrīr buddho 'dhimucyate //",
  "S04jnalokau:1015": "&#167;31 Ms. 21b6-22a4, P. 323b7-324a5, D. 296a2-7,",
  "S04jnalokau:1016": "T. 357 246b19-246c1, T. 358 252b26-252c3, T. 359(W) 261a5-19.",
  "S04jnalokau:1017": "bodhir mañjuśrīr ākāśasamā /",
  "S04jnalokau:1018": "ākāśaṃ ca na samaṃ na (JĀA 62)",
  "S04jnalokau:1019": "viṣamaṃ bodhir api na samā na viṣamā /",
  "S04jnalokau:1020": "tat kasmād dhetoḥ /",
  "S04jnalokau:1021": "yasya mañjuśrīr dharmasya na bhūtapariniṣpattir nāsau samo na viṣamo vā vaktavya iti /",
  "S04jnalokau:1022": "hi mañjuśrīs tathāgatena sarvadharmā asamā aviṣamā abhisaṃbuddhāḥ /",
  "S04jnalokau:1023": "tathā cābhisaṃbuddhā athāṇur api na samīkṛto na viṣamīkṛtaḥ /",
  "S04jnalokau:1024": "yādṛśā eva te dharmāḥ tādṛśā eva vijñātāḥ /",
  "S04jnalokau:1025": "bhūtajñānena katamac ca mañjuśrīḥ sarvadharmā anutpannāniruddhāḥ,",
  "S04jnalokau:1026": "abhūtvā bhavanti,",
  "S04jnalokau:1027": "abhūtvāś ca prati vigacchanti /",
  "S04jnalokau:1028": "te cāsvāmikā aparigrahāḥ saṃbhavanti,",
  "S04jnalokau:1029": "asvāmikā aparigrahāś ca mañjuśrīḥ prati vigacchanti /",
  "S04jnalokau:1030": "iti hi mañjuśrīḥ saṃbhavanti vibhavanti ca pratītya dharme vartante na cātra kaścid vartayitā /",
  "S04jnalokau:1031": "tad ucyate dharmopacchedāya tathāgato dharmaṃ deśayatīti //",
  "S04jnalokau:1032": "&#167;32 Ms. 22a4-22b3, P. 324a5-b5, D. 296a7-296b6,",
  "S04jnalokau:1033": "T. 357 246c2-17, T. 358 252c3-8, T. 359(W) 261a20-261b9.",
  "S04jnalokau:1034": "bodhir iti mañjuśrīr yathāvatpadam etat /",
  "S04jnalokau:1035": "tatra mañjuśrīḥ katamad yathāvatpadam /",
  "S04jnalokau:1036": "mañjuśrīr bodhiḥ,",
  "S04jnalokau:1037": "yathā bodhis tathā rūpaṃ tathatān na vyativartate /",
  "S04jnalokau:1038": "yathā bodhis tathā vedanāsaṃjñāsaṃskāravijñānaṃ tathatān na vyativartate /",
  "S04jnalokau:1039": "yathā bodhis tathā pṛthivīdhātus tathatān na vyativartate /",
  "S04jnalokau:1040": "(JĀA 63) yathā bodhis tathāpdhātus tejodhātus tathatān na vyativartate /",
  "S04jnalokau:1041": "yathā bodhis tathā cakṣurdhātū rūpadhātuś cakṣurvijñānadhātus tathatān na vyativartate /",
  "S04jnalokau:1042": "yathā hi mañjuśrīr bodhis tathā śrotradhātuḥ śabdadhātuḥ śrotravijñānadhātuḥ,",
  "S04jnalokau:1043": "ghrāṇadhātur gandhadātur ghrāṇavijñānadhātuḥ,",
  "S04jnalokau:1044": "jihvādhātū rasadhātur jihvāvijñānadhātuḥ,",
  "S04jnalokau:1045": "kāyadhātuḥ spraṣṭavyadhātuḥ kāyavijñānadhātuḥ,",
  "S04jnalokau:1046": "manodhātur dharmadhātur manovijñānadhātus tathatān na vyativartante /",
  "S04jnalokau:1047": "etāvatī ceyaṃ dharmaprajñaptiḥ /",
  "S04jnalokau:1048": "yaduta skandhadhātvāyatanaprajñaptiḥ /",
  "S04jnalokau:1049": "sā tathāgatena yathāvadabhisaṃbuddhā yathaiva pūrvāt tathā paścāt tathā madhye /",
  "S04jnalokau:1050": "pūrvāntato 'jātāparāntato 'saṃkrāntā madhyo viviktā /",
  "S04jnalokau:1051": "evam evaiṣāṃ yathāvatpadaṃ bhavati /",
  "S04jnalokau:1052": "yathaikas tathā sarve,",
  "S04jnalokau:1053": "yathā sarve tathā caikaḥ /",
  "S04jnalokau:1054": "na cātra mañjuśrīr ekatvaṃ vā bahutvaṃ copalabhyate //",
  "S04jnalokau:1055": "&#167;33 Ms. 22b3-7, P. 324b5-325a1, D. 296b6-297a2, T. 357 246c17-23, T. 358 252c8-12, T. 359(W) 261b9-15.",
  "S04jnalokau:1056": "bodhir mañjuśrīr ākārapraviśenānākārapraviṣṭā /",
  "S04jnalokau:1057": "tatra mañjuśrīḥ katama ākāraḥ /",
  "S04jnalokau:1058": "katamaś cānākāraḥ /",
  "S04jnalokau:1059": "ākāro mañjuśrīr ucyata ārambhaḥ sarveṣāṃ kuśalānāṃ dharmāṇām /",
  "S04jnalokau:1060": "anākāra ucyate 'nupalambhaḥ sarveṣāṃ dharmāṇām /",
  "S04jnalokau:1061": "ākāra ucyate 'navasthitasya cittasyāvasthānam /",
  "S04jnalokau:1062": "anākāra ucyate (JĀA 63)",
  "S04jnalokau:1063": "'nimittaḥ samādhir vimokṣamukham /",
  "S04jnalokau:1064": "ākāra ucyate cittanātulanāgaṇanāpratyavekṣāvimokṣaḥ sarvadharmāṇām /",
  "S04jnalokau:1065": "anākāra ucyate tulāsamatikramaḥ /",
  "S04jnalokau:1066": "katamaś ca tulāsamatikramaḥ /",
  "S04jnalokau:1067": "yatra vijñānakarma nāsti /",
  "S04jnalokau:1068": "ākāra ucyate saṃskṛtapratyavekṣā /",
  "S04jnalokau:1069": "anākāra ucyate 'saṃskṛtapratyavekṣā //",
  "S04jnalokau:1070": "&#167;34 Ms. 22b7-23b4, P. 325a1-325b6, D. 297a2-297b5,",
  "S04jnalokau:1071": "T. 357 246c23-249a18, T. 358 252c12-26, T. 359(W) 261b16-261c10.",
  "S04jnalokau:1072": "bodhir mañjuśrīr anāsravo 'nupādānatā /",
  "S04jnalokau:1073": "tatra mañjuśrīḥ katamo 'nāsravaḥ katamānupādānatā /",
  "S04jnalokau:1074": "anāsravatā mañjuśrīr ucyate caturṇām āsravānāṃ vigamaḥ /",
  "S04jnalokau:1075": "katameṣāṃ caturṇām,",
  "S04jnalokau:1076": "yaduta kāmāsravasya,",
  "S04jnalokau:1077": "bhavāsravasya,",
  "S04jnalokau:1078": "avidyāsravasya,",
  "S04jnalokau:1079": "dṛṣṭvāsravasya ca,",
  "S04jnalokau:1080": "eṣāṃ caturṇām āsravāṇām /",
  "S04jnalokau:1081": "anupādānatocyate caturṇām upādānānāṃ vigamaḥ /",
  "S04jnalokau:1082": "katameṣāṃ caturṇām /",
  "S04jnalokau:1083": "kāmopādānasya,",
  "S04jnalokau:1084": "dṛṣṭyupādānasya,",
  "S04jnalokau:1085": "śīlavrataparāmarśopādānasya,",
  "S04jnalokau:1086": "ātmavādopādānasya ca,",
  "S04jnalokau:1087": "eṣāṃ caturṇām upādānānām /",
  "S04jnalokau:1088": "sarvāṇy avidyayā andhīkṛtāni,",
  "S04jnalokau:1089": "tṛṣṇayālālapitāni,",
  "S04jnalokau:1090": "anyonyābhiniveśyopādīyante /",
  "S04jnalokau:1091": "tatra mañjuśrīs tathāgata ātmavādopādānamūlaparijñātāvī /",
  "S04jnalokau:1092": "ātmaviśuddhyā sarvasattvaviśuddhim anugataḥ /",
  "S04jnalokau:1093": "yā cātmaviśuddhiḥ sā sarvasattvaviśuddhiḥ /",
  "S04jnalokau:1094": "yā sarvasattvaviśuddhir advaidhā advaidhīkārā /",
  "S04jnalokau:1095": "(JĀA 65) yaś cādvayārthaḥ so 'nutpādānirodhaḥ /",
  "S04jnalokau:1096": "anutpādānirodhe mañjuśrīś cittamanovijñānaṃ na pravartate /",
  "S04jnalokau:1097": "tatra na kaścit parikalpaḥ /",
  "S04jnalokau:1098": "yena vikalpo 'yoniśo 'manasi kuryāt /",
  "S04jnalokau:1099": "sa yoniśo manaskārapravṛto 'vidyāṃ na samutthāpayati /",
  "S04jnalokau:1100": "yac cāvidyāyā asamutthānaṃ tad dvādaśānāṃ bhavāṅgānām asamutthānam /",
  "S04jnalokau:1101": "yad dvādaśānāṃ bhavāṅgānām asamutthānaṃ sājātiḥ /",
  "S04jnalokau:1102": "yā cājātiḥ sa niyāmaḥ /",
  "S04jnalokau:1103": "yo niyāmaḥ sa nītārthaḥ /",
  "S04jnalokau:1104": "yo nītārthaḥ sa paramārthaḥ /",
  "S04jnalokau:1105": "yaḥ paramārthaḥ sa niḥpudgalārthaḥ /",
  "S04jnalokau:1106": "yo niḥpudgalārthaḥ so 'nabhilāpyārthaḥ /",
  "S04jnalokau:1107": "yaś cānabhilāpyārthaḥ sa pratītyasamutpādārthaḥ /",
  "S04jnalokau:1108": "yaḥ pratītyasamutpādārthaḥ sa dharmārthaḥ /",
  "S04jnalokau:1109": "yo dharmārthaḥ sa tathāgatārthaḥ /",
  "S04jnalokau:1110": "tenocyate /",
  "S04jnalokau:1111": "yaḥ pratītyasamutpādaṃ paśyati sa dharmaṃ paśyati /",
  "S04jnalokau:1112": "yo dharmaṃ paśyati sa tathāgataṃ paśyati /",
  "S04jnalokau:1113": "tathā ca paśyati yathā parigaveṣyamāṇo na kiṃcit paśyati /",
  "S04jnalokau:1114": "tatra mañjuśrīḥ katamat kiṃcit /",
  "S04jnalokau:1115": "yaduta cittam ārambaṇaṃ ca /",
  "S04jnalokau:1116": "sa yadā na cittam,",
  "S04jnalokau:1117": "na cārambaṇaṃ paśyati tadā bhūtam paśyati /",
  "S04jnalokau:1118": "evam ete dharmās tathāgatena saṃbuddhāḥ samatayā samāḥ //",
  "S04jnalokau:1119": "&#167;35 Ms. 23b4-24a6, P. 325b6-3261, D. 297b5-298a7,",
  "S04jnalokau:1120": "T. 357 247a1-8, T. 358 252c26-253a17, T. 359(W) 261c11-262a5.",
  "S04jnalokau:1121": "bodhir mañjuśrīḥ śuddhā vimalā anaṅgaṇāḥ /",
  "S04jnalokau:1122": "tatra mañjuśrīḥ katamā śuddhiḥ,",
  "S04jnalokau:1123": "katamad vimalam,",
  "S04jnalokau:1124": "katamad anaṅgaṇam /",
  "S04jnalokau:1125": "śūnyatā mañjuśrīḥ śuddhiḥ,",
  "S04jnalokau:1126": "ānimittaṃ vimalam, (JĀA 66)",
  "S04jnalokau:1127": "apraṇihitam anaṅgaṇam /",
  "S04jnalokau:1128": "ajātiḥ śuddhiḥ,",
  "S04jnalokau:1129": "anabhisaṃskāro vimalam,",
  "S04jnalokau:1130": "anutpādo 'naṅgaṇam /",
  "S04jnalokau:1131": "prakṛtir viśuddhiḥ,",
  "S04jnalokau:1132": "pariśuddhir vimalam,",
  "S04jnalokau:1133": "prabhāsvaratānaṅgaṇam /",
  "S04jnalokau:1134": "aprapañcaḥ śuddhiḥ,",
  "S04jnalokau:1135": "niṣprapañco vimalam,",
  "S04jnalokau:1136": "prapañcavyupaśamo 'naṅgaṇam /",
  "S04jnalokau:1137": "tathatā viśuddhiḥ,",
  "S04jnalokau:1138": "dharmadhātur vimalam,",
  "S04jnalokau:1139": "bhūtakoṭir anaṅgaṇam /",
  "S04jnalokau:1140": "ākāśaṃ śuddhiḥ,",
  "S04jnalokau:1141": "gaganaṃ vimalam,",
  "S04jnalokau:1142": "kham anaṅgaṇam /",
  "S04jnalokau:1143": "adhyātmaḥ pariśuddhiḥ,",
  "S04jnalokau:1144": "bahirdhāpracāro vimalam,",
  "S04jnalokau:1145": "adhyātmabahirdhā cānupalabdhir anaṅgaṇam /",
  "S04jnalokau:1146": "skandhaparijñā śuddhiḥ,",
  "S04jnalokau:1147": "dhātusvabhāvo vimalam,",
  "S04jnalokau:1148": "āyatanānām apakarṣo 'naṅgaṇam /",
  "S04jnalokau:1149": "atīte kṣayajñānaṃ śuddhiḥ,",
  "S04jnalokau:1150": "anāgate 'nutpādajñānaṃ vimalam,",
  "S04jnalokau:1151": "pratyutpanne dharmadhātusthitijñānam anaṅgaṇam /",
  "S04jnalokau:1152": "iti hi mañjuśrīḥ śuddhir vimalam anaṅgaṇam ity ekapadesmin samavasaranti /",
  "S04jnalokau:1153": "yaduta śāntapade /",
  "S04jnalokau:1154": "yac chāntaṃ tat praśāntam /",
  "S04jnalokau:1155": "yat praśāntaṃ tad upaśāntam /",
  "S04jnalokau:1156": "yad upaśāntaṃ sa upaśamaḥ /",
  "S04jnalokau:1157": "yaś copaśamaḥ sa munir ity ucyate /",
  "S04jnalokau:1158": "iti hi mañjuśrīr yathākāśaṃ tathā bodhiḥ /",
  "S04jnalokau:1159": "yathā bodhis tathā dharmāḥ /",
  "S04jnalokau:1160": "yathā dharmās tathā sattvāḥ /",
  "S04jnalokau:1161": "yathā sattvās tathā kṣetrāṇi /",
  "S04jnalokau:1162": "yathā kṣetrāṇi tathā nirvāṇam /",
  "S04jnalokau:1163": "tenocyate mañjuśrīr nirvāṇasamāḥ sarvadharmāḥ /",
  "S04jnalokau:1164": "niṣṭhāparyantakāraṇe 'pratipakṣaḥ /",
  "S04jnalokau:1165": "niḥpratipakṣakāraṇenādiśuddhāḥ,",
  "S04jnalokau:1166": "ādivimalāḥ,",
  "S04jnalokau:1167": "ādyanaṅgaṇāḥ /",
  "S04jnalokau:1168": "tatra mañjuśrīs tathāgatasyaivaṃrūpān sarvadharmān abhisaṃbuddhasya sattvānāṃ (JĀA 67)",
  "S04jnalokau:1169": "ca dhātuṃ vyavalokayataḥ,",
  "S04jnalokau:1170": "śuddhā vimalā anaṅgaṇā vikrīḍitā nāma sattveṣu mahākaruṇāḥ pravartate //",
  "S04jnalokau:1171": "&#167;36 Ms. 24a6-25a6, P. 326b1-327b1, D. 298a7-299a6,",
  "S04jnalokau:1172": "T. 357 247b11-247c12, T. 358 253a17-253b1, T. 359(W) 262a6-262b5.",
  "S04jnalokau:1173": "kathaṃ mañjuśrīr bodhisattvaś carati bodhisattvacaryāyām /",
  "S04jnalokau:1174": "yadā mañjuśrīr bodhisattvo na kṣayāya notpādāya nākṣayāya nānutpādāya nānyatkṣīṇakṣayāya ca manyate,",
  "S04jnalokau:1175": "atyantānutpādaṃ ca na vikopayati /",
  "S04jnalokau:1176": "evaṃ ca mañjuśrīś carati bodhisattvacaryāyām /",
  "S04jnalokau:1177": "punar aparaṃ mañjuśrīr bodhisattvo 'tītaṃ cittaṃ kṣīṇam iti na carati /",
  "S04jnalokau:1178": "anāgataṃ cittam asaṃprāptam iti na carati /",
  "S04jnalokau:1179": "pratyutpannaṃ cittaṃ sthitam iti na carati /",
  "S04jnalokau:1180": "na cātītānāgatapratyutpanneṣu citteṣu sajati /",
  "S04jnalokau:1181": "evaṃ caran mañjuśrīr bodhisattvaś carati bodhisattvacaryāyām /",
  "S04jnalokau:1182": "dānaṃ mañjuśrīr bodhiḥ sattvāś ca tathāgataś cādvayam etad advaidhīkāram /",
  "S04jnalokau:1183": "evaṃ caran bodhisattvaś carati bodhisattvacaryāyām /",
  "S04jnalokau:1184": "śīlaṃ mañjuśrīr bodhiḥ sattvāś ca tathāgataś cādvayam etad advaidhīkāram /",
  "S04jnalokau:1185": "evaṃ caran bodhisattvaś carati bodhisattvacaryāyām /",
  "S04jnalokau:1186": "evaṃ kṣāntir bodhiḥ sattvāś ca tathāgataś ca,",
  "S04jnalokau:1187": "vīryaṃ bodhiḥ sattvāś ca tathāgataś ca, (JĀA 68)",
  "S04jnalokau:1188": "dhyānaṃ bodhiḥ sattvāś ca tathāgataś ca,",
  "S04jnalokau:1189": "evaṃ prajñā bodhis tathāgataś ca sattvāś cādvayam etad advaidhīkāram /",
  "S04jnalokau:1190": "evaṃ caran mañjuśrīr bodhisattvaś carati bodhisattvacaryāyām /",
  "S04jnalokau:1191": "sacen mañjuśrīr bodhisattvo na rūpaṃ śūnyam iti carati nāśūnyam iti /",
  "S04jnalokau:1192": "evaṃ caran mañjuśrīr bodhisattvaś carati bodhisattvacaryāyām /",
  "S04jnalokau:1193": "tat kasmād dhetoḥ /",
  "S04jnalokau:1194": "rūpam eva śūnyaṃ rūpasvabhāvena /",
  "S04jnalokau:1195": "evaṃ vedanāsaṃjñāsaṃskāravijñānaṃ śūnyam iti carati nāśūnyam iti /",
  "S04jnalokau:1196": "evaṃ caran mañjuśrīr bodhisattvaś carati bodhisattvacaryāyām /",
  "S04jnalokau:1197": "tat kasmād dhetoḥ /",
  "S04jnalokau:1198": "cittamanovijñānānupalabdhitvāt /",
  "S04jnalokau:1199": "sa na kaścin mañjuśrīr dharmo vidyate,",
  "S04jnalokau:1200": "yasya parijñānaṃ vā prahāṇaṃ vā bhāvanā vā sākṣātkriyā vā bhavet /",
  "S04jnalokau:1201": "yo sā mañjuśrīr budhyate /",
  "S04jnalokau:1202": "kṣaya ity antakṣaya evāsau,",
  "S04jnalokau:1203": "yaś cātyantatatkṣīṇo na sa kṣapayitavyaḥ /",
  "S04jnalokau:1204": "akṣeyakṣīyatvād akṣayaḥ /",
  "S04jnalokau:1205": "tat kasmād dhetoḥ /",
  "S04jnalokau:1206": "yathā ca kṣayaḥ saḥ /",
  "S04jnalokau:1207": "yaś ca yathāvat kṣayaḥ sa na kasyacit kṣayaḥ /",
  "S04jnalokau:1208": "yasya na kasyacit kṣayas tad asaṃskṛtam /",
  "S04jnalokau:1209": "yad asaṃskṛtaṃ tatra notpādo na nirodhaḥ /",
  "S04jnalokau:1210": "tenocyate /",
  "S04jnalokau:1211": "utpādād vā tathāgatānām anutpādād vā sthitaivaiṣā dharmatā dharmasthititā dharmadhātuḥ /",
  "S04jnalokau:1212": "yathā dharmadhātusthitis tathāgatajñānaṃ na pravṛttaṃ na nivṛttam /",
  "S04jnalokau:1213": "īdṛśena dharmanayapraveśena āsravā notpadyante na nirudhyante /",
  "S04jnalokau:1214": "āsravakṣaya iti mañjuśrīr vyavahārarutākṣarasaṃketaprajñaptir eṣā nātra kaścid dharma utpadyate vā nirudhyate vā //",
  "S04jnalokau:1215": "(JĀA 69)",
  "S04jnalokau:1216": "IV",
  "S04jnalokau:1217": "&#167;37 Ms. 25a6-27a2, P. 327b1-329a6, D. 299a6-300b7,",
  "S04jnalokau:1218": "T. 357 247c12-248a6, T. 358 ö, T. 359(W) 262b6-263b2.",
  "S04jnalokau:1219_0": "atha khalu mañjuśrīḥ kumārabhūta utthāyāsanād ekāṃsam uttarāsaṃgaṃ kṛtvā dakṣiṇaṃ",
  "S04jnalokau:1219_1": "jānumaṇḍalaṃ pṛthivyāṃ pratiṣṭhāpya yena bhagavāṃs tenāñjaliṃ praṇamya gāthābhir",
  "S04jnalokau:1219_2": "bhagavatam abhyaṣṭāvīt /",
  "S04jnalokau:1220": "avarṇaliṅgasaṃsthāna anirodha asaṃbhava /",
  "S04jnalokau:1221": "amūla apratiṣṭhāna nirālamba namo 'stu te // 1 //",
  "S04jnalokau:1222": "apratiṣṭha anāyūha aniyūhānavasthita /",
  "S04jnalokau:1223": "ṣaḍāyatanavinirmukta nirālamba namo 'stu te // 2 //",
  "S04jnalokau:1224": "asthita sarvadharmeṣu bhāvābhāvavivarjita /",
  "S04jnalokau:1225": "saṃskārasamatāprāpta nirālamba namo 'stu te // 3 //",
  "S04jnalokau:1226": "traidhātukavinirmukta ākāśasamatāṃ gataḥ /",
  "S04jnalokau:1227": "nopalepyasi kāmeṣu nirālamba namo 'stu te // 4 //",
  "S04jnalokau:1228": "(JĀA 70)",
  "S04jnalokau:1229": "sadā samāhitaś cāsi gacchaṃs tiṣṭhaṃ śayann api /",
  "S04jnalokau:1230": "īryāpatheṣu sarveṣu nirālamba namo 'stu te // 5 //",
  "S04jnalokau:1231": "samaṃ kṣeṣi samaṃ yāsi samatāyāṃ pratiṣṭhitaḥ /",
  "S04jnalokau:1232": "samatāṃ na vikopesi nirālamba namo 'stu te // 6 //",
  "S04jnalokau:1233": "samatāṃ ca samāpannaḥ sarvadharmasamāhitaḥ /",
  "S04jnalokau:1234": "ānimittasamāpanna nirālamba namo 'stu te // 7 //",
  "S04jnalokau:1235": "apratiṣṭhita nirālamba prajñākūṭasamāhita /",
  "S04jnalokau:1236": "dharmaiśvaryam anuprāpta nirālamba namo 'stu te // 8 //",
  "S04jnalokau:1237": "sarvasattvāna ye rūpā rutaghoṣās tathairyatāḥ /",
  "S04jnalokau:1238": "ekakṣaṇena deśeṣi nirālamba namo 'stu te // 9 //",
  "S04jnalokau:1239": "nāmarūpavinirmukta skandhahetusamucchidaḥ /",
  "S04jnalokau:1240": "anākārapraveśo 'si nirālamba namo 'stu te // 10 //",
  "S04jnalokau:1241": "nimittāpagataś cāsi nimittakāravarjitaḥ /",
  "S04jnalokau:1242": "ānimittapraveśo 'si nirālamba namo 'stu te // 11 //",
  "S04jnalokau:1243": "(JĀA 71)",
  "S04jnalokau:1244": "avikalpitasaṃkalpa apratiṣṭhitamānasa /",
  "S04jnalokau:1245": "asmṛty amanasīkāra nirālamba namo 'stu te // 12 //",
  "S04jnalokau:1246": "anālayaṃ yathākāśaṃ niḥprapañcaṃ nirañjanam /",
  "S04jnalokau:1247": "ākāśasamacitto 'si nirālamba namo 'stu te // 13 //",
  "S04jnalokau:1248": "anantamadhyam ākāśaṃ buddhānāṃ caiva dharmatā /",
  "S04jnalokau:1249": "tryadhvasamatikrānta nirālamba namo 'stu te // 14 //",
  "S04jnalokau:1250": "ākāśalakṣaṇā buddhā ākāśaṃ cāpy alakṣaṇam /",
  "S04jnalokau:1251": "kāryakāraṇanirmukta nirālamba namo 'stu te // 15 //",
  "S04jnalokau:1252": "dakacandravad agrāhya sarvadharmeṣv aniśritaḥ /",
  "S04jnalokau:1253": "anahaṃkāra anirghoṣa nirālamba namo 'stu te // 16 //",
  "S04jnalokau:1254": "aniśrito 'si skandheṣu dhātuṣv āyataneṣu ca /",
  "S04jnalokau:1255": "viparyāsavinirmukta nirālamba namo 'stu te // 17 //",
  "S04jnalokau:1256": "(JĀA 72)",
  "S04jnalokau:1257": "antadvayavinirmukta ātmadṛṣṭisamucchidaḥ /",
  "S04jnalokau:1258": "dharmadhātusamatāprāpta nirālamba namo 'stu te // 18 //",
  "S04jnalokau:1259": "rūpasaṃkhyāvinirmukta asaddharmavivarjitaḥ /",
  "S04jnalokau:1260": "anupādāna atyāga nirālamba namo 'stu te // 19 //",
  "S04jnalokau:1261": "māradoṣasamatikrānto dharmadhātuṃ gatiṃgataḥ /",
  "S04jnalokau:1262": "anāvaraṇadharmo 'si nirālamba namo 'stu te // 20 //",
  "S04jnalokau:1263": "astīti nocyate 'rthajñaiḥ nāstīty api tu nocyate /",
  "S04jnalokau:1264": "avākpatha anādāna nirālamba namo 'stu te // 21 //",
  "S04jnalokau:1265": "dvayadharma aniśritya mānadhvajasamucchidaḥ /",
  "S04jnalokau:1266": "dvayādvayavinirmukta nirālamba namo 'stu te // 22 //",
  "S04jnalokau:1267": "jitās te mānasā doṣāḥ śārīrāś ca caturvidhāḥ /",
  "S04jnalokau:1268": "acintya vigataupamya nirālamba namo 'stu te // 23 //",
  "S04jnalokau:1269": "(JĀA 73)",
  "S04jnalokau:1270": "anābhogapravṛtto 'si sarvadoṣavivarjitaḥ /",
  "S04jnalokau:1271": "jñānapūrvaṅgamā ceṣtā nirālamba namo 'stu te // 24 //",
  "S04jnalokau:1272": "anāsravā te smṛtiḥ sūkṣmā bhūtābhūteṣu tanmayā /",
  "S04jnalokau:1273": "aniketa asaṃkalpa nirālamba namo 'stu te // 25 //",
  "S04jnalokau:1274": "anārambaṇena cittena sarvacittaṃ prajānasi /",
  "S04jnalokau:1275": "na cātmaparasaṃjñā te nirālamba namo 'stu te // 26 //",
  "S04jnalokau:1276": "anārambaṇa anālamba sarvacittāna mohana /",
  "S04jnalokau:1277": "anārambaṇadharmo 'si nirālamba namo 'stu te // 27 //",
  "S04jnalokau:1278": "anārambaṇaṃ ca taccittaṃ svabhāvena na vidyate /",
  "S04jnalokau:1279": "acintya samatāprāpta nirālamba namo 'stu te // 28 //",
  "S04jnalokau:1280": "aniśritena jñānena sarvakṣetrāṇi paśyasi /",
  "S04jnalokau:1281": "sarvasattvacariṃ caiva nirālamba namo 'stu te // 29 //",
  "S04jnalokau:1282": "cittaṃ na labdhaṃ buddhehi atyantāya kadācana /",
  "S04jnalokau:1283": "sarvadharmā ca sarvajña nirālamba namo 'stu te // 30 //",
  "S04jnalokau:1284": "(JĀA 74)",
  "S04jnalokau:1285": "māyopamāḥ sarvadharmā māyā caiva na vidyate /",
  "S04jnalokau:1286": "māyādharmavinirmukta nirālamba namo 'stu te // 31 //",
  "S04jnalokau:1287": "loke carasi saṃbuddha lokadharmair aniśritaḥ /",
  "S04jnalokau:1288": "lokaṃ na ca vikalpeṣi nirālamba namo 'stu te // 32 //",
  "S04jnalokau:1289": "śūnye carasi śūnyatvāc chūnyatvāc chūnyagocaraḥ /",
  "S04jnalokau:1290": "śūnyaṃ ca śūnyam ākhyāsi nirālamba namo 'stu te // 33 //",
  "S04jnalokau:1291": "vikurvasi mahāriddhyā māyopamasamādhinā /",
  "S04jnalokau:1292": "nirnānātvaṃ samāpanna nirālamba namo 'stu te // 34 //",
  "S04jnalokau:1293": "anekatva anānātva dūrāsanne na vartase /",
  "S04jnalokau:1294": "anutkṣepa anikṣepa nirālamba namo 'stu te // 35 //",
  "S04jnalokau:1295": "ekakṣaṇe 'bhisaṃbuddha vajropamasamādhinā /",
  "S04jnalokau:1296": "nirābhāsasamāpanna nirālamba namo 'stu te // 36 //",
  "S04jnalokau:1297": "(JĀA 75)",
  "S04jnalokau:1298": "acalaṃ vetsi nirvāṇaṃ sarvatryadhvasu nāyaka /",
  "S04jnalokau:1299": "vividhopāyasampanna nirālamba namo 'stu te // 37 //",
  "S04jnalokau:1300": "pāraṃparyeṇa sattvānām upāyajñānakovidaḥ /",
  "S04jnalokau:1301": "acalaṃ vetsi nirvāṇaṃ nirālamba namo 'stu te // 38 //",
  "S04jnalokau:1302": "nirnimitta nirābhoga niḥprapañca nirāmaya /",
  "S04jnalokau:1303": "nirābhāsa nirātmaika nirālamba namo 'stu te // 39 //",
  "S04jnalokau:1304": "nirvikalpo nirātmīya yathaivātmānam ātmanā /",
  "S04jnalokau:1305": "vetsi sarvajña sarvatra nirālamba namo 'stu te // 40 //",
  "S04jnalokau:1306": "&#167;38 Ms. 27a2-6, P. 329a6-b2, D.301a1-4, T. 357 -, T. 358 -, T. 359(W) 263b3-16.",
  "S04jnalokau:1307": "vandāmi tvāṃ daśabala oghatīrṇaṃ vandāmi tvāṃ abhayadadaṃ viśāradam /",
  "S04jnalokau:1308": "dharmeṣu āveṇikaniścayaṃ gataṃ vandāmi tvāṃ sarvajagasya nāyakam // 1 //",
  "S04jnalokau:1309": "(JĀA 76)",
  "S04jnalokau:1310": "vandāmi saṃyojanabandhanacchidaṃ vandāmi tvāṃ pāragataṃ sthule sthitam /",
  "S04jnalokau:1311": "vandāmi tvāṃ khinnajagasya nāyakaṃ vandāmi saṃsāragata-ṃ-aniśritam // 2 //",
  "S04jnalokau:1312": "vandāmi sattvasamādhānavigataṃ {gatīṣu} sarvāsu jātīsu vimuktamānasam /",
  "S04jnalokau:1313": "jale ruhaṃ vā salilair na lipyase niṣevitā te munir buddha śūnyatā // 3 //",
  "S04jnalokau:1314": "vivekatā śāstṛpadaṃ niruttaraṃ vande nirālamba mahaughatīrṇam /",
  "S04jnalokau:1315": "vibhāvitā sarvanimitta sarvaśo na te kahiṃcit praṇidhānu vidyate // 4 //",
  "S04jnalokau:1316": "acintiyaṃ buddha mahānubhāvaṃ vandāmi ākāśasamam aniśritam /",
  "S04jnalokau:1317": "vandāmi te sarvaguṇāgradhāri vandāmi tvāṃ merum ivodgataśriyam // 5 //",
  "S04jnalokau:1318": "(JĀA 77)",
  "S04jnalokau:1319": "&#167;39 Ms. 27a6-27b4, P. 329b2-330a2, D. 301a4-301b3, T. 357 248a7-24, T. 358 -, T. 359(W) 263b17-263c1.",
  "S04jnalokau:1320": "atha khalu bhagavān mañjuśriye kumārabhūtāya sādhukāram adāt /",
  "S04jnalokau:1321": "sādhu sādhu mañjuśrīḥ /",
  "S04jnalokau:1322": "subhāṣitaṃ te mañjuśrīr evam eva /",
  "S04jnalokau:1323": "mañjuśrīr na buddhā rūpato draṣṭavyā na dharmato na lakṣaṇato na dharmadhātutaḥ /",
  "S04jnalokau:1324": "na buddhā ekākino na mahājanamadhyagatāḥ /",
  "S04jnalokau:1325": "na buddhā kenacid dṛṣṭāḥ,",
  "S04jnalokau:1326": "na śrutā na pūjitā na pūjyante /",
  "S04jnalokau:1327": "na buddhā kasyacid dharmasya ekatvaṃ vā bahutvaṃ vā kurvanti /",
  "S04jnalokau:1328": "na buddhair bodhiḥ prāptā /",
  "S04jnalokau:1329": "na buddhāḥ kenacid dharmena prabhāvyante /",
  "S04jnalokau:1330": "na buddhaiḥ kaścid dharmo dṛṣṭo na śruto na smṛto na vijñāto nājñātaḥ /",
  "S04jnalokau:1331": "na buddhair bhāṣitaṃ nodāhṛtam,",
  "S04jnalokau:1332": "na buddhā bhāṣanti nodāharanti,",
  "S04jnalokau:1333": "na buddhā bhāṣiṣyanti nodāhariṣyanti /",
  "S04jnalokau:1334": "na buddhā abhisaṃbudhyanti,",
  "S04jnalokau:1335": "na buddhaiḥ kaścid dharmo 'bhisaṃbuddhaḥ /",
  "S04jnalokau:1336": "na buddhānāṃ kleśāḥ prahīṇāḥ,",
  "S04jnalokau:1337": "na vyavadānaṃ sākṣātkṛtam /",
  "S04jnalokau:1338": "na buddhaiḥ kaścid dharmo dṛṣṭaḥ,",
  "S04jnalokau:1339": "na śruto nāghrāto na vijñātaḥ /",
  "S04jnalokau:1340": "tat kasya hetoḥ /",
  "S04jnalokau:1341": "ādipariśuddhatvāt sarvadharmāṇām //",
  "S04jnalokau:1342": "(JĀA 78)",
  "S04jnalokau:1343": "V",
  "S04jnalokau:1344": "&#167;40 Ms. 27b4-28b2, P. 330a2-b6, D. 301b3-302a6,",
  "S04jnalokau:1345": "T. 357 248a24-248b20, T. 358 253b1-13, T. 359(W) 263c2-27.",
  "S04jnalokau:1346": "(1) yaḥ kaścin mañjuśrīr bodhisattvaḥ trisāhasramahāsāhasralokadhātuparamāṇurajaḥsamān sattvān pratyekajinatve sthāpayed idaṃ dharmaparyāyaṃ nādhimuktaḥ /",
  "S04jnalokau:1347": "yo cānyo mañjuśrīr bodhisattva imaṃ dharmaparyāyam adhimucyet /",
  "S04jnalokau:1348": "ayaṃ tato bahutaraṃ puṇyaṃ prasavati /",
  "S04jnalokau:1349": "kaḥ punar vādo ya imaṃ dharmaparyāyaṃ likhed lekhāpayed vā /",
  "S04jnalokau:1350": "ayam eva tato bahutaraṃ puṇyaṃ prasavati //",
  "S04jnalokau:1351": "(2) yāvanto mañjuśrīr bodhisattva trisāhasramahāsāhasre lokadhātau sattvāḥ saṃvidyante,",
  "S04jnalokau:1352": "aṇḍajā vā,",
  "S04jnalokau:1353": "jarāyujā vā,",
  "S04jnalokau:1354": "saṃsvedajā vā,",
  "S04jnalokau:1355": "opapādukā vā,",
  "S04jnalokau:1356": "rūpiṇo vā,",
  "S04jnalokau:1357": "arūpiṇo vā,",
  "S04jnalokau:1358": "saṃjñino vā,",
  "S04jnalokau:1359": "asaṃjñino vā,",
  "S04jnalokau:1360": "apadā vā,",
  "S04jnalokau:1361": "dvipadā vā,",
  "S04jnalokau:1362": "catuḥpadā vā,",
  "S04jnalokau:1363": "bahupadā vā,",
  "S04jnalokau:1364": "sarve te parikalpam upādāya,",
  "S04jnalokau:1365": "apūrvācaramaṃ mānuṣyakam ātmabhāvaṃ pratilabheyuḥ /",
  "S04jnalokau:1366": "mānuṣyakam ātmabhāvaṃ pratilabhya bodhicittam utpādayeyuḥ /",
  "S04jnalokau:1367_0": "bodhicittam utpādya ekaiko bodhisattvo gaṅgāsikatāsaṃkhyeyānāṃ buddhakṣetraparamāṇurajaḥsamānāṃ",
  "S04jnalokau:1367_1": "buddhānāṃ bodhisattvānāṃ saśrāvakāṇāṃ cīvarapiṇḍapātaśayanāsanaglānapratyayabhaiṣajyapariṣkārair upatiṣṭhet /",
  "S04jnalokau:1368": "sarvasukhopadhānāni copasaṃharet /",
  "S04jnalokau:1369": "gaṅgāsikatāsaṃkhyeyāṃ kalpāṃs (JĀA 79)",
  "S04jnalokau:1370": "teṣāṃ ca parinirvṛtānāṃ stūpāni kārayet,",
  "S04jnalokau:1371": "ratnamayāni,",
  "S04jnalokau:1372": "yojanaśatocchritāni,",
  "S04jnalokau:1373": "ratnavedikāparivṛtāni,",
  "S04jnalokau:1374": "maṇimuktāratnadāmakṛtaśobhāni,",
  "S04jnalokau:1375": "ucchritacchatradhvajapatākāni,",
  "S04jnalokau:1376": "vaśirājamaṇiratnajālasaṃcchannāni /",
  "S04jnalokau:1377": "yo cānyo bodhisattva āśayasaṃpannaḥ /",
  "S04jnalokau:1378": "imaṃ dharmaparyāyaṃ sarvabuddhaviṣayāvatārajñānālokālaṃkāraṃ śrutvādhimucyed avataret pattīyet paribuddhet /",
  "S04jnalokau:1379": "antaśa ekām api gāthām uddiśed ayaṃ tato saṃkhyeyataraṃ puṇyaṃ prasavet /",
  "S04jnalokau:1380": "buddhajñānānugamanaṃ saṃvartakam asya puṇyābhisaṃskārasya /",
  "S04jnalokau:1381": "asya puṇyābhisaṃskārasya sa pūrvakaḥ puṇyābhisaṃskāraḥ,",
  "S04jnalokau:1382": "teṣāṃ bodhisattvānāṃ dānamayaṃ puṇyakriyāvastu śatatamām api kalāṃ nopaiti,",
  "S04jnalokau:1383": "sahasratamām api,",
  "S04jnalokau:1384": "koṭīśatasahasratamām api,",
  "S04jnalokau:1385": "kalām api,",
  "S04jnalokau:1386": "gaṇanām api,",
  "S04jnalokau:1387": "upamām api,",
  "S04jnalokau:1388": "upaniṣadam api nopaiti //",
  "S04jnalokau:1389": "&#167;41 Ms. 28b2-29b6, P. 330b6-332a2, D. 302a6-303a7,",
  "S04jnalokau:1390": "T. 357 248b22-249a10, T. 358 253b13-19, T. 359(W) 263c27-264b7.",
  "S04jnalokau:1391": "(1) yaḥ kaścin mañjuśrīr gṛhī bodhisattvo gaṅgāsikatāsaṃkhyeyān buddhān bodhisattvān saśrāvakasaṃghān gaṅgāsikatāsaṃkhyeyān (JĀA 80)",
  "S04jnalokau:1392": "kalpān cīvarapiṇḍapātaśayanāsanaglānapratyayabhaiṣajyapariṣkārair upatiṣṭhet /",
  "S04jnalokau:1393": "yaś cānyaḥ pravrajito bodhisattvaḥ śīlavān āśayasaṃpanno 'ntaśo yas tiryagyonigate 'pi sattva ekasyāpy ālopaṃ dadyāt /",
  "S04jnalokau:1394": "tasya puṇyābhisaṃskārasya pūrvakaḥ puṇyābhisaṃskāraḥ śatatamām api kalāṃ nopaiti,",
  "S04jnalokau:1395": "sahasratamām api,",
  "S04jnalokau:1396": "koṭīśatasahasratamām api,",
  "S04jnalokau:1397": "koṭīniyutasahasratamām api,",
  "S04jnalokau:1398": "yāvad upaniṣadam api na kṣamate //",
  "S04jnalokau:1399": "(2) sacen mañjuśrīs trisāhasramahāsāhasralokadhātuparamāṇurajaḥsamā bodhisattvāḥ pravrajitāḥ śīlavanta āśayaśuddhāḥ,",
  "S04jnalokau:1400": "tata ekaiko bodhisattvo gaṅgānadīsikatāsaṃkhyeyān buddhān bodhisattvān saśrāvakasaṃghāṃś cīvarapiṇḍapātaśayanāsanaglānapratyayabhaiṣajyapariskārair upatiṣṭhet,",
  "S04jnalokau:1401": "gaṅgānadīsikatāsaṃkhyeyān kalpān /",
  "S04jnalokau:1402": "yas teṣāṃ bodhisattvānāṃ puṇyābhisaṃskāro bhaved dānamayaḥ /",
  "S04jnalokau:1403": "yo vānyo bodhisattva āśayaśuddho śīlavān gṛhī vā pravrajito vā,",
  "S04jnalokau:1404": "imaṃ dharmaparyāyaṃ śrutvādhimucyet pattīyed vā likheta lekhāpayed vā /",
  "S04jnalokau:1405": "asya puṇyābhisaṃskārasya sa pūrvakaḥ puṇyābhisaṃskāraḥ,",
  "S04jnalokau:1406": "teṣāṃ bodhisattvānāṃ dānamayaṃ puṇyakriyāvastu śatatamīm api kalāṃ nopaiti,",
  "S04jnalokau:1407": "sahasratamīm api,",
  "S04jnalokau:1408": "yāvad upaniṣām api na kṣamate //",
  "S04jnalokau:1409": "(JĀA 81)",
  "S04jnalokau:1410": "(3) sacen mañjuśrīr bodhisattvo mahāsattvas trisāhasramahāsāhasraṃ lokadhātuṃ saptaratnaparipūrṇāṃ kṛtvā buddhebhyo bhagavadbhyo dānaṃ dadyāt /",
  "S04jnalokau:1411": "evaṃ dadan trisāhasramahāsāhasralokadhātuparamāṇurajaḥsamān kalpān dānaṃ dadyāt /",
  "S04jnalokau:1412": "yo vānyo bodhisattva imān dharmaparyāyān antaśaś catuṣpādikāṃ gāthāṃ bodhisattvasya deśayet /",
  "S04jnalokau:1413": "asya puṇyābhisaṃskārasya sa pūrvakaḥ puṇyābhisaṃskāraḥ śatatamām api kalāṃ nopaiti,",
  "S04jnalokau:1414": "sahasratamām api,",
  "S04jnalokau:1415": "śatasahasratamām api,",
  "S04jnalokau:1416": "koṭīśatasahasratamām api,",
  "S04jnalokau:1417": "yāvad upaniṣām api na kṣamate //",
  "S04jnalokau:1418": "(4) tiṣṭhantu tāvan mañjuśrīḥ trisāhasramahāsāhasralokadhātuparamāṇurajaḥsamān kalpān dānaṃ dadataḥ puṇyābhisaṃskārāḥ /",
  "S04jnalokau:1419": "sacen mañjuśrīr gaṅgāsikatāsaṃkhyeyā bodhisattvā bhaveyuḥ /",
  "S04jnalokau:1420": "tata ekaiko bodhisattvo gaṅgāsikatāsaṃkhyeyāni buddhakṣetrāṇi jāmbūnadasuvarṇamayāni,",
  "S04jnalokau:1421": "sarvavṛkṣāṃś ca divyair vastraiḥ pariveṣṭayitvā,",
  "S04jnalokau:1422": "sarvaprabhāsamuccayamaṇiratnajālasaṃcchannāni kṛtvā,",
  "S04jnalokau:1423": "vaśirājamaṇiratnamayaiḥ kūṭāgārair vidyutpradīpamaṇiratnavedikāparivṛtaiḥ paripūrṇāṃ kṛtvā,",
  "S04jnalokau:1424": "ucchritacchatradhvajapatākābhir gaṅgānadīsikatāsaṃkhyeyebhyo buddhebhyo divase divase dānaṃ dadyāt /",
  "S04jnalokau:1425": "evaṃ dadaṅ gaṅgāsikatāsaṃkhyeyān kalpān dānaṃ dadyāt /",
  "S04jnalokau:1426": "yo vānyo bodhisattva imaṃ dharmaparyāyam adhimucyānyasya bodhisattvasyeto dharmaparyāyād antaśa ekām api catuṣpādikāṃ gāthāṃ deśayed avatārayed (JĀA 82) vā /",
  "S04jnalokau:1427": "asya puṇyābhisaṃskārasya sa pūrvakaḥ puṇyābhisaṃskāras teṣāṃ bodhisattvānāṃ dānamayaḥ śatatamām api kalāṃ nopaiti,",
  "S04jnalokau:1428": "sahasratamām api,",
  "S04jnalokau:1429": "śatasahasratamām api,",
  "S04jnalokau:1430": "saṃkhyām api,",
  "S04jnalokau:1431": "kalām api,",
  "S04jnalokau:1432": "gaṇanām api,",
  "S04jnalokau:1433": "upaniṣām api,",
  "S04jnalokau:1434": "yāvad upaniṣadam api nopaiti //",
  "S04jnalokau:1435": "&#167;42 Ms. 29b6-301b1, P. 332a2-b4, D. 303a7-302a1,",
  "S04jnalokau:1436": "T. 357 249a11-249b5, T. 358 253b19-23, T. 359(W) 264b8-29.",
  "S04jnalokau:1437": "(1) tadyathā mañjuśrīs traidhātukaparyāpannāḥ sarvasattvā narakatiryakpretayamalokopapannā bhaveyuḥ /",
  "S04jnalokau:1438": "atha gṛhī bodhisattvas tān sarvān narakatiryakpretayamalokād uddhṛtya pratyekabuddhatve pratiṣṭhāpayet /",
  "S04jnalokau:1439": "yo vānyo bodhisattvaḥ pravrajito 'ntaśas tiryagyonigate 'pi sattva ekam ālopaṃ dadyāt /",
  "S04jnalokau:1440": "ayaṃ tato bahutaram asaṃkhyeyataraṃ puṇyaṃ prasavayāt //",
  "S04jnalokau:1441": "(2) sacen mañjuśrīr daśasu dikṣu buddhakṣetrānabhilāpyakoṭīniyutaśatasahasraparamāṇurajaḥsamāḥ pravrajitā bodhisattvā bhaveyuḥ /",
  "S04jnalokau:1442": "tata ekaiko bodhisattvo daśasu dikṣv ekaikasmin digbhāge daśabuddhakṣetrānabhilāpyakoṭīniyutaśatasahasraparamāṇurajaḥsamān buddhān bhagavataḥ paśyet /",
  "S04jnalokau:1443": "ekaikaṃ ca tathāgataṃ sabodhisattvaṃ saśrāvakaṃ daśasu buddhakṣetrānabhilāpyakoṭīniyutaśatasahasraparamaṇurajaḥsamān (JĀA 83)",
  "S04jnalokau:1444": "kalpāṃś cīvarapiṇḍapātaśayanāsanaglānapratyayabhaiṣajyapariṣkārair upatiṣṭhet /",
  "S04jnalokau:1445": "ekaikasya ca tathāgatasya divase divase buddhakṣetrānabhilāpyakoṭīniyutaśatasahasraparamāṇurajaḥsamān lokadhātūn vaśirājamaṇiratnapratipūrṇān kṛtvā dānaṃ dadyāt /",
  "S04jnalokau:1446": "yo vānyo bodhisattvo 'smin dharmaparyāye 'dhimukto 'ntaśas tiryagyonigate 'pi sattva ekam ālopaṃ dadyāt /",
  "S04jnalokau:1447": "asya puṇyābhisaṃskārasya pūrvakaḥ puṇyābhisaṃskāras teṣāṃ bodhisattvānāṃ dānamayaḥ śatatamām api kalāṃ nopaiti,",
  "S04jnalokau:1448": "sahasratamām api,",
  "S04jnalokau:1449": "śatasahasratāmām api,",
  "S04jnalokau:1450": "saṃkhyām api,",
  "S04jnalokau:1451": "kalām api,",
  "S04jnalokau:1452": "gaṇanām api,",
  "S04jnalokau:1453": "upaniṣām api,",
  "S04jnalokau:1454": "upaniṣadam api na kṣamate /",
  "S04jnalokau:1455": "tat kasya hetoḥ /",
  "S04jnalokau:1456": "avaivartikānāṃ bodhisattvānām iyaṃ mudrā yadutāsya dharmaparyāyasya śravaḥ //",
  "S04jnalokau:1457": "&#167;43 Ms. 30b1-31a5, P. 332b4-333a4, D. 304a1-304b6,",
  "S04jnalokau:1458": "T. 357 249b6-249c19, T. 358 -, T. 359(W) 264b30-265a11.",
  "S04jnalokau:1459": "(1) sacen mañjuśrīr bodhisattvo daśasu dikṣu sarvalokadhātuṣu sattvān śraddhānusāritve pratiṣṭhāpayet /",
  "S04jnalokau:1460": "yo vānyo bodhisattva ekaṃ sattvam arthānusāritve pratiṣṭhāpayet /",
  "S04jnalokau:1461": "ayaṃ tato 'saṃkhyeyataraṃ puṇyaṃ prasavati //",
  "S04jnalokau:1462": "(2) sacen mañjuśrīr bodhisattvo daśadikṣu sarvalokadhātuṣu sarvasattvān arthānusāritve pratiṣṭhāpayet /",
  "S04jnalokau:1463": "yo vānyo bodhisattva ekaṃ sattvaṃ dharmānusāritve pratiṣṭhāpayet /",
  "S04jnalokau:1464": "ayaṃ (JĀA 84) tato 'saṃkhyeyataraṃ puṇyaṃ prasavati //",
  "S04jnalokau:1465": "(3) sacen mañjuśrīr bodhisattvo daśasu dikṣu sarvalokadhātuṣu sattvān dharmānusāritve pratiṣṭhāpayet /",
  "S04jnalokau:1466": "yo vānyo bodhisattva ekaṃ sattvaṃ srotāpattiphale pratiṣṭhāpayet /",
  "S04jnalokau:1467": "ayaṃ tato 'saṃkhyeyataraṃ puṇyaṃ prasavati //",
  "S04jnalokau:1468": "(4) sacen mañjuśrīr bodhisattvo daśasu dikṣu sarvalokadhātuṣu sarvasattvān srota-āpattiphale pratiṣṭhāpayet /",
  "S04jnalokau:1469": "yo vānyo bodhisattva ekaṃ sattvaṃ sakṛdāgāmiphale pratiṣṭhāpayet /",
  "S04jnalokau:1470": "ayaṃ tato 'saṃkhyeyataraṃ puṇyaṃ prasavati //",
  "S04jnalokau:1471": "(5) sacen mañjuśrīr bodhisattvo daśasu dikṣu sarvalokadhātuṣu sarvasattvān sakṛdāgāmiphale pratiṣṭhāpayet /",
  "S04jnalokau:1472": "yo vānyo bodhisattva ekaṃ sattvam ānāgāmiphale pratiṣṭhāpayet /",
  "S04jnalokau:1473": "ayaṃ tato 'saṃkhyeyataraṃ puṇyaṃ prasavati //",
  "S04jnalokau:1474": "(6) sacen mañjuśrīr bodhisattvo daśasu dikṣu sarvalokadhātuṣu sarvasattvān anāgāmiphale pratiṣṭhāpayet /",
  "S04jnalokau:1475": "yo (JĀA 85) vānyo bodhisattva ekaṃ sattvaṃ arhatve pratiṣṭhāpayet /",
  "S04jnalokau:1476": "ayaṃ tato 'saṃkhyeyataraṃ puṇyaṃ prasavati //",
  "S04jnalokau:1477": "(7) sacen mañjuśrīr bodhisattvo daśasu dikṣu sarvalokadhātuṣu sarvasattvān arhatve pratiṣṭhāpayet /",
  "S04jnalokau:1478": "yo vānyo bodhisattva ekaṃ sattvaṃ pratyekabuddhatve pratiṣṭhāpayet /",
  "S04jnalokau:1479": "ayaṃ tato 'saṃkhyeyataraṃ puṇyaṃ prasavati //",
  "S04jnalokau:1480": "(8) sacen mañjuśrīr bodhisattvo daśasu dikṣu sarvalokadhātuṣu sarvasattvān pratyekabuddhatve pratiṣṭhāpayet /",
  "S04jnalokau:1481": "yo vānyo bodhisattva ekaṃ sattvaṃ bodhicitte pratiṣṭhāpayet /",
  "S04jnalokau:1482": "ayaṃ tato 'saṃkhyeyataraṃ puṇyaṃ prasavet //",
  "S04jnalokau:1483": "(9) sacen mañjuśrīr bodhisattvo daśasu dikṣu sarvalokadhātuṣu sarvasattvān bodhicitte pratiṣṭhāpayet /",
  "S04jnalokau:1484": "yo vānyo bodhisattva ekaṃ sattvam avaivartikatve pratiṣṭhāpayet /",
  "S04jnalokau:1485": "ayaṃ tato bahutaraṃ puṇyaṃ prasavet //",
  "S04jnalokau:1486": "(JĀA 86)",
  "S04jnalokau:1487": "(10) sacen mañjuśrīr bodhisattvaḥ sarvasattvān avaivartikatve pratiṣṭhāpayet /",
  "S04jnalokau:1488": "yo vānyo bodhisattva imaṃ dharmaparyāyam adhimuktaḥ likhāpayitvā parebhyo vistareṇa saṃprakāśayet,",
  "S04jnalokau:1489": "antaśa ekaṃ sattvam apy asmin dharmaparyāye 'vatārayet /",
  "S04jnalokau:1490": "ayaṃ tato bahutaraṃ puṇyaṃ prasavet //",
  "S04jnalokau:1491": "&#167;44 Ms. 31a5-32a3, P. 333a4-334a5, D. 304b6-305a7,",
  "S04jnalokau:1492": "T. 357 249c19-250a14, T. 358 253b23-253c18, T. 359(W) 265a12-265b24.",
  "S04jnalokau:1493": "atha khalu bhagavāṃs tasyāṃ velāyām imā gāthā abhāṣat /",
  "S04jnalokau:1494": "yo bodhisattvo daśabuddhakoṭināṃ saddharmaṃ dhārayet kṣayāntakāle /",
  "S04jnalokau:1495": "sūtraṃ ca yo 'nyaḥ śṛṇuyāt sagauravād idaṃ tataḥ puṇyamahāntaṃ viśeṣayet // 1 //",
  "S04jnalokau:1496": "yo buddhakoṭīdaśa pūjayed ṛddhyā samākramya daśāsu dikṣu /",
  "S04jnalokau:1497": "vandāpayet sa puruṣāṃś ca sarvān kṛtvā kṛpāṃ sarvasukheṣv agṛddhaḥ // 2 //",
  "S04jnalokau:1498": "(JĀA 87)",
  "S04jnalokau:1499": "yaś cedaṃ sūtraṃ jinadharmasūcakaṃ parasya deśeta muhūrtakaṃ pi /",
  "S04jnalokau:1500": "prasannacittaḥ sugatasya śāsana idaṃ tataḥ puṇyaphalaṃ viśiṣyate // 3 //",
  "S04jnalokau:1501": "saṃdarśya sūtraṃ sugatapraveditaṃ pradīpabhūtaṃ marumānuṣāṇāṃ /",
  "S04jnalokau:1502": "sa tīkṣṇaprajñaś ca mahābalaś ca buddhāna bhūmiṃ labhate ca śīghram // 4 //",
  "S04jnalokau:1503": "kathāṃ śruṇitvā sugatānam īdṛśaṃ saṃśrāvayed yaś ca dvitīyasattve /",
  "S04jnalokau:1504": "teṣāṃ ca buddhāna narottamānāṃ parinirvṛtānāṃ nirupādhiśeṣe // 5 //",
  "S04jnalokau:1505": "stūpān pratiṣṭhāpaya uccaśobhanān bhavāgraparyantasuratnacitrān /",
  "S04jnalokau:1506": "chatraiḥ patākais tatha ghaṇṭaśabdaiḥ pariṇāhavante hi yathā bhavāgram // 6 //",
  "S04jnalokau:1507": "(JĀA 88)",
  "S04jnalokau:1508": "icche tv ayaṃ kaścid iha bodhisattvaḥ sūtraṃ śruṇitvā ima evarūpam /",
  "S04jnalokau:1509": "kāye pratiṣṭhāpayi pustake vā idaṃ tataḥ puṇyaphalaṃ viśiṣyate // 7 //",
  "S04jnalokau:1510": "yo bodhisattvo imu dharmu dhārayed apanītamāccharyamalo viśāradaḥ /",
  "S04jnalokau:1511": "puṇyaṃ bhavet tasya hi aprameyaṃ labheta bodhiṃ ca yathepsitena // 8 //",
  "S04jnalokau:1512": "idaṃ hi sūtraṃ sugataiḥ praśastaṃ parigṛhītaṃ bahubodhisattvaiḥ /",
  "S04jnalokau:1513": "tathāgatānām iha-m-ātmabhāva ākāśadhātve hi sarveṣu darśitaḥ // 9 //",
  "S04jnalokau:1514": "(JĀA 89)",
  "S04jnalokau:1515": "&#167;45 Ms. 31b6-32a3, P. 334a5-334a8, D. 305a5-8, T. 357 250a10-14, T. 358 253c14-18, T. 359(W) 265b20-24.",
  "S04jnalokau:1516": "idam avocad bhagavān āttamanā āryamañjuśrīr bodhisattvaḥ,",
  "S04jnalokau:1517": "te ca daśadiganantāparyantāśeṣalokadhātusaṃnipatitā bodhisattvā mahāsattvā iti ca mahāśrāvakāḥ sadevamānuṣāsuragandharvaś ca loko bhagavato bhāṣitam abhyanandann iti // //",
  "S04jnalokau:1518": "āryasarvabuddhaviṣayāvatārajñānālokālaṃkāra nāma mahāyānasūtraṃ samāptam // //",
  "S04jnalokau:1519": "ye dharmā hetuprabhavā hetuṃ teṣāṃ tathāgato hy avadat /",
  "S04jnalokau:1520": "teṣāṃ ca yo nirodha evaṃvādī mahāśramaṇaḥ //",
  "S04jnalokau:1521": "deyadharmo 'yaṃ pravaramahāyānayāyinaḥ bhikṣuśīladhvajasya ca tatra puṇyaṃ tad bhavatv ācāryopādhyāyamātāpitṛpūrvaṃgamaṃ kṛtvā sakalasattvarāśer anuttarajñānaphalāvāptaya iti //",
  "S04jnalokau:1522": "mahārājādhirājaśrīmadgopāladevarājye saṃvat 12 śrāvaṇadine 30 likhitam idaṃ upasthāyakacāṇḍokeneti // śrī //"
}