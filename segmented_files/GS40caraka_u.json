{
    "GS40caraka_u:0": "Carakasaṃhitā, Sūtrasthāna, 1",
    "GS40caraka_u:1": "athāto dīrghaṃjīvitīyam adhyāyaṃ vyākhyāsyāmaḥ // Car_1,1.1",
    "GS40caraka_u:2": "[{Āyurvedadīpikā}",
    "GS40caraka_u:3": "guṇatrayavibhedena mūrtitrayam upaiyuṣe /",
    "GS40caraka_u:4": "trayībhuve trinetrāya trilokīpataye namaḥ // 1",
    "GS40caraka_u:5": "sarasvatyai namo yasyāḥ prasādāt puṇyakarmabhiḥ /",
    "GS40caraka_u:6": "buddhidarpaṇasaṃkrāntaṃ jagadadhyakṣam īkṣyate // 2",
    "GS40caraka_u:7": "brahmadakṣāśvideveśabharadvājapunarvasu hutāśaveśacarakaprabhṛtibhyo namo namaḥ // 3",
    "GS40caraka_u:8": "pātañjalamahābhāṣyacarakapratisaṃskṛtaiḥ /",
    "GS40caraka_u:9": "manovākkāyadoṣāṇāṃ hartre 'hipataye namaḥ // 4",
    "GS40caraka_u:10": "naradattagurūddiṣṭacarakārthānugāminī /",
    "GS40caraka_u:11": "kriyate cakradattena ṭīkāyurvedadīpikā // 5",
    "GS40caraka_u:12": "sabhyāḥ sadguruvāksudhāsrutiparisphītaśrutīn asmi vo nālaṃ toṣayituṃ payodapayasā nāmbhonidhis tṛpyati /",
    "GS40caraka_u:13": "vyākhyābhāsarasaprakāśanam idaṃ tv asmin yadi prāpyate kvāpi kvāpi kaṇo guṇasya tadasau karṇe kṣaṇaṃ dhīyatām // 6",
    "GS40caraka_u:14_0": "iha hi dharmārthakāmamokṣaparipanthirogopaśamāya brahmaprabhṛtibhiḥ praṇītāyurvedatantreṣvativistaratvena samprati vartamānālpāyurmedhasāṃ",
    "GS40caraka_u:14_1": "puruṣāṇāṃ na samyagarthādhigamaḥ tadanadhigamācca tadvihitārthānāmananuṣṭhāne tathaivopaplavo rujāmiti manvānaḥ paramakāruṇiko",
    "GS40caraka_u:14_2": "'trabhavān agniveśo'lpāyurmedhasāmapi suropalambhārthaṃ nātisaṃkṣepavistaraṃ kāyacikitsāpradhānam āyurvedatantraṃ praṇetum",
    "GS40caraka_u:14_3": "ārabdhavān // 7",
    "GS40caraka_u:15": "tasmiṃśca ślokanidānavimānaśārīrendriyacikitsitakalpasiddhisthānātmake 'bhidhātavye nikhilatantrapradhānārthābhidhāya ktā ityādivākyābhidhāyakena darśitaṃ mantavyam // 9",
    "GS40caraka_u:16_0": "nanu prayojanābhidhānaṃ śāstrapravṛttyarthamiti yaduktaṃ tanna yuktaṃ yato na prayojanābhidhānamātreṇa prayojanavattāvadhāraṇaṃ",
    "GS40caraka_u:16_1": "vipralambhakasaṃsāramocanapratipādakādiśāstreṣu prayojanābhidhāne'pi",
    "GS40caraka_u:17": "niṣprayojanatvadarśanāt // 10",
    "GS40caraka_u:18": "atha manyase āptaprayojanābhidhānametadato'tra yathārthatvaṃ nanu bho",
    "GS40caraka_u:19_0": "kathamayaṃ prayojanābhidhāyī āptaḥ tadabhihitaśāstrasya yathārthatvāditi cet hanta na yāvacchāstrasya prayojanavattāvadhāraṇaṃ",
    "GS40caraka_u:19_1": "na tāvacchāstrapravṛttiḥ na yāvacchāstrapravṛttir na tāvacchāstrasya yathārthatvāvadhāraṇaṃ na yāvacchāstrasya yathārthatvāvadhāraṇaṃ",
    "GS40caraka_u:19_2": "na tāvacchāstrasya karturāptatvamavadhāryate āptatvānavadhṛtau ca kutas tadabhihitaprayojanavattāvadhāraṇam iti cakrakamāpadyate",
    "GS40caraka_u:19_3": "atha manyase mā",
    "GS40caraka_u:20_0": "bhavatu prayojanavattāvadhāraṇam artharūpaprayojanavattāsaṃdeha eva pravartako bhaviṣyati kṛṣyādāv api hi pravṛttir arthasaṃdehādeva",
    "GS40caraka_u:20_1": "na hi tatra kṛṣīvalānāṃ phalalābhāvadhāraṇaṃ vidyate antarāvagrahāderapisaṃbhāvyamānatvāt nanvevamasatyapi prayojanābhidhāne",
    "GS40caraka_u:20_2": "saprayojananiṣprayojanaśāstradarśanācchāstratvam eva prayojanavattāsaṃdehopadarśakam astu tathāpyalaṃ prayojanābhidhānena //",
    "GS40caraka_u:20_3": "11",
    "GS40caraka_u:21_0": "naivaṃ nahi sāmānyena prayojanasaṃdehaḥ prayojanaviśeṣārthinaṃ tathā pravartayati yathābhipretaprayojanaviśeṣaviṣayaḥ saṃdehaḥ",
    "GS40caraka_u:21_1": "abhipretaviśeṣaviṣayaśca saṃdeho na viśeṣaviṣayasmaraṇamantarā bhavati ato ye tāvad anavadhṛtāgniveśaprāmāṇyās teṣāṃ dhātusāmyasādhanamidaṃ",
    "GS40caraka_u:21_2": "śāstraṃ na vetyevam ākāraviśeṣasaṃdehotpādanārthaṃ prayojanaviśeṣābhidhānaṃ ye punaḥ paramarṣeragniveśasyādyata evāvadhṛtaprāmāṇyāsteṣāṃ",
    "GS40caraka_u:21_3": "tadabhihitaprayojanavattāvadhāraṇenaiva pravṛttir iti yuktaṃ prayojanābhidhānam // 12",
    "GS40caraka_u:22": "prayojanābhidhāyivākye tu svalpaprayatnabodhye prayojanasāmānyasaṃdehādeva pravṛttirupapannā na punaranekasaṃvatsarakleśabodhye śāstre // 13",
    "GS40caraka_u:23": "tadevaṃ yaducyate prayojanābhidhāyivākyapravṛttāv api prayojanamabhidhātavyaṃ tathā cānavasthā iti tannirastaṃ bhavati // 14",
    "GS40caraka_u:24_0": "athetyādi sūtre 'thaśabdo brahmādipraṇītatantreṣv alpāyurmedhasāmarthānavadhāraṇasya tathābhīṣṭadevatānamaskāraśāstrakaraṇārthagurvājñālābhayor",
    "GS40caraka_u:24_1": "ānantarye prayukto'pi śāstrādau svarūpeṇa maṅgalaṃ",
    "GS40caraka_u:25": "bhavatyudakāharaṇapravṛttodakumbhadarśanam iva prasthitānām // 15",
    "GS40caraka_u:26": "granthādau maṅgalasevānirastāntarāyāṇāṃ granthakartṛśrotḥṇām avighneneṣṭalābho bhavatīti yuktaṃ maṅgalopādānam // 16",
    "GS40caraka_u:27": "athaśabdasya maṅgalatve smṛtir oṃkāraś cāthaśabdaśca dvāv etau brahmaṇaḥ purā // 17",
    "GS40caraka_u:28": "kaṇṭhaṃ bhittvā viniryātau tena māṅgalikāv ubhau iti // 18",
    "GS40caraka_u:29": "śāstrāntare cādau maṅgalatvena dṛṣṭo'yamathaśabdaḥ // 19",
    "GS40caraka_u:30": "yathā atha śabdānuśāsanam athāto dharmaṃ vyākhyāsyāmaḥ vai ityādau // 20",
    "GS40caraka_u:31_0": "abhīṣṭadevatānamaskārastu granthādau śiṣṭācāraprāptaḥ paramaśiṣṭenāgniveśena kṛta eva anyathā śiṣṭācāralaṅghanena śiṣṭatvameva",
    "GS40caraka_u:31_1": "na syād vyākhyānāntarāyabhayaśca tathā granthāviniveśitasyāpi namaskārasya pratyavāyāpahatvācca na granthaniveśanam // 21",
    "GS40caraka_u:32_0": "yathā ca gurvājñālābhānantaram etat tantrakaraṇaṃ tathā atha maitrīparaḥ puṇyam ityādau sphuṭameva granthakaraṇe ca gurvanumatipratipādanena",
    "GS40caraka_u:32_1": "granthasyopādeyatā pradarśitā bhavati // 23",
    "GS40caraka_u:33_0": "yat punaḥ śiṣyapraśnānantaryārthatvam athaśabdasya varṇyate tanna māṃ dhinoti nahi śiṣyān puro vyavasthāpya śāstraṃ kriyate",
    "GS40caraka_u:33_1": "śrotṛbuddhisthīkāre tu śāstrakaraṇaṃ yuktaṃ na ca buddhisthīkṛtāḥ praṣṭāro bhavanti // 24",
    "GS40caraka_u:34_0": "ataḥśabdo 'dhikāraprāgavadhyupadarśakaḥ ata ūrdhvaṃ yad upadekṣyāmo dīrghaṃjīvitīyaṃ taditi yadi vā hetau yena brahmādipraṇītāyurvedatantrāṇām",
    "GS40caraka_u:34_1": "uktena nyāyenotsambandhatvam iva ato hetor dīrghaṃjīvitīyaṃ vyākhyāsyāma iti yojanīyam // 25",
    "GS40caraka_u:35": "dīrghaṃjīvitīyam ityatra dīrghaṃjīvitaśabdo 'sminn astīti matvarthe adhyāyānuvākayor luk ca iti chapratyayaḥ // 26",
    "GS40caraka_u:36": "yadi vā dīrghaṃjīvitaśabdam adhikṛtya kṛto grantho 'dhyāyarūpastantrarūpo",
    "GS40caraka_u:37": "vā ityasyāṃ vivakṣāyām adhikṛtya kṛte granthe ityadhikārāt śiśukrandayamasabha ityādinā chaḥ evamanyatrāpyevaṃjātīye mantavyam // 28",
    "GS40caraka_u:38": "atra ca satyapi śabdāntare dīrghaṃjīvitaśabdenaiva saṃjñā kṛtā dīrghaṃjīvitaśabdasyaiva pravacanādau niveśāt praśastatvācca // 29",
    "GS40caraka_u:39": "dīrghaṃjīvitaśabdo 'sminn asti iti dīrghaṃjīvitaśabdam adhikṛtya kṛto vā",
    "GS40caraka_u:40": "ityanayā vyutpattyā dīrghaṃjīvitīyaśabdas tantre 'dhyāye ca pravartanīyaḥ // 30",
    "GS40caraka_u:41_0": "tena dīrghaṃjīvitīyaṃ vyākhyāsyāma ityanena tantraṃ prati vyākhyānapratijñā labdhā bhavati punar dīrghaṃjīvitīyam iti padam",
    "GS40caraka_u:41_1": "āvartyādhyāyapadasamabhivyāhṛtam adhyāyavyākhyānapratijñāṃ lambhayati //",
    "GS40caraka_u:42": "dṛṣṭaṃ cāvṛtya padasya yojanaṃ yathā apāmārgataṇḍulīye gaurave śirasaḥ śūle pīnase ityādau śirasa iti padaṃ gaurave ityanena yujyate āvṛtya śūle ityanena ca // 32",
    "GS40caraka_u:43": "ataśca yaducyate akṛtatantrapratijñasyādhyāyapratijñā ūnakāyamāneti tannirastaṃ bhavati //",
    "GS40caraka_u:44_0": "yadi vā adhyāyapratijñaivāstu tayaiva tantrapratijñāpyarthalabdhaiva na hy adhyāyas tantravyatiriktaḥ tenāvayavavyākhyāne",
    "GS40caraka_u:44_1": "tantrasyāpyavayavino vyākhyā bhavatyeva yathā aṅgulīgrahaṇena devadatto'pi gṛhīto bhavati // 34",
    "GS40caraka_u:45": "avayavāntaravyākhyānapratijñā tu na labhyate tāṃ tu pratyadhyāyameva kariṣyati // 35",
    "GS40caraka_u:46": "adhyāyamiti adhipūrvādiṅaḥ iṅaśca iti karmaṇi ghañā sādhyam // 36",
    "GS40caraka_u:47": "tena adhīyate ityadhyāyaḥ // 37",
    "GS40caraka_u:48_0": "na cānayā vyutpattyā prakaraṇacatuṣkasthānādiṣvatiprasaṅgaḥ yato yogarūḍheyam adhyāyasaṃjñādhyāyasya prakaraṇasamūhaviśeṣa",
    "GS40caraka_u:48_1": "eva dīrghaṃjīvitīyādilakṣaṇe paṅkajaśabdavadvartate na yogamātreṇa vartate vakṣyati hi adhikṛtyeyamadhyāyanāmasaṃjñā pratiṣṭhitā",
    "GS40caraka_u:48_2": "iti nāmasaṃjñā yogarūḍhasaṃjñetyarthaḥ yadi vā karaṇādhikaraṇayor arthayoḥ // 40",
    "GS40caraka_u:49": "adhyāyanyāyodyāvasaṃhārāś ca itisūtreṇa nipātanād adhyāyapadasiddhiḥ // 41",
    "GS40caraka_u:50": "adhīyate'sminnanena vārthaviśeṣa ityadhyāyaḥ // 42",
    "GS40caraka_u:51": "atiprasaktiniṣedhas tūktanyāyaḥ // 43",
    "GS40caraka_u:52": "vyākhyāsyāma iti vyāṅpūrvāt khyāteḷrṭā sādhyam // 44",
    "GS40caraka_u:53": "cakṣiṅo hi prayoge'nicchato 'pi vyākhyātuḥ kriyāphalasambandhasya durnivāratvena svaritañita ityādinātmanepadaṃ syāditi // 45",
    "GS40caraka_u:54": "vi iti viśeṣe viśeṣāśca vyāsasamāsādayaḥ // 46",
    "GS40caraka_u:55_0": "āṅayaṃ kriyāyoge ye tu maryādāyām abhividhau vā āṅprayogaṃ manyante teṣām abhiprāyaṃ na vidmaḥ yato maryādāyāmabhividhau",
    "GS40caraka_u:55_1": "cāṅaḥ prātipadikena yogaḥ syāt yathā āsamudrakṣitīśānām āpāṭalīputrād vṛṣṭo deva ityādau ihāpi ca tathā // 48",
    "GS40caraka_u:56": "kriyāyogavirahe upasargāḥ kriyāyoge iti niyamād āṅa upasargatvaṃ na syāt tataścānupasargeṇāṅā vyavadhānād ver upasargasya prayogo na syāt // 49",
    "GS40caraka_u:57": "yenāvyavahitaḥ sajātīyavyavahito vā dhātor upasargo bhavati // 50",
    "GS40caraka_u:58": "vyāṅor ubhayor apyanupasargatve tatsambandhocitabhūriprātipadikakalpanāgauravaprasaṅgaḥ syāt tasmāt kriyāyogitvam evāṅo nyāyyam // 51",
    "GS40caraka_u:59": "atha ataḥ dīrghaṃ jīvitīyam adhyāyaṃ vi ā khyāsyāma ityaṣṭapadatvam // 52]",
    "GS40caraka_u:60": "iti ha smāha bhagavānātreyaḥ // Car_1,1.2",
    "GS40caraka_u:61": "[{Āyurvedadīpikā}",
    "GS40caraka_u:62_0": "nanu kathamagniveśaḥ sakalapadārthāśeṣaviśeṣajñānavyākhyeyam āyurvedaṃ vyākhyāsyati yato na tāvad bheṣajādīnām aśeṣaviśeṣapratyakṣajñeyaḥ",
    "GS40caraka_u:62_1": "sarvapadārthānāṃ viśeṣāṇāṃ pratyakṣāviṣayatvāt anvayavyatirekābhyāṃ tu sarvapadārthāvadhāraṇaṃ duṣkarameva yata ekam eva",
    "GS40caraka_u:62_2": "madhu svarūpeṇa jīvayati mārayati coṣṇaṃ samaghṛtaṃ ca kaphaprakṛterhitamahitaṃ vātaprakṛteḥ anūpe sātmyamasātmyaṃ marau",
    "GS40caraka_u:62_3": "śīte sevyamasevyaṃ grīṣme hitam avṛddhe vṛddhe cāhitam alpaṃ guṇakaram ābādhakaram atyupayuktam āmatāṃ gatam udare upakramavirodhitvād",
    "GS40caraka_u:62_4": "ativibhramakaraṃ kākamācīyuktaṃ pakvanikucena ca sahopayuktaṃ maraṇāya athavā balavarṇavīryatejaupaghātāya bhavati ityevamādi",
    "GS40caraka_u:62_5": "tattad yuktaṃ tattacchataśaḥ karoti ata evaikasyaiva madhuno rūpaṃ yadānena prakāreṇa duradhigamaṃ tadātra kaiva kathā nikhilapadārthāśeṣaviśeṣajñānasya",
    "GS40caraka_u:62_6": "ajānaṃśca vyācakṣāṇaḥ kathamupādeyavacana iti kṛtvā guror āptāt pratipannaṃ pratipādayiṣyāma iti",
    "GS40caraka_u:63": "darśayan tāmimāṃ śaṅkāṃ nirācikīrṣur gurūktānuvādarūpatāṃ svagranthasya darśayannāha iti ha smāha bhagavānātreya iti // 1",
    "GS40caraka_u:64": "atra itiśabdo vakṣyamāṇārthaparāmarśakaḥ haśabdo'vadhāraṇe yathā na ha vai saśarīrasya priyāpriyayorapahatirastīti atra na heti naivetyarthaḥ // 2",
    "GS40caraka_u:65": "atra smāha iti smaśabdaprayogena bhūtamātra eva liḍarthe laṭ sme iti laṭ na bhūtānadyatanaparokṣe ātreyopadeśasyāgniveśaṃ pratyaparokṣatvāt // 3",
    "GS40caraka_u:66": "yathā ca bhūtamātre liḍ bhavati tathāca darśayiṣyāmaḥ // 4",
    "GS40caraka_u:67": "bhagaṃ pūjitaṃ jñānaṃ tadvān yathoktam utpattiṃ pralayaṃ caiva bhūtānām āgatiṃ gatim // 5",
    "GS40caraka_u:68": "vetti vidyāmavidyāṃ ca sa vācyo bhagavāniti yadi vā bhagaśabdaḥ samastaiśvaryamāhātmyādivacanaḥ yathoktam aiśvaryasya samagrasya vīryasya yaśasaḥ śriyaḥ // 6",
    "GS40caraka_u:69": "jñānavairāgyayoścaiva ṣaṇṇāṃ bhaga itīṅganāḥ iti // 7",
    "GS40caraka_u:70": "atrerapatyamātreyaḥ anena viśuddhavaṃśatvaṃ darśitaṃ bhavati // 8",
    "GS40caraka_u:71": "atrānye varṇayanti caturvidhaṃ sūtraṃ bhavati gurusūtraṃ śiṣyasūtraṃ pratisaṃskartṛsūtram ekīyasūtraṃ ceti // 9",
    "GS40caraka_u:72_0": "tatra gurusūtraṃ yathā naitad buddhimatā draṣṭavyam agniveśa ityādi pratisaṃskartṛsūtraṃ yathā tamuvāca bhagavānātreyaḥ ityādi",
    "GS40caraka_u:72_1": "śiṣyasūtraṃ yathā naitāni bhagavan pañcakaṣāyaśatāni pūryante ityādi ekīyasūtraṃ yathā kumārasya śiraḥ pūrvamabhinirvartata",
    "GS40caraka_u:72_2": "iti kumāraśirā bharadvājaḥ ityādi //",
    "GS40caraka_u:73": "tenādyaṃ vyākhyānapratijñāsūtraṃ guroreva śiṣyasyāgniveśasya vyākhyāne 'nadhikāratvāt //",
    "GS40caraka_u:74": "dvitīyaṃ ca sūtraṃ pratisaṃskartuḥ /",
    "GS40caraka_u:75": "itiśabdena ca prakāravācinā dīrghaṃjīvitīyaṃ vyākhyāsyāma iti parāmṛśyate tenāha smeti bhūtānadyatanaparokṣa eva bhavati pratisaṃskartāraṃ pratyātreyopadeśasya parokṣatvāt // 12",
    "GS40caraka_u:76": "anena ca nyāyena tamuvāca bhagavānātreya ityādāv api liḍvidhir upapanno bhavati // 13",
    "GS40caraka_u:77": "suśrute ca yathovāca bhagavān dhanvantariḥ iti pratisaṃskartṛsūtramiti kṛtvā ṭīkākṛtā liḍvidhir upapāditaḥ iti // 14",
    "GS40caraka_u:78_0": "atra brūmaḥ yattāvaduktaṃ śiṣyasyāgniveśasya vyākhyānānadhikārādidaṃ guroḥ sūtraṃ tanna nahi jātyā gurutvam asti yataḥ sa",
    "GS40caraka_u:78_1": "evātreyaḥ svagurum apekṣya śiṣyaḥ agniveśādīn apekṣya guruḥ evamagniveśo 'pi granthakaraṇakāle svabuddhisthīkṛtāñśiṣyān prati",
    "GS40caraka_u:78_2": "gururiti na kaścid doṣaḥ // 15",
    "GS40caraka_u:79_0": "yatpunardvitīyasya pratisaṃskartṛsūtratayā bhūtānadyatanaparokṣe liḍvidhir upapādyate tatra vicāryaṃ kim idaṃ dvitīyaṃ sūtraṃ",
    "GS40caraka_u:79_1": "pūrvavākyaikatāpannaṃ na vā yadyekavākyatāpannaṃ tadā suśrute tathā vyākhyāsyāmo yathovāca dhanvantarir iti yojanīyaṃ tathāca",
    "GS40caraka_u:79_2": "tathā vyākhyāsyāma iti kriyaikavākyatāpannam uvācetipadaṃ na bhinnakartṛkaṃ bhavitum arhati tathā ca kuto liḍvidhiḥ atha",
    "GS40caraka_u:79_3": "naikatāpannaṃ tadā gaur aśvaḥ puruṣo",
    "GS40caraka_u:80": "hastītivannārthasaṃgatiḥ // 16",
    "GS40caraka_u:81": "kiṃca jatūkarṇādau pratisaṃskartṛśrutigandho 'pi nāsti tat kathaṃ",
    "GS40caraka_u:82": "nānāśrutaparipūrṇakaṇṭhaḥ śiṣyo jatūkarṇaḥ prāñjalir adhigamyovāca ityādau liḍvidhiḥ // 17",
    "GS40caraka_u:83": "anena nyāyena carake 'pi pratisaṃskartṛsūtrapakṣe liḍvidhirnāsti tasmāccarake 'gniveśaḥ suśrute suśruta eva sūtrāṇāṃ praṇetā kvacit",
    "GS40caraka_u:84_0": "kiṃcidarthaṃ stotuṃ nindituṃ vākhyāyikārūpaṃ purākalpaṃ darśayan kimapi sūtraṃ gurūktānuvādarūpatayā kimapyekīyamatānuvādarūpatayā",
    "GS40caraka_u:84_1": "likhati pratisaṃskartā tv ayaṃ granthaṃ pūrayati tadādyagranthakartṛtayaiva liḍvidhistu bhūtānadyatanamātra eva chandovihito",
    "GS40caraka_u:84_2": "bhāṣāyāmapi varṇanīyaḥ anyathā uvāceti padaṃ jatūkarṇādau na syāt tathā ca harivaṃśe dhanyopākhyāne māmuvāca iti tathā ahamuvāca",
    "GS40caraka_u:84_3": "iti ca na syāt yathā sa māmuvācāmbucaraḥ kūrmo mānuṣavat svayam // 19",
    "GS40caraka_u:85": "kimāścaryaṃ mayi mune dhanyaścāhaṃ kathaṃ vibho iti tathā svyambhuvacanāt so 'haṃ vedān vai samupasthitaḥ // 20",
    "GS40caraka_u:86": "uvāca caināṃścaturaḥ iti // 21",
    "GS40caraka_u:87_0": "yadapi iti ha smāha ityatra itiśabdena pūrvasūtraṃ parāmṛśyate tanna yena dīrghaṃjīvitīyādisūtramātrasya tadarthasya vā gurūktatvapratipādane",
    "GS40caraka_u:87_1": "sati naivottaratrābhidheyābhidhānena nikhilatantrasya gurūktānuvādarūpatayā karaṇaṃ śrotṛśraddhākaraṇaṃ pratipāditaṃ bhavati //",
    "GS40caraka_u:87_2": "22",
    "GS40caraka_u:88": "bhavati tu bhāvayituṃ yathā purā vyākhyātaṃ tasmāttadeva nyāyyamiti // 23",
    "GS40caraka_u:89": "agniveśasya vyākhyāsyāma iti bahuvacanam ekasminn apy asmadaḥ prayogādbahuvacanaprayogasya sādhutvāt sādhu hi vadanti vaktāro vayaṃ kariṣyāmaḥ iti // 24",
    "GS40caraka_u:90": "bhagavānātreya ityatra tv ekavacananirdeśaḥ kṛtaḥ bhagavānityanenaivātreyasya gurorgauravasya darśitatvāt // 25]",
    "GS40caraka_u:91": "dīrghaṃ jīvitamanvicchanbharadvāja upāgamat /",
    "GS40caraka_u:92": "indramugratapā buddhvā śaraṇyamamareśvaram // Car_1,1.3",
    "GS40caraka_u:93": "brahmaṇā hi yathāproktam āyurvedaṃ prajāpatiḥ /",
    "GS40caraka_u:94": "jagrāha nikhilenādāv aśvinau tu punas tataḥ // Car_1,1.4",
    "GS40caraka_u:95": "aśvibhyāṃ bhagavāñchakraḥ pratipede ha kevalam /",
    "GS40caraka_u:96": "ṛṣiprokto bharadvājas tasmācchakram upāgamat // Car_1,1.5",
    "GS40caraka_u:97": "vighnabhūtā yadā rogāḥ prādurbhūtāḥ śarīriṇām /",
    "GS40caraka_u:98": "tapopavāsādhyayanabrahmacaryavratāyuṣām // Car_1,1.6",
    "GS40caraka_u:99": "tadā bhūteṣvanukrośaṃ puraskṛtya maharṣayaḥ /",
    "GS40caraka_u:100": "sametāḥ puṇyakarmāṇaḥ pārśve himavataḥ śubhe // Car_1,1.7",
    "GS40caraka_u:101": "aṅgirā jamadagniśca vasiṣṭhaḥ kaśyapo bhṛguḥ /",
    "GS40caraka_u:102": "ātreyo gautamaḥ sāṃkhyaḥ pulastyo nārado'sitaḥ // Car_1,1.8",
    "GS40caraka_u:103": "agastyo vāmadevaśca mārkaṇḍeyāśvalāyanau /",
    "GS40caraka_u:104": "pārikṣirbhikṣur ātreyo bharadvājaḥ kapiñjalaḥ // Car_1,1.9",
    "GS40caraka_u:105": "viśvāmitrāśmarathyau ca bhārgavaścyavano'bhijit /",
    "GS40caraka_u:106": "gārgyaḥ śāṇḍilyakauṇḍinyau vārkṣir devalagālavau // Car_1,1.10",
    "GS40caraka_u:107": "sāṃkṛtyo baijavāpiśca kuśiko bādarāyaṇaḥ /",
    "GS40caraka_u:108": "baḍiśaḥ śaralomā ca kāpyakātyāyanāv ubhau // Car_1,1.11",
    "GS40caraka_u:109": "kāṅkāyanaḥ kaikaśeyo dhaumyo mārīcakāśyapau /",
    "GS40caraka_u:110": "śarkarākṣo hiraṇyākṣo lokākṣaḥ paiṅgireva ca // Car_1,1.12",
    "GS40caraka_u:111": "śaunakaḥ śākuneyaśca maitreyo maimatāyaniḥ /",
    "GS40caraka_u:112": "vaikhānasā vālakhilyāstathā cānye maharṣayaḥ // Car_1,1.13",
    "GS40caraka_u:113": "brahmajñānasya nidhayo damasya niyamasya ca /",
    "GS40caraka_u:114": "tapasastejasā dīptā hūyamānā ivāgnayaḥ // Car_1,1.14",
    "GS40caraka_u:115": "sukhopaviṣṭāste tatra puṇyāṃ cakruḥ kathāmimām /",
    "GS40caraka_u:116": "[{Āyurvedadīpikā}",
    "GS40caraka_u:117": "ke te maharṣaya ityāhāṅgirā ityādi // 1",
    "GS40caraka_u:118": "bahvṛṣīṇām atra kīrtanaṃ granthādau pāpakṣayahetutvena tathāyurvedasyaivaṃvidhamahāpuruṣasevitatvena sevyatvopadarśanārthaṃ ceti",
    "GS40caraka_u:119": "eṣu ca madhye kecid yāyāvarāḥ kecicchālīnāḥ kecidayonijāḥ evaṃprakārāśca sarve mīlitā boddhavyāḥ bhikṣurityātreyaviśeṣaṇaṃ vakṣyati hi tanneti bhikṣur ātreyaḥ iti // 4",
    "GS40caraka_u:120": "vaikhānasā iti karmaviśeṣaprayuktā saṃjñā // 5",
    "GS40caraka_u:121": "vālakhilyāstu svalpapramāṇāḥ kecid ṛṣayaḥ // 6",
    "GS40caraka_u:122": "nidhaya iva nidhayo 'kṣayasthānatvena // 7",
    "GS40caraka_u:123": "damo dāntatvam // 8",
    "GS40caraka_u:124": "imāmiti agre vakṣyamāṇām // 9]",
    "GS40caraka_u:125": "dharmārthakāmamokṣāṇāmārogyaṃ mūlam uttamam // Car_1,1.15",
    "GS40caraka_u:126": "rogāstasyāpahartāraḥ śreyaso jīvitasya ca /",
    "GS40caraka_u:127": "prādurbhūto manuṣyāṇāmantarāyo mahān ayam // Car_1,1.16",
    "GS40caraka_u:128": "kaḥ syātteṣāṃ śamopāya ityuktvā dhyānamāsthitāḥ /",
    "GS40caraka_u:129": "atha te śaraṇaṃ śakraṃ dadṛśurdhyānacakṣuṣā // Car_1,1.17",
    "GS40caraka_u:130": "sa vakṣyati śamopāyaṃ yathāvad amaraprabhuḥ /",
    "GS40caraka_u:131": "[{Āyurvedadīpikā}",
    "GS40caraka_u:132": "dhāraṇāddharmaḥ sa cātmasamavetaḥ kāryadarśanānumeyaḥ arthaḥ suvarṇādiḥ kāmyata ita kāmo vanitāpariṣvaṅgādiḥ mokṣaḥ saṃsāravimokṣaḥ // 1",
    "GS40caraka_u:133": "ārogyaṃ rogābhāvād dhātusāmyam // 2",
    "GS40caraka_u:134": "mūlaṃ kāraṇam // 3",
    "GS40caraka_u:135": "uttamamiti pradhānaṃ tenārogyaṃ caturvarge pradhānaṃ kāraṇaṃ rogagṛhītasya kvacidapi puruṣārthe 'samarthatvād ityuktam // 4",
    "GS40caraka_u:136_0": "tasyāpahartāra iti ārogyasyāpahartāraḥ idam eva ca rogāṇām ārogyāpaharaṇaṃ yad anarthalābhaḥ na punar utpanno rogaḥ paścād",
    "GS40caraka_u:136_1": "ārogyam apaharati bhāvābhāvayoḥ parasparābhāvātmakatvāt // 5",
    "GS40caraka_u:137_0": "śreyaso jīvitasya ceti śreyovajjīvitaṃ hitatvena sukhatvena cārthe daśamahāmūlīye vakṣyamāṇaṃ tasya jīvitasyāpahartāra iti",
    "GS40caraka_u:137_1": "yojanīyam aśreyojīvitamahitatvena duḥkhahetutayā cānupādeyam iti kṛtvā tadapaharaṇamiha noktam // 6",
    "GS40caraka_u:138": "atra sukhitajīvitopaghāto dharmādyupaghātenaiva labdhaḥ tena vayaṃ paśyāmaḥ śreyaḥśabdena sāmānye nābhyudayavācinā dharmādayo 'bhidhīyante",
    "GS40caraka_u:139": "jīvitaśabdena ca jīvitamātraṃ yato jīvitaṃ svarūpeṇaiva sarvaprāṇināṃ nirupādhyupādeyaṃ vacanaṃ hi ācakame ca brahmaṇa iyamātmā āśīḥ āyuṣmān bhūyāsam iti // 7",
    "GS40caraka_u:140": "yattvatyantaduḥkhagṛhītasya jīvitaṃ jihāsitaṃ tatra duḥkhasyātyantajihāsitasyānyathā hātum aśakyatvāt priyamapi jīvitaṃ tyaktum icchati na svarūpeṇa // 8",
    "GS40caraka_u:141": "antarāya iti dharmādisādhane boddhavyaḥ // 9",
    "GS40caraka_u:142": "ayamiti rogaprādurbhāvarūpaḥ // 10",
    "GS40caraka_u:143": "teṣāmiti rogāṇām // 11",
    "GS40caraka_u:144": "śaraṇamiti rakṣitāram // 12",
    "GS40caraka_u:145": "śaktatvācchakra ucyate // 13",
    "GS40caraka_u:146": "dhyānaṃ samādhiviśeṣaḥ tadupalabdhisādhanatvāccakṣur iva dhyānacakṣuḥ tena sa vakṣyati śamopāyaṃ yathāvad amaraprabhuḥ iti dhyānacakṣuṣā dadṛśuriti yojanā // 14]",
    "GS40caraka_u:147": "kaḥ sahasrākṣabhavanaṃ gacchet praṣṭuṃ śacīpatim // Car_1,1.18",
    "GS40caraka_u:148": "ahamarthe niyujyeyam atreti prathamaṃ vacaḥ /",
    "GS40caraka_u:149": "bharadvājo'bravīttasmādṛṣibhiḥ sa niyojitaḥ // Car_1,1.19",
    "GS40caraka_u:150": "sa śakrabhavanaṃ gatvā surarṣigaṇamadhyagam /",
    "GS40caraka_u:151": "dadarśa balahantāraṃ dīpyamānamivānalam // Car_1,1.20",
    "GS40caraka_u:152": "so 'bhigamya jayāśīrbhirabhinandya sureśvaram /",
    "GS40caraka_u:153": "provāca vinayāddhīmān ṛṣīṇāṃ vākyam uttamam // Car_1,1.21",
    "GS40caraka_u:154": "vyādhayo hi samutpannāḥ sarvaprāṇibhayaṃkarāḥ /",
    "GS40caraka_u:155": "tadbrūhi me śamopāyaṃ yathāvadamaraprabho // Car_1,1.22",
    "GS40caraka_u:156": "tasmai provāca bhagavānāyurvedaṃ śatakratuḥ /",
    "GS40caraka_u:157": "padairalpairmatiṃ buddhvā vipulāṃ paramarṣaye // Car_1,1.23",
    "GS40caraka_u:158": "[{Āyurvedadīpikā}",
    "GS40caraka_u:159": "athaiteṣu madhye bharadvājaḥ katham indram upāgamad ityāha ka ityādi // 1",
    "GS40caraka_u:160": "śacīpatim ityanena śacīsambhogavyāsaktam apyaham upāsituṃ kṣama iti bharadvājo darśayati //",
    "GS40caraka_u:161": "arthe prayojane // 3",
    "GS40caraka_u:162": "niyujyeyaṃ vyāpārayeyam // 4",
    "GS40caraka_u:163": "atreti prakṛtaprayojana eva atretiśabdo yasmādarthe // 5",
    "GS40caraka_u:164": "yathā subhikṣam ityāgataḥ yasmāt subhikṣaṃ tasmādāgata ityarthaḥ // 6",
    "GS40caraka_u:165": "niyojita iti caurādiko ṇica na hetau // 7",
    "GS40caraka_u:166": "anena prakaraṇena bharadvājasyāyurvedāgame viśeṣeṇārthitvānna preraṇamiti darśitaṃ bhavati provāceti samyaguvāca na tu praśabdaḥ prapañcārthaḥ padairalpair ityuktatvāt // 9",
    "GS40caraka_u:167_0": "kasmāt padair alpair uvācetyāha matiṃ buddhvā vipulām iti yasmād vipulamatiṃ bharadvājaṃ pratipannavān tasmāt padair alpair",
    "GS40caraka_u:167_1": "uvāceti bhāvaḥ matiś ca bahuviṣayatvenopacārād vipulety ucyate sā ca matiḥ śuśrūṣāśravaṇagrahaṇadhāraṇohāpohatattvābhiniveśavatīha",
    "GS40caraka_u:167_2": "vipulā boddhavyā",
    "GS40caraka_u:168_0": "atra cendreṇa divyadṛśā bharadvājābhiprāyam agrata eva buddhvāyurveda upadiṣṭaḥ tena bharadvājasyendrapṛcchādīha na darśitaṃ",
    "GS40caraka_u:168_1": "kiṃvā bhūtam apīndrapṛcchādi granthavistarabhayād iha na likhitam // 11]",
    "GS40caraka_u:169": "hetuliṅgauṣadhajñānaṃ svasthāturaparāyaṇam /",
    "GS40caraka_u:170": "trisūtraṃ śāśvataṃ puṇyaṃ bubudhe yaṃ pitāmahaḥ // Car_1,1.24",
    "GS40caraka_u:171": "[{Āyurvedadīpikā}",
    "GS40caraka_u:172": "yādṛśo 'sāv alpapadair upadiṣṭa āyurvedastamāha hetvityādi // 1",
    "GS40caraka_u:173": "hetuliṅgauṣadhajñānamiti hetvādīni jñāyante 'neneti hetuliṅgauṣadhajñānaṃ yāvac cāyurvedavācyaṃ tāvaddhetvādyantarbhūtam ityarthaḥ // 2",
    "GS40caraka_u:174": "hetugrahaṇena saṃnikṛṣṭaviprakṛṣṭavyādhihetugrahaṇaṃ liṅgagrahaṇena ca vyādher ārogyasya ca kṛtsnaṃ liṅgamucyate tena vyādhyārogye 'pi",
    "GS40caraka_u:175": "liṅgaśabdavācye yatastābhyāmapi hi talliṅgaṃ liṅgyata eva vakṣyati hi viṣamārambhamūlānāṃ jvara eko hi lakṣaṇam // 3",
    "GS40caraka_u:176": "viṣamārambhamūlādyair jvara eko nigadyate ityādi auṣadhagrahaṇena ca sarvapathyāvarodhaḥ //",
    "GS40caraka_u:177": "śarīraṃ cātra hetau liṅge cāntarbhavati // 5",
    "GS40caraka_u:178": "svasthāturayoḥ paramutkṛṣṭamayanaṃ mārga iti svasthāturaparāyaṇam // 6",
    "GS40caraka_u:179": "kimanyo'yaṃ hetuliṅgauṣadhajñānarūpa āyurvedo brahmabuddhādāyurvedād",
    "GS40caraka_u:180": "utānanya ityāha trisūtram ityādi // 7",
    "GS40caraka_u:181": "pitāmaho'pi yaṃ trisūtraṃ bubudhe tamindraḥ provāca // 8",
    "GS40caraka_u:182": "trīṇi hetvādīni sūtryante yasmin yena vā tantrisūtram // 9",
    "GS40caraka_u:183": "tatra sūcanāt sūtraṇāccārthasaṃtateḥ sūtram // 10",
    "GS40caraka_u:184": "etena taṃ yathā brahmā trisūtraṃ bubudhe tathaiva hetuliṅgauṣadhajñānam indraḥ provācetyaviplutamāgamaṃ darśayati // 11",
    "GS40caraka_u:185": "bubudha iti na kṛtavān // 12",
    "GS40caraka_u:186": "ata evoktaṃ śāśvataṃ nityam ityarthaḥ // 13",
    "GS40caraka_u:187": "tacca nityatvaṃ sūtrasthānānte vyutpādanīyam // 14]",
    "GS40caraka_u:188": "so 'nantapāraṃ triskandhamāyurvedaṃ mahāmatiḥ /",
    "GS40caraka_u:189": "yathāvadacirāt sarvaṃ bubudhe tanmanā muniḥ // Car_1,1.25",
    "GS40caraka_u:190": "tenāyur amitaṃ lebhe bharadvājaḥ sukhānvitam /",
    "GS40caraka_u:191": "ṛṣibhyo'nadhikaṃ tacca śaśaṃsānavaśeṣayan // Car_1,1.26",
    "GS40caraka_u:192": "[{Āyurvedadīpikā}",
    "GS40caraka_u:193": "athoddiṣṭam āyurvedaṃ kathaṃ gṛhītavān bharadvāja ityāha so 'nantetyādi //",
    "GS40caraka_u:194_0": "avidyamānāv antapārau yasyāsāv anantapāraḥ atra pāraśabdena gobalīvardanyāyenādir ucyate pāraśabdo hy ubhayor api nadīkūlayor",
    "GS40caraka_u:194_1": "vivakṣāvaśād vartate kiṃvā ananto mokṣaḥ pāram utkṛṣṭaṃ phalaṃ yasyāyurvedasyāsāv anantapāraḥ // 2",
    "GS40caraka_u:195": "vakṣyati hi cikitsā tu naiṣṭhikī yā vinopadhām iti // 3",
    "GS40caraka_u:196": "atra naiṣṭhikī mokṣasādhanahetuḥ // 4",
    "GS40caraka_u:197": "trayo hetvādayaḥ skandharūpā yasya sa triskandhaḥ skandhaśca sthūlāvayavaḥ pravibhāgo vā //",
    "GS40caraka_u:198": "tatraivāyurvedagrahaṇe mano yasya sa tanmanāḥ // 6",
    "GS40caraka_u:199": "mananājjñānaprakarṣaśālitvān muniḥ // 7",
    "GS40caraka_u:200": "etena yasmādayaṃ mahāmatis tanmanāḥ muniśca tenānantapāramapyāyurvedaṃ hetvādiskandhatrayamālambanaṃ kṛtvā yathāvadacirādeva pratipannavān ityāśayaḥ // 8",
    "GS40caraka_u:201": "acirāditi acireṇa // 9",
    "GS40caraka_u:202": "atra ca yathā brahmā trisūtraṃ bubudhe yathā cendro hetuliṅgauṣadhajñānaṃ provāca tathaiva bharadvājo'pi triskandhaṃ taṃ bubudhe",
    "GS40caraka_u:203": "ityanenāyurvedasyāviplutāgamatvam upadarśyate tena trisūtratriskandhayor na punaruktiḥ //",
    "GS40caraka_u:204": "teneti indrād gṛhītenāyurvedena // 11",
    "GS40caraka_u:205": "amitamiti amitamivāmitam atidīrghatvāt // 12",
    "GS40caraka_u:206_0": "āyuḥśabdaścāyuḥkāraṇe rasāyanajñāne boddhavyaḥ yenottarakālaṃ hi rasāyanopayogād ayaṃ bharadvājo'mitamāyuravāpsyati na ṛṣibhya",
    "GS40caraka_u:206_1": "āyurvedakathanāt pūrvaṃ rasāyanamācarati sma kiṃvā sarvaprāṇyupakārārthādhītāyurvedajanitadharmavaśāt tatkālam evāmitamāyur",
    "GS40caraka_u:207": "lebhe bharadvāja iti boddhavyam // 13",
    "GS40caraka_u:208": "tacceti śrutaṃ yadā tamiti pāṭhaḥ tadā tam āyurvedam // 14",
    "GS40caraka_u:209": "anavaśeṣayanniti kārtsnyenetyarthaḥ // 15",
    "GS40caraka_u:210": "āyurvedam adhītyānantaram evāyaṃ tamṛṣibhyo dattavān // 16]",
    "GS40caraka_u:211": "ṛṣayaśca bharadvājājjagṛhus taṃ prajāhitam /",
    "GS40caraka_u:212": "dīrghamāyuścikīrṣanto vedaṃ vardhanamāyuṣaḥ // Car_1,1.27",
    "GS40caraka_u:213": "maharṣayaste dadṛśuryathāvajjñānacakṣuṣā /",
    "GS40caraka_u:214": "sāmānyaṃ ca viśeṣaṃ ca guṇān dravyāṇi karma ca // Car_1,1.28",
    "GS40caraka_u:215": "samavāyaṃ ca tajjñātvā tantroktaṃ vidhimāsthitāḥ /",
    "GS40caraka_u:216": "lebhire paramaṃ śarma jīvitaṃ cāpyanitvaram // Car_1,1.29",
    "GS40caraka_u:217": "[{Āyurvedadīpikā}",
    "GS40caraka_u:218": "dīrghamāyuścikīrṣanta iti prāṇinām ātmanaś ca // 1",
    "GS40caraka_u:219": "jñānārthaṃ jñānarūpaṃ vā cakṣur jñānacakṣuḥ tena jñānacakṣuṣā // 2",
    "GS40caraka_u:220": "gṛhītena tenāyurvedena kiṃ dadṛśurityāha sāmānyaṃ cetyādi // 3",
    "GS40caraka_u:221": "eṣāṃ cottaratra lakṣaṇaṃ ṣaṇṇāṃ padārthānāṃ viśvarūpāṇāṃ bhaviṣyati tenaitat tatraiva vyākaraṇīyam tad iti sāmānyādi // 5",
    "GS40caraka_u:222": "tantroktaṃ vidhim iti apathyaparihārapathyopādānarūpam // 6",
    "GS40caraka_u:223": "śarma sukham // 7",
    "GS40caraka_u:224": "param iti duḥkhānākrāntam // 8",
    "GS40caraka_u:225": "anitvaram iti agatvaram // 9]",
    "GS40caraka_u:226": "atha maitrīparaḥ puṇyamāyurvedaṃ punarvasuḥ /",
    "GS40caraka_u:227": "śiṣyebhyo dattavān ṣaḍbhyaḥ sarvabhūtānukampayā // Car_1,1.30",
    "GS40caraka_u:228": "agniveśaśca bhelaś ca jatūkarṇāḥ parāśaraḥ /",
    "GS40caraka_u:229": "hārītaḥ kṣārapāṇiśca jagṛhustanmunervacaḥ // Car_1,1.31",
    "GS40caraka_u:230": "[{Āyurvedadīpikā}",
    "GS40caraka_u:231": "athetyādinā bharadvājaśiṣyasyātreyasya punarvasvaparanāmno",
    "GS40caraka_u:232": "'gniveśādigurutāṃ darśayati // 1",
    "GS40caraka_u:233_0": "atra kecidbharadvājātreyayoraikyaṃ manyante tanna bharadvājasaṃjñayā ātreyasya kvacid api tantrapradeśe 'kīrtanāt hārīte",
    "GS40caraka_u:233_1": "cātreyādigurutayā bharadvāja uktaḥ śakrād aham adhītavān ityādinā mattaḥ punarasaṃkhyeyās trisūtraṃ triprayojanam // 2",
    "GS40caraka_u:234": "atrātreyādiparyantā viduḥ sapta maharṣayaḥ // 3",
    "GS40caraka_u:235": "ātreyāddhārīta ṛṣir ityantena // 4",
    "GS40caraka_u:236": "vāgbhaṭena tu yaduktaṃ brahmā smṛtvāyuṣo vedaṃ prajāpatim ajigrahat // 5",
    "GS40caraka_u:237": "so 'śvinau tau sahasrākṣaṃ so 'triputrādikān munīn vā ityanenātreyasyendraśiṣyatvaṃ tadāyurvedasamutthānīyarasāyanapāde ādiśabdena vakṣyamāṇendraśiṣyatāyogāt samarthanīyam // 6",
    "GS40caraka_u:238": "tatra hīndreṇa punarmaharṣīṇām āyurveda upadiṣṭa iti vaktavyam // 7",
    "GS40caraka_u:239": "maitrīparo maitrīpradhānaḥ maitrī ca sarvaprāṇiṣvātmanīva buddhiḥ // 8]",
    "GS40caraka_u:240": "buddher viśeṣas tatrāsīnnopadeśāntaraṃ muneḥ /",
    "GS40caraka_u:241": "tantrasya kartā prathamam agniveśo yato 'bhavat // Car_1,1.32",
    "GS40caraka_u:242": "atha bhelādayaś cakruḥ svaṃ svaṃ tantraṃ kṛtāni ca /",
    "GS40caraka_u:243": "śrāvayāmāsur ātreyaṃ sarṣisaṃghaṃ sumedhasaḥ // Car_1,1.33",
    "GS40caraka_u:244": "śrutvā sūtraṇam arthānām ṛṣayaḥ puṇyakarmaṇām /",
    "GS40caraka_u:245": "yathāvat sūtritam iti prahṛṣṭās te 'numenire // Car_1,1.34",
    "GS40caraka_u:246": "sarva evāstuvaṃs tāṃś ca sarvabhūtahitaiṣiṇaḥ /",
    "GS40caraka_u:247": "sādhu bhūteṣvanukrośa ityuccair abruvan samam // Car_1,1.35",
    "GS40caraka_u:248": "taṃ puṇyaṃ śuśruvuḥ śabdaṃ divi devarṣayaḥ sthitāḥ /",
    "GS40caraka_u:249": "sāmarāḥ paramarṣīṇāṃ śrutvā mumudire param // Car_1,1.36",
    "GS40caraka_u:250": "aho sādhviti nirghoṣo lokāṃs trīn anvavādayat /",
    "GS40caraka_u:251": "nabhasi snigdhagambhīro harṣādbhūtair udīritaḥ // Car_1,1.37",
    "GS40caraka_u:252": "śivo vāyur vavau sarvā bhābhir unmīlitā diśaḥ /",
    "GS40caraka_u:253": "nipetuḥ sajalāś caiva divyāḥ kusumavṛṣṭayaḥ // Car_1,1.38",
    "GS40caraka_u:254": "athāgniveśapramukhān viviśur jñānadevatāḥ /",
    "GS40caraka_u:255": "buddhiḥ siddhiḥ smṛtir medhā dhṛtiḥ kīrtiḥ kṣamādayaḥ // Car_1,1.39",
    "GS40caraka_u:256": "tāni cānumatānyeṣām tantrāṇi paramarṣibhiḥ /",
    "GS40caraka_u:257": "bhavāya bhūtasaṃghānāṃ pratiṣṭhāṃ bhuvi lebhire // Car_1,1.40",
    "GS40caraka_u:258": "hitāhitaṃ sukhaṃ duḥkham āyus tasya hitāhitam /",
    "GS40caraka_u:259": "mānaṃ ca tacca yatroktam āyurvedaḥ sa ucyate // Car_1,1.41",
    "GS40caraka_u:260": "śarīrendriyasattvātmasaṃyogo dhāri jīvitam /",
    "GS40caraka_u:261": "nityagaś cānubandhaś ca paryāyair āyur ucyate // Car_1,1.42",
    "GS40caraka_u:262": "tasyāyuṣaḥ puṇyatamo vedo vedavidāṃ mataḥ /",
    "GS40caraka_u:263": "vakṣyate yan manuṣyāṇāṃ lokayor ubhayor hitam // Car_1,1.43",
    "GS40caraka_u:264": "Carakasaṃhitā, Sūtrasthāna, 12",
    "GS40caraka_u:265": "athāto vātakalākalīyam adhyāyaṃ vyākhyāsyāmaḥ // Car_1,12.1",
    "GS40caraka_u:266": "iti ha smāha bhagavānātreyaḥ // Car_1,12.2",
    "GS40caraka_u:267": "[{Āyurvedadīpikā}",
    "GS40caraka_u:268_0": "pūrvādhyāye rogāḥ svarūpamārgabāhyakāraṇabheṣajair abhihitāḥ upayuktajñānās tatkāraṇavātādayo bahuvācyatvān noktāḥ ataḥ samprati",
    "GS40caraka_u:268_1": "pṛthakprakaraṇe te 'bhidhīyante vātakalākalīye tatrāpi prādhānyād vāyureva prathamamucyate /",
    "GS40caraka_u:269_0": "kalā guṇaḥ yaduktaṃ ṣoḍaśakalam iti akalā guṇaviruddho doṣaḥ tena vātakalākalīyo vātaguṇadoṣīya ityarthaḥ yadi vā kalā sūkṣmo",
    "GS40caraka_u:269_1": "bhāgas tasyāpi kalā kalākalā tasyāpi sūkṣmo bhāga ityarthaḥ vātakalākalājñānamadhikṛtya parasparamatāni jijñāsamānāḥ samupaviśya",
    "GS40caraka_u:269_2": "maharṣayaḥ papracchuranyo'nyaṃ kiṃguṇo vāyuḥ kimasya prakopaṇam upaśamanāni vāsya kāni kathaṃ cainam asaṃghātavantam anavasthitam",
    "GS40caraka_u:269_3": "anāsādya",
    "GS40caraka_u:270": "prakopaṇapraśamanāni prakopayanti praśamayanti vā kāni cāsya kupitākupitasya śarīrāśarīracarasya śarīreṣu carataḥ karmāṇi bahiḥśarīrebhyo veti // Car_1,12.3",
    "GS40caraka_u:271": "[{Āyurvedadīpikā}",
    "GS40caraka_u:272": "atrānekarṣivacanarūpatayā vātādiguṇavacanaṃ bahvṛṣisammatidarśanārthaṃ tantradharmaitihyayuktatvakaraṇārthaṃ ca /",
    "GS40caraka_u:273": "asaṃghātamiti pittaśleṣmavad avayavasaṃghātarahitam /",
    "GS40caraka_u:274": "anavasthitamiti calasvabhāvam /",
    "GS40caraka_u:275": "anāsādyeti calatvenānibiḍāvayatvena ceti mantavyam // 1]",
    "GS40caraka_u:276": "atrovāca kuśaḥ sāṃkṛtyāyanaḥ rūkṣalaghuśītadāruṇakharaviśadāḥ ṣaḍime vātaguṇā bhavanti //",
    "GS40caraka_u:277": "[{Āyurvedadīpikā}",
    "GS40caraka_u:278": "rūkṣādayo bhāvapradhānāḥ tena rūkṣatvādayo guṇā mantavyāḥ /",
    "GS40caraka_u:279": "dāruṇatvaṃ calatvaṃ calatvāt evaṃ dīrghaṃjīvitīyoktaṃ calatvamuktaṃ bhavati yadi vā dāruṇatvaṃ śoṣaṇatvātkāṭhinyaṃ karotīti /]",
    "GS40caraka_u:280_0": "tacchrutvā vākyaṃ kumāraśirā bharadvāja uvāca evametadyathā bhagavānāha eta eva vātaguṇā bhavanti sa tv evaṃguṇair evaṃdravyair",
    "GS40caraka_u:280_1": "evamprabhāvaiśca karmabhirabhyasyamānair vāyuḥ prakopamāpadyate samānaguṇābhyāso hi dhātūnāṃ vṛddhikāraṇamiti // Car_1,12.5",
    "GS40caraka_u:281": "[{Āyurvedadīpikā}",
    "GS40caraka_u:282": "kumāraśirā iti bharadvājaviśeṣaṇam ātreyagurubharadvājaniṣedhārtham /",
    "GS40caraka_u:283": "evamprabhāvairiti prabhāvād raukṣyādikārakair dhāvanajāgaraṇādibhiḥ prabhāvābhidhānaṃ ca karmaṇāṃ nirguṇatvāt /",
    "GS40caraka_u:284": "abhyasyamānairiti asakṛtprayuktaiḥ // 1]",
    "GS40caraka_u:285_0": "tacchrutvā vākyaṃ kāṅkāyano vāhlīkabhiṣag uvāca evametadyathā bhagavānāha etānyeva vātaprakopaṇāni bhavanti ato viparītāni",
    "GS40caraka_u:285_1": "vātasya praśamanāni bhavanti prakopaṇaviparyayo hi dhātūnāṃ praśamakāraṇamiti tacchrutvā vākyaṃ baḍiśo dhāmārgava uvāca evametadyathā",
    "GS40caraka_u:285_2": "bhagavānāha etānyeva vātaprakopapraśamanāni bhavanti /",
    "GS40caraka_u:286_0": "yathā hy enam asaṃghātam anavasthitamanāsādya prakopaṇapraśamanāni prakopayanti praśamayanti vā tathānuvyākhyāsyāmaḥ vātaprakopaṇāni",
    "GS40caraka_u:286_1": "khalu rūkṣalaghuśītadāruṇakharaviśadaśuṣirakarāṇi śarīrāṇāṃ tathāvidheṣu śarīreṣu vāyurāśrayaṃ gatvāpyāyamānaḥ prakopamāpadyate",
    "GS40caraka_u:286_2": "vātapraśamanāni punaḥ snigdhagurūṣṇaślakṣṇamṛdupicchilaghanakarāṇi śarīrāṇāṃ tathāvidheṣu śarīreṣu vāyur asajyamānaś caran",
    "GS40caraka_u:286_3": "praśāntimāpadyate // Car_1,12.7",
    "GS40caraka_u:287": "[{Āyurvedadīpikā}",
    "GS40caraka_u:288": "śarīrāṇāmiti śarīrāvayavānām /",
    "GS40caraka_u:289": "śuṣirakarāṇi randhrakarāṇi /",
    "GS40caraka_u:290": "āśrayamiti samānaguṇasthānam /",
    "GS40caraka_u:291": "āpyāyamānaḥ cīyamānaḥ /",
    "GS40caraka_u:292": "dāruṇaviparīto mṛduḥ śuṣiraviparīto ghanaḥ /",
    "GS40caraka_u:293": "asajyamānaḥ anavatiṣṭhamānaḥ kṣīyamāṇāvayava iti yāvat /",
    "GS40caraka_u:294_0": "etenaitaduktaṃ bhavati yadyapi vāyunā vātakāraṇānāṃ vātaśamanānāṃ vā tathā sambandho nāsti tathāpi śarīrasambaddhais tair",
    "GS40caraka_u:294_1": "vātasya śarīracāriṇaḥ sambandho bhavati tataśca vātasya samānaguṇayogādvṛddhir viparītaguṇayogācca hrāsa upapanna eveti //",
    "GS40caraka_u:294_2": "1]",
    "GS40caraka_u:295": "tacchrutvā baḍiśavacanam avitatham ṛṣigaṇair anumatamuvāca vāyorvido rājarṣiḥ evametat sarvam anapavādaṃ yathā bhagavānāha /",
    "GS40caraka_u:296_0": "yāni tu khalu vāyoḥ kupitākupitasya śarīrāśarīracarasya śarīreṣu carataḥ karmāṇi bahiḥśarīrebhyo vā bhavanti teṣāmavayavān",
    "GS40caraka_u:296_1": "pratyakṣānumānopadeśaiḥ sādhayitvā namaskṛtya vāyave yathāśakti pravakṣyāmaḥ vāyustantrayantradharaḥ prāṇodānasamānavyānāpānātmā",
    "GS40caraka_u:296_2": "pravartakaś ceṣṭānām uccāvacānāṃ niyantā praṇetā ca manasaḥ sarvendriyāṇām udyojakaḥ sarvendriyānām abhivoḍhā sarvaśarīradhātuvyūhakaraḥ",
    "GS40caraka_u:296_3": "saṃdhānakaraḥ śarīrasya pravartako vācaḥ prakṛtiḥ sparśaśabdayoḥ śrotrasparśanayormūlaṃ harṣotsāhayor yoniḥ samīraṇo'gneḥ",
    "GS40caraka_u:296_4": "doṣasaṃśoṣaṇaḥ kṣeptā bahirmalānāṃ",
    "GS40caraka_u:297": "sthūlāṇusrotasāṃ bhettā kartā garbhākṛtīnām āyuṣo'nuvṛttipratyayabhūto",
    "GS40caraka_u:298": "bhavatyakupitaḥ /",
    "GS40caraka_u:299_0": "kupitastu khalu śarīre śarīraṃ nānāvidhairvikārair upatapati balavarṇasukhāyuṣām upaghātāya mano vyāharṣayati sarvendriyāṇy",
    "GS40caraka_u:299_1": "upahanti vinihanti garbhān vikṛtimāpādayaty atikālaṃ vā dhārayati bhayaśokamohadainyātipralāpāñ janayati prāṇāṃścoparuṇaddhi /",
    "GS40caraka_u:300_0": "prakṛtibhūtasya khalvasya loke carataḥ karmāṇīmāni bhavanti tadyathā dharaṇīdhāraṇaṃ jvalanojjvālanam ādityacandranakṣatragrahagaṇānāṃ",
    "GS40caraka_u:300_1": "saṃtānagatividhānaṃ sṛṣṭiśca meghānām apāṃ visargaḥ pravartanaṃ srotasāṃ puṣpaphalānāṃ cābhinirvartanam udbhedanaṃ caudbhidānām",
    "GS40caraka_u:300_2": "ṛtūnāṃ pravibhāgaḥ vibhāgo dhātūnāṃ dhātumānasaṃsthānavyaktiḥ bījābhisaṃstāraḥ śasyābhivardhanam avikledopaśoṣaṇe avaikārikavikāraśceti",
    "GS40caraka_u:300_3": "prakupitasya khalvasya lokeṣu carataḥ karmāṇīmāni bhavanti tadyathā śikhariśikharāvamathanam unmathanamanokahānām utpīḍanaṃ",
    "GS40caraka_u:300_4": "sāgarāṇām udvartanaṃ sarasāṃ pratisaraṇamāpagānām ākampanaṃ ca bhūmeḥ ādhamanam ambudānāṃ nīhāranirhrādapāṃśusikatāmatsyabhekoragakṣārarudhirāśmāśanivisargaḥ",
    "GS40caraka_u:300_5": "vyāpādanaṃ ca ṣaṇṇāmṛtūnāṃ śasyānāmasaṃghātaḥ bhūtānāṃ copasargaḥ bhāvānāṃ cābhāvakaraṇaṃ caturyugāntakarāṇāṃ meghasūryānalānilānāṃ",
    "GS40caraka_u:300_6": "visargaḥ sa hi",
    "GS40caraka_u:301_0": "bhagavān prabhavaścāvyayaśca bhūtānāṃ bhāvābhāvakaraḥ sukhāsukhayor vidhātā mṛtyuḥ yamaḥ niyantā prajāpatiḥ aditiḥ viśvakarmā",
    "GS40caraka_u:301_1": "viśvarūpaḥ sarvagaḥ sarvatantrāṇāṃ vidhātā bhāvānāmaṇuḥ vibhuḥ viṣṇuḥ krāntā lokānāṃ vāyureva bhagavāniti // Car_1,12.8",
    "GS40caraka_u:302": "[{Āyurvedadīpikā}",
    "GS40caraka_u:303": "śarīrāśarīracarasyeti vātasvarūpakathanaṃ tena śarīreṣu carata iti bahiḥ śarīrebhyo veti ca punaruktaṃ na bhavati // 1",
    "GS40caraka_u:304": "atrāvayavāniti vadan kārtsnyābhidhānamaśakyaṃ bahuprapañcatvāditi darśayati // 2",
    "GS40caraka_u:305": "sādhayitvā pratipādya // 3",
    "GS40caraka_u:306": "vātakarmasu pratyakṣāṇi vacanādīni manaḥpreraṇādyanumeyaṃ garbhākṛtikaraṇādyāgamagamyam //",
    "GS40caraka_u:307": "tantraṃ śarīraṃ yad uktaṃ tantrayantreṣu bhinneṣu tamo'ntyaṃ pravivikṣatām iti tadeva yantraṃ yadi vā tantrasya yantraṃ saṃdhayaḥ // 5",
    "GS40caraka_u:308": "prāṇādyātmā prāṇādisvarūpaḥ // 6",
    "GS40caraka_u:309": "ceṣṭāviśeṣaṇam uccāvacānāṃ vividhānām ityarthaḥ kiṃvā śubhāśubhānāmityarthaḥ // 7",
    "GS40caraka_u:310": "niyantā anīpsite viṣaye pravartamānasya manasaḥ praṇetā ca manasa evepsite",
    "GS40caraka_u:311": "'rthe // 8",
    "GS40caraka_u:312": "udyojakaḥ prerakaḥ kiṃvā udyogakāraka iti pāṭhaḥ so 'pyabhinnārthaḥ // 9",
    "GS40caraka_u:313": "abhivoḍhevābhivoḍhā sarvendriyārthagrāhakatvena taccāsya vāyumayena sparśanendriyeṇa sarvendriyāṇāṃ vyāpakatvāt pūrvādhyāyapratipāditena nyāyena boddhavyam // 10",
    "GS40caraka_u:314": "vyūhakaraḥ saṃghātakaro racanākara iti yāvat // 11",
    "GS40caraka_u:315": "prakṛtiḥ kāraṇaṃ śabdakāraṇatvaṃ ca vāyornityam ākāśānupraveśāt uktaṃ hi khādīnyabhidhāya teṣāmekaguṇaḥ pūrvo guṇavṛddhiḥ pare pare iti // 12",
    "GS40caraka_u:316": "tathā punaruktaṃ khādīnyabhidhāya viṣṭaṃ hy aparaṃ pareṇa iti // 13",
    "GS40caraka_u:317": "śravaṇamūlatvaṃ vāyoḥ karṇaśaṣkulīracanāviśeṣe vyāpriyamāṇatvāt mūlaṃ pradhānakāraṇam // 14",
    "GS40caraka_u:318": "utsāhaḥ kāryeṣūdyogo manasaḥ // 15",
    "GS40caraka_u:319": "yoniḥ abhivyaktikāraṇam // 16",
    "GS40caraka_u:320": "doṣasaṃśoṣaṇaḥ śarīrakledasaṃśoṣaṇaḥ // 17",
    "GS40caraka_u:321": "bhettā kartā etacca śarīrotpattikāle // 18",
    "GS40caraka_u:322": "bhūtaśabdaḥ svarūpavacanaḥ // 19",
    "GS40caraka_u:323": "upaghātāyeti chedaḥ // 20",
    "GS40caraka_u:324": "garbhāniti vikṛtim āpādayatyatikālaṃ dhārayatītyanena ca sambadhyate // 21",
    "GS40caraka_u:325": "ādityādīnāṃ saṃtānenāvicchedena gatividhānaṃ saṃtānagatividhānam // 22",
    "GS40caraka_u:326": "srotasāmiti nadīnām // 23",
    "GS40caraka_u:327": "pravibhāgo vibhaktalakṣaṇam // 24",
    "GS40caraka_u:328": "dhātūnāmiti pṛthivyādīnāṃ dhātavaḥ kāryadravyāṇi prastarādīni mānaṃ parimāṇaṃ saṃsthānamākṛtiḥ tayorvyaktirabhivyaktiḥ tatra kāraṇamiti yāvat",
    "GS40caraka_u:329": "bījasya śālyādeḥ abhisaṃskāro'ṅkurajananaśaktiḥ // 26",
    "GS40caraka_u:330": "avikledaḥ pākakālād arvāg aviklinnatvam upaśoṣaṇaṃ ca pākena yavādīnāmārdrāṇāmeva avikledopaśoṣaṇe śasyānāmeva // 27",
    "GS40caraka_u:331": "avaikārikavikāreṇa sarvasminneva jagati prakṛtirūpe kāraṇatvaṃ brūte // 28",
    "GS40caraka_u:332": "śikharī parvataḥ // 29",
    "GS40caraka_u:333": "anokaho vṛkṣaḥ // 30",
    "GS40caraka_u:334": "ūrdhvaṃ vartanam udvartanam // 31",
    "GS40caraka_u:335": "pratisaraṇaṃ pratīpagamanam // 32",
    "GS40caraka_u:336": "visarjanaṃ visargaḥ sa ca pṛthaṅnīhārādibhiḥ sambadhyate nīhāraḥ śiśirasamūhaḥ nirhrādo meghaṃ vinā garjitam aśaniḥ vajrabhedo'gniḥ // 33",
    "GS40caraka_u:337": "asaṃghātaḥ anutpādo 'nupacayo vā // 34",
    "GS40caraka_u:338": "upasargaḥ marakādiprādurbhāvaḥ // 35",
    "GS40caraka_u:339": "meghasūryetyādau visargaḥ sṛṣṭiḥ // 36",
    "GS40caraka_u:340": "vāyur iha devatārūpo'bhipretaḥ tena tasya bhūtalacaturyugāntakarānilakaraṇamaviruddham evaṃ yadanyad apy anupapadyamānaṃ vāyos tadapi devatārūpatvenaiva samādheyam // 37",
    "GS40caraka_u:341": "samprati sāmānyena punaḥ kupitākupitasya vāyoḥ svarūpamucyate sa hi bhagavānityādi // 38",
    "GS40caraka_u:342": "prabhavaḥ kāraṇam // 39",
    "GS40caraka_u:343": "avyayaḥ akṣayaḥ // 40",
    "GS40caraka_u:344": "bhūtānām ityuttareṇa sambadhyate // 41",
    "GS40caraka_u:345": "mṛtyuyamādibhedāścāgame jñeyāḥ // 42",
    "GS40caraka_u:346_0": "sarvatantrāṇāṃ sarvakarmaṇāṃ tantraśabdaḥ karmavacano'pyasti yaduktaṃ vastistantrāṇāṃ karmaṇāmityarthaḥ tacchrutvā vāyorvidavaco",
    "GS40caraka_u:346_1": "marīciruvāca yadyapyevam etat kimarthasyāsya vacane vijñāne vā sāmarthyamasti bhiṣagvidyāyāṃ bhiṣagvidyām adhikṛtyeyaṃ kathā",
    "GS40caraka_u:346_2": "pravṛtteti // Car_1,12.9",
    "GS40caraka_u:347": "vāyorvida uvāca bhiṣak pavanam atibalam atiparuṣam atiśīghrakāriṇam ātyayikaṃ cen nānuniśāmyet sahasā prakupitam atiprayataḥ",
    "GS40caraka_u:348": "kathamagre'bhirakṣitumabhidhāsyati prāgevainam atyayabhayāt vāyoryathārthā",
    "GS40caraka_u:349": "stutir api bhavatyārogyāya balavarṇavivṛddhaye varcasvitvāyopacayāya jñānopapattaye paramāyuḥprakarṣāya ceti // Car_1,12.10",
    "GS40caraka_u:350_0": "marīciruvāca agnireva śarīre pittāntargataḥ kupitākupitaḥ śubhāśubhāni karoti tadyathā paktimapaktiṃ darśanamadarśanaṃ mātrāmātratvam",
    "GS40caraka_u:350_1": "ūṣmaṇaḥ prakṛtivikṛtivarṇau śauryaṃ bhayaṃ krodhaṃ harṣaṃ mohaṃ prasādam ityevamādīni cāparāṇi dvaṃdvānīti // Car_1,12.11",
    "GS40caraka_u:351": "[{Āyurvedadīpikā}",
    "GS40caraka_u:352_0": "pittāntargata iti vacanena śarīre jvālādiyuktavahniniṣedhena pittoṣmarūpasya vahneḥ sadbhāvaṃ darśayati na tu pittādabhedaṃ",
    "GS40caraka_u:352_1": "pitte nāgnimāndyasya grahaṇyadhyāye vakṣyamāṇatvāt tathā pittaharasya sarpiṣo'gnivardhanatvenoktatvāt // 1",
    "GS40caraka_u:353_0": "paktimapaktimiti avikṛtivikṛtibhedena pācakasyāgneḥ karma darśanādarśane netragatasyālocakasya ūṣmaṇo mātrāmātratvaṃ varṇabhedau",
    "GS40caraka_u:353_1": "ca tvaggatasya bhrājakasya bhayaśauryādayo hṛdayasthasya sādhakasya rañjakasya tu bahiḥsphuṭakāryādarśanād udāharaṇaṃ na",
    "GS40caraka_u:353_2": "kṛtam // 2]",
    "GS40caraka_u:354_0": "tacchrutvā marīcivacaḥ kāpya uvāca soma eva śarīre śleṣmāntargataḥ kupitākupitaḥ śubhāśubhāni karoti tadyathā dārḍhyaṃ śaithilyamupacayaṃ",
    "GS40caraka_u:354_1": "kārśyam utsāhamālasyaṃ vṛṣatāṃ klībatāṃ jñānamajñānaṃ buddhiṃ mohamevamādīni cāparāṇi dvaṃdvānīti // Car_1,12.12",
    "GS40caraka_u:355": "[{Āyurvedadīpikā}",
    "GS40caraka_u:356": "somo jaladevatā yadi vā candraḥ // 1]",
    "GS40caraka_u:357_0": "tacchrutvā kāpyavaco bhagavān punarvasurātreya uvāca sarva eva bhavantaḥ samyag āhur anyatraikāntikavacanāt sarva eva khalu",
    "GS40caraka_u:357_1": "vātapittaśleṣmāṇaḥ prakṛtibhūtāḥ puruṣamavyāpannendriyaṃ balavarṇasukhopapannam āyuṣā mahatopapādayanti samyagevācaritā dharmārthakāmā",
    "GS40caraka_u:357_2": "iva niḥśreyasena mahatā",
    "GS40caraka_u:358": "puruṣamiha cāmuṣmiṃś ca loke vikṛtāstvenaṃ mahatā viparyayeṇopapādayanti kratavas traya iva vikṛtimāpannā lokamaśubhenopaghātakāla iti //",
    "GS40caraka_u:359": "tadṛṣayaḥ sarva evānumenire vacanamātreyasya bhagavato'bhinananduś ceti //",
    "GS40caraka_u:360": "tadātreyavacaḥ śrutvā sarva evānumenire /",
    "GS40caraka_u:361": "ṛṣayo'bhinananduśca yathendravacanaṃ surāḥ // Car_1,12.15",
    "GS40caraka_u:362": "guṇāḥ ṣaḍ dvividho hetur vividhaṃ karma yat punaḥ /",
    "GS40caraka_u:363": "vāyoścaturvidhaṃ karma pṛthak ca kaphapittayoḥ // Car_1,12.16",
    "GS40caraka_u:364": "maharṣīṇāṃ matiryā yā punarvasumatiśca yā /",
    "GS40caraka_u:365": "kalākalīye vātasya tat sarvaṃ saṃprakāśitam // Car_1,12.17",
    "GS40caraka_u:366": "Carakasaṃhitā, Sūtrasthāna, 26 [Ātreyabhadrakāpyīya]",
    "GS40caraka_u:367": "athāta ātreyabhadrakāpyīyam adhyāyaṃ vyākhyāsyāmaḥ // Car_1,26.1",
    "GS40caraka_u:368": "iti ha smāha bhagavānātreyaḥ // Car_1,26.2",
    "GS40caraka_u:369": "[{Āyurvedadīpikā}",
    "GS40caraka_u:370": "hitāhitaikadeśam abhidhāya kṛtsnadravyahitāhitatvajñānārthaṃ rasavīryavipākābhidhāyaka ātreyabhadrakāpyīyo 'bhidhīyate // 1",
    "GS40caraka_u:371": "tatrāpi vipākādīnāmapi rasenaiva prāyo lakṣaṇīyatvādrasaprakaraṇam ādau kṛtam // 2]",
    "GS40caraka_u:372": "ātreyo bhadrakāpyaśca śākunteyas tathaiva ca /",
    "GS40caraka_u:373": "pūrṇākṣaścaiva maudgalyo hiraṇyākṣaśca kauśikaḥ // Car_1,26.3",
    "GS40caraka_u:374": "yaḥ kumāraśirā nāma bharadvājaḥ sa cānaghaḥ /",
    "GS40caraka_u:375": "śrīmān vāyorvidaścaiva rājā matimatāṃ varaḥ // Car_1,26.4",
    "GS40caraka_u:376": "nimiśca rājā vaideho baḍiśaśca mahāmatiḥ /",
    "GS40caraka_u:377": "kāṅkāyanaśca vāhlīko vāhlīkabhiṣajāṃ varaḥ // Car_1,26.5",
    "GS40caraka_u:378": "ete śrutavayovṛddhā jitātmāno maharṣayaḥ /",
    "GS40caraka_u:379": "vane caitrarathe ramye samīyurvijihīrṣavaḥ // Car_1,26.6",
    "GS40caraka_u:380": "teṣāṃ tatropaviṣṭānām iyamarthavatī kathā /",
    "GS40caraka_u:381": "babhūvārthavidāṃ samyagrasāhāraviniścaye // Car_1,26.7",
    "GS40caraka_u:382": "[{Āyurvedadīpikā}",
    "GS40caraka_u:383": "munimataiḥ pūrvapakṣaṃ kṛtvā siddhāntavyavasthāpanaṃ śiṣyavyutpattyartham // 1",
    "GS40caraka_u:384": "rasenāhāraviniścayo rasāhāraviniścayaḥ kiṃvā ayaṃ rasaviniścayaḥ tathā paraṃ cāto vipākānām ityādirāhāraviniścayaḥ // 2]",
    "GS40caraka_u:385": "eka eva rasa ityuvāca bhadrakāpyaḥ yaṃ pañcānām indriyārthānām anyatamaṃ jihvāvaiṣayikaṃ bhāvamācakṣate kuśalāḥ sa punarudakādananya iti /",
    "GS40caraka_u:386": "dvau rasāv iti śākunteyo brāhmaṇaḥ chedanīya upaśamanīyaśceti /",
    "GS40caraka_u:387": "trayo rasā iti pūrṇākṣo maudgalyaḥ chedanīyopaśamanīyasādhāraṇā iti /",
    "GS40caraka_u:388": "catvāro rasā iti hiraṇyākṣaḥ kauśikaḥ svādurhitaśca svādur ahitaś cāsvādur hitaścāsvādur ahitaśceti",
    "GS40caraka_u:389": "pañca rasā iti kumāraśirā bharadvājaḥ bhaumaudakāgneyavāyavyāntarikṣāḥ /",
    "GS40caraka_u:390": "ṣaḍrasā iti vāyorvido rājarṣiḥ gurulaghuśītoṣṇasnigdharūkṣāḥ /",
    "GS40caraka_u:391": "sapta rasā iti nimirvaidehaḥ madhurāmlalavaṇakaṭutiktakaṣāyakṣārāḥ /",
    "GS40caraka_u:392": "aṣṭau rasā iti baḍiśo dhāmārgavaḥ madhurāmlalavaṇakaṭutiktakaṣāyakṣārāvyaktāḥ /",
    "GS40caraka_u:393": "aparisaṃkhyeyā rasā iti kāṅkāyano vāhlīkabhiṣak āśrayaguṇakarmasaṃsvādaviśeṣāṇām aparisaṃkhyeyatvāt [{Āyurvedadīpikā}",
    "GS40caraka_u:394": "eka evetyādi // 1",
    "GS40caraka_u:395": "indriyārthānāmiti nirdhāraṇe ṣaṣṭhī // 2",
    "GS40caraka_u:396": "anyatamam iti ekam anyaśabdo hy ayamekavacanaḥ yathānyo dakṣiṇena gato",
    "GS40caraka_u:397": "'nya uttareṇa eka ityarthaḥ tam appratyayaśca svārthikaḥ // 3",
    "GS40caraka_u:398": "jihvāvaiṣayikamiti jihvāgrāhyam // 4",
    "GS40caraka_u:399": "rasābhāvo'pi jihvayā gūhyate 'ta āha bhāvamiti // 5",
    "GS40caraka_u:400": "udakādananya iti rasodakayor ekatvakhyāpanārthaṃ pūrvapakṣatvād aduṣṭam //",
    "GS40caraka_u:401": "pūrvapakṣaśca kapilamatena te // 7",
    "GS40caraka_u:402": "hi rasatanmātraṃ gandhatanmātram ityādivacanena guṇāvyatiriktaṃ dravyamiti bruvate // 8",
    "GS40caraka_u:403": "chedanīya iti apatarpaṇakārakaḥ // 9",
    "GS40caraka_u:404": "upaśamanīya iti bṛṃhaṇaḥ // 10",
    "GS40caraka_u:405": "sādhāraṇa ityāgneyasaumyasāmānyād ubhayor api laṅghanabṛṃhaṇayoḥ kartā parasparavirodhādakartā vā // 11",
    "GS40caraka_u:406": "svāduriti abhīṣṭaḥ hita iti āyatāv anapakārī // 12",
    "GS40caraka_u:407": "āśrīyata ityāśrayo dravyaṃ guṇāḥ snigdhagurvādayaḥ karma dhātuvardhanakṣapaṇādi saṃsvādaḥ rasānām avāntarabhedaḥ eṣāṃ viśeṣāṇāṃ bhedānām ityarthaḥ // 13",
    "GS40caraka_u:408": "tatra dravyabhedād ādhārabhedenāśritasyāpi rasasya bhedo bhavati āśrayo hi kāraṇaṃ kāraṇabhedācca kāryabhedo 'vaśyaṃ bhavatītyarthaḥ // 14",
    "GS40caraka_u:409": "gurvādiguṇabhedas tathā karmabhedāśca rasakṛtā eva // 15",
    "GS40caraka_u:410": "tataś ca kāryabhedādavaśyaṃ kāraṇabheda iti pūrvapakṣābhiprāyaḥ // 16",
    "GS40caraka_u:411_0": "saṃsvādabhedastu ekasyām api madhurajātāv ikṣukṣīraguḍādigataḥ pratyakṣameva bhedo dṛśyate sa tu saṃsvādabhedaḥ svasaṃvedya",
    "GS40caraka_u:411_1": "eva yaduktam ikṣukṣīraguḍādīnāṃ mādhuryasyāntaraṃ mahat // bhedastathāpi nākhyātuṃ sarasvatyāpi śakyate iti // 18]",
    "GS40caraka_u:412": "ṣaḍeva rasā ityuvāca bhagavānātreyaḥ punarvasuḥ madhurāmlalavaṇakaṭutiktakaṣāyāḥ /",
    "GS40caraka_u:413_0": "teṣāṃ ṣaṇṇāṃ rasānāṃ yonirudakaṃ chedanopaśamane dve karmaṇī tayor miśrībhāvāt sādhāraṇatvaṃ svādvasvādutā bhaktiḥ hitāhitau",
    "GS40caraka_u:413_1": "prabhāvau pañcamahābhūtavikārās tv āśrayāḥ prakṛtivikṛtivicāradeśakālavaśāḥ teṣvāśrayeṣu dravyasaṃjñakeṣu guṇā gurulaghuśītoṣṇasnigdharūkṣādyāḥ",
    "GS40caraka_u:413_2": "kṣaraṇāt kṣāraḥ nāsau rasaḥ dravyaṃ tadanekarasasamutpannam anekarasaṃ kaṭukalavaṇabhūyiṣṭham anekendriyārthasamanvitaṃ karaṇābhinirvṛttam",
    "GS40caraka_u:413_3": "avyaktībhāvastu khalu rasānāṃ prakṛtau bhavatyanurase 'nurasasamanvite vā dravye aparisaṃkhyeyatvaṃ punas teṣām āśrayādīnāṃ",
    "GS40caraka_u:413_4": "bhāvānāṃ viśeṣāparisaṃkhyeyatvānna yuktam ekaiko 'pi hy eṣām āśrayādīnāṃ bhāvānāṃ viśeṣān āśrayate viśeṣāparisaṃkhyeyatvāt",
    "GS40caraka_u:413_5": "na ca tasmād anyatvam upapadyate",
    "GS40caraka_u:414": "parasārasaṃsṛṣṭabhūyiṣṭhatvānna caiṣām abhinirvṛtter guṇaprakṛtīnām aparisaṃkhyeyatvaṃ bhavati tasmānna saṃsṛṣṭānāṃ rasānāṃ karmopadiśanti buddhimantaḥ /",
    "GS40caraka_u:415": "taccaiva kāraṇamapekṣamāṇāḥ ṣaṇṇāṃ rasānāṃ paraspareṇāsaṃsṛṣṭānāṃ lakṣaṇapṛthaktvam upadekṣyāmaḥ [{Āyurvedadīpikā}",
    "GS40caraka_u:416": "siddhāntaṃ punarvasuvacanenāha ṣaḍ evetyādi // 1",
    "GS40caraka_u:417": "pūrvapakṣoktarasaikatvādivyavasthām āha teṣāṃ ṣaṇṇāmityādi // 2",
    "GS40caraka_u:418_0": "yoniḥ ādhārakāraṇaṃ kāryakāraṇayośca bhedāt siddha udakādrasabhedaḥ pratyakṣa eveti bhāvaḥ kṣitivyatiriktam udakameva yathā",
    "GS40caraka_u:418_1": "rasayonistathā rasanārtho rasastasya ityādau vivṛtameva dīrghaṃjīvitīye tayormiśrībhāvāditi karmaṇor amūrtayor miśrībhāvānupapattau",
    "GS40caraka_u:418_2": "tadādhārayor dravyayor miśrībhāvāditi boddhavyam // 5",
    "GS40caraka_u:419": "sādhāraṇam iti sādhāraṇakāryayogitvam // 6",
    "GS40caraka_u:420": "bhaktiḥ icchetyarthaḥ // 7",
    "GS40caraka_u:421": "tena yo yamicchati sa tasya svādurasvāduritara iti puruṣāpekṣau dharmau na rasabhedakāryāv ityarthaḥ // 8",
    "GS40caraka_u:422": "pañcamahābhūtetyādau tuśabdo 'vadhāraṇe tena āśrayā eva na rasā ityarthaḥ",
    "GS40caraka_u:423": "kiṃbhūtā bhaumādayo bhūtavikārā āśrayā ityāha prakṛtivikṛtivicāradeśakālavaśā iti vaśaśabdo 'dhīnārthaḥ sa ca prakṛtyādibhiḥ pratyekaṃ yojyaḥ // 10",
    "GS40caraka_u:424_0": "tatra prakṛtivaśā yathā mudgāḥ kaṣāyā madhurāśca santaḥ prakṛtyā laghavaḥ etaddhi lāghavaṃ na rasavaśaṃ tathāhi sati kaṣāyamadhuratvād",
    "GS40caraka_u:424_1": "gurutvaṃ syāt vikṛtivaśaṃ ca vrīher lājānāṃ laghutvaṃ tathā saktusiddhapiṇḍakānāṃ ca gurutvaṃ vicāraṇā vicāro dravyāntarasaṃyoga",
    "GS40caraka_u:424_2": "ityarthaḥ tena vicāraṇāvaśaṃ yathā madhusarpiṣī saṃyukte viṣaṃ tathā viṣaṃ cāgadasaṃyuktaṃ svakāryavyatiriktakāryakāri deśo",
    "GS40caraka_u:424_3": "dvividho bhūmir āturaśca tatra bhūmau śvetakāpotī valmīkādhirūḍhā viṣaharī tathā himavati bheṣajāni mahāguṇāni bhavanti śarīradeśe",
    "GS40caraka_u:424_4": "yathā sakthimāṃsād gurutaraṃ skandhakroḍaśiraspadām",
    "GS40caraka_u:425": "ityādi kālavaśaṃ tu yathā mūlakamadhikṛtyoktaṃ tadbālaṃ doṣaharaṃ vṛddhaṃ tridoṣaṃ tathā yathartupuṣpaphalam ādadīta ityādi // 11",
    "GS40caraka_u:426": "atra caikaprakaraṇoktā ye 'nuktās te cakārāt svabhāvādiṣvevāntarbhāvanīyāḥ",
    "GS40caraka_u:427": "yaduktaṃ caraḥ śarīrāvayavāḥ svabhāvo dhātavaḥ kriyāḥ // 13",
    "GS40caraka_u:428": "liṅgaṃ pramāṇaṃ saṃskāro mātrā cāsmin parīkṣyate iti // 14",
    "GS40caraka_u:429_0": "tatra caraśarīrāvayavadhātūnāṃ deśena grahaṇaṃ mātrā vicāre praviśati śeṣaṃ svabhāve tathā rasavimāne vakṣyamāṇaṃ cātrāpraviṣṭam",
    "GS40caraka_u:429_1": "āhāraviśeṣāyatanam antarbhāvanīyaṃ yathāsambhavam // snigdharūkṣādyā ityatrādigrahaṇenānuktā api tīkṣṇamṛdvādayo na rasāḥ",
    "GS40caraka_u:429_2": "kiṃtu dravyaguṇāḥ pṛthageveti darśayati // 16",
    "GS40caraka_u:430_0": "kṣaraṇāt adhogamanakriyāyogāt kṣāro dravyaṃ nāsau rasaḥ rasasya hi niṣkriyasya kriyānupapannetyarthaḥ kṣaraṇaṃ ca kṣārasya",
    "GS40caraka_u:430_1": "pānīyayuktasyādhogamanena vadanti hi laukikāḥ kṣāraṃ srāvayāmaḥ iti śāstraṃ ca chittvā chittvāśayāt kṣāraḥ kṣaratvāt kṣārayatyadhaḥ",
    "GS40caraka_u:430_2": "iti // 18",
    "GS40caraka_u:431_0": "hetvantaram āha dravyaṃ tadanekarasotpannam iti anekarasebhyo muṣkakāpāmārgādibhya utpannam anekarasotpannaṃ yataś cānekarasotpannam",
    "GS40caraka_u:431_1": "ata evānekarasaṃ kāraṇaguṇānuvidhāyitvāt kāryaguṇasyeti bhāvaḥ // 19",
    "GS40caraka_u:432": "anekarasatvamevāha kaṭukalavaṇabhūyiṣṭham iti // 20",
    "GS40caraka_u:433": "bhūyiṣṭhaśabdenāpradhānarasāntarasambandho 'stīti darśayati // 21",
    "GS40caraka_u:434": "hetvantaram āha anekendriyārthasamanvitam iti // 22",
    "GS40caraka_u:435_0": "kṣāro hi sparśena gandhena cānvitaḥ tena dravyaṃ rase hi guṇe na sparśo nāpi gandha iti bhāvaḥ hetvantaramāha karaṇābhinirvṛttamiti",
    "GS40caraka_u:435_1": "karaṇena bhasmaparisrāvaṇādinābhinirvṛttaṃ kṛtam ityarthaḥ na raso 'nena prakāreṇa kriyata iti bhāvaḥ // 24",
    "GS40caraka_u:436": "avyaktarasapakṣaṃ niṣedhayati avyaktībhāva ityādi // 25",
    "GS40caraka_u:437": "avyaktībhāva ityabhūtatadbhāve cvipratyayena rasānāṃ madhurādīnāṃ vyaktānām eva kvacidādhāre 'vyaktatvaṃ nānyo madhurādibhyo 'vyaktarasa",
    "GS40caraka_u:438": "ityarthaḥ // 26",
    "GS40caraka_u:439": "rasānāmiti madhurādīnāṃ ṣaṇṇām // 27",
    "GS40caraka_u:440": "prakṛtāv ityādi // 28",
    "GS40caraka_u:441": "prakṛtau kāraṇe jala ityarthaḥ // 29",
    "GS40caraka_u:442_0": "avyaktatvaṃ ca rasasāmānyamātropalabdhir madhurādiviśeṣaśūnyā sā ca jale bhavati yata uktaṃ jalaguṇakathane suśrute vyaktarasatā",
    "GS40caraka_u:442_1": "rasadoṣaḥ iti ihāpi ca avyaktarasaṃ ca iti vakṣyati loke'pi cāvyaktarasaṃ dravyamāsvādya vaktāro vadanti jalasyevāsya raso",
    "GS40caraka_u:442_2": "na kaścin madhurādir vyakta iti // 30",
    "GS40caraka_u:443": "viśeṣamadhurādyanupalabdhiś cānudbhūtatvena // 31",
    "GS40caraka_u:444": "yathā dūrād avijñāyamānaviśeṣavarṇe vastuni rūpasāmānyapratītir bhavati na śuklatvādiviśeṣabuddhiḥ tathānurase 'vyaktībhāvo bhavati pradhānaṃ vyaktaṃ",
    "GS40caraka_u:445": "rasamanugato 'vyaktatvenetyanurasaḥ yathā veṇuyave madhure kaṣāyo 'nurasaḥ",
    "GS40caraka_u:446": "yaduktaṃ rūkṣaḥ kaṣāyānuraso madhuraḥ kaphapittahā iti // 33",
    "GS40caraka_u:447": "anurasasamanvita iti sarvānurasayukte yathā viṣe vacanaṃ hi uṣṇam anirdeśyarasam ityādi //",
    "GS40caraka_u:448": "kiṃvā aṇurasasamanvite iti pāṭhas tena aṇurasenaikena maricena śarkarāpānake kaṭutvam avyaktaṃ syāt // 35",
    "GS40caraka_u:449": "aparisaṃkhyeyapakṣaṃ dūṣayati aparītyādi // 36",
    "GS40caraka_u:450": "teṣāmiti rasānām aparisaṃkhyeyatvaṃ na yuktam āśrayādīnāṃ bhāvānāmiti āśrayaguṇakarmasaṃsvādānām viśeṣāparisaṃkhyeyatvāditi āśrayādibhedasyāparisaṃkhyeyatvāt // 37",
    "GS40caraka_u:451": "atra hetumāha ekaiko'pi hītyādi // 38",
    "GS40caraka_u:452": "eṣāmāśrayaguṇakarmasaṃsvādānāṃ viśeṣān ekaiko 'pi madhurādir āśrayate na",
    "GS40caraka_u:453": "ca tasmād āśrayādibhedād anyatvam āśritasya madhurāder bhavati // 39",
    "GS40caraka_u:454": "evaṃ manyate yadyapi śālimudgaghṛtakṣīrādayo madhurasyāśrayā bhinnāḥ tathāpi tatra madhuratvajātyākrānta eka eva raso bhavati balākākṣīrakārpāsādiṣu śuklavarṇa iva // 40",
    "GS40caraka_u:455_0": "tathā guṇānāṃ gurupicchilasnigdhādīnāmanyatve 'pi karmaṇāṃ vā rasādivardhanāyurjananavarṇakaratvādīnāṃ bhinnatve satyapi",
    "GS40caraka_u:455_1": "na madhurarasasyānyatvaṃ yata eka eva madhuras tattadguṇayukto bhavati tatkarmakārī ceti ko virodhaḥ // 41",
    "GS40caraka_u:456": "tathā madhurasyāvāntarāsvādabhede 'pi madhuratvajātyanatikramaḥ kṛṣṇavarṇāvāntarabhede yathā kṛṣṇatvānatikramaḥ // 42",
    "GS40caraka_u:457": "nanu maivaṃ bhavatv aparisaṃkhyeyatvaṃ rasānāṃ parasparasaṃyogāt tu ya āsvādaviśeṣaḥ sa kāryaviśeṣakaro 'pi na hi yanmadhurāmlena kriyate tanmadhureṇa vāmlena vā śakyam atastena",
    "GS40caraka_u:458": "parasparasaṃyogenāparisaṃkhyeyatvaṃ bhaviṣyatītyāha parasparetyādi // 43",
    "GS40caraka_u:459_0": "saṃsṛṣṭam iti bhāve ktaḥ tena parasparasaṃsargabhūyiṣṭhatvād eṣāṃ madhurādīnām abhinirvṛtterna guṇaprakṛtīnām asaṃkhyeyatvam",
    "GS40caraka_u:459_1": "iti yojanā ayamarthaḥ yadyapi rasāḥ parasparasaṃsargeṇātibhūyasā yuktāḥ santo",
    "GS40caraka_u:460_0": "'bhinirvṛttā dvirasādau dravye bhavanti tathāpi na teṣāṃ guṇā gurulaghvādayaḥ prakṛtayo vā madhurādīnāṃ yā yā āyuṣyatvarasābhivardhakatvādyās",
    "GS40caraka_u:460_1": "tā asaṃkhyeyā bhavanti kiṃtu ya eva madhurādīnāṃ pratyekaṃ guṇāḥ prakṛtayaśca uddiṣṭāsta eva miśrā bhavanti //",
    "GS40caraka_u:461": "kiṃvā guṇaprakṛtīnāmiti madhurādiṣaḍguṇasvarūpāṇām ityarthaḥ tena rasasya rasāntarasaṃsarge doṣāṇāmiva doṣāntarasaṃsarge rasānāṃ nāparisaṃkhyeyatvam ityarthaḥ // 45",
    "GS40caraka_u:462": "prakṛtiśabdena karma vocyate tena guṇakarmaṇām ityarthaḥ // 46",
    "GS40caraka_u:463": "madhurādīnām avāntarāsvādaviśeṣo'pi parasparasaṃsargakṛto jñeyaḥ // 47",
    "GS40caraka_u:464": "yata eva heto rasānāṃ saṃsṛṣṭānāṃ nānye guṇakarmaṇī bhavataḥ ata eva saṃsṛṣṭānāṃ rasānāṃ pṛthakkarma śāstrāntare 'pi noktam ityāha tasmād",
    "GS40caraka_u:465": "ityādi // 48",
    "GS40caraka_u:466": "karmaśabdeneha gauravalāghavādikārakā gurutvādayo rasaraktādijananādayaś cāpi boddhavyāḥ //",
    "GS40caraka_u:467": "na kevalam anyaśāstrakārai rasānāṃ saṃsṛṣṭānāṃ karma nopadiṣṭaṃ kiṃtu vayamapi nopadekṣyāma ityāha taccaivetyādi // 50",
    "GS40caraka_u:468": "taccaiva kāraṇamiti parasparasaṃsarge'pi rasānām anadhikaguṇakarmatvam //",
    "GS40caraka_u:469": "lakṣaṇena pṛthaktvaṃ lakṣaṇapṛthaktvam // 52",
    "GS40caraka_u:470": "tatra lakṣyate yena tallakṣaṇam atastu madhuro rasaḥ ityādinā granthena tathā snehanaprīṇanahlādana ityādinā ca yadvācyaṃ tat sarvaṃ gṛhyate // 53",
    "GS40caraka_u:471": "kiṃvā lakṣaṇaśabdena madhuro rasa ityādigranthavācyaṃ lakṣaṇam ucyate pṛthaktvaṃ ca rasabhedajñānārthaṃ yad vakṣyati snehanaprīṇana ityādi tad gṛhyate // 54]",
    "GS40caraka_u:472": "agre tu tāvad dravyabhedam abhipretya kiṃcid abhidhāsyāmaḥ /",
    "GS40caraka_u:473": "sarvaṃ dravyaṃ pāñcabhautikamasminnarthe taccetanāvadacenaṃ ca tasya guṇāḥ śabdādayo gurvādayaś ca dravāntāḥ karma pañcavidhamuktaṃ vamanādi //",
    "GS40caraka_u:474": "[{Āyurvedadīpikā}",
    "GS40caraka_u:475": "agre tv ityādi /",
    "GS40caraka_u:476": "raseṣu vācyeṣu dravyabhedam abhipretya pratipādanīyatayā parigṛhya rasānāṃ dravyajñānādhīnajñānatvād dravyābhidhānam agre kṛtam ityarthaḥ // 1",
    "GS40caraka_u:477": "kiṃciditi āyurvedopayogidravyasvarūpaṃ na sarvam aprasaṅgadoṣād iti bhāvaḥ",
    "GS40caraka_u:478": "sarvadravyam iti kāryadravyam // 3",
    "GS40caraka_u:479": "asminn arthe asmin prakaraṇe // 4",
    "GS40caraka_u:480": "dravāntā iti vacanena pūrvoktān viṃśatiguṇān āha // 5",
    "GS40caraka_u:481_0": "atra ca paratvāparatvādīnām ihānabhidhānena cikitsāyāṃ paratvādīnām aprādhānyaṃ darśayati ye 'pi tatrāpi yuktisaṃyogaparimāṇasaṃskārābhyāsā",
    "GS40caraka_u:481_1": "atyarthacikitsopayogino 'pi na te pārthivādidravyāṇāṃ śabdādivat sāṃsiddhikāḥ kiṃ tarhy ādheyāḥ ata iha naisargikaguṇakathane",
    "GS40caraka_u:481_2": "noktāḥ // 6",
    "GS40caraka_u:482": "uktam iti apāmārgataṇḍulīye // 7",
    "GS40caraka_u:483": "etacca prādhānyāducyate tena bṛṃhaṇādyapi boddhavyam // 8]",
    "GS40caraka_u:484_0": "tatra dravyāṇi gurukharakaṭhinamandasthiraviśadasāndrasthūlagandhaguṇabahulāni pārthivāni tānyupacayasaṃghātagauravasthairyakarāṇi",
    "GS40caraka_u:484_1": "dravasnigdhaśītamandamṛdupicchilarasaguṇabahulāny āpyāni tāny upakledasnehabandhaviṣyandamārdavaprahlādakarāṇi uṣṇatīkṣṇasūkṣmalaghurūkṣaviśadarūpaguṇabahulāny",
    "GS40caraka_u:484_2": "āgneyāni tāni",
    "GS40caraka_u:485_0": "dāhapākaprabhāprakāśavarṇakarāṇi laghuśītarūkṣakharaviśadasūkṣmasparśaguṇabahulāni vāyavyāni tāni raukṣyaglānivicāravaiśadyalāghavakarāṇi",
    "GS40caraka_u:485_1": "mṛdulaghusūkṣmaślakṣṇaśabdaguṇabahulāny ākāśātmakāni tāni mārdavasauṣiryalāghavakarāṇi // Car_1,26.11",
    "GS40caraka_u:486": "[{Āyurvedadīpikā}",
    "GS40caraka_u:487": "bahulaśabdo gurvādibhiḥ pratyekaṃ sambadhyate kiṃvā gandhenaiva yato gandhaguṇabahulā pṛthivyeva bhavati ata eva dravyāntaralakṣaṇe 'pi",
    "GS40caraka_u:488": "vaiśeṣikaguṇo 'nta eva paṭhyate rasaguṇabahulāni ityādi tena tatrāpi",
    "GS40caraka_u:489": "rasādibhir eva bahulaśabdo yojyaḥ // 1",
    "GS40caraka_u:490": "sarvakāryadravyāṇāṃ pāñcabhautikatve 'pi pṛthivyādyutkarṣeṇa pārthivatvādi jñeyam // 2",
    "GS40caraka_u:491": "saṃghātaḥ kāṭhinyaṃ sthairyam avicālyam // 3",
    "GS40caraka_u:492": "bandhanaṃ parasparayojanaṃ prahlādaḥ śarīrendriyatarpaṇam // 4",
    "GS40caraka_u:493": "sūkṣmaṃ sūkṣmasroto'nusāri // 5",
    "GS40caraka_u:494": "prabhā varṇaprakāśinī dīptiḥ yaduktaṃ varṇamākrāmati chāyā prabhā varṇaprakāśikā ityādi //",
    "GS40caraka_u:495": "vicaraṇaṃ vicāro gatir ityarthaḥ // 7",
    "GS40caraka_u:496": "sauṣiryaṃ randhrabahulatā // 8",
    "GS40caraka_u:497": "atrākāśabāhulyaṃ dravyasya pṛthivyādibhūtāntarālpatvena bhūrivyaktākāśatvena ca jñeyaṃ yadeva bhūriśuṣiraṃ tannābhasaṃ kiṃvā ākāśaguṇabahulatvena nābhasaṃ dravyam ityucyate // 9]",
    "GS40caraka_u:498": "anenopadeśena nānauṣadhibhūtaṃ jagati kiṃcid dravyam upalabhyate tāṃ tāṃ yuktim arthaṃ ca taṃ tam abhipretya // Car_1,26.12",
    "GS40caraka_u:499": "[{Āyurvedadīpikā}",
    "GS40caraka_u:500": "aneneti pratiniyatadravyaguṇopadeśena yat pārthivādi dravyaṃ yadguṇaṃ tadguṇe dehe saṃpādye tad bheṣajaṃ bhavatītyarthaḥ // 1",
    "GS40caraka_u:501": "tacca pārthivādi dravyaṃ na sarvathā na ca sarvasmin vyādhau bheṣajamityāha tāṃ tāṃ yuktim ityādi // 2",
    "GS40caraka_u:502": "yuktim iti upāyam arthamiti prayojanam abhipretyeti adhikṛtya tena kenacidupāyena kvacit prayojane kiṃcid dravyamauṣadhaṃ bhavati na sarvatra // 3",
    "GS40caraka_u:503_0": "tena yaducyate vairodhikānāṃ sarvadāpathyatvena nānauṣadhaṃ dravyam iti vaco virodhi tanna bhavati vairodhikāni hi saṃyogasaṃskāradeśakālādyapekṣāṇi",
    "GS40caraka_u:503_1": "bhavanti vairodhikasaṃyogādyabhāve tu pathyānyapi kvacit syuḥ // 4",
    "GS40caraka_u:504": "yānyapi sarvadāpi svabhāvādeva viṣamandakādīnyapathyāni tānyapy upāyayuktāni kvacit pathyāni bhavanti yathā udare viṣasya tilaṃ dadyāt ityādi // 5",
    "GS40caraka_u:505": "yattu tṛṇapāṃśuprabhṛtīni nopayujyante ato na tāni bheṣajānītyucyate tanna teṣāmapi bheṣajasvedādyupāyatvena bheṣajatvāt // 6]",
    "GS40caraka_u:506_0": "na tu kevalaṃ guṇaprabhāvādeva dravyāṇi kārmukāṇi bhavanti dravyāṇi hi dravyaprabhāvād guṇaprabhāvād dravyaguṇaprabhāvāc",
    "GS40caraka_u:506_1": "ca tasmiṃstasmin kāle tattadadhikaraṇam āsādya tāṃ tāṃ ca yuktimarthaṃ ca taṃ tamabhipretya yat kurvanti tat karma yena kurvanti",
    "GS40caraka_u:506_2": "tadvīryaṃ yatra kurvanti tadadhikaraṇaṃ yadā kurvanti sa kālaḥ yathā kurvanti sa upāyaḥ yat sādhayanti tat phalam",
    "GS40caraka_u:507": "[{Āyurvedadīpikā}",
    "GS40caraka_u:508": "pārthivādidravyāṇāṃ gurukharādiguṇayogād bheṣajatvam uktaṃ tena guṇaprabhāvādeva bheṣajaṃ syāditi śaṅkāṃ nirasyann āha na tu kevalam ityādi // 1",
    "GS40caraka_u:509": "dravyaprabhāvād yathā dantyā virecakatvaṃ tathā maṇīnāṃ viṣādihantṛtvam ityādi // 2",
    "GS40caraka_u:510": "guṇaprabhāvādyathā jvare tiktako rasaḥ śīte 'gnir ityādi // 3",
    "GS40caraka_u:511": "dravyaguṇaprabhāvād yathā kṛṣṇājinasyoparīti atrāpi kṛṣṇatvaṃ guṇo'jinaṃ",
    "GS40caraka_u:512": "ca dravyamabhipretaṃ yathā vā maṇḍalair jātarūpasya tasyā eva payaḥ śṛtam tatra maṇḍalaguṇayuktasyaiva jātarūpasya kārmukatvam // 4",
    "GS40caraka_u:513": "kathaṃ kurvantītyāha tasmiṃs tasminn ityādi // 5",
    "GS40caraka_u:514": "tāṃ tāṃ yuktimāsādyeti tāṃ tāṃ yojanāṃ prāpya // 6",
    "GS40caraka_u:515_0": "yat kurvantītyādāv udāharaṇaṃ yathā śirovirecanadravyāṇi yacchirovirecanaṃ kurvanti tac chirovirecanaṃ karma yenoṣṇatvādikāraṇena",
    "GS40caraka_u:515_1": "śirovirecanaṃ kurvanti tadvīryaṃ vīryaṃ śaktiḥ sā ca dravyasya guṇasya vā yatra śirovirecanaṃ kurvanti tadadhikaraṇaṃ śiraḥ",
    "GS40caraka_u:515_2": "nānyatrādhikaraṇe śirovirecanadravyaṃ prabhavatītyarthaḥ yadeti vasantādau śirogauravādiyukte ca kāle etenākāle śīte śirovirecanaṃ",
    "GS40caraka_u:515_3": "stabdhatvānna kārmukaṃ kiṃtu svakāla eva yathā yena prakāreṇa pradhamanāvapīḍanādinā tathā prasāritāṅgamuttānaṃ śayane saṃstarāstṛte //",
    "GS40caraka_u:515_4": "7",
    "GS40caraka_u:516": "īṣat pralambaśirasaṃ saṃveśya cāvṛtekṣaṇam ityādinā vidhinā kurvanti sa upāyaḥ yat sādhayanti śirogauravaśūlādyuparamaṃ tat phalaṃ phalam uddeśyam // 8",
    "GS40caraka_u:517": "karma kāryaṃ sādhanam uddeśyaṃ phalaṃ sādhyaṃ yathā yāganiṣpādyo dharmaḥ kāryatayā karma tajjanyastu svargādir uddeśyaḥ phalam evaṃ vamanādiṣvapi karmādhikaraṇādyunneyam // 9]",
    "GS40caraka_u:518": "bhedaś caiṣāṃ triṣaṣṭividhavikalpo dravyadeśakālaprabhāvād bhavati tam upadekṣyāmaḥ // Car_1,26.14",
    "GS40caraka_u:519": "[{Āyurvedadīpikā}",
    "GS40caraka_u:520": "samprati dravyam abhidhāya vikṛtānāṃ rasānām eva bhedam āha bhedaś caiṣām ityādi // 1",
    "GS40caraka_u:521_0": "prabhāvaśabdo dravyadeśakālaiḥ pratyekaṃ yujyate tatra dravyaprabhāvād yathā somaguṇātirekān madhuraḥ ityādi deśaprabhāvād",
    "GS40caraka_u:521_1": "yathā himavati drākṣādāḍimādīni madhurāṇi bhavantyanyatrāmlānītyādi kālaprabhāvādyathā bālāmraṃ sakaṣāyaṃ taruṇamamlaṃ pakvaṃ",
    "GS40caraka_u:521_2": "madhuraṃ tathā hemante oṣadhyo madhurā varṣāsv amlā ityādi // 2",
    "GS40caraka_u:522": "agnisaṃyogādayo ye 'nye rasahetavas te 'pi kāle dravye vāntarbhāvanīyāḥ //",
    "GS40caraka_u:523": "svāduramlādibhiryogaṃ śeṣairamlādayaḥ pṛthak /",
    "GS40caraka_u:524": "yānti pañcadaśaitāni dravyāṇi dvirasāni tu // Car_1,26.15",
    "GS40caraka_u:525": "[{Āyurvedadīpikā}",
    "GS40caraka_u:526": "bhedamāha svādur ityādi // 1",
    "GS40caraka_u:527_0": "tatra svādoramlādiyogāt pañca śeṣair iti āditvenopayuktād anyaiḥ tenāmlasya lavaṇādiyogāc catvāri evaṃ lavaṇasya kaṭvādiyogāt",
    "GS40caraka_u:527_1": "trīṇi kaṭukasya tiktakaṣāyayogād dve tiktasya kaṣāyayogād ekam evaṃ pañcadaśa dvirasāni // 2]",
    "GS40caraka_u:528": "pṛthagamlādiyuktasya yogaḥ śeṣaiḥ pṛthagbhavet /",
    "GS40caraka_u:529": "madhurasya tathāmlasya lavaṇasya kaṭos tathā // Car_1,26.16",
    "GS40caraka_u:530": "trirasāni yathāsaṃkhyaṃ dravyāṇyuktāni viṃśatiḥ /",
    "GS40caraka_u:531": "[{Āyurvedadīpikā}",
    "GS40caraka_u:532": "trirasam āha pṛthag ityādi // 1",
    "GS40caraka_u:533_0": "madhurasyāmlādirasacatuṣṭayena pṛthag ityekaikaśo yuktasya śeṣairlavaṇādibhir yogo bhavati tatra madhurasyāmlayuktasya śeṣalavaṇādiyogāc",
    "GS40caraka_u:533_1": "catvāri tathā madhurasya lavaṇayuktasya kaṭvādiyogāt trīṇi tathā kaṭuyuktasya tiktādiyogād dve tathā tiktayuktasya kaṣāyayogād",
    "GS40caraka_u:533_2": "ekam evaṃ madhureṇādisthitena daśa // 2",
    "GS40caraka_u:534": "evamamlasyādisthitasya lavaṇayuktasya kaṭvādiyogāt trīṇi tathā kaṭukayuktasya śeṣābhyāṃ yogād dve evaṃ tiktayuktasya kaṣāyayogād ekam evam amlasya ṣaṭ // 3",
    "GS40caraka_u:535": "anenaiva nyāyena lavaṇasya trīṇi kaṭoś caikameva evaṃ militvā trirasāni viṃśatiḥ // 4]",
    "GS40caraka_u:536": "vakṣyante tu catuṣkeṇa dravyāṇi daśa pañca ca // Car_1,26.17",
    "GS40caraka_u:537": "svādvamlau sahitau yogaṃ lavaṇādyaiḥ pṛthaggatau /",
    "GS40caraka_u:538": "yogaṃ śeṣaiḥ pṛthagyātaścatuṣkarasasaṃkhyayā // Car_1,26.18",
    "GS40caraka_u:539": "sahitau svādulavaṇau tadvat kaṭvādibhiḥ pṛthak /",
    "GS40caraka_u:540": "yuktau śeṣaiḥ pṛthagyogaṃ yātaḥ svādūṣaṇau tathā // Car_1,26.19",
    "GS40caraka_u:541": "kaṭvādyairamlalavaṇau saṃyuktau sahitau pṛthak /",
    "GS40caraka_u:542": "yātaḥ śeṣaiḥ pṛthagyogaṃ śeṣairamlakaṭū tathā // Car_1,26.20",
    "GS40caraka_u:543": "yujyete tu kaṣāyeṇa satiktau lavaṇoṣaṇau /",
    "GS40caraka_u:544": "[{Āyurvedadīpikā}",
    "GS40caraka_u:545": "catūrase svādvamlāv ādisthitau lavaṇādibhir ekaikaśyena yuktau śeṣaiḥ kaṭvādibhir yogāt ṣaḍ bhavanti // 1",
    "GS40caraka_u:546": "svādulavaṇau sahitau ādisthitau kaṭvādibhiriti kaṭutiktābhyāṃ pṛthagyuktau śeṣair iti tiktakaṣāyābhyāṃ teneha bahuvacanaṃ jātau boddhavyam evaṃ trīṇi",
    "GS40caraka_u:547": "svādūṣaṇau tathetyanena svādukaṭukatiktakaṣāyarūpam ekam // 3",
    "GS40caraka_u:548": "kaṭvādyair ityādāv api bahuvacanaṃ jātau // 4",
    "GS40caraka_u:549": "amlalavaṇau saṃyuktau kaṭunā sahitau śeṣābhyāṃ yogād dve tathāmlalavaṇau tiktayuktau śeṣayogād ekam // 5",
    "GS40caraka_u:550": "amlakaṭū tathetyanenāmlakaṭutiktakaṣāyarūpam ekam // 6",
    "GS40caraka_u:551": "yujyete tv ityādinā caikam // 7",
    "GS40caraka_u:552": "evaṃ pañcadaśa catūrasāni // 8]",
    "GS40caraka_u:553": "ṣaṭ tu pañcarasānyāhurekaikasyāpavarjanāt // Car_1,26.21",
    "GS40caraka_u:554": "ṣaṭ caivaikarasāni syur ekaṃ ṣaḍrasameva tu /",
    "GS40caraka_u:555": "[{Āyurvedadīpikā}",
    "GS40caraka_u:556": "apavarjanāditi tyāgāt // 1",
    "GS40caraka_u:557": "atra ca rasānāṃ guṇatvenaikasmin dravye samavāyo yogaśabdenocyate // 2]",
    "GS40caraka_u:558": "iti triṣaṣṭirdravyāṇāṃ nirdiṣṭā rasasaṃkhyayā // Car_1,26.22",
    "GS40caraka_u:559": "triṣaṣṭiḥ syāttvasaṃkhyeyā rasānurasakalpanāt /",
    "GS40caraka_u:560": "rasāstaratamābhyāṃ tāṃ saṃkhyām atipatanti hi // Car_1,26.23",
    "GS40caraka_u:561": "[{Āyurvedadīpikā}",
    "GS40caraka_u:562": "rasasaṃsargasya prakārāntareṇāsaṃkhyeyatām āha triṣaṣṭiḥ syād ityādi // 1",
    "GS40caraka_u:563": "anuraso'gre vakṣyamāṇaḥ // 2",
    "GS40caraka_u:564": "atra ca triṣaṣṭyātmakarase rasānurasakalpanā nāsti kevale madhurādau tadabhāvāt tena yathāsambhavaṃ saptapañcāśatsaṃyogaviṣayaṃ rasānurasakalpanaṃ jñeyam // 3",
    "GS40caraka_u:565": "kiṃvā ekarase'pyanuraso'styevāvyapadeśyaḥ // 4",
    "GS40caraka_u:566": "prakārāntareṇāpy asaṃkhyeyatām āha rasās taratamābhyām ityādi // 5",
    "GS40caraka_u:567": "madhuramadhurataramadhuratamādibhedād asaṃkhyeyatā rasānāṃ bhavatīti bhāvaḥ // 6",
    "GS40caraka_u:568": "kiṃvā rasānurasatvenaiva yāsaṃkhyeyatā tatraivāyaṃ hetuḥ rasās taratamābhyāmityādiḥ // 7]",
    "GS40caraka_u:569": "saṃyogāḥ saptapañcāśat kalpanā tu triṣaṣṭidhā /",
    "GS40caraka_u:570": "rasānāṃ tatra yogyatvātkalpitā rasacintakaiḥ // Car_1,26.24",
    "GS40caraka_u:571": "[{Āyurvedadīpikā}",
    "GS40caraka_u:572": "evamasaṃkhyeyatve'pi triṣaṣṭividhaiva kalpanā cikitsāvyavahārārtham",
    "GS40caraka_u:573": "ihācāryaiḥ kalpitetyāha saṃyogā ityādi // 1",
    "GS40caraka_u:574": "tatra yogyatvād iti tatra svasthāturahitacikitsāprayoge 'natisaṃkṣepavistararūpatayā hitatvād ityarthaḥ // 2]",
    "GS40caraka_u:575": "kvacideko rasaḥ kalpyaḥ saṃyuktāś ca rasāḥ kvacit /",
    "GS40caraka_u:576": "doṣauṣadhādīn saṃcintya bhiṣajā siddhimicchatā // Car_1,26.25",
    "GS40caraka_u:577": "dravyāṇi dvirasādīni saṃyuktāṃśca rasān budhāḥ /",
    "GS40caraka_u:578": "rasān ekaikaśo vāpi kalpayanti gadān prati // Car_1,26.26",
    "GS40caraka_u:579": "[{Āyurvedadīpikā}",
    "GS40caraka_u:580": "tameva cikitsāprayogam āha kvacidityādi // 1",
    "GS40caraka_u:581": "atrādigrahaṇād deśakālabalādīnām anuktānāṃ grahaṇam // 2",
    "GS40caraka_u:582": "etadeva saṃyuktāsaṃyuktarasakalpanaṃ bhinnarasadravyamelakād vānekarasaikadravyaprayogād ekarasadravyaprayogādvā bhavatīti darśayannāha dravyāṇītyādi // 3",
    "GS40caraka_u:583": "dvirasādīni utpattisiddhadvirasatrirasādīni dvirasaṃ yathā kaṣāyamadhuro mudgaḥ trirasaṃ yathā madhurāmlakaṣāyaṃ ca viṣṭambhi guru śītalam // 4",
    "GS40caraka_u:584_0": "pittaśleṣmaharaṃ bhavyam ityādi catūrasas tilaḥ yad uktaṃ snigdhoṣṇamadhuras tiktaḥ kaṣāyaḥ kaṭukas tilaḥ pañcarasaṃ tv āmalakaṃ",
    "GS40caraka_u:584_1": "harītakī ca śivā pañcarasā ityādivacanāt vyaktaṣaḍrasaṃ tu dravyam ihānuktaṃ viṣaṃ tv avyaktaṣaḍrasasaṃyuktaṃ hārīte tv eṇamāṃsaṃ",
    "GS40caraka_u:584_2": "vyaktaṣaḍrasasaṃyuktam uktam // 5",
    "GS40caraka_u:585": "evaṃ dvirasādidravyayogād dvirasādyupayogaḥ // 6",
    "GS40caraka_u:586": "tathā saṃyuktāṃśca rasāniti ekaikarasādidravyamelakāt saṃyuktān rasān ekaikaśaḥ kalpayanti prayojayanti // 7",
    "GS40caraka_u:587_0": "gadān pratīti prādhānyena tena svasthavṛtte 'pi boddhavyaṃ kiṃvā dvirasādibhedo gada eva svasthe tu sarvarasaprayoga eva",
    "GS40caraka_u:587_1": "yaduktaṃ samasarvarasaṃ sātmyaṃ samadhātoḥ praśasyate iti evaṃ ca vyākhyāne sati kvacideko rasa ityādinā samamasya na paunaruktyam",
    "GS40caraka_u:588_0": "kiṃvā kvacid eko rasaḥ ityādinā svamatam uktam atraivārthe dravyāṇi dvirasādīni ityādinācāryāntarasammatiṃ darśayati ata",
    "GS40caraka_u:588_1": "evānyācāryāntarābhiprāyeṇa kalpayantītyuktaṃ tena na paunaruktyam // 10]",
    "GS40caraka_u:589": "yaḥ syād rasavikalpajñaḥ syācca doṣavikalpavit /",
    "GS40caraka_u:590": "na sa muhyed vikārāṇāṃ hetuliṅgopaśāntiṣu // Car_1,26.27",
    "GS40caraka_u:591": "[{Āyurvedadīpikā}",
    "GS40caraka_u:592": "rasajñānaphalamāha yaḥ syād ityādi // 1",
    "GS40caraka_u:593": "atra rasavikalpajñānādeva vyādhihetudravyajñānaṃ kṛtsnamavaruddhaṃ rasajñānenaiva prāyaḥ sakaladravyaguṇasya vakṣyamāṇatvāt // 2",
    "GS40caraka_u:594": "doṣavikalpajñānācca liṅgajñānaṃ yāvaddhi liṅgaṃ tat sarvaṃ doṣavikalpasambaddham // 3",
    "GS40caraka_u:595": "rasadoṣavikalpajñānāt tu bheṣajajñānaṃ yato rasataḥ svarūpajñānaṃ bheṣajadravyasya doṣataśca bheṣajaprayogaviṣayavijñānam // 4",
    "GS40caraka_u:596": "kiṃvā rasavikalpāc ca tathā doṣavikalpāc ca hetvādijñānaṃ pṛthageva vaktavyaṃ rasabhedāddhi tatkāryaṃ liṅgamapi jñāyate hetubheṣajavijñānaṃ tu",
    "GS40caraka_u:597_0": "rasabhedavijñānādeva vaktavyaṃ yato rasabhedavad dravyameva vikārāṇāṃ heturbheṣajaṃ ca bhavatīti evaṃ doṣabhedaṃ jñātvā ca",
    "GS40caraka_u:597_1": "tasya samānaṃ hetuṃ pratyeti doṣavirodhi ca dravyaṃ bheṣajamiti tad yuktam uktaṃ na sa muhyedvikārāṇāṃ hetuliṅgopaśāntiṣviti //",
    "GS40caraka_u:597_2": "7]",
    "GS40caraka_u:598": "vyaktaḥ śuṣkasya cādau ca raso dravyasya lakṣyate /",
    "GS40caraka_u:599": "viparyayeṇānuraso raso nāsti hi saptamaḥ // Car_1,26.28",
    "GS40caraka_u:600": "[{Āyurvedadīpikā}",
    "GS40caraka_u:601": "pūrvoktarasānurasalakṣaṇamāha vyakta ityādi // 1",
    "GS40caraka_u:602_0": "śuṣkasya ceti cakārād ārdrasya ca ādau ceti cakārādante ca tena śuṣkasya vārdrasya vā prathamajihvāsambandhe vāsvādānte vā",
    "GS40caraka_u:602_1": "yo vyaktatvena madhuro 'yam amlo 'yam ityādinā vikalpena gṛhyate sa vyaktaḥ yas",
    "GS40caraka_u:603": "tūktāvasthācatuṣṭaye 'pi vyakto nopalabhyate kiṃ tarhy avyapadeśyatayā chāyāmātreṇa kāryadarśanena vā mīyate so 'nurasa iti vākyārthaḥ // 2",
    "GS40caraka_u:604": "yataśca madhurādaya eva vyaktatvāvyaktatvābhyāṃ rasānurasarūpāḥ ato'vyakto",
    "GS40caraka_u:605": "nāma saptamo raso nāsti // 3",
    "GS40caraka_u:606": "ayaṃ cārthaḥ pūrvaṃ pratiṣiddho 'pyanuguṇaspaṣṭahetuprāptyā punar niṣidhyate // 4",
    "GS40caraka_u:607": "anye tv āhuḥ śuṣkasya cetyanena yasya dravyasya śuṣkasya cārdrasya copayogaḥ tatra śuṣkāvasthāyāṃ yo 'vyaktaḥ sa rasa ucyate",
    "GS40caraka_u:608": "yastvārdrāvasthāyāṃ vyaktaḥ san śuṣkāvasthāyāṃ nānuyāti nāsau rasaḥ kiṃtv anurasaḥ // 5",
    "GS40caraka_u:609_0": "yathā pippalyā ārdrāyā madhuro raso vyaktaḥ śuṣkāyāstu pippalyāḥ kaṭukaḥ tena kaṭuka eva rasaḥ pippalyāḥ madhurastvanurasaḥ",
    "GS40caraka_u:609_1": "yastu drākṣādīnām ārdrāvasthāyāṃ śuṣkāvasthāyāṃ ca madhura eva tatra vipratipattirapi nāsti tena tatra madhura eva rasaḥ",
    "GS40caraka_u:609_2": "nityārdraprayojyānāṃ tu kāñjikatakrādīnāmādau vyakto ya upalabhyate rasaḥ anu copalabhyate yaḥ so 'nuraso yuktas tiktatvādiḥ",
    "GS40caraka_u:609_3": "tathā ārdrāvasthāyāṃ śuṣkāvasthāviparīto yaḥ pippalyā iva madhuraḥ so 'nurasa iti // 6",
    "GS40caraka_u:610_0": "kiṃtv ārdrāpi pippalī madhurarasaiveti paśyāmaḥ yato vakṣyati śleṣmalā madhurā cārdrā gurvī snigdhā ca pippalī iti madhurasya",
    "GS40caraka_u:610_1": "tatrānurasatve gurutvaśleṣmakartṛtvāny anupapannāni tena ārdrā pippalī vyaktamadhurarasaiva śuṣkā tu madhurānuraseti yuktam //",
    "GS40caraka_u:610_2": "7]",
    "GS40caraka_u:611": "parāparatve yuktiśca saṃkhyā saṃyoga eva ca /",
    "GS40caraka_u:612": "vibhāgaśca pṛthaktvaṃ ca parimāṇamathāpi ca // Car_1,26.29",
    "GS40caraka_u:613": "saṃskāro'bhyāsa ityete guṇā jñeyāḥ parādayaḥ /",
    "GS40caraka_u:614": "siddhyupāyāś cikitsāyā lakṣaṇaistān pracakṣmahe // Car_1,26.30",
    "GS40caraka_u:615": "deśakālavayomānapākavīryarasādiṣu /",
    "GS40caraka_u:616": "parāparatve yuktiśca yojanā yā tu yujyate // Car_1,26.31",
    "GS40caraka_u:617": "saṃkhyā syādgaṇitaṃ yogaḥ saha saṃyoga ucyate /",
    "GS40caraka_u:618": "dravyāṇāṃ dvaṃdvasarvaikakarmajo 'nitya eva ca // Car_1,26.32",
    "GS40caraka_u:619": "vibhāgastu vibhaktiḥ syādviyogo bhāgaśo grahaḥ /",
    "GS40caraka_u:620": "pṛthaktvaṃ syādasaṃyogo vailakṣaṇyamanekatā // Car_1,26.33",
    "GS40caraka_u:621": "parimāṇaṃ punarmānaṃ saṃskāraḥ karaṇaṃ matam /",
    "GS40caraka_u:622": "bhāvābhyasanamabhyāsaḥ śīlanaṃ satatakriyā // Car_1,26.34",
    "GS40caraka_u:623": "iti svalakṣaṇairuktā guṇāḥ sarve parādayaḥ /",
    "GS40caraka_u:624": "cikitsā yair aviditair na yathāvat pravartate // Car_1,26.35",
    "GS40caraka_u:625": "[{Āyurvedadīpikā}",
    "GS40caraka_u:626": "samprati pūrvoktagurvādiguṇātiriktān paratvāparatvādīn daśa guṇān rasadharmatvenopadeṣṭavyānāha paretyādi // 1",
    "GS40caraka_u:627": "tacca paratvaṃ pradhānatvam aparatvam apradhānatvam // 2",
    "GS40caraka_u:628": "tadvivaraṇaṃ deśakāletyādi // 3",
    "GS40caraka_u:629_0": "tatra deśo maruḥ paraḥ anūpo 'paraḥ kālo visargaḥ paraḥ ādānamaparaḥ vayastaruṇaṃ param aparam itaran mānaṃ ca śarīrasya",
    "GS40caraka_u:629_1": "yathā vakṣyamāṇaṃ śarīre paraṃ tato'nyadaparaṃ pākavīryarasāstu ye yasya yoginaste taṃ prati",
    "GS40caraka_u:630": "parāḥ ayaugikās tv aparāḥ // 4",
    "GS40caraka_u:631": "ādigrahaṇāt prakṛtibalādīnāṃ grahaṇam // 5",
    "GS40caraka_u:632_0": "kiṃvā paratvāparatve vaiśeṣikokte jñeye tatra deśāpekṣayā saṃnikṛṣṭadeśasambandhinam apekṣya vidūradeśasambandhini paratvaṃ",
    "GS40caraka_u:632_1": "saṃnikṛṣṭadeśasambandhini cāparatvaṃ bhavati evaṃ saṃnikṛṣṭaviprakṛṣṭakālāpekṣayā ca sthavire paratvaṃ yūni cāparatvaṃ bhavati //",
    "GS40caraka_u:632_2": "6",
    "GS40caraka_u:633": "vayaḥprabhṛtiṣu paratvāparatvaṃ yathāsambhavaṃ kāladeśakṛtam evehopayogād upacaritam apyabhihitaṃ yato na guṇe mānādau guṇāntarasambhavaḥ // 7",
    "GS40caraka_u:634_0": "yuktiścetyādau yojanā doṣādyapekṣayā bheṣajasya samīcīnakalpanā ata evoktaṃ yā tu yujyate yā kalpanā yaugikī bhavati sā tu",
    "GS40caraka_u:634_1": "yuktir ucyate ayaugikī tu kalpanāpi satī yuktir nocyate putro 'pyaputravat // 8",
    "GS40caraka_u:635": "yuktiśceyaṃ saṃyogaparimāṇasaṃskārādyantargatāpy atyupayuktatvāt pṛthagucyate // 9",
    "GS40caraka_u:636": "saṃkhyāṃ lakṣayati saṃkhyetyādi // 10",
    "GS40caraka_u:637": "gaṇitam ihaikadvitryādi // 11",
    "GS40caraka_u:638": "saṃyogamāha yoga ityādi // 12",
    "GS40caraka_u:639": "saheti militānāṃ dravyāṇāṃ yogaḥ prāptirityarthaḥ sahetyanenehākiṃcitkaraṃ parasparasaṃyogaṃ nirākaroti // 13",
    "GS40caraka_u:640": "tadbhedamāha dvaṃdvetyādi // 14",
    "GS40caraka_u:641": "tatra dvaṃdvakarmajo yathā yudhyamānayor meṣayoḥ sarvakarmajo yathā bhāṇḍe prakṣipyamāṇānāṃ māṣāṇāṃ bahulamāṣakriyā yogajaḥ ekakarmajo yathā vṛkṣavāyasayoḥ // 15",
    "GS40caraka_u:642": "anitya iti saṃyogasya karmajatvenānityatvaṃ darśayati // 16",
    "GS40caraka_u:643": "vibhāgamāha vibhāgas tv ityādi // 17",
    "GS40caraka_u:644": "vibhaktiḥ vibhajanam // 18",
    "GS40caraka_u:645": "vibhaktimeva vivṛṇoti viyoga iti saṃyogasya vigamo viyogaḥ // 19",
    "GS40caraka_u:646": "tat kiṃ saṃyogābhāva eva viyoga ityāha bhāgaśo graha iti // 20",
    "GS40caraka_u:647": "vibhāgaśo vibhaktatvena grahaṇaṃ yato bhavatīti bhāvaḥ tena vibhaktirityeṣā bhāvarūpā pratītir na saṃyogābhāvamātraṃ bhavati kiṃtarhi bhāvarūpavibhāgaguṇayuktā ityarthaḥ // 21",
    "GS40caraka_u:648": "pṛthaktvaṃ tu idaṃ dravyaṃ paṭalakṣaṇaṃ ghaṭāt pṛthag ityādikā buddhiryato bhavati tat pṛthaktvaṃ bhavati // 22",
    "GS40caraka_u:649": "taccācāryas traividhyenāha pṛthaktvamityādi // 23",
    "GS40caraka_u:650_0": "tatra yat sarvathāsaṃyujyamānayoriva meruhimācalayoḥ pṛthaktvam etadasaṃyoga ityanenoktam tathā saṃyujyamānānāmapi pṛthaktvaṃ",
    "GS40caraka_u:650_1": "vijātīyānāṃ mahiṣavarāhādīnāṃ tadāha vailakṣaṇyamityādi viśiṣṭalakṣaṇayuktatvalakṣitaṃ vijātīyānāṃ pṛthaktvam ityarthaḥ //",
    "GS40caraka_u:650_2": "26",
    "GS40caraka_u:651": "tathaikajātīyānāmapy avilakṣaṇānāṃ māṣāṇāṃ pṛthaktvaṃ bhavatītyāha anekateti // 27",
    "GS40caraka_u:652": "ekajātīyeṣu hi saṃyukteṣu na vailakṣaṇyaṃ nāpyasaṃyogaḥ atha cānekatā pṛthaktvarūpā bhavatīti bhāvaḥ // 28",
    "GS40caraka_u:653": "kiṃvā pṛthaktvaṃ guṇāntaramicchan lokavyavahārārtham asaṃyogavailakṣaṇyānekatārūpameva yathodāhṛtaṃ pṛthaktvaṃ darśayati // 29",
    "GS40caraka_u:654": "mānaṃ prasthāḍhakāditulādimeyam /",
    "GS40caraka_u:655": "karaṇaṃ guṇāntarādhāyakatvaṃ saṃskaraṇamityarthaḥ yadvakṣyati saṃskāro hi guṇāntarādhānamucyate iti // 30",
    "GS40caraka_u:656": "bhāvasya ṣaṣṭikādervyāyāmādeś cābhyasanam abhyāsaḥ // 31",
    "GS40caraka_u:657": "abhyasanameva lokaprasiddhābhyāṃ paryāyābhyāṃ vivṛṇoti śīlanaṃ satatakriyeti yaṃ lokāḥ śīlanasatatakriyābhyām abhidadhati so 'bhyāsa iti bhāvaḥ // 32",
    "GS40caraka_u:658": "ayaṃ ca saṃyogasaṃskāraviśeṣarūpo 'pi viśeṣeṇa cikitsopayuktatvāt pṛthagucyate // 33",
    "GS40caraka_u:659": "na yathāvat pravartata iti vacanena śabdādiṣu ca gurvādiṣu ca parādīnāmaprādhānyaṃ sūcayati guṇā guṇāśrayā noktāstasmād rasaguṇān bhiṣak /",
    "GS40caraka_u:660": "vidyād dravyaguṇān karturabhiprāyāḥ pṛthagvidhāḥ // Car_1,26.36",
    "GS40caraka_u:661": "[{Āyurvedadīpikā}",
    "GS40caraka_u:662": "samprati rasānāṃ parasparasaṃyogo guṇa uktaḥ tathāgre ca snigdhatvādirguṇo vācyaḥ sa ca guṇarūparase na sambhavatīti yathā rasānāṃ guṇanirdeśo boddhavyas tadāha guṇā ityādi // 1",
    "GS40caraka_u:663": "guṇā guṇāśrayā noktā iti dīrghaṃjīvitīye samavāyī tu niśceṣṭaḥ kāraṇaṃ guṇaḥ ityanena // 2",
    "GS40caraka_u:664": "rasaguṇāniti rase snigdhādīn guṇān nirdiṣṭān tad rasādhāradravyaguṇān eva vidyāt // 3",
    "GS40caraka_u:665_0": "nanu yadi dravyaguṇā eva te tat kimiti rasaguṇatvenocyanta ityāha karturityādi karturiti tantrakartuḥ abhiprāyā iti tatra",
    "GS40caraka_u:665_1": "tatropacāreṇa tathā sāmānyaśabdādiprayogeṇa tantrakaraṇabuddhayaḥ sāmānyaśabdopacārādiprayogaś ca prakaraṇādivaśād eva sphuṭatvāt",
    "GS40caraka_u:665_2": "tathā prayojanavaśāc ca kriyate // 5",
    "GS40caraka_u:666": "tacca prakaraṇādi ataśca prakṛtaṃ buddhvā ityādau darśayiṣyāmaḥ // 6",
    "GS40caraka_u:667_0": "iha ca dravyaguṇānāṃ raseṣu yadupacaraṇaṃ tasyāyamabhiprāyo yat madhurādinirdeśenaiva snigdhaśītādiguṇā api prāyo madhurādyavyabhicāriṇo",
    "GS40caraka_u:667_1": "dravye nirdiṣṭā bhavantīti na madhuratvaṃ nirdiśya snigdhatvādipratipādanaṃ punaḥ pṛthak kriyata iti // 7]",
    "GS40caraka_u:668": "ataśca prakṛtaṃ buddhvā deśakālāntarāṇi ca /",
    "GS40caraka_u:669": "tantrakartur abhiprāyānupāyāṃś cārthamādiśet // Car_1,26.37",
    "GS40caraka_u:670": "[{Āyurvedadīpikā}",
    "GS40caraka_u:671": "abhiprāyapṛthaktve sati yathā grantho boddhavyas tadāha ataś cetyādi // 1",
    "GS40caraka_u:672": "tatra prakṛtaṃ buddhvā yathā kṣārāḥ kṣīraṃ phalaṃ puṣpam ityatrodbhidagaṇasya prakṛtatvāt kṣīramiti snuhyādikṣīram eva kṣīraśabdena vadet // 2",
    "GS40caraka_u:673": "deśāntaraṃ buddhveti yathā śirasi śodhane 'bhidhīyamāne krimivyādhau iti tacchirogatakrimivyādhāv eva bhavati // 3",
    "GS40caraka_u:674": "kālāntare yathā vamanakāle 'bhihitaṃ pratigrahāṃś copahārayed iti tatra pratigrahaśabdena pātramucyate na tu grahaṇaṃ pratigrahaḥ // 4",
    "GS40caraka_u:675": "tantrakartur abhiprāyān iti yathoktaṃ raseṣu guṇāropaṇe tad boddhavyam //",
    "GS40caraka_u:676": "upāyān iti śāstropāyān tantrayuktirūpān // 6",
    "GS40caraka_u:677": "artham abhidheyam // 7",
    "GS40caraka_u:678": "yadyapi prakṛtādayo 'pi tantrakartur abhiprāyā eva tathāpi yatra prakṛtatvādi na sphuṭaṃ pratīyate tatra tantrakartur abhiprāyatvena boddhavyam // 8]",
    "GS40caraka_u:679": "ṣaḍvibhaktīḥ pravakṣyāmi rasānāmata uttaram /",
    "GS40caraka_u:680": "ṣaṭ pañcabhūtaprabhavāḥ saṃkhyātāśca yathā rasāḥ // Car_1,26.38",
    "GS40caraka_u:681": "[{Āyurvedadīpikā}",
    "GS40caraka_u:682": "ṣaḍvibhaktīr iti madhurādiṣaḍvibhāgān ityarthaḥ // 1",
    "GS40caraka_u:683": "ṣaṭ pañcabhūtaprabhavā iti pañcabhūtaprabhavāḥ santo yathoktena prakāreṇa somaguṇātirekāt ityādinā yathā ṣaṭ saṃkhyātāḥ ṣaṭsaṃkhyāparicchinnā bhavanti tathā vakṣyāmīti yojanā // 2]",
    "GS40caraka_u:684": "saumyāḥ khalvāpo'ntarikṣaprabhavāḥ prakṛtiśītā laghvyaś cāvyaktarasāśca",
    "GS40caraka_u:685": "tāstvantarikṣādbhraśyamānā bhraṣṭāśca pañcamahāguṇasamanvitā jaṅgamasthāvarāṇāṃ bhūtānāṃ mūrtīr abhiprīṇayanti tāsu mūrtiṣu ṣaḍ abhimūrchanti rasāḥ // Car_1,26.39",
    "GS40caraka_u:686": "[{Āyurvedadīpikā}",
    "GS40caraka_u:687": "samprati rasānām ādikāraṇameva tāvad āha saumyā ityādi // 1",
    "GS40caraka_u:688": "saumyāḥ somadevatākāḥ // 2",
    "GS40caraka_u:689": "bhraśyamānā iti vadatā bhūmisambandhavyatirekeṇāntarīkṣeritaiḥ pṛthivyādiparamāṇvādibhiḥ sambandho rasārambhako bhavatīti darśyate // 3",
    "GS40caraka_u:690": "mūrtīr iti vyaktīḥ // 4",
    "GS40caraka_u:691": "abhiprīṇayantīti tarpayanti kiṃvā janayanti // 5",
    "GS40caraka_u:692": "abhimūrchanti rasā iti vyaktiṃ yānti // 6",
    "GS40caraka_u:693": "atra cāntarīkṣamudakaṃ rasakāraṇatve pradhānatvāduktaṃ tena kṣitistham api sthāvarajaṅgamotpattau rasakāraṇaṃ bhavatyeva // 7]",
    "GS40caraka_u:694_0": "teṣāṃ ṣaṇṇāṃ rasānāṃ somaguṇātirekānmadhuro rasaḥ pṛthivyagnibhūyiṣṭhatvādamlaḥ salilāgnibhūyiṣṭhatvāl lavaṇaḥ vāyvagnibhūyiṣṭhatvātkaṭukaḥ",
    "GS40caraka_u:694_1": "vāyvākāśātiriktatvāt tiktaḥ pavanapṛthivīvyatirekāt kaṣāya iti /",
    "GS40caraka_u:695_0": "evameṣāṃ rasānāṃ ṣaṭtvam upapannaṃ nyūnātirekaviśeṣān mahābhūtānāṃ bhūtānāmiva sthāvarajaṅgamānāṃ nānāvarṇākṛtiviśeṣāḥ ṣaḍṛtukatvācca",
    "GS40caraka_u:695_1": "kālasyopapanno mahābhūtānāṃ nyūnātirekaviśeṣaḥ // Car_1,26.40",
    "GS40caraka_u:696": "[{Āyurvedadīpikā}",
    "GS40caraka_u:697_0": "somaguṇātirekāditi atirekaśabdena sarveṣveva raseṣu sarvabhūtasāṃnidhyam asti kvacit tu kasyacid bhūtaguṇasyātirekād rasaviśeṣe",
    "GS40caraka_u:697_1": "bhavatīti darśayati etacca madhuraṃ prati abguṇātiriktatvaṃ viśeṣotpattau kāraṇatvena jñeyaṃ yaccādhārakāraṇatvam apāṃ tat",
    "GS40caraka_u:697_2": "sarvasādhāraṇam // 1",
    "GS40caraka_u:698": "evaṃ lavaṇe 'py apāṃ kāraṇatvaṃ jñeyam // 2",
    "GS40caraka_u:699": "lavaṇastu suśrute pṛthivyagnyatirekāt paṭhitaḥ asmiṃś ca virodhe kāryavirodho nāstyeva //",
    "GS40caraka_u:700_0": "nanu uṣṇaśītābhyāmagnisalilābhyāṃ kṛtasya lavaṇasyāpy uṣṇaśītatvena bhavitavyaṃ tal lavaṇaṃ katham uṣṇaṃ bhavati naivaṃ yato",
    "GS40caraka_u:700_1": "bhūtānām ayaṃ svabhāvo yat kenacit prakāreṇa saṃniviṣṭāḥ kaṃcid guṇam ārabhante na sarvam // 4",
    "GS40caraka_u:701": "yathā makuṣṭhake 'dbhir madhuro rasaḥ kriyate na snehaḥ tathā saindhave vahnināpi noṣṇatvam ārabhyate // 5",
    "GS40caraka_u:702": "ayaṃ ca bhūtānāṃ saṃniveśo 'dṛṣṭaprabhāvakṛta eva sa ca saṃniveśaḥ kāryadarśanenonneyaḥ //",
    "GS40caraka_u:703": "tena yatra kāryaṃ dṛśyate tatra kalpyate yathā lavaṇe uṣṇatvād agnir viṣyanditvācca jalamanumīyate āgamavedanīyaścāyamartho nātrāsmadvidhānāṃ kalpanāḥ prasaranti // 8",
    "GS40caraka_u:704": "etena yaducyate toyavat pṛthivyādayo'pi kimiti pṛthagrasāntaraṃ na",
    "GS40caraka_u:705": "kurvanti tathā toyavātādisaṃyogādibhyaḥ kimiti rasāntarāṇi notpadyanta iti tadapi bhūtasvabhāvāparyanuyogād eva pratyuktam // 9",
    "GS40caraka_u:706": "iha ca kāraṇatvaṃ bhūtānāṃ rasasya madhuratvādiviśeṣa eva nimittakāraṇarūpam ucyate tena nīrasānām api hi dahanādīnāṃ kāraṇatvamupapannam eva vyutpāditam // 10",
    "GS40caraka_u:707": "rasabhedaṃ dṛṣṭāntena sādhayannāha evam ityādi // 11",
    "GS40caraka_u:708": "rasānāṃ ṣaṭtvaṃ mahābhūtānāṃ nyūnātirekaviśeṣāt somaguṇātirekapṛthivyagnyatirekādeḥ ṣaḍutpādakāraṇādupapannaṃ ṣaḍbhyaḥ kāraṇebhyaḥ ṣaṭ kāryāṇi bhavantīti yuktameveti bhāvaḥ // 12",
    "GS40caraka_u:709": "bhūtānāṃ yathā nānāvarṇākṛtiviśeṣā mahābhūtānāṃ nyūnātirekaviśeṣāt tathā rasānām apīti //",
    "GS40caraka_u:710": "bhūtānāṃ yathoktānām atirekaviśeṣahetum āha ṣaḍṛtukatvād ityādi // 14",
    "GS40caraka_u:711_0": "ṣaḍṛtukatvena kālo nānāhemantādirūpatayā kaṃcidbhūtaviśeṣaṃ kvacidvardhayati sa cātmakāryaṃ rasaṃ puṣṭaṃ karoti yathā hemantakāle",
    "GS40caraka_u:711_1": "somaguṇātireko bhavati śiśire vāyvākāśātirekaḥ evaṃ tasyāśitīyoktarasotpādakrameṇa vasantādāv api bhūtotkarṣo jñeyaḥ ṣaḍṛtukācceti",
    "GS40caraka_u:711_2": "cakāreṇāhorātrakṛto 'pi bhūtotkarṣo jñeyaḥ tathādṛṣṭakṛtaś",
    "GS40caraka_u:712": "ca tena hemantādāv api rasāntarotpādaḥ kvacidvastuny upapanno bhavati //",
    "GS40caraka_u:713": "yadyapi ca ṛtubhede'pi bhūtotkarṣaviśeṣa eva kāraṇaṃ yaduktaṃ tāv etāv",
    "GS40caraka_u:714": "arkavāyū ityādi tathāpi bījāṅkurakāryakāraṇabhāvavat saṃsārānāditayaiva bhūtaviśeṣartvoḥ kāryakāraṇabhāvo vācyaḥ // 16]",
    "GS40caraka_u:715_0": "tatrāgnimārutātmakā rasāḥ prāyeṇordhvabhājaḥ lāghavādutplavanatvāc ca vāyorūrdhvajvalanatvācca vahneḥ salilapṛthivyātmakāstu",
    "GS40caraka_u:715_1": "prāyeṇādhobhājaḥ pṛthivyā gurutvān nimnagatvāc codakasya vyāmiśrātmakāḥ punar ubhayatobhājaḥ // Car_1,26.41",
    "GS40caraka_u:716": "[{Āyurvedadīpikā}",
    "GS40caraka_u:717": "bhūtaviśeṣakṛtaṃ rasānāṃ dharmāntaram āha tatretyādi // 1",
    "GS40caraka_u:718": "prāyeṇeti na sarve // 2",
    "GS40caraka_u:719": "rasā iti rasayuktāni dravyāṇi // 3",
    "GS40caraka_u:720": "plavanatvāditi gatimattvāt yadyapi gatiradho'pi syāt tathāpi laghutvaparigatagatir iha vāyorūrdhvam eva gamanaṃ karoti yathā śālmalītulānām // 4",
    "GS40caraka_u:721": "hetvantaram āha ūrdhvajvalanatvāc cāgneriti agner apyūrdhvagatitvād ityarthaḥ // 5",
    "GS40caraka_u:722": "nimnagatvamadhogatvameva // 6]",
    "GS40caraka_u:723": "teṣāṃ ṣaṇṇāṃ rasānāmekaikasya yathādravyaṃ guṇakarmāṇyanuvyākhyāsyāmaḥ //",
    "GS40caraka_u:724": "[{Āyurvedadīpikā}",
    "GS40caraka_u:725": "yathādravyamiti yadyasya rasasya dravyam ādhāras tadanatikrameṇa // 1",
    "GS40caraka_u:726": "etena rasānāṃ guṇakarmaṇī rasādhāre dravye boddhavye iti darśayati // 2]",
    "GS40caraka_u:727": "tatra madhuro rasaḥ śarīrasātmyād",
    "GS40caraka_u:728_0": "rasarudhiramāṃsamedo'sthimajjaujaḥśukrābhivardhana āyuṣyaḥ ṣaḍindriyaprasādano balavarṇakaraḥ pittaviṣamārutaghnas tṛṣṇādāhapraśamanas",
    "GS40caraka_u:728_1": "tvacyaḥ keśyaḥ kaṇṭhyo balyaḥ prīṇano jīvanastarpaṇo bṛṃhaṇaḥ sthairyakaraḥ kṣīṇakṣatasaṃdhānakaro",
    "GS40caraka_u:729": "ghrāṇamukhakaṇṭhauṣṭhajihvāprahlādano dāhamūrchāpraśamanaḥ ṣaṭpadapipīlikānām iṣṭatamaḥ snigdhaḥ śīto guruśca /",
    "GS40caraka_u:730": "[{Āyurvedadīpikā}",
    "GS40caraka_u:731": "tatretyādi // 1",
    "GS40caraka_u:732": "madhura ādāv ucyate praśastāyuṣyādiguṇatayā prāyaḥ prāṇipriyatayā ca // 2",
    "GS40caraka_u:733": "ṣaḍindriyāṇi manasā samam // 3",
    "GS40caraka_u:734": "jīvanaḥ abhighātādimūrchitasya jīvanaḥ // 4",
    "GS40caraka_u:735": "āyuṣyastu āyuḥprakarṣakāritvena // 5",
    "GS40caraka_u:736": "kṣīṇasya saṃdhānakaro dhātupoṣakatvena kiṃvā kṣīṇaścāsau kṣataśceti tena kṣīṇakṣatasya uraḥkṣataṃ saṃdadhāti // 6",
    "GS40caraka_u:737": "ṣaṭpadādyabhīṣṭatvaguṇakathanaṃ prameharūpādijñānopayuktam // 7",
    "GS40caraka_u:738": "yaduktaṃ mūtre 'bhidhāvanti pipīlikāśca iti tathā riṣṭe vakṣyati yasmin",
    "GS40caraka_u:739": "gṛdhnanti makṣikāḥ iti anena ca madhuratvaṃ jñāyate // 8",
    "GS40caraka_u:740": "akṣyāmayenaivābhiṣyande labdhe viśeṣopādānārthaṃ punarvacanaṃ kiṃvā abhiṣyando nāsādiṣvapi jñeyaḥ // 9]",
    "GS40caraka_u:741": "sa evaṃguṇo'pyeka evātyarthamupayujyamānaḥ sthaulyaṃ mārdavam ālasyam atisvapnaṃ gauravamanannābhilāṣam",
    "GS40caraka_u:742_0": "agnerdaurbalyamāsyakaṇṭhayormāṃsābhivṛddhiṃ śvāsakāsapratiśyāyālasakaśītajvarānāhāsyamādhuryavamathusaṃjñāsvarapraṇāśagalagaṇḍagaṇḍamālāślīpadagalaśophabastidhamanīgalopalepākṣyāmayābhiṣyandān",
    "GS40caraka_u:742_1": "ityevaṃprabhṛtīn kaphajān vikārānupajanayati amlo raso bhaktaṃ rocayati agniṃ dīpayati dehaṃ bṛṃhayati ūrjayati mano bodhayati",
    "GS40caraka_u:742_2": "indriyāṇi dṛḍhīkaroti balaṃ vardhayati vātamanulomayati hṛdayaṃ tarpayati āsyamāsrāvayati bhuktamapakarṣayati kledayati jarayati",
    "GS40caraka_u:742_3": "prīṇayati laghuruṣṇaḥ snigdhaśca /",
    "GS40caraka_u:743": "[{Āyurvedadīpikā}",
    "GS40caraka_u:744": "hṛdayaṃ tarpayatīti hṛdyo bhavati // 1",
    "GS40caraka_u:745": "bhuktam apakarṣayatīti sārayati kledayati tathā jarayati bhuktameva // 2",
    "GS40caraka_u:746": "avamūtritaṃ mūtraviṣairjantubhiḥ parisarpitaṃ ca sparśaviśeṣaiḥ kāraṇḍādibhiḥ // 3]",
    "GS40caraka_u:747": "sa evaṃguṇo'pyeka evātyarthamupayujyamāno dantān harṣayati tarṣayati saṃmīlayatyakṣiṇī saṃvejayati lomāni kaphaṃ vilāpayati",
    "GS40caraka_u:748_0": "pittamabhivardhayati raktaṃ dūṣayati māṃsaṃ vidahati kāyaṃ śithilīkaroti kṣīṇakṣatakṛśadurbalānāṃ śvayathum āpādayati api",
    "GS40caraka_u:748_1": "ca kṣatābhihatadaṣṭadagdhabhagnaśūnapracyutāvamūtritaparisarpitamarditacchinnabhinnaviśliṣṭodviddhotpiṣṭādīni pācayatyāgneyasvabhāvāt",
    "GS40caraka_u:748_2": "paridahati kaṇṭhamuro hṛdayaṃ ca lavaṇo rasaḥ pācanaḥ kledano dīpanaścyāvanaśchedano bhedanas tīkṣṇaḥ saro vikāsy adhaḥsraṃsy",
    "GS40caraka_u:748_3": "avakāśakaro vātaharaḥ stambhabandhasaṃghātavidhamanaḥ sarvarasapratyanīkabhūtaḥ āsyamāsrāvayati kaphaṃ viṣyandayati mārgān",
    "GS40caraka_u:748_4": "viśodhayati sarvaśarīrāvayavān mṛdūkaroti rocayatyāhāram āhārayogī nātyarthaṃ guruḥ snigdha uṣṇaśca /",
    "GS40caraka_u:749": "[{Āyurvedadīpikā}",
    "GS40caraka_u:750": "vikāsī kledachedanaḥ // 1",
    "GS40caraka_u:751": "adhaḥsraṃsī viṣyandanaśīlaḥ // 2",
    "GS40caraka_u:752": "sarvarasapratyanīkabhūta iti yatra mātrātirikto lavaṇo bhavati tatra nānyo rasa upalakṣyate āhārayogīti āhāre sadā yujyate // 4",
    "GS40caraka_u:753": "mohayati vaicittyaṃ kurute // 5",
    "GS40caraka_u:754": "mūrchayatīti saṃjñānāśaṃ karoti // 6]",
    "GS40caraka_u:755_0": "sa evaṃguṇo'pyeka evātyartham upayujyamānaḥ pittaṃ kopayati raktaṃ vardhayati tarṣayati mūrchayati tāpayati dārayati kuṣṇāti",
    "GS40caraka_u:755_1": "māṃsāni pragālayati kuṣṭhāni viṣaṃ vardhayati śophān sphoṭayati dantāṃścyāvayati puṃstvamupahanti indriyāṇyuparuṇaddhi valipalitakhālityamāpādayati",
    "GS40caraka_u:755_2": "api ca lohitapittāmlapittavīsarpavātaraktavicarcikendraluptaprabhṛtīn vikārān upajanayati kaṭuko raso vaktraṃ śodhayati agniṃ",
    "GS40caraka_u:755_3": "dīpayati bhuktaṃ śoṣayati",
    "GS40caraka_u:756_0": "ghrāṇamāsrāvayati cakṣurvirecayati sphuṭīkarotīndriyāṇi alasakaśvayathūpacayodardābhiṣyandasnehasvedakledamalān upahanti",
    "GS40caraka_u:756_1": "rocayatyaśanaṃ kaṇḍūrvināśayati vraṇān avasādayati krimīn hinasti māṃsaṃ vilikhati śoṇitasaṃghātaṃ bhinatti bandhāṃśchinatti",
    "GS40caraka_u:756_2": "mārgān vivṛṇoti śleṣmāṇaṃ śamayati laghuruṣṇo rūkṣaśca sa evaṃguṇo'pyeka evātyarthamupayujyamāno vipākaprabhāvāt puṃstvamupahanti",
    "GS40caraka_u:757_0": "rasavīryaprabhāvānmohayanti glāpayati sādayati karśayati mūrchayati namayati tamayati bhramayati kaṇṭhaṃ paridahati śarīratāpamupajanayati",
    "GS40caraka_u:757_1": "balaṃ kṣiṇoti tṛṣṇāṃ janayati api ca vāyvagniguṇabāhulyād bhramadavathukampatodabhedaiś caraṇabhujapārśvapṛṣṭhaprabhṛtiṣu",
    "GS40caraka_u:757_2": "mārutajān vikārān upajanayati tikto rasaḥ svayamarociṣṇur apyarocakaghno viṣaghnaḥ krimighno mūrchādāhakaṇḍūkuṣṭhatṛṣṇāpraśamanas",
    "GS40caraka_u:757_3": "tvaṅmāṃsayoḥ sthirīkaraṇo jvaraghno dīpanaḥ pācanaḥ stanyaśodhano lekhanaḥ",
    "GS40caraka_u:758": "kledamedovasāmajjalasīkāpūyasvedamūtrapurīṣapittaśleṣmopaśoṣaṇo rūkṣaḥ śīto laghuśca /",
    "GS40caraka_u:759": "sa evaṃguṇo'pyeka evātyarthamupayujyamāno raukṣyāt kharaviṣadasvabhāvāc ca",
    "GS40caraka_u:760_0": "rasarudhiramāṃsamedo'sthimajjaśukrāṇy ucchoṣayati srotasāṃ kharatvamupapādayati balam ādatte karśayati glapayati mohayati",
    "GS40caraka_u:760_1": "bhramayati vadanam upaśoṣayati aparāṃśca vātavikārānupajanayati kaṣāyo rasaḥ saṃśamanaḥ saṃgrāhī saṃdhānakaraḥ pīḍano ropaṇaḥ",
    "GS40caraka_u:760_2": "śoṣaṇaḥ stambhanaḥ śleṣmaraktapittapraśamanaḥ śarīrakledasyopayoktā rūkṣaḥ śīto'laghuśca /",
    "GS40caraka_u:761_0": "sa evaṃguṇo'pyeka evātyarthamupayujyamāna āsyaṃ śoṣayati hṛdayaṃ pīḍayati udaram ādhmāpayati vācaṃ nigṛhṇāti srotāṃsy avabadhnāti",
    "GS40caraka_u:761_1": "śyāvatvamāpādayati puṃstvamupahanti viṣṭabhya jarāṃ gacchati vātamūtrapurīṣaretāṃsyavagṛhṇāti",
    "GS40caraka_u:762": "karśayati glapayati tarṣayati stambhayati kharaviśadarūkṣatvāt pakṣavadhagrahāpatānakārditaprabhṛtīṃś ca vātavikārānupajanayati // 43",
    "GS40caraka_u:763": "[{Āyurvedadīpikā}",
    "GS40caraka_u:764": "vipākasya prabhāvo vipākaprabhāvaḥ vipākaśca kaṭūnāṃ kaṭureva rasasya vīryasya ca prabhāvo rasavīryaprabhāvaḥ ayaṃ ca vakṣyamāṇe sarvatra hetuḥ",
    "GS40caraka_u:765": "caraṇādīnāṃ sākṣādgrahaṇaṃ tatraiva prāyo vātavikārabhāvāt // 2",
    "GS40caraka_u:766": "atra ca vipākaprabhāvādikathanam udāharaṇārthaṃ tena madhurādiṣu vipākādikāryam unneyam //",
    "GS40caraka_u:767": "glapayati harṣakṣayaṃ karoti // 4",
    "GS40caraka_u:768": "pīḍano vraṇapīḍanaḥ // 5",
    "GS40caraka_u:769": "śarīrakledasyopayokteti ācūṣakaḥ // 6",
    "GS40caraka_u:770": "śīto'laghuśca ityakārapraśleṣād alaghuḥ // 7",
    "GS40caraka_u:771": "avagṛhṇātīti baddhāni karoti // 8]",
    "GS40caraka_u:772": "ityevamete ṣaḍrasāḥ pṛthaktvenaikatvena vā mātraśaḥ samyagupayujyamānā upakārāya bhavantyadhyātmalokasya apakārakarāḥ punarato'nyathā",
    "GS40caraka_u:773": "bhavantyupayujyamānāḥ tān vidvānupakārārthameva mātraśaḥ samyagupayojayediti // Car_1,26.44",
    "GS40caraka_u:774": "[{Āyurvedadīpikā}",
    "GS40caraka_u:775": "pṛthaktveneti ekaikaśo mātraśaḥ // 1",
    "GS40caraka_u:776": "ekatveneti ekīkṛtya samudāyamātraśa ityarthaḥ // 2",
    "GS40caraka_u:777": "mātraśa iti mātrayā // 3",
    "GS40caraka_u:778": "taccaikīkaraṇaṃ dvitryādibhiḥ sarvair jñeyam // 4",
    "GS40caraka_u:779": "adhyātmalokasyeti sarvaprāṇijanasya // 5",
    "GS40caraka_u:780": "anyatheti amātrayā // 6]",
    "GS40caraka_u:781": "śītaṃ vīryeṇa yad dravyaṃ madhuraṃ rasapākayoḥ /",
    "GS40caraka_u:782": "tayoramlaṃ yaduṣṇaṃ ca yaddravyaṃ kaṭukaṃ tayoḥ // Car_1,26.45",
    "GS40caraka_u:783": "[{Āyurvedadīpikā}",
    "GS40caraka_u:784": "samprati rasadvāreṇaiva dravyāṇāṃ vīryam āha śītamityādi // 1",
    "GS40caraka_u:785_0": "yaddravyaṃ rase pāke ca madhuraṃ tacchītaṃ vīryeṇa jñeyaṃ tathā tayoriti rasapākayor yadamlaṃ dravyaṃ taduṣṇaṃ vīryeṇa tathā",
    "GS40caraka_u:785_1": "yacca dravyaṃ tayoriti rasapākayoḥ kaṭukam uktaṃ taccoṣṇaṃ vīryeṇa bhavati iti śeṣaḥ // 2",
    "GS40caraka_u:786": "kiṃvā yaccoṣṇaṃ kaṭukaṃ tayoḥ iti pāṭhaḥ // 3",
    "GS40caraka_u:787_0": "tatra yadrasato madhuraṃ tad vīryataḥ śītamiti vaktavye yad rasapākayor iti karoti tan madhurarasocitapākasyaiva madhuradravyasya",
    "GS40caraka_u:787_1": "śītavīryatāprāptyartham evam amlakaṭukayor api vācyam // 4]",
    "GS40caraka_u:788": "teṣāṃ rasopadeśena nirdeśyo guṇasaṃgrahaḥ /",
    "GS40caraka_u:789": "vīryato'viparītānāṃ pākataścopadekṣyate // Car_1,26.46",
    "GS40caraka_u:790": "yathā payo yathā sarpir yathā vā cavyacitrakau /",
    "GS40caraka_u:791": "evamādīni cānyāni nirdiśedrasato bhiṣak // Car_1,26.47",
    "GS40caraka_u:792": "[{Āyurvedadīpikā}",
    "GS40caraka_u:793": "teṣām iti madhurapākādīnāṃ rasopadeśeneti rasamātrakathanenaiva yato vipāko 'pi rasata eva prāyo jñāyate yad vakṣyati kaṭutiktakaṣāyāṇāṃ vipākaḥ prāyaśaḥ kaṭur ityādi // 1",
    "GS40caraka_u:794": "etacca na sarvatretyāha vīryata ityādi // 2",
    "GS40caraka_u:795": "vīryato'viparītānāṃ rasadvārā vīryajñānaṃ na tu rasaviruddhavīryāṇāṃ mahāpañcamūlādīnāṃ na kevalaṃ rasena kiṃ tarhi pākataśca ya upadekṣyate",
    "GS40caraka_u:796": "guṇasaṃgrahaḥ śukrahā baddhaviṇmūtro vipāko vātalaḥ kaṭuḥ ityādinā sa ca vīryato 'viruddhānāṃ vijñeyaḥ yadi tatra vīryaṃ virodhi bhavati tadā",
    "GS40caraka_u:797": "vipāko'pi yathoktaguṇakarī na syāt // 3",
    "GS40caraka_u:798": "kiṃvā pākataścāviparītānāṃ rasopadeśena guṇasaṃgrahaḥ śītoṣṇalakṣaṇo nirdeśyaḥ yasyāstu pippalyāḥ kaṭukāyā api viparītamadhurapākitvaṃ na tatra kaṭu rasatvenoṣṇatvam ityarthaḥ // 4",
    "GS40caraka_u:799": "asmiṃśca pakṣe upadekṣyate iti yathā payaḥ ityādinā sambadhyate // 5",
    "GS40caraka_u:800": "tānyevāviparītavīryavipākānyāha yathā paya ityādi // 6",
    "GS40caraka_u:801": "payaḥprabhṛtīni hi dravyaguṇakathane 'viruddhavīryavipākānyupadeṣṭavyāni",
    "GS40caraka_u:802": "[{Comm. on CS}",
    "GS40caraka_u:803_0": "samprati madhuratiktakaṣāyāṇāṃ śītatvaṃ tathā kaṭvamlalavaṇānāṃ coṣṇatvaṃ tathā kaṭutiktakaṣāyāṇāṃ cāvṛṣyatvamityādayo rasadvāreṇa",
    "GS40caraka_u:803_1": "dravyāṇāṃ ye guṇā uktāstadapavādam āha teṣāmityādi // 1",
    "GS40caraka_u:804_0": "rasopadeśena rasaguṇakathanadvāreṇa dravyāṇāṃ yaḥ śītoṣṇādiguṇasaṃgrahaḥ kṛtaḥ sa vīryataḥ pākataścāviparītānāṃ teṣāṃ vakṣyamāṇakṣīrādidravyāṇāmeva",
    "GS40caraka_u:804_1": "nirdeṣṭuṃ śakyaḥ na tu rasaviparītavīryavipākānām ityarthaḥ // 2",
    "GS40caraka_u:805": "teṣvaviparītavīryavipākān upadiśatyupadekṣyata ityādi // 3",
    "GS40caraka_u:806": "upadekṣyata iti yathā paya ityādibhiḥ sambadhyate // 4",
    "GS40caraka_u:807": "etāni hi dravyaguṇakathanaprasaṅge rasāviparītavīryavipākatayaivopadeṣṭavyānīti rasānurūpaguṇatvam eṣāṃ jñātavyam ityarthaḥ // 5",
    "GS40caraka_u:808": "idaṃ tūdāharaṇaikadeśamātraṃ tenāparāṇy apyevaṃjātīyāny udāhartavyānītyāha evamādīnītyādi evamādīni evaṃprakārāṇi godhūmādīnītyarthaḥ // 7]",
    "GS40caraka_u:809": "madhuraṃ kiṃciduṣṇaṃ syāt kaṣāyaṃ tiktameva ca /",
    "GS40caraka_u:810": "yathā mahatpañcamūlaṃ yathābjānūpam āmiṣam // Car_1,26.48",
    "GS40caraka_u:811": "lavaṇaṃ saindhavaṃ noṣṇamamlamāmalakaṃ tathā /",
    "GS40caraka_u:812": "arkāguruguḍūcīnāṃ tiktānāmuṣṇamucyate // Car_1,26.49",
    "GS40caraka_u:813": "[{Āyurvedadīpikā}",
    "GS40caraka_u:814": "samprati yatra viruddhavīryatvena rasenoṣṇatvādi na nirdeśyaṃ tad āha madhuram ityādi // 1",
    "GS40caraka_u:815": "kiṃcit kaṣāyaṃ coṣṇaṃ tiktaṃ coṣṇam iti yojanā kaṣāyatiktalavaṇānām udāharaṇam asūtritānām api prakaraṇāt kṛtam // 2",
    "GS40caraka_u:816": "mahatpañcamūlaṃ bilvādipañcamūlam iha // 3",
    "GS40caraka_u:817": "etacca tiktasya kaṣāyasya coṣṇatāyām udāharaṇam abjānūpāmiṣaṃ tu madhurasyoṣṇavīryatve //",
    "GS40caraka_u:818": "kiṃcidamlaṃ hi saṃgrāhi kiṃcidamlaṃ bhinatti ca /",
    "GS40caraka_u:819": "yathā kapitthaṃ saṃgrāhi bhedi cāmalakaṃ tathā // Car_1,26.50",
    "GS40caraka_u:820": "pippalī nāgaraṃ vṛṣyaṃ kaṭu cāvṛṣyamucyate /",
    "GS40caraka_u:821": "kaṣāyaḥ stambhanaḥ śītaḥ so 'bhayāyām ato'nyathā // Car_1,26.51",
    "GS40caraka_u:822": "tasmādrasopadeśena na sarvaṃ dravyam ādiśet /",
    "GS40caraka_u:823": "dṛṣṭaṃ tulyarase'pyevaṃ dravye dravye guṇāntaram // Car_1,26.52",
    "GS40caraka_u:824": "[{Āyurvedadīpikā}",
    "GS40caraka_u:825": "vīryaprasaṅgād anyam apyamlādīnāṃ viruddhaguṇam āha kiṃcid ityādi // 1",
    "GS40caraka_u:826": "abhayāyām ato'nyatheti abhayāyāṃ kaṣāyo raso bhedanaś coṣṇaś cetyarthaḥ //",
    "GS40caraka_u:827": "raukṣyātkaṣāyo rūkṣāṇāmuttamo madhyamaḥ kaṭuḥ /",
    "GS40caraka_u:828": "tikto'varastathoṣṇānām uṣṇatvāllavaṇaḥ paraḥ // Car_1,26.53",
    "GS40caraka_u:829": "madhyo'mlaḥ kaṭukaś cāntyaḥ snigdhānāṃ madhuraḥ paraḥ /",
    "GS40caraka_u:830": "madhyo'mlo lavaṇaścāntyo rasaḥ snehānnirucyate // Car_1,26.54",
    "GS40caraka_u:831": "madhyotkṛṣṭāvarāḥ śaityāt kaṣāyasvādutiktakāḥ /",
    "GS40caraka_u:832": "svādurgurutvādadhikaḥ kaṣāyāllavaṇo'varaḥ // Car_1,26.55",
    "GS40caraka_u:833": "amlātkaṭus tatastikto laghutvād uttamottamaḥ /",
    "GS40caraka_u:834": "kecil laghūnām avaramicchanti lavaṇaṃ rasam // Car_1,26.56",
    "GS40caraka_u:835": "gaurave lāghave caiva so 'varas tūbhayorapi /",
    "GS40caraka_u:836": "[{Āyurvedadīpikā}",
    "GS40caraka_u:837": "raukṣyād ityādi // 1",
    "GS40caraka_u:838": "raukṣyeṇa kaṣāya uttama iti rūkṣatamaḥ tikto rūkṣaḥ kaṭustu madhyo rūkṣataraḥ evam anyatrāpi kaṭukaścāntya iti avara ityarthaḥ // 3",
    "GS40caraka_u:839": "evaṃ lavaṇaścāntya iti avara ityarthaḥ // 4",
    "GS40caraka_u:840": "lavaṇo'vara iti gurutvenetyarthaḥ // 5",
    "GS40caraka_u:841": "amlāt kaṭur ityādau amlātkaṭurlaghuḥ tataḥ kaṭukād uttamāt tikto laghutvenottamottamaḥ uttamāt kaṭukāduttama uttamottamaḥ // 6",
    "GS40caraka_u:842": "ekīyamatamāha kecid ityādi // 7",
    "GS40caraka_u:843": "ekīyamataṃ vacanabhaṅgyā svīkurvannāha gaurava ityādi // 8",
    "GS40caraka_u:844": "etena gaurave lāghave cāvaratvaṃ lavaṇasya svīkurvan gaurave 'vara",
    "GS40caraka_u:845": "ityanenāmlakaṭutiktebhyo gurutvaṃ svīkaroti lavaṇasya lāghave cāvara ityanenāmlādapi laghuno 'lpaṃ lāghavaṃ lavaṇasya svīkaroti // 9",
    "GS40caraka_u:846_0": "na ca vācyam amle pṛthivī kāraṇaṃ lavaṇe tu toyaṃ tataḥ pṛthivyapekṣayā toyajanyasya lavaṇasyaiva lāghavamucitamiti yato",
    "GS40caraka_u:846_1": "na niveśena gauravalāghave śakyete 'vadhārayituṃ tathāhi toyātirekakṛto madhuraḥ",
    "GS40caraka_u:847": "pṛthivyatirekakṛtāt kaṣāyādgururbhavati // 10]",
    "GS40caraka_u:848": "paraṃ cāto vipākānāṃ lakṣaṇaṃ sampravakṣyate // Car_1,26.57",
    "GS40caraka_u:849": "kaṭutiktakaṣāyāṇāṃ vipākaḥ prāyaśaḥ kaṭuḥ /",
    "GS40caraka_u:850": "amlo'mlaṃ pacyate svādurmadhuraṃ lavaṇastathā // Car_1,26.58",
    "GS40caraka_u:851": "[{Āyurvedadīpikā}",
    "GS40caraka_u:852": "samprati vipākasyāpi rasarūpatvāllakṣaṇam āha paramityādi // 1",
    "GS40caraka_u:853": "prāyograhaṇāt pippalīkulatthādīnāṃ rasānanuguṇapākitāṃ darśayati // 2",
    "GS40caraka_u:854": "kaṭukādiśabdena ca tadādhāraṃ dravyamucyate yato na rasāḥ pacyante kiṃtu dravyam eva // 3",
    "GS40caraka_u:855": "lavaṇastatheti lavaṇo'pi madhuravipākaḥ prāya ityarthaḥ // 4",
    "GS40caraka_u:856": "vipākalakṣaṇaṃ tu jaṭharāgniyogād āhārasya niṣṭhākāle yo guṇa utpadyate sa vipākaḥ vacanaṃ hi /",
    "GS40caraka_u:857": "jāṭhareṇāgninā yogād yadudeti rasāntaram /",
    "GS40caraka_u:858": "āhārapariṇāmānte sa vipākaḥ prakīrtitaḥ // 5]",
    "GS40caraka_u:859": "madhuro lavaṇāmlau ca snigdhabhāvāt trayo rasāḥ /",
    "GS40caraka_u:860": "vātamūtrapurīṣāṇāṃ prāyo mokṣe sukhā matāḥ // Car_1,26.59",
    "GS40caraka_u:861": "kaṭutiktakaṣāyāstu rūkṣabhāvāt trayo rasāḥ /",
    "GS40caraka_u:862": "duḥkhāya mokṣe dṛśyante vātaviṇmūtraretasām // Car_1,26.60",
    "GS40caraka_u:863": "[{Āyurvedadīpikā}",
    "GS40caraka_u:864": "samprati vakṣyamāṇavipākalakṣaṇe madhurāmlapākayor vātamūtrapurīṣān avarodhakatve tathā kaṭorvipākasya vātamūtrapurīṣavibandhakatve hetum āha madhura ityādi // 1",
    "GS40caraka_u:865": "atra madhurāmlalavaṇā niṣṭhāpākaṃ gatā api santaḥ snehaguṇayogād vātapurīṣāṇāṃ visargaṃ sukhena kurvantīti vākyārthaḥ // 2",
    "GS40caraka_u:866": "tena madhurāmlapākayoretatsamānaṃ lakṣaṇam // 3",
    "GS40caraka_u:867": "evaṃ kaṭutiktakaṣāyeṣvapi viparyaye'pi vākyārthaḥ // 4]",
    "GS40caraka_u:868": "śukrahā baddhaviṇmūtro vipāko vātalaḥ kaṭuḥ /",
    "GS40caraka_u:869": "madhuraḥ sṛṣṭaviṇmūtro vipākaḥ kaphaśukralaḥ // Car_1,26.61",
    "GS40caraka_u:870": "pittakṛt sṛṣṭaviṇmūtraḥ pāko'mlaḥ śukranāśanaḥ /",
    "GS40caraka_u:871": "teṣāṃ guruḥ syānmadhuraḥ kaṭukāmlāv ato 'nyathā // Car_1,26.62",
    "GS40caraka_u:872": "[{Āyurvedadīpikā}",
    "GS40caraka_u:873": "samprati vipākalakṣaṇaṃ hetuvyutpāditaṃ śukrahatvādiviśeṣayuktaṃ vaktum āha śukrahetyādi //",
    "GS40caraka_u:874": "ato'nyatheti laghuḥ // 2]",
    "GS40caraka_u:875": "vipākalakṣaṇasyālpamadhyabhūyiṣṭhatāṃ prati /",
    "GS40caraka_u:876": "dravyāṇāṃ guṇavaiśeṣyāttatra tatropalakṣayet // Car_1,26.63",
    "GS40caraka_u:877": "[{Āyurvedadīpikā}",
    "GS40caraka_u:878": "samprati yathoktavipākalakṣaṇānāṃ dravyabhede kvacidalpatvaṃ kvacinmadhyatvaṃ kvacic cotkṛṣṭatvaṃ yathā bhavati tad āha vipāketyādi //",
    "GS40caraka_u:879": "vipākalakṣaṇasyālpamadhyabhūyiṣṭhatām upalakṣayet prati prati dravyāṇāṃ guṇavaiśeṣyāddhetor ityarthaḥ // 2",
    "GS40caraka_u:880": "etena dravyeṣu yad guṇavaiśeṣyaṃ madhuratvamadhurataratvamadhuratamatvādi tato hetor vipākānāmalpatvādayo viśeṣā bhavantītyuktaṃ bhavati // 3",
    "GS40caraka_u:881_0": "atra kecidbruvate pratirasaṃ pāko bhavati yathā madhurādīnāṃ ṣaṇṇāṃ ṣaṇmadhurādayaḥ pākā iti kecid bruvate balavatāṃ rasānāmabalavanto",
    "GS40caraka_u:881_1": "rasā vaśatāṃ yānti tataś cānavasthitaḥ pākaḥ tatraitaddvitayamapi pāke vyavasthākaraṇam anādṛtya suśrutena dvividhaḥ pāko",
    "GS40caraka_u:881_2": "madhuraḥ kaṭuś cāṅgīkṛtaḥ // 5",
    "GS40caraka_u:882_0": "dvaividhyaṃ ca pañcabhūtātmake dravye gurubhūtapṛthivītoyātirekānmadhuraḥ pāko bhavati śeṣalaghubhūtātirekāt tu kaṭukaḥ pāko",
    "GS40caraka_u:882_1": "bhavati yaduktaṃ dravyeṣu pacyamāneṣu yeṣv ambupṛthivīguṇāḥ // 6",
    "GS40caraka_u:883": "nirvartante'dhikāstatra pāko madhura ucyate // 7",
    "GS40caraka_u:884": "tejo'nilākāśaguṇāḥ pacyamāneṣu yeṣu tu // 8",
    "GS40caraka_u:885": "nirvartante'dhikāstatra pākaḥ kaṭuka ucyate iti // 9",
    "GS40caraka_u:886_0": "pratirasapāke tathānavasthitapāke ca dravyaṃ rasaguṇenaiva tulyaṃ pākāvasthāyāmapi bhavati tena na kaścidviśeṣo vipākena",
    "GS40caraka_u:886_1": "tatra bodhyata iti suśrutena tatpakṣadvayam upekṣitamiti sādhu kṛtam // 10",
    "GS40caraka_u:887_0": "tṛtīyāmlapākanirāsastu doṣam āvahati yato vrīhikulatthādīnām amlapākatayā pittakartṛtvamupalabhyate atha manyase vrīhyāder",
    "GS40caraka_u:887_1": "uṣṇavīryatvena tatra pittakartṛtvaṃ tanna madhurasya vrīhestanmate madhuravipākasyoṣṇavīryatāyāmapi satyāṃ na pittakartṛtvamupapadyate",
    "GS40caraka_u:887_2": "rasavipākābhyām ekasya vīryasya bādhanīyatvāt // 11",
    "GS40caraka_u:888_0": "kiṃca amlapākatvād vrīhyādeḥ pittamamlaguṇamutpadyate yadi tu tad uṣṇavīryatākṛtaṃ syāttadā kaṭuguṇabhūyiṣṭhaṃ pittaṃ syāt",
    "GS40caraka_u:888_1": "dṛśyate ca vrīhibhakṣaṇād amlodgārādināmlaguṇabhūyiṣṭhataiveti kiṃca pṛthivīsomaguṇātirekān madhuraḥ pāko bhavati vāyvagnyākāśātirekācca",
    "GS40caraka_u:888_2": "kaṭur bhavatīti pakṣe yadā vyāmiśraguṇātirekatā bhavati tadā somāgnyātmakasyāmlasyotpādaḥ kathaṃ pratikṣepaṇīyaḥ athavā tantrakārayoḥ",
    "GS40caraka_u:888_3": "kim anayor anena vacanamātravirodhena kartavyaṃ yato yadamlapākaṃ carako brūte tatsuśrutena vīryoṣṇam iti kṛtvā samādhīyate",
    "GS40caraka_u:888_4": "tena na kaścid dravyaguṇe virodhaḥ // yattu suśrute'mlapākanirāsārthaṃ dūṣaṇam ucyate pittaṃ hi vidagdhamamlatāmupaiti ityādinā",
    "GS40caraka_u:888_5": "tadanabhyupagamādeva nirastam // 15",
    "GS40caraka_u:889_0": "nanu lavaṇasya madhurapākitve pittaraktādikartṛtvamanupapannaṃ tathā tiktakaṣāyayoḥ kaṭupākitve pittahantṛtvamanupapannaṃ",
    "GS40caraka_u:889_1": "naivaṃ satyapi lavaṇasya madhurapākitve tatra lavaṇarasa uṣṇaṃ ca vīryaṃ yadasti tena tat pittaraktādikārakaṃ vipākastu tatra",
    "GS40caraka_u:889_2": "pittaraktaharaṇalakṣaṇe kārye bādhitaḥ san sṛṣṭaviṇmūtra ityādinā lakṣaṇena lakṣyata eva // 16",
    "GS40caraka_u:890": "etena yaducyate lavaṇe madhuro vipākaścedrasavīryābhyāṃ bādhitaḥ san svakāryakaro na bhavati tatkiṃ tenopadiṣṭeneti tannirastaṃ bhavati // 17",
    "GS40caraka_u:891": "yato'styeva sṛṣṭaviṇmūtratādinā tatra lavaṇe madhuravipākitvaṃ lakṣaṇīyam // 18",
    "GS40caraka_u:892": "anayā diśā tiktakaṣāyayorapi pūrvapakṣaparihāraḥ // 19",
    "GS40caraka_u:893": "anye tv etaddoṣabhayāl lavaṇo'pyamlaṃ pacyata iti vyākhyānayanti",
    "GS40caraka_u:894": "lavaṇastathetyatra tathāśabdena viprakṛṣṭasyāmlamityasya karṣaṇāditi // 20",
    "GS40caraka_u:895": "tanna kaṭvādīnāṃ kaṭurvipāko'mlo'mlasya śeṣayor madhuraḥ iti",
    "GS40caraka_u:896": "jatūkarṇavacanāt // 21",
    "GS40caraka_u:897": "naca vācyaṃ kasmāt traya eva vipākā bhavanti na punastiktādayo'pīti yato bhūtasvabhāva evaiṣaḥ yena madhurādayas traya eva bhavanti bhūtasvabhāvāś",
    "GS40caraka_u:898": "cāparyanuyojyāḥ // 22",
    "GS40caraka_u:899_0": "nanu yaśca rasaviparītaḥ pāko yathā lavaṇasya madhuraḥ tiktakaṣāyayoś ca kaṭuḥ sa ucyatāṃ yastu samānaguṇo madhurasya madhuro'mlasyāmlaḥ",
    "GS40caraka_u:899_1": "kaṭukasya vā kaṭukaḥ tatkathane kiṃ prayojanaṃ yato rasaguṇair eva tatra",
    "GS40caraka_u:900": "vipākaguṇo'pi jñāsyate // 23",
    "GS40caraka_u:901": "naivaṃ yena lavaṇādivad visadṛśarasāntarotpādaśaṅkānirārāsārtham api tatrānuguṇo'pi vipāko vaktavya eva vipākajaśca rasa āhārapariṇāmānte",
    "GS40caraka_u:902_0": "bhavati prākṛtastu raso vipākaviruddhaḥ pariṇāmakālaṃ varjayitvā jñeyaḥ tena pippalyāḥ kaṭukarasatvam ādau kaṇṭhasthaśleṣmakṣapaṇamukhaśodhanādikartṛtvena",
    "GS40caraka_u:902_1": "saprayojanaṃ madhuravipākatvaṃ tu pariṇāmena vṛṣyatvādijñāpanena saprayojanam // 24",
    "GS40caraka_u:903": "tathā yatra vipākasya rasāḥ samānaguṇatayānuguṇā bhavanti tatra balavat kāryaṃ bhavati viparyaye tu durbalam iti jñeyam // 25",
    "GS40caraka_u:904_0": "etacca pākatrayaṃ dravyaniyataṃ tena grahaṇyadhyāye vakṣyamāṇāhārāvasthāpākādbhinnam eva tatra hy aviśeṣeṇa sarveṣāmeva rasānām",
    "GS40caraka_u:904_1": "avasthāvaśāt trayaḥ pākā vācyāḥ annasya bhuktamātrasya ṣaḍrasasya prapākataḥ ityādinā granthena // 26]",
    "GS40caraka_u:905": "mṛdutīkṣṇagurulaghusnigdharūkṣoṣṇaśītalam /",
    "GS40caraka_u:906": "vīryamaṣṭavidhaṃ kecit keciddvividhamāsthitāḥ // Car_1,26.64",
    "GS40caraka_u:907": "śītoṣṇamiti vīryaṃ tu kriyate yena yā kriyā /",
    "GS40caraka_u:908": "nāvīryaṃ kurute kiṃcit sarvā vīryakṛtā kriyā // Car_1,26.65",
    "GS40caraka_u:909": "[{Āyurvedadīpikā}",
    "GS40caraka_u:910": "ekīyamatena vīryalakṣaṇam āha mṛdvityādi // 1",
    "GS40caraka_u:911": "etaccaikīyamatadvayaṃ pāribhāṣikīṃ vīryasaṃjñāṃ puraskṛtya pravṛttam // 2",
    "GS40caraka_u:912_0": "vaidyake hi rasavipākaprabhāvavyatirikte prabhūtakāryakāriṇi guṇe vīryamiti saṃjñā tenāṣṭavidhavīryavādimate picchilaviśadādayo",
    "GS40caraka_u:912_1": "guṇā na rasādiviparītaṃ kāryaṃ prāyaḥ kurvanti tena teṣāṃ rasādyupadeśenaiva grahaṇaṃ mṛdvādīnāṃ tu rasādyabhibhāvakatvamasti",
    "GS40caraka_u:912_2": "yathā pippalyāṃ kaṭurasakāryaṃ pittakopanamabhibhūya tadgate mṛduśītavīrye pittameva śamayatīti tathā kaṣāye tiktānurase",
    "GS40caraka_u:912_3": "mahati pañcamūle tatkāryaṃ vātakopanam abhibhūyoṣṇena vīryeṇa tadviruddhaṃ vātaśamanameva kriyate tathā",
    "GS40caraka_u:913": "madhure'pīkṣau śītavīryatvena vātavṛddhir ityādi // 3",
    "GS40caraka_u:914": "yaduktaṃ suśrute etāni khalu vīryāṇi svabalaguṇotkarṣād rasam abhibhūyātmakarma darśayanti ityādi // 4",
    "GS40caraka_u:915": "śītoṣṇavīryavādimataṃ tv agnīṣomīyatvāj jagataḥ śītoṣṇayoreva prādhānyājjñeyam // 5",
    "GS40caraka_u:916": "uktaṃ ca /",
    "GS40caraka_u:917": "nānātmakamapi dravyamagnīṣomau mahābalau /",
    "GS40caraka_u:918": "vyaktāvyaktaṃ jagadiva nātikrāmati jātucit vā // 6",
    "GS40caraka_u:919": "etacca matadvayam apyācāryasya paribhāṣāsiddhamanumatameva yenottaratra rasavīryavipākānāṃ sāmānyaṃ yatra lakṣyate ityādau pāribhāṣikam eva vīryaṃ nirdekṣyati // 7",
    "GS40caraka_u:920": "pāribhāṣikavīryasaṃjñāparityāgena tu śaktiparyāyasya vīryasya lakṣaṇamāha vīryaṃ tv ityādi vīryamiti śaktiḥ // 9",
    "GS40caraka_u:921": "yeneti rasena vā vipākena vā prabhāvena vā gurvādiparādibhirvā guṇairyā kriyā tarpaṇahlādanaśamanādirūpā kriyate tasyāṃ kriyāyāṃ tad rasādi vīryam // 10",
    "GS40caraka_u:922": "ata evoktaṃ suśrute yena kurvanti tadvīryam iti // 11",
    "GS40caraka_u:923": "atraiva lokaprasiddhām upapattim āha nāvīryam ityādi // 12",
    "GS40caraka_u:924": "avīryam aśaktamityarthaḥ // 13",
    "GS40caraka_u:925": "vīryakṛteti vīryavatā kṛtā vīryakṛtā // 14]",
    "GS40caraka_u:926": "raso nipāte dravyāṇāṃ vipākaḥ karmaniṣṭhayā /",
    "GS40caraka_u:927": "vīryaṃ yāvad adhīvāsān nipātāccopalabhyate // Car_1,26.66",
    "GS40caraka_u:928": "[{Āyurvedadīpikā}",
    "GS40caraka_u:929": "rasādīnāmekadravyaniviṣṭānāṃ bhedena nārthaṃ lakṣaṇamāha raso nipāta ityādi // 1",
    "GS40caraka_u:930": "nipāta iti rasanāyoge // 2",
    "GS40caraka_u:931_0": "karmaniṣṭhayeti karmaṇo niṣṭhā niṣpattiḥ karmaniṣṭhā kriyāparisamāptiḥ rasopayoge sati yo 'ntyāhārapariṇāmakṛtaḥ karmaviśeṣaḥ",
    "GS40caraka_u:931_1": "kaphaśukrābhivṛddhyādilakṣaṇaḥ tena vipāko niścīyate // adhīvāsaḥ sahāvasthānaṃ yāvad adhīvāsāditi yāvaccharīranivāsāt etacca",
    "GS40caraka_u:931_2": "vipākātpūrvaṃ nipātāccordhvaṃ jñeyam // 4",
    "GS40caraka_u:932_0": "nipātācceti śarīrasaṃyogamātrāt tena kiṃcid vīryam adhīvāsād upalabhyate yathānūpamāṃsāder uṣṇatvaṃ kiṃcic ca nipātādeva",
    "GS40caraka_u:932_1": "labhyate yathā marīcādīnāṃ tīkṣṇatvādi kiṃcic ca nipātādhīvāsābhyāṃ yathā marīcādīnāmeva // 5",
    "GS40caraka_u:933_0": "etena rasaḥ pratyakṣeṇaiva vipākastu nityaparokṣaḥ tatkāryeṇānumīyate vīryaṃ tu kiṃcidanumānena yathā saindhavagataṃ śaityam",
    "GS40caraka_u:933_1": "ānūpamāṃsagataṃ vā auṣṇyaṃ kiṃcic ca vīryaṃ pratyakṣeṇaiva yathā rājikāgatam auṣṇyaṃ ghrāṇena picchilaviśadasnigdharūkṣādayaḥ",
    "GS40caraka_u:933_2": "cakṣuḥsparśanābhyāṃ niścīyanta iti vākyārthaḥ // 6",
    "GS40caraka_u:934": "etacca vīryaṃ sahajaṃ kṛtrimaṃ ca jñeyam // 7",
    "GS40caraka_u:935": "etacca yathāsambhavaṃ gurulaghvādiṣu vīryeṣu lakṣaṇaṃ jñeyam // 8",
    "GS40caraka_u:936": "dravyāṇāmiti upayujyamānadravyāṇām // 9",
    "GS40caraka_u:937": "tacca vīryalakṣaṇaṃ pāribhāṣikavīryaviṣayameva // 10]",
    "GS40caraka_u:938": "rasavīryavipākānāṃ sāmānyaṃ yatra lakṣyate /",
    "GS40caraka_u:939": "viśeṣaḥ karmaṇāṃ caiva prabhāvastasya sa smṛtaḥ // Car_1,26.67",
    "GS40caraka_u:940": "[{Āyurvedadīpikā}",
    "GS40caraka_u:941": "prabhāvalakṣaṇamāha rasavīryetyādi // 1",
    "GS40caraka_u:942": "sāmānyamiti tulyatā // 2",
    "GS40caraka_u:943": "viśeṣaḥ karmaṇāmiti dantyādyāśrayāṇāṃ virecanatvādīnām /",
    "GS40caraka_u:944_0": "sāmānyaṃ lakṣyata ityanena rasādikāryatvena yannāvadhārayituṃ śakyate kāryaṃ tat prabhāvakṛtam iti sūcayati ata evoktaṃprabhāvo",
    "GS40caraka_u:944_1": "'cintya ucyate rasavīryavipākakāryatayācintya ityarthaḥ // kaṭukaḥ kaṭukaḥ pāke vīryoṣṇaścitrako mataḥ /",
    "GS40caraka_u:945": "tadvaddantī prabhāvāttu virecayati mānavam // Car_1,26.68",
    "GS40caraka_u:946": "viṣaṃ viṣaghnamuktaṃ yat prabhāvastatra kāraṇam /",
    "GS40caraka_u:947": "ūrdhvānulomikaṃ yacca tatprabhāvaprabhāvitam // Car_1,26.69",
    "GS40caraka_u:948": "maṇīnāṃ dhāraṇīyānāṃ karma yadvividhātmakam /",
    "GS40caraka_u:949": "tat prabhāvakṛtaṃ teṣāṃ prabhāvo'cintya ucyate // Car_1,26.70",
    "GS40caraka_u:950": "samyagvipākavīryāṇi prabhāvaścāpyudāhṛtaḥ /",
    "GS40caraka_u:951": "kiṃcidrasena kurute karma vīryeṇa cāparam // Car_1,26.71",
    "GS40caraka_u:952": "dravyaṃ guṇena pākena prabhāveṇa ca kiṃcana /",
    "GS40caraka_u:953": "rasaṃ vipākastau vīryaṃ prabhāvastānapohati // Car_1,26.72",
    "GS40caraka_u:954": "balasāmye rasādīnāmiti naisargikaṃ balam /",
    "GS40caraka_u:955": "[{Āyurvedadīpikā}",
    "GS40caraka_u:956": "asyaiva durabhigamatvād udāharaṇāni bahūnyāha kaṭuka ityādinā // 1",
    "GS40caraka_u:957": "tadvaditi citrakasamānaguṇā // 2",
    "GS40caraka_u:958": "viṣaghnamuktam iti tasmāddaṃṣṭrāviṣaṃ maulam ityādinā // 3",
    "GS40caraka_u:959": "ūrdhvānulomikamiti yugapad ubhayabhāgaharaṃ kiṃvā ūrdhvaharaṃ tathānulomaharaṃ ca // 4",
    "GS40caraka_u:960": "karma yadvividhātmakamiti viṣaharaṇaśūlaharaṇādi // 5",
    "GS40caraka_u:961_0": "etaccodāharaṇamātraṃ tena jīvanamedhyādidravyasya rasādyacintyaṃ sarvaṃ prabhāva iti jñeyam prabhāvaśceha dravyaśaktir abhipretā",
    "GS40caraka_u:961_1": "sā ca dravyāṇāṃ sāmānyaviśeṣaḥ dantītvādiyuktā vyaktireva yataḥ śaktirhi svarūpameva bhāvānāṃ nātiriktaṃ kiṃciddharmāntaram",
    "GS40caraka_u:961_2": "evaṃ pradeśāntaroktaguṇaprabhāvādiṣvapi vācyam yathoktaṃ dravyāṇi hi dravyaprabhāvādguṇaprabhāvām ityādi // 7",
    "GS40caraka_u:962_0": "na ca vācyaṃ dantyādiḥ svarūpata eva virecayati tena kimiti jalādyupahatā dantī na virecayatīti pratibandhakābhāvaviśiṣṭasyaiva",
    "GS40caraka_u:962_1": "prabhāvasya kāraṇatvāt jalopahatāyāṃ dantyāṃ jalopaghātaḥ pratibandhaka ityādyanusaraṇīyam // 8",
    "GS40caraka_u:963": "naiyāyikaśaktivāde yā ca viṣasya viṣaghnatve upapattir uktā ūrdhvādhogāmitvavirodhalakṣaṇā sāntarbhāgatvāt prabhāvād eva bhavati // 9",
    "GS40caraka_u:964": "evam ūrdhvānulomikatvādau pārthivatvādikathane 'pi vācyam // 10]",
    "GS40caraka_u:965": "ṣaṇṇāṃ rasānāṃ vijñānamupadekṣyāmyataḥ param // Car_1,26.73",
    "GS40caraka_u:966": "snehanaprīṇanāhlādamārdavair upalabhyate /",
    "GS40caraka_u:967": "mukhastho madhuraścāsyaṃ vyāpnuvaṃllimpatīva ca // Car_1,26.74",
    "GS40caraka_u:968": "dantaharṣān mukhāsrāvāt svedanānmukhabodhanāt /",
    "GS40caraka_u:969": "vidāhāccāsyakaṇṭhasya prāśyaivāmlaṃ rasaṃ vadet // Car_1,26.75",
    "GS40caraka_u:970": "pralīyan kledaviṣyandamārdavaṃ kurute mukhe /",
    "GS40caraka_u:971": "yaḥ śīghraṃ lavaṇo jñeyaḥ sa vidāhānmukhasya ca // Car_1,26.76",
    "GS40caraka_u:972": "saṃvejayedyo rasānāṃ nipāte tudatīva ca /",
    "GS40caraka_u:973": "vidahanmukhanāsākṣi saṃsrāvī sa kaṭuḥ smṛtaḥ // Car_1,26.77",
    "GS40caraka_u:974": "pratihanti nipāte yo rasanaṃ svadate na ca /",
    "GS40caraka_u:975": "sa tikto mukhavaiśadyaśoṣaprahlādakārakaḥ // Car_1,26.78",
    "GS40caraka_u:976": "vaiśadyastambhajāḍyairyo rasanaṃ yojayedrasaḥ /",
    "GS40caraka_u:977": "badhnātīva ca yaḥ kaṇṭhaṃ kaṣāyaḥ sa vikāsyapi // Car_1,26.79",
    "GS40caraka_u:978": "[{Āyurvedadīpikā}",
    "GS40caraka_u:979": "vijñāyate'neneti vijñānaṃ lakṣaṇamityarthaḥ // 1",
    "GS40caraka_u:980": "pralīyanniti vilīno bhavan // 2",
    "GS40caraka_u:981": "saṃsrāvayatīti saṃsrāvī // 3",
    "GS40caraka_u:982": "vikāsīti hṛdayavikasanaśīla uktaṃ hi suśrute hṛdayaṃ pīḍayati iti // 4]",
    "GS40caraka_u:983_0": "evamuktavantaṃ bhagavantamātreyamagniveśa uvāca bhagavan śrutametadavitatham arthasampadyuktaṃ bhagavato yathāvad dravyaguṇakarmādhikāre",
    "GS40caraka_u:983_1": "vacaḥ paraṃ tv āhāravikārāṇāṃ vairodhikānāṃ lakṣaṇam anatisaṃkṣepeṇopadiśyamānaṃ śuśrūṣāmaha iti // Car_1,26.80",
    "GS40caraka_u:984": "[{Āyurvedadīpikā}",
    "GS40caraka_u:985": "samprati viruddhāhāraṃ vaktum āhaivam ityādi // 1",
    "GS40caraka_u:986": "śarīradhātuvirodhaṃ kurvantīti vairodhikāḥ lakṣyate vairodhikamaneneti lakṣaṇaṃ vairodhikābhidhāyako grantha eva // 2",
    "GS40caraka_u:987": "yat kiṃciddoṣamāsrāvya ityādi vairodhikalakṣaṇaṃ jñeyam // 3]",
    "GS40caraka_u:988_0": "tam uvāca bhagavān ātreyaḥ dehadhātupratyanīkabhūtāni dravyāṇi dehadhātubhirvirodham āpadyante parasparaguṇaviruddhāni kānicit",
    "GS40caraka_u:988_1": "kānicit saṃyogāt saṃskārād aparāṇi deśakālamātrādibhiś cāparāṇi tathā svabhāvādaparāṇi // Car_1,26.81",
    "GS40caraka_u:989": "[{Āyurvedadīpikā}",
    "GS40caraka_u:990": "dehadhātupratyanīkabhūtānīti dehadhātūnāṃ rasādīnāṃ vātādīnāṃ ca prakṛtisthānāṃ pratyanīkasvarūpāṇi virodhamāpadyanta iti dehadhātūnāṃ virodhamācaranti dūṣayantīti yāvat // 2",
    "GS40caraka_u:991_0": "yathābhūtāni dravyāṇi dehadhātubhirvirodhamāpadyante tadāha parasparaviruddhāni kānicid ityādi tatra parasparaguṇaviruddhāni",
    "GS40caraka_u:991_1": "yathā na matsyān payasābhyavaharet ubhayaṃ hy etad ityādinoktāni saṃyogaviruddhaṃ yathā tadeva nikucaṃ pakvaṃ na māṣa ityādinoktaṃ",
    "GS40caraka_u:991_2": "yat saṃskārādiviruddhaguṇakathanaṃ vinā sāhityamātreṇa viruddham ucyate tat saṃyogaviruddham // 5",
    "GS40caraka_u:992": "matsyapayasos tu yadyapi sahopayogo viruddhatvenoktaḥ tathāpyasau guṇaviruddhatvena kathita iti guṇavirodhakasyaivodāharaṇam /",
    "GS40caraka_u:993": "virodhaśca viruddhaguṇatve satyapi kvacid eva dravyaprabhāvād bhavati tena ṣaḍrasāhāropayoge madhurāmlayor viruddhaśītoṣṇavīryayor virodho nodbhāvanīyaḥ // 6",
    "GS40caraka_u:994": "saṃskārato viruddhaṃ yathā na kapotān sarṣapatailabhṛṣṭān ityādi // 7",
    "GS40caraka_u:995": "deśo dvividhaḥ bhūmiḥ śarīraṃ ca // 8",
    "GS40caraka_u:996": "tatra bhūmiviruddhaṃ yathā tadeva bhasmapāṃśuparidhvastam kiṃvā yat kiṃcidagocarabhṛtaṃ taddeśaviruddhaṃ śarīraviruddhaṃ yathā uṣṇārtasya madhu maraṇāya // 9",
    "GS40caraka_u:997": "kālaviruddhaṃ yathā paryuṣitā kākamācī maraṇāya // 10",
    "GS40caraka_u:998": "mātrāviruddhaṃ yathā samadhṛte madhusarpiṣī maraṇāya // 11",
    "GS40caraka_u:999": "ādigrahaṇāddoṣaprakṛtyādiviruddhānāṃ grahaṇam // 12",
    "GS40caraka_u:1000": "svabhāvaviruddhaṃ yathā viṣam // 13]",
    "GS40caraka_u:1001_0": "tatra yānyāhāramadhikṛtya bhūyiṣṭham upayujyante teṣām ekadeśaṃ vairodhikam adhikṛtyopadekṣyāmaḥ na matsyān payasā sahābhyavaharet",
    "GS40caraka_u:1001_1": "ubhayaṃ hy etanmadhuraṃ madhuravipākaṃ mahābhiṣyandi śītoṣṇatvādviruddhavīryaṃ viruddhavīryatvācchoṇitapradūṣaṇāya mahābhiṣyanditvānmārgoparodhāya",
    "GS40caraka_u:1001_2": "ca //",
    "GS40caraka_u:1002": "tanniśamyātreyavacanamanu bhadrakāpyo 'gniveśam uvāca sarvāneva matsyān",
    "GS40caraka_u:1003_0": "payasā sahābhyavahared anyatraikasmāc cilicimāt sa punaḥ śakalī lohitanayanaḥ sarvato lohitarājī rohitākāraḥ prāyo bhūmau",
    "GS40caraka_u:1003_1": "carati taṃ cet payasā sahābhyavaharenniḥsaṃśayaṃ śoṇitajānāṃ vibandhajānāṃ ca vyādhīnāmanyatamamathavā maraṇaṃ prāpnuyāditi //",
    "GS40caraka_u:1003_2": "Car_1,26.83",
    "GS40caraka_u:1004": "[{Āyurvedadīpikā}",
    "GS40caraka_u:1005": "vairodhikamadhikṛtyeti vairodhikam uddiśya // 1",
    "GS40caraka_u:1006": "śītoṣṇatvāditi payaḥ śītam uṣṇavīryāśca matsyāḥ śeṣaṃ madhuratvādi samānam // 2",
    "GS40caraka_u:1007": "etacca dravyaprabhāvādeva virodhi // 3",
    "GS40caraka_u:1008": "sa punaḥ śakalī ityādinā nāndiniḥ iti khyāto matsya ucyate // 4]",
    "GS40caraka_u:1009": "neti bhagavānātreyaḥ sarvāneva matsyānna payasā sahābhyavaharedviśeṣatastu cilicimaṃ sa hi mahābhiṣyanditvāt sthūlalakṣaṇatarān etān vyādhīn upajanayatyāmaviṣam udīrayati ca /",
    "GS40caraka_u:1010": "grāmyānūpaudakapiśitāni ca madhutilaguḍapayomāṣamūlakabisair virūḍhadhānyairvā naikadhyamadyāt tanmūlaṃ hi bādhiryāndhyavepathujāḍyakalamūkatāmaiṇmiṇyam athavā maraṇamāpnoti /",
    "GS40caraka_u:1011_0": "na pauṣkaraṃ rohiṇīkaṃ śākaṃ kapotān vā sarṣapatailabhraṣṭān madhupayobhyāṃ sahābhyavaharet tanmūlaṃ hi śoṇitābhiṣyandadhamanīpravicayāpasmāraśaṅkhakagalagaṇḍarohiṇīnām",
    "GS40caraka_u:1011_1": "anyatamaṃ prāpnotyathavā maraṇamiti /",
    "GS40caraka_u:1012": "na mūlakalaśunakṛṣṇagandhārjakasumukhasurasādīni bhakṣayitvā payaḥ sevyaṃ kuṣṭhābādhabhayāt",
    "GS40caraka_u:1013": "na jātukaśākaṃ na nikucaṃ pakvaṃ madhupayobhyāṃ sahopayojyam etaddhi maraṇāyāthavā balavarṇatejovīryoparodhāyālaghuvyādhaye ṣāṇḍhyāya ceti /",
    "GS40caraka_u:1014": "tadeva nikucaṃ pakvaṃ na māṣasūpaguḍasarpirbhiḥ sahopayojyaṃ vairodhikatvāt /",
    "GS40caraka_u:1015_0": "tathāmrāmrātakamātuluṅganikucakaramardamocadantaśaṭhabadarakośāmrabhavyajāmbavakapitthatintiḍīkapārāvatākṣoḍapanasanālikeradāḍimāmalakānyevaṃprakārāṇi",
    "GS40caraka_u:1015_1": "cānyāni dravyāṇi sarvaṃ cāmlaṃ dravamadravaṃ ca payasā saha viruddham /",
    "GS40caraka_u:1016": "tathā kaṅguvanakamakuṣṭhakakulatthamāṣaniṣpāvāḥ payasā saha viruddhāḥ /",
    "GS40caraka_u:1017": "padmottarikāśākaṃ śārkaro maireyo madhu ca sahopayuktaṃ viruddhaṃ vātaṃ cātikopayati /",
    "GS40caraka_u:1018": "hāridrakaḥ sarṣapatailabhṛṣṭo viruddhaḥ pittaṃ cātikopayati /",
    "GS40caraka_u:1019": "pāyaso manthānupāno viruddhaḥ śleṣmāṇaṃ cātikopayati /",
    "GS40caraka_u:1020": "upodikā tilakalkasiddhā heturatīsārasya /",
    "GS40caraka_u:1021": "balākā vāruṇyā saha kulmāṣairapi viruddhā saiva śūkaravasāparibhṛṣṭā sadyo vyāpādayati /",
    "GS40caraka_u:1022": "mayūramāṃsam eraṇḍasīsakāvasaktam eraṇḍāgnipluṣṭam eraṇḍatailayuktaṃ sadyo vyāpādayati /",
    "GS40caraka_u:1023": "hāridrakamāṃsaṃ hāridrasīsakāvasaktaṃ hāridrāgnipluṣṭaṃ sadyo vyāpādayati tadeva bhasmapāṃśuparidhvastaṃ sakṣaudraṃ sadyo maraṇāya /",
    "GS40caraka_u:1024": "matsyanistālanasiddhāḥ pippalyastathā kākamācī madhu ca maraṇāya /",
    "GS40caraka_u:1025": "madhu coṣṇam uṣṇārtasya ca madhu maraṇāya /",
    "GS40caraka_u:1026_0": "madhusarpiṣī samadhṛte cāntarikṣaṃ samadhṛtaṃ madhu puṣkarabījaṃ madhu pītvoṣṇodakaṃ bhallātakoṣṇodakaṃ takrasiddhaḥ kampillakaḥ",
    "GS40caraka_u:1026_1": "paryuṣitā kākamācī aṅgāraśūlyo bhāsaśceti viruddhāni /",
    "GS40caraka_u:1027": "ityetadyathāpraśnam abhinirdiṣṭaṃ bhavatīti // Car_1,26.84",
    "GS40caraka_u:1028": "[{Āyurvedadīpikā}",
    "GS40caraka_u:1029": "grāmyapiśitādīni madhvādīnāmanyatareṇāpi viruddhāni // 1",
    "GS40caraka_u:1030": "kalamūkateti kalamūkatā avyaktavacanatā // 2",
    "GS40caraka_u:1031": "pauṣkarādīnāṃ madhupayobhyāṃ sahābhyavahāro viruddhaḥ pauṣkaraṃ puṣkaratratrarūpaṃ śākaṃ rohiṇī kaṭurohiṇī // 3",
    "GS40caraka_u:1032": "dhamanīpraticayaḥ sirājagranthiḥ // 4",
    "GS40caraka_u:1033": "jātuśākaṃ vaṃśapattrikā // 5",
    "GS40caraka_u:1034_0": "vairodhikatvādityanena prakaraṇalabdhasyāpi vairodhikatvasya punarabhidhānaṃ sāmānyoktaṣāṇḍhyādivyādhikartṛtopadarśanārtham",
    "GS40caraka_u:1034_1": "evamanyatrāpi sāmānye'pi vairodhikatvamātrābhidhāne vaktavyam /",
    "GS40caraka_u:1035_0": "tathāmletyādau amlagrahaṇena labdhānāpy amlāmrātakādīnām abhidhānaṃ viśeṣavirodhasūcanārtham sarvagrahaṇenaiva dravādravāmle",
    "GS40caraka_u:1035_1": "prāpte punardravādravavacanaṃ sarvaśabdasya dravādravāmlakārtsnyārthatāpratiṣedhārthaṃ bhavati hi prakaraṇād ekadeśe 'pi",
    "GS40caraka_u:1035_2": "sarvavyapadeśaḥ yathā sarvān bhojayediti kiṃvā sarvagrahaṇam amlavipākānāṃ vrīhyādīnāṃ grahaṇārtham // 7",
    "GS40caraka_u:1036_0": "payaseti tṛtīyayeva sahārthe labdhe punaḥ sahetyabhidhānaṃ kevalāmlādiyuktasyaiva virodhitopadarśanārthaṃ tena amlapayaḥsaṃyoge",
    "GS40caraka_u:1036_1": "guḍādisaṃyoge sati viruddhatvaṃ na dugdhāmrādīnām // 8",
    "GS40caraka_u:1037": "vanako vanakodravaḥ // 9",
    "GS40caraka_u:1038": "padmottarikā kusumbhaḥ // 10",
    "GS40caraka_u:1039": "śārkara iti maireyaviśeṣaṇam // 11",
    "GS40caraka_u:1040": "vātaṃ cātikopayatīti vacanena pittakaphāv alpaṃ kopayatīti bodhayati evaṃ pittaṃ cātikopayati kaphaṃ cātikopayatītyetayorapi vācyam // 12",
    "GS40caraka_u:1041": "hāridrako haritāla iti khyātaḥ pakṣī // 13",
    "GS40caraka_u:1042": "balākā vāruṇyā saha viruddhā tathā kulmāṣaiśca balākā viruddhā // 14",
    "GS40caraka_u:1043": "eraṇḍasīsakāvasaktamiti eraṇḍakāṣṭhāvasaktaṃ sīsako hi bhaṭitrakaraṇakāṣṭham ucyate // 15",
    "GS40caraka_u:1044": "tadeveti hāridrakamāṃsam // 16",
    "GS40caraka_u:1045": "matsyā nistālyante pacyante yasmin tanmatsyanistālanaṃ kiṃvā nistālanaṃ vasā jatūkarṇe'pyuktaṃ matsyavasā siddhāḥ pippalyaḥ iti // 17",
    "GS40caraka_u:1046": "kākamācī madhu ceti saṃyogaviruddham // 18",
    "GS40caraka_u:1047": "bhāso goṣṭhakukkuṭaḥ // 19]",
    "GS40caraka_u:1048": "yat kiṃcid doṣamāsrāvya na nirharati kāyataḥ /",
    "GS40caraka_u:1049": "āhārajātaṃ tat sarvamahitāyopapadyate // Car_1,26.85",
    "GS40caraka_u:1050": "[{Āyurvedadīpikā}",
    "GS40caraka_u:1051": "anuktavairodhikasaṃgrahārthamāha yat kiṃcidityādi // 1",
    "GS40caraka_u:1052": "āhriyata ityāhāro bheṣajamapi // 2",
    "GS40caraka_u:1053": "doṣamāsrāvyeti doṣānutkliṣṭarūpān janayitvā na nirharatīti // 3",
    "GS40caraka_u:1054": "anena vamanavirecanadravyāṇi nirākaroti tāni hi doṣānāsrāvya nirharanti //",
    "GS40caraka_u:1055": "yaccāpi deśakālāgnimātrāsātmyānilādibhiḥ /",
    "GS40caraka_u:1056": "saṃskārato vīryataśca koṣṭhāvasthākramairapi // Car_1,26.86",
    "GS40caraka_u:1057": "parihāropacārābhyāṃ pākāt saṃyogato'pi ca /",
    "GS40caraka_u:1058": "viruddhaṃ tacca na hitaṃ hṛtsampadvidhibhiśca yat // Car_1,26.87",
    "GS40caraka_u:1059": "viruddhaṃ deśatastāvad rūkṣatīkṣṇādi dhanvani /",
    "GS40caraka_u:1060": "ānūpe snigdhaśītādi bheṣajaṃ yanniṣevyate // Car_1,26.88",
    "GS40caraka_u:1061": "kālato'pi viruddhaṃ yacchītarūkṣādisevanam /",
    "GS40caraka_u:1062": "śīte kāle tathoṣṇe ca kaṭukoṣṇādisevanam // Car_1,26.89",
    "GS40caraka_u:1063": "viruddhamanale tadvadannapānaṃ caturvidhe /",
    "GS40caraka_u:1064": "madhusarpiḥ samadhṛtaṃ mātrayā tadvirudhyate // Car_1,26.90",
    "GS40caraka_u:1065": "kaṭukoṣṇādisātmyasya svāduśītādisevanam /",
    "GS40caraka_u:1066": "yattatsātmyaviruddhaṃ tu viruddhaṃ tv anilādibhiḥ // Car_1,26.91",
    "GS40caraka_u:1067": "yā samānaguṇābhyāsaviruddhānnauṣadhakriyā /",
    "GS40caraka_u:1068": "saṃskārato viruddhaṃ tadyadbhojyaṃ viṣavadbhavet // Car_1,26.92",
    "GS40caraka_u:1069": "eraṇḍasīsakāsaktaṃ śikhimāṃsaṃ yathaiva hi /",
    "GS40caraka_u:1070": "viruddhaṃ vīryato jñeyaṃ vīryataḥ śītalātmakam // Car_1,26.93",
    "GS40caraka_u:1071": "tatsaṃyojyoṣṇavīryeṇa dravyeṇa saha sevyate /",
    "GS40caraka_u:1072": "krūrakoṣṭhasya cātyalpaṃ mandavīryam abhedanam // Car_1,26.94",
    "GS40caraka_u:1073": "mṛdukoṣṭhasya guru ca bhedanīyaṃ tathā bahu /",
    "GS40caraka_u:1074": "etatkoṣṭhaviruddhaṃ tu viruddhaṃ syādavasthayā // Car_1,26.95",
    "GS40caraka_u:1075": "śramavyavāyavyāyāmasaktasyānilakopanam /",
    "GS40caraka_u:1076": "nidrālasasyālasasya bhojanaṃ śleṣmakopanam // Car_1,26.96",
    "GS40caraka_u:1077": "yaccānutsṛjya viṇmūtraṃ bhuṅkte yaś cābubhukṣitaḥ /",
    "GS40caraka_u:1078": "tacca kramaviruddhaṃ syādyac cātikṣudvaśānugaḥ // Car_1,26.97",
    "GS40caraka_u:1079": "parihāraviruddhaṃ tu varāhādīnniṣevya yat /",
    "GS40caraka_u:1080": "sevetoṣṇaṃ ghṛtādīṃśca pītvā śītaṃ niṣevate // Car_1,26.98",
    "GS40caraka_u:1081": "viruddhaṃ pākataścāpi duṣṭadurdārusādhitam /",
    "GS40caraka_u:1082": "apakvataṇḍulātyarthapakvadagdhaṃ ca yadbhavet /",
    "GS40caraka_u:1083": "saṃyogato viruddhaṃ tadyathāmlaṃ payasā saha // Car_1,26.99",
    "GS40caraka_u:1084": "amanorucitaṃ yacca hṛdviruddhaṃ taducyate /",
    "GS40caraka_u:1085": "sampadviruddhaṃ tadvidyād asaṃjātarasaṃ tu yat // Car_1,26.100",
    "GS40caraka_u:1086": "atikrāntarasaṃ vāpi vipannarasameva vā /",
    "GS40caraka_u:1087": "jñeyaṃ vidhiviruddhaṃ tu bhujyate nibhṛte na yat /",
    "GS40caraka_u:1088": "tadevaṃvidhamannaṃ syādviruddhamupayojitam // Car_1,26.101",
    "GS40caraka_u:1089": "[{Āyurvedadīpikā}",
    "GS40caraka_u:1090": "yaccāpi deśakālāgnītyādigranthaṃ kecit paṭhanti sa ca vyakta eva // 1]",
    "GS40caraka_u:1091": "ṣāṇḍhyāndhyavīsarpadakodarāṇāṃ visphoṭakonmādabhagaṃdarāṇām /",
    "GS40caraka_u:1092": "mūrchāmadādhmānagalagrahāṇāṃ pāṇḍvāmayasyāmaviṣasya caiva // Car_1,26.102",
    "GS40caraka_u:1093": "kilāsakuṣṭhagrahaṇīgadānāṃ śothāmlapittajvarapīnasānām /",
    "GS40caraka_u:1094": "saṃtānadoṣasya tathaiva mṛtyor viruddhamannaṃ pravadanti hetum //",
    "GS40caraka_u:1095": "[{Āyurvedadīpikā}",
    "GS40caraka_u:1096": "ṣāṇḍhyaṃ napuṃsakatā // 1",
    "GS40caraka_u:1097": "saṃtānadoṣo mṛtavatsatvādiḥ // 2",
    "GS40caraka_u:1098": "etacca vairodhikakathanaṃ viśeṣavacanena bādhyate tena laśunasya kṣīreṇa pānaṃ kvacin na virodhi yaduktaṃ sādhayecchuddhaśuṣkasya laśunasya catuṣpalam // 3",
    "GS40caraka_u:1099": "kṣīrodake'ṣṭaguṇite kṣīraśeṣaṃ ca pāyayet tathā mūlakasvarasaṃ kṣīram",
    "GS40caraka_u:1100": "ityādiprayogeṣūnneyam // 4",
    "GS40caraka_u:1101_0": "kiṃvā anekadravyasaṃyogād atra virodhinām avirodhaḥ virodhimātrasaṃyoga eva virodhī bhavati yattu madhuna uṣṇena vamanena",
    "GS40caraka_u:1101_1": "saṃyuktasya satyapi madanaphalādidravyasaṃyoge 'virodhārthamuktam apakvagamanādi tanmadhuno dravyāntarasaṃyoge 'pyuṣṇasambandhatve",
    "GS40caraka_u:1101_2": "virodhitvopadarśanārthaṃ yato viṣānvayaṃ madhu viṣasya coṣṇavirodhi // 6",
    "GS40caraka_u:1102": "laśunādīnāṃ tu dravyāntarāsaṃyoge satyeva melako viruddha iti śāstravacanādunnīyate // 7]",
    "GS40caraka_u:1103": "eṣāṃ khalvapareṣāṃ ca vairodhikanimittānāṃ vyādhīnāmime bhāvāḥ pratikārā bhavanti /",
    "GS40caraka_u:1104": "tadyathā vamanaṃ virecanaṃ ca tadvirodhināṃ ca dravyāṇāṃ saṃśamanārtham upayogaḥ tathāvidhaiśca dravyaiḥ pūrvam abhisaṃskāraḥ śarīrasyeti //",
    "GS40caraka_u:1105": "viruddhāśanajān rogān pratihanti vivecanam /",
    "GS40caraka_u:1106": "vamanaṃ śamanaṃ caiva pūrvaṃ vā hitasevanam // Car_1,26.105",
    "GS40caraka_u:1107": "sātmyato'lpatayā vāpi dīptāgnestaruṇasya ca /",
    "GS40caraka_u:1108": "snigdhavyāyāmabalināṃ viruddhaṃ vitathaṃ bhavet // Car_1,26.106",
    "GS40caraka_u:1109": "[{Āyurvedadīpikā}",
    "GS40caraka_u:1110": "tadvirodhināmiti ṣāṇḍhyādiharāṇām // 1",
    "GS40caraka_u:1111": "tathāvidhairiti viruddhāhārajavyādhiviruddhaiḥ // 2",
    "GS40caraka_u:1112": "abhisaṃskāra iti satatopayogena śarīrabhāvanam // 3",
    "GS40caraka_u:1113": "kiṃvā tathāvidhair iti rasāyanaprayogaiḥ // 4",
    "GS40caraka_u:1114": "etaccānāgatābādhacikitsitaṃ jñeyam // 5]",
    "GS40caraka_u:1115": "matirāsīnmaharṣīṇāṃ yā yā rasaviniścaye /",
    "GS40caraka_u:1116": "dravyāṇi guṇakarmabhyāṃ dravyasaṃkhyā rasāśrayā // Car_1,26.107",
    "GS40caraka_u:1117": "kāraṇaṃ rasasaṃkhyāyā rasānurasalakṣaṇam /",
    "GS40caraka_u:1118": "parādīnāṃ guṇānāṃ ca lakṣaṇāni pṛthakpṛthak // Car_1,26.108",
    "GS40caraka_u:1119": "pañcātmakānāṃ ṣaṭtvaṃ ca rasānāṃ yena hetunā /",
    "GS40caraka_u:1120": "ūrdhvānulomabhājaśca yadguṇātiśayādrasāḥ // Car_1,26.109",
    "GS40caraka_u:1121": "ṣaṇṇāṃ rasānāṃ ṣaṭtve ca savibhaktā vibhaktayaḥ /",
    "GS40caraka_u:1122": "uddeśaścāpavādaśca dravyāṇāṃ guṇakarmaṇi // Car_1,26.110",
    "GS40caraka_u:1123": "pravarāvaramadhyatvaṃ rasānāṃ gauravādiṣu /",
    "GS40caraka_u:1124": "pākaprabhāvayorliṅgaṃ vīryasaṃkhyāviniścayaḥ // Car_1,26.111",
    "GS40caraka_u:1125": "ṣaṇṇāmāsvādyamānānāṃ rasānāṃ yatsvalakṣaṇam /",
    "GS40caraka_u:1126": "yadyadvirudhyate yasmādyena yatkāri caiva yat // Car_1,26.112",
    "GS40caraka_u:1127": "vairodhikanimittānāṃ vyādhīnāmauṣadhaṃ ca yat /",
    "GS40caraka_u:1128": "ātreyabhadrakāpyīye tat sarvamavadanmuniḥ // Car_1,26.113",
    "GS40caraka_u:1129": "ityagniveśakṛte tantre carakapratisaṃskṛte ślokasthāne ātreyabhadrakāpyīyo nāma ṣaḍviṃśo'dhyāyaḥ [{Āyurvedadīpikā}",
    "GS40caraka_u:1130": "saṃgrahe dravyasaṃkhyā rasāśrayā iti bhedaścaiṣām ityādinā rasasaṃkhyā hi paramārthato dravyasaṃkhyaiva nirguṇatvād rasānām iti bhāvaḥ // 1",
    "GS40caraka_u:1131": "kāraṇaṃ rasasaṃkhyāyā iti rasānāṃ tatra yogyatvād ityādinā vibhaktayo bhedaḥ tatra madhura ityādinā // 2",
    "GS40caraka_u:1132": "uddeśo dravyāṇāṃ śītaṃ vīryeṇa ityādinā apavādo dravyāṇāṃ madhuraṃ kiṃcit ityādinā // 3]",
    "GS40caraka_u:1133": "Carakasaṃhitā, Sūtrasthāna, 27 [Annapānavidhi]",
    "GS40caraka_u:1134": "athāto'nnapānavidhim adhyāyaṃ vyākhyāsyāmaḥ // Car_1,27.1",
    "GS40caraka_u:1135": "iti ha smāha bhagavānātreyaḥ // Car_1,27.2",
    "GS40caraka_u:1136": "[{Āyurvedadīpikā}",
    "GS40caraka_u:1137": "samprati sāmānyenoktānāṃ guṇakarmabhyāṃ prativyaktyanuktānāṃ prativyaktiprāya upayogidravyasya viśiṣṭaguṇakarmakathanārtham annapānavidhir adhyāyo'bhidhīyate // 1",
    "GS40caraka_u:1138": "atrotpannasya chapratyayasya luk // 2",
    "GS40caraka_u:1139": "atrānne kāṭhinyasāmānyāt khādyaṃ pāne ca dravatvasāmānyāllehyam avaruddhaṃ jñeyam // 3",
    "GS40caraka_u:1140": "annapānaṃ vidhīyate viśiṣṭaguṇakarmayogitayā pratipādyate",
    "GS40caraka_u:1141": "'nenetyannapānavidhiḥ dravyāṇāṃ guṇakarmakathanam eva cānnapānavidhiḥ yatastaddhi jñātvānnapānaṃ vidhīyate // 4]",
    "GS40caraka_u:1142_0": "iṣṭavarṇagandharasasparśaṃ vidhivihitamannapānaṃ prāṇināṃ prāṇisaṃjñakānāṃ prāṇamācakṣate kuśalāḥ pratyakṣaphaladarśanāt",
    "GS40caraka_u:1142_1": "tadindhanā hy antaragneḥ sthitiḥ tat sattvam ūrjayati taccharīradhātuvyūhabalavarṇendriyaprasādakaraṃ yathoktamupasevyamānaṃ",
    "GS40caraka_u:1142_2": "viparītamahitāya sampadyate // Car_1,27.3",
    "GS40caraka_u:1143": "[{Āyurvedadīpikā}",
    "GS40caraka_u:1144": "kiṃ tadannapānaṃ karotītyāha iṣṭetyādi // 1",
    "GS40caraka_u:1145": "iṣṭamiti abhimataṃ hitaṃ ca kiṃvā iṣṭaṃ priyaṃ hitaṃ tu vidhivihitaśabdenaiva prāpyate //",
    "GS40caraka_u:1146": "vidhir vakṣyamāṇarasavimāne tadetadāhāravidhānam ityādigranthavācyaḥ tathendriyopakramaṇīye nāratnapāṇiḥ ityādinoktaṃ vidhānaṃ tena vidhinā vihitaṃ vidhivihitam // 3",
    "GS40caraka_u:1147": "atra varṇādiṣu śabdāgrahaṇamannapāne prāyaḥ śabdasyāvidyamānatvāt // 4",
    "GS40caraka_u:1148": "varṇādiṣu yadyat prathamam annapāne gṛhyate tattat pūrvam uktam // 5",
    "GS40caraka_u:1149": "rasastu sparśasya paścādgṛhyamāṇo'pi prādhānyakhyāpanārthaṃ sparśasyāgre kṛtaḥ // 6",
    "GS40caraka_u:1150": "prāṇinām ityanenaiva labdhe'pi prāṇisaṃjñakānām iti vacanaṃ",
    "GS40caraka_u:1151": "sthāvaraprāṇipratiṣedhārthaṃ vṛkṣādayo hi vanaspatisattvānukāropadeśācchastre prāṇina uktāḥ na tu loke prāṇisaṃjñakāḥ kiṃtarhi jaṅgamā eva // 7",
    "GS40caraka_u:1152": "iha ca manuṣyasyaivādhikṛtatve'pi sāmānyena sakalaprāṇiprāṇahetutayāhārakathanaṃ manuṣavyatirikte'pi prāṇinyāhārasya prāṇajanakatvopadarśanārtham // 8",
    "GS40caraka_u:1153": "prāṇamiti prāṇahetutvāt yathāyur ghṛtam // 9",
    "GS40caraka_u:1154": "atha kathaṃ tat prāṇamācakṣata ityāha pratyakṣaphaladarśanāditi // 10",
    "GS40caraka_u:1155": "pratyakṣeṇaiva hy āhāraṃ vidhinā kurvatāṃ prāṇā anuvartanta iti tathā nirāhārāṇāṃ prāṇā nahy avatiṣṭhanta iti dṛśyata ityarthaḥ // 11",
    "GS40caraka_u:1156": "pratyakṣaśabdaś ceha sphuṭapramāṇe vartate yataḥ prāṇānām annakāryatvam anumānagamyameva //",
    "GS40caraka_u:1157": "ānnakāryatva eva prāṇānāṃ hetumāha tadindhanā hītyādinā // 13",
    "GS40caraka_u:1158": "yasmād antaragnisthitiś cānnapānahetunā agnisthitiśca prāṇahetuḥ tato'nnaṃ",
    "GS40caraka_u:1159": "prāṇā iti bhāvaḥ uktaṃ hi balam ārogyamāyuśca prāṇāścāgnau pratiṣṭhitāḥ //",
    "GS40caraka_u:1160": "kiṃvā pūrvamannapānasya prāṇahetutvamuktaṃ tadindhanā hītyādināgnihetutvaṃ varṇyate // 15",
    "GS40caraka_u:1161": "sattvamūrjayatīti manobalaṃ karoti // 16",
    "GS40caraka_u:1162": "dhātuvyūho dhātusaṃghātaḥ // 17",
    "GS40caraka_u:1163": "viparītam avidhisevitam // 18]",
    "GS40caraka_u:1164": "tasmāddhitāhitāvabodhanārtham annapānavidhim akhile nopadekṣyāmo 'gniveśa",
    "GS40caraka_u:1165_0": "tat svabhāvād udaktaṃ kledayati lavaṇaṃ viṣyandayati kṣāraḥ pācayati madhu saṃdadhāti sarpiḥ snehayati kṣīraṃ jīvayati māṃsaṃ",
    "GS40caraka_u:1165_1": "bṛṃhayati rasaḥ prīṇayati surā jarjarīkaroti sīdhur avadhamati drākṣāsavo dīpayati phāṇitamācinoti dadhi śophaṃ janayati",
    "GS40caraka_u:1165_2": "piṇyākaśākaṃ glapayati prabhūtāntarmalo māṣasūpaḥ dṛṣṭiśukraghnaḥ kṣāraḥ prāyaḥ pittalam amlam anyatra dāḍimāmalakāt prāyaḥ",
    "GS40caraka_u:1165_3": "śleṣmalaṃ madhuram anyatra madhunaḥ purāṇācca śāliṣaṣṭikayavagodhūmāt prāyastikaṃ vātalamavṛṣyaṃ cānyatra vegāgrāmṛtāpaṭolapattrāt",
    "GS40caraka_u:1165_4": "prāyaḥ kaṭukaṃ vātalam avṛṣyaṃ cānyatra pippalīviśvabheṣajāt [{Āyurvedadīpikā}",
    "GS40caraka_u:1166": "annapānaṃ vidhīyate yena taṃ vidhiṃ dravyaguṇakarmarūpaṃ tathā caraśarīrāvayavādirūpaṃ cākhilena kārtsnyenopadekṣyāmaḥ // 1",
    "GS40caraka_u:1167": "yadyapi ceha dravyaṃ prati prati guṇakarmabhyāṃ na nirdekṣyati vakṣyati hi",
    "GS40caraka_u:1168": "annapānaikadeśo'yamuktaḥ prāyopayogikaḥ iti tathāpyanuktānām api dravyāṇāṃ caraśarīrāvayavādyupadeśena tathā pūrvādhyāyoktapārthivādidravyaguṇakarmakathanena ca tadvidhānamapyuktaṃ",
    "GS40caraka_u:1169": "bhavatītyata uktamakhileneti vakṣyati hi yathā nānauṣadhaṃ kiṃcid deśajānāṃ vaco yathā //",
    "GS40caraka_u:1170_0": "dravyaṃ tu tattathā vācyamanuktamiha yad bhavet tathā caraḥ śarīrāvayavāḥ ityādi kiṃvā vidhiśabdo 'śitapītalīḍhakhāditaprakāravācī",
    "GS40caraka_u:1170_1": "tena cāśitādayaḥ sarva evākhilena vācyaḥ tatkāraṇabhūtāni tu dravyāṇi",
    "GS40caraka_u:1171": "raktaśālyādīnyekadeśenoktāni ato vakṣyati annapānaikadeśo'yamuktaḥ iti //",
    "GS40caraka_u:1172": "annapāne ca vaktavye yaddravyaṃ prāya upayujyate tasya sāmānyaguṇamabhidhāya vargasaṃgraheṇa guṇamupadekṣyati // 4",
    "GS40caraka_u:1173": "udakābhidhānaṃ cāgre kṛtam udakasyānne pāne ca vyāpriyamāṇatvāt // 5",
    "GS40caraka_u:1174_0": "tad ityudāharaṇaṃ kiṃvā sa svabhāvo yasya sa tatsvabhāvaḥ tasmāt kledanasvabhāvād ityarthaḥ yadyapi udakamāśvāsakarāṇāṃ jalaṃ",
    "GS40caraka_u:1174_1": "stambhanānām ityuktaṃ tathāpīhānuktakledanakarmābhidhānārthaṃ punarucyate // 7",
    "GS40caraka_u:1175": "iha jalalavaṇādīnāṃ yat karmocyate tatteṣāmitarakarmabhyaḥ pradhānaṃ jñeyam agryādhikāre tu tatkarmakartṛdravyāntarapraśastatā jñeyā // 8",
    "GS40caraka_u:1176": "kṣāraḥ pacantamagniṃ pācayati tena pācayatīti hetau ṇic // 9",
    "GS40caraka_u:1177": "snehayatītyādau tu tatkaroti tadācaṣṭe iti ṇic // 10",
    "GS40caraka_u:1178": "saṃdadhātīti viśliṣṭāni tvaṅmāṃsādīni saṃśleṣayati // 11",
    "GS40caraka_u:1179": "rasaḥ māṃsarasaḥ // 12",
    "GS40caraka_u:1180_0": "prīṇayatīti kṣīṇān puṣṇāti na tv atibṛhattvaṃ karoti tena māṃsakarmaṇā bṛṃhaṇena samaṃ naikyam jarjarīkarotīti ślathamāṃsādyupacayaṃ",
    "GS40caraka_u:1180_1": "karoti yad uktaṃ hārīte surā jarjarīkarotyasṛṅmedobāhulyāt iti tathā hy atraivoktaṃ surā kṛśānāṃ puṣṭyartham iti // 14",
    "GS40caraka_u:1181": "avadhamayatīti vilikhatītyarthaḥ anekārthatvād dhātūnāṃ vacanaṃ hi lekhanaḥ śītarasikaḥ iti tathā hārīte 'pyuktaṃ sīdhur avadhamayati vāyvagniprabodhanāt iti // 15",
    "GS40caraka_u:1182": "ācinoti doṣān iti śeṣaḥ tantrāntaravacanaṃ hi vātapittakaphāṃstasmādācinoti ca phāṇitam iti piṇyākaḥ tilakalkaḥ nighaṇṭukāras tv āha piṇyāko haritaśigruḥ // 17",
    "GS40caraka_u:1183": "glapayati harṣakṣayaṃ karoti // 18",
    "GS40caraka_u:1184_0": "prabhūtāntarmalasya purīṣasya kartā prabhūtāntarmalaḥ yadyapi māṣo bahumalaḥ iti vakṣyati tathāpi māṣavikṛteḥ sūpasyeha guṇakathanaṃ",
    "GS40caraka_u:1184_1": "tena na punaruktaṃ na cāvaśyaṃ prakṛtidharmo vikṛtimanugacchati yataḥ saktūnāṃ siddhapiṇḍikā gurvī eva bhavati tasmān māṣavikṛtāv",
    "GS40caraka_u:1184_2": "api malavṛddhidarśanārtham etadabhidhānam // 19",
    "GS40caraka_u:1185": "kṣārasya pācanatvaṃ guṇo'bhihitaḥ iha tu dṛṣṭiśukraghnatvaṃ doṣa iti pṛthagucyate // 20",
    "GS40caraka_u:1186": "prāyaḥ pittalamiti viśeṣeṇānyebhyo lavaṇakaṭukebhyo'mlaṃ pittalam // 21",
    "GS40caraka_u:1187": "evamanyatrāpi prāyaḥśabdo viśeṣārtho vācyaḥ kiṃvā prāyaḥśabdo'mlena",
    "GS40caraka_u:1188": "sambadhyate // 22",
    "GS40caraka_u:1189_0": "atra pittam ādāv amlajanyatayoktaṃ doṣaprādhānyasyāniyatatvāt uktaṃ hi na te pṛthak pittakaphānilebhya iti tathā samapittānilakaphā",
    "GS40caraka_u:1189_1": "iti kiṃvā pittoṣmā vahniḥ sa cehānnapānapacane pradhānaṃ yaduktaṃ yadannaṃ dehadhātvojobalavarṇādipoṣakam // 23",
    "GS40caraka_u:1190": "tatrāgnir hetur āhārān nahy apakvād rasādayaḥ iti teneha vahnikāraṇapittajanakam evādāv ucyate yataśca pittajanakamagre vaktavyam ato rasapradhānamapi madhuro nādāv uktaḥ // 24",
    "GS40caraka_u:1191": "madhuna iti vicchedapāṭhena navānavasya madhunaḥ kaphākartṛtvaṃ darśayati",
    "GS40caraka_u:1192": "iha ca ṣaḍrasasyaiva kathanametattrayeṇaiva anuktānāṃ lavaṇatiktakaṣāyāṇām api pākadvārā grahaṇāt yato lavaṇaḥ pākāt prāyo madhuraḥ tiktakaṣāyau kaṭukau pākato bhavataḥ // 26",
    "GS40caraka_u:1193": "prāyaḥ sarvaṃ tiktam ityādistu grantho hārītīyaḥ iha kenāpi pramādāl likhitaḥ // 27]",
    "GS40caraka_u:1194": "paramato vargasaṃgraheṇāhāradravyāṇy anuvyākhyāsyāmaḥ // Car_1,27.5",
    "GS40caraka_u:1195": "śūkadhānyaśamīdhānyamāṃsaśākaphalāśrayān /",
    "GS40caraka_u:1196": "vargān haritamadyāmbugorasekṣuvikārikān // Car_1,27.6",
    "GS40caraka_u:1197": "daśa dvau cāparau vargau kṛtānnāhārayoginām /",
    "GS40caraka_u:1198": "rasavīryavipākaiśca prabhāvaiśca pracakṣmahe // Car_1,27.7",
    "GS40caraka_u:1199": "[{Āyurvedadīpikā}",
    "GS40caraka_u:1200": "vargeṇa śūkadhānyādīnām āhāradravyāṇāṃ saṃgraho vargasaṃgrahaḥ // 1",
    "GS40caraka_u:1201": "rasavīryetyādau prabhāvo'lpaviṣayatayā pṛthakpaṭhitaḥ // 2",
    "GS40caraka_u:1202": "rasādinirdeśaśca yathāyogyatayā jñeyaḥ tena na sarvadravye sarvarasādyabhidhānaṃ bhaviṣyati atra śūkadhānyam ādāv āhārapradhānatvāt śūkavanti dhānyāni śūkadhānyāni //",
    "GS40caraka_u:1203": "raktaśālir mahāśāliḥ kalamaḥ śakunāhṛtaḥ /",
    "GS40caraka_u:1204": "tūrṇako dīrghaśūkaś ca gauraḥ pāṇḍukalāṅgulau // Car_1,27.8",
    "GS40caraka_u:1205": "sugandhako lohavālaḥ sārivākhyaḥ pramodakaḥ /",
    "GS40caraka_u:1206": "pataṃgas tapanīyaśca ye cānye śālayaḥ śubhāḥ // Car_1,27.9",
    "GS40caraka_u:1207": "śītā rase vipāke ca madhurāścālpamārutāḥ /",
    "GS40caraka_u:1208": "baddhālpavarcasaḥ snigdhā bṛṃhaṇāḥ śukralāḥ // Car_1,27.10",
    "GS40caraka_u:1209": "raktaśālirvarasteṣāṃ tṛṣṇāghnas trimalāpahaḥ /",
    "GS40caraka_u:1210": "mahāṃstasyānu kalamastasyāpyanu tataḥ pare // Car_1,27.11",
    "GS40caraka_u:1211": "yavakā hāyanāḥ pāṃsuvāpyanaiṣadhakādayaḥ /",
    "GS40caraka_u:1212": "śālīnāṃ śālayaḥ kurvantyanukāraṃ guṇāguṇaiḥ // Car_1,27.12",
    "GS40caraka_u:1213": "[{Āyurvedadīpikā}",
    "GS40caraka_u:1214_0": "iha ca dravyanāmāni nānādeśaprasiddhāni tena nāmajñāne sāmarthyaṃ tathābhūtaṃ nāstyevānyeṣām api ṭīkākṛtāṃ tena deśāntaribhyo",
    "GS40caraka_u:1214_1": "nāma prāyaśo jñeyaṃ yattu pracarati gauḍe tal likhiṣyāmo 'nyadeśaprasiddhaṃ ca kiṃcit // 1",
    "GS40caraka_u:1215": "kalamo vedāgrahāreṣu svanāmaprasiddhaḥ // 2",
    "GS40caraka_u:1216": "śakunāhṛtaḥ śrāvastyāṃ vakranāmnā prasiddhaḥ // 3",
    "GS40caraka_u:1217": "raktaśāliḥ prasiddha eva // 4",
    "GS40caraka_u:1218": "mahāśālirmagadhe prasiddhaḥ // 5",
    "GS40caraka_u:1219": "atra ca śālirhaimantikaṃ dhānyaṃ ṣaṣṭikādayaśca graiṣmikāḥ vrīhayaḥ śāradā iti vyavasthā //",
    "GS40caraka_u:1220": "raktaśālyādīnāṃ madhurapākitve'pi baddhavarcastvaṃ prabhāvādeva // 7",
    "GS40caraka_u:1221": "mahāṃstasyānviti raktaśāleranu tena raktaśāliguṇā mahāśāler manāgalpāḥ evaṃ tasyānu kalama ityatrāpi vācyam // 8",
    "GS40caraka_u:1222": "tasyeti mahāśāleḥ // 9",
    "GS40caraka_u:1223": "tataḥ pare iti śakunāhṛtādayaḥ uttarottaramalpaguṇā ityarthaḥ // 10",
    "GS40caraka_u:1224_0": "guṇāguṇair iti śālīnāṃ raktaśālyādīnāṃ ye guṇās tṛṣṇāghnatvatrimalāpahatvādayaḥ teṣām aguṇais tadguṇaviparītair doṣair yavakādayo",
    "GS40caraka_u:1224_1": "'nukāraṃ kurvanti tataśca yavakās tṛṣṇātrimalādikarā iti guṇaśabdaśceha praśaṃsāyām // 12]",
    "GS40caraka_u:1225": "śītaḥ snigdho'guruḥ svādus tridoṣaghnaḥ sthirātmakaḥ /",
    "GS40caraka_u:1226": "ṣaṣṭikaḥ pravaro gauraḥ kṛṣṇagaurastato'nu ca // Car_1,27.13",
    "GS40caraka_u:1227": "varakoddālakau cīnaśāradojjvaladardurāḥ /",
    "GS40caraka_u:1228": "gandhanāḥ kuruvindāśca ṣaṣṭikālpāntarā guṇaiḥ // Car_1,27.14",
    "GS40caraka_u:1229": "madhuraścāmlapākaśca vrīhiḥ pittakaro guruḥ /",
    "GS40caraka_u:1230": "bahupurīṣoṣmā tridoṣas tv eva pāṭalaḥ // Car_1,27.15",
    "GS40caraka_u:1231": "[{Āyurvedadīpikā}",
    "GS40caraka_u:1232": "ṣaṣṭikaguṇe 'kārapraśleṣād agururiti boddhavyaṃ mātrāśitīye ṣaṣṭiko laghuḥ paṭhitaḥ //",
    "GS40caraka_u:1233": "tato'nu ceti gauraṣaṣṭikād alpāntaraguṇaḥ // 2",
    "GS40caraka_u:1234": "varakoddālakādayaḥ ṣaṣṭikaviśeṣāḥ kecit kudhānyāni varakādīni vadanti // 3",
    "GS40caraka_u:1235": "vrīhiriti śāradāśudhānyasya saṃjñā // 4",
    "GS40caraka_u:1236": "pāṭalo vrīhiviśeṣaḥ // 5",
    "GS40caraka_u:1237": "tantrāntare'pi paṭhyate tridoṣastveva pāṭalaḥ iti suśrute pāṭalaśabdenaitadvyatirikto dhānyaviśeṣo jñeyaḥ tena tadguṇakathanena neha",
    "GS40caraka_u:1238": "virodhaḥ // 6]",
    "GS40caraka_u:1239": "sakoradūṣaḥ śyāmākaḥ kaṣāyamadhuro laghuḥ /",
    "GS40caraka_u:1240": "vātalaḥ kaphapittaghnaḥ śītaḥ saṃgrāhiśoṣaṇaḥ // Car_1,27.16",
    "GS40caraka_u:1241": "hastiśyāmākanīvāratoyaparṇīgavedhukāḥ /",
    "GS40caraka_u:1242": "praśāntikāmbhaḥsyāmākalauhityāṇupriyaṅgavaḥ // Car_1,27.17",
    "GS40caraka_u:1243": "mukundo jhiṇṭigarmūṭī varukā varakāstathā /",
    "GS40caraka_u:1244": "śibirotkaṭajūrṇāhvāḥ śyāmākasadṛśā guṇaiḥ // Car_1,27.18",
    "GS40caraka_u:1245": "[{Āyurvedadīpikā}",
    "GS40caraka_u:1246": "koradūṣādayaḥ kudhānyaviśeṣāḥ // 1",
    "GS40caraka_u:1247_0": "koradūṣaḥ kodravaḥ koradūṣasya kevalasya śleṣmapittaghnatvaṃ tena yaduktaṃ raktapittanidāne yadā janturyavakoddālakakoradūṣaprāyāṇy",
    "GS40caraka_u:1247_1": "annāni bhuṅkte ityādinā pittakartṛtvaṃ koradūṣasya tat tatraivoktaniṣpāvakāñjikādiyuktasya saṃyogamahimnā boddhavyam // 2",
    "GS40caraka_u:1248": "śyāmākādayo'pi tṛṇadhānyaviśeṣāḥ // 3",
    "GS40caraka_u:1249_0": "hastiśyāmākaḥ śyāmākabheda eva nīvāra uḍikā gavedhuko ghuluñcaḥ sa grāmyāraṇyabhedena dvividhaḥ praśāntikā uḍikaiva sthalajā",
    "GS40caraka_u:1249_1": "raktaśūkā ambhaḥśyāmākā jalajā oḍikā loke ḍe ityucyate priyaṅguḥ kāṅganī iti prasiddhā // 5",
    "GS40caraka_u:1250": "mukundo vākasatṛṇa iti varukaḥ śaṇabījaṃ varakaḥ śyāmabījaṃ śibiras tīrabhuktau siddhaka ityucyate jūrṇāhvo jonāra iti khyātaḥ // 6]",
    "GS40caraka_u:1251": "rūkṣaḥ śīto'guruḥ svādurbahuvātaśakṛdyavaḥ /",
    "GS40caraka_u:1252": "sthairyakṛtsakaṣāyaśca balyaḥ śleṣmavikāranut // Car_1,27.19",
    "GS40caraka_u:1253": "rūkṣaḥ kaṣāyānuraso madhuraḥ kaphapittahā /",
    "GS40caraka_u:1254": "medaḥkrimiviṣaghnaśca balyo veṇuyavo mataḥ // Car_1,27.20",
    "GS40caraka_u:1255": "[{Āyurvedadīpikā}",
    "GS40caraka_u:1256": "yavasya gurorapi bahuvātatvaṃ rūkṣatvāt kiṃvā suśrute yavo laghuḥ paṭhitaḥ tenātrāpyagururiti mantavyaṃ balyaśca srotaḥśuddhikaratvāt prabhāvādvā //",
    "GS40caraka_u:1257": "asya ca śītamadhurakaṣāyatvenānuktamapi pittahantṛtvaṃ labhyata eva tena suśrute kaphapittahantā ityuktamupapannam // 2]",
    "GS40caraka_u:1258": "saṃdhānakṛd vātaharo godhūmaḥ svāduśītalaḥ /",
    "GS40caraka_u:1259": "jīvano bṛṃhaṇo vṛṣyaḥ snigdhaḥ sthairyakaro guruḥ // Car_1,27.21",
    "GS40caraka_u:1260": "nāndīmukhī madhūlī ca madhurasnigdhaśītale /",
    "GS40caraka_u:1261": "ityayaṃ śūkadhānyānāṃ pūrvo vargaḥ samāpyate // Car_1,27.22",
    "GS40caraka_u:1262": "[{Āyurvedadīpikā}",
    "GS40caraka_u:1263": "godhūmasya svāduśītasnigdhādiguṇopayogāc chleṣmakartṛtvaṃ bhavatyeva ata eva suśrute śleṣmakara ityuktam // 1",
    "GS40caraka_u:1264_0": "yattu vasante kaphapradhāne yavagodhūmabhojanaḥ ityuktaṃ tat purāṇagodhūmābhiprāyeṇa purāṇaśca godhūmaḥ kaphaṃ na karotītyuktam",
    "GS40caraka_u:1264_1": "eva prāyaḥ śleṣmalaṃ madhuram ityādinā granthenātraivādhyāye nandīmukhī yavikā madhūlī godhūmabhedaḥ /",
    "GS40caraka_u:1265": "ityayamatra // 3",
    "GS40caraka_u:1266": "iti prakārārthaḥ // 4",
    "GS40caraka_u:1267": "samāpta iti vaktavye samāpyata iti yat karoti tena jñāpayati yat bahudravyatvān nāyaṃ samāpto gaṇaḥ kiṃtu yathā kathaṃcit prasiddhaguṇakathanena samāpyate // 5",
    "GS40caraka_u:1268": "evamanyatrāpi ṣaṣṭho vargaḥ samāpyata ityādau vyākhyeyam // 6]",
    "GS40caraka_u:1269": "kaṣāyamadhuro rūkṣaḥ śītaḥ pāke kaṭur laghuḥ /",
    "GS40caraka_u:1270": "viśadaḥ śleṣmapittaghno mudgaḥ sūpyottamo mataḥ // Car_1,27.23",
    "GS40caraka_u:1271": "vṛṣyaḥ paraṃ vātaharaḥ snigdhoṣṇo madhuro guruḥ /",
    "GS40caraka_u:1272": "balyo bahumalaḥ puṃstvaṃ māṣaḥ śīghraṃ dadāti ca // Car_1,27.24",
    "GS40caraka_u:1273": "rājamāṣaḥ saro rucyaḥ kaphaśukrāmlapittanut /",
    "GS40caraka_u:1274": "tatsvādurvātalo rūkṣaḥ kaṣāyo viśado guruḥ // Car_1,27.25",
    "GS40caraka_u:1275": "uṣṇāḥ kaṣāyāḥ pāke'mlāḥ kaphaśukrānilāpahāḥ /",
    "GS40caraka_u:1276": "kulatthā grāhiṇaḥ kāsahikkāśvāsārśasāṃ hitāḥ // Car_1,27.26",
    "GS40caraka_u:1277": "madhurā madhurāḥ pāke grāhiṇo rūkṣaśītalāḥ /",
    "GS40caraka_u:1278": "makuṣṭhakāḥ praśasyante raktapittajvarādiṣu // Car_1,27.27",
    "GS40caraka_u:1279": "caṇakāśca masūrāśca khaṇḍikāḥ sahareṇavaḥ /",
    "GS40caraka_u:1280": "laghavaḥ śītamadhurāḥ sakaṣāyā virūkṣaṇāḥ // Car_1,27.28",
    "GS40caraka_u:1281": "pittaśleṣmaṇi śasyante sūpeṣvālepaneṣu ca /",
    "GS40caraka_u:1282": "teṣāṃ masūraḥ saṃgrāhī kalāyo vātalaḥ param // Car_1,27.29",
    "GS40caraka_u:1283": "snigdhoṣṇo madhurastiktaḥ kaṣāyaḥ kaṭukastilaḥ /",
    "GS40caraka_u:1284": "tvacyaḥ keśyaśca balyaśca vātaghnaḥ kaphapittakṛt // Car_1,27.30",
    "GS40caraka_u:1285": "madhurāḥ śītalā gurvyo balaghnyo rūkṣaṇātmikāḥ /",
    "GS40caraka_u:1286": "sasnehā balibhir bhojyā vividhāḥ śimbijātayaḥ // Car_1,27.31",
    "GS40caraka_u:1287": "śimbī rūkṣā kaṣāyā ca koṣṭhe vātaprakopinī /",
    "GS40caraka_u:1288": "na ca vṛṣyā na cakṣuṣyā viṣṭabhya ca vipacyate // Car_1,27.32",
    "GS40caraka_u:1289": "āḍhakī kaphapittaghnī vātalā kaphavātanut /",
    "GS40caraka_u:1290": "avalgujaḥ saiḍagajo niṣpāvā vātapittalāḥ // Car_1,27.33",
    "GS40caraka_u:1291": "kākāṇḍomātmaguptānāṃ māṣavat phalam ādiśet /",
    "GS40caraka_u:1292": "dvitīyo'yaṃ śamīdhānyavargaḥ prokto maharṣiṇā // Car_1,27.34",
    "GS40caraka_u:1293": "[{Āyurvedadīpikā}",
    "GS40caraka_u:1294": "dhānyatvena śamīdhānyavarge'bhidhātavye pradhānatvānmudgo nirucyate // 1",
    "GS40caraka_u:1295": "sūpyaṃ sūpayogyaṃ śamīdhānyaṃ tatrottamaḥ sūpyottamaḥ // 2",
    "GS40caraka_u:1296": "vṛṣya ityādimāṣaguṇe snigdhoṣṇamadhuratvādiguṇayogādeva vātaharatve labdhe punastadabhidhānaṃ viśeṣavātahantṛtvapratipādanārtham evamanyatrāpyevaṃjātīye vyākhyeyam // 3",
    "GS40caraka_u:1297": "puṃstvaṃ śukram // 4",
    "GS40caraka_u:1298": "śīghramiti vacanena śukrasrutikaratvalakṣaṇamapi vṛṣyatvaṃ māṣasya darśayati śukrasrutikaraṃ ca vṛṣyaśabdenocyata eva vacanaṃ hi śukrasrutikaraṃ kiṃcit kiṃcit śukravivardhanam // 5",
    "GS40caraka_u:1299": "srutivṛddhikaraṃ kiṃcittrividhaṃ vṛṣyamucyate iti tadevaṃ sampūrṇavṛṣyatvaṃ māṣe boddhavyam rājamāṣaguṇakathane tatsvāduriti māṣavatsvāduḥ kiṃvā rūkṣaścetyādi pāṭhāntaram // 7",
    "GS40caraka_u:1300_0": "uṣṇa ityādinā kulatthaguṇaḥ kulatthaśca śuklakṛṣṇacitralohitabhedena caturvidho bhavati tathā grāmyavanyabhedena ca dvividho'pi",
    "GS40caraka_u:1300_1": "ata eva tantrāntare vanyaḥ kulatthastadvacca viśeṣān netraroganut ityuktam // 8",
    "GS40caraka_u:1301": "makuṣṭako moṭha iti khyātaḥ // 9",
    "GS40caraka_u:1302": "caṇakaḥ prasiddhaḥ // 10",
    "GS40caraka_u:1303": "khaṇḍikā tripuṭakalāyaḥ hareṇuḥ vartulakalāyaḥ // 11",
    "GS40caraka_u:1304": "kalāyo vātala iti tripuṭakalāyaḥ // 12",
    "GS40caraka_u:1305": "tilaguṇo yadyapi viśeṣeṇa noktaḥ tathāpi pradhāne kṛṣṇatile jñeyaḥ uktaṃ hi suśrute tileṣu sarveṣvasitaḥ pradhāno madhyaḥ sito hīnatarās tato'nye",
    "GS40caraka_u:1306": "iti // 13",
    "GS40caraka_u:1307": "vividhāḥ śimbījātaya iti kṛṣṇapītaraktaśvetakuśimbībhedā ityarthaḥ /",
    "GS40caraka_u:1308": "śimbī rūkṣā ityādi kecit paṭhanti // 14",
    "GS40caraka_u:1309": "āḍhakī tuvarī vātaleti chedaḥ // 15",
    "GS40caraka_u:1310": "kaphavātanud avalgujaiḍagajayor bījasya guṇaḥ // 16",
    "GS40caraka_u:1311": "niṣpāvo vallaḥ // 17",
    "GS40caraka_u:1312": "kākāṇḍaḥ śūkaraśimbiḥ umā atasī ūrṇāṃpāṭhapakṣe tasyaivorṇā // 18",
    "GS40caraka_u:1313": "śamīdhānyavarga ityatra śamī śimbiḥ tadantargataṃ dhānyam // 19]",
    "GS40caraka_u:1314": "gokharāśvataroṣṭrāśvadvīpisiṃharkṣavānarāḥ /",
    "GS40caraka_u:1315": "vṛko vyāghrastarakṣuśca babhrumārjāramūṣikāḥ // Car_1,27.35",
    "GS40caraka_u:1316": "lopāko jambukaḥ śyeno vāntādaścāṣavāyasau /",
    "GS40caraka_u:1317": "śaśaghnī madhuhā bhāso gṛdhrolūkakuliṅgakāḥ // Car_1,27.36",
    "GS40caraka_u:1318": "dhūmikā kuraraśceti prasahā mṛgapakṣiṇaḥ /",
    "GS40caraka_u:1319": "[{Āyurvedadīpikā}",
    "GS40caraka_u:1320": "sūpyānantaraṃ māṃsasya vyañjanatvena prādhānyān māṃsavargābhidhānam // 1",
    "GS40caraka_u:1321_0": "kharaḥ gardabhaḥ aśvataraḥ vegasaraḥ sa cāśvāyāṃ kharājjātaḥ dvīpī citravyāghraḥ ṛkṣaḥ bhallūkaḥ vṛkaḥ kukkurānukārī paśuśatruḥ",
    "GS40caraka_u:1321_1": "tarakṣuḥ vyāghrabhedaḥ taraccha iti khyātaḥ babhruḥ atilomaśaḥ kukkuraḥ parvatopakaṇṭhe bhavati kecid bṛhannakulam āhuḥ //",
    "GS40caraka_u:1321_2": "3",
    "GS40caraka_u:1322": "lopākaḥ svalpaśṛgālo mahālāṅgūlaḥ // 4",
    "GS40caraka_u:1323": "śyenaḥ pakṣī prasiddhaḥ // 5",
    "GS40caraka_u:1324": "vāntādaḥ kukkuraḥ // 6",
    "GS40caraka_u:1325": "cāṣaḥ kanakavāyasa iti khyātaḥ // 7",
    "GS40caraka_u:1326": "śaśaghnī pāñjiḥ iti khyātā // 8",
    "GS40caraka_u:1327": "bhāsaḥ bhasmavarṇaḥ pakṣī śikhāvān prasahavarge // 9",
    "GS40caraka_u:1328": "kuliṅgaḥ kālacaṭakaḥ // 10]",
    "GS40caraka_u:1329": "śvetaḥ śyāmaścitrapṛṣṭhaḥ kālakaḥ kākulīmṛgaḥ // Car_1,27.37",
    "GS40caraka_u:1330": "kūrcikā cillaṭo bheko godhā śallakagaṇḍakau /",
    "GS40caraka_u:1331": "kadalī nakulaḥ śvāviditi bhūmiśayāḥ smṛtāḥ // Car_1,27.38",
    "GS40caraka_u:1332": "[{Āyurvedadīpikā}",
    "GS40caraka_u:1333": "kākulīmṛgaḥ māluyāsarpa iti khyātaḥ tasya śveta ityādayaś catvāro bhedāḥ",
    "GS40caraka_u:1334": "kūrcikā saṃkucaḥ // 2",
    "GS40caraka_u:1335": "cillaṭaḥ ciyāraḥ // 3",
    "GS40caraka_u:1336": "śallako mahāśakalī śalaka iti khyātaḥ gaṇḍakaḥ godhābhedaḥ // 4",
    "GS40caraka_u:1337": "kadalī kadalīhaṭṭa iti khyātaḥ // 5",
    "GS40caraka_u:1338": "śvāvit sejjaka iti khyātaḥ // 6",
    "GS40caraka_u:1339": "bhūmiśayā bileśayāḥ // 7]",
    "GS40caraka_u:1340": "sṛmaraścamaraḥ khaḍgo mahiṣo gavayo gajaḥ /",
    "GS40caraka_u:1341": "nyaṅkur varāhaścānūpā mṛgāḥ sarve rurustathā // Car_1,27.39",
    "GS40caraka_u:1342": "[{Āyurvedadīpikā}",
    "GS40caraka_u:1343": "sṛmaraḥ mahāśūkaraḥ // 1",
    "GS40caraka_u:1344": "camaraḥ keśamṛtyuḥ // 2",
    "GS40caraka_u:1345": "khaḍgaḥ gaṇḍakaḥ // 3",
    "GS40caraka_u:1346": "gavayaḥ gavākāraḥ // 4",
    "GS40caraka_u:1347": "nyaṅkuḥ nyaṅkuśo hariṇaḥ // 5",
    "GS40caraka_u:1348": "ruruḥ bahuśṛṅgo hariṇaḥ // 6]",
    "GS40caraka_u:1349": "kūrmaḥ karkaṭako matsyaḥ śiśumāras timiṅgilaḥ /",
    "GS40caraka_u:1350": "śuktiśaṅkhodrakumbhīraculukīmakarādayaḥ // Car_1,27.40",
    "GS40caraka_u:1351": "[{Āyurvedadīpikā}",
    "GS40caraka_u:1352": "śiśumāraḥ gotuṇḍanakraḥ // 1",
    "GS40caraka_u:1353": "timiṅgilaḥ sāmudro mahāmatsyaḥ // 2",
    "GS40caraka_u:1354": "śuktiḥ muktāprabhavo jantuḥ ūdraḥ jalabiḍālaḥ kumbhīraḥ ghaṭikāvān culukī śuśu iti khyātaḥ śiśumārādīnāṃ matsyagrahaṇena grahaṇe prāpte viśeṣavyavahārārthaṃ punarabhidhānam // 4]",
    "GS40caraka_u:1355": "iti vāriśayāḥ proktā vakṣyante vāricāriṇaḥ /",
    "GS40caraka_u:1356": "haṃsaḥ krauñco balākā ca bakaḥ kāraṇḍavaḥ plavaḥ // Car_1,27.41",
    "GS40caraka_u:1357": "śarāriḥ puṣkarāhvaśca kesarī maṇituṇḍakaḥ /",
    "GS40caraka_u:1358": "mṛṇālakaṇṭho madguśca kādambaḥ kākatuṇḍakaḥ // Car_1,27.42",
    "GS40caraka_u:1359": "utkrośaḥ puṇḍarīkākṣo megharāvo 'mbukukkuṭī /",
    "GS40caraka_u:1360": "ārā nandīmukhī vāṭī sumukhāḥ sahacāriṇaḥ // Car_1,27.43",
    "GS40caraka_u:1361": "rohiṇī kāmakālī ca sāraso raktaśīrṣakaḥ /",
    "GS40caraka_u:1362": "cakravākastathānye ca khagāḥ santyambucāriṇaḥ // Car_1,27.44",
    "GS40caraka_u:1363": "[{Āyurvedadīpikā}",
    "GS40caraka_u:1364": "haṃsaś caturvidho 'pi rājahaṃsādir grāhyaḥ // 1",
    "GS40caraka_u:1365": "krauñcaḥ koñca iti khyātaḥ // 2",
    "GS40caraka_u:1366": "bakaḥ pāṇḍurapakṣaḥ // 3",
    "GS40caraka_u:1367": "balākā śuklā // 4",
    "GS40caraka_u:1368": "kāraṇḍavaḥ kākavaktraḥ // 5",
    "GS40caraka_u:1369": "plavaḥ svanāmaprasiddhaḥ prasevagalaḥ // 6",
    "GS40caraka_u:1370": "śarāriḥ śarālī iti loke // 7",
    "GS40caraka_u:1371": "madguḥ pānīyakākaḥ // 8",
    "GS40caraka_u:1372": "kādambaḥ kalahaṃsaḥ // 9",
    "GS40caraka_u:1373": "kākatuṇḍakaḥ śvetakāraṇḍavaḥ // 10",
    "GS40caraka_u:1374": "utkrośaḥ kurala iti khyātaḥ // 11",
    "GS40caraka_u:1375": "puṇḍarīkākṣaḥ puṇḍaraḥ // 12",
    "GS40caraka_u:1376": "megharāvaḥ meghanādaḥ // 13",
    "GS40caraka_u:1377": "megharāvaścātaka ityanye tanna tasya vāricaratvābhāvāt // 14",
    "GS40caraka_u:1378": "ambukukkuṭī jalakukkuṭī // 15",
    "GS40caraka_u:1379": "ārā svanāmakhyātā // 16",
    "GS40caraka_u:1380": "nandīmukhī patrāṭī // 17",
    "GS40caraka_u:1381": "sārasaḥ prasiddhaḥ // 18",
    "GS40caraka_u:1382": "raktaśīrṣakaḥ sārasabhedo lohitaśirāḥ // 19",
    "GS40caraka_u:1383": "ambucāriṇa iti jale plavanta ityarthaḥ // 20]",
    "GS40caraka_u:1384": "pṛṣataḥ śarabho rāmaḥ śvadaṃṣṭro mṛgamātṛkā /",
    "GS40caraka_u:1385": "śaśoraṇau kuraṅgaśca gokarṇaḥ koṭṭakārakaḥ // Car_1,27.45",
    "GS40caraka_u:1386": "cāruṣko hariṇaiṇau ca śambaraḥ kālapucchakaḥ /",
    "GS40caraka_u:1387": "ṛṣyaśca varapotaśca vijñeyā jāṅgalā mṛgāḥ // Car_1,27.46",
    "GS40caraka_u:1388": "[{Āyurvedadīpikā}",
    "GS40caraka_u:1389": "pṛṣataḥ citrahariṇaḥ // 1",
    "GS40caraka_u:1390": "śarabhaḥ aṣṭāpada uṣṭrapramāṇo mahāśṛṅgaḥ pṛṣṭhagatacatuṣpādaḥ kāśmīre prasiddhaḥ // 2",
    "GS40caraka_u:1391": "rāmaḥ himālaye mahāmṛgaḥ // 3",
    "GS40caraka_u:1392": "śvadaṃṣṭraḥ caturdaṃṣṭraḥ kārttikapure prasiddhaḥ // 4",
    "GS40caraka_u:1393": "mṛgamātṛkā svalpā pṛthūdarā hariṇajātiḥ // 5",
    "GS40caraka_u:1394": "kuraṅgaḥ hariṇabhedaḥ // 6",
    "GS40caraka_u:1395": "gokarṇaḥ gomukhahariṇaviśeṣaḥ // 7",
    "GS40caraka_u:1396": "hariṇaḥ tāmravarṇaḥ eṇaḥ kṛṣṇasāraḥ // 8",
    "GS40caraka_u:1397": "ṛṣyaḥ nīlāṇḍo hariṇaḥ // 9",
    "GS40caraka_u:1398": "cāruṣkādayo'pi hariṇabhedā eva // 10",
    "GS40caraka_u:1399": "śaśastu suśrute bileśayeṣu paṭhitaḥ tadadūrāntarārtham // 11]",
    "GS40caraka_u:1400": "lāvo vartīrakaścaiva vārtīkaḥ sakapiñjalaḥ /",
    "GS40caraka_u:1401": "cakoraścopacakraśca kukkubho raktavartmakaḥ // Car_1,27.47",
    "GS40caraka_u:1402": "lāvādyā viṣkirāstvete vakṣyante vartakādayaḥ /",
    "GS40caraka_u:1403": "vartako vartikā caiva barhī tittirikukkuṭau // Car_1,27.48",
    "GS40caraka_u:1404": "kaṅkaśārapadendrābhagonardagirivartakāḥ /",
    "GS40caraka_u:1405": "krakaro'vakaraścaiva vāraḍaśceti viṣkirāḥ // Car_1,27.49",
    "GS40caraka_u:1406": "[{Āyurvedadīpikā}",
    "GS40caraka_u:1407": "lāvaḥ prasiddhaḥ // 1",
    "GS40caraka_u:1408": "vartīraḥ kapiñjalabhedaḥ // 2",
    "GS40caraka_u:1409": "kapiñjalo gauratittiriḥ // 3",
    "GS40caraka_u:1410": "vārtīkaḥ caṭakabhedaḥ saṃghātacārī // 4",
    "GS40caraka_u:1411": "upacakraḥ cakorabhedaḥ // 5",
    "GS40caraka_u:1412": "kukkubhaḥ prasiddhaḥ raktavartmaka iti kukkubhaviśeṣaṇaṃ tena sthūlakukkubho gṛhyate // 6",
    "GS40caraka_u:1413": "vartakaḥ vaṭṭahī iti khyātaḥ // 7",
    "GS40caraka_u:1414_0": "vārtikā svalpapramāṇā jātyantarameva kecit tu vartakastriyaṃ vartikāṃ vadanti asyāśca grahaṇaṃ strīliṅgabhede'pi viśeṣalāghavapratiṣedhārtham",
    "GS40caraka_u:1414_1": "anyathā strītvena vartikādvartikāyā lāghavaṃ syāt // 8",
    "GS40caraka_u:1415": "barhī mayūraḥ // 9",
    "GS40caraka_u:1416": "śārapadendrābhaḥ mallakaṅkaḥ // 10",
    "GS40caraka_u:1417": "gonardo ghoḍākaṅka iti khyātaḥ // 11",
    "GS40caraka_u:1418": "krakaraḥ prasiddhaḥ // 12",
    "GS40caraka_u:1419": "lāvādivartikādiviṣkiragaṇadvayakaraṇaṃ guṇabhedakathanārtham // 13]",
    "GS40caraka_u:1420": "śatapattro bhṛṅgarājaḥ koyaṣṭir jīvajīvakaḥ /",
    "GS40caraka_u:1421": "kairātaḥ kokilo'tyūho gopāputraḥ priyātmajaḥ // Car_1,27.50",
    "GS40caraka_u:1422": "laṭṭā laṭūṣako babhrur vaṭahā ḍiṇḍimānakaḥ /",
    "GS40caraka_u:1423": "jaṭī dundubhipākkāralohapṛṣṭhakuliṅgakāḥ // Car_1,27.51",
    "GS40caraka_u:1424": "kapotaśukasāraṅgāś ciraṭīkaṅkuyaṣṭikāḥ /",
    "GS40caraka_u:1425": "sārikā kalaviṅkaśca caṭako'ṅgāracūḍakaḥ // Car_1,27.52",
    "GS40caraka_u:1426": "pārāvataḥ pāṇḍavika ityuktāḥ pratudā dvijāḥ /",
    "GS40caraka_u:1427": "[{Āyurvedadīpikā}",
    "GS40caraka_u:1428": "śatapattraḥ kāṣṭhakukkuṭakaḥ // 1",
    "GS40caraka_u:1429": "bhṛṅgarājaḥ prasiddho bhramaravarṇaḥ koyaṣṭiḥ koḍā iti khyātaḥ // 2",
    "GS40caraka_u:1430": "jīvañjīvakaḥ viṣadarśanamṛtyuḥ // 3",
    "GS40caraka_u:1431": "atyūhaḥ ḍāhukaḥ dātyūha iti vā pāṭhaḥ sa ca prasiddhaḥ // 4",
    "GS40caraka_u:1432": "laṭṭā pheñcāko raktapucchādhobhāgaḥ laṭūṣako'pi tadbhedaḥ // 5",
    "GS40caraka_u:1433": "ḍiṇḍimānakaḥ ḍiṇḍimavad utkaṭadhvaniḥ // 6",
    "GS40caraka_u:1434": "kuliṅga iti vanacaṭakākāraḥ pītamastakaḥ vāe iti loke // 7",
    "GS40caraka_u:1435": "kalaviṅkaḥ grāmyacaṭakaḥ // 8",
    "GS40caraka_u:1436": "caṭakastu devakulacaṭakaḥ svalpapramāṇaḥ // 9",
    "GS40caraka_u:1437": "yānyatrānuktānyaprasiddhāni tāni tadvidbhyo deśāntarebhyaśca jñeyāni //",
    "GS40caraka_u:1438": "prasahya bhakṣayantīti prasahāstena saṃjñitāḥ // Car_1,27.53",
    "GS40caraka_u:1439": "bhūśayā bilavāsitvād ānūpānūpasaṃśrayāt /",
    "GS40caraka_u:1440": "jale nivāsājjalajā jalecaryāj jalecarāḥ // Car_1,27.54",
    "GS40caraka_u:1441": "sthalajā jāṅgalāḥ proktā mṛgā jāṅgalacāriṇaḥ /",
    "GS40caraka_u:1442": "vikīrya viṣkirāśceti pratudya pratudāḥ smṛtāḥ // Car_1,27.55",
    "GS40caraka_u:1443": "yoniraṣṭavidhā tv eṣā māṃsānāṃ parikīrtitā /",
    "GS40caraka_u:1444": "[{Āyurvedadīpikā}",
    "GS40caraka_u:1445": "prasahādisaṃjñāniruktyā lakṣaṇamāha // 1",
    "GS40caraka_u:1446": "prasahyeti haṭhāt // 2",
    "GS40caraka_u:1447": "ānūpānūpasaṃśrayāditi pūrvatrāsiddhavidher anityatvenānūpā ityatra yalopasya siddhatvenaiva saṃhitā jñeyā // 3",
    "GS40caraka_u:1448": "jalecaryāditi jalavāsinām eva haṃsādīnāṃ jale caraṇamātratvaṃ boddhavyam",
    "GS40caraka_u:1449": "sthalajā ityukte gajādiṣvapi sthalajāteṣu prasaktiḥ syādityāha jāṅgalacāriṇa iti // 5",
    "GS40caraka_u:1450": "vikīryetyatra bhakṣayanti iti śeṣaḥ evaṃ pratudyetyatrāpi pratudyeti bahudhābhihatya // 6]",
    "GS40caraka_u:1451": "prasahā bhūśayānūpavārijā vāricāriṇaḥ // Car_1,27.56",
    "GS40caraka_u:1452": "gurūṣṇasnigdhamadhurā balopacayavardhanāḥ /",
    "GS40caraka_u:1453": "vṛṣyāḥ paraṃ vātaharāḥ kaphapittavivardhanāḥ // Car_1,27.57",
    "GS40caraka_u:1454": "hitā vyāyāmanityebhyo narā dīptāgnayaśca ye /",
    "GS40caraka_u:1455": "prasahānāṃ viśeṣeṇa māṃsaṃ māṃsāśināṃ bhiṣak // Car_1,27.58",
    "GS40caraka_u:1456": "jīrṇārśograhaṇīdoṣaśoṣārtānāṃ prayojayet /",
    "GS40caraka_u:1457": "lāvādyo vaiṣkiro vargaḥ pratudā jāṅgalā mṛgāḥ // Car_1,27.59",
    "GS40caraka_u:1458": "laghavaḥ śītamadhurāḥ sakaṣāyā hitā nṛṇām /",
    "GS40caraka_u:1459": "pittottare vātamadhye saṃnipāte kaphānuge // Car_1,27.60",
    "GS40caraka_u:1460": "viṣkirā vartakādyāstu prasahālpāntarā guṇaiḥ /",
    "GS40caraka_u:1461": "[{Āyurvedadīpikā}",
    "GS40caraka_u:1462": "prasahā dvividhā māṃsādā vyāghraśyenādayaḥ tathā amāṃsādāśca gavādayaḥ tena māṃsādānāṃ viśeṣamāha prasahānām ityādi // 1",
    "GS40caraka_u:1463": "jīrṇatvenārśaḥprabhṛtīnāṃ cirānubandhaṃ darśayati // 2",
    "GS40caraka_u:1464": "pratudā ityatra tathā jāṅgalā ityatra cakāro luptanirdiṣṭaḥ // 3",
    "GS40caraka_u:1465": "kaphānuge iti chedaḥ // 4]",
    "GS40caraka_u:1466": "nātiśītagurusnigdhaṃ māṃsam ājam adoṣalam // Car_1,27.61",
    "GS40caraka_u:1467": "śarīradhātusāmānyād anabhiṣyandi bṛṃhaṇam /",
    "GS40caraka_u:1468": "māṃsaṃ madhuraśītatvād guru bṛṃhaṇamāvikam // Car_1,27.62",
    "GS40caraka_u:1469": "yonāv ajāvike miśragocaratvādaniścite /",
    "GS40caraka_u:1470": "[{Āyurvedadīpikā}",
    "GS40caraka_u:1471": "śarīradhātusāmānyāditi manuṣyamāṃsasamānatvāt // 1",
    "GS40caraka_u:1472_0": "etena śītagurusnigdhatvena yuktam apyājamāṃsaṃ śarīradhātusāmyāt kaphaṃ na karotītyuktaṃ bhavati āvikaṃ māṃsaṃ madhuraśītatvena",
    "GS40caraka_u:1472_1": "pittaharamapi boddhavyam ata eva śaradvidhāv apyuktam urabhraśarabhān iti // 3",
    "GS40caraka_u:1473": "raktapittanidāne tu varāhamahiṣetyādinā dravyāntarasaṃyuktasyaivāvikamāṃsasya raktapittakartṛtvaṃ jñeyam // 4",
    "GS40caraka_u:1474": "yonāv iti prasahādyaṣṭavidhajātau // 5",
    "GS40caraka_u:1475": "miśragocaratvāditi kadācidanūpasevanāt kadācid dhanvasevanāt kadācid ubhayasevanād ajāvyor aniścitayonitvam ityarthaḥ // 6",
    "GS40caraka_u:1476": "atra aniścite iti yoniviśeṣaṇaṃ kiṃvā ajā ca avī ca ete aniścite // 7",
    "GS40caraka_u:1477": "nanu yadyevaṃ tadā tittirirapi dhanvānūpasevanānna viṣkiragaṇe paṭhanīyaḥ",
    "GS40caraka_u:1478": "naivaṃ tittirijātiviśeṣasya dhanvānūpayor niyamena niṣevaṇād guṇaniyamaḥ pāryate kartum avyajayostu niyamo'yaṃ nāsti yataḥ kecidajāvī",
    "GS40caraka_u:1479": "dhanvamātracare keciccānūpamātracare keciccobhayamātracare tena tayor niyamacarakṛto yonibhedaḥ kartuṃ na pāryate // 9]",
    "GS40caraka_u:1480": "sāmānyenopadiṣṭānāṃ māṃsānāṃ svaguṇaiḥ pṛthak // Car_1,27.63",
    "GS40caraka_u:1481": "keṣāṃcid guṇavaiśeṣyād viśeṣa upadekṣyate /",
    "GS40caraka_u:1482": "darśanaśrotramedhāgnivayovarṇasvarāyuṣām // Car_1,27.64",
    "GS40caraka_u:1483": "barhī hitatamo balyo vātaghno māṃsaśukralaḥ /",
    "GS40caraka_u:1484": "gurūṣṇasnigdhamadhurāḥ svaravarṇabalapradāḥ // Car_1,27.65",
    "GS40caraka_u:1485": "bṛṃhaṇāḥ śukralāścoktā haṃsā mārutanāśanāḥ /",
    "GS40caraka_u:1486": "snigdhāścoṣṇāścavṛṣyāś ca bṛṃhaṇāḥ svarabodhanāḥ // Car_1,27.66",
    "GS40caraka_u:1487": "balyāḥ paraṃ vātaharāḥ svedanāścaraṇāyudhāḥ /",
    "GS40caraka_u:1488": "gurūṣṇo madhuro nātidhanvānūpaniṣevaṇāt // Car_1,27.67",
    "GS40caraka_u:1489": "tittiriḥ saṃjayecchīghraṃ trīn doṣānanilolbaṇān /",
    "GS40caraka_u:1490": "pittaśleṣmavikāreṣu sarakteṣu kapiñjalāḥ // Car_1,27.68",
    "GS40caraka_u:1491": "mandavāteṣu śasyante śaityamādhuryalāghavāt /",
    "GS40caraka_u:1492": "lāvāḥ kaṣāyamadhurā laghavo'gnivivardhanāḥ // Car_1,27.69",
    "GS40caraka_u:1493": "saṃnipātapraśamanāḥ kaṭukāśca vipākataḥ /",
    "GS40caraka_u:1494": "godhā vipāke madhurā kaṣāyakaṭukā rase // Car_1,27.70",
    "GS40caraka_u:1495": "vātapittapraśamanī bṛṃhaṇī balavardhanī /",
    "GS40caraka_u:1496": "śallako madhurāmlaśca vipāke kaṭukaḥ smṛtaḥ // Car_1,27.71",
    "GS40caraka_u:1497": "vātapittakaphaghnaśca kāsaśvāsaharastathā /",
    "GS40caraka_u:1498": "kaṣāyaviśadāḥ śītā raktapittanibarhaṇāḥ // Car_1,27.72",
    "GS40caraka_u:1499": "vipāke madhurāścaiva kapotā gṛhavāsinaḥ /",
    "GS40caraka_u:1500": "tebhyo laghutarāḥ kiṃcitkapotā vanavāsinaḥ // Car_1,27.73",
    "GS40caraka_u:1501": "śītāḥ saṃgrāhiṇaścaiva svalpamūtrakarāśca te /",
    "GS40caraka_u:1502": "śukamāṃsaṃ kaṣāyāmlaṃ vipāke rūkṣaśītalam // Car_1,27.74",
    "GS40caraka_u:1503": "śoṣakāsakṣayahitaṃ saṃgrāhi laghu dīpanam /",
    "GS40caraka_u:1504": "caṭakā madhurāḥ snigdhā balaśukravivardhanāḥ // Car_1,27.75",
    "GS40caraka_u:1505": "saṃnipātapraśamanāḥ śamanā mārutasya ca /",
    "GS40caraka_u:1506": "kaṣāyo viśado rūkṣaḥ śītaḥ pāke kaṭurlaghuḥ // Car_1,27.76",
    "GS40caraka_u:1507": "śaśaḥ svāduḥ praśastaśca saṃnipāte 'nilāvare /",
    "GS40caraka_u:1508": "madhurā madhurāḥ pāke tridoṣaśamanāḥ śivāḥ // Car_1,27.77",
    "GS40caraka_u:1509": "laghavo baddhaviṇmūtrāḥ śītāścaiṇāḥ prakīrtitāḥ /",
    "GS40caraka_u:1510": "snehanaṃ bṛṃhaṇaṃ vṛṣyaṃ śramaghnamanilāpaham // Car_1,27.78",
    "GS40caraka_u:1511": "varāhapiśitaṃ balyaṃ rocanaṃ svedanaṃ guru /",
    "GS40caraka_u:1512": "gavyaṃ kevalavāteṣu pīnase viṣamajvare // Car_1,27.79",
    "GS40caraka_u:1513": "śuṣkakāsaśramātyagnimāṃsakṣayahitaṃ ca tat /",
    "GS40caraka_u:1514": "snigdhoṣṇaṃ madhuraṃ vṛṣyaṃ māhiṣaṃ guru tarpaṇam // Car_1,27.80",
    "GS40caraka_u:1515": "dārḍhyaṃ bṛhattvamutsāhaṃ svapnaṃ ca janayatyapi /",
    "GS40caraka_u:1516": "gurūṣṇā madhurā balyā bṛṃhaṇāḥ pavanāpahāḥ // Car_1,27.81",
    "GS40caraka_u:1517": "matsyāḥ snigdhāśca vṛṣyāśca bahudoṣāḥ prakīrtitāḥ /",
    "GS40caraka_u:1518": "śaivālaśaṣpabhojitvātsvapnasya ca vivarjanāt // Car_1,27.82",
    "GS40caraka_u:1519": "rohito dīpanīyaśca laghupāko mahābalaḥ /",
    "GS40caraka_u:1520": "varṇyo vātaharo vṛṣyaścakṣuṣyo balavardhanaḥ // Car_1,27.83",
    "GS40caraka_u:1521": "medhāsmṛtikaraḥ pathyaḥ śoṣaghnaḥ kūrma ucyate /",
    "GS40caraka_u:1522": "khaḍgamāṃsam abhiṣyandi balakṛnmadhuraṃ smṛtam // Car_1,27.84",
    "GS40caraka_u:1523": "snehanaṃ bṛṃhaṇaṃ varṇyaṃ śramaghnamanilāpaham /",
    "GS40caraka_u:1524": "dhārtarāṣṭracakorāṇāṃ dakṣāṇāṃ śikhināmapi // Car_1,27.85",
    "GS40caraka_u:1525": "caṭakānāṃ ca yāni syur aṇḍāni ca hitāni ca /",
    "GS40caraka_u:1526": "kṣīṇaretaḥsu kāseṣu hṛdrogeṣu kṣateṣu ca // Car_1,27.86",
    "GS40caraka_u:1527": "madhurāṇyavidāhīni sadyobalakarāṇi ca /",
    "GS40caraka_u:1528": "śarīrabṛṃhaṇe nānyatkhādyaṃ māṃsādviśiṣyate // Car_1,27.87",
    "GS40caraka_u:1529": "iti vargastṛtīyo'yaṃ māṃsānāṃ parikīrtitaḥ /",
    "GS40caraka_u:1530": "[{Āyurvedadīpikā}",
    "GS40caraka_u:1531": "keṣāṃciditi vakṣyamāṇamayūrādīnām // 1",
    "GS40caraka_u:1532": "guṇavaiśeṣyāditi viśiṣṭaguṇaśālitvāt // 2",
    "GS40caraka_u:1533": "mayūrasya gurutvasnigdhatvaṃ vartakādigaṇapaṭhitatvenaiva labdhaṃ sat punarucyate viśeṣārtham evamanyatrāpi gaṇoktaguṇakathanena labdhasya punaḥ kathane vyākhyeyam // 4",
    "GS40caraka_u:1534": "caraṇāyudhaḥ kukkuṭaḥ // 5",
    "GS40caraka_u:1535": "dhanvānūpaniṣevaṇāditi hetukathanena ya eva dhanvānūpaniṣevī tittiriḥ sa eva yathoktaguṇa iti jñeyam // 6",
    "GS40caraka_u:1536": "evamanye 'pi ye gavādayo dhanvānūpaniṣeviṇas te 'pi tittirisamānaguṇā bhavanti tittiristu viśeṣeṇeti tittiriḥ sākṣāduktaḥ // 7",
    "GS40caraka_u:1537": "kiṃvā tittirereva evaṃguṇatve dhanvānūpaniṣevaṇaṃ hetuḥ nānyatra gavāder anūpadeśāder iti jñeyam // 8",
    "GS40caraka_u:1538": "kapotā gṛhavāsina iti pārāvatāḥ // 9",
    "GS40caraka_u:1539_0": "caṭakā madhurā ityādi kecit paṭhantyeva ye tu na paṭhanti teṣāṃ mate caṭakasya pratudasāmānyaguṇalabdhaṃ vṛṣyatvaṃ tṛptiṃ",
    "GS40caraka_u:1539_1": "caṭakamāṃsānāṃ gatvā yo 'nupibet payaḥ ityādivṛṣyaprayogādeva labhyate // mayūrādīnāṃ tu bahavo guṇā gaṇoktaguṇādhikā iti",
    "GS40caraka_u:1539_2": "pṛthak pāṭhaḥ kṛtaḥ // 11",
    "GS40caraka_u:1540_0": "māṃsaṃ bṛṃhaṇānām ityanenaivāgryādhikāravacanena māṃsasya bṛṃhaṇatve labdhe śarīrabṛṃhaṇe nānya ityādivacanaṃ prakaraṇaprāptatvena",
    "GS40caraka_u:1540_1": "tathā tasyaivārthasya dārḍhyārthaṃ ca jñeyam // 12]",
    "GS40caraka_u:1541": "pāṭhāśuṣāśaṭīśākaṃ vāstukaṃ suniṣaṇṇakam // Car_1,27.88",
    "GS40caraka_u:1542": "vidyādgrāhi tridoṣaghnaṃ bhinnavarcastu vāstukam /",
    "GS40caraka_u:1543": "tridoṣaśamanī vṛṣyā kākamācī rasāyanī // Car_1,27.89",
    "GS40caraka_u:1544": "nātyuṣṇaśītavīryā ca bhedinī kuṣṭhanāśinī /",
    "GS40caraka_u:1545": "rājakṣavakaśākaṃ tu tridoṣaśamanaṃ laghu // Car_1,27.90",
    "GS40caraka_u:1546": "grāhi śastaṃ viśeṣeṇa grahaṇyarśovikāriṇām /",
    "GS40caraka_u:1547": "kālaśākaṃ tu kaṭukaṃ dīpanaṃ garaśophajit // Car_1,27.91",
    "GS40caraka_u:1548": "laghūṣṇaṃ vātalaṃ rūkṣaṃ kālāyaṃ śākamucyate /",
    "GS40caraka_u:1549": "dīpanī coṣṇavīryā ca grāhiṇī kaphamārute // Car_1,27.92",
    "GS40caraka_u:1550": "praśasyate'mlacāṅgerī grahaṇyarśohitā ca sā /",
    "GS40caraka_u:1551": "madhurā madhurā pāke bhedinī śleṣmavardhanī // Car_1,27.93",
    "GS40caraka_u:1552": "vṛṣyā snigdhā ca śītā ca madaghnī cāpyupodikā /",
    "GS40caraka_u:1553": "rūkṣo madaviṣaghnaśca praśasto raktapittinām // Car_1,27.94",
    "GS40caraka_u:1554": "madhuro madhuraḥ pāke śītalastaṇḍulīyakaḥ /",
    "GS40caraka_u:1555": "maṇḍūkaparṇī vetrāgraṃ kucelā vanatiktakam // Car_1,27.95",
    "GS40caraka_u:1556": "karkoṭakāvalgujakau paṭolaṃ śakulādanī /",
    "GS40caraka_u:1557": "vṛṣapuṣpāṇi śārṅgeṣṭā kembūkaṃ sakaṭhillakam // Car_1,27.96",
    "GS40caraka_u:1558": "nāḍī kalāyaṃ gojihvā vārtākaṃ tilaparṇikā /",
    "GS40caraka_u:1559": "kaulakaṃ kārkaśaṃ naimbaṃ śākaṃ pārpaṭakaṃ ca yat // Car_1,27.97",
    "GS40caraka_u:1560": "kaphapittaharaṃ tiktaṃ śītaṃ kaṭu vipacyate /",
    "GS40caraka_u:1561": "[{Āyurvedadīpikā}",
    "GS40caraka_u:1562": "śākānāmapi vyañjanatvenānantaramupadeśaḥ // 1",
    "GS40caraka_u:1563": "śuṣā kāsamardaḥ // 2",
    "GS40caraka_u:1564": "śaṭī svanāmaprasiddhā // 3",
    "GS40caraka_u:1565": "vāstukaṃ ṭaṅkavāstukam // 4",
    "GS40caraka_u:1566": "nātyuṣṇaśītavīryeti noṣṇatvaṃ prakarṣaprāptamasyā nāpi śītatvam ityarthaḥ",
    "GS40caraka_u:1567": "yattu suśrute tiktā kākamācī vātaṃ śamayati uṣṇavīryatvāt ityuktaṃ tadvīryavādimatena ata eva dravyaguṇe suśrute'pi nātyuṣṇaśītā ityevameva paṭhitam // 6",
    "GS40caraka_u:1568": "rājakṣavakaḥ dugdhikā // 7",
    "GS40caraka_u:1569": "kālaśākaṃ kāliyā iti khyātaṃ kālākhyam iti kālaśākam evocyate punaḥ anye tu kālāyam iti paṭhanti maṇḍūkaparṇī maṇimaṇīti khyātā // 9",
    "GS40caraka_u:1570": "kucelā akarṇaviddhikābhedaḥ // 10",
    "GS40caraka_u:1571": "vanatiktakaṃ pathyasundaram // 11",
    "GS40caraka_u:1572": "avalgujo vālgujī // 12",
    "GS40caraka_u:1573": "śakulādanī kaṭurohiṇī // 13",
    "GS40caraka_u:1574": "śārṅgeṣṭā kākatiktā // 14",
    "GS40caraka_u:1575": "kaṭhillakaḥ punarnavā // 15",
    "GS40caraka_u:1576": "nāḍī nāḍīcaḥ // 16",
    "GS40caraka_u:1577": "kalāyo vartulakalāyaḥ // 17",
    "GS40caraka_u:1578": "tilaparṇikā hulahulikā // 18",
    "GS40caraka_u:1579": "gojihvā dārvipattrikā // 19",
    "GS40caraka_u:1580": "kulakaḥ kāravellakaḥ kecit tu kulakaṃ paṭolabhedam āhuḥ // 20",
    "GS40caraka_u:1581": "karkaśaḥ svalpakarkoṭakaḥ // 21]",
    "GS40caraka_u:1582": "sarvāṇi sūpyaśākāni phañjī cillī kutumbakaḥ // Car_1,27.98",
    "GS40caraka_u:1583": "ālukāni ca sarvāṇi sapattrāṇi kuṭiñjaram /",
    "GS40caraka_u:1584": "śaṇaśālmalipuṣpāṇi karbudāraḥ suvarcalā // Car_1,27.99",
    "GS40caraka_u:1585": "niṣpāvaḥ kovidāraśca pattūraś cuccuparṇikā /",
    "GS40caraka_u:1586": "kumārajīvo loṭṭākaḥ pālaṅkyā māriṣas tathā // Car_1,27.100",
    "GS40caraka_u:1587": "kalambanālikāsūryaḥ kusumbhavṛkadhūmakau /",
    "GS40caraka_u:1588": "lakṣmaṇā ca prapunnāṭo nalinīkā kuṭherakaḥ // Car_1,27.101",
    "GS40caraka_u:1589": "loṇikā yavaśākaṃ ca kuṣmāṇḍakam avalgujam yātukaḥ śālakalyāṇī triparṇī pīluparṇikā // Car_1,27.102",
    "GS40caraka_u:1590": "śākaṃ guru ca rūkṣaṃ ca prāyo viṣṭabhya jīryati /",
    "GS40caraka_u:1591": "madhuraṃ śītavīryaṃ ca purīṣasya ca bhedanam // Car_1,27.103",
    "GS40caraka_u:1592": "svinnaṃ niṣpīḍitarasaṃ snehāḍhyaṃ tat praśasyate /",
    "GS40caraka_u:1593": "śaṇasya kovidārasya karbudārasya śālmaleḥ // Car_1,27.104",
    "GS40caraka_u:1594": "puṣpaṃ grāhi praśastaṃ ca raktapitte viśeṣataḥ /",
    "GS40caraka_u:1595": "nyagrodhodumbarāśvatthaplakṣapadmādipallavāḥ // Car_1,27.105",
    "GS40caraka_u:1596": "kaṣāyāḥ stambhanāḥ śītā hitāḥ pittātisāriṇām /",
    "GS40caraka_u:1597": "vāyuṃ vatsādanī hanyātkaphaṃ gaṇḍīracitrakau // Car_1,27.106",
    "GS40caraka_u:1598": "śreyasī bilvaparṇī ca bilvapattraṃ tu vātanut /",
    "GS40caraka_u:1599": "bhaṇḍī śatāvarīśākaṃ balā jīvantikaṃ ca yat // Car_1,27.107",
    "GS40caraka_u:1600": "parvaṇyāḥ parvapuṣpyāśca vātapittaharaṃ smṛtam /",
    "GS40caraka_u:1601": "laghu bhinnaśakṛttiktaṃ lāṅgalakyuruvūkayoḥ // Car_1,27.108",
    "GS40caraka_u:1602": "tilavetasaśākaṃ ca śākaṃ pañcāṅgulasya ca /",
    "GS40caraka_u:1603": "vātalaṃ kaṭutiktāmlamadhomārgapravartanam // Car_1,27.109",
    "GS40caraka_u:1604": "rūkṣāmlamuṣṇaṃ kausumbhaṃ kaphaghnaṃ pittavardhanam /",
    "GS40caraka_u:1605": "trapusairvārukaṃ svādu guru viṣṭambhi śītalam // Car_1,27.110",
    "GS40caraka_u:1606": "mukhapriyaṃ ca rūkṣaṃ ca mūtralaṃ trapusaṃ tv ati /",
    "GS40caraka_u:1607": "ervārukaṃ ca sampakvaṃ dāhatṛṣṇāklamārtinut // Car_1,27.111",
    "GS40caraka_u:1608": "varcobhedīnyalābūni rūkṣaśītagurūṇi ca /",
    "GS40caraka_u:1609": "cirbhaṭairvāruke tadvadvarcobhedahite tu te // Car_1,27.112",
    "GS40caraka_u:1610": "sakṣāraṃ pakvakūṣmāṇḍaṃ madhurāmlaṃ tathā laghu /",
    "GS40caraka_u:1611": "sṛṣṭamūtrapurīṣaṃ ca sarvadoṣanibarhaṇam // Car_1,27.113",
    "GS40caraka_u:1612": "[{Āyurvedadīpikā}",
    "GS40caraka_u:1613": "sūpyaśākāni māṣaparṇyādīni // 1",
    "GS40caraka_u:1614": "phañjī brāhmaṇayaṣṭikā // 2",
    "GS40caraka_u:1615": "cillī gauḍavāstukaḥ // 3",
    "GS40caraka_u:1616": "kutumbakaḥ droṇapuṣpikā // 4",
    "GS40caraka_u:1617": "ālukāni piṇḍālukādīni // 5",
    "GS40caraka_u:1618": "karbudāraḥ kāñcanaḥ // 6",
    "GS40caraka_u:1619": "suvarcalā sūryabhaktikā kecit phappukam āhuḥ // 7",
    "GS40caraka_u:1620": "pattūraḥ śāliñcaḥ // 8",
    "GS40caraka_u:1621": "cuccuparṇikā nāḍīcabhedaḥ // 9",
    "GS40caraka_u:1622": "kumārajīvaḥ jīvaśākam // 10",
    "GS40caraka_u:1623": "loṭṭākaḥ loṭṭāmāriṣaḥ // 11",
    "GS40caraka_u:1624": "nālikā gonāḍīcaḥ // 12",
    "GS40caraka_u:1625": "āsurī rājikā maṇḍako vā // 13",
    "GS40caraka_u:1626": "vṛkadhūmakaḥ bhūmiśirīṣaḥ // 14",
    "GS40caraka_u:1627": "lakṣmaṇā svanāmakhyātā // 15",
    "GS40caraka_u:1628": "nalinī padmamṛṇālaṃ nīlinīti pāṭhapakṣe buhnā // 16",
    "GS40caraka_u:1629": "yavaśākaṃ kṣetravāstukam // 17",
    "GS40caraka_u:1630": "kūṣmāṇḍaḥ sarpacchattram // 18",
    "GS40caraka_u:1631": "avalgujamiti avalgujabhedaḥ // 19",
    "GS40caraka_u:1632": "yātukaḥ śuklā śālaparṇī // 20",
    "GS40caraka_u:1633": "śālakalyāṇī śāliñcabhedaḥ // 21",
    "GS40caraka_u:1634": "triparṇī haṃsapādikā // 22",
    "GS40caraka_u:1635": "pīluparṇī moraṭakaḥ // 23",
    "GS40caraka_u:1636": "gaṇḍīraḥ śamaṭhaḥ // 24",
    "GS40caraka_u:1637": "bilvaparṇī bilvārjakam // 25",
    "GS40caraka_u:1638": "bhaṇḍī svanāmakhyātā // 26",
    "GS40caraka_u:1639": "parvaṇī parvaśākam // 27",
    "GS40caraka_u:1640": "parvapuṣpī kukkuṭī // 28",
    "GS40caraka_u:1641": "pañcāṅgulaḥ citrairaṇḍaḥ // 29",
    "GS40caraka_u:1642": "ervārukaṃ rājakarkaṭī // 30",
    "GS40caraka_u:1643_0": "kūṣmāṇḍakaṃ suśrute bālyādyāvasthābhedena paṭhitaṃ tad apyaviruddham eva yato bālamadhyayos tatra pittaharatvaṃ kaphakaratvaṃ",
    "GS40caraka_u:1643_1": "coktaṃ tadapīha pittottare kaphottare saṃnipāte boddhavyam kelūṭaṃ ca kadambaṃ ca nadīmāṣakam aindukam /",
    "GS40caraka_u:1644": "viśadaṃ guru śītaṃ ca samabhiṣyandi cocyate // Car_1,27.114",
    "GS40caraka_u:1645": "utpalāni kaṣāyāṇi raktapittaharāṇi ca /",
    "GS40caraka_u:1646": "tathā tālapralambaṃ syād uraḥkṣatarujāpaham // Car_1,27.115",
    "GS40caraka_u:1647": "kharjūraṃ tālaśasyaṃ ca raktapittakṣayāpaham /",
    "GS40caraka_u:1648": "tarūṭabisaśālūkakrauñcādanakaśerukam // Car_1,27.116",
    "GS40caraka_u:1649": "śṛṅgāṭakāṅkaloḍyaṃ ca guru viṣṭambhi śītalam /",
    "GS40caraka_u:1650": "kumudotpalanālāstu sapuṣpāḥ saphalāḥ smṛtāḥ // Car_1,27.117",
    "GS40caraka_u:1651": "śītāḥ svādukaṣāyāstu kaphamārutakopanāḥ /",
    "GS40caraka_u:1652": "kaṣāyamīṣadviṣṭambhi raktapittaharaṃ smṛtam // Car_1,27.118",
    "GS40caraka_u:1653": "pauṣkaraṃ tu bhavedbījaṃ madhuraṃ rasapākayoḥ /",
    "GS40caraka_u:1654": "balyaḥ śīto guruḥ snigdhastarpaṇo bṛṃhaṇātmakaḥ // Car_1,27.119",
    "GS40caraka_u:1655": "vātapittaharaḥ svādurvṛṣyo muñjātakaḥ param /",
    "GS40caraka_u:1656": "jīvano bṛṃhaṇo vṛṣyaḥ kaṇṭhyaḥ śasto rasāyane // Car_1,27.120",
    "GS40caraka_u:1657": "vidārīkando balyaśca mūtralaḥ svāduśītalaḥ /",
    "GS40caraka_u:1658": "amlikāyāḥ smṛtaḥ kando grahaṇyarśohito laghuḥ // Car_1,27.121",
    "GS40caraka_u:1659": "nātyuṣṇaḥ kaphavātaghno grāhī śasto madātyaye /",
    "GS40caraka_u:1660": "tridoṣaṃ baddhaviṇmūtraṃ sārṣapaṃ śākamucyate // Car_1,27.122",
    "GS40caraka_u:1661": "tadvat syādraktanālasya rūkṣamamlaṃ viśeṣataḥ /",
    "GS40caraka_u:1662": "tadvat piṇḍālukaṃ vidyāt kandatvācca mukhapriyam /",
    "GS40caraka_u:1663": "sarpacchattrakavarjyās tu bahvyo 'nyāś chattrajātayaḥ // Car_1,27.123",
    "GS40caraka_u:1664": "śītāḥ pīnasakartryaśca madhurā gurvya eva ca /",
    "GS40caraka_u:1665": "caturthaḥ śākavargo 'yaṃ pattrakandaphalāśrayaḥ // Car_1,27.124",
    "GS40caraka_u:1666": "[{Āyurvedadīpikā}",
    "GS40caraka_u:1667": "kelūṭe hārītavacanaṃ kelūṭaṃ svādu viṭapaṃ tatkandaḥ svāduśītalaḥ iti // 1",
    "GS40caraka_u:1668": "kadambaṃ kadambikāṃ vadanti kecit tu svalpakadambakam āhuḥ // 2",
    "GS40caraka_u:1669": "nadīmāṣakaḥ udīmānaka iti khyātaḥ // 3",
    "GS40caraka_u:1670": "aindukaṃ nikṣāraḥ // 4",
    "GS40caraka_u:1671": "tālapralambaḥ tālāṅkuraḥ // 5",
    "GS40caraka_u:1672": "śasyaśabdeneha mastakamajjā gṛhyate // 6",
    "GS40caraka_u:1673": "taruṭaḥ kahlārakandaḥ // 7",
    "GS40caraka_u:1674": "krauñcādanaṃ dhiñculikā // 8",
    "GS40caraka_u:1675": "kaśerukaśabdena ciñcoḍakā rājakaśerukaśca gṛhyate // 9",
    "GS40caraka_u:1676": "aṅkāloḍyaṃ hrasvotpalakandaḥ // 10",
    "GS40caraka_u:1677": "muñjātaka auttarāpathikakandaḥ // 11",
    "GS40caraka_u:1678": "amlikā svalpaviṭapā prāyaḥ kāmarūpādau bhavati // 12",
    "GS40caraka_u:1679": "sarpacchattraṃ sarpaphaṇākāraṃ chattrakam // 13",
    "GS40caraka_u:1680": "anyāś chattrajātayaḥ karīṣapalālādijā bahulā jñeyāḥ // 14",
    "GS40caraka_u:1681": "pattrakandaphalāśraya iti prādhānyena tena puṣpādyāśrayatvam api śākavargasya jñeyam // 15]",
    "GS40caraka_u:1682": "tṛṣṇādāhajvaraśvāsaraktapittakṣatakṣayān /",
    "GS40caraka_u:1683": "vātapittamudāvartaṃ svarabhedaṃ madātyayam // Car_1,27.125",
    "GS40caraka_u:1684": "tiktāsyatām āsyaśoṣaṃ kāsaṃ cāśu vyapohati /",
    "GS40caraka_u:1685": "mṛdvīkā bṛṃhaṇī vṛṣyā madhurā snigdhaśītalā // Car_1,27.126",
    "GS40caraka_u:1686": "madhuraṃ bṛṃhaṇaṃ vṛṣyaṃ kharjūraṃ guru śītalam /",
    "GS40caraka_u:1687": "kṣaye'bhighāte dāhe ca vātapitte ca taddhitam // Car_1,27.127",
    "GS40caraka_u:1688": "tarpaṇaṃ bṛṃhaṇaṃ phalgu guru viṣṭambhi śītalam /",
    "GS40caraka_u:1689": "parūṣakaṃ madhūkaṃ ca vātapitte ca śasyate // Car_1,27.128",
    "GS40caraka_u:1690": "madhuraṃ bṛṃhaṇaṃ balyam āmrātaṃ tarpaṇaṃ guru /",
    "GS40caraka_u:1691": "sasnehaṃ śleṣmalaṃ śītaṃ vṛṣyaṃ viṣṭabhya jīryati // Car_1,27.129",
    "GS40caraka_u:1692": "tālaśasyāni siddhāni nārikelaphalāni ca /",
    "GS40caraka_u:1693": "bṛṃhaṇasnigdhaśītāni balyāni madhurāṇi ca // Car_1,27.130",
    "GS40caraka_u:1694": "madhurāmlakaṣāyaṃ ca viṣṭambhi guru śītalam /",
    "GS40caraka_u:1695": "pittaśleṣmakaraṃ bhavyaṃ grāhi vaktraviśodhanam // Car_1,27.131",
    "GS40caraka_u:1696": "amlaṃ parūṣakaṃ drākṣā badarāṇyārukāṇi ca /",
    "GS40caraka_u:1697": "pittaśleṣmaprakopīṇi karkandhunikucānyapi // Car_1,27.132",
    "GS40caraka_u:1698": "nātyuṣṇaṃ guru sampakvaṃ svāduprāyaṃ mukhapriyam /",
    "GS40caraka_u:1699": "bṛṃhaṇaṃ jīryati kṣipraṃ nātidoṣalamārukam // Car_1,27.133",
    "GS40caraka_u:1700": "dvividhaṃ śītamuṣṇaṃ ca madhuraṃ cāmlameva ca /",
    "GS40caraka_u:1701": "guru pārāvataṃ jñeyamarucyatyagnināśanam // Car_1,27.134",
    "GS40caraka_u:1702": "bhavyādalpāntaraguṇaṃ kāśmaryaphalamucyate /",
    "GS40caraka_u:1703": "tathaivālpāntaraguṇaṃ tūdam amlaṃ parūṣakāt // Car_1,27.135",
    "GS40caraka_u:1704": "kaṣāyamadhuraṃ ṭaṅkaṃ vātalaṃ guru śītalam /",
    "GS40caraka_u:1705": "kapitthamāmaṃ kaṇṭhaghnaṃ viṣaghnaṃ grāhi vātalam // Car_1,27.136",
    "GS40caraka_u:1706": "madhurāmlakaṣāyatvātsaugandhyācca rucipradam /",
    "GS40caraka_u:1707": "paripakvaṃ ca doṣaghnaṃ viṣaghnaṃ grāhi gurvapi // Car_1,27.137",
    "GS40caraka_u:1708": "bilvaṃ tu durjaraṃ pakvaṃ doṣalaṃ pūtimārutam /",
    "GS40caraka_u:1709": "snigdhoṣṇatīkṣṇaṃ tadbālaṃ dīpanaṃ kaphavātajit // Car_1,27.138",
    "GS40caraka_u:1710": "raktapittakaraṃ bālamāpūrṇaṃ pittavardhanam /",
    "GS40caraka_u:1711": "pakvamāmraṃ jayedvāyuṃ māṃsaśukrabalapradam // Car_1,27.139",
    "GS40caraka_u:1712": "kaṣāyamadhuraprāyaṃ guru viṣṭambhi śītalam /",
    "GS40caraka_u:1713": "jāmbavaṃ kaphapittaghnaṃ grāhi vātakaraṃ param // Car_1,27.140",
    "GS40caraka_u:1714": "badaraṃ madhuraṃ snigdhaṃ bhedanaṃ vātapittajit /",
    "GS40caraka_u:1715": "tacchuṣkaṃ kaphavātaghnaṃ pitte na ca virudhyate // Car_1,27.141",
    "GS40caraka_u:1716": "kaṣāyamadhuraṃ śītaṃ grāhi simbitikāphalam /",
    "GS40caraka_u:1717": "gāṅgerukī karīraṃ ca bimbī todanadhanvanam // Car_1,27.142",
    "GS40caraka_u:1718": "madhuraṃ sakaṣāyaṃ ca śītaṃ pittakaphāpaham /",
    "GS40caraka_u:1719": "sampakvaṃ panasaṃ mocaṃ rājādanaphalāni ca // Car_1,27.143",
    "GS40caraka_u:1720": "svādūni sakaṣāyāṇi snigdhaśītagurūṇi ca /",
    "GS40caraka_u:1721": "kaṣāyaviśadatvācca saugandhyācca rucipradam // Car_1,27.144",
    "GS40caraka_u:1722": "avadaṃśakṣamaṃ hṛdyaṃ vātalaṃ lavalīphalam /",
    "GS40caraka_u:1723": "nīpaṃ śatāhvakaṃ pīlu tṛṇaśūnyaṃ vikaṅkatam // Car_1,27.145",
    "GS40caraka_u:1724": "prācīnāmalakaṃ caiva doṣaghnaṃ garahāri ca /",
    "GS40caraka_u:1725": "aiṅgudaṃ tiktamadhuraṃ snigdhoṣṇaṃ kaphavātajit // Car_1,27.146",
    "GS40caraka_u:1726": "tindukaṃ kaphapittaghnaṃ kaṣāyaṃ madhuraṃ laghu /",
    "GS40caraka_u:1727": "vidyād āmalake sarvān rasāṃllavaṇavarjitān // Car_1,27.147",
    "GS40caraka_u:1728": "rūkṣaṃ svādu kaṣāyaṃ kaphapittaharaṃ param /",
    "GS40caraka_u:1729": "rasāsṛṅmāṃsamedojāndoṣān hanti vibhītakam // Car_1,27.148",
    "GS40caraka_u:1730": "svarabhedakaphotkledapittarogavināśanam /",
    "GS40caraka_u:1731": "amlaṃ kaṣāyamadhuraṃ vātaghnaṃ grāhi dīpanam // Car_1,27.149",
    "GS40caraka_u:1732": "snigdhoṣṇaṃ dāḍimaṃ hṛdyaṃ kaphapittavirodhi ca /",
    "GS40caraka_u:1733": "rūkṣāmlaṃ dāḍimaṃ yattu tatpittānilakopanam // Car_1,27.150",
    "GS40caraka_u:1734": "madhuraṃ pittanutteṣāṃ pūrvaṃ dāḍimamuttamam /",
    "GS40caraka_u:1735": "vṛkṣāmlaṃ grāhi rūkṣoṣṇaṃ vātaśleṣmaṇi śasyate // Car_1,27.151",
    "GS40caraka_u:1736": "amlikāyāḥ phalaṃ pakvaṃ tasmādalpāntaraṃ guṇaiḥ /",
    "GS40caraka_u:1737": "guṇais tair eva saṃyuktaṃ bhedanaṃ tv amlavetasam // Car_1,27.152",
    "GS40caraka_u:1738": "śūle 'rucau vibandhe ca mande 'gnau madyaviplave /",
    "GS40caraka_u:1739": "hikkāśvāse ca kāse ca vamyāṃ varcogadeṣu ca // Car_1,27.153",
    "GS40caraka_u:1740": "vātaśleṣmasamuttheṣu sarveṣvevopadiśyate /",
    "GS40caraka_u:1741": "kesaraṃ mātuluṅgasya laghu śeṣamato'nyathā // Car_1,27.154",
    "GS40caraka_u:1742": "rocano dīpano hṛdyaḥ sugandhistvagvivarjitaḥ /",
    "GS40caraka_u:1743": "karcūraḥ kaphavātaghnaḥ śvāsahikkārśasāṃ hitaḥ // Car_1,27.155",
    "GS40caraka_u:1744": "madhuraṃ kiṃcidamlaṃ ca hṛdyaṃ bhaktaprarocanam /",
    "GS40caraka_u:1745": "durjaraṃ vātaśamanaṃ nāgaraṅgaphalaṃ guru // Car_1,27.156",
    "GS40caraka_u:1746": "vātāmābhiṣukākṣoṭamukūlakanikocakāḥ /",
    "GS40caraka_u:1747": "gurūṣṇasnigdhamadhurāḥ sorumāṇā balapradāḥ // Car_1,27.157",
    "GS40caraka_u:1748": "vātaghnā bṛṃhaṇā vṛṣyāḥ kaphapittābhivardhanāḥ /",
    "GS40caraka_u:1749": "priyālameṣāṃ sadṛśaṃ vidyādauṣṇyaṃ vinā guṇaiḥ // Car_1,27.158",
    "GS40caraka_u:1750": "śleṣmalaṃ madhuraṃ śītaṃ śleṣmātakaphalaṃ guru /",
    "GS40caraka_u:1751": "śleṣmalaṃ guru viṣṭambhi cāṅkoṭaphalamagnijit // Car_1,27.159",
    "GS40caraka_u:1752": "gurūṣṇaṃ madhuraṃ rūkṣaṃ keśaghnaṃ ca śamīphalam /",
    "GS40caraka_u:1753": "viṣṭambhayati kārañjaṃ vātaśleṣmāvirodhi ca // Car_1,27.160",
    "GS40caraka_u:1754": "āmrātakaṃ dantaśaṭham amlaṃ sakaramardakam /",
    "GS40caraka_u:1755": "raktapittakaraṃ vidyādairāvatakam eva ca // Car_1,27.161",
    "GS40caraka_u:1756": "vātaghnaṃ dīpanaṃ caiva vārtākaṃ kaṭu tiktakam /",
    "GS40caraka_u:1757": "vātalaṃ kaphapittaghnaṃ vidyātparpaṭakīphalam // Car_1,27.162",
    "GS40caraka_u:1758": "pittaśleṣmaghnamamlaṃ ca vātalaṃ cākṣikīphalam /",
    "GS40caraka_u:1759": "madhurāṇyamlapākīni pittaśleṣmaharāṇi ca // Car_1,27.163",
    "GS40caraka_u:1760": "aśvatthodumbaraplakṣanyagrodhānāṃ phalāni ca /",
    "GS40caraka_u:1761": "kaṣāyamadhurāmlāni vātalāni gurūṇi ca // Car_1,27.164",
    "GS40caraka_u:1762": "bhallātakāsthyagnisamaṃ tanmāṃsaṃ svādu śītalam /",
    "GS40caraka_u:1763": "pañcamaḥ phalavargo 'yamuktaḥ prāyopayogikaḥ // Car_1,27.165",
    "GS40caraka_u:1764": "[{Āyurvedadīpikā}",
    "GS40caraka_u:1765": "phalānāmapi keṣāṃcicchākavad upayogāt phalavargam āha // 1",
    "GS40caraka_u:1766": "mṛdvīkāgre 'bhidhīyate śreṣṭhaguṇatvāt // 2",
    "GS40caraka_u:1767": "phalgu audumbaram // 3",
    "GS40caraka_u:1768": "madhūkaśabdena samānaguṇatvāt phalaṃ kusumaṃ ca jñeyam // 4",
    "GS40caraka_u:1769": "parūṣakaṃ ceha madhuraparūṣakaṃ jñeyam // 5",
    "GS40caraka_u:1770": "āmrātam āmaḍā iti khyātamāmraphalasadṛśam iti candrikā etacca dvividhaṃ madhuramamlaṃ ca atra madhurasyaiva guṇaḥ amlasya vakṣyamāṇatvāt // 6",
    "GS40caraka_u:1771": "tālaśasyānīti tālaphalāni yathā harītakīnāṃ śasyāni ityatra phalameva śasyam ucyate // 7",
    "GS40caraka_u:1772": "siddhāni pakvāni tena pakvatālasya grahaṇam // 8",
    "GS40caraka_u:1773": "bhavyaṃ karmaraṅgaphalaṃ kecit tvaksaṃhitamātraphalaṃ vadanti // 9",
    "GS40caraka_u:1774": "ārukaṃ kārttikeyapure prasiddham // 10",
    "GS40caraka_u:1775": "karkandhūḥ śṛgālabadarī karkandhūnikucayor vicchidya pāṭhena nityaṃ pittaśleṣmakartṛtvaṃ tayor darśayati // 11",
    "GS40caraka_u:1776": "parūṣakādīnāṃ tu madhurāmlabhedena dvirūpāṇāṃ ya eva parūṣakādayo 'mlāsta",
    "GS40caraka_u:1777": "eva pittaśleṣmakarā iti // 12",
    "GS40caraka_u:1778": "pārāvataḥ kāmarūpaprasiddhaḥ // 13",
    "GS40caraka_u:1779": "atra yo madhuraḥ sa śītaḥ yaścāmlaḥ sa uṣṇa iti jñeyam // 14",
    "GS40caraka_u:1780": "evaṃ rasanirdeśenaiva vīrye labdhe'pi punarvīryākhyānamamlasyāmalakasya śītatādarśanād boddhavyam ṭaṅkaṃ kāśmīraprasiddham // 16",
    "GS40caraka_u:1781": "siddham iti kālavaśāt pakvam // 17",
    "GS40caraka_u:1782": "kapitthabilvāmrāṇām avasthābhedena guṇakathanaṃ sarvāvasthāsu teṣāmupayojyatvāt // 18",
    "GS40caraka_u:1783": "badaraṃ madhyapramāṇaṃ taddhi madhurameva bhavati // 19",
    "GS40caraka_u:1784": "gāṅgerukaṃ nāgabalāphalam // 20",
    "GS40caraka_u:1785": "karīro marujo drumaḥ // 21",
    "GS40caraka_u:1786": "todanaṃ dhanvanabhedaḥ // 22",
    "GS40caraka_u:1787": "rājādanaṃ kṣīrī // 23",
    "GS40caraka_u:1788": "avadaṃśakṣamamiti lavalīphalaṃ prāśya dravyāntare rucir bhavati // 24",
    "GS40caraka_u:1789": "nīpaṃ kadambakam // 25",
    "GS40caraka_u:1790": "śatāhvakaphalaṃ seha iti khyātam // 26",
    "GS40caraka_u:1791": "pīlu auttarāpathikam // 27",
    "GS40caraka_u:1792": "tṛṇaśūnyaṃ ketakīphalam // 28",
    "GS40caraka_u:1793": "prācīnāmalakaṃ pānīyāmalakam // 29",
    "GS40caraka_u:1794": "tindukaṃ kenduḥ // 30",
    "GS40caraka_u:1795_0": "dāḍimaguṇe kaphapittāvirodhīti amladāḍimaṃ pittāvirodhi madhuraṃ tu kaphāvirodhi evaṃ ca tridoṣaharatvamasyopapannaṃ yad",
    "GS40caraka_u:1795_1": "uktaṃ suśrute dvividhaṃ tattu vijñeyaṃ madhuraṃ cāmlameva ca // 31",
    "GS40caraka_u:1796": "tridoṣaghnaṃ tu madhuramamlaṃ vātakaphāpaham iti // 32",
    "GS40caraka_u:1797": "vṛkṣāmlaṃ mahārdrakam // 33",
    "GS40caraka_u:1798": "amlikā tintiḍī // 34",
    "GS40caraka_u:1799": "śeṣamiti tvaṅmāṃsam ato'nyatheti guru kiṃvā śūle 'rucāv",
    "GS40caraka_u:1800": "ityādyuktakesaraguṇaviparītam // 35",
    "GS40caraka_u:1801": "vātāmādaya auttarāpathikāḥ // 36",
    "GS40caraka_u:1802": "priyālo'yaṃ magadhaprasiddhaḥ // 37",
    "GS40caraka_u:1803": "dantaśaṭhaḥ jambīraḥ kecid amloṭaṃ vadanti // 38",
    "GS40caraka_u:1804": "ihāmrātakamamlaṃ grāhyaṃ pūrvaṃ tu madhuramāmrātakam uktam // 39",
    "GS40caraka_u:1805": "karamardaṃ dvividhaṃ grāmajaṃ vanajaṃ ca // 40",
    "GS40caraka_u:1806": "airāvatam amlātakaṃ kiṃvā nāgaraṅgam // 41",
    "GS40caraka_u:1807": "vārtākaṃ dakṣiṇāpathe phalavat khādyate yad goṣṭhavārtākasaṃjñakaṃ tasyeha guṇaḥ kiṃvā phalavadasiddhasyaiva vārtākasyopayojyasyāyaṃ guṇaḥ // 42",
    "GS40caraka_u:1808": "ākṣikī latā tasyāḥ phalam ākṣikam // 43",
    "GS40caraka_u:1809": "anupāki anuyā iti khyātā // 44",
    "GS40caraka_u:1810": "agnisamam iti sphoṭādijanakatvāt // 45]",
    "GS40caraka_u:1811": "rocanaṃ dīpanaṃ vṛṣyam ārdrakaṃ viśvabheṣajam /",
    "GS40caraka_u:1812": "vātaśleṣmavibandheṣu rasastasyopadiśyate // Car_1,27.166",
    "GS40caraka_u:1813": "rocano dīpanas tīkṣṇaḥ sugandhirmukhaśodhanaḥ /",
    "GS40caraka_u:1814": "jambīraḥ kaphavātaghnaḥ krimighno bhaktapācanaḥ // Car_1,27.167",
    "GS40caraka_u:1815": "bālaṃ doṣaharaṃ vṛddhaṃ tridoṣaṃ mārutāpaham /",
    "GS40caraka_u:1816": "snigdhasiddhaṃ viśuṣkaṃ tu mūlakaṃ kaphavātajit // Car_1,27.168",
    "GS40caraka_u:1817": "hikkākāsaviṣaśvāsapārśvaśūlavināśanaḥ /",
    "GS40caraka_u:1818": "pittakṛtkaphavātaghnaḥ surasaḥ pūtigandhahā // Car_1,27.169",
    "GS40caraka_u:1819": "yavānī cārjakaścaiva śigruśāleyamṛṣṭakam /",
    "GS40caraka_u:1820": "hṛdyāny āsvādanīyāni pittamutkleśayanti ca // Car_1,27.170",
    "GS40caraka_u:1821": "gaṇḍīro jalapippalyastumbaruḥ śṛṅgaverikā /",
    "GS40caraka_u:1822": "tīkṣṇoṣṇakaṭurūkṣāṇi kaphavātaharāṇi ca // Car_1,27.171",
    "GS40caraka_u:1823": "puṃstvaghnaḥ kaṭurūkṣoṣṇo bhūstṛṇo vaktraśodhanaḥ /",
    "GS40caraka_u:1824": "kharāhvā kaphavātaghnī vastirogarujāpahā // Car_1,27.172",
    "GS40caraka_u:1825": "dhānyakaṃ cājagandhā ca sumukhaśceti rocanāḥ /",
    "GS40caraka_u:1826": "sugandhā nātikaṭukā doṣānutkleśayanti ca // Car_1,27.173",
    "GS40caraka_u:1827": "grāhī gṛñjanakastīkṣṇo vātaśleṣmārśasāṃ hitaḥ /",
    "GS40caraka_u:1828": "svedane'bhyavahāre ca yojayet tam apittinām // Car_1,27.174",
    "GS40caraka_u:1829": "śleṣmalo mārutaghnaśca palāṇḍurna ca pittanut /",
    "GS40caraka_u:1830": "āhārayogī balyaśca gururvṛṣyo'tha rocanaḥ // Car_1,27.175",
    "GS40caraka_u:1831": "krimikuṣṭhakilāsaghno vātaghno gulmanāśanaḥ /",
    "GS40caraka_u:1832": "snigdhaścoṣṇaśca vṛṣyaśca laśunaḥ kaṭuko guruḥ // Car_1,27.176",
    "GS40caraka_u:1833": "śuṣkāṇi kaphavātaghnāny etāny eṣāṃ phalāni ca /",
    "GS40caraka_u:1834": "haritānāmayaṃ caiṣa ṣaṣṭho vargaḥ samāpyate // Car_1,27.177",
    "GS40caraka_u:1835": "[{Āyurvedadīpikā}",
    "GS40caraka_u:1836": "haritānām apyārdrakādīnāṃ phalavadagnipākam antareṇa bhojanasya prāk paścāccopayogāt phalam anu haritakathanaṃ phalebhyastu paścādabhidhānaṃ haritasya tṛptyanādhāyakatvāt // 1",
    "GS40caraka_u:1837": "ārdrakamiti viśeṣaṇaṃ śuṇṭhīvyāvṛttyarthaṃ śuṇṭhīguṇaścāhārasaṃyogivarge bhaviṣyati // 2",
    "GS40caraka_u:1838": "jambīraḥ parṇāsabhedaḥ jambīraphalaṃ sugandhi // 3",
    "GS40caraka_u:1839": "bālaṃ doṣaharamiti taruṇāvasthāyāmavyaktarasāyāṃ tridoṣaharam // 4",
    "GS40caraka_u:1840": "tantrāntaravacanaṃ hi yāvaddhi cāvyaktarasānvitāni navaprarūḍhāni ca mūlakāni bhavanti tāvallaghudīpanāni pittānilaśleṣmaharāṇi caiva // 5",
    "GS40caraka_u:1841_0": "vṛddhaṃ tridoṣamiti tadevapravṛddham enāmeva mūlakāvasthām abhipretya coktaṃ mūlakaṃ kandānāmapathyatve prakṛṣṭatamam iti",
    "GS40caraka_u:1841_1": "mārutāpahaṃ snigdhasiddhamiti sāmānyena bālaṃ vṛddhaṃ ca // 6",
    "GS40caraka_u:1842": "śuṣkāṇi kaphavātaghnānyetāni iti vakṣyamāṇagranthenaiva śuṣkakasya kaphavātahantṛtve labdhe punarvacanaṃ prakarṣaprāptyartham // 7",
    "GS40caraka_u:1843": "pūtigandhaheti śarīrasya tathā vyañjanārthaṃ māṃsasya ca pūtigandhatāṃ hanti // 8",
    "GS40caraka_u:1844": "arjakaḥ śvetaparṇāsaḥ // 9",
    "GS40caraka_u:1845_0": "śigruḥ viṭapaśobhāñjanaḥ śāleyaś cāṇakyamūlaṃ marau prasiddhaṃ kiṃvā śāleyam iti misteyaṃ pāṭakaprasiddhaṃ vacanaṃ hi cāṇakyamūlamisteye",
    "GS40caraka_u:1845_1": "śāleyābhikhyayā jaguḥ iti mṛṣṭakaṃ rājikā // gaṇḍīro dvividho raktaḥ śuklaśca tatra yo raktaḥ sa hi kaṭutvena haritavarge",
    "GS40caraka_u:1845_2": "paṭhyate yastu śuklo jalajaḥ sa śākavarge paṭhita iti naikasya vargadvaye pāṭhaḥ // 11",
    "GS40caraka_u:1846": "jalapippalī jale pippalyākārā bhavati // 12",
    "GS40caraka_u:1847": "śṛṅgaverī gojihvikā kiṃvā ārdrakākṛtiḥ śṛṅgaverī yaduktaṃ śṛṅgaveravad ākṛtyā śṛṅgaverīti bhāṣitā // 13",
    "GS40caraka_u:1848": "kustumburusamākṛtyā tumburūṇi vadanti ca iti // 14",
    "GS40caraka_u:1849": "bhūstṛṇo gandhatṛṇaḥ // 15",
    "GS40caraka_u:1850": "kharāhvā kṛṣṇajīrakam // 16",
    "GS40caraka_u:1851": "ajagandhā vanayavānī // 17",
    "GS40caraka_u:1852": "sumukhaḥ parṇāsabhedaḥ // 18",
    "GS40caraka_u:1853": "ayaṃ ca dhānyakādīnām ārdrāṇāṃ guṇaḥ śuṣkāṇāṃ tv āhārayogigaṇe kāravī kuñcikā ityādinā guṇaṃ nirdekṣyati // 19",
    "GS40caraka_u:1854": "gṛñjanakaḥ svalpanālapattraḥ palāṇḍur eva // 20",
    "GS40caraka_u:1855": "etānīti haritavargoktāni // 21",
    "GS40caraka_u:1856": "śuṣkāṇītyādinā yadyapi śuṣkāṇām api śuṇṭhīprabhṛtīnāṃ guṇa ukto bhavati tathāpi viśeṣaguṇāntarakathanārthaṃ punastadabhidhānam āhārasaṃyogivarge bhaviṣyatīti na paunaruktyam // 22]",
    "GS40caraka_u:1857": "Carakasaṃhitā, Sūtrasthāna, 28 [Vividhāśitapītīya]",
    "GS40caraka_u:1858": "athāto vividhāśitapītīyamadhyāyaṃ vyākhyāsyāmaḥ // Car_1,28.1",
    "GS40caraka_u:1859": "iti ha smāha bhagavānātreyaḥ // Car_1,28.2",
    "GS40caraka_u:1860": "[{Āyurvedadīpikā}",
    "GS40caraka_u:1861": "pūrvādhyāye annaṃ prāṇāḥ ityuktaṃ tadyena prakāreṇānnaṃ prāṇahetur bhavati tadabhidhānārthaṃ vividhāśitapītīyo 'bhidhīyate // 1",
    "GS40caraka_u:1862": "iyam apyarthaparā saṃjñā // 2]",
    "GS40caraka_u:1863_0": "vividham aśitaṃ pītaṃ līḍhaṃ khāditaṃ jantorhitam antaragnisaṃdhukṣitabalena yathāsvenoṣmaṇā samyagvipacyamānaṃ kālavad anavasthitasarvadhātupākam",
    "GS40caraka_u:1863_1": "anupahatasarvadhātūṣmamārutasrotaḥ kevalaṃ śarīramupacayabalavarṇasukhāyuṣā yojayati śarīradhātūn ūrjayati ca /",
    "GS40caraka_u:1864": "dhātavo hi dhātvāhārāḥ prakṛtimanuvartante // Car_1,28.3",
    "GS40caraka_u:1865": "[{Āyurvedadīpikā}",
    "GS40caraka_u:1866": "vividhamityādi // 1",
    "GS40caraka_u:1867": "vividhamiti anenāśitādīnāmavāntarabhedaṃ darśayati aśitādiṣu yo yaḥ prāya upayujyate sa pūrvam uktaḥ // 2",
    "GS40caraka_u:1868": "jantor hitam iti vacanam ahitasyāśitāder balavarṇādikartṛtvābhāvāt // 3",
    "GS40caraka_u:1869": "antaragninā jāṭhareṇa vahninā saṃdhukṣitaṃ balaṃ yasya tenāntaragnisaṃdhukṣitabalena // 4",
    "GS40caraka_u:1870": "yathāsvenoṣmaṇeti pṛthivyādirūpāśitādeyasya ya ūṣmā pārthivāgnyādirūpastena vacanaṃ hi bhaumāpyāgneyavāyavyāḥ pañcoṣmāṇaḥ sanābhasāḥ // 5",
    "GS40caraka_u:1871": "pañcāhāraguṇān svān svān pārthivādīn pacanti hi iti // 6",
    "GS40caraka_u:1872": "samyagvipacyamānam iti aśitādi // 7",
    "GS40caraka_u:1873_0": "kiṃvā yathāsvenoṣmaṇeti yasya rudhirāder ya ūṣmā dhātvagnirūpastena samyagvipacyamānamaśitādi rasatām āpannaṃ yadā raktādidhātūn",
    "GS40caraka_u:1873_1": "pratipadyate tadā raktādyūṣmaṇaiva pacyate evaṃ vipacyamānamaśitādi śarīramupacayādinā yojayatyūrjayati vardhayatīti yojanā //",
    "GS40caraka_u:1873_2": "8",
    "GS40caraka_u:1874": "kiṃviśiṣṭaṃ śarīram ityāha kālavad ityādi // 9",
    "GS40caraka_u:1875_0": "yathā kālo nityagatvenānavasthitaḥ tathānavasthitaḥ aviśrāntaḥ sarvadhātūnāṃ pāko yasmin śarīre tattathā etena sarvadā svāgnipākakṣīyamāṇadhātoḥ",
    "GS40caraka_u:1875_1": "śarīrasyāśitādinopacayādiyojanam upapannamiti darśayati yadi hi pākakṣīyamāṇaṃ śarīraṃ na syāttadā svataḥ siddhe upacayādau",
    "GS40caraka_u:1875_2": "kimaśitādi kuryād iti bhāvaḥ // 10",
    "GS40caraka_u:1876_0": "kiṃvā kālavadityaśitādiviśeṣaṇaṃ tena yathoktakālakṛtam aśitādītyarthaḥ akālabhojanasyopacayādyakārakatvāt tathā anavasthitasarvadhātupākamityetadapi",
    "GS40caraka_u:1876_1": "aśitādiviśeṣaṇaṃ tena anavasthitaḥ sarvadhātuṣu pāko yasyāśitādestattathā etena kvacidapi dhātau sthagitasyāśitāde rasarūpasya",
    "GS40caraka_u:1876_2": "pākavigamanān nopacayādir bhavatīti darśayati // 12",
    "GS40caraka_u:1877": "etacca vyākhyānaṃ nātisundaram asyārthasya anupahatetyādiśarīraviśeṣaṇenaiva labdhatvāt punaḥ śarīraviśeṣaṇam anupapannam // 13",
    "GS40caraka_u:1878": "anupahatetyādi anupahatāni sarvadhātūnām ūṣmamārutasrotāṃsi yasya tattathā yadā hi eko 'pi dhātupācako'gnirupahataḥ māruto vā dhātupoṣakarasavāhī",
    "GS40caraka_u:1879": "vyānarūpaḥ kvacid upahato bhavati tathā sroto vā dhātupoṣakarasavaham upahataṃ syāt tadā aśitādikaṃ dhātūnām avardhakatvānnopacayādikārakam iti bhāvaḥ // 14",
    "GS40caraka_u:1880": "kevalamiti kṛtsnaṃ śarīraṃ kiṃvā kevalamiti adharmarahitam adharmayukte hi śarīre viphalamaśitādi bhavatīti // 15",
    "GS40caraka_u:1881": "nanu śarīradhātūnāṃ prakṛtisthitānāṃ svata evopacayādyasti tat kimaśitādinā kriyata ityāha dhātavo hītyādi // 16",
    "GS40caraka_u:1882": "dhāturāhāro yeṣāṃ te dhātvāhārāḥ dhātavo rasādayo nityaṃ kṣīyamāṇā aśitādijanitadhātvāhārā eva santaḥ paraṃ svāsthyamanuvartante nānyathetyarthaḥ // 17]",
    "GS40caraka_u:1883": "tatrāhāraprasādākhyo rasaḥ kiṭṭaṃ ca malākhyam abhinirvartate /",
    "GS40caraka_u:1884": "kiṭṭāt svedapurīṣavātapittaśleṣmāṇaḥ karṇākṣināsikāsyalomakūpaprajananamalāḥ keśaśmaśrulomanakhādayaś cāvayavāḥ puṣyanti /",
    "GS40caraka_u:1885": "puṣyanti tv āhārarasād rasarudhiramāṃsamedo'sthimajjaśukraujāṃsi",
    "GS40caraka_u:1886": "pañcendriyadravyāṇi dhātuprasādasaṃjñakāni śarīrasaṃdhibandhapicchādayaś cāvayavāḥ /",
    "GS40caraka_u:1887": "te sarva eva dhātavo malākhyāḥ prasādākhyāśca rasamalābhyāṃ puṣyantaḥ svaṃ mānamanuvartante yathāvayaḥśarīram /",
    "GS40caraka_u:1888": "evaṃ rasamalau svapramāṇāvasthitāv āśrayasya samadhātordhātusāmyam anuvartayataḥ /",
    "GS40caraka_u:1889": "nimittatastu kṣīṇavṛddhānāṃ prasādākhyānāṃ dhātūnāṃ vṛddhikṣayābhyām āhāramūlābhyāṃ rasaḥ sāmyam utpādayatyārogyāya kiṭṭaṃ ca malānāmevameva /",
    "GS40caraka_u:1890": "svamānātiriktāḥ punarutsargiṇaḥ śītoṣṇaparyāyaguṇaiś copacaryamāṇā malāḥ śarīradhātusāmyakarāḥ samupalabhyante // Car_1,28.4",
    "GS40caraka_u:1891": "[{Āyurvedadīpikā}",
    "GS40caraka_u:1892": "yo 'sau dhātūnāmāhārastamāha tatretyādi // 1",
    "GS40caraka_u:1893": "tatreti aśitādau // 2",
    "GS40caraka_u:1894": "rasaḥ kiṭṭaṃ cābhinivartata ityanvayaḥ // 3",
    "GS40caraka_u:1895": "āhāraprasāda ityākhyā yasya sa tathā prasādaḥ sāraḥ // 4",
    "GS40caraka_u:1896": "kiṭṭam asārabhāgaḥ // 5",
    "GS40caraka_u:1897": "kiṭṭād iti kiṭṭāṃśāt tena annādyaḥ kiṭṭāṃśas tato mūtrapurīṣe bhavato vāyuśca rasāt pacyamānānmalaḥ kaphaḥ evamādi grahaṇyadhyāye vakṣyamāṇam anusartavyaṃ vakṣyati hi /",
    "GS40caraka_u:1898": "kiṭṭamannasya viṇmūtraṃ rasasya tu kapho 'sṛjaḥ /",
    "GS40caraka_u:1899": "pittaṃ māṃsasya svamalo malaḥ svedastu medasaḥ // 6",
    "GS40caraka_u:1900": "syāt kiṭṭaṃ keśalomāsthno majjñaḥ sneho'kṣiviṭ tvacām /",
    "GS40caraka_u:1901": "iti // 7",
    "GS40caraka_u:1902": "ādigrahaṇād akṣisnehādi grāhyam // 8",
    "GS40caraka_u:1903": "yadyapi ca vāto'naśanād apyupalabhyate tathāpi rūkṣakiṭṭādibhojanamalāṃśād",
    "GS40caraka_u:1904": "apyutpadyata eveti kiṭṭādvātotpattiryuktaiva na cāyaṃ niyamo yanmalādevotpadyata iti vyāyāmādavagāhāderapi ca vātādisadbhāvāt // 9",
    "GS40caraka_u:1905": "prajananaṃ liṅgam // 10",
    "GS40caraka_u:1906": "rasapoṣyam āha puṣyanti tv ityādi // 11",
    "GS40caraka_u:1907": "pañcendriyadravyāṇīti pṛthivyādīni ghrāṇādīnīndriyakāraṇāni // 12",
    "GS40caraka_u:1908": "dhātuprasādasaṃjñakāṇīti atyarthaśuddhenaiva dhātuprasādenendriyāṇyārabhyanta iti darśayati śarīraṃ badhnātīti śarīrabandhaḥ snāyusirādibhiḥ // 14",
    "GS40caraka_u:1909": "ādigrahaṇād ārtavastanyādigrahaṇam // 15",
    "GS40caraka_u:1910": "atrāhārarasād raktādipoṣaṇe kecid bruvate yat raso raktarūpatayā pariṇamati raktaṃ ca māṃsarūpatayā evaṃ māṃsādayo",
    "GS40caraka_u:1911": "'pyuttarottaradhāturūpatayā pariṇamanti // 16",
    "GS40caraka_u:1912": "atrāpi ca pakṣe kecid bruvate kṣīrād yathā sarvātmanā dadhi bhavati tathā kṛtsno raso raktaṃ bhavati evaṃ raktādayo'pi māṃsādirūpā bhavanti // 17",
    "GS40caraka_u:1913_0": "anye tv āhuḥ kedārīkulyānyāyena rasasya dhātupoṣaṇaṃ tatrānnādutpanno raso dhāturūpaṃ rasamadhigamya kiyatāpyaṃśena taṃ rasaṃ",
    "GS40caraka_u:1913_1": "vardhayati aparaśca rasarāśistatra gataḥ san śoṇitagandhavarṇayuktatvācchoṇitam iva bhūtvā kiyatāpi śoṇitasamānenāṃśena dhāturūpaṃ",
    "GS40caraka_u:1913_2": "śoṇitaṃ puṣṇāti śeṣaśca bhāgo māṃsaṃ yāti tatrāpi śoṇitavadvyavasthā tathā medaḥprabhṛtiṣvapīti // 18",
    "GS40caraka_u:1914": "ata eva ca mukhyārtho 'yaṃ grantho bhavati yathā /",
    "GS40caraka_u:1915": "rasād raktaṃ tato māṃsaṃ māṃsānmedastato'sthi ca /",
    "GS40caraka_u:1916": "asthno majjā tataḥ śukraṃ śukrādgarbhaḥ prasādajaḥ // 19",
    "GS40caraka_u:1917": "iti tathā hārīte'pyuktaṃ rasaḥ saptāhādarvāk parivartamānaḥ",
    "GS40caraka_u:1918_0": "śvetakapotaharitahāridrapadmakiṃśukālaktakarasaprakhyaś cāyaṃ yathākramaṃ divasaparivartād varṇaparivartam āpadyamānaḥ pittoṣmoparāgācchoṇitatvam",
    "GS40caraka_u:1918_1": "āpadyate iti tathā suśrute 'pyuktaṃ sa khalvāpyo rasa ekaikasmin dhātau trīṇi trīṇi kalāsahasrāṇi pañcadaśa ca kalā avatiṣṭhate",
    "GS40caraka_u:1918_2": "evaṃ māsena rasaḥ śukrībhavati iti // 20",
    "GS40caraka_u:1919_0": "anye tv āhuḥ khalekapotanyāyenāyam annarasaḥ pṛthak pṛthag dhātumārge gataḥ san rasādīn poṣayati na tv asya dhātupoṣako rasabhāgo",
    "GS40caraka_u:1919_1": "dhātvantareṇa samaṃ sambandham apyanubhavati rasādipoṣakāni srotāṃsyuttarottaraṃ sūkṣmamukhāni dīrghāṇi ca tenaiva rasapoṣakarasabhāgo",
    "GS40caraka_u:1919_2": "rasamārgacāritvād rasaṃ poṣayati evaṃ rasapoṣaṇakālād uttarakālaṃ raktapoṣako rasabhāgo raktaṃ poṣayati tathā śoṇitapoṣaṇakālād",
    "GS40caraka_u:1919_3": "uttarakālaṃ māṃsapoṣako rasabhāgo māṃsaṃ poṣayati vidūrasūkṣmamārgacāritvāt evaṃ medaḥprabhṛtipoṣaṇe'pi",
    "GS40caraka_u:1920": "jñeyam // 21",
    "GS40caraka_u:1921": "tena rasād raktaṃ tato māṃsam ityāder ayam artho yatra rasapuṣṭikālād uttarakālaṃ raktaṃ jāyate tathā raktapuṣṭikālād uttarakālaṃ māṃsaṃ prajāyate ityādi // 22",
    "GS40caraka_u:1922": "evaṃ suśrutaharītavacane api vyākhyeye // 23",
    "GS40caraka_u:1923": "yacca raktaṃ vibaddhamārgatvān māṃsādīnna prapadyate iti rājayakṣmaṇi vakṣyati taddhṛdayacāriśoṇitābhiprāyeṇa na tu poṣakaśoṇitābhiprāyeṇa // 24",
    "GS40caraka_u:1924_0": "kiṃca pariṇāmapakṣe vṛṣyaprayogasya raktādirūpatāpattikrameṇāticireṇa śukraṃ bhavatīti kṣīrādayaśca sadya eva vṛṣyā dṛśyante",
    "GS40caraka_u:1924_1": "khalekapotapakṣe tu vṛṣyotpanno rasaḥ prabhāvācchīghrameva śukreṇa sambaddhaḥ san tatpuṣṭiṃ karotīti yuktaṃ tathā rasaduṣṭau",
    "GS40caraka_u:1924_2": "satyāṃ pariṇāmapakṣe tajjanmanāṃ śoṇitādīnāṃ sarveṣāmeva duṣṭiḥ syāt duṣṭakāraṇajātatvāt // 25",
    "GS40caraka_u:1925_0": "khalekapotapakṣe tu yaddhātupoṣako rasabhāgo duṣṭaḥ sa eva duṣyati na sarve taditareṣāmaduṣṭakāraṇatvāt tathā medovṛddhau",
    "GS40caraka_u:1925_1": "satyāṃ bhūrikāraṇatvenāsthnāpi bhūyasā bhavitavyaṃ dṛśyate ca bhūrimedasa itaradhātuparikṣayaḥ vacanaṃ ca medasvino meda",
    "GS40caraka_u:1925_2": "evopacīyate na tathetare dhātavaḥ iti evamādi pariṇāmavāde dūṣaṇam // 26",
    "GS40caraka_u:1926": "eṣu ca pakṣeṣu sarvātmapariṇāmavādo viruddha eva yena sarvātmapariṇāme tricaturopavāsenaiva nīrasatvāccharīrasya maraṇaṃ syāt māsopavāse kevalaṃ śukramayaṃ śarīraṃ syāt // 27",
    "GS40caraka_u:1927_0": "kedārīkulyānyāyas tu tulyabala eva khalekapotanyāyena yato yad uktaṃ vṛṣyaprabhāvaṃ prati tat kedārīkulyāpakṣe'pi prabhāvādeva",
    "GS40caraka_u:1927_1": "śīghraṃ raktādidhātūnabhigamya śukraṃ janayiṣyati vṛṣyaṃ yathā khalekapotapakṣe'pi",
    "GS40caraka_u:1928": "prabhavāditi // 28",
    "GS40caraka_u:1929": "yattu rasaduṣṭau śoṇitadūṣaṇaṃ tanna bhavati dhātubhūtaśoṇitāṃśapoṣakasya rasabhāgasyāduṣṭatvāt iti samānaṃ pūrveṇa // 29",
    "GS40caraka_u:1930_0": "atrāpi hi pakṣe na sarvo raso dhāturūpaśoṇitatām āpadyate kiṃ tarhi kaścideva śoṇitasamāno bhāgaḥ śeṣastu śoṇitasthānagatatvena",
    "GS40caraka_u:1930_1": "kiṃcicchoṇitasamānavarṇāditvācca śoṇitam ucyate anena nyāyena medovṛddhau satyāmasthivṛddhir api nirastā yato na medasā asthi",
    "GS40caraka_u:1930_2": "poṣyate api tarhi medaḥsthānagatenaiva rasena medo'nukāriṇā // 30",
    "GS40caraka_u:1931": "evamanayoḥ pakṣayormahājanādṛtatvena tulyanyāyatvena ca naikamapi niścitaṃ buddhivibhavānna pakṣabalābalam atra na kaścit kāryavirodha ityuparamyate",
    "GS40caraka_u:1932_0": "nanvāhārarasādayaḥ puṣyantīti vadatā dhāturasādāhārarasotpādaḥ pṛthak svīkriyate tataśca tasya kiṃ sthānaṃ kiṃvā pramāṇam",
    "GS40caraka_u:1932_1": "iti kimiti noktam ucyate na tasyāhārotkarṣāpakarṣāv evaṃvidhau utkarṣāpakarṣasya niścitapramāṇatvābhāvāt sthānaṃ tu dhamanya",
    "GS40caraka_u:1932_2": "eva // 32",
    "GS40caraka_u:1933": "poṣakāhārarasasya tasya ca pṛthagrasādidhātubhyaḥ pradeśāntaragrahaṇaṃ na kriyate rasādikāraṇarūpatayā rasādigrahaṇenaiva grahaṇāt // 33",
    "GS40caraka_u:1934_0": "atra yadyapyojaḥ saptadhātusārarūpaṃ tena dhātugrahaṇenaiva labhyate tathāpi prāṇadhāraṇakartṛtvena pṛthak paṭhitaṃ ye tu",
    "GS40caraka_u:1934_1": "śukrajanyamoja icchanti teṣāmaṣṭamo dhāturojaḥ syāditi pakṣe cātideśaṃ kṛtvā vakṣyati rasādīnāṃ śukrāntānāṃ yat paraṃ tejaḥ",
    "GS40caraka_u:1934_2": "tat khalvojaḥ iti // 34",
    "GS40caraka_u:1935": "upapāditapoṣaṇānāṃ dhātumalānāṃ prakṛtyanuvidhānam upasaṃharati te sarva ityādi // 35",
    "GS40caraka_u:1936": "malākhyā api svedamūtrādayaḥ svamānāvasthitā dehadhāraṇāddhātavo bhavantītyuktaṃ dhātavo malākhyā iti // 36",
    "GS40caraka_u:1937_0": "yathāvayaḥśarīram iti yasmin vayasi bālyādau yādṛśaṃ mānaṃ dhātūnāṃ tādṛśaṃ puṣyantaḥ tathā yasmin śarīre prakṛtyā dīrghe",
    "GS40caraka_u:1937_1": "hrasve kṛśe vā sthūle vā yādṛśaṃ mānaṃ dhātūnāṃ tādṛśaṃ puṣyanta iti yojanā // 37",
    "GS40caraka_u:1938": "evam ityādau svapramāṇāvasthitāv iti anatiriktāv anyūnau ca // 38",
    "GS40caraka_u:1939": "āśrayasyeti śarīrasya yathāvatpakvau sarvāśrayaṃ paścāddhamanībhiḥ prapadyete sarvaśarīram ityarthaḥ // 39",
    "GS40caraka_u:1940": "samadhātor iti samarasādeḥ samasvedamūtrādeś ca // 40",
    "GS40caraka_u:1941": "nimittata ityādi // 41",
    "GS40caraka_u:1942": "nimittata ityanenānimitte ariṣṭarūpe kṣayavṛddhī nirākaroti // 42",
    "GS40caraka_u:1943": "vṛddhikṣayābhyām āhāramūlābhyām iti yathāsaṃkhyaṃ vṛddhakṣīṇāhārakṛtābhyām etenāhāraviśeṣakṛtavṛddhikṣayo rasaḥ sāmyaṃ karotītyarthaḥ // 43",
    "GS40caraka_u:1944": "dhātusāmyasyārogyatve siddhe'pi yadārogyāyeti brūte tena prākṛtadhātūnāṃ kṣayeṇa vātivṛddhyā vā sāmyaṃ nirākaroti asya sāmyasya rogakartṛtvād eva",
    "GS40caraka_u:1945": "kiṭṭaṃ ca malānāmevam eveti yathā rasastathā kiṭṭamapyārogyāya malānāṃ sāmyaṃ pratipāditarasakrameṇa karoti // 45",
    "GS40caraka_u:1946": "vṛddhamalānāṃ cikitsāntaram āha svamānetyādi // 46",
    "GS40caraka_u:1947": "utsargo bahirniḥsaraṇaṃ saṃśodhanarūpameṣāṃ śāstroktamasti utsargaṃ vā vahantītyutsargiṇaḥ vṛddhānāṃ malānāṃ cikitsāntaram āha śītoṣṇetyādi // 48",
    "GS40caraka_u:1948": "paryayaḥ viparyayaḥ tena śītoṣṇaviparītaguṇair ityarthaḥ tena śītasamutthe male uṣṇaṃ tathoṣṇasamutthe śītamupacāro bhavati // 49",
    "GS40caraka_u:1949": "ādiśabdaś cātra luptanirdiṣṭaḥ tena snigdharūkṣādīnāmapi viparītaguṇānāṃ grahaṇam // 50",
    "GS40caraka_u:1950": "kiṃvā paryayaguṇā dvaṃdvaguṇāḥ snigdharūkṣamṛdutīkṣṇādayaḥ taiśca yathāyogyatayopacaryamāṇā iti jñeyam // 51",
    "GS40caraka_u:1951_0": "etena vṛddhamalānāṃ trividho 'pyupakramo nidānavarjanaśodhanaśamanarūpa ukto bhavati tatra nidānavarjanaṃ vṛddhamale malavṛddhihetvāhāraparityāgād",
    "GS40caraka_u:1951_1": "alpamalāhāropayogād vā boddhavyaṃ saṃśodhanaṃ ca utsargiṇa ityanenoktaṃ śamanaṃ ca śītoṣṇetyādi granthenoktam // 52]",
    "GS40caraka_u:1952": "teṣāṃ tu malaprasādākhyānāṃ dhātūnāṃ srotāṃsyayanamukhāni /",
    "GS40caraka_u:1953": "tāni yathāvibhāgena yathāsvaṃ dhātūnāpūrayanti /",
    "GS40caraka_u:1954": "evamidaṃ śarīramaśitapītalīḍhakhāditaprabhavam /",
    "GS40caraka_u:1955": "aśitapītalīḍhakhāditaprabhavāścāsmiñśarīre vyādhayo bhavanti /",
    "GS40caraka_u:1956": "hitāhitopayogaviśeṣāstvatra śubhāśubhaviśeṣakarā bhavantīti // Car_1,28.5",
    "GS40caraka_u:1957": "[{Āyurvedadīpikā}",
    "GS40caraka_u:1958_0": "ayanāni ca tāni mukhāni cetyayanamukhāni atra āyāntyanenetyayanāni mārgāṇi mukhāni tu yaiḥ praviśanti etena malānāṃ dhātūnāṃ",
    "GS40caraka_u:1958_1": "ca yadevāyanaṃ tadeva praveśamukhamiti nānyena praveśo nānyena ca gamanam ityuktaṃ bhavati // 1",
    "GS40caraka_u:1959": "rasādīnāṃ yathāsvanāma srotomukhaṃ cāyanaṃ ca // 2",
    "GS40caraka_u:1960": "kiṃvā ayanasya gamanasya mukhāni mārgāṇi tena ayanamukhāni gatimārgāṇītyarthaḥ // 3",
    "GS40caraka_u:1961_0": "tāni ca srotāṃsi malaprasādapūritāni dhātūn yathāsvamiti yadyasya poṣyaṃ tacca tat pūrayati yathāvibhāgeneti yasya dhātoryo",
    "GS40caraka_u:1961_1": "vibhāgaḥ pramāṇaṃ tenaiva pramāṇena pūrayati tādṛkpramāṇānyeva puṣyanti nādhikanyūnānītyarthaḥ // 5",
    "GS40caraka_u:1962": "etacca prakṛtisthānāṃ karma vikṛtānāṃ tu nyūnātiriktadhātukaraṇam astyeveti boddhavyam //",
    "GS40caraka_u:1963": "uktaṃ cānyatra srotasā ca yathāsvena dhātuḥ puṣyati dhātunā iti // 7",
    "GS40caraka_u:1964": "upasaṃharatyevam ityādi // 8",
    "GS40caraka_u:1965": "kathamaśitāderviruddhayoḥ śarīratadupaghātakarogayor utpāda ityāha hitāhitetyādi // 9",
    "GS40caraka_u:1966": "hitarūpo'śitādiviśeṣaḥ śubharūpaviśeṣakārakaḥ ahitarūpastvaśitādiviśeṣo 'śubharūpaviśeṣakaro bhavati tena naikarūpāt kāraṇād viruddhakāryodaya iti",
    "GS40caraka_u:1967": "bhāvaḥ // 10]",
    "GS40caraka_u:1968_0": "evaṃvādinaṃ bhagavantamātreyamagniveśa uvāca dṛśyante hi bhagavan hitasamākhyātam apyāhāramupayuñjānā vyādhimantaś cāgadāś",
    "GS40caraka_u:1968_1": "ca tathaivāhitasamākhyātam evaṃ dṛṣṭe kathaṃ hitāhitopayogaviśeṣātmakaṃ śubhāśubhaviśeṣam upalabhāmaha iti // Car_1,28.6",
    "GS40caraka_u:1969": "[{Āyurvedadīpikā}",
    "GS40caraka_u:1970": "dṛśyante hi bhagavannityādau tathaivāhitasamākhyātam upayuñjānā vyādhimantaś cāgadāśceti sambandhaḥ viśeṣātmakamiti viśeṣodbhavam // 2]",
    "GS40caraka_u:1971_0": "tamuvāca bhagavānātreyo na hitāhāropayoginām agniveśa tannimittā vyādhayo jāyante na ca kevalaṃ hitāhāropayogādeva sarvavyādhibhayam",
    "GS40caraka_u:1971_1": "atikrāntaṃ bhavati santi hy ṛte 'pyahitāhāropayogād anyā rogaprakṛtayaḥ tadyathā",
    "GS40caraka_u:1972": "kālaviparyayaḥ prajñāparādhaḥ śabdasparśarūparasagandhāścāsātmyā iti /",
    "GS40caraka_u:1973": "tāśca rogaprakṛtayo rasān samyagupayuñjānamapi puruṣam aśubhenopapādayanti",
    "GS40caraka_u:1974": "tasmāddhitāhāropayogino'pi dṛśyante vyādhimantaḥ /",
    "GS40caraka_u:1975": "ahitāhāropayogināṃ punaḥ kāraṇato na sadyo doṣavān bhavatyapacāraḥ /",
    "GS40caraka_u:1976": "na hi sarvāṇyapathyāni tulyadoṣāṇi na ca sarve doṣāstulyabalā na ca sarvāṇi śarīrāṇi vyādhikṣamatve samarthāni bhavanti /",
    "GS40caraka_u:1977": "tadeva hy apathyaṃ deśakālasaṃyogavīryapramāṇātiyogād bhūyastaram apathyaṃ sampadyate /",
    "GS40caraka_u:1978": "sa eva doṣa saṃsṛṣṭayonirviruddhopakramo gambhīrānugataś cirasthitaḥ prāṇāyatanasamuttho marmopaghātī kaṣṭatamaḥ kṣiprakāritamaśca sampadyate /",
    "GS40caraka_u:1979": "śarīrāṇi cātisthūlānyatikṛśāny aniviṣṭamāṃsaśoṇitāsthīni durbalāny asātmyāhāropacitāny alpāhārāṇy alpasattvāni ca bhavantyavyādhisahāni viparītāni punarvyādhisahāni /",
    "GS40caraka_u:1980": "ebhyaś caivāpathyāhāradoṣaśarīraviśeṣebhyo vyādhayo mṛdavo dāruṇāḥ kṣiprasamutthāścirakāriṇaśca bhavanti /",
    "GS40caraka_u:1981": "eva vātapittaśleṣmāṇaḥ sthānaviśeṣe prakupitā vyādhiviśeṣān abhinivartayantyagniveśa // Car_1,28.7",
    "GS40caraka_u:1982": "[{Āyurvedadīpikā}",
    "GS40caraka_u:1983": "tannimittā iti hitāhāranimittāḥ // 1",
    "GS40caraka_u:1984": "na kevalamiti param // 2",
    "GS40caraka_u:1985": "rogaprakṛtaya iti rogakāraṇāni // 3",
    "GS40caraka_u:1986": "ahitāhāropayogina ityādi // 4",
    "GS40caraka_u:1987": "kāraṇata iti nimittāntarāt pratibandhāt tacca kāraṇaṃ tadeva hy apathyam ityādivakṣyamāṇagranthaviparītaṃ boddhavyam // 5",
    "GS40caraka_u:1988": "sadya iti tatkālam // 6",
    "GS40caraka_u:1989": "anenāpathyasya rogajananaṃ prati kālāntaravikārakartṛtvaṃ prāyo bhavatīti darśayati anyathā sadya ityanarthakaṃ syāt kālāntare 'pi doṣākartṛtvāt //",
    "GS40caraka_u:1990": "doṣavāniti vyādhijanakaḥ // 8",
    "GS40caraka_u:1991": "apacāra iti ahitāhāropayogaḥ ukte kāraṇamāha nahītyādi /",
    "GS40caraka_u:1992": "tulyadoṣāṇīti tulyadoṣakarāṇi // 9",
    "GS40caraka_u:1993": "vyādhikṣamatvaṃ vyādhibalavirodhitvaṃ vyādhyutpādapratibandhakatvamiti yāvat // 10",
    "GS40caraka_u:1994": "tad evāpathyatulyadoṣatādi vivṛṇoti tadevetyādi // 11",
    "GS40caraka_u:1995_0": "atra yadyapi prastutatvād apathyapratibandhakāni kāraṇāni vaktavyāni tathāpi samānanyāyatayāpathyaśaktivardhakānyucyante",
    "GS40caraka_u:1995_1": "tatra deśādīnāṃ yogāditi anuguṇadeśādiyogāt yathā vrīhiḥ pittakartṛtvenāpathyaḥ sa cānūpadeśayogādbhūyastaram apathyo bhavati",
    "GS40caraka_u:1995_2": "dhanvadeśe tu hīnabalo bhavati tathā śaratkālasyānuguṇasya yogādbalavānbhavati hemante durbalaḥ saṃyogād yathā sa vrīhir",
    "GS40caraka_u:1995_3": "dadhiphāṇitādiyukto balavān madhvādiyuktaśca durbalaḥ vīryād yathā sa evoṣṇīkṛto balavān śītastu durbalaḥ sa eva ca pramāṇātiyogād",
    "GS40caraka_u:1995_4": "balī hīnamātrastvabalaḥ ityādyanusartavyam // 13",
    "GS40caraka_u:1996": "doṣatulyabalatāmāha sa eva doṣa ityādi // 14",
    "GS40caraka_u:1997": "saṃsṛṣṭā militā bahavo yonayaḥ kāraṇāni yasya sa tathā kiṃvā saṃsṛṣṭayonir iti anuguṇadūṣyaḥ yathā pittasya raktaṃ dūṣyam āsādya kaṣṭatvaṃ kṣiprakāritvaṃ ca bhavati // 15",
    "GS40caraka_u:1998_0": "viruddhopakramo yathā pittaṃ mehārambhakaṃ vacanaṃ hi pittamehāḥ sarva eva yāpyāḥ viruddhopakramatvāt iti viruddhatā copakramasyātra",
    "GS40caraka_u:1998_1": "yat pittaharaṃ madhurādi tanmehapradhānadūṣyamedaso viruddhaṃ medo'nuguṇaṃ tu kaṭvādi pitte viruddham iti // 16",
    "GS40caraka_u:1999": "gambhīrānugata iti gambhīramajjādidhātugataḥ vacanaṃ hi tvaṅmāṃsāśrayamuttānaṃ gambhīraṃ tv antarāśrayam iti // 17",
    "GS40caraka_u:2000": "cirasthita iti dehe cirakālāvasthānena kṛtamūlatvāt kaṣṭasādhyaḥ // 18",
    "GS40caraka_u:2001": "prāṇāyatanasamuttha iti agre 'dhyāye",
    "GS40caraka_u:2002": "vakṣyamāṇaśaṅkhādidaśaprāṇāyatanāśrayī // 19",
    "GS40caraka_u:2003": "marmopaghātīti prāṇāyatanavyatiriktakṣipratalahṛdayādimarmopaghātakārī //",
    "GS40caraka_u:2004": "marmaghātitvenaiva marmaviśeṣaprāṇāyatanasamutthatve labdhe punastadvacanaṃ prāṇāyatanamarmāśrayiṇo viśeṣeṇa kaṣṭatvapratipādanārtham",
    "GS40caraka_u:2005": "kaṣṭatama iti bahuduḥkhakartṛtvenāsādhyatvena ca // 22",
    "GS40caraka_u:2006": "kṣiprakāritama iti āśuvikārakāritamaḥ // 23",
    "GS40caraka_u:2007_0": "cakārāt saṃsṛṣṭayonitvādihetūnām alpatvena kaṣṭakaṣṭatarakṣiprakārikṣiprakāritarādiviśeṣāś ca bhavantīti darśayati yathoktasarvahetumelake",
    "GS40caraka_u:2007_1": "kaṣṭatamaḥ kṣiprakāritamaś ca bhavatīti jñeyaṃ kaṣṭatamatvādi ca yathāyogyatayā jñeyaṃ viruddhopakramo doṣaḥ kaṣṭa eva bhavati",
    "GS40caraka_u:2007_2": "na kṣiprakārī vyādhyakṣamaśarīrāṇyāha śarīrāṇi cetyādi // 25",
    "GS40caraka_u:2008": "aniviṣṭāni ślathāni māṃsādīni yeṣāṃ śarīriṇāṃ tāni tathā kiṃvā aniviṣṭānīti viṣamāṇi // 26",
    "GS40caraka_u:2009": "upacitānīti saṃvardhitāni asātmyapuṣṭaṃ hi śarīraṃ bhūridoṣabhāvitameva bhavatīti bhāvaḥ //",
    "GS40caraka_u:2010": "viparītānīti anatisthūlatvādiyuktāni // 28",
    "GS40caraka_u:2011": "vyādhisahānīti vyādhyutpādakapratibandhakāni // 29",
    "GS40caraka_u:2012_0": "etacca śarīramadhikṛtya vaiparītyaṃ vyādhisahatve udāharaṇārtham upanyastaṃ tena yathoktāpathyabalavaiparītyaṃ doṣabalavaiparītyaṃ",
    "GS40caraka_u:2012_1": "ca na sadyo vyādhikārakaṃ bhavatītyetad apyuktaṃ boddhavyam // 30",
    "GS40caraka_u:2013": "etad evāpathyāhāradoṣaśarīrāṇām evābalavattvabalavattvābhyāṃ lakṣaṇaviśeṣaṃ yathāyogyatayā mṛdvādivyādhikāraṇatvenopasaṃharann āha ebhyaś caivetyādi // 31",
    "GS40caraka_u:2014": "viśeṣā yathoktā uktaviparītāśca tatroktaviparītaviśeṣān mṛdavastathā cirakāriṇaśca bhavanti yathoktāpathyādiviśeṣāttu dāruṇāḥ kṣiprakāriṇaśca bhavantīti mantavyam // 32",
    "GS40caraka_u:2015": "anena prasaṅgena vātādīnāṃ rasādisthānaviśeṣeṣu kupitānāṃ ye vyādhayo bhavanti tān darśayitum āha ta evetyādi // 33]",
    "GS40caraka_u:2016": "tatra rasādiṣu sthāneṣu prakupitānāṃ doṣāṇāṃ yasmin sthāne ye ye vyādhayaḥ sambhavanti tāṃs tān yathāvad anuvyākhyāsyāmaḥ // Car_1,28.8",
    "GS40caraka_u:2017": "[{Āyurvedadīpikā}",
    "GS40caraka_u:2018": "tatra rasetyādau prakupitānāṃ doṣāṇāmiti aniyamena rase kupito vāyur vā pittaṃ vā śleṣmā vā saṃsṛṣṭā vā aśraddhādīni kurvanti // 1",
    "GS40caraka_u:2019": "satyapi doṣabhede 'trāśrayasyābhedād āśrayaprabhāveṇaivāśraddhādayo bhavanti paraṃ doṣabhede aśraddhādāv eva vātādiliṅgaṃ viśiṣṭaṃ bhavati //",
    "GS40caraka_u:2020": "kiṃvā yathāyogyatayā rasāśrayiṇā vātādinā aśraddhādikaraṇaṃ boddhavyaṃ yato na gauravaṃ vātaduṣṭarase bhavitumarhati etacca nātisundaraṃ tena pūrva eva pakṣo jyāyān // 3]",
    "GS40caraka_u:2021": "aśraddhā cāruciś cāsyavairasyam arasajñatā /",
    "GS40caraka_u:2022": "hṛllāso gauravaṃ tandrā sāṅgamardo jvaras tamaḥ // Car_1,28.9",
    "GS40caraka_u:2023": "pāṇḍutvaṃ srotasāṃ rodhaḥ klaibyaṃ sādaḥ kṛśāṅgatā /",
    "GS40caraka_u:2024": "nāśo'gnerayathākālaṃ valayaḥ palitāni ca // Car_1,28.10",
    "GS40caraka_u:2025": "[{Āyurvedadīpikā}",
    "GS40caraka_u:2026": "aśraddhāyāṃ mukhapraviṣṭasyāhārasyābhyavaharaṇaṃ bhavatyeva paraṃ tv anicchā arucau tu mukhapraviṣṭaṃ nābhyavaharatīti bhedaḥ // 1",
    "GS40caraka_u:2027": "āsyavairasyam ucitādāsyarasādanyathātvam // 2",
    "GS40caraka_u:2028": "arasajñatā rasāpratipattiḥ // 3",
    "GS40caraka_u:2029": "sādaḥ aṅgāvasādaḥ // 4]",
    "GS40caraka_u:2030": "rasapradoṣajā rogā vakṣyante raktadoṣajāḥ /",
    "GS40caraka_u:2031": "kuṣṭhavīsarpapiḍakā raktapittamasṛgdaraḥ // Car_1,28.11",
    "GS40caraka_u:2032": "gudameḍhrāsyapākaśca plīhā gulmo'tha vidradhiḥ /",
    "GS40caraka_u:2033": "nīlikā kāmalā vyaṅgaḥ pipplavas tilakālakāḥ // Car_1,28.12",
    "GS40caraka_u:2034": "dadruścarmadalaṃ śvitraṃ pāmā koṭhāsramaṇḍalam /",
    "GS40caraka_u:2035": "[{Āyurvedadīpikā}",
    "GS40caraka_u:2036": "raktapradoṣajeṣu kuṣṭhagrahaṇādeva dadrvādilābhe siddhe punastadvacanaṃ viśeṣaprādurbhāvapradarśanārtham tilakālakāḥ tilākṛtayaḥ // 2",
    "GS40caraka_u:2037": "asramaṇḍalaṃ lohitamaṇḍalam // 3]",
    "GS40caraka_u:2038": "raktapradoṣājjāyante śṛṇu māṃsapradoṣajān // Car_1,28.13",
    "GS40caraka_u:2039": "adhimāṃsārbudaṃ kaliṃ galaśālūkaśuṇḍike /",
    "GS40caraka_u:2040": "pūtimāṃsālajīgaṇḍagaṇḍamālopajihvikāḥ // Car_1,28.14",
    "GS40caraka_u:2041": "[{Āyurvedadīpikā}",
    "GS40caraka_u:2042": "kīlaśabdenātrārśa ucyate // 1]",
    "GS40caraka_u:2043": "vedyānmāṃsāśrayān medaḥsaṃśrayāṃstu pracakṣmahe /",
    "GS40caraka_u:2044": "ninditāni pramehāṇāṃ pūrvarūpāṇi yāni ca // Car_1,28.15",
    "GS40caraka_u:2045": "[{Āyurvedadīpikā}",
    "GS40caraka_u:2046_0": "ninditāni pramehapūrvarūpāṇīti keśajaṭilatvādīni teṣāmeva ninditatvāt na tv āsyavairasyamadhuratvādīni kiṃvā ninditānīti",
    "GS40caraka_u:2046_1": "atisthūlagatāny āyurhrāsādīny aṣṭauninditīyoktāni teṣāṃ ca ninditatvaṃ ninditātisthūlasambaddhatvena evaṃ pūrvasminvyākhyāne",
    "GS40caraka_u:2046_2": "yāni ca iti cakāro niyame uttaravyākhyāne tu samuccaye // 3]",
    "GS40caraka_u:2047": "adhyasthidantau dantāsthibhedaśūlaṃ vivarṇatā /",
    "GS40caraka_u:2048": "keśalomanakhaśmaśrudoṣāścāsthipradoṣajāḥ // Car_1,28.16",
    "GS40caraka_u:2049": "[{Āyurvedadīpikā}",
    "GS40caraka_u:2050": "adhyasthidantaśabdena adhyasthyadhidantayorgrahaṇam /",
    "GS40caraka_u:2051": "śūlam iti asthiśūlameva boddhavyam // 1]",
    "GS40caraka_u:2052": "ruk parvaṇāṃ bhramo mūrchā darśanaṃ tamasastathā /",
    "GS40caraka_u:2053": "aruṣāṃ sthūlamūlānāṃ parvajānāṃ ca darśanam // Car_1,28.17",
    "GS40caraka_u:2054": "[{Āyurvedadīpikā}",
    "GS40caraka_u:2055": "rugityādi majjadoṣājjñeyam // 1",
    "GS40caraka_u:2056": "arūṃṣīti vraṇāni // 2]",
    "GS40caraka_u:2057": "majjapradoṣāt śukrasya doṣāt klaibyam aharṣaṇam /",
    "GS40caraka_u:2058": "rogi vā klībamalpāyur virūpaṃ vā prajāyate // Car_1,28.18",
    "GS40caraka_u:2059": "na cāsya jāyate garbhaḥ patati prasravatyapi /",
    "GS40caraka_u:2060": "śukraṃ hi duṣṭaṃ sāpatyaṃ sadāraṃ bādhate naram // Car_1,28.19",
    "GS40caraka_u:2061": "[{Āyurvedadīpikā}",
    "GS40caraka_u:2062": "klaibyam iti dhvajānucchrāyaḥ // 1",
    "GS40caraka_u:2063": "aharṣaṇaṃ ca satyapi dhvajotthāne maithunāśaktiḥ // 2",
    "GS40caraka_u:2064": "śukraṃ hi duṣṭaṃ sāpatyaṃ sadāraṃ bādhate naramiti atrāpatyabādhā rogiklībādyapatyajanakatvena dārabādhā tu srāvigarbhādijanakatvena // 3]",
    "GS40caraka_u:2065": "indriyāṇi samāśritya prakupyanti yadā malāḥ /",
    "GS40caraka_u:2066": "upaghātopatāpābhyāṃ yojayantīndriyāṇi te // Car_1,28.20",
    "GS40caraka_u:2067": "[{Āyurvedadīpikā}",
    "GS40caraka_u:2068": "upaghātetyādau upaghāto vināśaḥ upatāpastu kiṃcid vaikalyam // 1]",
    "GS40caraka_u:2069": "snāyau sirākaṇḍarābhyo duṣṭāḥ kliśnanti mānavam /",
    "GS40caraka_u:2070": "stambhasaṃkocakhallībhirgranthisphuraṇasuptibhiḥ // Car_1,28.21",
    "GS40caraka_u:2071": "[{Āyurvedadīpikā}",
    "GS40caraka_u:2072": "kaṇḍarābhya iti saptamyarthe pañcamī // 1",
    "GS40caraka_u:2073": "khallī karapadāvamoṭanam // 2",
    "GS40caraka_u:2074": "granthiḥ snāyvādigranthireva // 3]",
    "GS40caraka_u:2075": "malānāśritya kupitā bhedaśoṣapradūṣaṇam /",
    "GS40caraka_u:2076": "doṣā malānāṃ kurvanti saṅgotsargāv atīva ca // Car_1,28.22",
    "GS40caraka_u:2077": "[{Āyurvedadīpikā}",
    "GS40caraka_u:2078_0": "malānityādau bhedaśoṣapradūṣaṇam iti yathāsambhavaṃ jñeyaṃ tatra bhedaḥ purīṣasya śoṣastu viśeṣeṇa sarvamaleṣu sambhavati",
    "GS40caraka_u:2078_1": "pradūṣaṇaṃ tu praduṣṭavarṇādiyuktatvena prākṛtavarṇādyupaghātaḥ saṃgotsargāv atīva ceti atīva saṅgaḥ apravṛttiḥ atyutsargastu",
    "GS40caraka_u:2078_2": "atipravṛttiḥ // 2]",
    "GS40caraka_u:2079": "vividhād aśitāt pītād ahitāllīḍhakhāditāt /",
    "GS40caraka_u:2080": "bhavantyete manuṣyāṇāṃ vikārā ya udāhṛtāḥ // Car_1,28.23",
    "GS40caraka_u:2081": "teṣāmicchannanutpattiṃ seveta matimān sadā /",
    "GS40caraka_u:2082": "hitānyevāśitādīni na syus tajjās tathāmayāḥ // Car_1,28.24",
    "GS40caraka_u:2083": "rasajānāṃ vikārāṇāṃ sarvaṃ laṅghanam auṣadham /",
    "GS40caraka_u:2084": "vidhiśoṇitike 'dhyāye raktajānāṃ bhiṣagjitam // Car_1,28.25",
    "GS40caraka_u:2085": "māṃsajānāṃ tu saṃśuddhiḥ śastrakṣārāgnikarma ca /",
    "GS40caraka_u:2086": "aṣṭauninditike 'dhyāye medojānāṃ cikitsitam // Car_1,28.26",
    "GS40caraka_u:2087": "asthyāśrayāṇāṃ vyādhīnāṃ pañcakarmāṇi bheṣajam /",
    "GS40caraka_u:2088": "vastayaḥ kṣīrasarpīṃṣi tiktakopahitāni ca // Car_1,28.27",
    "GS40caraka_u:2089": "majjaśukrasamutthānāmauṣadhaṃ svādutiktakam /",
    "GS40caraka_u:2090": "annaṃ vyavāyavyāyāmau śuddhiḥ kāle ca mātrayā // Car_1,28.28",
    "GS40caraka_u:2091": "śāntirindriyajānāṃ tu trimarmīye pravakṣyate /",
    "GS40caraka_u:2092": "snāyvādijānāṃ praśamo vakṣyate vātarogike // Car_1,28.29",
    "GS40caraka_u:2093": "navegāndhāraṇe 'dhyāye cikitsitasaṃgrahaḥ kṛtaḥ /",
    "GS40caraka_u:2094": "malajānāṃ vikārāṇāṃ siddhiś coktā kvacitkvacit // Car_1,28.30",
    "GS40caraka_u:2095": "[{Āyurvedadīpikā}",
    "GS40caraka_u:2096": "sampratyahitāhārajanitān doṣān darśayan yathākartavyam upadiśati vividhādityādi // 1",
    "GS40caraka_u:2097": "bhiṣagjitam uktam iti śeṣaḥ // 2",
    "GS40caraka_u:2098": "pañcakarmāṇītyabhidhāyāpi vastaya iti vacanaṃ tiktopahitavaster viśeṣeṇa hitatvopadarśanārtham śuddhiriti vamanādinā // 4",
    "GS40caraka_u:2099": "siddhiḥ proktā kvaciditi atīsāragrahaṇyādau // 5]",
    "GS40caraka_u:2100": "vyāyāmād ūṣmaṇas taikṣṇyāddhitasyānavacāraṇāt /",
    "GS40caraka_u:2101": "koṣṭhācchākhā malā yānti drutatvānmarutasya ca // Car_1,28.31",
    "GS40caraka_u:2102": "tatrasthāśca vilambante kadācin na samīritāḥ /",
    "GS40caraka_u:2103": "nādeśakāle kupyanti bhūyo hetupratīkṣiṇaḥ // Car_1,28.32",
    "GS40caraka_u:2104": "[{Āyurvedadīpikā}",
    "GS40caraka_u:2105_0": "samprati rasādīnāṃ śākhārūpatvāt koṣṭhāśrayiṇo doṣā yathā śākhāṃ yānti tad āha vyāyāmetyādi tatra vyāyāmakṣobhāt koṣṭhaṃ",
    "GS40caraka_u:2105_1": "parityajya śākhāṃ malā yānti ūṣmaṇo vahnestīkṣṇatvād vilāyitā doṣāḥ śākhāṃ yānti hitasyānavacāraṇayāhitasevayātisevayātimātravṛddho",
    "GS40caraka_u:2105_2": "doṣo jalāpūravad",
    "GS40caraka_u:2106": "vṛddhaḥ svasthānamāplāvya sthānāntaraṃ yātīti yuktam // 2",
    "GS40caraka_u:2107": "drutatvānmārutasyeti calatvād vāyor vāyunā kṣipto yātītyarthaḥ vāyvantareṇa ca vāyor ākṣepaṇamupapannam eveti anyathā malā iti bahuvacanam asādhu // 3",
    "GS40caraka_u:2108": "atha śākhāgatāḥ kiṃ kurvantītyāha tatrasthāścetyādi // 4",
    "GS40caraka_u:2109": "vilambante kadācid iti kadācidvyādhikaraṇe vilambaṃ kurvanti // 5",
    "GS40caraka_u:2110": "kuto vilambanta ityāha na samīritāḥ // 6",
    "GS40caraka_u:2111": "ye doṣā alpatvenābalavantaste hetvantareṇa samīritāḥ santaḥ kupyanti tathā ta eva nādeśa ityananuguṇadeśe tathā nākāla ityananuguṇakāle kupyantīti yojanā // 7",
    "GS40caraka_u:2112": "atraiva hetumāha bhūya ityādi // 8",
    "GS40caraka_u:2113": "yasmādbhūyo hetupratīkṣiṇas te 'lpabalā doṣāstasmādīraṇādyapekṣante etena bhūyo ye 'hetupratīkṣiṇo bhavanti balavattvānna te īraṇādyapekṣante ata evoktaṃ kadāciditi // 9]",
    "GS40caraka_u:2114": "vṛddhyā viṣyandanāt pākāt srotomukhaviśodhanāt /",
    "GS40caraka_u:2115": "śākhā muktvā malāḥ koṣṭhaṃ yānti vāyośca nigrahāt // Car_1,28.33",
    "GS40caraka_u:2116": "[{Āyurvedadīpikā}",
    "GS40caraka_u:2117": "samprati śākhābhyaḥ koṣṭhāgamanahetuṃ doṣāṇām āha vṛddhyetyādi // 1",
    "GS40caraka_u:2118": "viṣyandanāditi vilayanāt vilīnaśca dravatvādeva koṣṭhe nimnaṃ yāti // 2",
    "GS40caraka_u:2119": "pākāditi pakvo doṣo 'baddhatvenaiva nimnaṃ koṣṭhaṃ yāti // 3",
    "GS40caraka_u:2120": "srotomukhaviśodhanāditi avarodhakāpagamāt // 4",
    "GS40caraka_u:2121": "vāyornigrahāditi kṣepturvāyornigrahāt prākṛtaṃ sthānaṃ koṣṭhaṃ yāti // 5]",
    "GS40caraka_u:2122": "ajātānāmanutpattau jātānāṃ vinivṛttaye /",
    "GS40caraka_u:2123": "rogāṇāṃ yo vidhirdṛṣṭaḥ sukhārthī taṃ samācaret // Car_1,28.34",
    "GS40caraka_u:2124": "sukhārthāḥ sarvabhūtānāṃ matāḥ sarvāḥ pravṛttayaḥ /",
    "GS40caraka_u:2125": "jñānājñānaviśeṣāttu mārgāmārgapravṛttayaḥ // Car_1,28.35",
    "GS40caraka_u:2126": "[{Āyurvedadīpikā}",
    "GS40caraka_u:2127": "idānīṃ saṃkṣepeṇākhilavyādhipratīkāraṃ sūtrayati ajātānāmityādi // 1",
    "GS40caraka_u:2128": "yo vidhirdṛṣṭa iti kṛtsne tantre // 2",
    "GS40caraka_u:2129_0": "nanu yadi sukhārthā sarvaprāṇināṃ pravṛttistatkathaṃ ko 'pi amārge pravartata ityāha jñānetyādi ajñānād eva sukhasādhanamidam",
    "GS40caraka_u:2129_1": "iti kṛtvā aparīkṣakāḥ pravartante na tu duḥkhakartṛtāsaṃdhānād iti bhāvaḥ // 4]",
    "GS40caraka_u:2130": "hitamevānurudhyante praparīkṣya parīkṣakāḥ /",
    "GS40caraka_u:2131": "rajomohāvṛtātmānaḥ priyameva tu laukikāḥ // Car_1,28.36",
    "GS40caraka_u:2132": "śrutaṃ buddhiḥ smṛtirdākṣyaṃ dhṛtir hitaniṣevaṇam /",
    "GS40caraka_u:2133": "vāgviśuddhiḥ śamo dhairyam āśrayanti parīkṣakam // Car_1,28.37",
    "GS40caraka_u:2134": "laukikaṃ nāśrayantyete guṇā moharajaḥśritam /",
    "GS40caraka_u:2135": "tanmūlā bahavo yanti rogāḥ śārīramānasāḥ // Car_1,28.38",
    "GS40caraka_u:2136": "[{Āyurvedadīpikā}",
    "GS40caraka_u:2137": "hitameveti āyativiśuddham eva tadātve duḥkhakaram api // 1",
    "GS40caraka_u:2138": "priyameveti tadātve sukhakaram āyativiruddham // 2",
    "GS40caraka_u:2139": "laukikā aparīkṣakāḥ // 3",
    "GS40caraka_u:2140": "parīkṣakaṃ stauti śrutam ityādi // 4",
    "GS40caraka_u:2141": "parīkṣakamāśrayantīti parīkṣake bhavanti kiṃvā buddhyādidevatāḥ parīkṣakamāśrayante yad uktaṃ viviśur jñānadevatāḥ iti // 5",
    "GS40caraka_u:2142": "tanmūlā iti rajastamomūlāḥ // 6]",
    "GS40caraka_u:2143": "prajñāparādhāddhyahitānarthān pañca niṣevate /",
    "GS40caraka_u:2144": "saṃdhārayati vegāṃśca sevate sāhasāni ca // Car_1,28.39",
    "GS40caraka_u:2145": "tadātvasukhasaṃjñeṣu bhāveṣvajño'nurajyate /",
    "GS40caraka_u:2146": "rajyate na tu vijñātā vijñāne hy amalīkṛte // Car_1,28.40",
    "GS40caraka_u:2147": "[{Āyurvedadīpikā}",
    "GS40caraka_u:2148": "yathā aparīkṣake rajastamomūlā rogā bhavanti tadāha prajñāparādhād ityādi // 1",
    "GS40caraka_u:2149": "ahitārthasevādi ca rogaṃ karotīti bhāvaḥ // 2",
    "GS40caraka_u:2150_0": "tadātvasukheṣviti vaktavye yat sukhasaṃjñeṣu iti karoti tattadātvasukhasyāpathyasya duḥkhānubandhasukhakartṛtayā paramārthatas",
    "GS40caraka_u:2150_1": "tadātve 'pyasukhatvaṃ darśayati yathā sukhasaṃjñakam ārogyam ityatroktam vijñāteti parīkṣakaḥ // 4]",
    "GS40caraka_u:2151": "na rāgānnāpyavijñānād āhārān upayojayet /",
    "GS40caraka_u:2152": "parīkṣya hitamaśnīyāddeho hy āhārasaṃbhavaḥ // Car_1,28.41",
    "GS40caraka_u:2153": "[{Āyurvedadīpikā}",
    "GS40caraka_u:2154": "na rāgād ityādi // 1",
    "GS40caraka_u:2155": "ahitatvena jānann api rāgādeva kaścid duṣṭaḥ pravartate ajñānāccāhitatvājñānād eva kaściddhitādhyavasāyena pravartate etaddvayamapi niṣidhyate // 2]",
    "GS40caraka_u:2156": "āharasya vidhāv aṣṭau viśeṣā hetusaṃjñakāḥ /",
    "GS40caraka_u:2157": "śubhāśubhasamutpattau tān parīkṣya prayojayet // Car_1,28.42",
    "GS40caraka_u:2158": "[{Āyurvedadīpikā}",
    "GS40caraka_u:2159": "kathamāhāraḥ parīkṣya ityāha āhārasyetyādi // 1",
    "GS40caraka_u:2160": "āhārasya vidhau vidhāne'ṣṭau viśeṣāḥ prakṛtikaraṇasaṃyogādayo rasavimāne",
    "GS40caraka_u:2161": "vaktavyā hetusaṃjñakāḥ kva hetusaṃjñakā ityāha śubhetyādi // 2",
    "GS40caraka_u:2162": "śubhāśubhasamutpattau iti te ca prakṛtyādayaḥ śubhāḥ śubhakarāḥ aśubhā aśubhakarāḥ iti jñeyam parihāryāṇyapathyāni sadā pariharannaraḥ /",
    "GS40caraka_u:2163": "bhavatyanṛṇatāṃ prāptaḥ sādhūnām iha paṇḍitaḥ // Car_1,28.43",
    "GS40caraka_u:2164": "yattu rogasamutthānamaśakyamiha kenacit /",
    "GS40caraka_u:2165": "parihartuṃ na tatprāpya śocitavyaṃ manīṣibhiḥ // Car_1,28.44",
    "GS40caraka_u:2166": "[{Āyurvedadīpikā}",
    "GS40caraka_u:2167": "nanu pathyasevāyāṃ kriyamāṇāyām api balavatprāktanādharmavaśādapi vyādhayo bhavanti tat kim anena pathyasevanenetyāha parihāryāṇītyādi // 1",
    "GS40caraka_u:2168": "anṛṇatām iva prāpto'nṛṇatāṃ prāptaḥ etena parihāryaparihāreṇa",
    "GS40caraka_u:2169": "puruṣakāre'naparādhaḥ puruṣo bhavatīti darśayati // 2",
    "GS40caraka_u:2170": "yastu daivāgatastasya vyādhistatra sādhavo naivaṃ pathyasevinaṃ garhayanti etadevāha yattvityādi aśakyaṃ parihartum iti balavatkarmajanyatvād ityarthaḥ // 4",
    "GS40caraka_u:2171": "na śocitavyam iti puruṣakārasya daivajanye 'vaśyambhāvini vyādhāv akiṃcitkaratvād ityarthaḥ āhārasaṃbhavaṃ yastu rogāścāhārasaṃbhavāḥ /",
    "GS40caraka_u:2172": "hitāhitaviśeṣāṃś ca viśeṣaḥ sukhaduḥkhayoḥ // Car_1,28.45",
    "GS40caraka_u:2173": "sahatve cāsahatve ca duḥkhānāṃ dehasattvayoḥ /",
    "GS40caraka_u:2174": "viśeṣo rogasaṃghāś ca dhātujā ye pṛthakpṛthak // Car_1,28.46",
    "GS40caraka_u:2175": "teṣāṃ caiva praśamanaṃ koṣṭhācchākhā upetya ca /",
    "GS40caraka_u:2176": "doṣā yathā prakupyanti śākhābhyaḥ koṣṭhametya ca // Car_1,28.47",
    "GS40caraka_u:2177": "prājñājñayorviśeṣaśca svasthāturahitaṃ ca yat /",
    "GS40caraka_u:2178": "vividhāśitapītīye tat sarvaṃ saṃprakāśitam // Car_1,28.48",
    "GS40caraka_u:2179": "ityagniveśakṛte tantre carakapratisaṃskṛte sūtrasthāne vividhāśitapītīyo nāmāṣṭāviṃśo'dhyāyaḥ [{Āyurvedadīpikā}",
    "GS40caraka_u:2180": "saṃgrahe vastviti śarīram // 1",
    "GS40caraka_u:2181": "sahatve cāsahatve cetyādinā śarīrāṇi cātisthūlāni ityādi viparītāni punar vyādhisahāni ityantaṃ granthaṃ jñāpayati // 2]",
    "GS40caraka_u:2182": "Carakasaṃhitā, Nidānasthāna, 7",
    "GS40caraka_u:2183": "athāta unmādanidānaṃ vyākhyāsyāmaḥ // Car_2,7.1",
    "GS40caraka_u:2184": "iti ha smāha bhagavān ātreyaḥ // Car_2,7.2",
    "GS40caraka_u:2185": "iha khalu pañconmādā bhavanti tadyathā vātapittakaphasannipātāgantunimittāḥ // Car_2,7.3",
    "GS40caraka_u:2186_0": "tatra doṣanimittāś catvāraḥ puruṣāṇām evaṃvidhānāṃ kṣipram abhinirvartante tadyathā bhīrūṇām upakliṣṭasattvānām utsannadoṣāṇāṃ",
    "GS40caraka_u:2186_1": "samalavikṛtopahitāny anucitāny āhārajātāni vaiṣamyayuktenopayogavidhinopayuñjānānāṃ tantraprayogam api viṣamam ācaratām anyāś",
    "GS40caraka_u:2186_2": "ca śarīraceṣṭā viṣamāḥ samācaratām atyupakṣīṇadehānāṃ vyādhivegasamudbhramitānām upahatamanasāṃ vā kāmakrodhalobhaharṣabhayamohāyāsaśokacintodvegādibhir",
    "GS40caraka_u:2186_3": "bhūyo",
    "GS40caraka_u:2187": "'bhighātābhyāhatānāṃ vā manasy upahate buddhau ca pracalitāyām abhyudīrṇā doṣāḥ prakupitā hṛdayam upasṛtya manovahāni srotāṃsy āvṛtya janayanty",
    "GS40caraka_u:2188": "unmādam // Car_2,7.4",
    "GS40caraka_u:2189": "unmādaṃ punar manobuddhisaṃjñājñānasmṛtibhaktiśīlaceṣṭācāravibhramaṃ vidyāt // Car_2,7.5",
    "GS40caraka_u:2190_0": "tasyemāni pūrvarūpāṇi tadyathā śirasaḥ śūnyatā cakṣuṣor ākulatā svanaḥ karṇayoḥ ucchvāsasyādhikyam āsyasaṃsravaṇam anannābhilāṣārocakāvipākāḥ",
    "GS40caraka_u:2190_1": "hṛdgrahaḥ dhyānāyāsasammohodvegāś cāsthāne satataṃ lomaharṣaḥ jvaraś cābhīkṣṇam unmattacittatvam udarditvam arditākṛtikaraṇaṃ",
    "GS40caraka_u:2190_2": "ca vyādheḥ svapne cābhīkṣṇaṃ darśanaṃ bhrāntacalitānavasthitānāṃ rūpāṇām apraśastānāṃ ca",
    "GS40caraka_u:2191": "tilapīḍakacakrādhirohaṇaṃ vātakuṇḍalikābhiś conmathanaṃ nimajjanaṃ ca kaluṣāṇām ambhasām āvarte cakṣuṣoś cāpasarpaṇam iti // Car_2,7.6",
    "GS40caraka_u:2192": "tato 'nantaram evam unmādābhinirvṛttir eva /",
    "GS40caraka_u:2193_0": "tatredam unmādaviśeṣavijñānaṃ bhavati tadyathā parisaraṇam ajasram akṣibhruvauṣṭāṃsahanvagrahastapādāṅgavikṣepaṇam akasmāt",
    "GS40caraka_u:2193_1": "satatam aniyatānāṃ ca girām utsargaḥ phenāgamanam āsyāt abhīkṣṇaṃ smitahasitanṛtyagītavāditrasaṃprayogāś cāsthāne vīṇāvaṃśaśaṅkhaśamyātālaśabdānukaraṇam",
    "GS40caraka_u:2193_2": "asāmnā yānam ayānaiḥ alaṅkaraṇam analaṅkārikair dravyaiḥ lobhaś cābhyavahāryeṣv alabdheṣu labdheṣu cāvamānas tīvramātsaryaṃ",
    "GS40caraka_u:2193_3": "ca kārśyaṃ pāruṣyam utpiṇḍitāruṇākṣatā vātopaśayaviparyāsād anupaśayatā ca iti vātonmādaliṅgāni bhavanti /",
    "GS40caraka_u:2194_0": "amarṣaḥ krodhaḥ saṃrambhaś cāsthāne śastraloṣṭakaśākāṣṭhamuṣṭibhir abhihananaṃ sveṣāṃ pareṣāṃ vā abhidravaṇaṃ pracchāyaśītodakānnābhilāṣaḥ",
    "GS40caraka_u:2194_1": "saṃtāpaś cātivelaṃ tāmrahāritahāridrasaṃrabdhākṣatā pittopaśayaviparyāsād anupaśayatā ca iti pittonmadaliṅgāni bhavanti /",
    "GS40caraka_u:2195_0": "sthānam ekadeśe tūṣṇīṃbhāvaḥ alpaśaś caṅkramaṇaṃ lālāśiṅghāṇakasravaṇam anannābhilāṣaḥ rahaskāmatā bībhatsatvaṃ śaucadveṣaḥ",
    "GS40caraka_u:2195_1": "svapnanityatā śvayathur ānane śuklastimitamalopadigdhākṣatvaṃ śleṣmopaśayaviparyāsād anupaśayatā ca iti śleṣmonmādaliṅgāni",
    "GS40caraka_u:2195_2": "bhavanti /",
    "GS40caraka_u:2196": "tridoṣaliṅgasannipāte tu sānnipātikaṃ vidyāt tam asādhyam ācakṣate kuśalāḥ // Car_2,7.7",
    "GS40caraka_u:2197_0": "sādhyānāṃ tu trayāṇāṃ sādhanāni snehasvedavamanavirecanāsthāpanānuvāsanopaśamanastaḥkarmadhūmadhūpanāñjanāvapīḍapradhamanābhyaṅgapradehapariṣekānulepanavadhabandhanāvarodhanavitrāsanavismāpanavismāraṇāpatarpaṇasirāvyadhanāni",
    "GS40caraka_u:2197_1": "bhojanavidhānaṃ ca yathāsvaṃ yuktyā yac cānyad api kiṃcin nidānaviparītam auṣadhaṃ kāryaṃ tad api syād iti // Car_2,7.8",
    "GS40caraka_u:2198": "bhavati cātra unmādān doṣajān sādhyān sādhayed bhiṣaguttamaḥ /",
    "GS40caraka_u:2199": "anena vidhiyuktena karmaṇā yatprakīrtitam // Car_2,7.9",
    "GS40caraka_u:2200": "yas tu doṣanimittebhya unmādebhyaḥ samutthānapūrvarūpaliṅgavedanopaśayaviśeṣasamanvito bhavaty unmādas tam āgantukam ācakṣate /",
    "GS40caraka_u:2201": "kecit punaḥ pūrvakṛtaṃ karmāpraśastam icchanti tasya nimittam /",
    "GS40caraka_u:2202": "tasya ca hetuḥ prajñāparādha eveti bhagavān punarvasur ātreyaḥ /",
    "GS40caraka_u:2203_0": "prajñāparādhād dhy ayaṃ devarṣipitṛgandharvayakṣarākṣasapiśācaguruvṛddhasiddhācāryapūjyānavamatyāhitāny ācarati anyad vā",
    "GS40caraka_u:2203_1": "kiṃcid evaṃvidhaṃ karmāpraśastam ārabhate tam ātmanā hatam upaghnanto devādayaḥ kurvanty unmattam // Car_2,7.10",
    "GS40caraka_u:2204_0": "devādiprakopanimittenāgantukonmādena puraskṛtasyemāni pūrvarūpāṇi bhavanti tadyathā devagobrāhmaṇatapasvināṃ hiṃsārucitvaṃ",
    "GS40caraka_u:2204_1": "kopanatvaṃ nṛśaṃsābhiprāyatā aratiḥ ojovarṇacchāyāvalavapuṣām upanaptiḥ svapne ca devādibhir abhibhartsanaṃ pravartanaṃ ceti",
    "GS40caraka_u:2204_2": "tato 'nantaram",
    "GS40caraka_u:2205": "unmādābhinirvṛttiḥ // Car_2,7.11",
    "GS40caraka_u:2206": "tatrāyam unmādakarāṇāṃ bhūtānām unmādayiṣyatām ārambhaviśeṣo bhavati tad yathā avalokayanto devā janayanty unmādaṃ guruvṛddhasiddhamaharṣayo",
    "GS40caraka_u:2207": "'bhiśapantaḥ pitaro darśayantaḥ spṛśanto gandharvāḥ samāviśanto yakṣāḥ",
    "GS40caraka_u:2208": "rākṣasās tv ātmagandham āghrāpayantaḥ piśācāḥ punar āruhya vāhayantaḥ //",
    "GS40caraka_u:2209": "tasyemāni rūpāṇi bhavanti tad yathā atyātmabalavīryapauruṣaparākramagrahaṇadhāraṇasmaraṇajñānavacanavijñānāni aniyataś conmādakālaḥ // Car_2,7.13",
    "GS40caraka_u:2210_0": "unmādayiṣyatām api khalu devarṣipitṛgandharvayakṣarākṣasapiśācānāṃ guruvṛddhasiddhānāṃ vā eṣv antareṣv abhigamanīyāḥ puruṣā",
    "GS40caraka_u:2210_1": "bhavanti tad yathā pāpasya karmaṇaḥ samārambhe pūrvakṛtasya vā karmaṇaḥ pariṇāmakāle ekasya vā śūnyagṛhavāse catuṣpathādhiṣṭhāne",
    "GS40caraka_u:2210_2": "vā sandhyāvelāyām aprayatabhāve vā parvasandhiṣu vā mithunībhāve rajasvalābhigamane vā viguṇe vādhyayanabalimaṅgalahomaprayoge",
    "GS40caraka_u:2210_3": "niyamavratabrahmacaryabhaṅge vā mahāhave vā deśakulapuravināśe vā mahāgrahopagamane vā striyā vā prajananakāle vividhabhūtāśubhāśucisparśane",
    "GS40caraka_u:2210_4": "vā vamanavirecanarudhirasrāve aśucer aprayatasya vā caityadevāyatanābhigamane vā",
    "GS40caraka_u:2211": "māṃsamadhutilaguḍamadyocchiṣṭe vā digvāsasi vā niśi nagaranigamacatuṣpathopavanaśmaśānāghātanābhigamane vā dvijagurusurayatipūjyābhidharṣaṇe vā dharmākhyānavyatikrame vā anyasya vā",
    "GS40caraka_u:2212": "karmaṇo 'praśastasyārambhe ity abhighātakālā vyākhyātā bhavanti //",
    "GS40caraka_u:2213": "trividhaṃ tu khalūnmādakarāṇāṃ bhūtānām unmādane prayojanaṃ bhavati tad yathā hiṃsā ratiḥ abhyarcanaṃ ceti /",
    "GS40caraka_u:2214": "teṣāṃ taṃ prayojanaviśeṣam unmattācāraviśeṣalakṣaṇair vidyāt /",
    "GS40caraka_u:2215": "Carakasaṃhitā, Vimānasthāna, 1 [Rasavimāna]",
    "GS40caraka_u:2216": "athāto rasavimānaṃ vyākhyāsyāmaḥ // Car_3,1.1",
    "GS40caraka_u:2217": "iti ha smāha bhagavānātreyaḥ // Car_3,1.2",
    "GS40caraka_u:2218": "[{Āyurvedadīpikā}",
    "GS40caraka_u:2219": "nidāne jñātahetvādipañcakasya cikitsopayogitayā doṣabheṣajādiviśeṣajñānam apekṣitaṃ bhavati ato vakṣyamāṇadoṣabheṣajādiviśeṣajñāpakaṃ vimānasthānaṃ brūte // 1",
    "GS40caraka_u:2220": "tatrāpi ca doṣabheṣajayoḥ prādhānyāt tadviśeṣajñāpakaṃ rasavimānaṃ prathamaṃ brūte // 2",
    "GS40caraka_u:2221": "imaṃ ca sthānasambandhaṃ svayameva darśayiṣyati // 3",
    "GS40caraka_u:2222": "viśeṣeṇa mīyate jñāyate doṣabheṣajādy aneneti vimānaṃ doṣabheṣajādīnāṃ prabhāvādiviśeṣa ityarthaḥ evaṃbhūtaṃvimānam abhidheyatayā yatra tiṣṭhati tad vimānasthānam // 4",
    "GS40caraka_u:2223": "rasavimānam adhikṛtya kṛto 'dhyāyo rasavimānam // 5]",
    "GS40caraka_u:2224_0": "iha khalu vyādhīnāṃ nimittapūrvarūparūpopaśayasaṃkhyāprādhānyavidhivikalpabalakālaviśeṣān anupraviśyānantaraṃ doṣabheṣajadeśakālabalaśarīrasārāhārasātmyasattvaprakṛtivayasāṃ",
    "GS40caraka_u:2224_1": "mānam avahitamanasā yathāvaj jñeyaṃ bhavati bhiṣajā doṣādimānajñānāyattatvāt",
    "GS40caraka_u:2225": "kriyāyāḥ /",
    "GS40caraka_u:2226": "na hy amānajño doṣādīnāṃ bhiṣag vyādhinigrahasamartho bhavati /",
    "GS40caraka_u:2227": "tasmād doṣādimānajñānārthaṃ vimānasthānam upadekṣyāmo 'gniveśa //",
    "GS40caraka_u:2228": "[{Āyurvedadīpikā}",
    "GS40caraka_u:2229": "iha khalv ityādinā sthānasambandham āha // 1",
    "GS40caraka_u:2230": "iha samprāptibhedasaṃkhyāprādhānyādigrahaṇenaiva samprāptim upadiśan saṃkhyādibhedena sarvaiva samprāptiḥ kathitā bhavatīti darśayati // 2",
    "GS40caraka_u:2231": "nimittādīnāṃ tu na tādṛśo bhedo 'lpagranthavaktavyo 'sti yena bhedena te",
    "GS40caraka_u:2232": "'pīha kathyeran ataste sāmānyenaivoktāḥ // 3",
    "GS40caraka_u:2233": "anupraviśyeti buddhvā // 4",
    "GS40caraka_u:2234": "doṣādayaḥ sūtrasthāna eva prapañcitāḥ // 5",
    "GS40caraka_u:2235": "mānamiti prabhāvādiviśeṣaḥ etajjñāne hetum āha doṣādītyādi // 6",
    "GS40caraka_u:2236": "kriyāyā iti cikitsāyāḥ // 7]",
    "GS40caraka_u:2237_0": "tatrādau rasadravyadoṣavikāraprabhāvān vakṣyāmaḥ rasāstāvatṣaṭ madhurāmlalavaṇakaṭutiktakaṣāyāḥ te samyagupayujyamānāḥ śarīraṃ",
    "GS40caraka_u:2237_1": "yāpayanti mithyopayujyamānāstu khalu doṣaprakopāyopakalpante [{Āyurvedadīpikā}",
    "GS40caraka_u:2238": "adhyāyārthaṃ vaktuṃ pratijānīte tatrādāv ityādi // 1",
    "GS40caraka_u:2239_0": "yadyapi ca doṣabheṣajetyādau doṣāpekṣatvād bheṣajasya doṣa ādau kṛtaḥ tathāpīha rasadravyarūpabheṣajasyāpekṣitarogapraśamakartṛtvena",
    "GS40caraka_u:2239_1": "tathā doṣasyāpi ca rasadravyayoreva kāraṇatvena bheṣajaśabdasūcite rasadravye evāgre kṛte paścāttu doṣagrahaṇagṛhītau doṣavikārau //",
    "GS40caraka_u:2239_2": "2",
    "GS40caraka_u:2240": "prakṛṣṭo bhāvaḥ prabhāvaḥ śaktirityarthaḥ sa cehācintyaścintyaś ca grāhyaḥ // 3",
    "GS40caraka_u:2241": "yena tatra khalvanekaraseṣu ityādinā dravyavikārayoḥ prabhāvaṃ rasadvārā doṣadvārā ca cintyamapi vakṣyati // 4",
    "GS40caraka_u:2242": "yāpayantīti sāmyenāvasthāpayanti // 5",
    "GS40caraka_u:2243": "mithyāśabda ihāyogātiyogamithyāyogeṣu vartate // 6]",
    "GS40caraka_u:2244": "doṣāḥ punas trayo vātapittaśleṣmāṇaḥ /",
    "GS40caraka_u:2245": "te prakṛtibhūtāḥ śarīropakārakā bhavanti vikṛtimāpannāstu khalu nānāvidhair vikāraiḥ śarīram upatāpayanti // Car_3,1.5",
    "GS40caraka_u:2246": "[{Āyurvedadīpikā}",
    "GS40caraka_u:2247": "doṣā iti śarīradoṣāḥ // 1",
    "GS40caraka_u:2248": "punaḥśabdo mānasadoṣaṃ vyāvartayati // 2]",
    "GS40caraka_u:2249": "tatra doṣamekaikaṃ trayastrayo rasā janayanti trayas trayaś copaśamayanti /",
    "GS40caraka_u:2250_0": "tadyathā kaṭutiktakaṣāyā vātaṃ janayanti madhurāmlalavaṇas tv enaṃ śamayanti kaṭvamlalavaṇāḥ pittaṃ janayanti madhuratiktakaṣāyās",
    "GS40caraka_u:2250_1": "tv enacchamayanti madhurāmlalavaṇāḥ śleṣmāṇaṃ janayanti kaṭutiktakaṣāyāstvenaṃ śamayanti // Car_3,1.6",
    "GS40caraka_u:2251": "[{Āyurvedadīpikā}",
    "GS40caraka_u:2252": "rasānāmasaṃsṛṣṭānāṃ karmāha tatretyādi // 1",
    "GS40caraka_u:2253": "anena ca rasakarmopadeśena doṣāṇāmapi tattadrasotpādyatvaṃ tathā tattadrasopaśamanīyatvam uktaṃ bhavati // 2",
    "GS40caraka_u:2254": "kaṭutiktakaṣāyā vātaṃ janayantīti asati paripanthinīti jñeyaṃ tenārkāguruguḍūcyādīnāṃ tiktānāmapi vātājanakatve na doṣaḥ // 3",
    "GS40caraka_u:2255": "tatra hy uṣṇavīryatā paripanthinī vidyate tena na te vātaṃ janayantītyādy anusaraṇīyam //",
    "GS40caraka_u:2256_0": "enam iti padena yaśca kaṭvādijo vāyustameva madhurādayaḥ sarvātmavaiparītyād viśeṣeṇa śamayantīti darśayati jāgaraṇādije",
    "GS40caraka_u:2256_1": "hi vāyau jāgaraṇādiviparītāḥ svapnādaya eva viśeṣeṇa pathyāḥ // 5",
    "GS40caraka_u:2257": "evaṃ pittaśleṣmaṇorapi enadenaṃ śabdayos tātparyaṃ darśayati // 6]",
    "GS40caraka_u:2258": "rasadoṣasaṃnipāte tu ye rasā yair doṣaiḥ samānaguṇāḥ samānaguṇabhūyiṣṭhā vā bhavanti te tān abhivardhayanti viparītaguṇā viparītaguṇabhūyiṣṭhā vā śamayantyabhyasyamānā iti /",
    "GS40caraka_u:2259": "etadvyavasthāhetoḥ ṣaṭtvam upadiśyate rasānāṃ paraspareṇāsaṃsṛṣṭānāṃ tritvaṃ ca doṣāṇām //",
    "GS40caraka_u:2260": "[{Āyurvedadīpikā}",
    "GS40caraka_u:2261": "atha kayā yuktyā rasā doṣāñjanayanti śamayanti cetyāha rasadoṣetyādi // 1",
    "GS40caraka_u:2262": "saṃnipāte iti antaḥśarīramelake // 2",
    "GS40caraka_u:2263_0": "tuśabdo viśeṣe tena viparītaguṇā eva viśeṣeṇa viparītaguṇabhūyiṣṭhāpekṣayā śamayantīti darśayati rasānāṃ tu yathā upācārādguṇā",
    "GS40caraka_u:2263_1": "bhavanti tadabhihitaṃ guṇāguṇāśrayā noktāḥ ityādinā sūtre //",
    "GS40caraka_u:2264": "abhyasyamānā iti na sakṛd upayujyamānāḥ // 5",
    "GS40caraka_u:2265": "atha kasmādrasadoṣasaṃsargabhūyastvaṃ parityajya rasaṣaṭtvaṃ doṣatritvaṃ cocyate ityāha ityetadityādi vyavastheti rasadoṣasaṃsargaprapañcasaṃkṣepaḥ // 7",
    "GS40caraka_u:2266": "paraspareṇāsaṃsṛṣṭānāmiti padaṃ doṣāṇāmityanenāpi yojyam // 8]",
    "GS40caraka_u:2267": "saṃsargavikalpavistaro hy eṣām aparisaṃkhyeyo bhavati vikalpabhedāparisaṃkhyeyatvāt // Car_3,1.8",
    "GS40caraka_u:2268": "[{Āyurvedadīpikā}",
    "GS40caraka_u:2269": "rasadoṣasaṃsargaprapañcānabhidhāne hetumāha saṃsargetyādi // 1",
    "GS40caraka_u:2270": "yasmāt saṃsargabhedavistaro 'parisaṃkhyeyas tasmāt ṣaṭtvaṃ tritvaṃ cocyate",
    "GS40caraka_u:2271_0": "vikalpabhedāparisaṃkhyeyatvād iti saṃsargavikalpasya bhedo vijātīyaprakāraḥ tasyāparisaṃkhyeyatvāt etena yathā rasānām avāntaravyaktibhede",
    "GS40caraka_u:2271_1": "'pi madhuratvādisāmānyayogān madhurādivyapadeśena ṣaṭtvamucyate tathā madhurāmlamadhuralavaṇādisaṃsargāṇām api satyapyavāntarabhede",
    "GS40caraka_u:2271_2": "sāmānyopasaṃgrahaṃ kṛtvā triṣaṣṭitvasaṃkhyāniyamo bhaviṣyatīti nirasyate",
    "GS40caraka_u:2272": "yato madhurāmlādisaṃsarge 'pi vijātīyo madhurataramadhuratamādibhedakṛto bhedo 'parisaṃkhyeyo bhavati // 4",
    "GS40caraka_u:2273": "vacanaṃ hi rasās taratamābhyāṃ tāṃ saṃkhyām atipatanti hi iti // 5]",
    "GS40caraka_u:2274": "tatra khalvanekaraseṣu dravyeṣvanekadoṣātmakeṣu ca vikāreṣu rasadoṣaprabhāvam ekaikaśyenābhisamīkṣya tato dravyavikārayoḥ prabhāvatattvaṃ vyavasyet // Car_3,1.9",
    "GS40caraka_u:2275": "[{Āyurvedadīpikā}",
    "GS40caraka_u:2276": "atha kathaṃ tarhi saṃsṛṣṭānāṃ rasānāṃ doṣāṇāṃ ca prabhāvo jñeya ityāha tatra khalvityādi //",
    "GS40caraka_u:2277_0": "tatra cānekarasadravyasyānekadoṣavikārasya ca pratyekarasadoṣaprabhāvamelakena prabhāvaṃ kathayan rasasaṃsargadoṣasaṃsargayor",
    "GS40caraka_u:2277_1": "api tādṛśameva prabhāvaṃ kathayati yato rasadoṣasaṃsargaprabhāvāv atra dravyavikārāśrayitvād rasadoṣayor dravyavikāraprabhāvatvenocyete //",
    "GS40caraka_u:2277_2": "2",
    "GS40caraka_u:2278": "anena nyāyena sākṣādanukte'pi ekarasadravyaikadoṣavikārayor api prabhāvo",
    "GS40caraka_u:2279": "'saṃsṛṣṭarasadoṣaprabhāvakathanād ukta eva jñeyaḥ // 3",
    "GS40caraka_u:2280": "ekaikaśyenābhisamīkṣyeti pratyekam uktarasādiprabhāveṇānekarasaṃ dravyam anekadoṣaṃ ca vikāraṃ samuditaprabhāvam abhisamīkṣya // 4]",
    "GS40caraka_u:2281": "na tv evaṃ khalu sarvatra /",
    "GS40caraka_u:2282_0": "na hi vikṛtiviṣamasamavetānāṃ nānātmakānāṃ paraspareṇa copahatānāmanyaiśca vikalpanair vikalpitānām avayavaprabhāvānumānenaiva",
    "GS40caraka_u:2282_1": "samudāyaprabhāvatattvam adhyavasātuṃ śakyam // Car_3,1.10",
    "GS40caraka_u:2283": "[{Āyurvedadīpikā}",
    "GS40caraka_u:2284": "ayaṃ ca rasadoṣaprabhāvadvārā dravyavikāraprabhāvaniścayo na sarvatra dravye vikāre cetyāha na tv evaṃ khalu sarvatreti // 1",
    "GS40caraka_u:2285": "atraiva hetum āha na hītyādinādhyavasātuṃ śakyamityantena // 2",
    "GS40caraka_u:2286": "vikṛtiviṣamasamavetānām iti vikṛtisamavetānāṃ tathā viṣamasamavetānāṃ ceti vikṛtiviṣamasamavetānām samavetānāmiti militānāṃ rasānāṃ doṣāṇāṃ ca // 4",
    "GS40caraka_u:2287": "tatra rasasya vikṛtisamavāyo yathā madhure taṇḍulīyake madhuro hi prakṛtyā snehavṛṣyatvādikaraḥ taṇḍulīyake tu vikṛtisamavetatvena tanna karoti // 5",
    "GS40caraka_u:2288": "viṣamasamavetāstu tile kaṣāyakaṭutiktamadhurāḥ yadi hīme rasāḥ samayā mātrayā samavetāḥ syustatastilo'pi pittaśleṣmaharastridoṣaharo vā syāt",
    "GS40caraka_u:2289_0": "pittakaphakarastvayaṃ tenātra rasānāṃ kvacit kartṛtvam akartṛtvaṃ ca kvaciditi vaiṣamyam unnīyate nānātmakānāmityādihetutrayaṃ",
    "GS40caraka_u:2289_1": "tu vikṛtisamavāyaviṣamasamavāyayor evopalambhakam // 7",
    "GS40caraka_u:2290": "tena nānātmakatvād ityādibhir vikṛtisamavāyaviṣamasamavāyau bhavataḥ // 8",
    "GS40caraka_u:2291": "nānātmakānāmiti nānārūpahetujanitānāṃ tena hetubhedabalādeva rasadoṣayor vikṛto viṣamo vā melako bhavatītyarthaḥ // 9",
    "GS40caraka_u:2292": "kiṃvā nānātmakānāmiti nānāpramāṇānām // 10",
    "GS40caraka_u:2293": "evaṃ ca nānāpramāṇatvaṃ viṣamasamavāye hetuḥ // 11",
    "GS40caraka_u:2294": "paraspareṇa copahatānāmiti anyonyam upaghātitaguṇānām // 12",
    "GS40caraka_u:2295": "parasparaguṇopaghātastu yadyapi doṣāṇāṃ prāyo nāstyeva tathāpyadṛṣṭavaśāt kvacid bhavatīti jñeyaṃ rasānāṃ tu prabalenānyopaghāto bhavatyeva // 13",
    "GS40caraka_u:2296": "anyaiśca vikalpanairiti anyaiśca bhedakaiḥ tatra rasasya bhedakāḥ svarasakalkādayaḥ ekasyaiva hi dravyasya kalpanāviśeṣeṇa guṇāntarāṇi bhavanti // 14",
    "GS40caraka_u:2297": "doṣasya tu dūṣyāntarāṇyeva guṇāntarayogādbhedakāni bhavanti // 15",
    "GS40caraka_u:2298": "yaduktaṃ sa eva kupito doṣaḥ samutthānaviśeṣataḥ // 16",
    "GS40caraka_u:2299": "sthānāntaragataścaiva vikārān kurute bahūn iti // 17",
    "GS40caraka_u:2300_0": "asminvyākhyāne rasānāṃ doṣāṇāṃ ca ya utkarṣāpakarṣakṛto viṣamasamavāyaḥ pṛthagucyate sa na yujyate yato viṣamasamavāye 'pyutkṛṣṭasya",
    "GS40caraka_u:2300_1": "rasasya tathā doṣasya cotkṛṣṭā guṇā apakṛṣṭasya cāpakṛṣṭā guṇā bhavantīti kṛtvāvayavaprabhāvān anumānenaiva samudāyaprabhāvānumānaṃ",
    "GS40caraka_u:2300_2": "śakyam athocyate viṣamamelake rasasya doṣasya ca na ta eva guṇā utkṛṣṭā apakṛṣṭā vā bhavanti kiṃtu guṇāntarameva bhavati",
    "GS40caraka_u:2300_3": "hanta tarhi vikṛta evāyaṃ samavāyo visadṛśakāryakāraṇatvāt // 19",
    "GS40caraka_u:2301_0": "tadevaṃ dūṣaṇadarśanād anyathā vyākhyāyate yad dvividho melako bhavati rasānāṃ doṣāṇāṃ ca prakṛtyanuguṇaḥ prakṛtyananuguṇaśca",
    "GS40caraka_u:2301_1": "tatra yo militānāṃ prākṛtaguṇānupamardena melako bhavati sa prakṛtisamasamavāyaśabdenocyate yastu prākṛtaguṇopamardena bhavati",
    "GS40caraka_u:2301_2": "sa vikṛtiviṣamasamavāyo 'bhidhīyate",
    "GS40caraka_u:2302": "vikṛtyā hetubhūtayā viṣamaḥ prakṛtyananuguṇaḥ samavāyo vikṛtiviṣamasamavāya ityarthaḥ // 20",
    "GS40caraka_u:2303": "atraiva vikṛtiviṣamasamavāye nānātmakatvādihetutrayaṃ yathāvivṛtameva yojanīyam // 21",
    "GS40caraka_u:2304_0": "ye tu vikṛtiviṣamasamavāyau pṛthag eva kurvanti viṣamasamavāyasya vaiṣamyatāratamyenātibahuprapañcitatvād viṣamāvayavaguṇānumānaṃ",
    "GS40caraka_u:2304_1": "duḥśakam iti kṛtvā tadapi dravyavikāraprabhāveṇaiva vyapadiśanti // tathāyukte hi samudaye samudāyaprabhāvatattvamevam evopalabhya",
    "GS40caraka_u:2304_2": "tato dravyavikāraprabhāvatattvaṃ vyavasyet // Car_3,1.11",
    "GS40caraka_u:2305": "[{Āyurvedadīpikā}",
    "GS40caraka_u:2306": "atha kathaṃ tarhi vikṛtiviṣamasamavāyaprabhāvajñānam ityāha tathāyukte hītyādi // 1",
    "GS40caraka_u:2307": "tathāyukte samudaya iti vikṛtiviṣamasamavāye // 2",
    "GS40caraka_u:2308": "samudayaprabhāvatattvam iti melakaprabhāvatattvam // 3",
    "GS40caraka_u:2309_0": "samadhṛte hi madhusarpiṣi sūryāvartākhye vā doṣasamudaye na saṃyujyamānamadhughṛtaguṇakramāgataṃ mārakatvaṃ na ca vātādidoṣaprabhāvagataṃ",
    "GS40caraka_u:2309_1": "sūryavṛddhyā vardhiṣṇutvaṃ sūryāvartasya kiṃ tu saṃyogamahimakṛtam evetyarthaḥ // 4",
    "GS40caraka_u:2310_0": "yacca gatidvayaṃ doṣarasamelakasya tena prakṛtisamasamavāyarūpaṃ saṃnipātaṃ jvaranidāne doṣaliṅgamelakenaivoktavān yaduktaṃ",
    "GS40caraka_u:2310_1": "pṛthaguktalakṣaṇasaṃsargād dvāṃdvikam anyatamaṃ sāṃnipātikaṃ vā jvaraṃ vidyād iti yastu vikṛtiviṣamasamavetastridoṣakṛto",
    "GS40caraka_u:2310_2": "jvaras tasya cikitsite kṣaṇe dāhaḥ kṣaṇe śītam ityādinā lakṣaṇam uktam // 7",
    "GS40caraka_u:2311": "na hi śyāvaraktakoṭhotpattyādi tatroktaṃ vātādijvare kvacid asti // 8",
    "GS40caraka_u:2312": "evaṃ rase'pi yatrāmrāte madhuratvaṃ prakṛtisamasamavetaṃ tatrāmrātaṃ madhuram etanmātram evoktaṃ tena madhurasāmānyaguṇāgataṃ tasya vātapittaharatvamapi labhyata eva // 9",
    "GS40caraka_u:2313": "yatra vārtāke kaṭutiktatvena vātakaratvaṃ prāptamapi ca vikṛtiviṣamasamavāyāttanna bhavati tatrācāryeṇa vārtākaṃ vātaghnam ityuktam eva // 10",
    "GS40caraka_u:2314": "evamityādi tattadudāharaṇaṃ śāstraprasṛtam anusaraṇīyam // 11",
    "GS40caraka_u:2315": "yattu prakṛtisamasamavāyakṛtarasadoṣaguṇadvārā prāptamapi dravyaguṇaṃ vikāralakṣaṇaṃ ca brūte tat prakarṣārthaṃ spaṣṭārthaṃ ceti jñeyam // 12]",
    "GS40caraka_u:2316": "tasmād rasaprabhāvataś ca dravyaprabhāvataś ca doṣaprabhāvataś ca vikāraprabhāvataś ca tattvamupadekṣyāmaḥ [{Āyurvedadīpikā}",
    "GS40caraka_u:2317": "upasaṃharati tasmād ityādi // 1",
    "GS40caraka_u:2318": "tattvamiti rasādiprabhāvatattvam // 2",
    "GS40caraka_u:2319_0": "yattu pūrvaṃ tatrādau rasadravyadoṣavikāraprabhāvān upadekṣyāmaḥ ityanena rasādiprabhāvavyākhyānapratijñānaṃ kṛtaṃ tattu",
    "GS40caraka_u:2319_1": "rasaprabhāvānumānenaiva dravyaprabhāvakathanāt tathā doṣaprabhāveṇa ca vikāraprabhāvakathanāc caritārthaṃ syāt // 3",
    "GS40caraka_u:2320_0": "iha tu vikṛtiviṣamasamavāyātmake dravye vikāre vā rasadoṣaprabhāvānumānena na dravyavikāraprabhāvānumānam astīti kṛtvā pṛthak",
    "GS40caraka_u:2320_1": "pṛthagrasādiprabhāvatattvābhidhānapratijñānam iti na paunaruktyam // 4",
    "GS40caraka_u:2321_0": "iha dravyāṇāṃ vīryaprabhāvavipākaprabhāvau ca dravyaprabhāve rasaprabhāve vāntarbhāvanīyau tatra yau rasānuguṇau vīryavipākaprabhāvau",
    "GS40caraka_u:2321_1": "tau rase yau tu rasakramoktavīryavipākaviparītau vīryavipākau tau dravyaprabhāve boddhavyau // 6",
    "GS40caraka_u:2322": "upadekṣyāma iti nikhilena tantreṇa rasādiprabhāvatattvaṃ pṛthag upadekṣyāma ityarthaḥ rasādiprabhāvaḥ prapañcena nikhile tantra eva vaktavyaḥ // 7]",
    "GS40caraka_u:2323": "tatraiṣa rasaprabhāva upadiṣṭo bhavati /",
    "GS40caraka_u:2324": "dravyaprabhāvaṃ punar upadekṣyāmaḥ /",
    "GS40caraka_u:2325": "tailasarpirmadhūni vātapittaśleṣmapraśamanārthāni dravyāṇi bhavanti //",
    "GS40caraka_u:2326": "[{Āyurvedadīpikā}",
    "GS40caraka_u:2327": "saṃkṣepābhidhānametadeveti darśayannāha tatraiṣa ityādi // 1",
    "GS40caraka_u:2328": "eṣa iti rasāḥ ṣaḍ ityādinā tattvamupadekṣyāmaḥ ityantena granthenokta ityarthaḥ // 2",
    "GS40caraka_u:2329": "upadiṣṭo bhavatīti saṃkṣepeṇa kathito bhavati // 3",
    "GS40caraka_u:2330": "anye tu tatraiṣa rasaprabhāva uddiṣṭo bhavati iti paṭhanti // 4",
    "GS40caraka_u:2331_0": "asmin pakṣe dravyadoṣavikāraprabhāvo 'pi 'tra uddiṣṭaḥ so 'pi rasadvārā tena rasasyaiva prapañcābhihitatvāt tasyaivābhidhānam",
    "GS40caraka_u:2331_1": "upasaṃharati na dravyādīnāmiti jñeyam dravyaprabhāvamityādau punariti sāmānyena",
    "GS40caraka_u:2332": "dravyaprabhāvakathanāt punaḥ śṛṅgagrāhikayā tailādidravyaprabhāvaṃ kathayiṣyāma ityarthaḥ praśamanārthānīti praśamanaprayojanāni // 6]",
    "GS40caraka_u:2333_0": "tatra tailaṃ snehauṣṇyagauravopapannatvād vātaṃ jayati satatamabhyasyamānaṃ vāto hi raukṣyaśaityalāghavopapanno viruddhaguṇo",
    "GS40caraka_u:2333_1": "bhavati viruddhaguṇasaṃnipāte hi bhūyasālpam avajīyate tasmāttailaṃ vātaṃ jayati satatam abhyasyamānam /",
    "GS40caraka_u:2334": "sarpiḥ khalvevameva pittaṃ jayati mādhuryācchaityānmandatvācca pittaṃ hy amadhuram uṣṇaṃ tīkṣṇaṃ ca /",
    "GS40caraka_u:2335": "madhu ca śleṣmāṇaṃ jayati raukṣyāt taikṣṇyāt kaṣāyatvāc ca śleṣmā hi snigdho mando madhuraśca",
    "GS40caraka_u:2336": "yac cānyadapi kiṃcid dravyamevaṃ vātapittakaphebhyo guṇato viparītaṃ syāt tac caitāñjayaty abhyasyamānam // Car_3,1.14",
    "GS40caraka_u:2337": "[{Āyurvedadīpikā}",
    "GS40caraka_u:2338": "satatam abhyasyamānamiti avicchedenopayujyamānam // 1",
    "GS40caraka_u:2339": "viruddhaguṇa iti tailaguṇebhyo viparītaguṇaḥ // 2",
    "GS40caraka_u:2340": "viruddhaguṇasaṃnipāte iti viruddhaguṇayor melake // 3",
    "GS40caraka_u:2341": "nanu viruddhaguṇayor madhye bhūyasālpaṃ jīyate tat kathaṃ tailaṃ vātaṃ jayati na hy asya vātaṃ prati bhūyastvaṃ yuktamityāha satatam abhyasyamānam iti // 4",
    "GS40caraka_u:2342": "satatopayogena hi tailaṃ vātād adhikaṃ bhavati tena vātaṃ jayatītyarthaḥ",
    "GS40caraka_u:2343": "sarpiḥ khalvevameveti sarpirapi satatam abhyasyamānam ityarthaḥ // 6",
    "GS40caraka_u:2344": "amadhuramiti raukṣyalāghavāvṛṣyatvādinā madhuraviparītaṃ kaṭurasam ityarthaḥ // 7",
    "GS40caraka_u:2345": "iha ca prabhāvaśabdena sāmānyena dravyaśaktir ucyate nācintyaśaktiḥ tena tailādīnāṃ snehauṣṇyādiguṇādapi vātādiśamanaṃ dravyaprabhāvādeva bhavati // 8",
    "GS40caraka_u:2346": "sarpiṣi ca yadyapi madhuro rasaḥ pittapraśame vyāpriyate tathāpi mādhuryaśaityamandatvaiḥ pittaśamanaṃ sarpiḥkāryameva tena dravyaprabhāva eva vācyaḥ // 9",
    "GS40caraka_u:2347": "yadā tu rasadvārā kāryaṃ dravyasya cintyate tadā rasaprabhāva iti vyapadeśo bhavati // 10",
    "GS40caraka_u:2348": "evaṃ kaṣāyānurase madhuni ca samādhānaṃ vācyam // 11",
    "GS40caraka_u:2349_0": "anye tu bruvate yattailādīnāṃ vātādiśamanatvaṃ pratyacintya eva prabhāvo 'yamucyate tatra ca tailavātayor viruddhaguṇayor",
    "GS40caraka_u:2349_1": "melake tailameva vātaṃ jayati na tu vātas tailam iti tailasyācintyaprabhāvaḥ evaṃ sarpirmadhunor api pittaśleṣmaharaṇe prabhāvājjñeye //",
    "GS40caraka_u:2349_2": "12",
    "GS40caraka_u:2350_0": "etaccānye necchanti yatas tailādīnāṃ satatam abhyasyamānamiti padenādhikyameva vātādijayakāraṇamuktaṃ tathā yaccānyad api",
    "GS40caraka_u:2350_1": "kiṃcid dravyam ityādigranthena dravyācintyaprabhāvaṃ parityajya sāmānyena guṇavaiparītyam evābhyāsād vātādijayahetur ucyate //",
    "GS40caraka_u:2350_2": "13]",
    "GS40caraka_u:2351": "atha khalu trīṇi dravyāṇi nātyupayuñjītādhikam anyebhyo dravyebhyaḥ tadyathāpippalī kṣāraḥ lavaṇamiti // Car_3,1.15",
    "GS40caraka_u:2352": "[{Āyurvedadīpikā}",
    "GS40caraka_u:2353": "abhyasyadravyaṃ prabhāvodāharaṇārtham abhidhāyānabhyasyān āha athetyādi //",
    "GS40caraka_u:2354": "adhikamanyebhya iti vacanādanyadapi citrakabhallātakādyevaṃjātīyaṃ nātyupayoktavyaṃ pippalyādidravyaṃ tv anyebhyo 'pyadhikam atyupayoge varjanīyamiti darśayati // 2]",
    "GS40caraka_u:2355_0": "pippalyo hi kaṭukāḥ satyo madhuravipākā gurvyo nātyarthaṃ snigdhoṣṇāḥ prakledinyo bheṣajābhimatāś ca tāḥ sadyaḥ śubhāśubhakāriṇyo",
    "GS40caraka_u:2355_1": "bhavanti āpātabhadrāḥ prayogasamasādguṇyāt doṣasaṃcayānubandhāḥ satatam upayujyamānā hi guruprakleditvācchleṣmāṇam utkleśayanti",
    "GS40caraka_u:2355_2": "auṣṇyāt pittaṃ na ca vātapraśamanāyopakalpante 'lpasnehoṣṇabhāvāt yogavāhinyastu khalu bhavanti tasmātpippalīr nātyupayuñjīta //",
    "GS40caraka_u:2355_3": "Car_3,1.16",
    "GS40caraka_u:2356": "[{Āyurvedadīpikā}",
    "GS40caraka_u:2357_0": "kaṭukāḥ satyo madhuravipākāḥ ityādi pippalīguṇakathanam anabhyāsaprayoge doṣavaiparītyena doṣapraśamanopadarśanārthaṃ tathā",
    "GS40caraka_u:2357_1": "atyabhyāse guruprakleditvācchleṣmāṇam utkleśayanti ityādigranthavaktavyadoṣakaraṇayogyatopadarśanārthaṃ ca // 1",
    "GS40caraka_u:2358": "bheṣajābhimatāśca sadya iti chedaḥ // 2",
    "GS40caraka_u:2359": "sadya iti anabhyāse // 3",
    "GS40caraka_u:2360": "śubhāśubhakāriṇyo bhavantīti sadyaḥ śubhakāriṇyaḥ atyabhyāsaprayoge tv aśubhakāriṇyaḥ // 4",
    "GS40caraka_u:2361": "etadeva śubhāśubhakāritvaṃ darśayaty āpātabhadrā ityādinā // 5",
    "GS40caraka_u:2362": "prayogasamasādguṇyād iti samasya prayogasya sadguṇatvāt same 'lpakāle",
    "GS40caraka_u:2363": "alpamātre ca pippalyādiprayoge sadguṇā bhavantītyarthaḥ // 6",
    "GS40caraka_u:2364": "doṣasaṃcayānubandho 'tyupayogo yāsāṃ tā doṣasaṃcayānubandhāḥ // 7",
    "GS40caraka_u:2365": "etadeva doṣasaṃcayānubandhatvaṃ vivṛṇoti satatam ityādi // 8",
    "GS40caraka_u:2366": "pippalīdharmakathanaprastāvād guṇāntaram āha yogavāhinyas tv ityādi // 9",
    "GS40caraka_u:2367": "yogavāhitvena kaṭukānāmapi pippalīnāṃ vṛṣyaprayogeṣu yogaḥ tathā jvaragulmakuṣṭhaharādiprayogeṣu jvarādīn hanti pippalī // 10",
    "GS40caraka_u:2368": "ayaṃ ca pippalyatiyoganiṣedho'pavādaṃ parityajya jñeyaḥ // 11",
    "GS40caraka_u:2369": "tena pippalīrasāyanaprayogas tathā gulmādiṣu ca pippalīvardhamānakaprayogo na virodham āvahati ukte hi viṣaye yathoktavidhānena nirdoṣā eva pippalya iti ṛṣivacanād unnīyate /",
    "GS40caraka_u:2370": "anye tu annasaṃskaraṇe pippalyādīnām atiprayogo na tu svātantryeṇeti bruvate /",
    "GS40caraka_u:2371": "satatamupayujyamānā iti atimātratvena tathā satataprayogeṇa ceti jñeyam //",
    "GS40caraka_u:2372": "kṣāraḥ punar auṣṇyataikṣṇyalāghavopapannaḥ kledayatyādau paścādviśoṣayati sa pacanadahanabhedanārtham upayujyate so 'tiprayujyamānaḥ",
    "GS40caraka_u:2373": "keśākṣihṛdayapuṃstvopaghātakaraḥ saṃpadyate /",
    "GS40caraka_u:2374_0": "ye hy enaṃ grāmanagaranigamajanapadāḥ satatam upayuñjate ta āndhyaṣāṇḍhyakhālityapālityabhājo hṛdayāpakartinaśca bhavanti",
    "GS40caraka_u:2374_1": "tadyathā prācyāś cīnāśca tasmātkṣāraṃ nātyupayuñjīta // Car_3,1.17",
    "GS40caraka_u:2375": "[{Āyurvedadīpikā}",
    "GS40caraka_u:2376": "hṛdayāpakartina iti hṛdayaparikartanarūpavedanāyuktāḥ // 1]",
    "GS40caraka_u:2377_0": "lavaṇaṃ punarauṣṇyataikṣṇyopapannam anatiguru anatisnigdham upakledi visraṃsanasamartham annadravyarucikaram āpātabhadraṃ",
    "GS40caraka_u:2377_1": "prayogasamasādguṇyāt doṣasaṃcayānubandhaṃ tad rocanapācanopakledanavisraṃsanārtham upayujyate /",
    "GS40caraka_u:2378": "tad atyartham upayujyamānaṃ glāniśaithilyadaurbalyābhinirvṛttikaraṃ śarīrasya bhavati /",
    "GS40caraka_u:2379": "ye hy enad grāmanagaranigamajanapadāḥ satatamupayuñjate te bhūyiṣṭhaṃ glāsnavaḥ śithilamāṃsaśoṇitā aparikleśasahāś ca bhavanti /",
    "GS40caraka_u:2380": "tadyathā vāhlīkasaurāṣṭrikasaindhavasauvīrakāḥ te hi payasāpi saha lavaṇam aśnanti /",
    "GS40caraka_u:2381": "ye 'pīha bhūmer atyūṣarā deśāsteṣvoṣadhivīrudvanaspativānaspatyā na",
    "GS40caraka_u:2382": "jāyante'lpatejaso vā bhavanti lavaṇopahatatvāt /",
    "GS40caraka_u:2383": "tasmāllavaṇaṃ nātyupayuñjīta /",
    "GS40caraka_u:2384": "ye hy atilavaṇasātmyāḥ puruṣāsteṣāmapi khālityapālityāni valayaścākāle bhavanti // Car_3,1.18",
    "GS40caraka_u:2385": "[{Āyurvedadīpikā}",
    "GS40caraka_u:2386": "glāniḥ māṃsāpacayo harṣakṣayo vā // 1",
    "GS40caraka_u:2387": "na kevalaṃ lavaṇātiyogaḥ śarīropaghātakaraḥ kiṃtu bhūmer apyupaghātakara ityāha ye 'pīhetyādi ūṣarā iti lavaṇapradhānāḥ // 3",
    "GS40caraka_u:2388": "lavaṇaṃ nātyupayuñjīteti nātimātraṃ lavaṇaṃ satatam upayuñjīta annadravyasaṃskārakaṃ tu stokamātram abhyāsenāpyupayojanīyam eva // 4",
    "GS40caraka_u:2389": "vāhlīkādivyatirikte 'pi deśe ye 'tilavaṇam aśnanti teṣāmapi doṣānāha ye hītyādi // 5",
    "GS40caraka_u:2390": "etena cānyatrāpi deśe 'timātralavaṇasātmyānāṃ lavaṇātyupayogakṛta eva śaithilyādidoṣa unnīyate na deśasvabhāvakṛtaḥ // 6]",
    "GS40caraka_u:2391": "tasmātteṣāṃ tatsātmyataḥ krameṇāpagamanaṃ śreyaḥ /",
    "GS40caraka_u:2392": "sātmyamapi hi krameṇopanivartyamānam adoṣam alpadoṣaṃ vā bhavati //",
    "GS40caraka_u:2393": "[{Āyurvedadīpikā}",
    "GS40caraka_u:2394": "teṣāmiti atikṣāralavaṇasātmyānām // 1",
    "GS40caraka_u:2395": "tatsātmyata iti atimātrakṣārād atimātralavaṇāc ca sātmyāt // 2",
    "GS40caraka_u:2396": "krameṇeti na vegān dhāraṇīyoktasātmyaparityāgakrameṇa // 3",
    "GS40caraka_u:2397": "iha ca sātmyaśabdenaukasātmyam abhipretam // 4",
    "GS40caraka_u:2398": "alpadoṣam adoṣaṃ veti pakṣadvaye 'tyarthasātmyam alpadoṣaṃ bhavati anyattvadoṣam iti vyavasthā sātmyaṃ nāma tad yad ātmanyupaśete sātmyārtho hy upaśayārthaḥ /",
    "GS40caraka_u:2399": "tattrividhaṃ pravarāvaramadhyavibhāgena saptavidhaṃ tu rasaikaikatvena sarvarasopayogācca",
    "GS40caraka_u:2400": "tatra sarvarasaṃ pravaram avaramekarasaṃ madhyaṃ tu pravarāvaramadhyastham",
    "GS40caraka_u:2401": "tatrāvaramadhyābhyāṃ sātmyābhyāṃ krameṇaiva pravaram upapādayet sātmyam /",
    "GS40caraka_u:2402": "sarvarasamapi ca sātmyam upapannaḥ prakṛtyādyupayoktraṣṭamāni sarvāṇyāhāravidhiviśeṣāyatanānyabhisamīkṣya hitam evānurudhyeta //",
    "GS40caraka_u:2403": "[{Āyurvedadīpikā}",
    "GS40caraka_u:2404": "sātmyaṃ nāmeti okasātmyaṃ nāmetyarthaḥ // 1",
    "GS40caraka_u:2405": "okāditi abhyāsāt // 2",
    "GS40caraka_u:2406": "upaśayārtha iti upaśayaśabdābhidheya ityarthaḥ // 3",
    "GS40caraka_u:2407": "taditi okasātmyam // 4",
    "GS40caraka_u:2408": "trividhamiti pravarāvaramadhyabhedena // 5",
    "GS40caraka_u:2409": "saptavidhaṃ tu ekaikarasena ṣaṭ saṃsṛṣṭarasopayogāccaikam evaṃ saptavidham",
    "GS40caraka_u:2410": "saṃsṛṣṭaśabdena dvirasādayaḥ ṣaḍrasaparyantā gṛhyante // 7",
    "GS40caraka_u:2411": "pravarāvaramadhyastham iti dvirasādipañcarasaparyantam // 8",
    "GS40caraka_u:2412": "avaramadhyamābhyāṃ lakṣitaḥ puruṣaḥ // 9",
    "GS40caraka_u:2413": "pravaramiti sarvarasam // 10",
    "GS40caraka_u:2414": "sātmyamupapādayet abhyased ityarthaḥ // 11",
    "GS40caraka_u:2415": "krameṇeti yathoktābhyāsakrameṇa // 12",
    "GS40caraka_u:2416": "upapāditasarvarasasātmyenāpi cāhāraḥ praśastaprakṛtyādisampanna eva kartavya ityāha sarvarasam ityādi // 13",
    "GS40caraka_u:2417": "abhisamīkṣyeti hitāhitatvena vicārya // 14",
    "GS40caraka_u:2418": "hitameveti padena yadeva prakṛtyādinā hitaṃ tad evānurudhyeta sevetetyarthaḥ // 15]",
    "GS40caraka_u:2419": "tatra khalvimānyaṣṭāv āhāravidhiviśeṣāyatanāni bhavanti tadyathā prakṛtikaraṇasaṃyogarāśideśakālopayogasaṃsthopayoktraṣṭamāni bhavanti //",
    "GS40caraka_u:2420": "[{Āyurvedadīpikā}",
    "GS40caraka_u:2421": "āhārasya vidhiḥ prakāro vidhānaṃ vā ityāhāravidhiḥ tasya viśeṣo hitatvamahitatvaṃ ca tasyāyatanāni hetūn ity āhāravidhiviśeṣāyatanāni // 1",
    "GS40caraka_u:2422": "āhāraprakārasya hitatvamahitatvaṃ ca prakṛtyādihetukam ityarthaḥ // 2",
    "GS40caraka_u:2423": "upayoktā aṣṭamo yeṣāṃ tānyupayoktraṣṭamāni // 3]",
    "GS40caraka_u:2424": "tatra prakṛtir ucyate svabhāvo yaḥ sa punarāhārauṣadhadravyāṇāṃ svābhāviko gurvādiguṇayogaḥ tadyathā maṣamudgayoḥ śūkaraiṇayośca /",
    "GS40caraka_u:2425": "[{Āyurvedadīpikā}",
    "GS40caraka_u:2426": "uktāni prakṛtyādinā vibhajate tatretyādinā // 1",
    "GS40caraka_u:2427": "svābhāvika iti saṃskārādyakṛtaḥ // 2",
    "GS40caraka_u:2428": "māṣamudgayor iti prakṛtyā māṣe gurutvaṃ mudge ca laghutvaṃ śūkare gurutvam eṇe ca laghutvam karaṇaṃ punaḥ svābhāvikānāṃ dravyāṇām abhisaṃskāraḥ /",
    "GS40caraka_u:2429": "saṃskāro hi guṇāntarādhānam ucyate /",
    "GS40caraka_u:2430": "te guṇās toyāgnisaṃnikarṣaśaucamanthanadeśakālavāsanabhāvanādibhiḥ kālaprakarṣabhājanādibhiś cādhīyante /",
    "GS40caraka_u:2431": "[{Āyurvedadīpikā}",
    "GS40caraka_u:2432": "dravyāṇām iti vaktavye svābhāvikānām iti yat karoti tenotpattikāle janakabhūtaiḥ svaguṇāropaṇaṃ saṃskārastūtpannasyaiva toyādinā guṇāntarādhānamiti darśayati // 1",
    "GS40caraka_u:2433": "tacca prākṛtaguṇopamardenaiva kriyate yathā toyāgnisaṃnikarṣaśaucais taṇḍulasthaṃ gauravam upahatya lāghavam anne kriyate // 2",
    "GS40caraka_u:2434": "yaduktaṃ sudhautaḥ prasrutaḥ svinnaḥ saṃtaptaś caudano laghuḥ // 3",
    "GS40caraka_u:2435": "tathā raktaśālyāderlaghor apyagnisaṃyogādinā lāghavaṃ vardhate // 4",
    "GS40caraka_u:2436": "manthanādguṇādhānaṃ yathā śothakṛd dadhi śothaghnaṃ sasnehamapi manthanāt iti // 5",
    "GS40caraka_u:2437": "deśena yathā bhasmarāśer adhaḥ sthāpayet ityādau // 6",
    "GS40caraka_u:2438": "vāsanena guṇādhānaṃ yathāpām utpalādivāsanena sugandhānukaraṇam // 7",
    "GS40caraka_u:2439": "bhāvanayā ca svarasādikṛtayā sthitasyaivāmalakāder guṇasyotkarṣo bhavati",
    "GS40caraka_u:2440": "kālaprakarṣādyathā pakṣājjātarasaṃ pibed ityādi // 9",
    "GS40caraka_u:2441": "bhājanena yathā traiphalenāyasīṃ pātrīṃ kalkenālepayet ityādau // 10",
    "GS40caraka_u:2442": "ādigrahaṇāt peṣaṇābhimantraṇādi gṛhyate // 11",
    "GS40caraka_u:2443_0": "nanu saṃskārādheyena guṇena kathaṃ svābhāvikaguṇanāśaḥ kriyate yataḥ svabhāvo niṣpratikriyaḥ ityuktaṃ yadi hi saṃskāreṇa",
    "GS40caraka_u:2443_1": "svābhāvikagurutvaṃ pratikriyate tadā svabhāvo niṣpratikriyaḥ iti kathaṃ brūmaḥ svabhāvo niṣpratikriyaḥ iti svabhāvo bhāvānām",
    "GS40caraka_u:2443_2": "utpattau nānyathā kriyate // tena jātipratibaddhaṃ māṣādīnāṃ gurutvaṃ na tajjātau sphoṭayituṃ pāryate saṃskāreṇa tu tadanyathākaraṇamanumatameva",
    "GS40caraka_u:2443_3": "dṛṣṭatvāt // 13",
    "GS40caraka_u:2444": "kaścit tu guṇo dravyāṇāṃ saṃskārādināpi nānyathā kriyate yathā vahner auṣṇyaṃ vāyoścalatvaṃ tailasya sneha ityādi // 14",
    "GS40caraka_u:2445": "ete hi yāvaddravyabhāvina eva guṇāḥ // 15",
    "GS40caraka_u:2446": "gauravādayastu purāṇadhānyādiṣvapyapagamadarśanān na yāvaddravyabhāvinaḥ",
    "GS40caraka_u:2447": "uktaṃ hi guṇo dravyavināśād vā vināśam upagacchati // 17",
    "GS40caraka_u:2448": "guṇāntaropadhānād vā iti // 18",
    "GS40caraka_u:2449_0": "yatra tu saṃskāreṇa vrīherlājalakṣaṇaṃ dravyāntarameva janyate tatra guṇāntarotpādaḥ suṣṭhveva saṃyogaḥ punar dvayor bahūnāṃ",
    "GS40caraka_u:2449_1": "vā dravyāṇāṃ saṃhatībhāvaḥ sa viśeṣamārabhate yaṃ punar naikaikaśo dravyāṇyārabhante tad yathā madhusarpiṣoḥ madhumatsyapayasāṃ",
    "GS40caraka_u:2449_2": "ca saṃyogaḥ /",
    "GS40caraka_u:2450": "[{Āyurvedadīpikā}",
    "GS40caraka_u:2451": "saṃyogam āha saṃyogas tv ityādi // 1",
    "GS40caraka_u:2452": "sa viśeṣamārabhata iti saṃyujyamānadravyaikadeśe 'dṛṣṭaṃ kāryam ārabhata ityarthaḥ // 2",
    "GS40caraka_u:2453": "yaṃ naikaikaśa iti yaṃ viśeṣaṃ pratyekasaṃyujyamānāni dravyāṇi nārabhanta ityarthaḥ // 3",
    "GS40caraka_u:2454": "madhusarpiṣī hi pratyekamamārake milite tu mārake bhavataḥ kṣīramatsyādisaṃyogaśca kuṣṭhādikaro bhavati // 4",
    "GS40caraka_u:2455": "saṃyogas tv iha prādhānyenaivopalabhyamānadravyamelako vivakṣitas tena bhāvanādiṣvapi yadyapi saṃyogo 'sti tathāpi tatra bhāvanādravyāṇāṃ",
    "GS40caraka_u:2456": "prādhānyenānupalabdher na saṃyogena grahaṇam // 5]",
    "GS40caraka_u:2457": "rāśistu sarvagrahaparigrahau mātrāmātraphalaviniścayārthaḥ /",
    "GS40caraka_u:2458": "tatra sarvasyāhārasya pramāṇagrahaṇam ekapiṇḍena sarvagrahaḥ parigrahaḥ punaḥ pramāṇagrahaṇam ekaikaśyenāhāradravyāṇām /",
    "GS40caraka_u:2459": "sarvasya hi grahaḥ sarvagrahaḥ sarvataśca grahaḥ parigraha ucyate /",
    "GS40caraka_u:2460": "[{Āyurvedadīpikā}",
    "GS40caraka_u:2461": "rāśiḥ pramāṇam // 1",
    "GS40caraka_u:2462": "mātrāmātraphalaviniścayārtha iti mātrāvadāhārauṣadhasya ca yat phalaṃ śubham amātrasya hīnasyātiriktasya vā yat phalam aśubham // 2",
    "GS40caraka_u:2463": "yaduktaṃ tasya jñānārtham ucitapramāṇam anucitapramāṇaṃ ca rāśisaṃjñaṃ bhavati // 3",
    "GS40caraka_u:2464": "sarvagrahaṃ vivṛṇoti tatretyādi // 4",
    "GS40caraka_u:2465": "sarvasyeti miśrīkṛtasyānnamāṃsasūpāder ekapiṇḍena mānam // 5",
    "GS40caraka_u:2466": "parigrahaṃ vivṛṇoti parigrahaḥ punar ityādi // 6",
    "GS40caraka_u:2467_0": "ekaikaśyeneti annasya kuḍavaḥ sūpasya palaṃ māṃsasya dvipalamityādyavayavamānapūrvakaṃ samudāyamānam sarvagrahe pratyavayavamānaniyamo",
    "GS40caraka_u:2467_1": "nāsti tena yena kenacid āhāreṇa pratyekamaniyatamānena sampūrṇāhāramātrāniyamanaṃ sarvagrahaḥ // 8",
    "GS40caraka_u:2468": "etadeva śabdavyutpattyā darśayati sarvasya hītyādi // 9",
    "GS40caraka_u:2469": "sarvata iti pratyekāvayavata ityarthaḥ // 10]",
    "GS40caraka_u:2470": "deśaḥ punaḥ sthānaṃ sa dravyāṇāmutpattipracārau deśasātmyaṃ cācaṣṭe /",
    "GS40caraka_u:2471": "[{Āyurvedadīpikā}",
    "GS40caraka_u:2472": "deśaṃ vibhajate deśa ityādi // 1",
    "GS40caraka_u:2473": "sthānagrahaṇenāhāradravyasya tathā bhoktuśca sthānaṃ darśayati // 2",
    "GS40caraka_u:2474": "ācaṣṭa iti dravyasyotpattipracārādikṛtaguṇajñānahetur bhavati // 3",
    "GS40caraka_u:2475": "tatrotpattyā himavati jātaṃ guṇavadbhavati marau jātaṃ laghu bhavati ityādi // 4",
    "GS40caraka_u:2476": "pracāreṇa laghu bhakṣyāṇāṃ prāṇināṃ tathā dhanvapracāriṇāṃ bahukriyāṇāṃ ca lāghavaṃ viparyaye ca gauravaṃ gṛhyate // 5",
    "GS40caraka_u:2477": "deśasāmyena ca deśaviparītaguṇaṃ sātmyaṃ gṛhyate yathānūpe uṣṇarūkṣādi dhanvani ca śītasnigdhādi okasātmyaṃ tu upayoktṛgrahaṇena gṛhītam // 7]",
    "GS40caraka_u:2478": "kālo hi nityagaś cāvasthikaśca tatrāvasthiko vikāramapekṣate nityagastu ṛtusātmyāpekṣaḥ /",
    "GS40caraka_u:2479": "[{Āyurvedadīpikā}",
    "GS40caraka_u:2480": "nityaga iti ahorātrādirūpaḥ // 1",
    "GS40caraka_u:2481": "āvasthika iti rogitvabālyādyavasthāviśeṣita ityarthaḥ // 2",
    "GS40caraka_u:2482": "vikāramapekṣata iti bālyādikṛtaṃ tu śleṣmavikāraṃ jvarādikaṃ cāhāraniyamārthamapekṣata ityarthaḥ ṛtusātmyaṃ hi ṛtumapekṣata iti ṛtusātmyāpekṣaḥ // 4]",
    "GS40caraka_u:2483": "upayogasaṃsthā yoganiyamaḥ sa jīrṇalakṣaṇāpekṣaḥ /",
    "GS40caraka_u:2484": "[{Āyurvedadīpikā}",
    "GS40caraka_u:2485_0": "evamāhāropayogaḥ kartavya evaṃ na kartavya ityupayoganiyamaḥ sa jīrṇalakṣaṇāpekṣa iti prādhānyenoktaḥ teneha ajalpann ahasan",
    "GS40caraka_u:2485_1": "nātidrutaṃ nātivilambitam ityādyupayoganiyamamapyapekṣata eva ajīrṇabhojane tu mahāṃstridoṣakopalakṣaṇo doṣo bhavatītyayam",
    "GS40caraka_u:2485_2": "evodāhṛtaḥ // 2]",
    "GS40caraka_u:2486": "upayoktā punaryastamāhāramupayuṅkte yadāyattam okasātmyam /",
    "GS40caraka_u:2487": "ityaṣṭāv āhāravidhiviśeṣāyatanāni vyākhyātāni bhavanti // Car_3,1.22",
    "GS40caraka_u:2488": "[{Āyurvedadīpikā}",
    "GS40caraka_u:2489": "yadāyattam okasātmyam iti bhoktṛpuruṣāpekṣaṃ hy abhyāsasātmyaṃ bhavati kasyaciddhi kiṃcid evābhyāsāt pathyamapathyaṃ vā sātmyaṃ bhavati // 1]",
    "GS40caraka_u:2490_0": "eṣāṃ viśeṣāḥ śubhāśubhaphalāḥ parasparopakārakā bhavanti tān bubhutseta buddhvā ca hitepsureva syāt na ca mohāt pramādādvā",
    "GS40caraka_u:2490_1": "priyam ahitam asukhodarkam upasevyam āhārajātam anyadvā kiṃcit [{Āyurvedadīpikā}",
    "GS40caraka_u:2491": "eṣāmityādau śubhaphalā viśeṣā aśubhaphalāśca parasparopakārakā bhavantīti jñeyam // 1",
    "GS40caraka_u:2492": "tatra prakṛtyā lāghavādiḥ śubhaphalaḥ gurvādiś cāśubhaphalaḥ // 2",
    "GS40caraka_u:2493": "karaṇādyādheyo'pi viśeṣaḥ śāstroktaḥ śubhaḥ niṣiddhastvaśubhaḥ // 3",
    "GS40caraka_u:2494": "deśāsātmyaṃ ninditadeśabhavatvādi ca dravyasyāśubhaphalam // 4",
    "GS40caraka_u:2495": "evaṃ kālāsātmyamaśubhaphalaṃ cājīrṇabhojanādi tathā okāsātmyaṃ cāśubhamaśubhaphalamiti jñeyaṃ viparītaṃ tu śubhaphalam // 5",
    "GS40caraka_u:2496": "mohāditi ajñānāt pramādāditi jñātvāpi rāgād ityarthaḥ // 6",
    "GS40caraka_u:2497": "priyamiti tadātvamātrapriyam // 7",
    "GS40caraka_u:2498": "ahitamityasya vivaraṇamasukhodarkam iti // 8",
    "GS40caraka_u:2499": "asukhaṃ duḥkharūpam udarka uttarakālīnaṃ phalaṃ yasya sa tathā // 9",
    "GS40caraka_u:2500": "anyadveti bheṣajavihārādi // 10]",
    "GS40caraka_u:2501_0": "tatredamāhāravidhividhānamarogāṇāmāturāṇāṃ cāpi keṣāṃcit kāle prakṛtyaiva hitatamaṃ bhuñjānānāṃ bhavati uṣṇaṃ snigdhaṃ mātrāvat",
    "GS40caraka_u:2501_1": "jīrṇe vīryāviruddham iṣṭe deśe iṣṭasarvopakaraṇaṃ nātidrutaṃ nātivilambitam ajalpan ahasan tanmanā bhuñjīta ātmānamabhisamīkṣya",
    "GS40caraka_u:2501_2": "samyak // Car_3,1.24",
    "GS40caraka_u:2502": "[{Āyurvedadīpikā}",
    "GS40caraka_u:2503": "tatretyādau idamiti vakṣyamāṇam // 1",
    "GS40caraka_u:2504": "āhāravidhir vidhīyate yenoṣṇasnigdhādinā vakṣyamāṇena tadāhāravidhividhānam // 2",
    "GS40caraka_u:2505": "āturāṇāṃ ca keṣāṃciditi padena raktapittināṃ śītameva kapharogiṇāṃ rūkṣameva hitamityādiviparyayaṃ darśayati // 3",
    "GS40caraka_u:2506": "keṣāṃcidbhuñjānānām idam āhāravidhividhānaṃ hitatamaṃ bhavatīti yojanā //",
    "GS40caraka_u:2507_0": "prakṛtyaiveti svabhāvenaiva hitatamaṃ hitatamam ityuktaṃ tena yat prakṛtyā hitaṃ tat kadācideva kaṃcideva puruṣam āsādyāhitaṃ",
    "GS40caraka_u:2507_1": "bhavati tacca kādācitkatvād anādṛtaṃ tena prāyikatvādenaṃ hitatamaṃ vakṣyāma iti bhāvaḥ // 5",
    "GS40caraka_u:2508": "uṣṇamityādau samyagiti chedaḥ // 6]",
    "GS40caraka_u:2509_0": "tasya sādguṇyam upadekṣyāma uṣṇam aśnīyād uṣṇaṃ hi bhujyamānaṃ svadate bhuktaṃ cāgnim audaryam udīrayati kṣipraṃ jarāṃ gacchati",
    "GS40caraka_u:2509_1": "vātam anulomayati śleṣmāṇaṃ ca parihrāsayati tasmāduṣṇam aśnīyāt /",
    "GS40caraka_u:2510_0": "snigdhamaśnīyāt snigdhaṃ hi bhujyamānaṃ svadate bhuktaṃ cānudīrṇam agnim udīrayati kṣipraṃ jarāṃ gacchati vātamanulomayati",
    "GS40caraka_u:2510_1": "śarīramupacinoti dṛḍhīkarotīndriyāṇi balābhivṛddhim upajanayati varṇaprasādaṃ cābhinirvartayati tasmāt snigdhamaśnīyāt /",
    "GS40caraka_u:2511": "[{Āyurvedadīpikā}",
    "GS40caraka_u:2512": "tasyeti uṣṇādiguṇayuktasyānnasya // 1",
    "GS40caraka_u:2513": "sādguṇyamiti praśastaguṇayogitām // 2",
    "GS40caraka_u:2514": "parihrāsayatīti bhinnasaṃghātaṃ karoti // 3]",
    "GS40caraka_u:2515_0": "mātrāvadaśnīyāt mātrāvaddhi bhuktaṃ vātapittakaphān apīḍayad āyur eva vivardhayati kevalaṃ sukhaṃ gudam anuparyeti na coṣmāṇamupahanti",
    "GS40caraka_u:2515_1": "avyathaṃ ca paripākameti tasmānmātrāvad aśnīyāt [{Āyurvedadīpikā}",
    "GS40caraka_u:2516": "mātrāvaditi praśaṃsāyāṃ matup tena praśastamātram ityarthaḥ // 1",
    "GS40caraka_u:2517": "apīḍayaditi anatimātratvena svasthānasthitaṃ sadvātādīn sthānāpīḍanād aprakopayat // 2",
    "GS40caraka_u:2518": "gudam anuparyetīti pariṇataṃ sadanurūpatayā niḥsaratītyarthaḥ // 3",
    "GS40caraka_u:2519": "ūṣmāṇaṃ vahnim // 4]",
    "GS40caraka_u:2520": "jīrṇe 'śnīyāt ajīrṇe hi bhuñjānasyābhyavahṛtam āhārajātaṃ pūrvasyāhārasya rasam apariṇatam uttareṇāhārarasenopasṛjat sarvān doṣān prakopayatyāśu",
    "GS40caraka_u:2521_0": "jīrṇe tu bhuñjānasya svasthānastheṣu doṣeṣvagnau codīrṇe jātāyāṃ ca bubhukṣāyāṃ vivṛteṣu ca srotasāṃ mukheṣu viśuddhe codgāre",
    "GS40caraka_u:2521_1": "hṛdaye viśuddhe vātānulomye visṛṣṭeṣu ca vātamūtrapurīṣavegeṣvabhyavahṛtam āhārajātaṃ sarvaśarīradhātūn apradūṣayad āyur",
    "GS40caraka_u:2521_2": "evābhivardhayati kevalaṃ tasmājjīrṇe",
    "GS40caraka_u:2522": "'śnīyāt /",
    "GS40caraka_u:2523": "[{Āyurvedadīpikā}",
    "GS40caraka_u:2524": "pūrvasyeti dināntarakṛtasya // 1",
    "GS40caraka_u:2525": "apariṇatam iti asamyagjātam // 2",
    "GS40caraka_u:2526": "āhāraraseneti āhārapariṇāmagatena madhurādinā kiṃvā āhārajena rasena // 3",
    "GS40caraka_u:2527": "svasthānastheṣu doṣeṣvityādi jīrṇāhārasya lakṣaṇam // 4]",
    "GS40caraka_u:2528": "vīryāviruddham aśnīyāt aviruddhavīryam aśnan hi viruddhavīryāhārajairvikārair nopasṛjyate tasmād vīryāviruddham aśnīyāt /",
    "GS40caraka_u:2529": "[{Āyurvedadīpikā}",
    "GS40caraka_u:2530": "viruddhavīryāhārajair iti kuṣṭhāndhyavisarpādyair ātreyabhadrakāpyīyoktaiḥ",
    "GS40caraka_u:2531_0": "iṣṭe deśe iṣṭasarvopakaraṇaṃ cāśnīyāt iṣṭe hi deśe bhuñjāno nāniṣṭadeśajairmanovighātakarair bhāvair manovighātaṃ prāpnoti",
    "GS40caraka_u:2531_1": "tathaiveṣṭaiḥ sarvopakaraṇaiḥ tasmādiṣṭe deśe tatheṣṭasarvopakaraṇaṃ cāśnīyāt /",
    "GS40caraka_u:2532": "[{Āyurvedadīpikā}",
    "GS40caraka_u:2533": "manovighātakarairbhāvairiti trividhakukṣīye vakṣyamāṇaiḥ kāmādibhiś cittopatāpakaraiś cittavikārair ityarthaḥ // 1",
    "GS40caraka_u:2534": "tatheṣṭaiśca sarvopakaraṇair bhuñjāno manovighātaṃ na prāpnotīti yojanā aniṣṭabhojanāder manovighāto bhavati // 2]",
    "GS40caraka_u:2535": "nātidrutamaśnīyāt atidrutaṃ hi bhuñjānasyotsnehanamavasādanaṃ bhojanasyāpratiṣṭhānaṃ ca bhojyadoṣasādguṇyopalabdhiś ca na niyatā tasmānnātidrutam aśnīyāt /",
    "GS40caraka_u:2536": "[{Āyurvedadīpikā}",
    "GS40caraka_u:2537": "utsnehanam unmārgagamanam // 1",
    "GS40caraka_u:2538": "avasādanam avasādaḥ // 2",
    "GS40caraka_u:2539": "apratiṣṭhānaṃ hṛdayasthatvena koṣṭhāpraveśaḥ // 3",
    "GS40caraka_u:2540": "bhojyagatānāṃ doṣāṇāṃ keśādīnāṃ sādguṇyasya ca svādutvādeḥ upalabdhir na niyatā bhavati kadācidupalabhyate kadācin neti // 4",
    "GS40caraka_u:2541": "tatra doṣānupalabdhyā sadoṣasyaiva bhakṣaṇaṃ sādguṇyānupalabdhyā ca prītyabhāvaḥ // 5]",
    "GS40caraka_u:2542": "nātivilambitam aśnīyāt ativilambitaṃ hi bhuñjāno na tṛptim adhigacchati bahu bhuṅkte śītībhavaty āhārajātaṃ viṣamaṃ ca pacyate tasmānnātivilambitam aśnīyāt /",
    "GS40caraka_u:2543": "[{Āyurvedadīpikā}",
    "GS40caraka_u:2544": "viṣamaṃ ca pacyata iti cirakālabhojanenāgnisambandhasya vaiṣamyāditi bhāvaḥ // 1]",
    "GS40caraka_u:2545": "ajalpannahasan tanmanā jalpato hasato 'nyamanasa vā bhuñjānasya ta eva hi doṣā bhavanti ya evātidrutam aśnataḥ tasmād ajalpannahasaṃstanmanā bhuñjīta /",
    "GS40caraka_u:2546": "[{Āyurvedadīpikā}",
    "GS40caraka_u:2547": "ya evātidrutam aśnato doṣā iti utsnehanādayaḥ // 1]",
    "GS40caraka_u:2548": "ātmānam abhisamīkṣya bhuñjīta samyag idaṃ mamopaśete idaṃ nopaśeta ityevaṃ viditaṃ hy asyātmana ātmasātmyaṃ bhavati tasmādātmānamabhisamīkṣya bhuñjīta samyagiti // Car_3,1.25",
    "GS40caraka_u:2549": "[{Āyurvedadīpikā}",
    "GS40caraka_u:2550": "nopaśeta itītyatra itiśabdena sātmyāsātmyavidhānopadarśakena vicāraphalamokasātmyasevanaṃ darśayati // 1",
    "GS40caraka_u:2551": "ātmana iti padenātmanaivātmasātmyaṃ pratipuruṣaṃ jñāyate na śāstropadeśeneti darśayati //",
    "GS40caraka_u:2552": "rasān dravyāṇi doṣāṃśca vikārāṃśca prabhāvataḥ /",
    "GS40caraka_u:2553": "veda yo deśakālau ca śarīraṃ ca sa no bhiṣak // Car_3,1.26",
    "GS40caraka_u:2554": "[{Āyurvedadīpikā}",
    "GS40caraka_u:2555": "adhyāyoktarasaprabhāvādijñānaṃ stauti rasānityādi /",
    "GS40caraka_u:2556": "sa no bhiṣagiti no 'smākaṃ saṃmata ityarthaḥ // 1]",
    "GS40caraka_u:2557": "vimānārtho rasadravyadoṣarogāḥ prabhāvataḥ /",
    "GS40caraka_u:2558": "dravyāṇi nātisevyāni trividhaṃ sātmyameva ca // Car_3,1.27",
    "GS40caraka_u:2559": "āhārāyatanānyaṣṭau bhojyasādguṇyameva ca /",
    "GS40caraka_u:2560": "vimāne rasasaṃkhyāte sarvametatprakāśitam // Car_3,1.28",
    "GS40caraka_u:2561": "ityagniveśakṛte tantre carakapratisaṃskṛte vimānasthāne rasavimānaṃ nāma",
    "GS40caraka_u:2562": "prathamo'dhyāyaḥ // Car_3,1.29",
    "GS40caraka_u:2563": "[{Āyurvedadīpikā}",
    "GS40caraka_u:2564": "doṣavikārau ca yadyapi trividhakukṣīye prabhāvavistāreṇa vaktavyau tathāpīha saṃkṣepeṇoktāv eva tena doṣavikāraprabhāvāv apyuktāv iti yaducyate saṃgrahe tat sādhu // 1",
    "GS40caraka_u:2565": "tailādidravyatrayakathanaṃ ca dravyaprabhāvagṛhītamiti kṛtvā na pṛthak saṃgrahe paṭhitam //",
    "GS40caraka_u:2566": "Carakasaṃhitā, Śārīrasthāna, 1",
    "GS40caraka_u:2567": "athātaḥ katidhāpuruṣīyaṃ śārīraṃ vyākhyāsyāmaḥ // Car_5,1.1",
    "GS40caraka_u:2568": "iti ha smāha bhagavān ātreyaḥ // Car_5,1.2",
    "GS40caraka_u:2569": "katidhā puruṣo dhīman dhātubhedena bhidyate /",
    "GS40caraka_u:2570": "puruṣaḥ kāraṇaṃ kasmāt prabhavaḥ puruṣasya kaḥ // Car_5,1.3",
    "GS40caraka_u:2571": "kim ajño jñaḥ sa nityaḥ kiṃ kim anityo nidarśitaḥ /",
    "GS40caraka_u:2572": "prakṛtiḥ kā vikārāḥ ke kiṃ liṅgaṃ puruṣasya ca // Car_5,1.4",
    "GS40caraka_u:2573": "niṣkriyaṃ ca svatantraṃ ca vaśinaṃ sarvagaṃ vibhum /",
    "GS40caraka_u:2574": "vadanty ātmānam ātmajñāḥ kṣetrajñaṃ sākṣiṇaṃ tathā // Car_5,1.5",
    "GS40caraka_u:2575": "niṣkriyasya kriyā tasya bhagavan vidyate katham /",
    "GS40caraka_u:2576": "svatantraś ced aniṣṭāsu kathaṃ yoniṣu jāyate // Car_5,1.6",
    "GS40caraka_u:2577": "vaśī yady asukhaiḥ kasmād bhāvair ākramyate balāt /",
    "GS40caraka_u:2578": "sarvāḥ sarvagatatvāc ca vedanāḥ kiṃ na vetti saḥ // Car_5,1.7",
    "GS40caraka_u:2579": "na paśyati vibhuḥ kasmāc chailakuḍyatiraskṛtam /",
    "GS40caraka_u:2580": "kṣetrajñaḥ kṣetram athavā kiṃ pūrvam iti saṃśayaḥ // Car_5,1.8",
    "GS40caraka_u:2581": "jñeyaṃ kṣetraṃ vinā pūrvaṃ kṣetrajño hi na yujyate /",
    "GS40caraka_u:2582": "kṣetraṃ ca yadi pūrvaṃ syāt kṣetrajñaḥ syād aśāśvataḥ // Car_5,1.9",
    "GS40caraka_u:2583": "sākṣibhūtaś ca kasyāyaṃ kartā hy anyo na vidyate /",
    "GS40caraka_u:2584": "syāt kathaṃ cāvikārasya viśeṣo vedanākṛtaḥ // Car_5,1.10",
    "GS40caraka_u:2585": "atha cārtasya bhagavaṃs tisṛṇāṃ kāṃ cikitsati /",
    "GS40caraka_u:2586": "atītāṃ vedanāṃ vaidyo vartamānāṃ bhaviṣyatīm // Car_5,1.11",
    "GS40caraka_u:2587": "bhaviṣyantyā asaṃprāptir atītāyā anāgamaḥ /",
    "GS40caraka_u:2588": "sāṃpratikyā api sthānaṃ nāsty arteḥ saṃśayo hy ataḥ // Car_5,1.12",
    "GS40caraka_u:2589": "kāraṇaṃ vedanānāṃ kiṃ kim adhiṣṭhānam ucyate /",
    "GS40caraka_u:2590": "kva caitā vedanāḥ sarvā nivṛttiṃ yānty aśeṣataḥ // Car_5,1.13",
    "GS40caraka_u:2591": "sarvavit sarvasaṃnyāsī sarvasaṃyoganiḥsṛtaḥ /",
    "GS40caraka_u:2592": "ekaḥ praśānto bhūtātmā kair liṅgair upalabhyate // Car_5,1.14",
    "GS40caraka_u:2593": "ity agniveśasya vacaḥ śrutvā matimatāṃ varaḥ /",
    "GS40caraka_u:2594": "sarvaṃ yathāvat provāca praśāntātmā punarvasuḥ // Car_5,1.15",
    "GS40caraka_u:2595": "khādayaś cetanāṣaṣṭhā dhātavaḥ puruṣaḥ smṛtaḥ /",
    "GS40caraka_u:2596": "cetanādhātur apy ekaḥ smṛtaḥ puruṣasaṃjñakaḥ // Car_5,1.16",
    "GS40caraka_u:2597": "punaś ca dhātubhedena caturviṃśatikaḥ smṛtaḥ /",
    "GS40caraka_u:2598": "mano daśendriyāṇy arthāḥ prakṛtiś cāṣṭadhātukī // Car_5,1.17",
    "GS40caraka_u:2599": "lakṣaṇaṃ manaso jñānasyābhāvo bhāva eva ca /",
    "GS40caraka_u:2600": "sati hy ātmendriyārthānāṃ sannikarṣe na vartate // Car_5,1.18",
    "GS40caraka_u:2601": "vaivṛttyān manaso jñānaṃ sānnidhyāt tac ca vartate /",
    "GS40caraka_u:2602": "aṇutvam atha caikatvaṃ dvau guṇau manasaḥ smṛtau // Car_5,1.19",
    "GS40caraka_u:2603": "cintyaṃ vicāryam ūhyaṃ ca dhyeyaṃ saṃkalpyam eva ca /",
    "GS40caraka_u:2604": "yat kiṃcin manaso jñeyaṃ tat sarvaṃ hy arthasaṃjñakam // Car_5,1.20",
    "GS40caraka_u:2605": "indriyābhigrahaḥ karma manasaḥ svasya nigrahaḥ /",
    "GS40caraka_u:2606": "ūho vicāraś ca tataḥ paraṃ buddhiḥ pravartate // Car_5,1.21",
    "GS40caraka_u:2607": "[{Āyurvedadīpikā}",
    "GS40caraka_u:2608": "manoguṇamabhidhāya manoviṣayamāha cintyamityādi // 1",
    "GS40caraka_u:2609": "cintyaṃ kartavyatayā akartavyatayā vā yanmanasā cintyate // 2",
    "GS40caraka_u:2610": "vicāryam upapattyanupapattibhyāṃ yadvimṛśyate // 3",
    "GS40caraka_u:2611": "ūhyaṃ ca yat sambhāvanayā ūhyate evametadbhaviṣyati iti // 4",
    "GS40caraka_u:2612": "dhyeyaṃ bhāvanājñānaviṣayam // 5",
    "GS40caraka_u:2613": "saṃkalpyaṃ guṇavattayā doṣavattayā vāvadhāraṇāviṣayam // 6",
    "GS40caraka_u:2614": "yat kiṃcidityanena sukhādyanuktaviṣayāvarodhaḥ // 7",
    "GS40caraka_u:2615": "manaso jñeyamiti indriyanirapekṣamanogrāhyam // 8",
    "GS40caraka_u:2616": "ete ca mano'rthāḥ śabdādirūpā eva tena ṣaṣṭhārthakalpanayā na caturviṃśatisaṃkhyātirekaḥ sukhādayas tu śabdādivyatiriktā mano'rthā buddhibhedagrahaṇenaiva grāhyāḥ // 10",
    "GS40caraka_u:2617": "manoviṣayamabhidhāya manaḥkarmāha indriyetyādi // 11",
    "GS40caraka_u:2618_0": "indriyābhigrahaḥ indriyādhiṣṭhānaṃ manasaḥ karma tathā svasya nigraho manasaḥ karma mano hy aniṣṭaviṣayaprasṛtaṃ manasaiva",
    "GS40caraka_u:2618_1": "niyamyate manaśca guṇāntarayuktaṃ sadviṣayāntarān niyamayati ityāhureke // 12",
    "GS40caraka_u:2619": "yaduktam viṣayapravaṇaṃ cittaṃ dhṛtibhraṃśānna śakyate // 13",
    "GS40caraka_u:2620": "niyantum ahitād arthād dhṛtirhi niyamātmikā iti // 14",
    "GS40caraka_u:2621": "tena dhṛtyā kāraṇabhūtayā ātmānaṃ niyamayatīti na svātmani kriyāvirodhaḥ // 15",
    "GS40caraka_u:2622": "manaḥkarmāntaram āha ūho vicāraś ceti // 16",
    "GS40caraka_u:2623": "atroha ālocanajñānaṃ nirvikalpakam vicāro heyopādeyatayā vikalpanam // 17",
    "GS40caraka_u:2624": "caturvidhaṃ hi vikalpakāraṇaṃ sāṃkhyā manyante tatra bāhyam indriyarūpam ābhyantaraṃ tu mano'haṃkāro buddhiśceti tritayam // 18",
    "GS40caraka_u:2625": "tatrendriyāṇyālocayanti nirvikalpena gṛhṇantītyarthaḥ manastu saṃkalpayati heyopādeyatayā kalpayatītyarthaḥ ahaṃkāro 'bhimanyate",
    "GS40caraka_u:2626": "mamedamahamatrādhikṛta iti manyata ityarthaḥ buddhir adhyavasyati tyajāmyenaṃ doṣavantam upādadāmyenaṃ guṇavantam ityadhyavasāyaṃ karotītyarthaḥ // 19",
    "GS40caraka_u:2627": "ūhas tu yadyapi bāhyacakṣurādikarma tathāpi tatrāpi mano'dhiṣṭhānam astīti manaḥkarmatayoktaḥ vacanaṃ hi sāntaḥkaraṇā buddhiḥ sarvaṃ viṣayam avagāhate yasmāt // 21",
    "GS40caraka_u:2628": "tasmāt trividhaṃ karaṇaṃ dvāri dvārāṇi śeṣāṇi iti // 22",
    "GS40caraka_u:2629": "tataḥ paraṃ buddhiḥ pravartata iti ūhavicārānantaraṃ buddhir adhyavasāyaṃ karotītyarthaḥ //",
    "GS40caraka_u:2630": "ahaṃkāravyāpāraś cābhimananam ihānukto 'pi buddhivyāpāreṇaiva sūcito jñeyaḥ // 24",
    "GS40caraka_u:2631": "buddhirhi tyajāmyenamupādadāmīti vādhyavasāyaṃ kurvatī ahaṃkārābhimata eva viṣaye bhavati tena buddhivyāpāreṇaivāhaṃkāravyāpāro 'pi gṛhyate // 25",
    "GS40caraka_u:2632": "buddhau hi sarvakaraṇavyāpārārpaṇaṃ bhavati // 26",
    "GS40caraka_u:2633": "yaduktam ete pradīpakalpāḥ parasparavilakṣaṇā guṇaviśeṣāḥ /",
    "GS40caraka_u:2634": "kṛtsnaṃ puruṣasyārthaṃ prakāśya buddhau prayacchanti // 27]",
    "GS40caraka_u:2635": "indriyeṇendriyārtho hi samanaskena gṛhyate /",
    "GS40caraka_u:2636": "kalpyate manasā tūrdhvaṃ guṇato doṣato'thavā // Car_5,1.22",
    "GS40caraka_u:2637": "jāyate viṣaye tatra yā buddhirniścayātmikā /",
    "GS40caraka_u:2638": "vyavasyati tayā vaktuṃ kartuṃ vā buddhipūrvakam // Car_5,1.23",
    "GS40caraka_u:2639": "[{Āyurvedadīpikā}",
    "GS40caraka_u:2640": "etadevohavicārapūrvakatvaṃ buddher vivṛṇoti indriyeṇetyādi // 1",
    "GS40caraka_u:2641": "gṛhyate iti ūhamātreṇa nirvikalpena gṛhyate // 2",
    "GS40caraka_u:2642": "guṇata iti upādeyatayā // 3",
    "GS40caraka_u:2643": "doṣata iti heyatayā // 4",
    "GS40caraka_u:2644": "buddhyadhyavasāyaṃ vivṛṇoti jāyata ityādi // 5",
    "GS40caraka_u:2645": "viṣaye tatreti manasā kalpite viṣaye // 6",
    "GS40caraka_u:2646": "niścayātmiketi sthirasvarūpā adhyavasāyarūpetyarthaḥ // 7",
    "GS40caraka_u:2647": "vyavasyatīti anuṣṭhānaṃ karoti udyukto bhavatītyarthaḥ buddhyadhyavasitamarthaṃ vaktuṃ kartuṃ vānutiṣṭhatīti yāvat // 8",
    "GS40caraka_u:2648": "buddhipūrvakamityanena yadeva buddhipūrvakam anuṣṭhānaṃ tad evaivaṃvidhaṃ bhavati nonmattādyanuṣṭhānamiti darśayati // 9]",
    "GS40caraka_u:2649": "ekaikādhikayuktāni khādīnāmindriyāṇi tu /",
    "GS40caraka_u:2650": "pañca karmānumeyāni yebhyo buddhiḥ pravartate // Car_5,1.24",
    "GS40caraka_u:2651": "[{Āyurvedadīpikā}",
    "GS40caraka_u:2652": "mano'bhidhāyendriyāṇyabhidhatte tatrāpi jyāyastvād buddhīndriyāṇi prāgāha ekaiketyādi // 1",
    "GS40caraka_u:2653": "khādīnāṃ madhye ekaikenādhikena bhūtena yuktānīndriyāṇi pañca cakṣurādīni ekaikādhikapadena pañcāpi pāñcabhautikāni paraṃ cakṣuṣi",
    "GS40caraka_u:2654": "tejo'dhikamityādyuktaṃ sūcayati // 2",
    "GS40caraka_u:2655": "karmānumeyānīti kāryānumeyāni kāryaṃ cakṣurbuddhyādi // 3",
    "GS40caraka_u:2656": "yebhyo buddhiḥ pravartata iti yāni buddhīndriyāṇi tānīmāni pañceti darśayati // 4",
    "GS40caraka_u:2657_0": "yadyapi ca sāṃkhye āhaṃkārikāṇīndriyāṇi yaduktaṃ sāttvika ekādaśakaḥ pravartate vaikṛtād ahaṃkārād iti tathāpi matabhedādbhautikatvam",
    "GS40caraka_u:2657_1": "indriyāṇāṃ jñeyaṃ kiṃvā aupacārikam etadbhautikatvam indriyāṇāṃ jñeyam upacārabījaṃ ca yad guṇabhūyiṣṭhaṃ yad indriyaṃ gṛhṇāti",
    "GS40caraka_u:2657_2": "tattadbhūyiṣṭham ityucyate cakṣustejo gṛhṇāti tena taijasam ucyate ityādi jñeyam // 5]",
    "GS40caraka_u:2658": "hastau pādau gudopasthaṃ vāgindriyamathāpi ca /",
    "GS40caraka_u:2659": "karmendriyāṇi pañcaiva pādau gamanakarmaṇi // Car_5,1.25",
    "GS40caraka_u:2660": "pāyūpasthaṃ visargārthaṃ hastau grahaṇadhāraṇe /",
    "GS40caraka_u:2661": "jihvāvāgindriyaṃ vāk ca satyā jyotistamo'nṛtā // Car_5,1.26",
    "GS40caraka_u:2662": "[{Āyurvedadīpikā}",
    "GS40caraka_u:2663": "atha karmendriyāṇyāha hastāv ityādi // 1",
    "GS40caraka_u:2664": "hastāv ekaṃ pādau caikamindriyamekarūpakarmakartṛtayā // 2",
    "GS40caraka_u:2665": "gudopasthaṃ caikaikam // 3",
    "GS40caraka_u:2666": "vāca upādānahānārthaṃ bhedamāha vāk cetyādi // 4",
    "GS40caraka_u:2667": "jyotiriva jyotiḥ dharmakartṛtvenobhayalokaprakāśakāritvāt etadviparyayeṇa tamaḥ anṛtā // 5]",
    "GS40caraka_u:2668": "mahābhūtāni khaṃ vāyur agnir āpaḥ kṣitistathā /",
    "GS40caraka_u:2669": "śabdaḥ sparśaśca rūpaṃ ca raso gandhaśca tadguṇāḥ // Car_5,1.27",
    "GS40caraka_u:2670": "[{Āyurvedadīpikā}",
    "GS40caraka_u:2671": "sampratyuddeśakramānurodhādarthe 'bhidhātavye 'rthānāṃ",
    "GS40caraka_u:2672": "prakṛtigrahaṇagṛhītapañcabhūtaguṇatayā parādhīnatvād aṣṭadhātuprakṛtigṛhītāni bhūtānyeva tāvadāha mahābhūtānītyādi // 1",
    "GS40caraka_u:2673": "śabdādayo yathāsaṃkhyaṃ khādīnāṃ naisargikā guṇā jñeyāḥ // 2",
    "GS40caraka_u:2674": "yastu guṇotkarṣo 'bhidhātavyaḥ sa hi anupraviṣṭabhūtasambandhād eva // 3",
    "GS40caraka_u:2675": "tena pṛthivyāṃ caturbhūtapraveśāt pañcaguṇatvam evaṃ jalādāv api caturguṇatvādi jñeyam //",
    "GS40caraka_u:2676": "teṣāmekaguṇaḥ pūrvo guṇavṛddhiḥ pare pare /",
    "GS40caraka_u:2677": "pūrvaḥ pūrvaguṇaścaiva kramaśo guṇiṣu smṛtaḥ // Car_5,1.28",
    "GS40caraka_u:2678": "[{Āyurvedadīpikā}",
    "GS40caraka_u:2679": "naisargikaṃ guṇamabhidhāya bhūtāntarapraveśakṛtaṃ guṇam āha teṣām ityādi",
    "GS40caraka_u:2680": "ekaguṇaḥ pūrva iti pūrvo dhātuḥ kharūpaḥ śabdaikaguṇaḥ // 2",
    "GS40caraka_u:2681": "puṃliṅgatā ca khādīnāṃ dhāturūpatābuddhisthīkṛtatvāt uktaṃ hi khādayaś cetanāṣaṣṭhā dhātavaḥ iti // 3",
    "GS40caraka_u:2682": "yathā yathā ca paratvaṃ tathā tathā ca guṇavṛddhir yathāsaṃkhyam // 4",
    "GS40caraka_u:2683": "nanu etāvatā 'py ekaguṇatvadviguṇatvādi na niyamena jñāyate ko guṇaḥ kva bhūte ityāha pūrva ityādi // 5",
    "GS40caraka_u:2684": "guṇiṣu khādiṣu dhātuṣu pūrvo guṇaḥ krameṇa yathāsaṃkhyaṃ vartate na kevalaṃ pūrvaḥ kiṃtu pūrvasyāpi yo guṇaḥ sa ca pūrvaguṇa uttare bhūte vartate // 6",
    "GS40caraka_u:2685": "tena khe pūrve pūrvaḥ śabdaguṇo vartate vāyau tu sparśaḥ kramaprāptaḥ pūrvo bhavati pūrvaguṇaśca śabda iti dviguṇatvam evamagnyādau ca jñeyam //",
    "GS40caraka_u:2686_0": "gandhas tūttaraguṇāntarābhāvānna pūrvo bhavati tathāpi gandhaś ca tadguṇāḥ iti granthe tadguṇā itipadāpekṣayā gandhasya pūrvatvaṃ",
    "GS40caraka_u:2686_1": "kalpanīyaṃ kiṃvā pūrva iti chattriṇo gacchantīti nyāyenoktaṃ tenāpūrvo 'pi gandhaḥ kramāgataḥ pṛthivyāṃ jñeyaḥ // 8]",
    "GS40caraka_u:2687": "kharadravacaloṣṇatvaṃ bhūjalānilatejasām /",
    "GS40caraka_u:2688": "ākāśasyāpratīghāto dṛṣṭaṃ liṅgaṃ yathākramam // Car_5,1.29",
    "GS40caraka_u:2689": "lakṣaṇaṃ sarvamevaitat sparśanendriyagocaram /",
    "GS40caraka_u:2690": "sparśanendriyavijñeyaḥ sparśo hi saviparyayaḥ // Car_5,1.30",
    "GS40caraka_u:2691": "[{Āyurvedadīpikā}",
    "GS40caraka_u:2692": "bhūtānām asādhāraṇaṃ lakṣaṇamāha kharetyādi // 1",
    "GS40caraka_u:2693": "apratīghātaḥ apratihananam asparśatvam iti yāvat sparśavaddhi gativighātakaṃ bhavati nākāśaḥ asparśavattvāt // 2",
    "GS40caraka_u:2694": "sarvamevaitaditi kharatvādi // 3",
    "GS40caraka_u:2695": "sparśanendriyagocaramiti sparśanendriyajñeyam // 4",
    "GS40caraka_u:2696": "kathametatsarvaṃ sparśanendriyajñeyam ityāha sparśanetyādi // 5",
    "GS40caraka_u:2697": "saviparyaya iti sparśābhāva ityarthaḥ // 6",
    "GS40caraka_u:2698": "yad indriyaṃ yadgṛhṇāti tattasyābhāvamapi gṛhṇāti tena ākāśasyāsparśatvam api sparśanendriyagrāhyam iti yuktam // 7",
    "GS40caraka_u:2699": "dravatvaṃ calatvaṃ ca sāṃkhyamate sparśanagrāhyatvāt sthūlabhūtavātadharmaḥ sparśa eva yaddhi sparśanena gṛhyate tat sarvaṃ mahābhūtavātapariṇāma eva // 8",
    "GS40caraka_u:2700": "etāni ca khādīni sūkṣmāṇi tanmātrarūpāṇi jñeyāni sthūlabhūtāni tu khādīni vikāratayā tatroktāni prakṛtivarge sūkṣmarūpāstanmātrā uktāḥ // 10",
    "GS40caraka_u:2701": "vacanaṃ hi tanmātrāṇyaviśeṣās tebhyo bhūtāni pañca pañcabhyaḥ // 11",
    "GS40caraka_u:2702": "ete smṛtā viśeṣāḥ śāntā ghorāśca mūḍhāśca iti tenehāpi khādīni tanmātraśabdoktāni sūkṣmāṇi boddhavyāni // 12]",
    "GS40caraka_u:2703": "Carakasaṃhitā, Cikitsāsthāna, 1 [Rasāyanādhyāya]",
    "GS40caraka_u:2704": "athāto 'bhayāmalakīyaṃ rasāyanapādaṃ vyākhyāsyāmaḥ // Car_6,1.1",
    "GS40caraka_u:2705": "iti ha smāha bhagavānātreyaḥ // Car_6,1.2",
    "GS40caraka_u:2706": "[{Āyurvedadīpikā}",
    "GS40caraka_u:2707": "pūrvasthānoktalakṣaṇābhāvenāvadhāritāyuṣmadbhāvena cikitsā dharmārthayaśaskarī kartavyetyanantaraṃ cikitsābhidhāyakaṃ sthānam ucyate // 1",
    "GS40caraka_u:2708": "rasāyanavājīkaraṇasādhanamapi yathā cikitsocyate tathānantaram eva vakṣyati // 2",
    "GS40caraka_u:2709": "tatrāpi jvarādicikitsāyāḥ prāgrasāyanavājīkaraṇayor mahāphalatvenādāv abhidhānam // 3",
    "GS40caraka_u:2710": "tayorapi ca rasāyanameva varṣasahasrāyuṣṭvādikāraṇatayā mahāphalam iti tad abhidhīyate tatrāpi cābhayāmalakīyaś cikitsāsthānārthasūtrābhidhāyakatayāgre 'bhidhīyate // 4]",
    "GS40caraka_u:2711": "cikitsitaṃ vyādhiharaṃ pathyaṃ sādhanamauṣadham /",
    "GS40caraka_u:2712": "prāyaścittaṃ praśamanaṃ prakṛtisthāpanaṃ hitam // Car_6,1.3",
    "GS40caraka_u:2713": "[{Āyurvedadīpikā}",
    "GS40caraka_u:2714": "tatrādau vyavahārārthaṃ sthānābhidheyasya bheṣajasya paryāyānāha cikitsitam ityādi // 1",
    "GS40caraka_u:2715": "karoti caivamādau pradhānābhidheyaparyāyābhidhānaṃ yathānidāne heturūpādiparyāyakathanam //",
    "GS40caraka_u:2716": "etacca paryāyābhidhānaṃ prādhānyena catuṣpādasyaiva bheṣajasya yaduktaṃ catuṣpādaṃ ṣoḍaśakalaṃ bheṣajamiti bhiṣajo bhāṣante iti // 3",
    "GS40caraka_u:2717": "evaṃbhūtabheṣajāṅgarūpatayā tu sthāvarajaṅgamadravyarūpasya bheṣajasya bheṣajatvamevāntaravyavahārakṛtaṃ jñeyam // 4",
    "GS40caraka_u:2718": "prāyaścittam iti bheṣajasaṃjñā prāyaścittavad bheṣajasyādharmakāryavyādhiharatvena // 5]",
    "GS40caraka_u:2719": "vidyād bheṣajanāmāni bheṣajaṃ dvividhaṃ ca tat /",
    "GS40caraka_u:2720": "svasthasyorjaskaraṃ kiṃcit kiṃcidārtasya roganut // Car_6,1.4",
    "GS40caraka_u:2721": "[{Āyurvedadīpikā}",
    "GS40caraka_u:2722": "dvaividhyaṃ vivṛṇoti svasthasyetyādi // 1",
    "GS40caraka_u:2723": "kiṃciditi na sarvam // 2",
    "GS40caraka_u:2724_0": "svasthatvena vyavahriyamāṇasya puṃso jarādisvābhāvikavyādhiharatvena tathāpraharṣavyayāyakṣayitvānucitaśukratvādyapraśastaśārīrabhāvaharatvena",
    "GS40caraka_u:2724_1": "ūrjaḥ praśastaṃ bhāvam ādadhātīti svasthasyorjaskaram // 3",
    "GS40caraka_u:2725": "ārtasya roganuditi viśeṣaṇena jvarādinārtasya jvarādiharam // 4",
    "GS40caraka_u:2726": "roganud iti vacanenaivārtaviśeṣitāyāṃ labdhāyāṃ yad ārtasya iti karoti tena sahajajarādikṛtāṃ pīḍām anudvejikāṃ parityajya jvarādināsvābhāvikena rogeṇa pīḍitasyeti darśayati // 5]",
    "GS40caraka_u:2727": "abheṣajaṃ ca dvividhaṃ bādhanaṃ sānubādhanam /",
    "GS40caraka_u:2728": "[{Āyurvedadīpikā}",
    "GS40caraka_u:2729": "bheṣajaprasaṅgād abheṣajadvaividhyam āha abheṣajam ityādi // 1",
    "GS40caraka_u:2730": "bādhanam iha tadātvamātrabādhakaṃ yathāsvalpam apathyam // 2",
    "GS40caraka_u:2731": "sānubādhanaṃ ca dīrghakālāvasthāyikuṣṭhādivikārakāri // 3]",
    "GS40caraka_u:2732": "svasthasyorjaskaraṃ yattu tadvṛṣyaṃ tadrasāyanam // Car_6,1.5",
    "GS40caraka_u:2733": "prāyaḥ prāyeṇa rogāṇāṃ dvitīyaṃ praśame matam /",
    "GS40caraka_u:2734": "prāyaḥśabdo viśeṣārtho hy ubhayaṃ hy ubhayārthakṛt // Car_6,1.6",
    "GS40caraka_u:2735": "[{Āyurvedadīpikā}",
    "GS40caraka_u:2736": "dvividhaṃ bheṣajamuktaṃ vibhajate svasthasyetyādi // 1",
    "GS40caraka_u:2737": "tadvṛṣyaṃ tadrasāyanaṃ prāya iti chedaḥ // 2",
    "GS40caraka_u:2738_0": "yadvṛṣyaṃ prāyo bhavati tathā rasāyanaṃ yat prāyo bhavati ārtasya rogaharaṃ yadbāhulyena tat svasthorjaskaram ucyate yattu",
    "GS40caraka_u:2738_1": "dvitīyam ārtarogaharaṃ tat prāyeṇa jvarādiśamanaṃ rasāyanaṃ vājīkaraṇaṃ ca bhavati yathākṣatakṣīṇoktaṃ sarpirguḍādi rasāyanaṃ",
    "GS40caraka_u:2738_2": "vṛṣyaṃ ca bhavati tathā pāṇḍurogokto yogarājo rasāyanatvenoktaḥ tathā kāsādhikāre 'gastyaharītakī",
    "GS40caraka_u:2739": "rasāyanatvenoktetyādy anusaraṇīyam // 3",
    "GS40caraka_u:2740": "rasāyanoktānāṃ ca jvarādiharatvam atra suvyaktameva rasāyanagrantheṣu // 4",
    "GS40caraka_u:2741": "anye tu bruvate yad vyādhimātraharaṃ na tad rasāyanaṃ kiṃtu śarīrasaṃyogadārḍhyād dīrghāyuḥkartṛtvasādhāraṇadharmayogād upacaritavyādhiharaṃ rasāyanam ihocyata iti // 5",
    "GS40caraka_u:2742_0": "nanu yadi svasthorjaskaramapi vyādhiharaṃ vyādhiharaṃ ca svasthorjaskaraṃ tatkiṃ kiṃciditi padena bheṣajakarmavyavasthādarśakena",
    "GS40caraka_u:2742_1": "kriyate brūmaḥ bāhulyena svasthorjaskaratvaṃ vyādhiharatvaṃ ca vyavasthāpyate na ceha sarvārtarogaharasya svasthorjaskaratvamiti",
    "GS40caraka_u:2742_2": "pratijñāyate yena pāṭhāsaptaparṇādīnām api rasāyanatvaṃ sādhanīyaśaktitvād ārtarogaharatvena yaducyate tadapi rasāyanaṃ vājīkaraṇaṃ",
    "GS40caraka_u:2742_3": "ca bhavatīti lavamātropadarśanaṃ kriyate tat svasthārtayor ubhayārthakartṛtvam // 6",
    "GS40caraka_u:2743": "prāyaḥśabdatātparyaṃ vivṛṇoti prāya ityādi // 7",
    "GS40caraka_u:2744": "viśeṣārtham iti bāhulyārtham ityarthaḥ // 8]",
    "GS40caraka_u:2745": "dīrghamāyuḥ smṛtiṃ medhāmārogyaṃ taruṇaṃ vayaḥ /",
    "GS40caraka_u:2746": "prabhāvarṇasvaraudāryaṃ dehendriyabalaṃ param // Car_6,1.7",
    "GS40caraka_u:2747": "vāksiddhiṃ praṇatiṃ kāntiṃ labhate nā rasāyanāt /",
    "GS40caraka_u:2748": "lābhopāyo hi śastānāṃ rasādīnāṃ rasāyanam // Car_6,1.8",
    "GS40caraka_u:2749": "[{Āyurvedadīpikā}",
    "GS40caraka_u:2750": "rasāyanakāryam āha dīrgham ityādi // 1",
    "GS40caraka_u:2751": "prabhādīnāṃ trayāṇām audaryaṃ yojanīyam // 2",
    "GS40caraka_u:2752": "vāksiddhiḥ yad ucyate tad avaśyaṃ bhavatītyarthaḥ // 3",
    "GS40caraka_u:2753": "praṇatiḥ lokavandyatā // 4",
    "GS40caraka_u:2754": "katham etad rasāyanena kriyata ityāha lābhetyādi rasādigrahaṇena smṛtyādayo 'pi gṛhyante //",
    "GS40caraka_u:2755": "apatyasaṃtānakaraṃ yat sadyaḥ sampraharṣaṇam /",
    "GS40caraka_u:2756": "vājīvātibalo yena yātyapratihataḥ striyaḥ // Car_6,1.9",
    "GS40caraka_u:2757": "bhavatyatipriyaḥ strīṇāṃ yena yenopacīyate /",
    "GS40caraka_u:2758": "jīryato 'pyakṣayaṃ śukraṃ phalavadyena dṛśyate // Car_6,1.10",
    "GS40caraka_u:2759": "prabhūtaśākhaḥ śākhīva yena caityo yathā mahān /",
    "GS40caraka_u:2760": "bhavatyarcyo bahumataḥ prajānāṃ subahuprajaḥ // Car_6,1.11",
    "GS40caraka_u:2761": "saṃtānamūlaṃ yeneha pretya cānantyamaśnute /",
    "GS40caraka_u:2762": "yaśaḥ śriyaṃ balaṃ puṣṭiṃ vājīkaraṇameva tat // Car_6,1.12",
    "GS40caraka_u:2763": "[{Āyurvedadīpikā}",
    "GS40caraka_u:2764": "vājīkaraṇakāryam āhāpatyetyādi // 1",
    "GS40caraka_u:2765": "apatyasaṃtānaḥ apatyaparamparā tena putrapautrakaram ityarthaḥ vājīkaraṇajanitācchukrāj jātaḥ putraḥ putrajananasamartho bhavatītyarthaḥ // 2",
    "GS40caraka_u:2766": "atipriyatvaṃ cehopacitaśukratayā nirantaravyavāyakartṛtvāt yad ucyate /",
    "GS40caraka_u:2767": "virūpam api yoddhāraṃ bhṛtyamicchanti pārthivāḥ /",
    "GS40caraka_u:2768": "vyavāyavyāyataṃ mūrkhaṃ dhṛṣṭaṃ patimiva striyaḥ // 3",
    "GS40caraka_u:2769": "iti // 4",
    "GS40caraka_u:2770": "upacīyata iti puṣṭiṃ prāpnoti // 5",
    "GS40caraka_u:2771": "akṣayam ivākṣayam // 6",
    "GS40caraka_u:2772": "phalavad iti garbhajanakam // 7",
    "GS40caraka_u:2773": "caityo devatāyatanam // 8",
    "GS40caraka_u:2774": "arcyaḥ arcanīyaḥ // 9",
    "GS40caraka_u:2775": "ānantyamivānantyaṃ dīrghasaṃtānatām ityarthaḥ // 10]",
    "GS40caraka_u:2776": "svasthasyorjaskaraṃ tv etad dvividhaṃ proktam auṣadham /",
    "GS40caraka_u:2777": "yadvyādhinirghātakaraṃ vakṣyate taccikitsite // Car_6,1.13",
    "GS40caraka_u:2778": "cikitsitārtha etāvān vikārāṇāṃ yadauṣadham /",
    "GS40caraka_u:2779": "rasāyanavidhiścāgre vājīkaraṇameva ca // Car_6,1.14",
    "GS40caraka_u:2780": "[{Āyurvedadīpikā}",
    "GS40caraka_u:2781": "cikitsita iti jvarādicikitsite // 1",
    "GS40caraka_u:2782": "nanu rasāyanavājīkaraṇe api jvarādicikitsite eva tat kiṃ viśiṣyocyate vakṣyate taccikitsite ityāha cikitsitārtha ityādi // 2",
    "GS40caraka_u:2783": "satyaṃ rasāyanaṃ vājīkaraṇaṃ ca jvarādivyādhiharatvāc cikitsitaśabdenocyata ityarthaḥ // 3",
    "GS40caraka_u:2784": "atha vyādhiharatvāccikitsite vaktavyatvācca rasāyanavājīkaraṇe kva nu vaktavye ityāha rasāyanetyādi vidhiḥ vidhānaṃ rasāyanābhidhānam ityarthaḥ // 5",
    "GS40caraka_u:2785": "agre iti anantaram // 6",
    "GS40caraka_u:2786": "vājīkaraṇaṃ cāgre abhidhāsyate iti śeṣaḥ // 7]",
    "GS40caraka_u:2787": "abheṣajamiti jñeyaṃ viparītaṃ yadauṣadhāt /",
    "GS40caraka_u:2788": "tadasevyaṃ niṣevyaṃ tu pravakṣyāmi yadauṣadham // Car_6,1.15",
    "GS40caraka_u:2789": "[{Āyurvedadīpikā}",
    "GS40caraka_u:2790": "abheṣajamapi pūrvoddiṣṭaṃ vivṛṇotyabheṣajamityādi // 1",
    "GS40caraka_u:2791": "viparītaṃ rogajananalakṣaṇārthakāri // 2]",
    "GS40caraka_u:2792": "rasāyanānāṃ dvividhaṃ prayogamṛṣayo viduḥ /",
    "GS40caraka_u:2793": "kuṭīprāveśikaṃ caiva vātātapikameva ca // Car_6,1.16",
    "GS40caraka_u:2794": "kuṭīprāveśikasyādau vidhiḥ samupadekṣyate /",
    "GS40caraka_u:2795": "nṛpavaidyadvijātīnāṃ sādhūnāṃ puṇyakarmaṇām // Car_6,1.17",
    "GS40caraka_u:2796": "nivāse nirbhaye śaste prāpyopakaraṇe pure /",
    "GS40caraka_u:2797": "diśi pūrvottarasyāṃ ca subhūmau kārayetkuṭīm // Car_6,1.18",
    "GS40caraka_u:2798": "vistārotsedhasampannāṃ trigarbhāṃ sūkṣmalocanām /",
    "GS40caraka_u:2799": "ghanabhittimṛtusukhāṃ suspaṣṭāṃ manasaḥ priyām // Car_6,1.19",
    "GS40caraka_u:2800": "śabdādīnām aśastānām agamyāṃ strīvivarjitām /",
    "GS40caraka_u:2801": "iṣṭopakaraṇopetāṃ sajjavaidyauṣadhadvijām // Car_6,1.20",
    "GS40caraka_u:2802": "athodagayane śukle tithinakṣatrapūjite /",
    "GS40caraka_u:2803": "muhūrtakaraṇopete praśaste kṛtavāpanaḥ // Car_6,1.21",
    "GS40caraka_u:2804": "dhṛtismṛtibalaṃ kṛtvā śraddadhānaḥ samāhitaḥ /",
    "GS40caraka_u:2805": "vidhūya mānasāndoṣān maitrīṃ bhūteṣu cintayan // Car_6,1.22",
    "GS40caraka_u:2806": "devatāḥ pūjayitvāgre dvijātīṃśca pradakṣiṇam /",
    "GS40caraka_u:2807": "devagobrāhmaṇān kṛtvā tatas tāṃ praviśet kuṭīm // Car_6,1.23",
    "GS40caraka_u:2808": "tasyāṃ saṃśodhanaiḥ śuddhaḥ sukhī jātabalaḥ punaḥ /",
    "GS40caraka_u:2809": "rasāyanaṃ prayuñjīta tatpravakṣyāmi śodhanam // Car_6,1.24",
    "GS40caraka_u:2810": "[{Āyurvedadīpikā}",
    "GS40caraka_u:2811": "kuṭīpraveśena yat kriyate tat kuṭīprāveśikam // 1",
    "GS40caraka_u:2812": "vātātapasevayāpi yat kriyate tad vātātapikam // 2",
    "GS40caraka_u:2813": "trigarbhāṃ prathamamekaṃ gṛhaṃ tasyābhyantare dvitīyam evaṃ trigarbhāstrayo garbhā antarāṇi yasyāṃ sā trigarbhāmiti antas triprakoṣṭhām // 3",
    "GS40caraka_u:2814": "sūkṣmalocanāmiti alpadvārajālakām // 4",
    "GS40caraka_u:2815": "śukle śuklapakṣe // 5",
    "GS40caraka_u:2816": "sajjā vaidyādayo yasyāṃ sā tathā // 6",
    "GS40caraka_u:2817": "tithinakṣatrapūjita iti śubhatithinakṣatrayogāt pūjite // 7",
    "GS40caraka_u:2818": "kṛtavāpana iti kṛtakṣauraḥ // 8",
    "GS40caraka_u:2819": "mānasān doṣāniti kāmakrodhādīn // 9",
    "GS40caraka_u:2820": "saṃśodhanair iti vamanavirecanāsthāpanaśirovirecanaiḥ // 10",
    "GS40caraka_u:2821": "sukhīti arogaḥ // 11",
    "GS40caraka_u:2822": "jātabala iti saṃśodhanāpahṛtamalatayā saṃsarjanādikrameṇa punar jātabalaḥ",
    "GS40caraka_u:2823_0": "yadyapīha saṃśodhanair iti bahuvacanaprayogāt sarvāṇyeva saṃśodhanāni saṃmatāni tathāpīha rasāyane viśeṣeṇa yaugikatvāddharītakyādiprayoga",
    "GS40caraka_u:2823_1": "evoktaḥ anye tu harītakyādiprayogeṇaiva paraṃ saṃśodhanaṃ kartavyam ityāhuḥ saṃśodhanair iti bahuvacanaṃ punar yāvacchuddher",
    "GS40caraka_u:2823_2": "harītakyādiprayogasyaiva karaṇaṃ darśayati // 13]",
    "GS40caraka_u:2824": "harītakīnāṃ cūrṇāni saindhavāmalake guḍam /",
    "GS40caraka_u:2825": "vacāṃ viḍaṅgaṃ rajanīṃ pippalīṃ viśvabheṣajam // Car_6,1.25",
    "GS40caraka_u:2826": "pibeduṣṇāmbunā jantuḥ snehasvedopapāditaḥ /",
    "GS40caraka_u:2827": "tena śuddhaśarīrāya kṛtasaṃsarjanāya ca // Car_6,1.26",
    "GS40caraka_u:2828": "trirātraṃ yāvakaṃ dadyāt pañcāhaṃ vāpi sarpiṣā /",
    "GS40caraka_u:2829": "saptāhaṃ vā purāṇasya yāvacchuddhestu varcasaḥ // Car_6,1.27",
    "GS40caraka_u:2830": "śuddhakoṣṭhaṃ tu taṃ jñātvā rasāyanamupācaret /",
    "GS40caraka_u:2831": "vayaḥprakṛtisātmyajño yaugikaṃ yasya yadbhavet // Car_6,1.28",
    "GS40caraka_u:2832": "[{Āyurvedadīpikā}",
    "GS40caraka_u:2833": "yāvakamiti yavānnam // 1",
    "GS40caraka_u:2834": "trirātrādivikalpatrayaṃ hīnamadhyottamaśuddhiviṣayam // 2]",
    "GS40caraka_u:2835": "harītakīṃ pañcarasāmuṣṇāmalavaṇāṃ śivām /",
    "GS40caraka_u:2836": "doṣānulomanīṃ laghvīṃ vidyāddīpanapācanīm // Car_6,1.29",
    "GS40caraka_u:2837": "āyuṣyāṃ pauṣṭikīṃ dhanyāṃ vayasaḥ sthāpanīṃ parām /",
    "GS40caraka_u:2838": "sarvarogapraśamanīṃ buddhīndriyabalapradām // Car_6,1.30",
    "GS40caraka_u:2839": "kuṣṭhaṃ gulmamudāvartaṃ śoṣaṃ pāṇḍvāmayaṃ madam /",
    "GS40caraka_u:2840": "arśāṃsi grahaṇīdoṣaṃ purāṇaṃ viṣamajvaram // Car_6,1.31",
    "GS40caraka_u:2841": "hṛdrogaṃ saśirorogamatīsāramarocakam /",
    "GS40caraka_u:2842": "kāsaṃ pramehamānāhaṃ plīhānam udaraṃ navam // Car_6,1.32",
    "GS40caraka_u:2843": "kaphaprasekaṃ vaisvaryaṃ vaivarṇyaṃ kāmalāṃ krimīn /",
    "GS40caraka_u:2844": "śvayathuṃ tamakaṃ chardiṃ klaibyamaṅgāvasādanam // Car_6,1.33",
    "GS40caraka_u:2845": "srotovibandhān vividhān pralepaṃ hṛdayorasoḥ /",
    "GS40caraka_u:2846": "smṛtibuddhipramohaṃ ca jayecchīghraṃ harītakī // Car_6,1.34",
    "GS40caraka_u:2847": "ajīrṇino rūkṣabhujaḥ strīmadyaviṣakarśitāḥ /",
    "GS40caraka_u:2848": "severan nābhayām ete kṣuttṛṣṇoṣṇārditāś ca ye // Car_6,1.35",
    "GS40caraka_u:2849": "tān guṇāṃstāni karmāṇi vidyādāmalakīṣvapi /",
    "GS40caraka_u:2850": "yānyuktāni harītakyā vīryasya tu viparyayaḥ // Car_6,1.36",
    "GS40caraka_u:2851": "ataścāmṛtakalpāni vidyāt karmabhirīdṛśaiḥ /",
    "GS40caraka_u:2852": "harītakīnāṃ śasyāni bhiṣagāmalakasya ca // Car_6,1.37",
    "GS40caraka_u:2853": "[{Āyurvedadīpikā}",
    "GS40caraka_u:2854_0": "yadyapi dravyāntarāṇi daśavarṣaśatāyuṣkararasāyanādhikṛtāni santi tathāpi harītakyāmalake eva rogaharatvāyuṣkaratvarūpobhayadharmayogād",
    "GS40caraka_u:2854_1": "adhyāyādau guṇakarmabhyāmucyete tatrāpi yadyapi āmalakaṃ vayaḥsthāpanānām ityuktaṃ tathāpi rogaharatve harītakī prakarṣavatīti",
    "GS40caraka_u:2854_2": "kṛtvā harītaky agre 'bhihitā",
    "GS40caraka_u:2855": "harītakyādiṣu pañcarasatvādyutpādo 'dṛṣṭavaśād",
    "GS40caraka_u:2856": "bhūtasaṃniveśaviśeṣaprabhāvakṛtaḥ tena nātropapattayaḥ kramante // 2",
    "GS40caraka_u:2857": "śivāmiti kalyāṇakariṇīṃ praśastaguṇayuktatvāt // 3",
    "GS40caraka_u:2858": "sarvarogapraśamanīmiti saṃyogasaṃskārādinā // 4",
    "GS40caraka_u:2859_0": "sarvarogaharatvam abhidhāyāpi kuṣṭhādihantṛtvābhidhānaṃ viśeṣeṇa kuṣṭhādihantṛtvopadarśanārtham pravartakatve 'pyatīsāragrahaṇīharatvaṃ",
    "GS40caraka_u:2859_1": "vibaddhadoṣapravartakatayā jñeyaṃ yaduktaṃ stokaṃ stokaṃ vibaddhaṃ vā saśūlaṃ yo 'tisāryete // 6",
    "GS40caraka_u:2860": "abhayāpippalīkalkaiḥ sukhoṣṇaistaṃ virecayed iti // 7",
    "GS40caraka_u:2861": "buddhismṛtipradatvamabhidhāyāpi smṛtibuddhipramohaharatvābhidhānaṃ tatra viśiṣṭaśaktyupadarśanārtham vīryasya tu viparyaya ityanenāmalakasya śītavīryatvam uktam // 9",
    "GS40caraka_u:2862": "śasyānīti asthirahitāni phalāni // 10]",
    "GS40caraka_u:2863": "oṣadhīnāṃ parā bhūmir himavāñśailasattamaḥ /",
    "GS40caraka_u:2864": "tasmātphalāni tajjāni grāhayetkālajāni tu // Car_6,1.38",
    "GS40caraka_u:2865": "āpūrṇarasavīryāṇi kāle kāle yathāvidhi /",
    "GS40caraka_u:2866": "ādityapavanacchāyāsalilaprīṇitāni ca // Car_6,1.39",
    "GS40caraka_u:2867": "yāny ajagdhāny apūtīni nirvraṇānyagadāni ca /",
    "GS40caraka_u:2868": "teṣāṃ prayogaṃ vakṣyāmi phalānāṃ karma cottamam // Car_6,1.40",
    "GS40caraka_u:2869": "[{Āyurvedadīpikā}",
    "GS40caraka_u:2870": "yadyapi himavān auṣadhabhūmīnām ityuktaṃ tathāpi rasāyane himavatprabhavāṇyeva bheṣajāni grāhyāṇīti darśayitum auṣadhīnām ityāhābhidhānam // 1",
    "GS40caraka_u:2871": "kāle kāle iti phalapākakāle ityarthaḥ // 2",
    "GS40caraka_u:2872": "yathāvidhīti yathā bheṣajagrahaṇaṃ maṅgaladevatārcanādipūrvakaṃ syāt tathāvaśyaṃ rasāyane kartavyam // 3",
    "GS40caraka_u:2873": "agadānītyanena pavanadahanādyadoṣaṃ phalasya darśayati // 4]",
    "GS40caraka_u:2874": "pañcānāṃ pañcamūlānāṃ bhāgān daśapalonmitān /",
    "GS40caraka_u:2875": "harītakīsahasraṃ ca triguṇāmalakaṃ navam // Car_6,1.41",
    "GS40caraka_u:2876": "vidārigandhāṃ bṛhatīṃ pṛśniparṇīṃ nidigdhikām /",
    "GS40caraka_u:2877": "vidyādvidārigandhādyaṃ śvadaṃṣṭrāpañcamaṃ gaṇam // Car_6,1.42",
    "GS40caraka_u:2878": "bilvāgnimanthaśyonākaṃ kāśmaryamatha pāṭalām /",
    "GS40caraka_u:2879": "punarnavāṃ śūrpaparṇyau balām eraṇḍameva ca // Car_6,1.43",
    "GS40caraka_u:2880": "jīvakarṣabhakau medāṃ jīvantīṃ saśatāvarīm /",
    "GS40caraka_u:2881": "śarekṣudarbhakāśānāṃ śālīnāṃ mūlameva ca // Car_6,1.44",
    "GS40caraka_u:2882": "ityeṣāṃ pañcamūlānāṃ pañcānāmupakalpayet /",
    "GS40caraka_u:2883": "bhāgān yathoktāṃstatsarvaṃ sādhyaṃ daśaguṇe 'mbhasi // Car_6,1.45",
    "GS40caraka_u:2884": "daśabhāgāvaśeṣaṃ tu pūtaṃ taṃ grāhayedrasam /",
    "GS40caraka_u:2885": "harītakīśca tāḥ sarvāḥ sarvāṇyāmalakāni ca // Car_6,1.46",
    "GS40caraka_u:2886": "tāni sarvāṇyanasthīni phalānyāpothya kūrcanaiḥ /",
    "GS40caraka_u:2887": "vinīya tasminniryūhe cūrṇānīmāni dāpayet // Car_6,1.47",
    "GS40caraka_u:2888": "maṇḍūkaparṇyāḥ pippalyāḥ śaṅkhapuṣpyāḥ plavasya ca /",
    "GS40caraka_u:2889": "mustānāṃ saviḍaṅgānāṃ candanāguruṇostathā // Car_6,1.48",
    "GS40caraka_u:2890": "madhukasya haridrāyā vacāyāḥ kanakasya ca /",
    "GS40caraka_u:2891": "bhāgāṃś catuṣpalān kṛtvā sūkṣmailāyās tvacas tathā // Car_6,1.49",
    "GS40caraka_u:2892": "sitopalāsahasraṃ ca cūrṇitaṃ tulayādhikam /",
    "GS40caraka_u:2893": "tailasya hy āḍhakaṃ tatra dadyāt trīṇi ca sarpiṣaḥ // Car_6,1.50",
    "GS40caraka_u:2894": "sādhyamaudumbare pātre tat sarvaṃ mṛdunāgninā /",
    "GS40caraka_u:2895": "jñātvā lehyamadagdhaṃ ca śītaṃ kṣaudreṇa saṃsṛjet // Car_6,1.51",
    "GS40caraka_u:2896": "kṣaudrapramāṇaṃ snehārdhaṃ tatsarvaṃ ghṛtabhājane /",
    "GS40caraka_u:2897": "tiṣṭhet saṃmūrchitaṃ tasya mātrāṃ kāle prayojayet // Car_6,1.52",
    "GS40caraka_u:2898": "yā noparundhyādāhāramekaṃ mātrā jarāṃ prati /",
    "GS40caraka_u:2899": "ṣaṣṭikaḥ payasā cātra jīrṇe bhojanamiṣyate // Car_6,1.53",
    "GS40caraka_u:2900": "vaikhānasā vālakhilyāstathā cānye tapodhanāḥ /",
    "GS40caraka_u:2901": "rasāyanamidaṃ prāśya babhūvur amitāyuṣaḥ // Car_6,1.54",
    "GS40caraka_u:2902": "muktvā jīrṇaṃ vapuścāgryamavāpustaruṇaṃ vayaḥ /",
    "GS40caraka_u:2903": "vītatandrāklamaśvāsā nirātaṅkāḥ samāhitāḥ // Car_6,1.55",
    "GS40caraka_u:2904": "medhāsmṛtibalopetāś cirarātraṃ tapodhanāḥ /",
    "GS40caraka_u:2905": "brāhmaṃ tapo brahmacaryaṃ ceruścātyantaniṣṭhayā // Car_6,1.56",
    "GS40caraka_u:2906": "rasāyanamidaṃ brāhmamāyuṣkāmaḥ prayojayet /",
    "GS40caraka_u:2907": "dīrgham āyur vayaś cāgryaṃ kāmāṃśceṣṭān samaśnute // Car_6,1.57",
    "GS40caraka_u:2908": "[{Āyurvedadīpikā}",
    "GS40caraka_u:2909": "pañcānām ityādau pratidravyaṃ daśapalabhāgagrahaṇam uktaṃ hi jātūkarṇe iti pañca pañcamūlāni teṣāṃ pratidravyaṃ daśapalāni iti // 1",
    "GS40caraka_u:2910": "harītakīsahasramiti harītakīphalasahasram // 2",
    "GS40caraka_u:2911": "śūrpaparṇyau mudgamāṣaparṇyau // 3",
    "GS40caraka_u:2912": "vīrā jālaṃdharaṃ śākam // 4",
    "GS40caraka_u:2913": "kūrcanaṃ jarjarīkaraṇasādhanaṃ śilāputrakamusalādi // 5",
    "GS40caraka_u:2914": "vinīyeti prakṣipya // 6",
    "GS40caraka_u:2915": "plavaḥ kaivartamustakam // 7",
    "GS40caraka_u:2916": "kanakaṃ nāgakeśaram // 8",
    "GS40caraka_u:2917": "tvag guḍatvak // 9",
    "GS40caraka_u:2918": "audumbare iti tāmramaye // 10",
    "GS40caraka_u:2919": "snehārdhamiti sarpistailārdham // 11",
    "GS40caraka_u:2920": "ekam anaparāhṇikam āhāram // 12]",
    "GS40caraka_u:2921": "yathoktaguṇānām āmalakānāṃ sahasraṃ piṣṭasvedanavidhinā payasa ūṣmaṇā susvinnamanātapaśuṣkamanasthi cūrṇayet /",
    "GS40caraka_u:2922_0": "tadāmalakasahasrasvarasaparipītaṃ sthirāpunarnavājīvantīnāgabalābrahmasuvarcalāmaṇḍūkaparṇīśatāvarīśaṅkhapuṣpīpippalīvacāviḍaṅgasvayaṅguptāmṛtā",
    "GS40caraka_u:2922_1": "candanāgurumadhukamadhūkapuṣpotpalapadmamālatīyuvatīyūthikācūrṇāṣṭabhāgasaṃyuktaṃ punar nāgabalāsahasrapalasvarasaparipītam",
    "GS40caraka_u:2922_2": "anātapaśuṣkaṃ dviguṇitasarpiṣā kṣaudrasarpiṣā vā kṣudraguḍākṛtiṃ kṛtvā śucau dṛḍhe ghṛtabhāvite kumbhe bhasmarāśer adhaḥ",
    "GS40caraka_u:2922_3": "sthāpayed antarbhūmeḥ pakṣaṃ kṛtarakṣāvidhānam",
    "GS40caraka_u:2923_0": "atharvavedavidā pakṣātyaye coddhṛtya kanakarajatatāmrapravālakālāyasacūrṇāṣṭabhāgasaṃyuktam ardhakarṣavṛddhyā yathoktena",
    "GS40caraka_u:2923_1": "vidhinā prātaḥ prātaḥ prayuñjāno 'gnibalam abhisamīkṣya jīrṇe ca ṣaṣṭikaṃ payasā sasarpiṣkam upasevamāno yathoktān guṇān",
    "GS40caraka_u:2923_2": "samaśnuta iti",
    "GS40caraka_u:2924": "idaṃ rasāyanaṃ brāhmaṃ maharṣigaṇasevitam /",
    "GS40caraka_u:2925": "bhavatyarogo dīrghāyuḥ prayuñjāno mahābalaḥ // Car_6,1.59",
    "GS40caraka_u:2926": "kāntaḥ prajānāṃ siddhārthaś candrādityasamadyutiḥ /",
    "GS40caraka_u:2927": "śrutaṃ dhārayate sattvamārṣaṃ cāsya pravartate // Car_6,1.60",
    "GS40caraka_u:2928": "dharaṇīdharasāraśca vāyunā samavikramaḥ /",
    "GS40caraka_u:2929": "sa bhavatyaviṣaṃ cāsya gātre saṃpadyate viṣam // Car_6,1.61",
    "GS40caraka_u:2930": "[{Āyurvedadīpikā}",
    "GS40caraka_u:2931": "piṣṭasvedanavidhineti yathā piṣṭakaṃ toyaparipūritapātroparidattatṛṇādisaṃsthitaṃ svedyate tathā tat svedanīyam ityarthaḥ // 1",
    "GS40caraka_u:2932": "svarasaparipītamiti svarasabhāvitam // 2",
    "GS40caraka_u:2933": "brahmasuvarcalādyauṣadhāny āyurvedasamutthānīye vakṣyamāṇāni // 3",
    "GS40caraka_u:2934": "yuvatiḥ navamālikā // 4",
    "GS40caraka_u:2935": "aṣṭamo bhāgo 'ṣṭabhāgaḥ // 5",
    "GS40caraka_u:2936": "kṣudraguḍākṛtim iti phāṇitākṛtim // 6",
    "GS40caraka_u:2937": "ardhakarṣavṛddhyeti ardhakarṣātprabhṛti vardhayet // 7",
    "GS40caraka_u:2938": "yathoktavidhineti kuṭīprāveśikena vidhinā // 8",
    "GS40caraka_u:2939": "yathoktān guṇāniti pūrvaprayogaphalaśrutipaṭhitān // 9",
    "GS40caraka_u:2940": "dharaṇīdharasāra iti uṣṭramukhavat tena dharaṇīdharāḥ parvatās teṣāṃ sāro lauhaṃ tadvatsāra ityarthaḥ // 10",
    "GS40caraka_u:2941": "aviṣamiti viṣam avikāri // 11]",
    "GS40caraka_u:2942": "bilvo 'gnimanthaḥ śyonākaḥ kāśmaryaḥ pāṭalirbalā /",
    "GS40caraka_u:2943": "parṇyaś catasraḥ pippalyaḥ śvadaṃṣṭrā bṛhatīdvayam // Car_6,1.62",
    "GS40caraka_u:2944": "śṛṅgī tāmalakī drākṣā jīvantī puṣkarāguru /",
    "GS40caraka_u:2945": "abhayā cāmṛtā ṛddhir jīvakarṣabhakau śaṭī // Car_6,1.63",
    "GS40caraka_u:2946": "mustaṃ punarnavā medā sailā candanamutpalam /",
    "GS40caraka_u:2947": "vidārī vṛṣamūlāni kākolī kākanāsikā // Car_6,1.64",
    "GS40caraka_u:2948": "eṣāṃ palonmitān bhāgāñśatāny āmalakasya ca /",
    "GS40caraka_u:2949": "pañca dadyāttadaikadhyaṃ jaladroṇe vipācayet // Car_6,1.65",
    "GS40caraka_u:2950": "jñātvā gatarasānyetāny auṣadhānyatha taṃ rasam /",
    "GS40caraka_u:2951": "taccāmalakamuddhṛtya niṣkulaṃ tailasarpiṣoḥ // Car_6,1.66",
    "GS40caraka_u:2952": "paladvādaśake bhṛṣṭvā dattvā cārdhatulāṃ bhiṣak /",
    "GS40caraka_u:2953": "matsyaṇḍikāyāḥ pūtāyā lehavatsādhu sādhayet // Car_6,1.67",
    "GS40caraka_u:2954": "ṣaṭpalaṃ madhunaścātra siddhaśīte pradāpayet /",
    "GS40caraka_u:2955": "catuṣpalaṃ tugākṣīryāḥ pippalīdvipalaṃ tathā // Car_6,1.68",
    "GS40caraka_u:2956": "palamekaṃ nidadhyācca tvagelāpattrakesarāt /",
    "GS40caraka_u:2957": "ityayaṃ cyavanaprāśaḥ paramukto rasāyanaḥ // Car_6,1.69",
    "GS40caraka_u:2958": "kāsaśvāsaharaś caiva viśeṣeṇopadiśyate /",
    "GS40caraka_u:2959": "kṣīṇakṣatānāṃ vṛddhānāṃ bālānāṃ cāṅgavardhanaḥ // Car_6,1.70",
    "GS40caraka_u:2960": "svarakṣayam urorogaṃ hṛdrogaṃ vātaśoṇitam /",
    "GS40caraka_u:2961": "pipāsāṃ śukrasthān doṣāṃścāpyapakarṣati // Car_6,1.71",
    "GS40caraka_u:2962": "asya mātrāṃ prayuñjīta yoparundhyānna bhojanam /",
    "GS40caraka_u:2963": "asya prayogāc cyavanaḥ suvṛddho'bhūtpunaryuvā // Car_6,1.72",
    "GS40caraka_u:2964": "medhāṃ smṛtiṃ kāntimanāmayatvam āyuḥprakarṣaṃ balamindriyāṇām /",
    "GS40caraka_u:2965": "strīṣu praharṣaṃ paramagnivṛddhiṃ varṇaprasādaṃ pavanānulomyam //",
    "GS40caraka_u:2966": "rasāyanasyāsya naraḥ prayogāl labheta jīrṇo 'pi kuṭīpraveśāt /",
    "GS40caraka_u:2967": "jarākṛtaṃ rūpamapāsya sarvaṃ bibharti rūpaṃ navayauvanasya // Car_6,1.74",
    "GS40caraka_u:2968": "[{Āyurvedadīpikā}",
    "GS40caraka_u:2969": "parṇyaś catasra iti śālaparṇī pṛśniparṇī mudgaparṇī māṣaparṇī ca // 1",
    "GS40caraka_u:2970": "tāmalakī bhūmyāmalakī // 2",
    "GS40caraka_u:2971": "kākanāsā nāsāphalā kākatuṇḍaka ityanye // 3",
    "GS40caraka_u:2972": "gatarasatvamiha dravyāṇāṃ caturbhāgasthitajale bhavati // 4",
    "GS40caraka_u:2973": "niṣkulamiti nirasthi // 5",
    "GS40caraka_u:2974": "tailasarpiṣoriti samāsanirdeśād ubhābhyāmeva dvādaśapalāni na pṛthak pṛthak // 6",
    "GS40caraka_u:2975": "matsyaṇḍikā khaṇḍasaṃhatiḥ // 7",
    "GS40caraka_u:2976": "atra ṣaṭpalatvena samayorapi madhusarpiṣor dravyāntarayuktatvenāviruddhatvam // 8]",
    "GS40caraka_u:2977_0": "athāmalakaharītakīnām āmalakavibhītakānāṃ harītakīvibhītakānām āmalakaharītakīvibhītakānāṃ vā palāśatvagavanaddhānāṃ mṛdāvaliptānāṃ",
    "GS40caraka_u:2977_1": "kukūlasvinnānām akulakānāṃ palasahasramulūkhale saṃpothya dadhighṛtamadhupalalatailaśarkarāsaṃyuktaṃ bhakṣayed anannabhug",
    "GS40caraka_u:2977_2": "yathoktena vidhinā tasyānte yavāgvādibhiḥ pratyavasthāpanam abhyaṅgotsādanaṃ sarpiṣā yavacūrṇaiśca ayaṃca rasāyanaprayogaprakarṣo",
    "GS40caraka_u:2977_3": "dvistāvadagnibalam abhisamīkṣya pratibhojanaṃ yūṣeṇa payasā vā ṣaṣṭikaḥ sasarpiṣkaḥ ataḥ paraṃ yathāsukhavihāraḥ kāmabhakṣyaḥ",
    "GS40caraka_u:2977_4": "syāt /",
    "GS40caraka_u:2978": "anena prayogeṇarṣayaḥ punar yuvatvam avāpur babhūvuś cānekavarṣaśatajīvino nirvikārāḥ paraśarīrabuddhīndriyabalasamuditāś ceruś cātyantaniṣṭhayā tapaḥ // Car_6,1.75",
    "GS40caraka_u:2979": "[{Āyurvedadīpikā}",
    "GS40caraka_u:2980": "kukūlakaḥ karīṣāgniḥ // 1",
    "GS40caraka_u:2981": "akulakānāmiti anasthnām // 2",
    "GS40caraka_u:2982": "dravyādīnāmatra mānaṃ noktaṃ tena pradhānasya cūrṇasya dadhyādibhir militaiḥ samānamānatvaṃ kiṃvā pratyekameva dadhyādīnāṃ cūrṇasamatvam // 3",
    "GS40caraka_u:2983": "palalaṃ tilacūrṇam // 4",
    "GS40caraka_u:2984": "bhakṣayediti vacanaṃ lehye'pi alpābhyavaharaṇamātrārthatvād upapannam // 5",
    "GS40caraka_u:2985": "anannabhugiti sarvathāhārāntarābhuk // 6",
    "GS40caraka_u:2986": "tasyānta iti etatprayogaparityāgakāle // 7",
    "GS40caraka_u:2987": "pratyavasthāpanamiti yavāgvādikramaviśeṣaṇaṃ tena prayogānte yadā annasaṃsarjanaṃ kartavyaṃ tadā yavāgvādikrameṇety uktasyārthasya pratyavasthāpanaṃ kriyata ityarthaḥ // 8",
    "GS40caraka_u:2988": "yūṣeṇa payasā veti vikalpo'gnibalāpekṣayā // 9]",
    "GS40caraka_u:2989_0": "harītakyāmalakavibhītakapañcapañcamūlaniryūhe pippalīmadhukamadhūkakākolīkṣīrakākolyātmaguptājīvakarṣabhakakṣīraśuklākalkasamprayuktena",
    "GS40caraka_u:2989_1": "vidārīsvarasena kṣīrāṣṭaguṇasamprayuktena ca sarpiṣaḥ kumbhaṃ sādhayitvā prayuñjāno 'gnibalasamāṃ mātrāṃ jīrṇe ca kṣīrasarpirbhyāṃ",
    "GS40caraka_u:2989_2": "śāliṣaṣṭikam uṣṇodakānupānam aśnañjarāvyādhipāpābhicāravyapagatabhayaḥ śarīrendriyabuddhibalam atulam upalabhyāpratihatasarvārambhaḥ",
    "GS40caraka_u:2989_3": "paramāyur avāpnuyāt // Car_6,1.76",
    "GS40caraka_u:2990": "[{Āyurvedadīpikā}",
    "GS40caraka_u:2991": "atra harītakyādau kṣīraśuklā kṣīravidārikā // 1",
    "GS40caraka_u:2992": "atra harītakyādikvāthasya tv eko bhāgaḥ kṣīrasyāṣṭau bhāgāḥ sarpiṣa eko bhāgaḥ // 2",
    "GS40caraka_u:2993": "kumbho droṇadvayam // 3",
    "GS40caraka_u:2994": "vacanaṃ hi droṇastu dviguṇaḥ śūrpo vijñeyaḥ kumbha eva ca iti // 4]",
    "GS40caraka_u:2995_0": "harītakyāmalakavibhītakaharidrāsthirābalāviḍaṅgāmṛtavallīviśvabheṣajamadhukapippalīsomavalkasiddhena kṣīrasarpiṣā madhuśarkarābhyāmapi",
    "GS40caraka_u:2995_1": "ca saṃnīyāmalakasvarasaśataparipītam āmalakacūrṇam ayaścūrṇacaturbhāgasamprayuktaṃ pāṇitalamātraṃ prātaḥ prātaḥ prāśya yathoktena",
    "GS40caraka_u:2995_2": "vidhinā sāyaṃ mudgayūṣeṇa payasā vā sasarpiṣkaṃ śāliṣaṣṭikānnam aśnīyāt trivarṣaprayogādasya varṣaśatam ajaraṃ vayas",
    "GS40caraka_u:2996": "tiṣṭhati śrutam avatiṣṭhate sarvāmayāḥ praśāmyanti viṣamaviṣaṃ bhavati gātre gātram aśmavat sthirībhavati adhṛṣyo bhūtānāṃ bhavati // Car_6,1.77",
    "GS40caraka_u:2997": "yathāmarāṇām amṛtaṃ yathā bhogavatāṃ sudhā /",
    "GS40caraka_u:2998": "tathābhavan maharṣīṇāṃ rasāyanavidhiḥ purā // Car_6,1.78",
    "GS40caraka_u:2999": "na jarāṃ na ca daurbalyaṃ nāturyaṃ nidhanaṃ na ca /",
    "GS40caraka_u:3000": "jagmurvarṣasahasrāṇi rasāyanaparāḥ purā // Car_6,1.79",
    "GS40caraka_u:3001": "na kevalaṃ dīrghamihāyuraśnute rasāyanaṃ yo vidhivanniṣevate /",
    "GS40caraka_u:3002": "gatiṃ sa devarṣiniṣevitāṃ śubhāṃ prapadyate brahma tatheti cākṣayam //",
    "GS40caraka_u:3003": "[{Āyurvedadīpikā}",
    "GS40caraka_u:3004": "amṛtavallī guḍūcī /",
    "GS40caraka_u:3005": "somavalkaḥ viṭkhadiraḥ /",
    "GS40caraka_u:3006": "kṣīrasarpiḥ kṣīrasamutthitasarpiḥ /",
    "GS40caraka_u:3007": "ayaścūrṇasya caturtho bhāgaḥ yata etadayaścūrṇaṃ caturthabhāgamata ekasmin prayoge jātūkarṇena ayaścūrṇapādayuktam iti kṛtam /",
    "GS40caraka_u:3008": "amarāṇāmamṛtaṃ jarādiharaṃ nāgānāṃ ca sudhā jarāmaraṇaharī ityubhayopādānaṃ dṛṣṭānte /",
    "GS40caraka_u:3009": "brahma mokṣaḥ /",
    "GS40caraka_u:3010": "mokṣasādhanatvaṃ ceha rasāyanasya viśuddhasattvakartṛtayocyate // 1]",
    "GS40caraka_u:3011": "abhayāmalakīye 'smin ṣaḍ yogāḥ parikīrtitāḥ /",
    "GS40caraka_u:3012": "rasāyanānāṃ siddhānām āyur yair anuvartate // Car_6,1.81",
    "GS40caraka_u:3013": "ityagniveśakṛte tantre carakapratisaṃskṛte cikitsāsthāne rasāyanādhyāye 'bhayāmalakīyo nāma rasāyanapādaḥ prathamaḥ // Car_6,1.82",
    "GS40caraka_u:3014": "[{Āyurvedadīpikā}",
    "GS40caraka_u:3015": "abhayetyādinā saṃdehanirāsārtham uktaprayogasaṃkhyāṃ darśayati /",
    "GS40caraka_u:3016": "evamanyatrāpi saṃkhyāpraṇayanam ante jñeyam // 1]",
    "GS40caraka_u:3017": "Carakasaṃhitā, Cikitsāsthāna, 2 [Rasāyanādhyāye dvitīyaḥ pādaḥ]",
    "GS40caraka_u:3018": "athātaḥ prāṇakāmīyaṃ rasāyanapādaṃ vyākhyāsyāmaḥ // Car_6,2.1",
    "GS40caraka_u:3019": "iti ha smāha bhagavān ātreyaḥ // Car_6,2.2",
    "GS40caraka_u:3020": "[{Āyurvedadīpikā}",
    "GS40caraka_u:3021": "pūrvapāde hy āmalakarasāyanānyuktāni ihāpyāmalakarasāyanāni santīti prāṇakāmīyam anantaram ucyate // 1",
    "GS40caraka_u:3022": "prāṇakāmaśabdam adhikṛtya kṛtam iti prāṇakāmīyam // 2]",
    "GS40caraka_u:3023_0": "prāṇakāmāḥ śuśrūṣadhvam idam ucyamānam amṛtam ivāparam aditisutahitakaram acintyādbhutaprabhāvam āyuṣyam ārogyakaraṃ vayasaḥ",
    "GS40caraka_u:3023_1": "sthāpanaṃ nidrātandrāśramaklamālasyadaurbalyāpaharam anilakaphapittasāmyakaraṃ sthairyakaram abaddhamāṃsaharam antaragnisaṃdhukṣaṇaṃ",
    "GS40caraka_u:3023_2": "prabhāvarṇasvarottamakaraṃ rasāyanavidhānam anena cyavanādayo maharṣayaḥ punaryuvatvam āpur nārīṇāṃ ceṣṭatamā babhūvuḥ sthirasamasuvibhaktamāṃsāḥ",
    "GS40caraka_u:3023_3": "susaṃhatasthiraśarīrāḥ suprasannabalavarṇendriyāḥ sarvatrāpratihataparākramāḥ kleśasahāś ca /",
    "GS40caraka_u:3024_0": "sarve śarīradoṣā bhavanti grāmyāhārād amlatvalavaṇakaṭukakṣāraśukraśākamāṃsatilapalalapiṣṭānnabhojināṃ virūḍhanavaśūkaśamīdhānyaviruddhāsātmyarūkṣakṣārābhiṣyandibhojināṃ",
    "GS40caraka_u:3024_1": "klinnagurupūtiparyuṣitabhojināṃ viṣamādhyaśanaprāyāṇāṃ divāsvapnastrīmadyanityānāṃ viṣamātimātravyāyāmasaṃkṣobhitaśarīrāṇāṃ",
    "GS40caraka_u:3024_2": "bhayakrodhaśokalobhamohāyāsabahulānām atonimittaṃ hi śithilībhavanti māṃsāni vimucyante saṃdhayaḥ vidahyate raktaṃ viṣyandate",
    "GS40caraka_u:3024_3": "cānalpaṃ medaḥ na saṃdhīyate 'sthiṣu majjā śukraṃ na pravartate kṣayamupaityojaḥ sa",
    "GS40caraka_u:3025": "evaṃbhūte glāyati sīdati nidrātandrālasyasamanvito nirutsāhaḥ śvasiti asamarthaśceṣṭānāṃ śārīramānasīnāṃ naṣṭasmṛtibuddhicchāyo rogāṇām adhiṣṭhānabhūto na sarvamāyuravāpnoti /",
    "GS40caraka_u:3026": "tasmādetāndoṣānavekṣamāṇaḥ sarvān yathoktān ahitān apāsyāhāravihārān rasāyanāni prayoktumarhatītyuktvā bhagavān punarvasur ātreya uvāca //",
    "GS40caraka_u:3027": "[{Āyurvedadīpikā}",
    "GS40caraka_u:3028": "nidrāharatvaṃ rasāyanasya vaikārikanidrāharatvena kiṃvā devavatsarvadā prabuddho nidrārahito bhavati // 1",
    "GS40caraka_u:3029": "tandrālakṣaṇaṃ tantrāntare /",
    "GS40caraka_u:3030": "indriyārtheṣvasaṃvittir gauravaṃ jṛmbhaṇaṃ klamaḥ /",
    "GS40caraka_u:3031": "nidrārtasyeva yasyaite tasya tandrāṃ vinirdiśet iti // 2",
    "GS40caraka_u:3032": "abaddhamāṃsam anibiḍamāṃsam // 3",
    "GS40caraka_u:3033": "uttamāni prabhādīni karotīti prabhāvarṇasvarottamakaram // 4",
    "GS40caraka_u:3034_0": "evaṃjātīyaś ca pūrvanipātāniyamo 'pratibandhena carake'sti sa mayūravyaṃsakādipāṭhād draṣṭavyaḥ anena hītyādinā purāvṛttakathanena",
    "GS40caraka_u:3034_1": "rasāyanāni vakṣyamāṇāni pravṛttyarthaṃ stauti // 6",
    "GS40caraka_u:3035": "rasāyanaprayoge varjanīyaṃ grāmyāhārādi dūṣaṇatvena nirdiśannāha sarve ityādi // 7",
    "GS40caraka_u:3036": "tilastu acūrṇitas tilaḥ palalaṃ tilacūrṇam // 8",
    "GS40caraka_u:3037": "atonimittamiti grāmyāhārādikāraṇakam // 9",
    "GS40caraka_u:3038": "śukraṃ na pravartata iti notpadyate śukramityarthaḥ // 10]",
    "GS40caraka_u:3039_0": "āmalakānāṃ subhūmijānāṃ kālajānām anupahatagandhavarṇarasānām āpūrṇasapramāṇavīryāṇāṃ svarasena punarnavākalkapādasamprayuktena",
    "GS40caraka_u:3039_1": "sarpiṣaḥ sādhayedāḍhakam ataḥ paraṃ vidārīsvarasena jīvantīkalkasamprayuktena ataḥ paraṃ caturguṇena payasā balātibalākaṣāyeṇa",
    "GS40caraka_u:3039_2": "śatāvarīkalkasaṃyuktena anena krameṇaikaikaṃ śatapākaṃ sahasrapākaṃ vā śarkarākṣaudracaturbhāgasamprayuktaṃ sauvarṇe rājate",
    "GS40caraka_u:3039_3": "mārttike vā śucau dṛḍhe ghṛtabhāvite kumbhe sthāpayet tadyathoktena vidhinā yathāgni prātaḥ prātaḥ prayojayet jīrṇe ca kṣīrasarpirbhyāṃ",
    "GS40caraka_u:3039_4": "śāliṣaṣṭikam aśnīyāt /",
    "GS40caraka_u:3040": "asya prayogādvarṣaśataṃ vayo'jaraṃ tiṣṭhati śrutamavatiṣṭhate sarvāmayāḥ",
    "GS40caraka_u:3041": "praśāmyanti apratihatagatiḥ strīṣu apatyavān bhavatīti // Car_6,2.4",
    "GS40caraka_u:3042": "bṛhaccharīraṃ girisārasāraṃ sthirendriyaṃ cātibalendriyaṃ ca /",
    "GS40caraka_u:3043": "adhṛṣyamanyair atikāntarūpaṃ praśastipūjāsukhacittabhāk ca // Car_6,2.5",
    "GS40caraka_u:3044": "balaṃ mahadvarṇaviśuddhir agryā svaro ghanaughastanitānukārī /",
    "GS40caraka_u:3045": "bhavatyapatyaṃ vipulaṃ sthiraṃ ca samaśnato yogamimaṃ narasya // Car_6,2.6",
    "GS40caraka_u:3046": "[{Āyurvedadīpikā}",
    "GS40caraka_u:3047": "ekaikaśaḥ śatapākam ityarthaḥ // 1",
    "GS40caraka_u:3048": "ekaikapākasādhanaṃ pṛthak kartavyaṃ tena triśatadhā pāko bhavati // 2",
    "GS40caraka_u:3049": "atra ca kalkopalepādi nopakṣīṇamapi yadavaśiṣṭaṃ bhavati tadeva grāhyaṃ vacanabalāt // 3",
    "GS40caraka_u:3050": "sauvarṇādipātreṣu yathāpūrvaṃ varaguṇatvam anyathā samānaguṇatve sarveṣāṃ mṛtpātrasya sulabhatvenātidurlabhataraṃ sauvarṇapātraṃ nopadeśam arhati //",
    "GS40caraka_u:3051": "yathoktena vidhineti kuṭīprāveśikena // 5",
    "GS40caraka_u:3052": "girisāraḥ loham // 6]",
    "GS40caraka_u:3053_0": "āmalakasahasraṃ pippalīsahasrasamprayuktaṃ palāśataruṇakṣārodakottaraṃ tiṣṭhet tadanugatakṣārodakam anātapaśuṣkam anasthi",
    "GS40caraka_u:3053_1": "cūrṇīkṛtaṃ caturguṇābhyāṃ madhusarpirbhyāṃ saṃnīya śarkarācūrṇacaturbhāgasamprayuktaṃ ghṛtabhājanasthaṃ ṣaṇmāsān sthāpayedantarbhūmeḥ /",
    "GS40caraka_u:3054": "tasyottarakālamagnibalasamāṃ mātrāṃ khādet paurvāhṇikaḥ prayogo nāparāhṇikaḥ sātmyāpekṣaścāhāravidhiḥ",
    "GS40caraka_u:3055": "asya prayogād varṣaśatamajaraṃ vayas tiṣṭhatīti samānaṃ pūrveṇa //",
    "GS40caraka_u:3056": "[{Āyurvedadīpikā}",
    "GS40caraka_u:3057": "palāśataruṇaḥ taruṇapalāśaḥ anena bālavṛddhapalāśavarjanam ucyate // 1",
    "GS40caraka_u:3058": "kṣārodakottaramiti yathā kṣārodakaṃ bhāvyādupari bhavati tathā kartavyamiti darśayati // 2",
    "GS40caraka_u:3059": "caturbhāgaḥ pādaḥ // 3",
    "GS40caraka_u:3060": "samānaṃ pūrveṇeti pūrvayogaphalaśrutyaitadapi yuktam ityarthaḥ // 4]",
    "GS40caraka_u:3061_0": "āmalakacūrṇāḍhakam ekaviṃśatirātram āmalakasvarasaparipītaṃ madhughṛtāḍhakābhyāṃ dvābhyāmekīkṛtam aṣṭabhāgapippalīkaṃ śarkarācūrṇacaturbhāgasamprayuktaṃ",
    "GS40caraka_u:3061_1": "ghṛtabhājanasthaṃ prāvṛṣi bhasmarāśau nidadhyāt tadvarṣānte sātmyapathyāśī prayojayet asya prayogād varṣaśatam ajaram āyus",
    "GS40caraka_u:3061_2": "tiṣṭhatīti samānaṃ pūrveṇa // Car_6,2.8",
    "GS40caraka_u:3062_0": "viḍaṅgataṇḍulacūrṇānām āḍhakamāḍhakaṃ pippalītaṇḍulānām adhyardhāḍhakaṃ sitopalāyāḥ sarpistailamadhvāḍhakaiḥ ṣaḍbhir ekīkṛtaṃ",
    "GS40caraka_u:3062_1": "ghṛtabhājanasthaṃ prāvṛṣi bhasmarāśāv iti sarvaṃ samānaṃ pūrveṇa yāvad āśīḥ [{Āyurvedadīpikā}",
    "GS40caraka_u:3063_0": "yāvad āśīr iti āśīḥ phalaśrutiḥ tena tadvarṣānte ityādi granthoktavidhividhānaṃ darśayati yathoktaguṇānāmāmalakānāṃ sahasramārdrapalāśadroṇyāṃ",
    "GS40caraka_u:3063_1": "sapidhānāyāṃ bāṣpam anudvamantyām āraṇyagomayāgnibhir upasvedayet tāni susvinnaśītāny uddhṛtakulakāny āpothyāḍhakena pippalīcūrṇānāmāḍhakena",
    "GS40caraka_u:3063_2": "ca viḍaṅgataṇḍulacūrṇānām adhyardhena cāḍhakena śarkarāyā dvābhyāṃ dvābhyām āḍhakābhyāṃ tailasya madhunaḥ sarpiṣaśca saṃyojya",
    "GS40caraka_u:3063_3": "śucau dṛḍhe ghṛtabhāvite kumbhe sthāpayed ekaviṃśatirātram ata ūrdhvaṃ prayogaḥ asya prayogādvarṣaśatam ajaram āyus tiṣṭhatīti",
    "GS40caraka_u:3063_4": "samānaṃ pūrveṇa // Car_6,2.10",
    "GS40caraka_u:3064": "[{Āyurvedadīpikā}",
    "GS40caraka_u:3065": "pūrveṇeti pūrvayogaphalaśrutiparyantaṃ pūrvayogenāsya samānamityarthaḥ //",
    "GS40caraka_u:3066_0": "dhanvani kuśāstīrṇe snigdhakṛṣṇamadhuramṛttike suvarṇavarṇamṛttike vā vyapagataviṣaśvāpadapavanasalilāgnidoṣe karṣaṇavalmīkaśmaśānacaityoṣarāvasathavarjite",
    "GS40caraka_u:3066_1": "deśe yathartusukhapavanasalilādityasevite jātāny anupahatāny anadhyārūḍhāny abālāny ajīrṇāny adhigatavīryāṇi śīrṇapurāṇaparṇāny",
    "GS40caraka_u:3066_2": "asaṃjātāny aparṇāni tapasi tapasye vā māse śuciḥ prayataḥ kṛtadevārcanaḥ svasti vācayitvā dvijātīn cale sumuhūrte nāgabalāmūlāny",
    "GS40caraka_u:3066_3": "uddharet teṣāṃ suprakṣālitānāṃ tvakpiṇḍam āmramātram akṣamātraṃ vā ślakṣṇapiṣṭamāloḍya payasā prātaḥ prayojayet cūrṇīkṛtāni",
    "GS40caraka_u:3066_4": "vā pibet payasā madhusarpirbhyāṃ vā saṃyojya",
    "GS40caraka_u:3067": "bhakṣayet jīrṇe ca kṣīrasarpirbhyāṃ śāliṣaṣṭikam aśnīyāt /",
    "GS40caraka_u:3068": "saṃvatsaraprayogādasya varṣaśatamajaraṃ vayastiṣṭhatīti samānaṃ pūrveṇa //",
    "GS40caraka_u:3069": "[{Āyurvedadīpikā}",
    "GS40caraka_u:3070": "dhanvanīti jāṅgaladeśe /",
    "GS40caraka_u:3071": "karṣaṇaṃ halādinā /",
    "GS40caraka_u:3072": "anadhyārūḍhānīti na mahatā pārśvasthena vṛkṣeṇākrāntāni /",
    "GS40caraka_u:3073": "tapasi māghe // 1",
    "GS40caraka_u:3074": "tapasye iti phālgune /",
    "GS40caraka_u:3075": "cale sumuhūrta iti indre muhūrte /",
    "GS40caraka_u:3076": "āmramātramiti palaparimāṇam // 2]",
    "GS40caraka_u:3077": "balātibalācandanāgurudhavatiniśakhadiraśiṃśapāsanasvarasāḥ punarnavāntāścauṣadhayo daśa nāgabalayā vyākhyātāḥ /",
    "GS40caraka_u:3078": "svarasānāmalābhe tv ayaṃ svarasavidhiś cūrṇānām āḍhakam āḍhakam udakasyāhorātrāsthitaṃ mṛditapūtaṃ svarasavat prayojyam // Car_6,2.12",
    "GS40caraka_u:3079": "[{Āyurvedadīpikā}",
    "GS40caraka_u:3080": "punarnavāntā daśa ṣaḍvirecanaśatāśritīye amṛtābhayā dhātrī yuktā śreyasī śvetātirasā maṇḍūkaparṇī sthirā punarnavā iti sarvā vayaḥsthāpanoktāḥ // 1",
    "GS40caraka_u:3081": "nāgabalayā vyākhyātā iti nāgabalāvatteṣāmapi prayogaḥ // 2",
    "GS40caraka_u:3082": "balādīnāṃ svarasenaiva vidhānam // 3",
    "GS40caraka_u:3083": "nāgabalāvad bhojanādikaṃ jñeyam // 4",
    "GS40caraka_u:3084": "svarasālābhe 'nukalpam āha svarasānām ityādi // 5]",
    "GS40caraka_u:3085_0": "bhallātakāny anupahatāny anāmayāny āpūrṇarasapramāṇavīryāṇi pakvajāmbavaprakāśāni śucau śukre vā māse saṃgṛhya yavapalle",
    "GS40caraka_u:3085_1": "māṣapalle vā nidhāpayet tāni caturmāsasthitāni sahasi sahasye vā māse prayoktum ārabheta śītasnigdhamadhuropaskṛtaśarīraḥ /",
    "GS40caraka_u:3086": "pūrvaṃ daśabhallātakānyāpothyāṣṭaguṇenāmbhasā sādhu sādhayet teṣāṃ rasamaṣṭabhāgāvaśeṣaṃ pūtaṃ sapayaskaṃ pibet sarpiṣāntar mukham abhyajya /",
    "GS40caraka_u:3087": "tāny ekaikabhallātakotkarṣāpakarṣeṇa daśabhallātakāny ā triṃśataḥ prayojyāni nātaḥ paramutkarṣaḥ",
    "GS40caraka_u:3088": "prayogavidhānena sahasrapara eva bhallātakaprayogaḥ /",
    "GS40caraka_u:3089": "jīrṇe ca sasarpiṣā payasā śāliṣaṣṭikāśanam upacāraḥ prayogānte ca dvis tāvat payasaivopacāraḥ",
    "GS40caraka_u:3090": "tatprayogādvarṣaśatamajaraṃ vayas tiṣṭhatīti samānaṃ pūrveṇa // Car_6,2.13",
    "GS40caraka_u:3091": "[{Āyurvedadīpikā}",
    "GS40caraka_u:3092": "śuciḥ jyeṣṭhaḥ śukrastu āṣāḍhaḥ saha āgrahāyaṇaḥ sahasyaḥ pauṣaḥ // 1",
    "GS40caraka_u:3093": "etacca bhallātakaṃ māsacatuṣṭayasthitaṃ yavapallādau uddhṛtamātraṃ na prayojyaṃ kiṃtu yathokta eva kāle śītaguṇayukte // 2",
    "GS40caraka_u:3094": "mukhadāhaparihārārthaṃ sarpiṣāntar mukham abhyajyeti // 3",
    "GS40caraka_u:3095": "nātaḥ paramiti triṃśataḥ pareṇa prayogo na bhallātakasya // 4",
    "GS40caraka_u:3096_0": "sahasraparo bhallātakaprayoga iti upayuktabhallātakasaṃpiṇḍanayā yadā sahasraṃ pūryate tadaivoparamaḥ kartavyaḥ sahasrādarvāgapi",
    "GS40caraka_u:3096_1": "ca prayogaparityāgaḥ prakṛtyādyapekṣayā bhavatyeva // 5",
    "GS40caraka_u:3097_0": "sahasrasaṃkhyāpūraṇaṃ cehaikena vardhanahrāsakrameṇa na bhavati tena punar āvṛttyā ca triṃśatparyantaṃ prayogaḥ kartavyaḥ",
    "GS40caraka_u:3097_1": "yathā hi bhallātakaprayogābhyāsena sahasrasaṃkhyāpūraṇaṃ bhavati tathā kṛtvā parityāgaḥ kartavyaḥ // 6",
    "GS40caraka_u:3098_0": "anye tv atra suśrute arśaścikitsitoktaśataparyantaṃ bhallātakaprayogeṇa samaṃ virodhaṃ paśyantaḥ suśrutaprayogasyāpyanyathā",
    "GS40caraka_u:3098_1": "vyākhyānena triṃśatkamātraṃ prayogamicchanti tacca vyākhyānaṃ nātisaṃgatam kiṃca sahasradvayasya tatropayogo vihitaḥ atra",
    "GS40caraka_u:3098_2": "sahasraparyantaḥ prayogaḥ tena vyādhiviṣayo'nya eva sa prayogaḥ ayaṃ tu rasāyanaviṣayaḥ // 8]",
    "GS40caraka_u:3099_0": "bhallātakānāṃ jarjarīkṛtānāṃ piṣṭasvedanaṃ pūrayitvā bhūmāv ākaṇṭhaṃ nikhātasya snehabhāvitasya dṛḍhasyopari kumbhasyāropyoḍupenāpidhāya",
    "GS40caraka_u:3099_1": "kṛṣṇamṛttikāvaliptaṃ gomayāgnibhir upasvedayet teṣāṃ yaḥ svarasaḥ kumbhaṃ prapadyeta tam aṣṭabhāgamadhusamprayuktaṃ dviguṇaghṛtam",
    "GS40caraka_u:3099_2": "adyāt tatprayogādvarṣaśatamajaraṃ vayastiṣṭhatīti samānaṃ pūrveṇa // Car_6,2.14",
    "GS40caraka_u:3100": "[{Āyurvedadīpikā}",
    "GS40caraka_u:3101": "piṣṭasvedanaṃ tat yatrasthaṃ piṣṭakam upasvedyate tadupari yat pidhānapātraṃ tacceha sacchidraṃ grāhyam anyathoparisthabhallātakatāpāc cyutaḥ sneho nādho yāti // 1]",
    "GS40caraka_u:3102": "bhallātakatailapātraṃ sapayaskaṃ madhukena kalkenākṣamātreṇa śatapākaṃ kuryāditi samānaṃ pūrveṇa [{Āyurvedadīpikā}",
    "GS40caraka_u:3103": "bhallātakatailam iti anantaroktavidhānena gṛhīto bhallātakasnehaḥ // 1]",
    "GS40caraka_u:3104_0": "bhallātakasarpiḥ bhallātakakṣīraṃ bhallātakakṣaudraṃ guḍabhallātakaṃ bhallātakayūṣaḥ bhallātakatailaṃ bhallātakapalalaṃ bhallātakasaktavaḥ",
    "GS40caraka_u:3104_1": "bhallātakalavaṇaṃ bhallātakatarpaṇam iti bhallātakavidhānamuktaṃ bhavati // Car_6,2.16",
    "GS40caraka_u:3105": "[{Āyurvedadīpikā}",
    "GS40caraka_u:3106": "bhallātakasarpir ityādayo daśaprayogāḥ // 1",
    "GS40caraka_u:3107": "atra ca yathāyogyatayā bhallātakena sarpirādīnāṃ saṃskāraḥ saṃyogaśca jñeyaḥ // 2",
    "GS40caraka_u:3108": "yaduktaṃ jatūkarṇe bhallātakasaṃyuktasaṃskṛtāni ca ghṛtakṣīrakṣaudraguḍayūṣatailapalalasaktulavaṇatarpaṇāni iti // 3",
    "GS40caraka_u:3109": "evaṃ ca sarpiḥkṣīrayūṣatailānāṃ saṃskāro yathānyāyaṃ bhallātakena kṣaudrapalalasaktutarpaṇānāṃ bhallātakena yogaḥ guḍalavaṇayostu saṃskāraḥ saṃyogo vā // 4",
    "GS40caraka_u:3110": "lavaṇe saṃskārapakṣe hi lavaṇasamaṃ bhallātakam antardhūmadagdhaṃ grāhyam",
    "GS40caraka_u:3111": "anye tu sarpirādīnāṃ sarveṣāmeva bhallātakena saṃskāraṃ vyākhyānayanti //",
    "GS40caraka_u:3112": "iha saktuprayogo'dravottaratvād aviśeṣakarmaṇā bhedanīyaḥ // 7]",
    "GS40caraka_u:3113": "bhallātakāni tīkṣṇāni pākīnyagnisamāni ca /",
    "GS40caraka_u:3114": "bhavantyamṛtakalpāni prayuktāni yathāvidhi // Car_6,2.17",
    "GS40caraka_u:3115": "ete daśavidhāstveṣāṃ prayogāḥ parikīrtitāḥ /",
    "GS40caraka_u:3116": "rogaprakṛtisātmyajñas tān prayogān prakalpayet // Car_6,2.18",
    "GS40caraka_u:3117": "kaphajo na sa rogo'sti na vibandho'sti kaścana /",
    "GS40caraka_u:3118": "yaṃ na bhallātakaṃ hanyācchīghraṃ medhāgnivardhanam // Car_6,2.19",
    "GS40caraka_u:3119": "prāṇakāmāḥ purā jīrṇāścyavanādyā maharṣayaḥ /",
    "GS40caraka_u:3120": "rasāyanaiḥ śivair etair babhūvur amitāyuṣaḥ // Car_6,2.20",
    "GS40caraka_u:3121": "brāhmaṃ tapo brahmacaryamadhyātmadhyānameva ca /",
    "GS40caraka_u:3122": "dīrghāyuṣo yathākāmaṃ saṃbhṛtya tridivaṃ gatāḥ // Car_6,2.21",
    "GS40caraka_u:3123": "tasmādāyuḥprakarṣārthaṃ prāṇakāmaiḥ sukhārthibhiḥ /",
    "GS40caraka_u:3124": "rasāyanavidhiḥ sevyo vidhivatsusamāhitaiḥ // Car_6,2.22",
    "GS40caraka_u:3125": "[{Āyurvedadīpikā}",
    "GS40caraka_u:3126": "agnisamānīti dāhasphoṭakartṛtayā // 1",
    "GS40caraka_u:3127": "saṃbhṛtyeti niṣpādya // 2]",
    "GS40caraka_u:3128": "rasāyanānāṃ saṃyogāḥ siddhā bhūtahitaiṣiṇā /",
    "GS40caraka_u:3129": "nirdiṣṭāḥ prāṇakāmīye saptatriṃśanmaharṣiṇā // Car_6,2.23",
    "GS40caraka_u:3130": "ityagniveśakṛte tantre carakapratisaṃskṛte cikitsāsthāne rasāyanādhyāye prāṇakāmīyo nāma rasāyanapādo dvitīyaḥ // Car_6,2.24",
    "GS40caraka_u:3131": "[{Āyurvedadīpikā}",
    "GS40caraka_u:3132": "pādānusaṃgrahe saptatriṃśatprayogā uktāḥ tatra balādibhiraṣṭābhiḥ punarnavāntaiśca daśabhiraṣṭādaśaprayogāḥ apare tu vyāhṛtā vyaktā eva //",
    "GS40caraka_u:3133": "Carakasaṃhitā, Cikitsāsthāna, 1 [Rasāyanādhyāya], 3 [Karapracitīya]",
    "GS40caraka_u:3134": "athātaḥ karapracitīyaṃ rasāyanapādaṃ vyākhyāsyāmaḥ // Car_6,1.3.1",
    "GS40caraka_u:3135": "iti ha smāha bhagavānātreyaḥ // Car_6,1.3.2",
    "GS40caraka_u:3136": "[{Āyurvedadīpikā}",
    "GS40caraka_u:3137": "āmalakarasāyanatvasāmyād anantaraṃ karapracitīya ucyate // 1]",
    "GS40caraka_u:3138_0": "karapracitānāṃ yathoktaguṇānām āmalakānāmuddhṛtāsthnāṃ śuṣkacūrṇitānāṃ punarmāghe phālgune vā māse triḥsaptakṛtvaḥ svarasaparipītānāṃ",
    "GS40caraka_u:3138_1": "punaḥ śuṣkacūrṇīkṛtānām āḍhakam ekaṃ grāhayet atha jīvanīyānāṃ bṛṃhaṇīyānāṃ stanyajananānāṃ śukrajananānāṃ vayaḥsthāpanānāṃ",
    "GS40caraka_u:3138_2": "ṣaḍvirecanaśatāśritīyoktānām auṣadhagaṇānāṃ candanāgurudhavatiniśakhadiraśiṃśapāsanasārāṇāṃ cāṇuśaḥ kṛttānām abhayāvibhītakapippalīvacācavyacitrakaviḍaṅgānāṃ",
    "GS40caraka_u:3138_3": "ca samastānāmāḍhakamekaṃ daśaguṇenāmbhasā sādhayet tasminnāḍhakāvaśeṣe rase supūte tāny āmalakacūrṇāni dattvā gomayāgnibhir",
    "GS40caraka_u:3138_4": "vaṃśavidalaśaratejanāgnibhir vā sādhayed yāvad apanayādrasasya tam anupadagdham upahṛtyāyasīṣu",
    "GS40caraka_u:3139_0": "pātrīṣvāstīrya śoṣayet suśuṣkaṃ tat kṛṣṇājinasyopari dṛṣadi ślakṣṇapiṣṭam ayaḥsthālyāṃ nidhāpayet samyak taccūrṇam ayaś cūrṇāṣṭabhāgasamprayuktaṃ",
    "GS40caraka_u:3139_1": "madhusarpirbhyām agnibalam abhisamīkṣya prayojayediti etadrasāyanaṃ pūrvaṃ vasiṣṭhaḥ kaśyapo 'ṅgirāḥ /",
    "GS40caraka_u:3140": "jamadagnirbharadvājo bhṛguranye ca tadvidhāḥ // Car_6,1.3.4",
    "GS40caraka_u:3141": "prayujya prayatā muktāḥ śramavyādhijarābhayāt /",
    "GS40caraka_u:3142": "yāvad aicchaṃs tapastepus tatprabhāvānmahābalāḥ // Car_6,1.3.5",
    "GS40caraka_u:3143": "idaṃ rasāyanaṃ cakre brahmā vārṣasahasrikam /",
    "GS40caraka_u:3144": "jarāvyādhipraśamanaṃ buddhīndriyabalapradam // Car_6,1.3.6",
    "GS40caraka_u:3145": "[{Āyurvedadīpikā}",
    "GS40caraka_u:3146": "karapracitānāmitipadaṃ svayaṃpatitagrahaṇaṃ niṣedhayati // 1",
    "GS40caraka_u:3147": "māghe phālgune vetigrahaṇavacanāt tathaiva gṛhītānāmadhikāra ityāgamādunnīyate // 2",
    "GS40caraka_u:3148": "svarasa ihāmalakasyaiva bhavati adhikārāt // 3",
    "GS40caraka_u:3149": "śākaḥ bṛhatpattras taruḥ // 4",
    "GS40caraka_u:3150": "kṛttānāmiti chinnānām // 5",
    "GS40caraka_u:3151": "iha gomayāgnyādyupakaraṇaniyamenaiva śaktyutkarṣo bhavatīti ṛṣivacanād unnīyate // 6",
    "GS40caraka_u:3152": "yaduktam ṛṣayas tv eva jānanti yogasaṃyogajaṃ phalam iti // 7",
    "GS40caraka_u:3153": "evamanyatrāpi itikartavyatāniyamo vyākhyeyaḥ // 8",
    "GS40caraka_u:3154": "kṛṣṇājinasyeti kṛṣṇasārājinasya // 9]",
    "GS40caraka_u:3155": "tapasā brahmacaryeṇa yānena praśamena ca /",
    "GS40caraka_u:3156": "rasāyanavidhānena kālayuktena cāyuṣā // Car_6,1.3.7",
    "GS40caraka_u:3157": "sthitā maharṣayaḥ pūrvaṃ nahi kiṃcid rasāyanam /",
    "GS40caraka_u:3158": "grāmyānāmanyakāryāṇāṃ sidhyatyaprayatātmanām // Car_6,1.3.8",
    "GS40caraka_u:3159": "[{Āyurvedadīpikā}",
    "GS40caraka_u:3160": "samprati rasāyanasya tapobrahmacaryadhyānādiyuktasyaiva mahāphalatvaṃ bhavatīti darśayannāha tapasetyādi // 1",
    "GS40caraka_u:3161": "kālayuktena cāyuṣeti aniyatakālayuktena cāyuṣetyarthaḥ niyatakālāyuṣaṃ prati tu na rasāyanaṃ phalavadityuktam eva // 2",
    "GS40caraka_u:3162": "sthitā iti dīrghakālajīvinaḥ // 3",
    "GS40caraka_u:3163": "viparyayeṇa tapaḥprabhṛtivirahe rasāyanasyāphalatām āha na hītyādi // 4]",
    "GS40caraka_u:3164": "saṃvatsaraṃ payovṛttirgavāṃ madhye vaset sadā /",
    "GS40caraka_u:3165": "sāvitrīṃ manasā dhyāyan brahmacārī yatendriyaḥ // Car_6,1.3.9",
    "GS40caraka_u:3166": "saṃvatsarānte pauṣīṃ vā māghīṃ vā phālgunīṃ tithim /",
    "GS40caraka_u:3167": "tryahoṣavāsī śuklasya praviśyāmalakīvanam // Car_6,1.3.10",
    "GS40caraka_u:3168": "bṛhatphalāḍhyam āruhya drumaṃ śākhāgataṃ phalam /",
    "GS40caraka_u:3169": "gṛhītvā pāṇinā tiṣṭhejjapan brahmāmṛtāgamāt // Car_6,1.3.11",
    "GS40caraka_u:3170": "tadā hy avaśyamamṛtaṃ vasatyāmalake kṣaṇam /",
    "GS40caraka_u:3171": "śarkarāmadhukalpāni snehavanti mṛdūni ca // Car_6,1.3.12",
    "GS40caraka_u:3172": "bhavantyamṛtasaṃyogāttāni yāvanti bhakṣayet /",
    "GS40caraka_u:3173": "jīved varṣasahasrāṇi tāvantyāgatayauvanaḥ // Car_6,1.3.13",
    "GS40caraka_u:3174": "sauhityameṣāṃ gatvā tu bhavatyamarasaṃnibhaḥ /",
    "GS40caraka_u:3175": "svayaṃ cāsyopatiṣṭhante śrīr vedā vākca rūpiṇī // Car_6,1.3.14",
    "GS40caraka_u:3176": "[{Āyurvedadīpikā}",
    "GS40caraka_u:3177": "brahmacāritvenendriyaniyame labdhe 'pi yatendriyapadasambandha indriyaniyamātiśayopadarśanārthaḥ pauṣādiṣu saṃvatsarāntatvaṃ niyamadinādārabhya varṣapūraṇena jñeyam // 2",
    "GS40caraka_u:3178": "phālgunīm ityasyānte prāpyeti śeṣaḥ // 3",
    "GS40caraka_u:3179": "na drumamārohet ityasyeha āruhya drumamiti vacanenāpavādaḥ // 4",
    "GS40caraka_u:3180": "japan brahmeti oṃkāraṃ japan // 5",
    "GS40caraka_u:3181": "amṛtāgamāditi amṛtāgamaparyantam // 6",
    "GS40caraka_u:3182": "sauhityameṣāmiti karaṇe ṣaṣṭhī // 7",
    "GS40caraka_u:3183": "vāgrūpiṇīti tadadhiṣṭhātrī devatā // 8]",
    "GS40caraka_u:3184": "triphalāyā rase mūtre gavāṃ kṣāre ca lāvaṇe /",
    "GS40caraka_u:3185": "krameṇa ceṅgudīkṣāre kiṃśukakṣāra eva ca // Car_6,1.3.15",
    "GS40caraka_u:3186": "tīkṣṇāyasasya pattrāṇi vahnivarṇāni sādhayet /",
    "GS40caraka_u:3187": "caturaṅguladīrghāṇi tilotsedhatanūni ca // Car_6,1.3.16",
    "GS40caraka_u:3188": "jñātvā tānyañjanābhāni sūkṣmacūrṇāni kārayet /",
    "GS40caraka_u:3189": "tāni cūrṇāni madhunā rasenāmalakasya ca // Car_6,1.3.17",
    "GS40caraka_u:3190": "yuktāni lehavatkumbhe sthitāni ghṛtabhāvite /",
    "GS40caraka_u:3191": "saṃvatsaraṃ nidheyāni yavapalle tathaiva ca // Car_6,1.3.18",
    "GS40caraka_u:3192": "dadyādāloḍanaṃ māse sarvatrāloḍayan budhaḥ /",
    "GS40caraka_u:3193": "saṃvatsarātyaye tasya prayogo madhusarpiṣā // Car_6,1.3.19",
    "GS40caraka_u:3194": "prātaḥ prātarbalāpekṣī sātmyaṃ jīrṇe ca bhojanam /",
    "GS40caraka_u:3195": "eṣa eva ca lauhānāṃ prayogaḥ saṃprakīrtitaḥ // Car_6,1.3.20",
    "GS40caraka_u:3196": "nābhighātairna cātaṅkairjarayā na ca mṛtyunā /",
    "GS40caraka_u:3197": "sa dhṛṣyaḥ syādgajaprāṇaḥ sadā cātibalendriyaḥ // Car_6,1.3.21",
    "GS40caraka_u:3198": "dhīmān yaśasvī vāksiddhaḥ śrutadhārī mahādhanaḥ /",
    "GS40caraka_u:3199": "bhavetsamāṃ prayuñjāno naro lauharasāyanam // Car_6,1.3.22",
    "GS40caraka_u:3200": "anenaiva vidhānena hemnaśca rajatasya ca /",
    "GS40caraka_u:3201": "āyuḥprakarṣakṛtsiddhaḥ prayogaḥ sarvaroganut // Car_6,1.3.23",
    "GS40caraka_u:3202": "[{Āyurvedadīpikā}",
    "GS40caraka_u:3203": "kṣāra iti parisrāvitakṣārodake // 1",
    "GS40caraka_u:3204": "kṣāre lāvaṇa iti jyotiṣmatyāḥ kṣāre // 2",
    "GS40caraka_u:3205": "sādhayed iti nirvāpayet // 3",
    "GS40caraka_u:3206": "lauhānāmityanenaiva lohāntarniviṣṭayoḥ suvarṇarajatayor grahaṇe siddhe punas tayor vacanaṃ tayor viśeṣeṇādaropadarśanārtham // 4",
    "GS40caraka_u:3207": "rasāyanaprabhāvād eva mahādhanatvam iti jñeyam // 5]",
    "GS40caraka_u:3208": "aindrī matsyākhyako brāhmī vacā brahmasuvarcalā /",
    "GS40caraka_u:3209": "pippalyo lavaṇaṃ hema śaṅkhapuṣpī viṣaṃ ghṛtam // Car_6,1.3.24",
    "GS40caraka_u:3210": "eṣāṃ triyavakān bhāgān hemasarpirviṣair vinā /",
    "GS40caraka_u:3211": "dvau yavau tatra hemnastu tilaṃ dadyādviṣasya ca // Car_6,1.3.25",
    "GS40caraka_u:3212": "sarpiṣaśca palaṃ dadyāttadaikadhyaṃ prayojayet /",
    "GS40caraka_u:3213": "ghṛtaprabhūtaṃ sakṣaudraṃ jīrṇe cānnaṃ praśasyate // Car_6,1.3.26",
    "GS40caraka_u:3214": "jarāvyādhipraśamanaṃ smṛtimedhākaraṃ param /",
    "GS40caraka_u:3215": "āyuṣyaṃ pauṣṭikaṃ dhanyaṃ svaravarṇaprasādanam // Car_6,1.3.27",
    "GS40caraka_u:3216": "paramojaskaraṃ caitatsiddhamaindraṃ rasāyanam /",
    "GS40caraka_u:3217": "nainat prasahate kṛtyā nālakṣmīrna viṣaṃ na ruk // Car_6,1.3.28",
    "GS40caraka_u:3218": "śvitraṃ sakuṣṭhaṃ jaṭharāṇi gulmāḥ plīhā purāṇo viṣamajvaraśca /",
    "GS40caraka_u:3219": "medhāsmṛtijñānaharāśca rogāḥ śāmyantyanenātibalāśca vātāḥ // Car_6,1.3.29",
    "GS40caraka_u:3220": "[{Āyurvedadīpikā}",
    "GS40caraka_u:3221": "matsyākhyako macchu iti loke khyātaḥ anye tu aindrībhedaṃ matsyākhyakam āhuḥ // 1",
    "GS40caraka_u:3222": "triyavakāniti triyavapramāṇān // 2",
    "GS40caraka_u:3223": "ghṛtaprabhūtam ityannaviśeṣaṇam // 3",
    "GS40caraka_u:3224": "kṛtyā abhicāraḥ // 4]",
    "GS40caraka_u:3225": "maṇḍūkaparṇyāḥ svarasaḥ prayojyaḥ kṣīreṇa yaṣṭīmadhukasya cūrṇam /",
    "GS40caraka_u:3226": "raso guḍūcyāstu samūlapuṣpyāḥ kalkaḥ prayojyaḥ khalu śaṅkhapuṣpyāḥ //",
    "GS40caraka_u:3227": "āyuḥpradānyāmayanāśanāni balāgnivarṇasvaravardhanāni /",
    "GS40caraka_u:3228": "medhyāni caitāni rasāyanāni medhyā viśeṣeṇa ca śaṅkhapuṣpī // Car_6,1.3.31",
    "GS40caraka_u:3229": "[{Āyurvedadīpikā}",
    "GS40caraka_u:3230": "maṇḍūkaparṇyā ityādayaś catvāro yogāḥ // 1]",
    "GS40caraka_u:3231": "pañcāṣṭau sapta daśa vā pippalīrmadhusarpiṣā /",
    "GS40caraka_u:3232": "rasāyanaguṇānveṣī samāmekāṃ prayojayet // Car_6,1.3.32",
    "GS40caraka_u:3233": "tisrastisrastu pūrvāhṇaṃ bhuktvāgre bhojanasya ca /",
    "GS40caraka_u:3234": "pippalyaḥ kiṃśukakṣārabhāvitā ghṛtabharjitāḥ // Car_6,1.3.33",
    "GS40caraka_u:3235": "prayojyā madhurasammiśrā rasāyanaguṇaiṣiṇā /",
    "GS40caraka_u:3236": "jetuṃ kāsaṃ kṣayaṃ śoṣaṃ śvāsaṃ hikkāṃ galāmayān // Car_6,1.3.34",
    "GS40caraka_u:3237": "arśāṃsi grahaṇīdoṣaṃ pāṇḍutāṃ viṣamajvaram /",
    "GS40caraka_u:3238": "vaisvaryaṃ pīnasaṃ śophaṃ gulmaṃ vātabalāsakam // Car_6,1.3.35",
    "GS40caraka_u:3239": "[{Āyurvedadīpikā}",
    "GS40caraka_u:3240": "pañcetyādau saṃkhyāvyatikrameṇānuktasaṃkhyānām api pippalīnām upayogaṃ sūcayati // 1",
    "GS40caraka_u:3241_0": "yadāpi trīṇi dravyāṇi nātyupayuñjīta pippalīṃ kṣāraṃ lavaṇam ityuktaṃ tathāpīha dravyāntarasaṃyuktānāṃ pippalīnām abhyāso",
    "GS40caraka_u:3241_1": "na viruddhaḥ kiṃvā uktapippalīrasāyanavyatirekeṇotsargāpavādanyāyāt sa niṣedho jñeyaḥ // 2",
    "GS40caraka_u:3242": "kiṃśukaḥ palāśaḥ // 3]",
    "GS40caraka_u:3243": "kramavṛddhyā daśāhāni daśapaippalikaṃ dinam /",
    "GS40caraka_u:3244": "vardhayet payasā sārdhaṃ tathaivāpanayet punaḥ // Car_6,1.3.36",
    "GS40caraka_u:3245": "jīrṇe jīrṇe ca bhuñjīta ṣaṣṭikaṃ kṣīrasarpiṣā /",
    "GS40caraka_u:3246": "pippalīnāṃ sahasrasya prayogo'yaṃ rasāyanam // Car_6,1.3.37",
    "GS40caraka_u:3247": "piṣṭās tā balibhiḥ sevyāḥ śṛtā madhyabalair naraiḥ /",
    "GS40caraka_u:3248": "cūrṇīkṛtā hrasvabalair yojyā doṣāmayān prati // Car_6,1.3.38",
    "GS40caraka_u:3249": "daśapaippalikaḥ śreṣṭho madhyamaḥ ṣaṭ prakīrtitaḥ /",
    "GS40caraka_u:3250": "prayogo yas triparyantaḥ sa kanīyān sa cābalaiḥ // Car_6,1.3.39",
    "GS40caraka_u:3251": "bṛṃhaṇaṃ svaryam āyuṣyaṃ plīhodaravināśanam /",
    "GS40caraka_u:3252": "vayasaḥ sthāpanaṃ medhyaṃ pippalīnāṃ rasāyanam // Car_6,1.3.40",
    "GS40caraka_u:3253": "jaraṇānte 'bhayām ekāṃ prāgbhuktād dve vibhītake /",
    "GS40caraka_u:3254": "bhuktvā tu madhusarpirbhyāṃ catvāryāmalakāni ca // Car_6,1.3.41",
    "GS40caraka_u:3255": "prayojayan samām ekāṃ triphalāyā rasāyanam /",
    "GS40caraka_u:3256": "jīved varṣaśataṃ pūrṇam ajaro 'vyādhireva ca // Car_6,1.3.42",
    "GS40caraka_u:3257": "traiphalenāyasīṃ pātrīṃ kalkenālepayen navām /",
    "GS40caraka_u:3258": "tam ahorātrikaṃ lepaṃ pibet kṣaudrodakāplutam // Car_6,1.3.43",
    "GS40caraka_u:3259": "prabhūtasneham aśanaṃ jīrṇe tatra praśasyate /",
    "GS40caraka_u:3260": "ajaro 'ruk samābhyāsāj jīvec caiva samāḥ śatam // Car_6,1.3.44",
    "GS40caraka_u:3261": "madhukena tugākṣīryā pippalyā kṣaudrasarpiṣā /",
    "GS40caraka_u:3262": "triphalā sitayā cāpi yuktā siddhaṃ rasāyanam // Car_6,1.3.45",
    "GS40caraka_u:3263": "sarvalauhaiḥ suvarṇena vacayā madhusarpiṣā /",
    "GS40caraka_u:3264": "viḍaṅgapippalībhyāṃ ca triphalā lavaṇena ca // Car_6,1.3.46",
    "GS40caraka_u:3265": "saṃvatsaraprayogeṇa medhāsmṛtibalapradā /",
    "GS40caraka_u:3266": "bhavatyāyuḥpradā dhanyā jarāroganibarhaṇī // Car_6,1.3.47",
    "GS40caraka_u:3267": "anamlaṃ ca kaṣāyaṃ ca kaṭu pāke śilājatu /",
    "GS40caraka_u:3268": "nātyuṣṇaśītaṃ dhātubhyaścaturbhyastasya sambhavaḥ // Car_6,1.3.48",
    "GS40caraka_u:3269": "hemnaśca rajatāttāmrādvarāt kṛṣṇāyasādapi /",
    "GS40caraka_u:3270": "rasāyanaṃ tadvidhibhistad vṛṣyaṃ tacca roganut // Car_6,1.3.49",
    "GS40caraka_u:3271": "vātapittakaphaghnaiśca niryūhaistatsubhāvitam /",
    "GS40caraka_u:3272": "vīryotkarṣaṃ paraṃ yāti sarvairekaikaśo 'pi vā // Car_6,1.3.50",
    "GS40caraka_u:3273": "[{Āyurvedadīpikā}",
    "GS40caraka_u:3274": "śilājaturasāyanaṃ darśayituṃ śilājatuno 'bhyarhitasya guṇāneva tāvadāha anamlam ityādi varāditi śreṣṭhāt // 2",
    "GS40caraka_u:3275": "suśrute yadyapi trapusīsambhavaṃ prakṣipya ṣaḍvidhaśilājatu sāmānyena roge rasāyanādhikāre coktaṃ tathāpīha rasāyanādhikāre tadadhikṛtacaturvidham evoktam // 3]",
    "GS40caraka_u:3276": "prakṣiptoddhṛtam apy enat punas tat prakṣiped rase /",
    "GS40caraka_u:3277": "koṣṇe saptāhametena vidhinā tasya bhāvanā // Car_6,1.3.51",
    "GS40caraka_u:3278": "pūrvoktena vidhānena lohaiścūrṇīkṛtaiḥ saha /",
    "GS40caraka_u:3279": "tatpītaṃ payasā dadyād dīrghamāyuḥ sukhānvitam // Car_6,1.3.52",
    "GS40caraka_u:3280": "jarāvyādhipraśamanaṃ dehadārḍhyakaraṃ param /",
    "GS40caraka_u:3281": "medhāsmṛtikaraṃ dhanyaṃ kṣīrāśī tatprayojayet // Car_6,1.3.53",
    "GS40caraka_u:3282": "prayogaḥ saptasaptāhās trayaś caikaśca saptakaḥ /",
    "GS40caraka_u:3283": "nirdiṣṭas trividhastasya paro madhyo'varastathā // Car_6,1.3.54",
    "GS40caraka_u:3284": "palamardhapalaṃ karṣo mātrā tasya tridhā matā /",
    "GS40caraka_u:3285": "[{Āyurvedadīpikā}",
    "GS40caraka_u:3286": "śilājatubhāvanāvidhim āha prakṣiptetyādi // 1",
    "GS40caraka_u:3287": "prakṣiptānantaramuddhṛtaṃ prakṣiptoddhṛtam // 2",
    "GS40caraka_u:3288": "lauhaiḥ saheti bhāgāniyame lohasamānabhāgatā śilājatunaḥ // 3",
    "GS40caraka_u:3289": "prayogaḥ saptasaptāhā iti saptasaptāhavyāpakaprayoga ityarthaḥ evaṃ trayaś caikaśca saptaka ityatrāpi boddhavyam // 4]",
    "GS40caraka_u:3290": "jāterviśeṣaṃ savidhiṃ tasya vakṣyāmyataḥ param // Car_6,1.3.55",
    "GS40caraka_u:3291": "hemādyāḥ sūryasaṃtaptāḥ sravanti giridhātavaḥ /",
    "GS40caraka_u:3292": "jatvābhaṃ mṛdu mṛtsnācchaṃ yanmalaṃ tacchilājatu // Car_6,1.3.56",
    "GS40caraka_u:3293": "madhuraśca satiktaśca japāpuṣpanibhaśca yaḥ /",
    "GS40caraka_u:3294": "kaṭurvipāke śītaśca sa suvarṇasya nisravaḥ // Car_6,1.3.57",
    "GS40caraka_u:3295": "rūpyasya kaṭukaḥ śvetaḥ śītaḥ svādu vipacyate /",
    "GS40caraka_u:3296": "tāmrasya barhikaṇṭhābhastiktoṣṇaḥ pacyate kaṭu // Car_6,1.3.58",
    "GS40caraka_u:3297": "yastu guggulukābhāsastiktako lavaṇānvitaḥ /",
    "GS40caraka_u:3298": "kaṭurvipāke śītaśca sarvaśreṣṭhaḥ sa cāyasaḥ // Car_6,1.3.59",
    "GS40caraka_u:3299": "gomūtragandhayaḥ sarve sarvakarmasu yaugikāḥ /",
    "GS40caraka_u:3300": "rasāyanaprayogeṣu paścimastu viśiṣyate // Car_6,1.3.60",
    "GS40caraka_u:3301": "yathākramaṃ vātapitte śleṣmapitte kaphe triṣu /",
    "GS40caraka_u:3302": "viśeṣataḥ praśasyante malā hemādidhātujāḥ // Car_6,1.3.61",
    "GS40caraka_u:3303": "[{Āyurvedadīpikā}",
    "GS40caraka_u:3304": "savidhim iti vidhānasahitam // 1",
    "GS40caraka_u:3305": "śilājatuvidhānaṃ ca yathākramaṃ vātapitte ityādigranthena vaktavyam // 2",
    "GS40caraka_u:3306": "hemādiśabdeneha hemādisambhavasthānabhūtaśilocyate yato na sākṣāt suvarṇādibhya eva śilājatu sravati // 3",
    "GS40caraka_u:3307": "mṛtsnaṃ masṛṇam acchaṃ svaccham // 4",
    "GS40caraka_u:3308": "yastu rūpyabhave kaṭurase viruddhaḥ svāduḥ pāka uktaḥ sa utsargāpavādanyāyena jñeyaḥ // 5",
    "GS40caraka_u:3309_0": "vīryaṃ tu tāmrabhavasyoṣṇasya tathā trayāṇāṃ ca śītatvayuktānām atyuṣṇaśītavīryatāyā avakāśo nāsti ataḥ sāmānyaguṇakathane",
    "GS40caraka_u:3309_1": "nātyuṣṇaśītam itipadena uṣṇasya śītasya ca vīryasya prakarṣo niṣidhyate tenānuṣṇāśītatvaṃ vidhīyate tataśca śilājatuni vīryaṃ",
    "GS40caraka_u:3309_2": "śītam uṣṇaṃ vābhihitamapi na balavadbhavatīti labhyate // 6]",
    "GS40caraka_u:3310": "śilājatuprayogeṣu vidāhīni gurūṇi ca /",
    "GS40caraka_u:3311": "varjayet sarvakālaṃ tu kulatthānparivarjayet // Car_6,1.3.62",
    "GS40caraka_u:3312": "te hy atyantaviruddhatvād aśmano bhedanāḥ param /",
    "GS40caraka_u:3313": "loke dṛṣṭāstatasteṣāṃ prayogaḥ pratiṣidhyate // Car_6,1.3.63",
    "GS40caraka_u:3314": "payāṃsi takrāṇi rasāḥ sayūṣās toyaṃ samūtrā vividhāḥ kaṣāyāḥ /",
    "GS40caraka_u:3315": "āloḍanārthaṃ girijasya śastās te te prayojyāḥ prasamīkṣya kāryam //",
    "GS40caraka_u:3316": "na so 'sti rogo bhuvi sādhyarūpaḥ śilāhvayaṃ yaṃ na jayet prasahya /",
    "GS40caraka_u:3317": "tat kālayogairvidhibhiḥ prayuktaṃ svasthasya corjāṃ vipulāṃ dadāti //",
    "GS40caraka_u:3318": "karapracitike pāde daśa ṣaṭ ca maharṣiṇā /",
    "GS40caraka_u:3319": "rasāyanānāṃ siddhānāṃ saṃyogāḥ samudāhṛtāḥ // Car_6,1.3.66",
    "GS40caraka_u:3320": "ityagniveśakṛte tantre carakapratisaṃskṛte cikitsāsthāne rasāyanādhyāye karapracitīyo nāma rasāyanapādastṛtīyaḥ // Car_6,1.3.67",
    "GS40caraka_u:3321": "[{Āyurvedadīpikā}",
    "GS40caraka_u:3322": "śilājatuprayogeṣviti bahuvacanamāloḍanādibhedena prayogabhedaṃ buddhisthīkṛtya jñeyam // 1",
    "GS40caraka_u:3323": "śilājatuprayoge guruniṣedhe'pi viśeṣavacanāt kṣīrādiprayogaḥ // 2",
    "GS40caraka_u:3324": "sarvakālamiti yāvadrasāyanāhitā guṇāḥ santi // 3",
    "GS40caraka_u:3325": "kecit tu yāvajjīvaṃ kulatthavarjanam āhuḥ yaduktaṃ suśrute tadbhāvitaḥ kapotāṃśca kulatthāṃśca vivarjayet iti // 4",
    "GS40caraka_u:3326": "śilājatuprayogaṃ stauti na so 'stītyādi // 5]",
    "GS40caraka_u:3327": "Carakasaṃhitā, Cikitsāsthāna, 1 [Rasāyanādhyāya], 4 [Āyurvedasamutthānīya]",
    "GS40caraka_u:3328": "athāta āyurvedasamutthānīyaṃ rasāyanapādaṃ vyākhyāsyāmaḥ // Car_6,1.4.1",
    "GS40caraka_u:3329": "iti ha smāha bhagavānātreyaḥ // Car_6,1.4.2",
    "GS40caraka_u:3330": "[{Āyurvedadīpikā}",
    "GS40caraka_u:3331": "āyurvedasamutthānīyo nāma rasāyanapādaḥ pāriśeṣyād ucyate āyurvedasamutthānam asminn astīti matvarthīyacchapratyayeṇāyurvedasamutthānīyaḥ // 1]",
    "GS40caraka_u:3332": "ṛṣayaḥ khalu kadācicchālīnā yāyāvarāśca grāmyauṣadhyāhārāḥ santaḥ sāmpannikā mandaceṣṭā nātikalyāśca prāyeṇa babhūvuḥ /",
    "GS40caraka_u:3333_0": "te sarvāsām itikartavyatānām asamarthāḥ santo grāmyavāsakṛtamātmadoṣaṃ matvā pūrvanivāsam apagatagrāmyadoṣaṃ śivaṃ puṇyam",
    "GS40caraka_u:3333_1": "udāraṃ medhyam agamyam asukṛtibhir gaṅgāprabhavam amaragandharvakiṃnarānucaritam anekaratnanicayamacintyādbhutaprabhāvaṃ",
    "GS40caraka_u:3333_2": "brahmarṣisiddhacāraṇānucaritaṃ divyatīrthauṣadhiprabhavam atiśaraṇyaṃ himavantam amarādhipatiguptaṃ jagmur bhṛgvaṅgiro'trivasiṣṭhakaśyapāgastyapulastyavāmadevāsitagautamaprabhṛtayo",
    "GS40caraka_u:3334": "maharṣayaḥ // Car_6,1.4.3",
    "GS40caraka_u:3335": "[{Āyurvedadīpikā}",
    "GS40caraka_u:3336": "ṛṣīṇāṃ śālīnatvaṃ yāyāvaratvaṃ ca karmaviśeṣaparigrahāt // 1",
    "GS40caraka_u:3337": "sampannam anu upayujyanta iti sāmpannikāḥ // 2",
    "GS40caraka_u:3338": "nātikalyā iti nātinīrogāḥ // 3",
    "GS40caraka_u:3339": "itikartavyatā vyāpāraḥ // 4",
    "GS40caraka_u:3340": "indraparyāyakathanaṃ stutyarthaṃ stutiś ceyam indrasyāyurvedaprakāśakatvāt // 5]",
    "GS40caraka_u:3341": "tān indraḥ sahasradṛg amaragurur abravītsvāgataṃ brahmavidāṃ jñānatapodhanānāṃ brahmarṣīṇām",
    "GS40caraka_u:3342_0": "asti nanu vo glānir aprabhāvatvaṃ vaisvaryaṃ vaivarṇyaṃ ca grāmyavāsakṛtam asukham asukhānubandhaṃ ca grāmyo hi vāso mūlam",
    "GS40caraka_u:3342_1": "aśastānāṃ tat kṛtaḥ puṇyakṛdbhir anugrahaḥ prajānāṃ svaśarīramavekṣituṃ kālaḥ kālaścāyamāyurvedopadeśasya brahmarṣīṇām ātmanaḥ",
    "GS40caraka_u:3342_2": "prajānāṃ cānugrahārtham āyurvedamaśvinau mahyaṃ prāyacchatāṃ prajāpatiraśvibhyāṃ prajāpataye brahmā prajānām alpam āyur jarāvyādhibahulam",
    "GS40caraka_u:3342_3": "asukham asukhānubandham alpatvād alpatapodamaniyamadānādhyayanasaṃcayaṃ matvā puṇyatamam āyuḥprakarṣakaraṃ jarāvyādhipraśamanam",
    "GS40caraka_u:3342_4": "ūrjaskaram amṛtaṃ śivaṃ śaraṇyamudāraṃ bhavanto mattaḥ śrotumarhatāthopadhārayituṃ prakāśayituṃ ca",
    "GS40caraka_u:3343": "prajānugrahārthamārṣaṃ brahma ca prati maitrīṃ kāruṇyam ātmanaś cānuttamaṃ puṇyamudāraṃ brāhmamakṣayaṃ karmeti // Car_6,1.4.4",
    "GS40caraka_u:3344": "tacchrutvā vibudhapativacanam ṛṣayaḥ sarva evāmaravaram ṛgbhis tuṣṭuvuḥ prahṛṣṭāśca tadvacanamabhinananduśceti [{Āyurvedadīpikā}",
    "GS40caraka_u:3345": "asukhānubandhamiti rogarūpam asukham anubadhnātītyasukhānubandham // 1",
    "GS40caraka_u:3346": "mūlamiti kāraṇam // 2",
    "GS40caraka_u:3347": "kṛtaḥ prajānāmanugraha iti grāme sthitvā āyurvedoktārogyasādhanadharmādiprakāśanena prajānugrahaḥ kṛta evetyarthaḥ",
    "GS40caraka_u:3348": "ayaṃ śabda ubhābhyāṃ kālaśabdābhyāṃ yojanīyaḥ // 4",
    "GS40caraka_u:3349": "prajāpataye brahmeti chedaḥ // 5",
    "GS40caraka_u:3350": "prajānām alpādikam āyurmattveti yojanā // 6",
    "GS40caraka_u:3351": "alpatvāt āyuṣa iti śeṣaḥ // 7",
    "GS40caraka_u:3352": "alpastapaḥprabhṛtīnāṃ saṃcayo'smin alpe āyuṣi tat tathā // 8",
    "GS40caraka_u:3353": "pratiśabdo maitryādibhiḥ pratyekaṃ sambadhyate // 9",
    "GS40caraka_u:3354": "athaśabdaś cādhikāre // 10",
    "GS40caraka_u:3355": "tena maitrīkāruṇyādīnyadhikṛtya yaṃ brahmā prajāpataye'dāt tamanuśrotum arhateti yojanā //",
    "GS40caraka_u:3356": "yadyapi ca ṛṣayo bharadvājadvārā indrādadhigatāyurvedāḥ tathāpi grāmyavāsakṛtamanoglānyā na tathā sphuṭārtho vartata iti śaṅkayā punarindras tānupadiśati // 12]",
    "GS40caraka_u:3357_0": "athendras tadāyurvedāmṛtam ṛṣibhyaḥ saṃkramyovāca etatsarvamanuṣṭheyam ayaṃ ca śivaḥ kālo rasāyanānāṃ divyāścauṣadhayo himavatprabhavāḥ",
    "GS40caraka_u:3357_1": "prāptavīryāḥ tadyathā aindrī brāhmī payasyā kṣīrapuṣpī śrāvaṇī mahāśrāvaṇī śatāvarī vidārī jīvantī punarnavā nāgabalā sthirā",
    "GS40caraka_u:3357_2": "vacā chattrā aticchatrā medā mahāmedā jīvanīyāścānyāḥ payasā prayuktāḥ ṣaṇmāsāt paramāyurvayaśca taruṇamanāmayatvaṃ svaravarṇasampadam",
    "GS40caraka_u:3357_3": "upacayaṃ medhāṃ smṛtimuttamabalam iṣṭāṃścāparān bhāvān āvahanti siddhāḥ [{Āyurvedadīpikā}",
    "GS40caraka_u:3358": "mahāśrāvaṇī alambuṣā // 1",
    "GS40caraka_u:3359": "aticchatrā madhurikā // 2]",
    "GS40caraka_u:3360_0": "brahmasuvarcalā nāmauṣadhir yā hiraṇyakṣīrā puṣkarasadṛśapattrā ādityaparṇī nāmauṣadhiryā sūryakāntā iti vijñāyate suvarṇakṣīrā",
    "GS40caraka_u:3360_1": "sūryamaṇḍalākārapuṣpā ca nārīnāmauṣadhiḥ aśvabalā iti vijñāyate yā bilvajasadṛśapattrā kāṣṭhagodhā nāmauṣadhir godhākārā",
    "GS40caraka_u:3360_2": "sarpānāmauṣadhiḥ sarpākārā somo nāmauṣadhirājaḥ pañcadaśaparvā sa soma iva hīyate vardhate ca padmā nāmauṣadhiḥ padmākārā",
    "GS40caraka_u:3360_3": "padmaraktā padmagandhā ca ajānām auṣadhiḥ ajaśṛṅgī iti vijñāyate nīlā nāmauṣadhistu nīlakṣīrā nīlapuṣpā latāpratānabahuleti",
    "GS40caraka_u:3360_4": "āsāmoṣadhīnāṃ yāṃ yāmevopalabheta tasyās tasyāḥ svarasasya sauhityaṃ gatvā snehabhāvitāyām ārdrapalāśadroṇyāṃ sapidhānāyāṃ",
    "GS40caraka_u:3360_5": "digvāsāḥ śayīta tatra pralīyate ṣaṇmāsena punaḥ sambhavati tasyājaṃ payaḥ pratyavasthāpanaṃ ṣaṇmāsena devatānukārī bhavati",
    "GS40caraka_u:3360_6": "vayovarṇasvarākṛtibalaprabhābhiḥ svayaṃ cāsya sarvavācogatāni prādurbhavanti divyaṃ cāsya cakṣuḥ śrotraṃ ca bhavati gatir",
    "GS40caraka_u:3360_7": "yojanasahasraṃ daśavarṣasahasrāṇy āyur anupadravaṃ ceti // Car_6,1.4.7",
    "GS40caraka_u:3361": "[{Āyurvedadīpikā}",
    "GS40caraka_u:3362": "brahmasuvarcalāprabhṛtayo yathoktalakṣaṇā divyauṣadhayo nātiprasiddhāḥ //",
    "GS40caraka_u:3363": "ādityaparṇī sūryāvartameva deśaviśeṣajātaṃ kecid varṇayanti // 2",
    "GS40caraka_u:3364": "aśvabaleti jñāyata iti ṛṣibhirevānena nāmnā jñāyate nalaukikaiḥ lokāprasiddhatvāt // 3",
    "GS40caraka_u:3365": "soma iva vardhate hīyata iti yathāsomavṛddhikṣayau tathā tatkālameva tasya vṛddhikṣayau bhavataḥ pralīyata iti druto bhavati anye tu mūrchatīti varṇayanti // 5",
    "GS40caraka_u:3366": "pratyavasthāpanamiti āhārasevāyāṃ yojyam ityarthaḥ // 6",
    "GS40caraka_u:3367": "sarvavācogatāni sarvavākyaviśeṣāḥ // 7]",
    "GS40caraka_u:3368": "divyānāmoṣadhīnāṃ yaḥ prabhāvaḥ sa bhavadvidhaiḥ /",
    "GS40caraka_u:3369": "śakyaḥ soḍhumaśakyastu syātsoḍhumakṛtātmabhiḥ // Car_6,1.4.8",
    "GS40caraka_u:3370": "oṣadhīnāṃ prabhāveṇa tiṣṭhatāṃ sve ca karmaṇi /",
    "GS40caraka_u:3371": "bhavatāṃ nikhilaṃ śreyaḥ sarvamevopapatsyate // Car_6,1.4.9",
    "GS40caraka_u:3372": "vānaprasthairgṛhasthaiśca prayatairniyatātmabhiḥ /",
    "GS40caraka_u:3373": "śakyā oṣadhayo hy etāḥ sevituṃ viṣayābhijāḥ // Car_6,1.4.10",
    "GS40caraka_u:3374": "[{Āyurvedadīpikā}",
    "GS40caraka_u:3375": "etaddivyaṃ rasāyanamṛṣibhistadvidhair vā sevyam iti darśayann āha divyānām ityādi // 1",
    "GS40caraka_u:3376": "viṣayābhijā iti svocitapuṇyadeśe jātā ityarthaḥ apuṇye tu deśe divyauṣadhijanmaiva na bhavati bhavantyo 'pi nirvāryā bhavantīti bhāvaḥ //",
    "GS40caraka_u:3377": "yāstu kṣetraguṇaisteṣāṃ madhyamena ca karmaṇā /",
    "GS40caraka_u:3378": "mṛduvīryatarās tāsāṃ vidhirjñeyaḥ sa eva tu // Car_6,1.4.11",
    "GS40caraka_u:3379": "paryeṣṭuṃ tāḥ prayoktuṃ vā ye 'samarthāḥ sukhārthinaḥ /",
    "GS40caraka_u:3380": "rasāyanavidhisteṣāmayamanyaḥ praśasyate // Car_6,1.4.12",
    "GS40caraka_u:3381": "[{Āyurvedadīpikā}",
    "GS40caraka_u:3382": "samprati brahmasuvarcalādīnāṃ yathā mṛduvīryatvaṃ bhavati tadāha yās tv ityādi // 1",
    "GS40caraka_u:3383": "kṣetraguṇair iti himālayādipraśastadeśavyatiriktakṣetradharmaiḥ // 2",
    "GS40caraka_u:3384": "teṣāmiti ṛṣivyatiriktānāṃ vānaprasthādīnām // 3",
    "GS40caraka_u:3385": "madhyamena ca karmaṇeti asamyakprayogeṇa kiṃvā anatimahatādṛṣṭena // 4]",
    "GS40caraka_u:3386": "balyānāṃ jīvanīyānāṃ bṛṃhaṇīyāś ca yā daśa /",
    "GS40caraka_u:3387": "vayasaḥ sthāpanānāṃ ca khadirasyāsanasya ca // Car_6,1.4.13",
    "GS40caraka_u:3388": "kharjūrāṇāṃ madhūkānāṃ mustānāmutpalasya ca /",
    "GS40caraka_u:3389": "mṛdvīkānāṃ viḍaṅgānāṃ vacāyāścitrakasya ca // Car_6,1.4.14",
    "GS40caraka_u:3390": "śatāvaryāḥ payasyāyāḥ pippalyā joṅgakasya ca /",
    "GS40caraka_u:3391": "ṛddhyā nāgabalāyāśca dvāradāyā dhavasya ca // Car_6,1.4.15",
    "GS40caraka_u:3392": "triphalākaṇṭakāryoś ca vidāryāścandanasya ca /",
    "GS40caraka_u:3393": "ikṣūṇāṃ śaramūlānāṃ śrīparṇyāstiniśasya ca // Car_6,1.4.16",
    "GS40caraka_u:3394": "rasāḥ pṛthak pṛthag grāhyāḥ palāśakṣāra eva ca /",
    "GS40caraka_u:3395": "eṣāṃ palonmitān bhāgān payo gavyaṃ caturguṇam // Car_6,1.4.17",
    "GS40caraka_u:3396": "dve pātre tilatailasya dve ca gavyasya sarpiṣaḥ /",
    "GS40caraka_u:3397": "tat sādhyaṃ sarvam ekatra susiddhaṃ snehamuddharet // Car_6,1.4.18",
    "GS40caraka_u:3398": "tatrāmalakacūrṇānāmāḍhakaṃ śatabhāvitam /",
    "GS40caraka_u:3399": "svarasenaiva dātavyaṃ kṣaudrasyābhinavasya ca // Car_6,1.4.19",
    "GS40caraka_u:3400": "śarkarācūrṇapātraṃ ca prasthamekaṃ pradāpayet /",
    "GS40caraka_u:3401": "tugākṣīryāḥ sapippalyāḥ sthāpyaṃ saṃmūrchitaṃ ca tat // Car_6,1.4.20",
    "GS40caraka_u:3402": "sucaukṣe mārttike kumbhe māsārdhaṃ ghṛtabhāvite /",
    "GS40caraka_u:3403": "mātrāmagnisamāṃ tasya tata ūrdhvaṃ prayojayet // Car_6,1.4.21",
    "GS40caraka_u:3404": "hematāmrapravālānām ayasaḥ sphaṭikasya ca /",
    "GS40caraka_u:3405": "muktāvaiḍūryaśaṅkhānāṃ cūrṇānāṃ rajatasya ca // Car_6,1.4.22",
    "GS40caraka_u:3406": "prakṣipya ṣoḍaśīṃ mātrāṃ vihāyāyāsamaithunam /",
    "GS40caraka_u:3407": "jīrṇe jīrṇe ca bhuñjīta ṣaṣṭikaṃ kṣīrasarpiṣā // Car_6,1.4.23",
    "GS40caraka_u:3408": "sarvarogapraśamanaṃ vṛṣyamāyuṣyam uttamam /",
    "GS40caraka_u:3409": "sattvasmṛtiśarīrāgnibuddhīndriyabalapradam // Car_6,1.4.24",
    "GS40caraka_u:3410": "paramūrjaskaraṃ caiva varṇasvarakaraṃ tathā /",
    "GS40caraka_u:3411": "viṣālakṣmīpraśamanaṃ sarvavācogatapradam // Car_6,1.4.25",
    "GS40caraka_u:3412": "siddhārthatāṃ cābhinavaṃ vayaśca prajāpriyatvaṃ ca yaśaśca loke /",
    "GS40caraka_u:3413": "prayojyam icchadbhiridaṃ yathāvad rasāyanaṃ brāhmamudāravīryam //",
    "GS40caraka_u:3414": "[{Āyurvedadīpikā}",
    "GS40caraka_u:3415": "balyānām ityādau joṅgakam aguru // 1",
    "GS40caraka_u:3416": "dvāradā śākataruḥ kapikacchur vā // 2",
    "GS40caraka_u:3417": "śrīparṇī gambhārī // 3",
    "GS40caraka_u:3418": "palāśakṣāraḥ palāśakṣārodakam // 4",
    "GS40caraka_u:3419": "sucaukṣe iti suviśuddhe // 5",
    "GS40caraka_u:3420": "agnisamāmiti agnyanurūpām // 6",
    "GS40caraka_u:3421": "ṣoḍaśīṃ mātrāmiti āmalakādicūrṇayuktaghṛtāpekṣayā ṣoḍaśabhāgo hemādicūrṇād grāhyaḥ // 7]",
    "GS40caraka_u:3422": "samarthānāmarogāṇāṃ dhīmatāṃ niyatātmanām /",
    "GS40caraka_u:3423": "kuṭīpraveśaḥ kṣaṇināṃ paricchadavatāṃ hitaḥ // Car_6,1.4.27",
    "GS40caraka_u:3424": "ato'nyathā tu ye teṣāṃ sauryamārutiko vidhiḥ /",
    "GS40caraka_u:3425": "tayoḥ śreṣṭhataraḥ pūrvo vidhiḥ sa tu suduṣkaraḥ // Car_6,1.4.28",
    "GS40caraka_u:3426": "rasāyanavidhibhraṃśājjāyeran vyādhayo yadi /",
    "GS40caraka_u:3427": "yathāsvamauṣadhaṃ teṣāṃ kāryaṃ muktvā rasāyanam // Car_6,1.4.29",
    "GS40caraka_u:3428": "[{Āyurvedadīpikā}",
    "GS40caraka_u:3429": "kuṭīprāveśikarasāyanaviṣayān vātātapikarasāyanaviṣayāṃśca puruṣān āha samarthānām ityādi //",
    "GS40caraka_u:3430": "kṣaṇināmiti kṛtakṣaṇānām // 2",
    "GS40caraka_u:3431": "sūryamārutasevayāpi kriyata iti sauryamārutikaḥ // 3]",
    "GS40caraka_u:3432": "satyavādinamakrodhaṃ nivṛttaṃ madyamaithunāt /",
    "GS40caraka_u:3433": "ahiṃsakamanāyāsaṃ praśāntaṃ priyavādinam // Car_6,1.4.30",
    "GS40caraka_u:3434": "japaśaucaparaṃ dhīraṃ dānanityaṃ tapasvinam /",
    "GS40caraka_u:3435": "devagobrāhmaṇācāryaguruvṛddhārcane ratam // Car_6,1.4.31",
    "GS40caraka_u:3436": "ānṛśaṃsyaparaṃ nityaṃ nityaṃ karuṇavedinam /",
    "GS40caraka_u:3437": "samajāgaraṇasvapnaṃ nityaṃ kṣīraghṛtāśinam // Car_6,1.4.32",
    "GS40caraka_u:3438": "deśakālapramāṇajñaṃ yuktijñam anahaṃkṛtam /",
    "GS40caraka_u:3439": "śastācāram asaṃkīrṇam adhyātmapravaṇendriyam // Car_6,1.4.33",
    "GS40caraka_u:3440": "upāsitāraṃ vṛddhānāmāstikānāṃ jitātmanām /",
    "GS40caraka_u:3441": "dharmaśāstraparaṃ vidyānnaraṃ nityarasāyanam // Car_6,1.4.34",
    "GS40caraka_u:3442": "guṇair etaiḥ samuditaiḥ prayuṅkte yo rasāyanam /",
    "GS40caraka_u:3443": "rasāyanaguṇān sarvān yathoktān sa samaśnute // Car_6,1.4.35",
    "GS40caraka_u:3444": "[{Āyurvedadīpikā}",
    "GS40caraka_u:3445": "sāmānyena rasāyanaviṣayapuruṣaguṇānāha satyavādinam ityādi // 1",
    "GS40caraka_u:3446": "karuṇayā sattvāni paśyatīti karuṇavedī // 2",
    "GS40caraka_u:3447": "asaṃkīrṇaḥ asaṃkīrṇabhojī // 3",
    "GS40caraka_u:3448": "nityaṃ rasāyanaprayogo yasya sa nityarasāyanaḥ // 4]",
    "GS40caraka_u:3449": "yathāsthūlam anirvāhya doṣāñchārīramānasān /",
    "GS40caraka_u:3450": "rasāyanaguṇair jantur yujyate na kadācana // Car_6,1.4.36",
    "GS40caraka_u:3451": "yogā hy āyuḥprakarṣārthā jarāroganibarhaṇāḥ /",
    "GS40caraka_u:3452": "manaḥśarīraśuddhānāṃ sidhyanti prayatātmanām // Car_6,1.4.37",
    "GS40caraka_u:3453": "tadetanna bhavedvācyaṃ sarvameva hatātmasu /",
    "GS40caraka_u:3454": "arujebhyo 'dvijātibhyaḥ śuśrūṣā yeṣu nāsti ca // Car_6,1.4.38",
    "GS40caraka_u:3455": "[{Āyurvedadīpikā}",
    "GS40caraka_u:3456": "manaḥśuddhyaiva prayatātmatāyāṃ labdhāyāṃ punas tadabhidhānam itaramānasaguṇeṣu prayatātmatāyā abhyarhitatopadarśanārtham // 1",
    "GS40caraka_u:3457": "arujebhyo 'dvijātibhyo yeṣu ca puruṣeṣu śuśrūṣā nāsti teṣu caitan na vācyamiti yojanā //",
    "GS40caraka_u:3458": "ye rasāyanasaṃyogā vṛṣyayogāśca ye matāḥ /",
    "GS40caraka_u:3459": "yaccauṣadhaṃ vikārāṇāṃ sarvaṃ tadvaidyasaṃśrayam // Car_6,1.4.39",
    "GS40caraka_u:3460": "prāṇācāryaṃ budhastasmāddhīmantaṃ vedapāragam /",
    "GS40caraka_u:3461": "aśvināv iva devendraḥ pūjayed atiśaktitaḥ // Car_6,1.4.40",
    "GS40caraka_u:3462": "aśvinau devabhiṣajau yajñavāhāv iti smṛtau /",
    "GS40caraka_u:3463": "yajñasya hi śiraśchinnaṃ punastābhyāṃ samāhitam // Car_6,1.4.41",
    "GS40caraka_u:3464": "praśīrṇā daśanāḥ pūṣṇo netre naṣṭe bhagasya ca /",
    "GS40caraka_u:3465": "vajriṇaśca bhujastambhastābhyāmeva cikitsitaḥ // Car_6,1.4.42",
    "GS40caraka_u:3466": "cikitsitaśca śītāṃśurgṛhīto rājayakṣmaṇā /",
    "GS40caraka_u:3467": "somābhipatitaścandraḥ kṛtastābhyāṃ punaḥ sukhī // Car_6,1.4.43",
    "GS40caraka_u:3468": "bhārgavaścyavanaḥ kāmī vṛddhaḥ san vikṛtiṃ gataḥ /",
    "GS40caraka_u:3469": "vītavarṇasvaropetaḥ kṛtastābhyāṃ punaryuvā // Car_6,1.4.44",
    "GS40caraka_u:3470": "etaiścānyaiśca bahubhiḥ karmabhir bhiṣaguttamau /",
    "GS40caraka_u:3471": "babhūvaturbhṛśaṃ pūjyāv indrādīnāṃ mahātmanām // Car_6,1.4.45",
    "GS40caraka_u:3472": "grahāḥ stotrāṇi mantrāṇi tathā nānāhavīṃṣi ca /",
    "GS40caraka_u:3473": "dhūmrāśca paśavastābhyāṃ prakalpyante dvijātibhiḥ // Car_6,1.4.46",
    "GS40caraka_u:3474": "prātaśca savane somaṃ śakro 'śvibhyāṃ sahāśnute /",
    "GS40caraka_u:3475": "sautrāmaṇyāṃ ca bhagavānaśvibhyāṃ saha modate // Car_6,1.4.47",
    "GS40caraka_u:3476": "indrāgnī cāśvinau caiva stūyante prāyaśo dvijaiḥ /",
    "GS40caraka_u:3477": "stūyante vedavākyeṣu na tathānyā hi devatāḥ // Car_6,1.4.48",
    "GS40caraka_u:3478": "ajarairamaraistāvadvibudhaiḥ sādhipair dhruvaiḥ /",
    "GS40caraka_u:3479": "ete prayatairevamaśvinau bhiṣajāv iti // Car_6,1.4.49",
    "GS40caraka_u:3480": "mṛtyuvyādhijarāvaśyair duḥkhaprāyaiḥ sukhārthibhiḥ /",
    "GS40caraka_u:3481": "kiṃ punarbhiṣajo martyaiḥ pūjyāḥ syur nātiśaktitaḥ // Car_6,1.4.50",
    "GS40caraka_u:3482": "śīlavānmatimān yukto dvijātiḥ śāstrapāragaḥ /",
    "GS40caraka_u:3483": "prāṇibhirguruvatpūjyaḥ prāṇācāryaḥ sa hi smṛtaḥ // Car_6,1.4.51",
    "GS40caraka_u:3484": "[{Āyurvedadīpikā}",
    "GS40caraka_u:3485": "samprati rasāyanādisiddhir vaidyādhīnā tena vaidyastutim ārabhate ya ityādi // 1",
    "GS40caraka_u:3486": "prāṇācāryamityatra prāṇivaryam iti vā pāṭhaḥ tatra prāṇināṃ varyaḥ śreṣṭhaḥ prāṇivaryaḥ //",
    "GS40caraka_u:3487": "yajñaṃ vahata iti yajñavāhau // 3",
    "GS40caraka_u:3488": "etadyajñavāhatvameva darśayati dakṣasya hītyādi // 4",
    "GS40caraka_u:3489": "pūṣṇaḥ sūryasya bhago'pi sūryabhedaḥ // 5",
    "GS40caraka_u:3490": "somābhipatita iti somābhipatanayogena pīḍita ityarthaḥ somātipacita iti vā pāṭhaḥ tatrāpyatipacanena somapānātiyogaṃ darśayati // 6",
    "GS40caraka_u:3491": "grahāḥ somapānapātrāṇi // 7",
    "GS40caraka_u:3492": "stotrāṇi stavāḥ stāvakavācaḥ śastrāṇīti kecit saṃśasyate 'neneti kṛtvā sāmaṛgvyatiriktaṃ stotramāhuḥ śastrāṇi astrāṇyeva vaṣaḍyuktāni śastrāṇi ca yajñe kalpyanta eva // 8",
    "GS40caraka_u:3493": "dhūmrāś ca paśava iti dhūmravarṇapaśavaḥ evaṃvarṇāś ca paśavaḥ śreṣṭhā bhavanti // 9",
    "GS40caraka_u:3494": "savana iti yajñasthāne // 10",
    "GS40caraka_u:3495": "sautrāmaṇī yajñaviśeṣaḥ // 11",
    "GS40caraka_u:3496": "atiśaktita iti nijaśakter apyatirekeṇa // 12]",
    "GS40caraka_u:3497": "vidyāsamāptau bhiṣajo dvitīyā jātirucyate /",
    "GS40caraka_u:3498": "aśnute vaidyaśabdaṃ hi na vaidyaḥ pūrvajanmanā // Car_6,1.4.52",
    "GS40caraka_u:3499": "vidyāsamāptau brāhmaṃ vā sattvamārṣamathāpi vā /",
    "GS40caraka_u:3500": "dhruvam āviśati jñānāttasmād vaidyo dvijaḥ smṛtaḥ // Car_6,1.4.53",
    "GS40caraka_u:3501": "nābhidhyāyenna cākrośed ahitaṃ na samācaret /",
    "GS40caraka_u:3502": "prāṇācāryaṃ budhaḥ kaścid icchann āyur anitvaram // Car_6,1.4.54",
    "GS40caraka_u:3503": "[{Āyurvedadīpikā}",
    "GS40caraka_u:3504": "vaidyaśabdadvijaśabdayoḥ pravṛttinimittamāha vidyetyādi // 1",
    "GS40caraka_u:3505_0": "tena vidyāyogād vaidyatvaṃ tathā vidyāsamāptilakṣaṇajanmanā dvijatvaṃ bhavatītyuktaṃ bhavati brāhmaṃ vā ārṣaṃ vā iti vikalpo",
    "GS40caraka_u:3505_1": "vaidyaviśeṣābhiprāyād bhavati tayor yo naiṣṭhikacikitsārthastasya brāhmam itarasya tu lokānugrāhiṇa ārṣamiti vyavasthā //",
    "GS40caraka_u:3505_2": "3]",
    "GS40caraka_u:3506": "cikitsitastu saṃśrutya yo vāsaṃśrutya mānavaḥ /",
    "GS40caraka_u:3507": "nopākaroti vaidyāya nāsti tasyeha niṣkṛtiḥ // Car_6,1.4.55",
    "GS40caraka_u:3508": "bhiṣagapyāturān sarvān svasutāniva yatnavān /",
    "GS40caraka_u:3509": "ābādhebhyo hi saṃrakṣed icchan dharmam anuttamam // Car_6,1.4.56",
    "GS40caraka_u:3510": "dharmārthaṃ cārthakāmārthamāyurvedo maharṣibhiḥ /",
    "GS40caraka_u:3511": "prakāśito dharmaparair icchadbhiḥ sthānamakṣaram // Car_6,1.4.57",
    "GS40caraka_u:3512": "nārthārthaṃ nāpi kāmārthamatha bhūtadayāṃ prati /",
    "GS40caraka_u:3513": "vartate yaścikitsāyāṃ sa sarvam ativartate // Car_6,1.4.58",
    "GS40caraka_u:3514": "kurvate ye tu vṛttyarthaṃ cikitsāpaṇyavikrayam /",
    "GS40caraka_u:3515": "te hitvā kāñcanaṃ rāśiṃ pāṃśurāśimupāsate // Car_6,1.4.59",
    "GS40caraka_u:3516": "dāruṇaiḥ kṛṣyamāṇānāṃ gadair vaivasvatakṣayam /",
    "GS40caraka_u:3517": "chittvā vaivasvatān pāśān jīvitaṃ yaḥ prayacchati // Car_6,1.4.60",
    "GS40caraka_u:3518": "dharmārthadātā sadṛśastasya nehopalabhyate /",
    "GS40caraka_u:3519": "na hi jīvitadānāddhi dānam anyad viśiṣyate // Car_6,1.4.61",
    "GS40caraka_u:3520": "paro bhūtadayā dharma iti matvā cikitsayā /",
    "GS40caraka_u:3521": "vartate yaḥ sa siddhārthaḥ sukham atyantam aśnute // Car_6,1.4.62",
    "GS40caraka_u:3522": "[{Āyurvedadīpikā}",
    "GS40caraka_u:3523": "saṃśrutyeti pratijñāya // 1",
    "GS40caraka_u:3524": "cikitsaiva paṇyaṃ vikretavyamiti cikitsāpaṇyam // 2",
    "GS40caraka_u:3525": "te hitvetyādau dharmārthaṃ kriyamāṇacikitsā mahāphalatvena kāñcanarāśitulyā itarā tv asārakalpā pāṃśurāśitulyā // 3",
    "GS40caraka_u:3526": "vaivasvatakṣayamiti yamagṛham // 4]",
    "GS40caraka_u:3527": "āyurvedasamutthānaṃ divyauṣadhividhiṃ śubham /",
    "GS40caraka_u:3528": "amṛtālpāntaraguṇaṃ siddhaṃ ratnarasāyanam // Car_6,1.4.63",
    "GS40caraka_u:3529": "siddhebhyo brahmacāribhyo yaduvācāmareśvaraḥ /",
    "GS40caraka_u:3530": "āyurvedasamutthāne tat sarvaṃ saṃprakāśitam // Car_6,1.4.64",
    "GS40caraka_u:3531": "ityagniveśakṛte tantre carakapratisaṃskṛte cikitsitasthāne rasāyanādhyāye āyurvedasamutthānīyo nāma rasāyanapādaścaturthaḥ // Car_6,1.4.65",
    "GS40caraka_u:3532": "[{Āyurvedadīpikā}",
    "GS40caraka_u:3533": "saṃgrahe ratnarasāyanamiti hemādiratnasaṃyuktaṃ rasāyanam // 1",
    "GS40caraka_u:3534": "āyurvedasamutthāne prakāśitatayā divyauṣadhividhyādi yaduvāca",
    "GS40caraka_u:3535": "brahmacāribhyo'mareśvaraḥ tat saṃprakāśitam iti yojanā // 2]",
    "GS40caraka_u:3536": "Carakasaṃhitā, Cikitsāsthāna, 2 [Vājīkaraṇādhyāya], 1 [Saṃyogaśaramūlīya]",
    "GS40caraka_u:3537": "athātaḥ saṃyogaśaramūlīyaṃ vājīkaraṇapādaṃ vyākhyāsyāmaḥ // Car_6,2.1.1",
    "GS40caraka_u:3538": "iti ha smāha bhagavānātreyaḥ // Car_6,2.1.2",
    "GS40caraka_u:3539": "[{Āyurvedadīpikā}",
    "GS40caraka_u:3540": "svasthorjaskaratvasāmānyāt rasāyanamanu vājīkaraṇaṃ vācyaṃ tatrāpi vājīkaraṇe pravṛttyupadarśakaprakaraṇayuktatvād ādau saṃyogaśaramūlīya ucyate /",
    "GS40caraka_u:3541": "saṃyogaḥ śaramūlānām asminn astīti saṃyogaśaramūlīyaḥ // 1]",
    "GS40caraka_u:3542": "vājīkaraṇam anvicchet puruṣo nityamātmavān /",
    "GS40caraka_u:3543": "tadāyattau hi dharmārthau prītiśca yaśa eva ca // Car_6,2.1.3",
    "GS40caraka_u:3544": "putrasyāyatanaṃ hy etadguṇāścaite sutāśrayāḥ /",
    "GS40caraka_u:3545": "[{Āyurvedadīpikā}",
    "GS40caraka_u:3546": "avājī vājīvātyarthaṃ maithune śaktaḥ kriyate yena tad vājīkaraṇam // 1",
    "GS40caraka_u:3547": "uktaṃ hi vājīvātibalo yena yātyapratihataḥ striyam ityādi // 2",
    "GS40caraka_u:3548": "anvicchediti rasāyanānmahāphalāt tadapekṣayālpaphalaṃ vājīkaraṇaṃ paścād icchet // 3",
    "GS40caraka_u:3549": "puruṣa iti padena taruṇapuruṣagrāhiṇā bālavṛddhau niṣiddhavyavāyau nirākaroti // 4",
    "GS40caraka_u:3550": "uktaṃ hi /",
    "GS40caraka_u:3551": "atibālo hy asaṃpūrṇasarvadhātuḥ striyo vrajan /",
    "GS40caraka_u:3552": "upatapyeta sahasā taḍāgamiva kājalam // 5",
    "GS40caraka_u:3553": "śuṣkaṃ rūkṣaṃ yathā kāṣṭhaṃ jantujagdhaṃ vijarjaram /",
    "GS40caraka_u:3554": "spṛṣṭamāśu viśīryeta tathā vṛddhaḥ striyo vrajan iti // 6",
    "GS40caraka_u:3555_0": "nityamityanena na rasāyanavat saṃprayogo vṛṣyasya kiṃtv āhāravat sarvadoṣayoga iti darśayati ātmavānityanena durātmano vṛṣyakaraṇaṃ",
    "GS40caraka_u:3555_1": "niṣedhati sa hi vṛṣyopayogādupacitadhātuḥ sann agamyāgamanamapi kuryāt // 8",
    "GS40caraka_u:3556": "dharmādayo vṛṣyāyattā eva yathā bhavanti tadāha putrasyetyādi // 9",
    "GS40caraka_u:3557": "āyatanaṃ kāraṇam // 10",
    "GS40caraka_u:3558": "ete guṇā iti dharmādayaḥ vṛṣyaprayogajanitaḥ putro dharmādīn pituḥ sampādayatītyarthaḥ //",
    "GS40caraka_u:3559_0": "vājīkaraṇasevayā ceha yuktayaiva ṛtukāle ca maithunaṃ prādhānyenābhipretaṃ tena tisraiṣaṇīye traya upastambhāḥ ityādigranthena",
    "GS40caraka_u:3559_1": "brahmacaryaṃ yaduktaṃ tad ṛtukāle yathāvidhikṛtamaithunāpratiṣedhakam iti na virodhaḥ // 12]",
    "GS40caraka_u:3560": "vājīkaraṇam agryaṃ ca kṣetraṃ strī yā praharṣiṇī // Car_6,2.1.4",
    "GS40caraka_u:3561": "iṣṭā hy ekaikaśo 'py arthāḥ paraṃ prītikarāḥ smṛtāḥ /",
    "GS40caraka_u:3562": "kiṃ punaḥ strīśarīre ye saṃghātena pratiṣṭhitāḥ // Car_6,2.1.5",
    "GS40caraka_u:3563": "saṃghāto hīndriyārthānāṃ strīṣu nānyatra vidyate /",
    "GS40caraka_u:3564": "stryāśrayo hīndriyārtho yaḥ sa prītijanano'dhikam /",
    "GS40caraka_u:3565": "strīṣu prītirviśeṣeṇa strīṣv apatyaṃ pratiṣṭhitam // Car_6,2.1.6",
    "GS40caraka_u:3566": "dharmārthau strīṣu lakṣmīśca strīṣu lokāḥ pratiṣṭhitāḥ /",
    "GS40caraka_u:3567": "surūpā yauvanasthā yā lakṣaṇairyā vibhūṣitā // Car_6,2.1.7",
    "GS40caraka_u:3568": "yā vaśyā śikṣitā yā ca sā strī vṛṣyatamā matā /",
    "GS40caraka_u:3569": "[{Āyurvedadīpikā}",
    "GS40caraka_u:3570": "sarvavājīkaraṇebhyaḥ pradhānarūpaṃ vājīkaraṇamāha vājītyādi // 1",
    "GS40caraka_u:3571": "kṣetramiva kṣetraṃ tatra śukrarūpabījaprarohaṇāt // 2",
    "GS40caraka_u:3572": "arthā iti śabdādayaḥ te ca strīgatādhararasakalaviṅkarutarūpādayaḥ prasiddhā eva // 3",
    "GS40caraka_u:3573": "dharmārthau strīṣviti sahaiva patnyā dharmaścarya ityādyupadeśād dharmaḥ tathānuraktā gṛhiṇī artharakṣaṇādi karotītyartha ityarthaḥ // 4",
    "GS40caraka_u:3574": "striyā lakṣmyāḥ saṃyoge dhanasampad bhavatīti strīṣu lakṣmīḥ pratiṣṭhitetyarthaḥ // 5",
    "GS40caraka_u:3575": "vaśyā āyattā // 6",
    "GS40caraka_u:3576": "śikṣiteti kāmaśāstroktagītavāditralāsyādicatuḥṣaṣṭikalāśikṣitā // 7]",
    "GS40caraka_u:3577": "nānābhaktyā tu lokasya daivayogācca yoṣitām // Car_6,2.1.8",
    "GS40caraka_u:3578": "taṃ taṃ prāpya vivardhante naraṃ rūpādayo guṇāḥ /",
    "GS40caraka_u:3579": "vayorūpavacohāvair yā yasya paramāṅganā // Car_6,2.1.9",
    "GS40caraka_u:3580": "praviśatyāśu hṛdayaṃ daivād vā karmaṇo 'pi vā /",
    "GS40caraka_u:3581": "hṛdayotsavarūpā yā yā samānamanaḥśayā // Car_6,2.1.10",
    "GS40caraka_u:3582": "samānasattvā yā vaśyā yā yasya prīyate priyaiḥ /",
    "GS40caraka_u:3583": "yā pāśabhūtā sarveṣām indriyāṇāṃ parairguṇaiḥ // Car_6,2.1.11",
    "GS40caraka_u:3584": "yayā viyukto nistrīkam aratir manyate jagat /",
    "GS40caraka_u:3585": "yasyā ṛte śarīraṃ nā dhatte śūnyam ivendriyaiḥ // Car_6,2.1.12",
    "GS40caraka_u:3586": "śokodvegāratibhayair yāṃ dṛṣṭvā nābhibhūyate /",
    "GS40caraka_u:3587": "yāti yāṃ prāpya visrambhaṃ dṛṣṭvā hṛṣyatyatīva yām // Car_6,2.1.13",
    "GS40caraka_u:3588": "apūrvāmiva yāṃ yāti nityaṃ harṣātivegataḥ /",
    "GS40caraka_u:3589": "gatvā gatvāpi bahuśo yāṃ tṛptiṃ naiva gacchati // Car_6,2.1.14",
    "GS40caraka_u:3590": "sā strī vṛṣyatamā tasya nānābhāvā hi mānavāḥ /",
    "GS40caraka_u:3591": "atulyagotrāṃ vṛṣyāṃ ca prahṛṣṭāṃ nirupadravām // Car_6,2.1.15",
    "GS40caraka_u:3592": "śuddhasnātāṃ vrajennārīmapatyārthī nirāmayaḥ /",
    "GS40caraka_u:3593": "[{Āyurvedadīpikā}",
    "GS40caraka_u:3594": "rūpādivyatirekeṇāpi kācit kasyacit karmavaśādvṛṣyā strī bhavatīti darśayannāha nānetyādi //",
    "GS40caraka_u:3595": "daivayogāditi prāktanakarmavaśāt // 2",
    "GS40caraka_u:3596": "vivardhanta iti vṛṣyatvaṃ sampādayanti // 3",
    "GS40caraka_u:3597": "hāvo naraṃ prati strīṇāṃ śṛṅgāraceṣṭāviśeṣaḥ // 4",
    "GS40caraka_u:3598": "uktaṃ ca bharatena prakāśarūpakaṃ sattvaṃ sattvotplavāḥ samudgatāḥ // 5",
    "GS40caraka_u:3599": "tebhyo hāvādiniṣpattirityāhuḥ paramarṣayaḥ iti // 6",
    "GS40caraka_u:3600": "daivād iti prāktanakarmaṇaḥ // 7",
    "GS40caraka_u:3601": "karmaṇa iti aihikādvaśīkaraṇādikarmaṇaḥ // 8",
    "GS40caraka_u:3602": "manaḥśayaḥ kāmaḥ // 9",
    "GS40caraka_u:3603": "pāśabhūteti manaindriyabandhahetutvāt // 10",
    "GS40caraka_u:3604": "nānābhāvā hi mānavāḥ ityanena rūpādiguṇayogena sarvapuruṣān prati strīṇāṃ priyatvamiti darśayati acchāyaś caikaśākhaś ca niṣphalaśca yathā drumaḥ // Car_6,2.1.16",
    "GS40caraka_u:3605": "aniṣṭagandhaścaikaśca nirapatyastathā naraḥ /",
    "GS40caraka_u:3606": "citradīpaḥ saraḥ śuṣkam adhātur dhātusaṃnibhaḥ // Car_6,2.1.17",
    "GS40caraka_u:3607": "niṣprajas tṛṇapūlīti mantavyaḥ puruṣākṛtiḥ /",
    "GS40caraka_u:3608": "apratiṣṭhaśca nagnaśca śūnyaścaikendriyaśca nā // Car_6,2.1.18",
    "GS40caraka_u:3609": "mantavyo niṣkriyaścaiva yasyāpatyaṃ na vidyate /",
    "GS40caraka_u:3610": "bahumūrtir bahumukho bahuvyūho bahukriyaḥ // Car_6,2.1.19",
    "GS40caraka_u:3611": "bahucakṣur bahujñāno bahvātmā ca bahuprajaḥ /",
    "GS40caraka_u:3612": "maṅgalyo'yaṃ praśasyo'yaṃ dhanyo'yaṃ vīryavān ayam // Car_6,2.1.20",
    "GS40caraka_u:3613": "bahuśākho'yamiti ca stūyate nā bahuprajaḥ /",
    "GS40caraka_u:3614": "prītirbalaṃ sukhaṃ vṛttir vistāro vipulaṃ kulam // Car_6,2.1.21",
    "GS40caraka_u:3615": "yaśo lokāḥ sukhodarkāstuṣṭiś cāpatyasaṃśritāḥ /",
    "GS40caraka_u:3616": "tasmādapatyamanvicchan guṇāṃścāpatyasaṃśritān // Car_6,2.1.22",
    "GS40caraka_u:3617": "vājīkaraṇanityaḥ syādicchan kāmasukhāni ca /",
    "GS40caraka_u:3618": "upabhogasukhān siddhān vīryāpatyavivardhanān // Car_6,2.1.23",
    "GS40caraka_u:3619": "vājīkaraṇasaṃyogān pravakṣyāmyata uttaram /",
    "GS40caraka_u:3620": "[{Āyurvedadīpikā}",
    "GS40caraka_u:3621": "samprati vṛṣyaprayogasādhyasya putrasyopādeyetāṃ darśayannāha acchāya ityādi // 1",
    "GS40caraka_u:3622": "ekaśākha iti ekasvarūpa ityarthaḥ // 2",
    "GS40caraka_u:3623": "citralikhito dīpaścitradīpaḥ // 3",
    "GS40caraka_u:3624": "adhātur dhātusaṃnibha iti asuvarṇādirūpaḥ suvarṇādivad ābhāsate yo jātuṣakaṅkaṇādiḥ // 4",
    "GS40caraka_u:3625": "pūlī napuṃsakadharmitvāt // 5",
    "GS40caraka_u:3626": "tṛṇapūlī puruṣākṛtiriti bhāṣayā puruṣārthakriyāvirahitvaṃ darśayati // 6",
    "GS40caraka_u:3627": "kāmasukhāni cetyanena putrotpādātiriktaṃ nātiślāghyaṃ phalaṃ darśayati //",
    "GS40caraka_u:3628": "kāmasukhāni hi aihikānyeva paraṃ na putravad ubhayalokopakārakāṇi // 8",
    "GS40caraka_u:3629": "upabhoge maithune sukhaṃ kurvantītyupabhogasukhāḥ kiṃvā upabhoktuṃ sukhā upabhogasukhāḥ /",
    "GS40caraka_u:3630": "vīryaṃ śukram // 9]",
    "GS40caraka_u:3631": "śaramūlekṣumūlāni kāṇḍekṣuḥ sekṣubālikā // Car_6,2.1.24",
    "GS40caraka_u:3632": "śatāvarī payasyā ca vidārī kaṇṭakārikā /",
    "GS40caraka_u:3633": "jīvantī jīvako medā vīrā carṣabhako balā // Car_6,2.1.25",
    "GS40caraka_u:3634": "ṛddhir gokṣurakaṃ rāsnā sātmaguptā punarnavā /",
    "GS40caraka_u:3635": "eṣāṃ tripalikān bhāgān māṣāṇām āḍhakaṃ navam // Car_6,2.1.26",
    "GS40caraka_u:3636": "vipācayejjaladroṇe caturbhāgaṃ ca śeṣayet /",
    "GS40caraka_u:3637": "tatra peṣyāṇi madhukaṃ drākṣā phalgūni pippalī // Car_6,2.1.27",
    "GS40caraka_u:3638": "ātmaguptā madhūkāni kharjūrāṇi śatāvarī /",
    "GS40caraka_u:3639": "vidāryāmalakekṣūṇāṃ rasasya ca pṛthak pṛthak // Car_6,2.1.28",
    "GS40caraka_u:3640": "sarpiṣaś cāḍhakaṃ dadyāt kṣīradroṇaṃ ca tadbhiṣak /",
    "GS40caraka_u:3641": "sādhayedghṛtaśeṣaṃ ca supūtaṃ yojayet punaḥ // Car_6,2.1.29",
    "GS40caraka_u:3642": "śarkarāyāstugākṣīryāś cūrṇaiḥ prasthonmitaiḥ pṛthak /",
    "GS40caraka_u:3643": "palaiś caturbhir māgadhyāḥ palena maricasya ca // Car_6,2.1.30",
    "GS40caraka_u:3644": "tvagelākesarāṇāṃ ca cūrṇair ardhapalonmitaiḥ /",
    "GS40caraka_u:3645": "madhunaḥ kuḍavābhyāṃ ca dvābhyāṃ tatkārayedbhiṣak // Car_6,2.1.31",
    "GS40caraka_u:3646": "palikā gulikāstyānāstā yathāgni prayojayet /",
    "GS40caraka_u:3647": "eṣa vṛṣyaḥ paraṃ yogo bṛṃhaṇo balavardhanaḥ // Car_6,2.1.32",
    "GS40caraka_u:3648": "anenāśva ivodīrṇo balī liṅgaṃ samarpayet /",
    "GS40caraka_u:3649": "[{Āyurvedadīpikā}",
    "GS40caraka_u:3650": "kāṇḍekṣuḥ bṛhadikṣuḥ // 1",
    "GS40caraka_u:3651": "ikṣubālikā khaggālikā // 2",
    "GS40caraka_u:3652": "payasyā kṣīravidārī // 3",
    "GS40caraka_u:3653": "vīrā kṣīrakākolī // 4",
    "GS40caraka_u:3654": "phalguḥ kāṣṭhodumbarikā // 5",
    "GS40caraka_u:3655": "śatāvarītyantena kalkacchedaḥ // 6",
    "GS40caraka_u:3656": "vaṃśarocanā tugākṣīrī anye vaṃśarocanānukāri pārthivadravyaṃ tāladhīti vadanti // 7",
    "GS40caraka_u:3657": "styānā iti ghanāḥ // 8]",
    "GS40caraka_u:3658": "māṣāṇāmātmaguptāyā bījānāmāḍhakaṃ navam // Car_6,2.1.33",
    "GS40caraka_u:3659": "jīvakarṣabhakau vīrāṃ medām ṛddhiṃ śatāvarīm /",
    "GS40caraka_u:3660": "madhukaṃ cāśvagandhāṃ ca sādhayet kuḍavonmitām // Car_6,2.1.34",
    "GS40caraka_u:3661": "rase tasmin ghṛtaprasthaṃ gavyaṃ daśaguṇaṃ payaḥ /",
    "GS40caraka_u:3662": "vidārīṇāṃ rasaprasthaṃ prasthamikṣurasasya ca // Car_6,2.1.35",
    "GS40caraka_u:3663": "dattvā mṛdvagninā sādhyaṃ siddhaṃ sarpirnidhāpayet /",
    "GS40caraka_u:3664": "śarkarāyāstugākṣīryāḥ kṣaudrasya ca pṛthak pṛthak // Car_6,2.1.36",
    "GS40caraka_u:3665": "bhāgāṃścatuṣpalāṃs tatra pippalyāścāvapet palam /",
    "GS40caraka_u:3666": "palaṃ pūrvamato līḍhvā tato'nnam upayojayet // Car_6,2.1.37",
    "GS40caraka_u:3667": "ya icchedakṣayaṃ śukraṃ śephasaś cottamaṃ balam /",
    "GS40caraka_u:3668": "[{Āyurvedadīpikā}",
    "GS40caraka_u:3669": "dvitīyaprayoge rase iti kvāthe // 1]",
    "GS40caraka_u:3670": "śarkarā māṣavidalāstugākṣīrī payo ghṛtam // Car_6,2.1.38",
    "GS40caraka_u:3671": "godhūmacūrṇaṣaṣṭhāni sarpiṣy utkārikāṃ pacet /",
    "GS40caraka_u:3672": "tāṃ nātipakvāṃ mṛditāṃ kaukkuṭe madhure rase // Car_6,2.1.39",
    "GS40caraka_u:3673": "sugandhe prakṣiped uṣṇe yathā sāndrībhaved rasaḥ /",
    "GS40caraka_u:3674": "eṣa piṇḍaraso vṛṣyaḥ pauṣṭiko balavardhanaḥ // Car_6,2.1.40",
    "GS40caraka_u:3675": "anenāśva ivodīrṇo balī liṅgaṃ samarpayet /",
    "GS40caraka_u:3676": "śikhitittirihaṃsānāmevaṃ piṇḍaraso mataḥ /",
    "GS40caraka_u:3677": "balavarṇasvarakaraḥ pumāṃstena vṛṣāyate // Car_6,2.1.41",
    "GS40caraka_u:3678": "[{Āyurvedadīpikā}",
    "GS40caraka_u:3679": "utkārikā mūṣikotkarākārā // 1",
    "GS40caraka_u:3680": "śikhitittirihaṃsānāṃ piṇḍarasair vyastasamastāś catvāraḥ piṇḍarasāḥ // 2]",
    "GS40caraka_u:3681": "ghṛtaṃ māṣān sabastāṇḍān sādhayenmāhiṣe rase /",
    "GS40caraka_u:3682": "bharjayettaṃ rasaṃ pūtaṃ phalāmlaṃ navasarpiṣi // Car_6,2.1.42",
    "GS40caraka_u:3683": "īṣat salavaṇaṃ yuktaṃ dhānyajīrakanāgaraiḥ /",
    "GS40caraka_u:3684": "eṣa vṛṣyaśca balyaśca bṛṃhaṇaśca rasottamaḥ // Car_6,2.1.43",
    "GS40caraka_u:3685": "caṭakāṃstittirirase tittirīn kaukkuṭe rase /",
    "GS40caraka_u:3686": "kukkuṭān bārhiṇarase hāṃse bārhiṇameva ca // Car_6,2.1.44",
    "GS40caraka_u:3687": "navasarpiṣi saṃtaptān phalāmlān kārayed rasān /",
    "GS40caraka_u:3688": "madhurānvā yathāsātmyaṃ gandhāḍhyān balavardhanān // Car_6,2.1.45",
    "GS40caraka_u:3689": "tṛptiṃ caṭakamāṃsānāṃ gatvā yo 'nupibet payaḥ /",
    "GS40caraka_u:3690": "na tasya liṅgaśaithilyaṃ syānna śukrakṣayo niśi // Car_6,2.1.46",
    "GS40caraka_u:3691": "māṣasūpeṇa yo bhuktvā ghṛtāḍhyaṃ ṣaṣṭikaudanam /",
    "GS40caraka_u:3692": "payaḥ pibati rātriṃ sa kṛtsnāṃ jāgarti vegavān /",
    "GS40caraka_u:3693": "na nā svapiti rātriṣu nityastabdhena śephasā /",
    "GS40caraka_u:3694": "tṛptaḥ kukkuṭamāṃsānāṃ bhṛṣṭānāṃ nakraretasi // Car_6,2.1.47",
    "GS40caraka_u:3695": "niḥsrāvya matsyāṇḍarasaṃ bhṛṣṭaṃ sarpiṣi bhakṣayet // Car_6,2.1.48",
    "GS40caraka_u:3696": "haṃsabarhiṇadakṣāṇām evamaṇḍāni bhakṣayet // Car_6,2.1.49",
    "GS40caraka_u:3697": "[{Āyurvedadīpikā}",
    "GS40caraka_u:3698": "niśītyanena sakalaniśāmaithune 'pīti darśayati // 1",
    "GS40caraka_u:3699": "haṃsetyādi haṃsabarhidakṣāṇām aṇḍaprayogā yadyapi bhinnāḥ tathāpi prayogāpekṣayā eka evāyaṃ prayogaḥ // 2",
    "GS40caraka_u:3700": "evaṃ saṃgrahoktāḥ haṃsabarhidakṣāṇām ekaprayogeṇa pañcadaśaprayogāḥ pūryante // 3]",
    "GS40caraka_u:3701": "srotaḥsu śuddheṣvamale śarīre vṛṣyaṃ yadā nā mitamatti kāle /",
    "GS40caraka_u:3702": "vṛṣāyate tena paraṃ manuṣyas tadbṛṃhaṇaṃ caiva balapradaṃ ca //",
    "GS40caraka_u:3703": "tasmāt purā śodhanameva kāryaṃ balānurūpaṃ na hi vṛṣyayogāḥ /",
    "GS40caraka_u:3704": "sidhyanti dehe maline prayuktāḥ kliṣṭe yathā vāsasi rāgayogāḥ //",
    "GS40caraka_u:3705": "[{Āyurvedadīpikā}",
    "GS40caraka_u:3706": "vṛṣyayogāśca śuddhadehaireva kartavyā iti darśayannāha srotaḥsvityādi // 1",
    "GS40caraka_u:3707": "mitamiti mātrāvat // 2",
    "GS40caraka_u:3708": "kliṣṭe iti mlāne // 3]",
    "GS40caraka_u:3709": "vājīkaraṇasāmarthyaṃ kṣetraṃ strī yasya caiva yā /",
    "GS40caraka_u:3710": "ye doṣā nirapatyānāṃ guṇāḥ putravatāṃ ca ye // Car_6,2.1.52",
    "GS40caraka_u:3711": "daśa pañca ca saṃyogā vīryāpatyavivardhanāḥ /",
    "GS40caraka_u:3712": "uktāste śaramūlīye pāde puṣṭibalapradāḥ // Car_6,2.1.53",
    "GS40caraka_u:3713": "ityagniveśakṛte tantre carakapratisaṃskṛte cikitsāsthāne vājīkaraṇādhyāye saṃyogaśaramūlīyo nāma vājīkaraṇapādaḥ prathamaḥ // Car_6,2.1.54",
    "GS40caraka_u:3714": "[{Āyurvedadīpikā}",
    "GS40caraka_u:3715": "saṃgrahe yasya caiva yeti yasya yā vṛṣyetyarthaḥ // 1]",
    "GS40caraka_u:3716": "Carakasaṃhitā, Cikitsāsthāna, 2 [Vājīkaraṇādhyāya], 2 [Āsiktakṣīrika]",
    "GS40caraka_u:3717": "athāta āsiktakṣīrikaṃ vājīkaraṇapādaṃ vyākhyāsyāmaḥ // Car_6,2.2.1",
    "GS40caraka_u:3718": "iti ha smāha bhagavānātreyaḥ // Car_6,2.2.2",
    "GS40caraka_u:3719": "[{Āyurvedadīpikā}",
    "GS40caraka_u:3720": "āsiktakṣīrikaṃ vṛṣyapādābhidhānaprasaṅgāt padāntasya viśiṣṭasambandhāvayavatayocyate // 1",
    "GS40caraka_u:3721": "āsiktakṣīramiti padam asty asminn iti āsiktakṣīrī tatra svārthikaḥ kapratyayaḥ kiṃvā ḍhakpratyayena vaiśeṣikaśabdavat āsiktakṣīrika iti sādhanīyam // 2]",
    "GS40caraka_u:3722": "āsiktakṣīram āpūrṇam aśuṣkaṃ śuddhaṣaṣṭikam /",
    "GS40caraka_u:3723": "udūkhale samāpothya pīḍayet kṣīramarditam // Car_6,2.2.3",
    "GS40caraka_u:3724": "gṛhītvā taṃ rasaṃ pūtaṃ gavyena payasā saha /",
    "GS40caraka_u:3725": "bījānāmātmaguptāyā dhānyamāṣarasena ca // Car_6,2.2.4",
    "GS40caraka_u:3726": "balāyāḥ śūrpaparṇyāśca jīvantyā jīvakasya ca /",
    "GS40caraka_u:3727": "ṛddhyarṣabhakakākolīśvadaṃṣṭrāmadhukasya ca // Car_6,2.2.5",
    "GS40caraka_u:3728": "śatāvaryā vidāryāśca drākṣākharjūrayor api /",
    "GS40caraka_u:3729": "saṃyuktaṃ mātrayā vaidyaḥ sādhayettatra cāvapet // Car_6,2.2.6",
    "GS40caraka_u:3730": "tugākṣīryāḥ samāṣāṇāṃ śālīnāṃ ṣaṣṭikasya ca /",
    "GS40caraka_u:3731": "godhūmānāṃ ca cūrṇāni yaiḥ sa sāndrībhavedrasaḥ // Car_6,2.2.7",
    "GS40caraka_u:3732": "sāndrībhūtaṃ ca kuryāt prabhūtamadhuśarkaram /",
    "GS40caraka_u:3733": "guṭikā badaraistulyāstāś ca sarpiṣi bharjayet // Car_6,2.2.8",
    "GS40caraka_u:3734": "tā yathāgni prayuñjānaḥ kṣīramāṃsarasāśanaḥ /",
    "GS40caraka_u:3735": "paśyatyapatyaṃ vipulaṃ vṛddho 'pyātmajamakṣayam // Car_6,2.2.9",
    "GS40caraka_u:3736": "[{Āyurvedadīpikā}",
    "GS40caraka_u:3737": "āsiktakṣīramiti kṣīrasekavṛddham // 1",
    "GS40caraka_u:3738": "yaduktaṃ jatūkarṇe /",
    "GS40caraka_u:3739": "kṣīrasekavṛddhaṃ ṣaṣṭikaṃ pakvam ityādi // 2",
    "GS40caraka_u:3740": "śuddhaṣaṣṭikamiti gauraṣaṣṭikam // 3",
    "GS40caraka_u:3741_0": "atra balādirasānāṃ tulyamānatāḥ kiṃvā mātrāśabdasyālpavacanatvād balādirasānām alpamātratvam prakṣepyacūrṇapramāṇam āha yaiḥ",
    "GS40caraka_u:3741_1": "sa sāndrībhaved rasa iti yāvanmānena cūrṇena rasasya sāndratā bhavati tāvanmātraṃ cūrṇaṃ grāhyam // 5",
    "GS40caraka_u:3742": "prabhūtatvaṃ madhuśarkarayor yāvatātyarthamadhuratvaṃ syāt tāvajjñeyam //",
    "GS40caraka_u:3743": "atra ca prayogamahimnaiva madhuyuktasyāpi prayogasya bharjanakriyāyām agnisaṃyogo na virodham āvahati tathā hi suśrute 'pi triphalāyaskṛtau madhuno 'gnisambandho bhavatyeva // 7",
    "GS40caraka_u:3744": "ātmajamiti harṣabhūtātmajaṃ śukramiti yāvat // 8]",
    "GS40caraka_u:3745": "caṭakānāṃ sahaṃsānāṃ dakṣāṇāṃ śikhināṃ tathā /",
    "GS40caraka_u:3746": "śiśumārasya nakrasya bhiṣakśukrāṇi saṃharet // Car_6,2.2.10",
    "GS40caraka_u:3747": "gavyaṃ sarpir varāhasya kuliṅgasya vasāmapi /",
    "GS40caraka_u:3748": "ṣaṣṭikānāṃ ca cūrṇāni cūrṇaṃ godhūmakasya ca // Car_6,2.2.11",
    "GS40caraka_u:3749": "ebhiḥ pūpalikāḥ kāryāḥ śaṣkulyo vartikāstathā /",
    "GS40caraka_u:3750": "pūpā dhānāś ca vividhā bhakṣyāścānye pṛthagvidhāḥ // Car_6,2.2.12",
    "GS40caraka_u:3751": "eṣāṃ prayogādbhakṣyāṇāṃ stabdhenāpūrṇaretasā /",
    "GS40caraka_u:3752": "śephasā vājivadyāti yāvadicchaṃ striyo naraḥ // Car_6,2.2.13",
    "GS40caraka_u:3753": "ātmaguptāphalaṃ māṣān kharjūrāṇi śatāvarīm /",
    "GS40caraka_u:3754": "śṛṅgāṭakāni mṛdvīkāṃ sādhayetprasṛtonmitam // Car_6,2.2.14",
    "GS40caraka_u:3755": "kṣīraprasthaṃ jalaprasthametat prasthāvaśeṣitam /",
    "GS40caraka_u:3756": "śuddhena vāsasā pūtaṃ yojayet prasṛtais tribhiḥ // Car_6,2.2.15",
    "GS40caraka_u:3757": "śarkarāyāstugākṣīryāḥ sarpiṣo 'bhinavasya ca /",
    "GS40caraka_u:3758": "tat pāyayet sakṣaudraṃ ṣaṣṭikānnaṃ ca bhojayet // Car_6,2.2.16",
    "GS40caraka_u:3759": "jarāparīto'pyabalo yogenānena vindati /",
    "GS40caraka_u:3760": "naro'patyaṃ suvipulaṃ yuveva ca sa hṛṣyati // Car_6,2.2.17",
    "GS40caraka_u:3761": "[{Āyurvedadīpikā}",
    "GS40caraka_u:3762": "dakṣaḥ kukkuṭaḥ // 1",
    "GS40caraka_u:3763": "śukrāṇīti yadyapyuktaṃ tathāpi caṭakādiśukragrahaṇasyāśakyatvāt samānaguṇāni tadaṇḍānyapīha gṛhyante // 2",
    "GS40caraka_u:3764": "vartikā vartyākārā bhakṣyāḥ // 3",
    "GS40caraka_u:3765": "dhānā iti dhānākārā bhakṣyāḥ // 4",
    "GS40caraka_u:3766": "ayaṃ tulyadravyatayā vividhabhakṣyarūpo 'pyeka eva yogaḥ // 5]",
    "GS40caraka_u:3767": "kharjūrīmastakaṃ māṣān payasyāṃ ca śatāvarīm /",
    "GS40caraka_u:3768": "kharjūrāṇi madhūkāni mṛdvīkāmajaḍāphalam // Car_6,2.2.18",
    "GS40caraka_u:3769": "palonmitāni matimān sādhayet salilāḍhake /",
    "GS40caraka_u:3770": "tena pādāvaśeṣeṇa kṣīraprasthaṃ vipācayet // Car_6,2.2.19",
    "GS40caraka_u:3771": "kṣīraśeṣeṇa tenādyād ghṛtāḍhyaṃ ṣaṣṭikaudanam /",
    "GS40caraka_u:3772": "saśarkareṇa saṃyoga eṣa vṛṣyaḥ paraṃ smṛtaḥ // Car_6,2.2.20",
    "GS40caraka_u:3773": "[{Āyurvedadīpikā}",
    "GS40caraka_u:3774": "ajaḍā śūkaśimbī // 1]",
    "GS40caraka_u:3775": "jīvakarṣabhakau medāṃ jīvantīṃ śrāvaṇīdvayam /",
    "GS40caraka_u:3776": "kharjūraṃ madhukaṃ drākṣāṃ pippalīṃ viśvabheṣajam // Car_6,2.2.21",
    "GS40caraka_u:3777": "śṛṅgāṭakaṃ vidārīṃ ca navaṃ sarpiḥ payo jalam /",
    "GS40caraka_u:3778": "siddhaṃ ghṛtāvaśeṣaṃ taccharkarākṣaudrapādikam // Car_6,2.2.22",
    "GS40caraka_u:3779": "ṣaṣṭikānnena saṃyuktamupayojyaṃ yathābalam /",
    "GS40caraka_u:3780": "vṛṣyaṃ balyaṃ ca varṇyaṃ ca kaṇṭhyaṃ bṛṃhaṇam uttamam // Car_6,2.2.23",
    "GS40caraka_u:3781": "[{Āyurvedadīpikā}",
    "GS40caraka_u:3782": "jīvaketyādau vidāryantaiḥ kalkaiḥ kṣīrajalābhyāṃ ghṛtaṃ sādhanīyam // 1]",
    "GS40caraka_u:3783": "dadhnaḥ saraṃ śaraccandrasaṃnibhaṃ doṣavarjitam /",
    "GS40caraka_u:3784": "śarkarākṣaudramaricais tugākṣīryā ca buddhimān // Car_6,2.2.24",
    "GS40caraka_u:3785": "yuktyā yuktaṃ sasūkṣmailaṃ nave kumbhe śucau paṭe /",
    "GS40caraka_u:3786": "mārjitaṃ prakṣipecchīte ghṛtāḍhye ṣaṣṭikaudane // Car_6,2.2.25",
    "GS40caraka_u:3787": "pibenmātrāṃ rasālāyāstaṃ bhuktvā ṣaṣṭikaudanam /",
    "GS40caraka_u:3788": "varṇasvarabalopetaḥ pumāṃstena vṛṣāyate // Car_6,2.2.26",
    "GS40caraka_u:3789": "[{Āyurvedadīpikā}",
    "GS40caraka_u:3790": "yuktyeti yathā kaṭutvādyadhikaṃ na bhavati tathā maricādiyogaḥ kartavyaḥ // 1",
    "GS40caraka_u:3791": "mārjitamiti sughṛṣṭam // 2",
    "GS40caraka_u:3792": "rasālālakṣaṇaṃ sacāturjātakājāji saguḍārdrakanāgaram // 3",
    "GS40caraka_u:3793": "rasālā syācchikhariṇī sughṛṣṭaṃ sasaraṃ dadhi iti // 4]",
    "GS40caraka_u:3794": "candrāṃśukalpaṃ payasā ghṛtāḍhyaṃ ṣaṣṭikaudanam /",
    "GS40caraka_u:3795": "śarkarāmadhusaṃyuktaṃ prayuñjāno vṛṣāyate // Car_6,2.2.27",
    "GS40caraka_u:3796": "tapte sarpiṣi nakrāṇḍaṃ tāmracūḍāṇḍamiśritam /",
    "GS40caraka_u:3797": "yuktaṃ ṣaṣṭikacūrṇena sarpiṣābhinavena ca // Car_6,2.2.28",
    "GS40caraka_u:3798": "paktvā pūpalikāḥ khādedvāruṇīmaṇḍapo naraḥ /",
    "GS40caraka_u:3799": "ya icchedaśvavad gantuṃ prasektuṃ gajavac ca yaḥ // Car_6,2.2.29",
    "GS40caraka_u:3800": "[{Āyurvedadīpikā}",
    "GS40caraka_u:3801": "candrāṃśukalpamiti atyarthaśuklam // 1]",
    "GS40caraka_u:3802": "etaiḥ prayogairvidhivadvapuṣmān vīryopapanno balavarṇayuktaḥ /",
    "GS40caraka_u:3803": "harṣānvito vājivad aṣṭavarṣo bhavet samarthaśca varāṅganāsu //",
    "GS40caraka_u:3804": "yadyacca kiṃcin manasaḥ priyaṃ syādramyā vanāntāḥ pulināni śailāḥ /",
    "GS40caraka_u:3805": "iṣṭāḥ striyo bhūṣaṇagandhamālyaṃ priyā vayasyāśca tadatra yogyam //",
    "GS40caraka_u:3806": "[{Āyurvedadīpikā}",
    "GS40caraka_u:3807": "atra yogyam iti vṛṣyaprayogasamartham // 1]",
    "GS40caraka_u:3808": "āsiktakṣīrike pāde ye yogāḥ parikīrtitāḥ /",
    "GS40caraka_u:3809": "aṣṭāv apatyakāmaiste prayojyāḥ pauruṣārthibhiḥ // Car_6,2.2.32",
    "GS40caraka_u:3810": "ityagniveśakṛte tantre carakapratisaṃskṛte cikitsāsthāne vājīkaraṇādhyāye āsiktakṣīriko nāma vājīkaraṇapādo dvitīyaḥ // Car_6,2.2.33",
    "GS40caraka_u:3811": "[{Āyurvedadīpikā}",
    "GS40caraka_u:3812": "pauruṣārthibhiriti śukrārthibhiḥ // 1]",
    "GS40caraka_u:3813": "Carakasaṃhitā, Cikitsāsthāna, 2 [Vājīkaraṇādhyāya], 3 [Māṣaparṇabhṛtīya]",
    "GS40caraka_u:3814": "athāto māṣaparṇabhṛtīyaṃ vājīkaraṇapādaṃ vyākhyāsyāmaḥ // Car_6,2.3.1",
    "GS40caraka_u:3815": "iti ha smāha bhagavānātreyaḥ // Car_6,2.3.2",
    "GS40caraka_u:3816": "[{Āyurvedadīpikā}",
    "GS40caraka_u:3817": "māṣaparṇabhṛtīyasambandho 'pi pūrvavat // 1]",
    "GS40caraka_u:3818": "māṣaparṇabhṛtāṃ dhenuṃ gṛṣṭiṃ puṣṭāṃ catuḥstanīm /",
    "GS40caraka_u:3819": "samānavarṇavatsāṃ ca jīvadvatsāṃ ca buddhimān // Car_6,2.3.3",
    "GS40caraka_u:3820": "rohiṇīmathavā kṛṣṇām ūrdhvaśṛṅgīm adāruṇām /",
    "GS40caraka_u:3821": "ikṣvādām arjunādāṃ vā sāndrakṣīrāṃ ca dhārayet // Car_6,2.3.4",
    "GS40caraka_u:3822": "kevalaṃ tu payastasyāḥ śṛtaṃ vāśṛtameva vā /",
    "GS40caraka_u:3823": "śarkarākṣaudrasarpirbhiryuktaṃ tadvṛṣyamuttamam // Car_6,2.3.5",
    "GS40caraka_u:3824": "[{Āyurvedadīpikā}",
    "GS40caraka_u:3825": "gṛṣṭim ekavāraprasūtām // 1",
    "GS40caraka_u:3826": "catuḥstanīm ityanena sampūrṇacatuḥstanīṃ darśayati // 2",
    "GS40caraka_u:3827": "rohiṇīmiti lohitavarṇām // 3",
    "GS40caraka_u:3828": "ūrdhvaśṛṅgatvaṃ viśuddhabahukṣīrāyā eva bhavatīti vacanājjñeyam // 4",
    "GS40caraka_u:3829": "ikṣvādeti ikṣudaṇḍabhakṣā // 5",
    "GS40caraka_u:3830": "arjunādā arjunavṛkṣapattrabhakṣā // 6",
    "GS40caraka_u:3831": "ikṣvādā vā arjunādā vā māṣaparṇabhṛtā veti vikalpatrayam // 7",
    "GS40caraka_u:3832": "payaḥ śṛtamaśṛtaṃ veti dvau yogau // 8",
    "GS40caraka_u:3833": "śarkarākṣaudrasarpirbhiryuktaṃ taditi tṛtīyaḥ // 9",
    "GS40caraka_u:3834": "etatprayogo'pi jatūkarṇe tasyāḥ kṣīraṃ śarkarākṣaudrayuktaṃ vā kevalaṃ",
    "GS40caraka_u:3835": "śṛtamaśṛtaṃ veti // 10]",
    "GS40caraka_u:3836": "śukralair jīvanīyaiśca bṛṃhaṇair balavardhanaiḥ /",
    "GS40caraka_u:3837": "kṣīrasaṃjananaiścaiva payaḥ siddhaṃ pṛthak pṛthak // Car_6,2.3.6",
    "GS40caraka_u:3838": "yuktaṃ godhūmacūrṇena saghṛtakṣaudraśarkaram /",
    "GS40caraka_u:3839": "paryāyeṇa prayoktavyamicchatā śukramakṣayam // Car_6,2.3.7",
    "GS40caraka_u:3840": "[{Āyurvedadīpikā}",
    "GS40caraka_u:3841": "paryāyeṇeti pṛthak pṛthak prayoktavyaṃ tena pañcabhirgaṇaiḥ pañca yogā bhavanti // 1]",
    "GS40caraka_u:3842": "medāṃ payasyāṃ jīvantīṃ vidārīṃ kaṇṭakārikām /",
    "GS40caraka_u:3843": "śvadaṃṣṭrāṃ kṣīrikāṃ māṣān godhūmāñchāliṣaṣṭikān // Car_6,2.3.8",
    "GS40caraka_u:3844": "payasyardhodake paktvā kārṣikān āḍhakonmite /",
    "GS40caraka_u:3845": "vivarjayet payaḥśeṣaṃ tatpūtaṃ kṣaudrasarpiṣā // Car_6,2.3.9",
    "GS40caraka_u:3846": "yuktaṃ saśarkaraṃ pītvā vṛddhaḥ saptatiko 'pi vā /",
    "GS40caraka_u:3847": "vipulaṃ labhate'patyaṃ yuveva ca sa hṛṣyati // Car_6,2.3.10",
    "GS40caraka_u:3848": "[{Āyurvedadīpikā}",
    "GS40caraka_u:3849": "vivarjayed iti medādikalkaṃ varjayet // 1",
    "GS40caraka_u:3850": "vṛddhaḥ saptaterarvāgiti jñeyam // 2",
    "GS40caraka_u:3851": "saptatikasya tu yadyapi śukranivṛttiruktā tathāpi vṛṣyaprabhāvād bhavatīti vijñeyam // 3]",
    "GS40caraka_u:3852": "maṇḍalairjātarūpasya tasyā eva payaḥ śṛtam /",
    "GS40caraka_u:3853": "apatyajananaṃ siddhaṃ saghṛtakṣaudraśarkaram // Car_6,2.3.11",
    "GS40caraka_u:3854": "[{Āyurvedadīpikā}",
    "GS40caraka_u:3855": "jātarūpasyeti suvarṇasya maṇḍalarūpākṛtir iha suvarṇasya prabhāvādvṛṣyaprayogopakāriṇī bhavatīti vacanājjñeyam // 1",
    "GS40caraka_u:3856": "tasyā eveti māṣaparṇabhṛtadhenvāḥ // 2]",
    "GS40caraka_u:3857": "triṃśat supiṣṭāḥ pippalyaḥ prakuñce tailasarpiṣoḥ /",
    "GS40caraka_u:3858": "bhṛṣṭāḥ saśarkarakṣaudrāḥ kṣīradhārāvadohitāḥ // Car_6,2.3.12",
    "GS40caraka_u:3859": "pītvā yathābalaṃ cordhvaṃ ṣaṣṭikaṃ kṣīrasarpiṣā /",
    "GS40caraka_u:3860": "bhuktvā na rātrim astabdhaṃ liṅgaṃ paśyati nā kṣarat // Car_6,2.3.13",
    "GS40caraka_u:3861": "śvadaṃṣṭrāyā vidāryāśca rase kṣīracaturguṇe /",
    "GS40caraka_u:3862": "ghṛtāḍhyaḥ sādhito vṛṣyo māṣaṣaṣṭikapāyasaḥ // Car_6,2.3.14",
    "GS40caraka_u:3863": "[{Āyurvedadīpikā}",
    "GS40caraka_u:3864": "prakuñcaṃ palam // 1",
    "GS40caraka_u:3865": "kṣīradhārāvadohitā iti pippalīkalkād upari kṣīradhārāvadohaḥ kartavyaḥ kṣīraṃ ca tāvaddohyaṃ yāvatā pānayogyāḥ pippalyo bhavanti // 2]",
    "GS40caraka_u:3866": "phalānāṃ jīvanīyānāṃ snigdhānāṃ rucikāriṇām /",
    "GS40caraka_u:3867": "kuḍavaścūrṇitānāṃ syāt svayaṃguptāphalasya ca // Car_6,2.3.15",
    "GS40caraka_u:3868": "kuḍavaścaiva māṣāṇāṃ dvau dvau ca tilamudgayoḥ /",
    "GS40caraka_u:3869": "godhūmaśālicūrṇānāṃ kuḍavaḥ kuḍavo bhavet // Car_6,2.3.16",
    "GS40caraka_u:3870": "sarpiṣaḥ kuḍavaścaikastat sarvaṃ kṣīramarditam /",
    "GS40caraka_u:3871": "paktvā pūpalikāḥ khāded bahvyaḥ syur yasya yoṣitaḥ // Car_6,2.3.17",
    "GS40caraka_u:3872": "[{Āyurvedadīpikā}",
    "GS40caraka_u:3873": "phalānāmityādi // 1",
    "GS40caraka_u:3874": "phalānāmiti jīvanīyānām ityādibhis tribhiḥ pratyekam abhisaṃbadhyate // 2",
    "GS40caraka_u:3875": "jīvanīyānāmiti ṣaṭkakaṣāyavargoktānāṃ jīvakarṣabhādīnāṃ daśānām // 3",
    "GS40caraka_u:3876": "snigdhānāmiti snehopagānāṃ mṛdvīkādīnāṃ daśānāṃ saptakakaṣāyavargoktānām // 4",
    "GS40caraka_u:3877": "tathā rucikāriṇām iti catuṣkakaṣāyavargoktānām āmrādīnāṃ hṛdyānāṃ daśānām iti // 5",
    "GS40caraka_u:3878": "eṣāṃ jīvanīyaprabhṛtīnāṃ phalānāṃ cūrṇitānāṃ militvā kuḍavo grāhyaḥ // 6",
    "GS40caraka_u:3879": "anyad atirohitārtham // 7",
    "GS40caraka_u:3880": "tathā hy ayaṃ prayogo jatūkarṇe ca paṭhyate drākṣākharjūramāṣājaḍāgodhūmaśālighṛtānāṃ kuḍavaḥ tilamudgau dvikauḍavikau cūrṇayitvā ityādi // 8]",
    "GS40caraka_u:3881": "ghṛtaṃ śatāvarīgarbhaṃ kṣīre daśaguṇe pacet /",
    "GS40caraka_u:3882": "śarkarāpippalīkṣaudrayuktaṃ tadvṛṣyamuttamam // Car_6,2.3.18",
    "GS40caraka_u:3883": "[{Āyurvedadīpikā}",
    "GS40caraka_u:3884": "ghṛtaṃ śatāvarītyādau śarkarādīnāṃ prakṣepyāṇām anyatodṛṣṭanyāyād ghṛtāt pādikatvaṃ ghṛtasya prāsthikatvam // 1]",
    "GS40caraka_u:3885": "karṣaṃ madhukacūrṇasya ghṛtakṣaudrasamāṃśikam /",
    "GS40caraka_u:3886": "prayuṅkte yaḥ payaścānu nityavegaḥ sa nā bhavet // Car_6,2.3.19",
    "GS40caraka_u:3887": "[{Āyurvedadīpikā}",
    "GS40caraka_u:3888": "karṣam ityādikāntāḥ pañcadaśa prayogāḥ // 1]",
    "GS40caraka_u:3889": "ghṛtakṣīrāśano nirbhīr nirvyādhir nityago yuvā /",
    "GS40caraka_u:3890": "saṃkalpapravaṇo nityaṃ naraḥ strīṣu vṛṣāyate // Car_6,2.3.20",
    "GS40caraka_u:3891": "kṛtaikakṛtyāḥ siddhārthā ye cānyonyānuvartinaḥ /",
    "GS40caraka_u:3892": "kalāsu kuśalāstulyāḥ sattvena vayasā ca ye // Car_6,2.3.21",
    "GS40caraka_u:3893": "kulamāhātmyadākṣiṇyaśīlaśaucasamanvitāḥ /",
    "GS40caraka_u:3894": "ye kāmanityā ye hṛṣṭā ye viśokā gatavyathāḥ // Car_6,2.3.22",
    "GS40caraka_u:3895": "ye tulyaśīlā ye bhaktā ye priyā ye priyaṃvadāḥ /",
    "GS40caraka_u:3896": "tair naraḥ saha visrabdhaḥ suvayasyair vṛṣāyate // Car_6,2.3.23",
    "GS40caraka_u:3897": "abhyaṅgotsādanasnānagandhamālyavibhūṣaṇaiḥ /",
    "GS40caraka_u:3898": "gṛhaśayyāsanasukhair vāsobhirahataiḥ priyaiḥ // Car_6,2.3.24",
    "GS40caraka_u:3899": "vihaṃgānāṃ rutairiṣṭaiḥ strīṇāṃ cābharaṇasvanaiḥ /",
    "GS40caraka_u:3900": "saṃvāhanair varastrīṇām iṣṭānāṃ ca vṛṣāyate // Car_6,2.3.25",
    "GS40caraka_u:3901": "[{Āyurvedadīpikā}",
    "GS40caraka_u:3902": "ghṛtakṣīrāśana ityādinā tu vṛṣyatvārthina āhārācārābhidhānam // 1",
    "GS40caraka_u:3903": "nityamityanena vyavāyanityatayā śukramārgānavarodhena vyavāyaśaktiṃ darśayati // 2",
    "GS40caraka_u:3904": "kṛtam ekaṃ kṛtyaṃ yaiste tathā etacca anyonyārtharāgakāraṇam // 3",
    "GS40caraka_u:3905": "siddhārthā iti siddhasādhyāḥ akṛtārthā hi vyākulamanaso na kāmakṣamāḥ // 4",
    "GS40caraka_u:3906": "vṛṣāyata iti upacitapravṛttyunmukhaśukro bhavati // 5]",
    "GS40caraka_u:3907": "mattadvirephācaritāḥ sapadmāḥ salilāśayāḥ /",
    "GS40caraka_u:3908": "jātyutpalasugandhīni śītagarbhagṛhāṇi ca // Car_6,2.3.26",
    "GS40caraka_u:3909": "nadyaḥ phenottarīyāśca girayo nīlasānavaḥ /",
    "GS40caraka_u:3910": "unnatir nīlameghānāṃ ramyacandrodayā niśāḥ // Car_6,2.3.27",
    "GS40caraka_u:3911": "vāyavaḥ sukhasaṃsparśāḥ kumudākaragandhinaḥ /",
    "GS40caraka_u:3912": "ratibhogakṣamā rātryaḥ saṃkocāguruvallabhāḥ // Car_6,2.3.28",
    "GS40caraka_u:3913": "[{Āyurvedadīpikā}",
    "GS40caraka_u:3914_0": "mattadvirephācaritāḥ ityādi gṛhāṇi ca ityantaṃ yogyatayā ṛtuvibhāgenānuktam api grīṣma eva jñeyaṃ meghānāṃ ityantaṃ prāvṛṣi",
    "GS40caraka_u:3914_1": "tathā gandhina ityantaṃ śaradi vallabhā ityantaṃ ca vidhānaṃ hemantaśiśirayor jñeyam // 1",
    "GS40caraka_u:3915": "saṃkocaṃ kuṅkumaṃ saṃkocāguruṇoḥ samālabhanārthaṃ vallabhā yāsu niśāsu tās tathā // 2]",
    "GS40caraka_u:3916": "sukhāḥ sahāyāḥ parapuṣṭaghuṣṭāḥ phullā vanāntā viśadānnapānāḥ /",
    "GS40caraka_u:3917": "gāndharvaśabdāśca sugandhayogāḥ sattvaṃ viśālaṃ nirupadravaṃ ca //",
    "GS40caraka_u:3918": "siddhārthatā cābhinavaśca kāmaḥ strī cāyudhaṃ sarvamihātmajasya /",
    "GS40caraka_u:3919": "vayo navaṃ jātamadaśca kālo harṣasya yoniḥ paramā narāṇām // Car_6,2.3.30",
    "GS40caraka_u:3920": "praharṣayonayo yogā vyākhyātā daśa pañca ca /",
    "GS40caraka_u:3921": "māṣaparṇabhṛtīye'smin pāde śukrabalapradāḥ // Car_6,2.3.31",
    "GS40caraka_u:3922": "ityagniveśakṛte tantre carakapratisaṃskṛte cikitsāsthāne vājīkaraṇādhyāye māṣaparṇabhṛtīyo nāma vājīkaraṇapādastṛtīyaḥ // Car_6,2.3.32",
    "GS40caraka_u:3923": "[{Āyurvedadīpikā}",
    "GS40caraka_u:3924": "sukhā ityādigranthavidhānaṃ tu vasantābhiprāyavihitam anyatrāpyaviruddham // 1",
    "GS40caraka_u:3925": "ātmajasyeti manmathasya // 2",
    "GS40caraka_u:3926": "jātamadaḥ kālo vasantādiḥ // 3]",
    "GS40caraka_u:3927": "Carakasaṃhitā, Cikitsāsthāna, 2 [Vājīkaraṇādhyāya], 4 [Pumāñjātabalādika]",
    "GS40caraka_u:3928": "athātaḥ pumāñjātabalādikaṃ vājīkaraṇapādaṃ vyākhyāsyāmaḥ // Car_6,2.4.1",
    "GS40caraka_u:3929": "iti ha smāha bhagavānātreyaḥ // Car_6,2.4.2",
    "GS40caraka_u:3930": "[{Āyurvedadīpikā}",
    "GS40caraka_u:3931": "pāriśeṣyāt pumāñjātabalādika ucyate // 1",
    "GS40caraka_u:3932": "pumāñjātabalādayaḥ śabdā asmin vidyanta iti pumāñjātabalādikaḥ āsiktakṣīrikavacchabdasiddhiḥ pumān yathā jātabalo yāvadicchaṃ striyo vrajet /",
    "GS40caraka_u:3933": "yathā cāpatyavān sadyo bhavet tad upadekṣyate // Car_6,2.4.3",
    "GS40caraka_u:3934": "na hi jātabalāḥ sarve narāś cāpatyabhāginaḥ /",
    "GS40caraka_u:3935": "bṛhaccharīrā balinaḥ santi nārīṣu durbalāḥ // Car_6,2.4.4",
    "GS40caraka_u:3936": "santi cālpāśrayāḥ strīṣu balavanto bahuprajāḥ /",
    "GS40caraka_u:3937": "prakṛtyā cābalāḥ santi santi cāmayadurbalāḥ // Car_6,2.4.5",
    "GS40caraka_u:3938": "narāścaṭakavat kecid vrajanti bahuśaḥ striyam /",
    "GS40caraka_u:3939": "gajavacca prasiñcanti kecin na bahugāminaḥ // Car_6,2.4.6",
    "GS40caraka_u:3940": "kālayogabalāḥ kecit kecidabhyasanadhruvāḥ /",
    "GS40caraka_u:3941": "kecitprayatnairvyajyante vṛṣāḥ kecit svabhāvataḥ // Car_6,2.4.7",
    "GS40caraka_u:3942": "tasmāt prayogānvakṣyāmo durbalānāṃ balapradān /",
    "GS40caraka_u:3943": "sukhopabhogān balināṃ bhūyaśca balavardhanān // Car_6,2.4.8",
    "GS40caraka_u:3944": "pūrvaṃ śuddhaśarīrāṇāṃ nirūhaiḥ sānuvāsanaiḥ /",
    "GS40caraka_u:3945": "balāpekṣī prayuñjīta śukrāpatyavivardhanān // Car_6,2.4.9",
    "GS40caraka_u:3946": "ghṛtatailarasakṣīraśarkarāmadhusaṃyutāḥ /",
    "GS40caraka_u:3947": "vastayaḥ saṃvidhātavyāḥ kṣīramāṃsarasāśinām // Car_6,2.4.10",
    "GS40caraka_u:3948": "[{Āyurvedadīpikā}",
    "GS40caraka_u:3949": "jātabalatve saty api nāvaśyam apatyabhāgitvaṃ bhavatīti vā yathā jātabalaḥ",
    "GS40caraka_u:3950": "ityukte'pi yathā cāpatyavān bhavet yuktam // 1",
    "GS40caraka_u:3951": "tadeva śukravaicitryaṃ sphoṭayati na hītyādi // 2",
    "GS40caraka_u:3952": "na hi jātabalāḥ sarve ityekaḥ pakṣaḥ tathā narā nāpatyabhāginaḥ sarva iti dvitīyaḥ pakṣo jñeyaḥ etacchukrabalabhedaprasaṅgād aparānapi śukrabalaviśeṣān āha bṛhaccharīrā ityādi // 4",
    "GS40caraka_u:3953": "alpāśrayā alpaśarīrāḥ ete ca śukrasāratvena narīṣu balavanto bahuprajāśca bhavanti // 5",
    "GS40caraka_u:3954": "gajavat prasiñcantīti śukraṃ bahu visṛjanti // 6",
    "GS40caraka_u:3955": "kālayogena hemantādikālasambandhena vyavāye balavanto bhavantīti kālayogabalāḥ // 7",
    "GS40caraka_u:3956": "abhyasanadhruvā iti vyavāyābhyāsenaiva vyavāyasamarthā bhavanti // 8",
    "GS40caraka_u:3957": "evaṃ prayatnair vyajyanta iti vṛṣyaprayogaiḥ strīṣu pravartante // 9",
    "GS40caraka_u:3958": "sukhopabhogān iti sukhānuṣṭhānān // 10",
    "GS40caraka_u:3959": "nirūhānuvāsanaśuddhānāṃ vṛṣyaprayogāḥ phaladā bhavantīti nirūhānuvāsanābhidhānam // 11]",
    "GS40caraka_u:3960": "piṣṭvā varāhamāṃsāni dattvā maricasaindhave /",
    "GS40caraka_u:3961": "kolavadgulikāḥ kṛtvā tapte sarpiṣi vartayet // Car_6,2.4.11",
    "GS40caraka_u:3962": "vartanastambhitāstāśca prakṣepyāḥ kaukkuṭe rase /",
    "GS40caraka_u:3963": "ghṛtāḍhye gandhapiśune dadhidāḍimasārike // Car_6,2.4.12",
    "GS40caraka_u:3964": "yathā na bhindyād gulikās tathā taṃ sādhayed rasam /",
    "GS40caraka_u:3965": "taṃ piban bhakṣayaṃs tāśca labhate śukramakṣayam // Car_6,2.4.13",
    "GS40caraka_u:3966": "māṃsānām evam anyeṣāṃ medyānāṃ kārayedbhiṣak /",
    "GS40caraka_u:3967": "guṭikāḥ sarasās tāsāṃ prayogaḥ śukravardhanaḥ // Car_6,2.4.14",
    "GS40caraka_u:3968": "[{Āyurvedadīpikā}",
    "GS40caraka_u:3969": "vartanastambhitā iti vartanena kaṭhinīkṛtāḥ // 1",
    "GS40caraka_u:3970": "dadhidāḍimasārābhyāṃ saṃskṛtaṃ dadhidāḍimasārikam // 2",
    "GS40caraka_u:3971": "dāḍimasāraśca dāḍimarasaḥ // 3",
    "GS40caraka_u:3972": "māṃsānāmityādi atideśayogo dvitīyaḥ // 4",
    "GS40caraka_u:3973": "medyānāmiti medurāṇām // 5]",
    "GS40caraka_u:3974": "māṣānaṅkuritāñchuddhān vituṣān sājaḍāphalān /",
    "GS40caraka_u:3975": "ghṛtāḍhye māhiṣarase dadhidāḍimasārike // Car_6,2.4.15",
    "GS40caraka_u:3976": "prakṣipenmātrayā yukto dhānyajīrakanāgaraiḥ /",
    "GS40caraka_u:3977": "bhuktaḥ pītaśca sa rasaḥ kurute śukramakṣayam // Car_6,2.4.16",
    "GS40caraka_u:3978": "[{Āyurvedadīpikā}",
    "GS40caraka_u:3979": "ajaḍā śūkaśimbī // 1",
    "GS40caraka_u:3980": "bhuktaḥ pītaśceti pūrvayogavad dhanabhāgasya bhojanaṃ dravasya ca pānaṃ jñeyam // 2]",
    "GS40caraka_u:3981": "ārdrāṇi matsyamāṃsāni śapharīrvā subharjitāḥ /",
    "GS40caraka_u:3982": "tapte sarpiṣi yaḥ khādetsa gacchet strīṣu na kṣayam // Car_6,2.4.17",
    "GS40caraka_u:3983": "ghṛtabhṛṣṭān rase chāge rohitān phalasārike /",
    "GS40caraka_u:3984": "anupītarasān snigdhānapatyārthī prayojayet // Car_6,2.4.18",
    "GS40caraka_u:3985": "[{Āyurvedadīpikā}",
    "GS40caraka_u:3986": "matsyaśabdena pradhānakalpanayā rohitaṃ vadanti // 1",
    "GS40caraka_u:3987": "phalasārika iti dāḍimāmalakādiphalasārasaṃskṛtam // 2]",
    "GS40caraka_u:3988": "kuṭṭakaṃ matsyamāṃsānāṃ hiṅgusaindhavadhānyakaiḥ /",
    "GS40caraka_u:3989": "yuktaṃ godhūmacūrṇena ghṛte pūpalikāḥ pacet // Car_6,2.4.19",
    "GS40caraka_u:3990": "māhiṣe ca rase matsyān snigdhāmlalavaṇān pacet /",
    "GS40caraka_u:3991": "rase cānugate māṃsaṃ pothayettatra cāvapet // Car_6,2.4.20",
    "GS40caraka_u:3992": "maricaṃ jīrakaṃ dhānyamalpaṃ hiṅgu navaṃ ghṛtam /",
    "GS40caraka_u:3993": "māṣapūpalikānāṃ tadgarbhārtham upakalpayet // Car_6,2.4.21",
    "GS40caraka_u:3994": "etau pūpalikāyogau bṛṃhaṇau balavardhanau /",
    "GS40caraka_u:3995": "harṣasaubhāgyadau putryau paraṃ śukrābhivardhanau // Car_6,2.4.22",
    "GS40caraka_u:3996": "[{Āyurvedadīpikā}",
    "GS40caraka_u:3997": "kuṭṭakamiti kuṭṭanenāṇuśaḥ kṛtam // 1]",
    "GS40caraka_u:3998": "māṣātmaguptāgodhūmaśāliṣaṣṭikapaiṣṭikam /",
    "GS40caraka_u:3999": "śarkarāyā vidāryāśca cūrṇamikṣurakasya ca // Car_6,2.4.23",
    "GS40caraka_u:4000": "saṃyojya masṛṇe kṣīre ghṛte pūpalikāḥ pacet /",
    "GS40caraka_u:4001": "payo'nupānāstāḥ śīghraṃ kurvanti vṛṣatāṃ parām // Car_6,2.4.24",
    "GS40caraka_u:4002": "śarkarāyāstulaikā syādekā gavyasya sarpiṣaḥ /",
    "GS40caraka_u:4003": "prastho vidāryāścūrṇasya pippalyāḥ prastha eva ca // Car_6,2.4.25",
    "GS40caraka_u:4004": "ardhāḍhakaṃ tugākṣīryāḥ kṣaudrasyābhinavasya ca /",
    "GS40caraka_u:4005": "tatsarvaṃ mūrchitaṃ tiṣṭhen mārttike ghṛtabhājane // Car_6,2.4.26",
    "GS40caraka_u:4006": "mātrāmagnisamāṃ tasya prātaḥ prātaḥ prayojayet /",
    "GS40caraka_u:4007": "eṣa vṛṣyaḥ paraṃ yogo balyo bṛṃhaṇa eva ca // Car_6,2.4.27",
    "GS40caraka_u:4008": "[{Āyurvedadīpikā}",
    "GS40caraka_u:4009": "ikṣurakaḥ kokilākṣaḥ // 1]",
    "GS40caraka_u:4010": "śatāvaryā vidāryāśca tathā māṣātmaguptayoḥ /",
    "GS40caraka_u:4011": "śvadaṃṣṭrāyāśca niṣkvāthāñjaleṣu ca pṛthak pṛthak // Car_6,2.4.28",
    "GS40caraka_u:4012": "sādhayitvā ghṛtaprasthaṃ payasyaṣṭaguṇe punaḥ /",
    "GS40caraka_u:4013": "śarkarāmadhuyuktaṃ tadapatyārthī prayojayet // Car_6,2.4.29",
    "GS40caraka_u:4014": "[{Āyurvedadīpikā}",
    "GS40caraka_u:4015": "śarkarāmadhusaṃyuktamityatra prakṣepanyāyāt pādikatvaṃ śarkarāmadhunoḥ //",
    "GS40caraka_u:4016": "ghṛtapātraṃ śataguṇe vidārīsvarase pacet /",
    "GS40caraka_u:4017": "siddhaṃ punaḥ śataguṇe gavye payasi sādhayet // Car_6,2.4.30",
    "GS40caraka_u:4018": "śarkarāyāstugākṣīryāḥ kṣaudrasyekṣurakasya ca /",
    "GS40caraka_u:4019": "pippalyāḥ sājaḍāyāśca bhāgaiḥ pādāṃśikairyutam // Car_6,2.4.31",
    "GS40caraka_u:4020": "guṭikāḥ kārayedvaidyo yathā sthūlamudumbaram /",
    "GS40caraka_u:4021": "tāsāṃ prayogātpuruṣaḥ kuliṅga iva hṛṣyati // Car_6,2.4.32",
    "GS40caraka_u:4022": "[{Āyurvedadīpikā}",
    "GS40caraka_u:4023": "pādāṃśikairiti ghṛtāpekṣayā pādapramāṇaiḥ // 1]",
    "GS40caraka_u:4024": "sitopalāpalaśataṃ tadardhaṃ navasarpiṣaḥ /",
    "GS40caraka_u:4025": "kṣaudrapādena saṃyuktaṃ sādhayejjalapādikam // Car_6,2.4.33",
    "GS40caraka_u:4026": "sāndraṃ godhūmacūrṇānāṃ pādaṃ stīrṇe śilātale /",
    "GS40caraka_u:4027": "śucau ślakṣṇe samutkīrya mardanenopapādayet // Car_6,2.4.34",
    "GS40caraka_u:4028": "śuddhā utkārikāḥ kāryāś candramaṇḍalasaṃnibhāḥ /",
    "GS40caraka_u:4029": "tāsāṃ prayogādgajavannārīḥ saṃtarpayennaraḥ // Car_6,2.4.35",
    "GS40caraka_u:4030": "[{Āyurvedadīpikā}",
    "GS40caraka_u:4031": "samutkīryeti vistīrya // 1",
    "GS40caraka_u:4032": "utkārikāḥ kāryā ityatra punaḥ pāke naivotkārikākaraṇam // 2]",
    "GS40caraka_u:4033": "yat kiṃcin madhuraṃ snigdhaṃ jīvanaṃ bṛṃhaṇaṃ guru /",
    "GS40caraka_u:4034": "harṣaṇaṃ manasaścaiva sarvaṃ tadvṛṣyamucyate // Car_6,2.4.36",
    "GS40caraka_u:4035": "dravyairevaṃvidhaistasmādbhāvitaḥ pramadāṃ vrajet /",
    "GS40caraka_u:4036": "ātmavegena codīrṇaḥ strīguṇaiśca praharṣitaḥ // Car_6,2.4.37",
    "GS40caraka_u:4037": "gatvā snātvā payaḥ pītvā rasaṃ vānu śayīta nā /",
    "GS40caraka_u:4038": "tathāsyāpyāyate bhūyaḥ śukraṃ ca balameva ca // Car_6,2.4.38",
    "GS40caraka_u:4039": "yathā mukulapuṣpasya sugandho nopalabhyate /",
    "GS40caraka_u:4040": "labhyate tadvikāśāttu tathā śukraṃ hi dehinām // Car_6,2.4.39",
    "GS40caraka_u:4041": "narte vai ṣoḍaśād varṣāt saptatyāḥ parato na ca /",
    "GS40caraka_u:4042": "āyuṣkāmo naraḥ strībhiḥ saṃyogaṃ kartumarhati // Car_6,2.4.40",
    "GS40caraka_u:4043": "atibālo hy asaṃpūrṇasarvadhātuḥ striyaṃ vrajan /",
    "GS40caraka_u:4044": "upaśuṣyeta sahasā taḍāgamiva kājalam // Car_6,2.4.41",
    "GS40caraka_u:4045": "śuṣkaṃ rūkṣaṃ yathā kāṣṭhaṃ jantudagdhaṃ vijarjaram /",
    "GS40caraka_u:4046": "spṛṣṭamāśu viśīryeta tathā vṛddhaḥ striyo vrajan // Car_6,2.4.42",
    "GS40caraka_u:4047": "jarayā cintayā śukraṃ vyādhibhiḥ karmakarṣaṇāt /",
    "GS40caraka_u:4048": "kṣayaṃ gacchatyanaśanāt strīṇāṃ cātiniṣevaṇāt // Car_6,2.4.43",
    "GS40caraka_u:4049": "kṣayādbhayādaviśrambhācchokātstrīdoṣadarśanāt /",
    "GS40caraka_u:4050": "nārīṇāmarasajñatvād avicārād asevanāt // Car_6,2.4.44",
    "GS40caraka_u:4051": "tṛptasyāpi striyo gantuṃ na śaktirupajāyate /",
    "GS40caraka_u:4052": "dehasattvabalāpekṣī harṣaḥ śaktiśca harṣajā // Car_6,2.4.45",
    "GS40caraka_u:4053": "[{Āyurvedadīpikā}",
    "GS40caraka_u:4054": "anuktavājīkaraṇaṃ saṃgṛhṇannāha yatkiṃcid ityādi // 1",
    "GS40caraka_u:4055": "bhāvita iti vacanāt prayogeṇa śarīrabhāvanāyāṃ satyāṃ strīsevā sambhavatīti darśayati // 2",
    "GS40caraka_u:4056": "ātmavegeneti saṃkalpajātenātmavegena // 3",
    "GS40caraka_u:4057_0": "bālasya taḍāgadṛṣṭāntena punarapi śukrasadbhāvaṃ kaphaprādhānyaṃ ca darśayati vṛddhasya tu jantujagdhatvādidṛṣṭāntena vinaṣṭasyāpunarbhāvaṃ",
    "GS40caraka_u:4057_1": "śukrasya tathābhūyiṣṭhatāṃ ca darśayati // nanu tṛptasya śarīrabalaṃ bhavatyeva tat kiṃ tṛptasya striyo gantumasāmarthyam",
    "GS40caraka_u:4057_2": "ityāha dehetyādi etena satyapi tṛptijanite bale kṣayādinā dehamanasor upahatatvāddharṣo na bhavati harṣābhāvād vyavāyaśaktir",
    "GS40caraka_u:4057_3": "na bhavatītyuktaṃ bhavati // 6]",
    "GS40caraka_u:4058": "rasa ikṣau yathā dadhni sarpistailaṃ tile yathā /",
    "GS40caraka_u:4059": "sarvatrānugataṃ dehe śukraṃ saṃsparśane tathā // Car_6,2.4.46",
    "GS40caraka_u:4060": "tat strīpuruṣasaṃyoge ceṣṭāsaṃkalpapīḍanāt /",
    "GS40caraka_u:4061": "śukraṃ pracyavate sthānājjalamārdrātpaṭādiva // Car_6,2.4.47",
    "GS40caraka_u:4062": "harṣāttarṣāt saratvācca paicchilyād gauravādapi /",
    "GS40caraka_u:4063": "aṇupravaṇabhāvācca drutatvān mārutasya ca // Car_6,2.4.48",
    "GS40caraka_u:4064": "aṣṭābhya ebhyo hetubhyaḥ śukraṃ dehāt prasicyate /",
    "GS40caraka_u:4065": "carato viśvarūpasya rūpadravyaṃ yaducyate // Car_6,2.4.49",
    "GS40caraka_u:4066": "[{Āyurvedadīpikā}",
    "GS40caraka_u:4067": "samprati sambhavati śukraṃ yathā dehe sthitaṃ yathā ca pravartate tadāha rasa ityādi // 1",
    "GS40caraka_u:4068_0": "ikṣvādidṛṣṭāntatrayeṇānatiprayatnālpaprayatnamahāprayatnavāhyaśukrān puruṣān yathākramaṃ darśayati saṃsparśana iti saṃsparśanavati",
    "GS40caraka_u:4068_1": "tena keśādau saṃsparśanāvyāpteḥ śukramapi nāstīti darśayati strīpuruṣasaṃyogo miśrībhāvaḥ // 4",
    "GS40caraka_u:4069": "ceṣṭā vyavāyaceṣṭā saṃkalpo yoṣidanurāgaḥ pīḍanaṃ nārīpuruṣayoḥ parasparasammūrchanam atra ca nārīpuruṣasaṃyogaḥ pradhānaṃ kāraṇaṃ tatsahakārīṇi ceṣṭādīni // 5",
    "GS40caraka_u:4070": "ārdrapaṭadṛṣṭāntenāśrayānupaghātena śukrasravaṇaṃ darśayati // 6",
    "GS40caraka_u:4071": "aparamapi śukrapravṛttihetumāha harṣād ityādi // 7",
    "GS40caraka_u:4072": "harṣaḥ saṃkalpapūrvakaśukrodrekadhvajocchrāyādikarīcchā // 8",
    "GS40caraka_u:4073": "tarṣaḥ vanitābhilāṣaḥ // 9",
    "GS40caraka_u:4074": "saratvam asthairyam // 10",
    "GS40caraka_u:4075": "aṇupravaṇabhāvaḥ aṇutve sati bahirnirgamanasvabhāvaḥ // 11",
    "GS40caraka_u:4076": "drutatvān mārutasya ceti śukraprerakasya vāyor abhidravaṇaśīlatvād ityarthaḥ // 12",
    "GS40caraka_u:4077": "ete ca yadyapi hetavastathāpi prādhānyāt prathamapratipāditastrīpuruṣasaṃyogādirūpahetūnāṃ samaṣṭau naivāmī gaṇitāḥ",
    "GS40caraka_u:4078": "carata iti nānāmānuṣapaśvādijātiṣu bhramataḥ // 14",
    "GS40caraka_u:4079": "viśvarūpasyeti ātmanaḥ // 15",
    "GS40caraka_u:4080": "tathā hy ātmaparyāyeṣūktaṃ viśvakarmā sa ca viśvarūpaḥ iti // 16",
    "GS40caraka_u:4081": "rūpadravyamiti rūpaprāktanakāraṇam // 17",
    "GS40caraka_u:4082": "etena avyaktasyātmano vyaktaśarīranirvṛttau śukraṃ hetur ityuktaṃ bhavati",
    "GS40caraka_u:4083": "śukraṃ ceha prakaraṇāgatatvenoktaṃ tena ārtavamapyātmano rūpadravyaṃ jñeyam // 19]",
    "GS40caraka_u:4084": "bahalaṃ madhuraṃ snigdham avisraṃ guru picchilam /",
    "GS40caraka_u:4085": "śuklaṃ ca yacchukraṃ phalavattadasaṃśayam // Car_6,2.4.50",
    "GS40caraka_u:4086": "[{Āyurvedadīpikā}",
    "GS40caraka_u:4087": "praśastaśukraguṇān āha bahalamityādi // 1]",
    "GS40caraka_u:4088": "yena nārīṣu sāmarthyaṃ vājīvallabhate naraḥ /",
    "GS40caraka_u:4089": "vrajeccābhyadhikaṃ yena vājīkaraṇameva tat // Car_6,2.4.51",
    "GS40caraka_u:4090": "[{Āyurvedadīpikā}",
    "GS40caraka_u:4091": "vājīkaraṇaśabdaniruktam āha yenetyādi // 1",
    "GS40caraka_u:4092": "vrajeccābhyadhikam iti punaḥ punargacchet vyajyate iti vā pāṭhaḥ tatrāpi bhūyo gamanena nārīṣu puṃstvena vyajyate // 2",
    "GS40caraka_u:4093": "vyajyāt iti pāṭhe'pi sa evārtho vidvadbhiḥ sucintanīyaḥ // 3",
    "GS40caraka_u:4094": "anena niruktena trividhamapi vṛṣyamavarudhyate yathā śukravṛddhikaraṃ ca māṣādi tathā srutikaraṃ saṃkalpādi śukrasrutivṛddhikaraṃ kṣīrādi // 4",
    "GS40caraka_u:4095": "yaduktamanyatra śukrasrutikaraṃ kiṃcit kiṃcicchukravivardhanam // 5",
    "GS40caraka_u:4096": "srutivṛddhikaraṃ kiṃcit trividhaṃ vṛṣyamucyate iti // 6",
    "GS40caraka_u:4097": "trividhamapi hīdaṃ vyavāye balavattvaṃ punaḥ punarvyavāyaśaktiṃ ca karoti // 7]",
    "GS40caraka_u:4098": "heturyogopadeśasya yogā dvādaśa cottamāḥ /",
    "GS40caraka_u:4099": "yat pūrvaṃ maithunāt sevyaṃ sevyaṃ yanmaithunād anu // Car_6,2.4.52",
    "GS40caraka_u:4100": "yadā na sevyāḥ pramadāḥ kṛtsnaḥ śukraviniścayaḥ /",
    "GS40caraka_u:4101": "niruktaṃ ceha nirdiṣṭaṃ pumāñjātabalādike // Car_6,2.4.53",
    "GS40caraka_u:4102": "ityagniveśakṛte tantre carakapratisaṃskṛte cikitsāsthāne vājīkaraṇādhyāye pumāñjātabalādiko nāma vājīkaraṇapādaścaturthaḥ // Car_6,2.4.54",
    "GS40caraka_u:4103": "samāptaścāyaṃ dvitīyo vājīkaraṇādhyāyaḥ // Car_6,2.4.55",
    "GS40caraka_u:4104": "[{Āyurvedadīpikā}",
    "GS40caraka_u:4105": "heturityādi // 1",
    "GS40caraka_u:4106": "saṃgraho vyaktaḥ // 2]",
    "GS40caraka_u:4107": "Carakasaṃhitā, Cikitsāsthāna, 22 [Tṛṣṇācikitsita]",
    "GS40caraka_u:4108": "athātastṛṣṇācikitsitaṃ vyākhyāsyāmaḥ // Car_6,22.1",
    "GS40caraka_u:4109": "iti ha smāha bhagavānātreyaḥ // Car_6,22.2",
    "GS40caraka_u:4110": "[{Āyurvedadīpikā}",
    "GS40caraka_u:4111": "visarpe prāyeṇa tṛṣṇā upadravarūpā bhavatīti visarpānantaraṃ tṛṣṇācikitsitam ucyate // 1]",
    "GS40caraka_u:4112": "jñānapraśamatapobhiḥ khyāto'trisuto jagaddhite'bhirataḥ /",
    "GS40caraka_u:4113": "tṛṣṇānāṃ praśamārthaṃ cikitsitaṃ prāha pañcānām // Car_6,22.3",
    "GS40caraka_u:4114": "[{Āyurvedadīpikā}",
    "GS40caraka_u:4115": "jñānetyādau jñānaṃ tattvajñānaṃ praśamaḥ śāntiḥ tapaḥ cāndrāyaṇādi // 1",
    "GS40caraka_u:4116": "cikitsitaṃ cikitsāvidhāyako granthaḥ nidānādyabhidhānaṃ ca cikitsārthameva nidānādijñānapūrvakatvāc cikitsāyāḥ // 2",
    "GS40caraka_u:4117_0": "pañcānāmiti vacanena pañcānāmapi cikitsāviṣayatvaṃ darśayati nahi kāsaśvāsavadasyāsādhyatvaṃ kasyāścid atretyarthaḥ tathā",
    "GS40caraka_u:4117_1": "suśrutoktātiriktatṛṣṇādvayāntarbhāvaṃ pañcasveva sūcayati // uktaṃ hi suśrute tisraḥ smṛtāstāḥ kṣatajā caturthī kṣayāttathā",
    "GS40caraka_u:4117_2": "hy āmasamudbhavā ca // 4",
    "GS40caraka_u:4118": "syāt saptamī bhaktanimittajā ca iti // 5]",
    "GS40caraka_u:4119": "kṣobhādbhayācchramād api śokāt krodhād vilaṅghanānmadyāt /",
    "GS40caraka_u:4120": "kṣārāmlalavaṇakaṭukoṣṇarūkṣaśuṣkānnasevābhiḥ // Car_6,22.4",
    "GS40caraka_u:4121": "dhātukṣayagadakarṣaṇavamanādyatiyogasūryasaṃtāpaiḥ /",
    "GS40caraka_u:4122": "pittānilau pravṛddhau saumyān dhātūṃś ca śoṣayataḥ // Car_6,22.5",
    "GS40caraka_u:4123": "rasavāhinīśca nāḍīr jihvāmūlagalatālukaklomnaḥ /",
    "GS40caraka_u:4124": "saṃśoṣya nṛṇāṃ dehe kurutastṛṣṇāṃ mahābalāvetau // Car_6,22.6",
    "GS40caraka_u:4125": "pītaṃ pītaṃ hi jalaṃ śoṣayatastāvato na yāti śamam /",
    "GS40caraka_u:4126": "ghoravyādhikṛśānāṃ prabhavatyupasargabhūtā sā // Car_6,22.7",
    "GS40caraka_u:4127": "[{Āyurvedadīpikā}",
    "GS40caraka_u:4128": "kṣobhād ityādyuktanidānasya yathāyogyatayā vātakartṛtvaṃ vātapittakartṛtvaṃ conneyam // 1",
    "GS40caraka_u:4129": "pittānilāv ityādiḥ sarvatṛṣṇāsamprāptigranthaḥ // 2",
    "GS40caraka_u:4130": "saumyān dhātūniti kapharasodakāni somaguṇātiriktāni // 3",
    "GS40caraka_u:4131": "pradūṣayata iti śoṣaṇena dūṣayataḥ // 4",
    "GS40caraka_u:4132": "klomna iti dvitīyābahuvacanāntam // 5",
    "GS40caraka_u:4133": "dehe ityanena etāsāṃ tṛṣṇānāṃ śarīratvaṃ darśayati // 6",
    "GS40caraka_u:4134": "yā hi mānasī tṛṣṇā sā śarīre icchādveṣātmikā tṛṣṇā sukhaduḥkhāt pravartate ityādāv uktā iyaṃ tu dehāśrayadoṣakāraṇā satī dehajaiveti bhāvaḥ // 7",
    "GS40caraka_u:4135": "svābhāvikatṛṣṇāyām api vātapitte ārambhake eva tat kiṃ sāpyatra na gṛhyate",
    "GS40caraka_u:4136": "maivaṃ tasyā ucitadravapānenaivābhipretena praśamād iha asvābhāvikavyādhiprakaraṇe nādhikāra iti hṛdi kṛtvā // 9",
    "GS40caraka_u:4137": "svābhāvikatṛṣṇākaravātapittābhyāṃ vakṣyamāṇatṛṣṇārambhakavātapittayor viśeṣamāha pītaṃ pītam ityādi // 10",
    "GS40caraka_u:4138": "prakṛtatṛṣṇārambhakau pittavātau pītaṃ pītaṃ jalaṃ śoṣayataḥ ato jalaśoṣaṇatvāddhetor na śamaṃ yāti puruṣaḥ svābhāvikyāṃ jalaṃ pītvā śāntimadhigacchatīti bhāvaḥ // 11",
    "GS40caraka_u:4139": "upadravarūpatṛṣṇotpādam āha ghoretyādi // 12",
    "GS40caraka_u:4140": "upasargabhūtā iti upadravarūpā // 13]",
    "GS40caraka_u:4141": "prāgrūpaṃ mukhaśoṣaḥ svalakṣaṇaṃ sarvadāmbukāmitvam /",
    "GS40caraka_u:4142": "tṛṣṇānāṃ sarvāsāṃ liṅgānāṃ lāghavamapāyaḥ // Car_6,22.8",
    "GS40caraka_u:4143": "[{Āyurvedadīpikā}",
    "GS40caraka_u:4144": "tṛṣṇāprāgrūpam āha prāgrūpam ityādi // 1",
    "GS40caraka_u:4145": "prāgrūpakathane eva madhye tṛṣṇānāmavyabhicārilakṣaṇam āha svalakṣaṇam ityādi // 2",
    "GS40caraka_u:4146": "svalakṣaṇam iti avyabhicārilakṣaṇaṃ yathā jvarasya saṃtāpaḥ śvayathor utsedhaḥ // 3",
    "GS40caraka_u:4147": "punaḥ prakṛtaṃ prāgrūpam āha liṅgānāṃ lāghavamapāya iti // 4",
    "GS40caraka_u:4148": "liṅgānāṃ vakṣyamāṇavātādijatṛṣṇāliṅgānāṃ lāghavam alpatvaṃ keṣāṃcic cābhāvaḥ pūrvarūpaṃ tṛṣṇānām ityarthaḥ // 5",
    "GS40caraka_u:4149": "tena pūrvarūpāvasthāyāṃ vakṣyamāṇalakṣaṇāni kānicin na bhavantyeva yāni ca bhavanti tānyalpatayāsphuṭāni bhavanti // 6",
    "GS40caraka_u:4150": "uktaṃ ca avyaktaṃ lakṣaṇaṃ tasya pūrvarūpam iti smṛtam iti // 7",
    "GS40caraka_u:4151_0": "kiṃvā yadetat prāgrūpaṃ mukhaśoṣaḥ svalakṣaṇaṃ sarvadāmbukāmitvam etat prāgrūpaṃ svalakṣaṇaṃ ca tṛṣṇānāṃ tena mukhaśoṣāmbukāmitve",
    "GS40caraka_u:4151_1": "svalakṣaṇe tathā pūrvarūpe ca bhavataḥ pūrvarūpāvasthāyāṃ tv aprabale mukhaśoṣāmbukāmitve jñeye // 8",
    "GS40caraka_u:4152": "ye tu prāgrūpaṃ mukhaśoṣaḥ svarakṣayaḥ sarvadāmbukāmitvam iti paṭhanti teṣāṃ mate tṛṣṇāyāḥ svalakṣaṇaṃ noktaṃ syāt // 9",
    "GS40caraka_u:4153": "uktaṃ ca hārīte'pi tṛṣṇāsvalakṣaṇaṃ svalakṣaṇaṃ tu tṛṣṇānāṃ sarvadāmbupipāsitā iti // 10",
    "GS40caraka_u:4154_0": "kiṃvā mukhaśoṣasvarakṣaye eva pūrvarūpaṃ sarvadāmbukāmitvaṃ ca svalakṣaṇaṃ liṅgānāṃ ca lāghavaṃ rogarūpāyās tṛṣṇāyā apāyo",
    "GS40caraka_u:4154_1": "gamanamityarthaḥ ayameva tṛṣṇāvyuparamo yad vakṣyamāṇaliṅgānām alpatvaṃ sarvathocchedo hi tṛṣṇālakṣaṇānāṃ na bhavatyeva sahajatṛṣṇāgrastatvenaitallakṣaṇānām",
    "GS40caraka_u:4154_2": "alpamātratayāvasthānāt kaiścit tu liṅgānāṃ lāghavam āśūtpādaḥ sa ca apāyo maraṇam iti kṛtvā tṛṣṇānāmasādhyatālakṣaṇamidamucyate",
    "GS40caraka_u:4154_3": "tannātimanoharam // 12]",
    "GS40caraka_u:4155": "mukhaśoṣasvarabhedabhramasaṃtāpapralāpasaṃstambhān /",
    "GS40caraka_u:4156": "tālvoṣṭhakaṇṭhajihvākarkaśatāṃ cittanāśaṃ ca // Car_6,22.9",
    "GS40caraka_u:4157": "jihvānirgamamaruciṃ bādhiryaṃ marmadūyanaṃ sādam /",
    "GS40caraka_u:4158": "tṛṣṇodbhūtā kurute pañcavidhāṃ liṅgataḥ śṛṇu tām // Car_6,22.10",
    "GS40caraka_u:4159": "[{Āyurvedadīpikā}",
    "GS40caraka_u:4160": "sarvatṛṣṇānāmupadravān āha mukhaśoṣetyādi // 1",
    "GS40caraka_u:4161": "udbhūteti vṛddhā // 2",
    "GS40caraka_u:4162_0": "ye tu mukhaśoṣādīni lakṣaṇānyāhustanmate tṛṣṇopadravānām abhidhānaṃ na syāt upadravāścādhyāyasaṃgrahe saṃgṛhītāḥ tenātiśayavṛddhā",
    "GS40caraka_u:4162_1": "mukhaśoṣādaya upadravāḥ vṛddhāstu liṅgam iti vyavasthā // 3]",
    "GS40caraka_u:4163": "abdhātuṃ dehasthaṃ kupitaḥ pavano yadā viśoṣayati /",
    "GS40caraka_u:4164": "tasmiñśuṣke śuṣyatyabalastṛṣyatyatha viśuṣyan // Car_6,22.11",
    "GS40caraka_u:4165": "[{Āyurvedadīpikā}",
    "GS40caraka_u:4166": "abdhātum ityādinā pañcānāṃ samprāptyādy āha // 1",
    "GS40caraka_u:4167": "dehasthamiti dehe nānārasādirūpatayā sthitam // 2",
    "GS40caraka_u:4168": "śuṣke 'bdhātau śuṣyatīti yojyam // 3]",
    "GS40caraka_u:4169": "nidrānāśaḥ śiraso bhramastathā śuṣkavirasamukhatā ca sroto'varodha iti ca syālliṅgaṃ vātatṛṣṇāyāḥ [{Āyurvedadīpikā}",
    "GS40caraka_u:4170": "sroto'varodha iti atyupaghātaḥ // 1]",
    "GS40caraka_u:4171": "pittaṃ matamāgneyaṃ kupitaṃ cet tāpayaty apāṃ dhātum /",
    "GS40caraka_u:4172": "saṃtaptaḥ sa hi janayettṛṣṇāṃ dāholbaṇāṃ nṛṇām // Car_6,22.13",
    "GS40caraka_u:4173": "tiktāsyatvaṃ śiraso dāhaḥ śītābhinandatā mūrchā /",
    "GS40caraka_u:4174": "pītākṣimūtravarcastvam ākṛtiḥ pittatṛṣṇāyāḥ // Car_6,22.14",
    "GS40caraka_u:4175": "[{Āyurvedadīpikā}",
    "GS40caraka_u:4176": "pittamityādinā pittajām āha // 1",
    "GS40caraka_u:4177_0": "śarīrasaṃkhyāśarīre pittamāpyam uktaṃ yad dravasarasnigdhamandamṛdupicchilaṃ rasarudhiravasākaphapittasvedādi tad āpyaṃ raso",
    "GS40caraka_u:4177_1": "rasanaṃ ca ityanena tathā tatraiva yat pittasya yo yā ca śarīre bhāḥ tat sarvam āgneyam ityanena dvayātmakatvaṃ pittasya",
    "GS40caraka_u:4177_2": "yadyapyuktaṃ tathāpyāgneyākāratvād bāhulyāt pittam āgneyam eveti darśayannāha pittaṃ matam āgneyam iti dvayātmakatve 'pi",
    "GS40caraka_u:4177_3": "ca pittasyāgneyāṃśaprādhānyād anyatrāpi saumyāgneyavāyavyavikārabhede paittikavikārā āgneyatvena gṛhītā eva // 2",
    "GS40caraka_u:4178": "saṃtaptaḥ sa hīti abdhātuḥ saṃtaptaḥ // 3",
    "GS40caraka_u:4179": "saṃtaptaṃ hi iti pāṭhapakṣe pittameva janayediti yojyam // 4",
    "GS40caraka_u:4180": "yadābdhātur janayati tadā pittasaṃtapta eva janayatīti pittasyaiva kartṛtvam // 5]",
    "GS40caraka_u:4181": "tṛṣṇā yāmaprabhavā sāpyāgneyāmapittajanitatvāt /",
    "GS40caraka_u:4182": "liṅgaṃ tasyāś cārucir ādhmānakaphaprasekau ca // Car_6,22.15",
    "GS40caraka_u:4183": "[{Āyurvedadīpikā}",
    "GS40caraka_u:4184": "tṛṣṇetyādināmajām āha // 1",
    "GS40caraka_u:4185": "āmaśabdena ceha lakṣaṇayā āmasamānacikitsita āmasamānalakṣaṇaś ca kapho",
    "GS40caraka_u:4186": "'pi gṛhyate // 2",
    "GS40caraka_u:4187": "tenāmaprabhavāyā vyutpādanena kaphajāpi suśrutoktā gṛhītaiveha sāpyāgneyetyanena pūrvaparijñātaṃ sarvāsāṃ vātapittajanyatvaṃ samunnayati // 3",
    "GS40caraka_u:4188": "vātaśca tṛṣṇākāraṇatvenokto'pyatrāpradhānaṃ pittameva ye pradhānam itīha vātākathanād unnīyate anyatrāpyuktaṃ darśanapaktirūṣmā ca kṣuttṛṣṇā dehamārdavam // 5",
    "GS40caraka_u:4189": "prabhāprasādau medhā ca pittakarmāvikārajam iti // 6",
    "GS40caraka_u:4190": "āmapittajanitatvād iti āmāvarodhavṛddhapittajanitatvād ityarthaḥ // 7]",
    "GS40caraka_u:4191": "deho rasajo'mbubhavo rasaśca tasya kṣayācca tṛṣyeddhi /",
    "GS40caraka_u:4192": "dīnasvaraḥ pratāmyan saṃśuṣkahṛdayagalatāluḥ // Car_6,22.16",
    "GS40caraka_u:4193": "[{Āyurvedadīpikā}",
    "GS40caraka_u:4194": "deho rasaja ityādinā kṣayajām āha // 1",
    "GS40caraka_u:4195": "āhārarasāt sarvadhātupoṣako dhāturasa utpadyate sa ca raso dehapoṣako 'mbubhava iti āpya ityarthaḥ // 2",
    "GS40caraka_u:4196": "tasya kṣayāditi rasakṣayāt tṛṣyate rasakṣayād ambukṣayo bhavati tena cāmbukṣayeṇa puruṣaḥ pānīyaprārthanārūpatṛṣṇayā yukto bhavatīti yuktam iti darśayati // 3",
    "GS40caraka_u:4197": "uktaṃ hi suśrute doṣadhātumalakṣīṇo balakṣīṇo'pi mānavaḥ // 4",
    "GS40caraka_u:4198": "svayonivardhanaṃ yat tad annapānaṃ prakāṅkṣati iti ihāpi coktaṃ tasya kṣayācca tṛṣyeddhi iti bhavati khalu yopasargāttṛṣṇā sā śoṣiṇī kaṣṭā /",
    "GS40caraka_u:4199": "jvaramehakṣayaśoṣaśvāsādyupasṛṣṭadehānām // Car_6,22.17",
    "GS40caraka_u:4200": "[{Āyurvedadīpikā}",
    "GS40caraka_u:4201": "bhavatītyādinopasargajām āha // 1",
    "GS40caraka_u:4202": "upasargāditi jvarādyupadravāt jvarādyupadravarūpatayeti yāvat // 2",
    "GS40caraka_u:4203": "kaṣṭeti kaṣṭasādhyā // 3",
    "GS40caraka_u:4204_0": "evaṃ prāksūtritavātapittāmāmbukṣayopasargātmikāḥ pañca tṛṣṇā vyāhṛtāḥ atraiva suśrutoktā kaphajā āmajāyām avaruddhā kṣatajā",
    "GS40caraka_u:4204_1": "upasargātmikāyām avaruddhā annajā cāmajāyām evāntarbhāvanīyā // sarvāstvatiprasaktā rogakṛśānāṃ vamiprasaktānām /",
    "GS40caraka_u:4205": "ghoropadravayuktās tṛṣṇā maraṇāya vijñeyāḥ // Car_6,22.18",
    "GS40caraka_u:4206": "[{Āyurvedadīpikā}",
    "GS40caraka_u:4207": "idānīṃ tṛṣṇānāmasādhyatālakṣaṇam āha sarvāstvityādi /",
    "GS40caraka_u:4208": "ghoropadravayukteti pīḍākaropadravavatī // 1]"
}