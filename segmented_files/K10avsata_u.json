{
    "K10avsata_u:0": " Avadānaśatakam* /",
    "K10avsata_u:1": " // namaḥ śrīsarvajñāya //",
    "K10avsata_u:2": " -------------------- Vaidya, p. 1 -------------------- prathamo vargaḥ /",
    "K10avsata_u:3": " tasyoddānam* /",
    "K10avsata_u:4": " pūrṇabhadro yaśomatī kusīdo vaṇijas tathā /",
    "K10avsata_u:5": " somo vaḍikaḥ padmāṅkaḥ pañcālo dhūpa eva ca /",
    "K10avsata_u:6": " rājānaṃ paścimaṃ kṛtvā vargo hy eṣa samudditaḥ // AVŚ_1 // *******************************************************",
    "K10avsata_u:7": " AVŚ_1 pūrṇabhadraḥ /",
    "K10avsata_u:8": " (ed. Speyer, vol. I)",
    "K10avsata_u:9": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:10": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:11": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:12": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:13": " rājagṛham upaniśritya viharati veṇuvane kalandakanivāpe /",
    "K10avsata_u:14": " tatra bhagavato 'cirābhisaṃbuddhabodher yaśasā ca sarvaloka āpūrṇaḥ //",
    "K10avsata_u:15": " atha dakṣiṇāgiriṣu janapade saṃpūrṇo nāma brāhmaṇamahāśālaḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:16": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalas tyāgaruciḥ pradānaruciḥ pradānābhirato mahati tyāgo vartate //",
    "K10avsata_u:17": " yāvad asau sarvapāṣaṇḍikaṃ yajñam ārabdho yaṣṭum*,",
    "K10avsata_u:18": " yatrānekāni tīrthikaśatasahasrāṇi bhuñjate sma /",
    "K10avsata_u:19": " yadā bhagavatā rājā bimbisāraḥ saparivāro vinītaḥ,",
    "K10avsata_u:20": " tasya ca vinayād bahūni prāṇiśatasahasrāṇi vinayam upagatāni,",
    "K10avsata_u:21": " tadā rājagṛhāt pūrṇasya jñātayo 'bhyāgatya pūrṇasya purastād buddhasya varṇaṃ bhāṣayituṃ pravṛttā dharmasya saṃghasya ca /",
    "K10avsata_u:22": " atha pūrṇo brāhmaṇamahāśālo bhagavato guṇasaṃkīrtanaṃ pratiśrutya mahāntaṃ prasādaṃ pratilabdhavān* /",
    "K10avsata_u:23": " tataḥ śaraṇam abhiruhya rājagṛhābhimukhaḥ sthitvā ubhau jānumaṇḍale pṛthivyāṃ pratiṣṭhāpya puṣpāṇi kṣipan*,",
    "K10avsata_u:24": " dhūpam udakaṃ ca bhagavantam āyācituṃ pravṛttaḥ:",
    "K10avsata_u:25": " āgacchatu bhagavān yajñaṃ me anubhavituṃ yajñavāṭam iti /",
    "K10avsata_u:26": " atha tāni puṣpāṇi buddhānāṃ buddhānubhāvena devatānāṃ ca devatānubhāvenopari bhagavataḥ puṣpamaṇḍapaṃ kṣiptvā tasthuḥ dhūpo 'bhrakūṭavad udakaṃ vaiḍūryaśalākavat //",
    "K10avsata_u:27": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:28": " kuta idaṃ bhadanta nimantraṇam āyātam iti /",
    "K10avsata_u:29": " bhagavān āha:",
    "K10avsata_u:30": " dakṣiṇāgiriṣv ānanda janapade saṃpūrṇo nāma brāhmaṇamahāśālaḥ prativasati,",
    "K10avsata_u:31": " -------------------- Vaidya, p. 2 --------------------",
    "K10avsata_u:32": " tatrāsmābhir gantavyam,",
    "K10avsata_u:33": " sajjībhavantu bhikṣava iti /",
    "K10avsata_u:34": " bhagavān bhikṣusahasraparivṛtto dakṣiṇāgiriṣu janapade cārikāṃ caritvā pūrṇasya brāhmaṇamahāśālasya yajñavāṭasamīpe sthitvā cintām āpede:",
    "K10avsata_u:35": " yanv ahaṃ pūrṇabrāhmaṇam ṛddhiprātihāryeṇāvarjayeyam iti /",
    "K10avsata_u:36": " atha bhagavāṃs taṃ bhikṣusahasram antardhāpya ekaḥ pātracarakavyagrahastaḥ pūrṇasmīpe sthitaḥ /",
    "K10avsata_u:37": " atha pūrṇo brāhmaṇamahāśālo bhagavantaṃ dadarśa dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:38": " aśītyā cānuvyaṃjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:39": " jaṅgamam iva ratnaparvataṃ samantato bhadrakam* /",
    "K10avsata_u:40": " dṛṣṭvā ca punas tvaritatvaritaṃ bhagavataḥ samīpam upasaṃkramya bhagavantam uvāca:",
    "K10avsata_u:41": " svāgataṃ bhagavan,",
    "K10avsata_u:42": " niṣīdatu bhagavān,",
    "K10avsata_u:43": " kriyatāṃ āsanaparigraho mamānugrahārtham iti /",
    "K10avsata_u:44": " bhagavān āha:",
    "K10avsata_u:45": " yadi te parityaktaṃ dīyatām asmin pātra iti /",
    "K10avsata_u:46": " atha pūrṇo brāhmamahāśālaḥ pañcamāṇavakaśataparivṛto bhagavato vividhabhakṣyabhojyakhādyalehyapeyacoṣyādibhir āhārair ārabdhaḥ pātraṃ paripūrayitum*",
    "K10avsata_u:47": " bhagavān api svakāt pātrād bhikṣupātreṣv āhāraṃ saṃkramayati /",
    "K10avsata_u:48": " yadā bhagavato viditaṃ pūrṇāni bhikṣusahasrasya pātrāṇīti,",
    "K10avsata_u:49": " tadā svapātraṃ pūrṇam ādarśitum* /",
    "K10avsata_u:50": " tato bhikṣusahasraṃ pūrṇapātram ardhacandrākāreṇa darśitavān /",
    "K10avsata_u:51": " devatābhir apy ākāśasthābhiḥ śabdam udīritam:",
    "K10avsata_u:52": " pūrṇāni bhagavato bhikṣusahasrasya ca pātrāṇīti /",
    "K10avsata_u:53": " tataḥ prātihāryadarśanāt pūrṇaḥ prasādajāto mūlanikṛtta iva drumo hṛṣṭatuṣṭapramuditaḥ udagraprītisaumanasyajāto bhagavataḥ pādayor nipatya praṇidhiṃ kartum ārabdhaḥ:",
    "K10avsata_u:54": " anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayitā,",
    "K10avsata_u:55": " amuktānāṃ mocayitā,",
    "K10avsata_u:56": " anāśvastānām āśvāsayitā,",
    "K10avsata_u:57": " aparinirvṛtānāṃ parinirvāpayiteti //",
    "K10avsata_u:58": " atha bhagavān pūrṇasya brāhmaṇamahāśālasya hetuparaṃparāṃ karmaparaṃparāṃ ca jñātvā smitaṃ prāvirakārṣīt* /",
    "K10avsata_u:59": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:60": " kāścid upariṣṭād gacchanti /",
    "K10avsata_u:61": " yā adhastād gacchanti tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ",
    "K10avsata_u:62": " pratāpanam avīcim arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ",
    "K10avsata_u:63": " narakān gatvā ye uṣṇanarakās teṣu śītībhūtā nipatanti,",
    "K10avsata_u:64": " ye śītanarakās teṣu uṣṇībhūtā nipatanti /",
    "K10avsata_u:65": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:66": " teṣām evaṃ bhavati:",
    "K10avsata_u:67": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:68": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:69": " teṣāṃ nirmitaṃ dṛṣṭvaivaṃ bhavati:",
    "K10avsata_u:70": " na hy eva vayaṃ bhavantaḥ itaś cyutāḥ,",
    "K10avsata_u:71": " nāpy anyatropapannāḥ,",
    "K10avsata_u:72": " api tv ayam apūrvadarśanaḥ satvaḥ,",
    "K10avsata_u:73": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:74": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:75": " yatra satyānāṃ bhājanabhūtā bhavanti /",
    "K10avsata_u:76": " yā upariṣṭād gacchanti,",
    "K10avsata_u:77": " tāś cāturmahārājikāṃs trayastriṃśān,",
    "K10avsata_u:78": " yāmāṃs tuṣitān",
    "K10avsata_u:79": " -------------------- Vaidya, p. 3 --------------------",
    "K10avsata_u:80": " nirmāṇaratīn paranirmitavaśavartino brahmakāyikān brahmapurohitān mahābrahmaṇaḥ parīttābhān",
    "K10avsata_u:81": " apramāṇābhān ābhāsvarān parīttaśubhān apramāṇaśubhāñ śubhakṛtsnān anabhrakān puṇyaprasavān",
    "K10avsata_u:82": " bṛhatphalān abṛhān atapān sudṛśān sudarśanān akaniṣṭhān devān gatvā anityaṃ duḥkhaṃ",
    "K10avsata_u:83": " śūnyam anātmety udghoṣayanti,",
    "K10avsata_u:84": " gāthādvayaṃ ca bhāṣante:",
    "K10avsata_u:85": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:86": " dhunīta mṛtyunaḥ sainyaṃ naḍāgāram iva kuñjaraḥ // AVŚ_1.1 //",
    "K10avsata_u:87": " yo hy asmin dharmavinaye apramattaś cariṣyati /",
    "K10avsata_u:88": " prahāya jātisaṃsāraṃ duḥkhasyāntaṃ kariṣyati // AVŚ_1.2 // iti",
    "K10avsata_u:89": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:90": " tad yadi bhagavān atītaṃ karma vyākartukāmo bhavati,",
    "K10avsata_u:91": " bhagavataḥ pṛṣṭhato 'ntardhīyante /",
    "K10avsata_u:92": " anāgataṃ vyākartukāmo bhavati,",
    "K10avsata_u:93": " purastād antardhīyante /",
    "K10avsata_u:94": " narakopapattiṃ vyākartukāmo bhavati,",
    "K10avsata_u:95": " pādatale 'ntardhīyante /",
    "K10avsata_u:96": " tiryagupapattiṃ vyākartukāmo bhavati,",
    "K10avsata_u:97": " pārṣṇyām antardhīyante /",
    "K10avsata_u:98": " pretopapattiṃ vyākartukāmo bhavati,",
    "K10avsata_u:99": " pādāṅguṣṭhe 'ntardhīyante /",
    "K10avsata_u:100": " manuṣyopapattiṃ vyākartukāmo bhavati,",
    "K10avsata_u:101": " jānunor antardhīyante /",
    "K10avsata_u:102": " balacakravartirājyaṃ vyākartukāmo bhavati,",
    "K10avsata_u:103": " vāme karatale 'ntardhīyante /",
    "K10avsata_u:104": " cakravartirājyaṃ vyākartukāmo bhavati,",
    "K10avsata_u:105": " dakṣiṇe karatale 'ntardhīyante /",
    "K10avsata_u:106": " devopapattiṃ vyākartukāmo bhavati,",
    "K10avsata_u:107": " nābhyām antardhīyante /",
    "K10avsata_u:108": " śrāvakabodhiṃ vyākartukāmo bhavati,",
    "K10avsata_u:109": " āsye 'ntardhīyante /",
    "K10avsata_u:110": " pratyekabodhiṃ vyākartukāmo bhavati,",
    "K10avsata_u:111": " ūrṇāyām antardhīyante /",
    "K10avsata_u:112": " anuttarāṃ samyaksaṃbodhiṃ vyākartukāmo bhavati,",
    "K10avsata_u:113": " uṣṇīṣe antardhīyante //",
    "K10avsata_u:114": " atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:115": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:116": " nānāvidho raṅgasahasracitro",
    "K10avsata_u:117": " vaktrāntarān niṣkasitaḥ kalāpaḥ /",
    "K10avsata_u:118": " avabhāsitā yena diśaḥ samantād",
    "K10avsata_u:119": " divākareṇodayatā yathaiva // AVŚ_1.3 //",
    "K10avsata_u:120": " gāthāś ca bhāṣate:",
    "K10avsata_u:121": " vigatodbhavā dainyamadaprahīṇā",
    "K10avsata_u:122": " buddhā jagaty uttamahetubhūtāḥ /",
    "K10avsata_u:123": " nākāraṇaṃ śaṅkhamṛṇālagauraṃ",
    "K10avsata_u:124": " smitam upadarśayanti jinā jitārayaḥ // AVŚ_1.4 //",
    "K10avsata_u:125": " tatkālaṃ svayam adhigamya vīra buddhyā",
    "K10avsata_u:126": " śrotṝṇāṃ śramaṇa jinendra kāṅkṣitānām* /",
    "K10avsata_u:127": " dhīrābhir munivṛṣa vāgbhir uttamābhir",
    "K10avsata_u:128": " utpannaṃ vyapanaya saṃśayaṃ śubhābhiḥ // AVŚ_1.5 //",
    "K10avsata_u:129": " nākāsmāl lavaṇajalādrirājadhairyāḥ",
    "K10avsata_u:130": " saṃbuddhāḥ smitam upadarśayanti nāthāḥ /",
    "K10avsata_u:131": " -------------------- Vaidya, p. 4 --------------------",
    "K10avsata_u:132": " yasyārthe smitam upadarśayanti dhīrāḥ",
    "K10avsata_u:133": " taṃ śrotuṃ samabhilaṣanti te janaughāḥ // AVŚ_1.6 // iti",
    "K10avsata_u:134": " (Speyer 7) bhagavān āha:",
    "K10avsata_u:135": " evam etad ānanda, evam etat /",
    "K10avsata_u:136": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:137": " eṣa ānanda pūrṇo brāhmaṇamahāśālaḥ /",
    "K10avsata_u:138": " anena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
    "K10avsata_u:139": " bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya pūrṇabhadro nāma",
    "K10avsata_u:140": " samyaksaṃbuddho bhaviṣyati,",
    "K10avsata_u:141": " daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
    "K10avsata_u:142": " ayam asya deyadharmo yo mamāntike cittaprasāda iti //",
    "K10avsata_u:143": " yadā bhagavatā pūrṇo brāhmaṇamahāśālo 'nuttarāyāṃ smyaksaṃbodhau vyākṛtaḥ,",
    "K10avsata_u:144": " tadā pūrṇena bhagavān saśrāvakasaṃghas traimāsyaṃ yajñavāṭe bhojitaḥ /",
    "K10avsata_u:145": " bhūyaś cānena citrāṇi kuśalamūlāni samavaropitāni //",
    "K10avsata_u:146": " tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ,",
    "K10avsata_u:147": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:148": " ity evaṃ vo bhikṣavaḥ śikṣitavyam* //",
    "K10avsata_u:149": " idam avocad bhagavān /",
    "K10avsata_u:150": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:151": " AVŚ_2 yaśomatī / (ed. Speyer, vol. I)",
    "K10avsata_u:152": " (Speyer 8) buddho bhagavān satkṛto gurukṛto mānitaḥ pūjito rājabhī rājamātrair",
    "K10avsata_u:153": " dhanibhiḥ pauraiḥ śreṣṭhibhiḥ sārthavāhair devair nāgair yakṣair asurair garuḍaiḥ",
    "K10avsata_u:154": " kinnarair mahoragair iti devanāgayakṣāsuragaruḍakinnaramahoragābhyarcito buddho bhagavān",
    "K10avsata_u:155": " jñāto mahāpuṇyo lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ",
    "K10avsata_u:156": " saśrāvakasaṃgho vaiśālīm upaniśritya viharati markaṭahradatīre kūṭāgāraśālāyām* /",
    "K10avsata_u:157": " atha pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghpuraskṛto vaiśālīṃ piṇḍāya prāvikṣat /",
    "K10avsata_u:158": " sāvadānīṃ vaiśālīṃ piṇḍāya caritvā yena siṃhasya senāpater niveśanaṃ tenopasaṃkrāntaḥ /",
    "K10avsata_u:159": " upasaṃkramya prajñapta evāsane niṣaṇṇaḥ //",
    "K10avsata_u:160": " atha siṃhasya senāpateḥ snuṣā yasomatī nama abhirūpā darśanīyā prāsādikā /",
    "K10avsata_u:161": " sā bhagavato vicitralakṣaṇojjvalakāyaṃ dṛṣṭvā atyarthaṃ prasādaṃ labdhavatī /",
    "K10avsata_u:162": " sā śvaśuraṃ papraccha:",
    "K10avsata_u:163": " asti kaścid upāyo yenāham apy evaṃguṇayuktā syām iti /",
    "K10avsata_u:164": " atha siṃhasya senāpater etad abhavat:",
    "K10avsata_u:165": " udārādhimuktā bateyaṃ dārikā /",
    "K10avsata_u:166": " yadi punar iyaṃ pratyayam āsādayet,",
    "K10avsata_u:167": " kuryād anuttarāyāṃ samyaksaṃbodhau praṇidhānam iti viditvoktavān*:",
    "K10avsata_u:168": " dārike yadi hetuṃ samādāya vartiṣyasi,",
    "K10avsata_u:169": " tvam apy evaṃvidhā bhaviṣyasi yādṛśo bhagavān iti //",
    "K10avsata_u:170": " (Speyer 9) tataḥ siṃhena senāpatinā yaśomatyāḥ prasādābhivṛddhyarthaṃ prabhūtaṃ hiraṇyasuvarṇaṃ ratnāni ca dattāni /",
    "K10avsata_u:171": " tato yaśomatyā dārikayā bhagavān saśrāvakasaṃghaḥ śvo 'ntargṛhe bhaktenopanimantritaḥ /",
    "K10avsata_u:172": " -------------------- Vaidya, p. 5 --------------------",
    "K10avsata_u:173": " adhivāsitaṃ ca bhagavatā tasyā anugrahārtham* //",
    "K10avsata_u:174": " atha yaśomatī dārikā suvarṇamayāni puṣpāṇi kārayitvā rūpyamayāṇi ratnamayāni prabhūtagandhamālyavilepanasaṃgrahaṃ",
    "K10avsata_u:175": " kṛtvā śatarasam āhāraṃ sajjīkṛtya bhagavato dūtena kālam ārocayati:",
    "K10avsata_u:176": " samayo bhadanta,",
    "K10avsata_u:177": " sajjaṃ bhaktaṃ yasyedānīṃ bhagavān kālaṃ manyata iti /",
    "K10avsata_u:178": " atha bhagavān bhikṣugaṇaparivṛto bhikṣusaṃghapuraskṛto yena siṃhasya senāpater niveśanaṃ tenopasaṃkrāntaḥ /",
    "K10avsata_u:179": " upasaṃkramya purastād bhikṣusaṃghasya prajñapta evāsane niṣaṇṇaḥ /",
    "K10avsata_u:180": " atha yaśomatī dārikā sukhopaniṣaṇṇaṃ buddhapramukhaṃ bhikṣusaṃghaṃ viditvā śatarasenāhāreṇa svahastaṃ saṃtarpya puṣpāṇi bhagavati kṣeptum ārabdhā",
    "K10avsata_u:181": " atha tāni puṣpāṇi upari bhagavato ratnakūṭāgāro ratnacchatraṃ ratnamaṇḍapa ivāvasthitam*,",
    "K10avsata_u:182": " yan na na śakyaṃ suśikṣitena karmakāreṇa karmāntevāsinā vā kartum*,",
    "K10avsata_u:183": " yathāpi tad buddhānāṃ buddhānubhāvena devatānāṃ ca devānubhāvena //",
    "K10avsata_u:184": " atha yaśomatī dārikā tad atyadbhutaṃ devamanuṣyāvarjanakaraṃ prātihāryaṃ dṛṣṭvā mūlanikṛtta iva drumaḥ sarvaśarīreṇa bhagavataḥ pādayor nipatya praṇidhānaṃ kartum ārabdhā:",
    "K10avsata_u:185": " anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayitā,",
    "K10avsata_u:186": " amuktānāṃ mocayitā,",
    "K10avsata_u:187": " anāśvastānām āśvāsayitā,",
    "K10avsata_u:188": " aparinirvṛtānāṃ parinirvāpayiteti //",
    "K10avsata_u:189": " atha bhagavān yaśomatyā dārikāyā hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
    "K10avsata_u:190": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:191": " kāścid upariṣṭād gacchanti /",
    "K10avsata_u:192": " yā adhastād gacchanti,",
    "K10avsata_u:193": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:194": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:195": " ye uṣṇanarakās teṣu śītībhūtā nipatanti,",
    "K10avsata_u:196": " ye śītanarakās teṣu uṣṇībhūtā nipatanti /",
    "K10avsata_u:197": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:198": " teṣām evaṃ bhavati:",
    "K10avsata_u:199": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:200": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:201": " teṣāṃ nirmitaṃ dṛṣṭvaivaṃ bhavati:",
    "K10avsata_u:202": " na hy eva vayaṃ bhavantaḥ itaś cyutāḥ,",
    "K10avsata_u:203": " nāpy anyatropapannāḥ,",
    "K10avsata_u:204": " api tv ayam apūrvadarśanaḥ satvaḥ,",
    "K10avsata_u:205": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:206": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:207": " yatra satyānāṃ bhājanabhūtā bhavanti /",
    "K10avsata_u:208": " yā upariṣṭād gacchanti,",
    "K10avsata_u:209": " tāś cāturmahārājikāṃs trayastriṃśān,",
    "K10avsata_u:210": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:211": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:212": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:213": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:214": " gāthādvayaṃ ca bhāṣante:",
    "K10avsata_u:215": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:216": " dhunīta mṛtyunaḥ sainyaṃ naḍāgāram iva kuñjaraḥ // AVŚ_2.1 //",
    "K10avsata_u:217": " -------------------- Vaidya, p. 6 --------------------",
    "K10avsata_u:218": " yo hy asmin dharmavinaye apramattaś cariṣyati /",
    "K10avsata_u:219": " prahāya jātisaṃsāraṃ duḥkhasyāntaṃ kariṣyati // AVŚ_2.2 // iti",
    "K10avsata_u:220": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:221": " tad yadi bhagavān atītaṃ karma vyākartukāmo bhavati,",
    "K10avsata_u:222": " bhagavataḥ pṛṣṭhato 'ntardhīyante /",
    "K10avsata_u:223": " anāgataṃ vyākartukāmo bhavati,",
    "K10avsata_u:224": " purastād antardhīyante /",
    "K10avsata_u:225": " narakopapattiṃ vyākartukāmo bhavati,",
    "K10avsata_u:226": " pādatale 'ntardhīyante /",
    "K10avsata_u:227": " tiryagupapattiṃ vyākartukāmo bhavati,",
    "K10avsata_u:228": " pārṣṇyām antardhīyante /",
    "K10avsata_u:229": " pretopapattiṃ vyākartukāmo bhavati,",
    "K10avsata_u:230": " pādāṅguṣṭhe 'ntardhīyante /",
    "K10avsata_u:231": " manuṣyopapattiṃ vyākartukāmo bhavati,",
    "K10avsata_u:232": " jānunor antardhīyante /",
    "K10avsata_u:233": " balacakravartirājyaṃ vyākartukāmo bhavati,",
    "K10avsata_u:234": " vāme karatale 'ntardhīyante /",
    "K10avsata_u:235": " cakravartirājyaṃ vyākartukāmo bhavati,",
    "K10avsata_u:236": " dakṣiṇe karatale 'ntardhīyante /",
    "K10avsata_u:237": " devopapattiṃ vyākartukāmo bhavati,",
    "K10avsata_u:238": " nābhyām antardhīyante /",
    "K10avsata_u:239": " śrāvakabodhiṃ vyākartukāmo bhavati,",
    "K10avsata_u:240": " āsye 'ntardhīyante /",
    "K10avsata_u:241": " pratyekabodhiṃ vyākartukāmo bhavati,",
    "K10avsata_u:242": " ūrṇāyām antardhīyante /",
    "K10avsata_u:243": " anuttarāṃ samyaksaṃbodhiṃ vyākartukāmo bhavati,",
    "K10avsata_u:244": " uṣṇīṣe antardhīyante //",
    "K10avsata_u:245": " atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:246": " athāyuṣmān ānandaḥ kṛtakarapuṭo bhagavantaṃ papraccha: (Speyer 12)",
    "K10avsata_u:247": " nānāvidho raṅgasahasracitro",
    "K10avsata_u:248": " vaktrāntarān niṣkasitaḥ kalāpaḥ /",
    "K10avsata_u:249": " avabhāsitā yena diśaḥ samantād",
    "K10avsata_u:250": " divākareṇodayatā yathaiva // AVŚ_2.3 //",
    "K10avsata_u:251": " gāthāś ca bhāṣate:",
    "K10avsata_u:252": " vigatodbhavā dainyamadaprahīṇā",
    "K10avsata_u:253": " buddhā jagaty uttamahetubhūtāḥ /",
    "K10avsata_u:254": " nākāraṇaṃ śaṅkhamṛṇālagauraṃ",
    "K10avsata_u:255": " smitam upadarśayanti jinā jitārayaḥ // AVŚ_2.4 //",
    "K10avsata_u:256": " tatkālaṃ svayam adhigamya vīra buddhyā",
    "K10avsata_u:257": " śrotṝṇāṃ śramaṇa jinendra kāṅkṣitānām* /",
    "K10avsata_u:258": " dhīrābhir munivṛṣa vāgbhir uttamābhir",
    "K10avsata_u:259": " utpannaṃ vyapanaya saṃśayaṃ śubhābhiḥ // AVŚ_2.5 //",
    "K10avsata_u:260": " nākāsmāl lavaṇajalādrirājadhairyāḥ",
    "K10avsata_u:261": " saṃbuddhāḥ smitam upadarśayanti nāthāḥ /",
    "K10avsata_u:262": " yasyārthe smitam upadarśayanti dhīrāḥ",
    "K10avsata_u:263": " taṃ śrotuṃ samabhilaṣanti te janaughāḥ // AVŚ_2.6 // iti",
    "K10avsata_u:264": " bhagavān āha:",
    "K10avsata_u:265": " evam etad ānanda, evam etat /",
    "K10avsata_u:266": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:267": " paśyasy ānanda anayā yaśomatyā dārikayā mamaivaṃvidhaṃ satkāraṃ kṛtam* /",
    "K10avsata_u:268": " evaṃ bhadanta /",
    "K10avsata_u:269": " eṣā ānanda yaśomatī dārikā anena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ",
    "K10avsata_u:270": " -------------------- Vaidya, p. 7 --------------------",
    "K10avsata_u:271": " ṣaṭ pāramitāḥ paripūrya ratnamatir nāma samyaksaṃbuddho bhaviṣyati,",
    "K10avsata_u:272": " daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
    "K10avsata_u:273": " ayam asya deyadharmo yo mamāntike cittasyābhiprasāda iti //",
    "K10avsata_u:274": " idam avocad bhagavān /",
    "K10avsata_u:275": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:276": " AVŚ_3 kusīdaḥ / (ed. Speyer, vol. I)",
    "K10avsata_u:277": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:278": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:279": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:280": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:281": " śrāvastyāṃ viharati jetavane 'nāthapiṇḍadasyārāme //",
    "K10avsata_u:282": " śrāvastyām anyatamaḥ śreṣṭhī prativasati,",
    "K10avsata_u:283": " āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:284": " tena saḍṛśāt kulāt kalatram ānītam* /",
    "K10avsata_u:285": " sa tayā sārdhaṃ krīḍati ramate paricārayati /",
    "K10avsata_u:286": " tasya krīḍato ramamāṇasya paricārayato na putro na duhitā /",
    "K10avsata_u:287": " sa kare kapolaṃ datvā cintāparo vyavasthitaḥ:",
    "K10avsata_u:288": " anekadhanasamuditaṃ me gṛham* /",
    "K10avsata_u:289": " na me putro na duhitā /",
    "K10avsata_u:290": " mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
    "K10avsata_u:291": " sa śramaṇabrāhmaṇanaimittikasuhṛtsaṃbandhibāndhavair ucyate:",
    "K10avsata_u:292": " devatāyācanaṃ kuruṣveti //",
    "K10avsata_u:293": " asti caiṣa loke pravādo yadāyācanahetoḥ putrā jāyante duhitaraś ceti /",
    "K10avsata_u:294": " tac ca naivam* /",
    "K10avsata_u:295": " yady evam abhaviṣyat,",
    "K10avsata_u:296": " ekaikasya putrasahasram abhaviṣyat tadyathā rājñaś cakravartinaḥ /",
    "K10avsata_u:297": " api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:298": " katameṣāṃ trayāṇām* /",
    "K10avsata_u:299": " mātāpitarāu raktau bhavataḥ saṃnipatitau /",
    "K10avsata_u:300": " mātā kalyā bhavati ṛtumatī /",
    "K10avsata_u:301": " gandharvaś ca pratyupasthito bhavati /",
    "K10avsata_u:302": " eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:303": " tathā hy asau śramaṇabrāhmaṇanaimittikasuhṛtsaṃbandhibāndhavavipralabdho 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate sma /",
    "K10avsata_u:304": " tadyathā ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
    "K10avsata_u:305": " sahajāḥ sahadharmikā nityānubandhā api devatā āyācate sma /",
    "K10avsata_u:306": " sa caivam āyācanaparas tiṣṭhati /",
    "K10avsata_u:307": " anyatamaś ca satvo 'nyatamasmāt satvanikāyāc cyutvā tasyāḥ prajāpatyāḥ kukṣim avakrāntaḥ /",
    "K10avsata_u:308": " pañcāveṇikā dharmā ekatye paṇḍitajātīye mātṛgrāme /",
    "K10avsata_u:309": " katame pañca /",
    "K10avsata_u:310": " raktaṃ puruṣaṃ jānāti,",
    "K10avsata_u:311": " viraktaṃ puruṣaṃ jānāti /",
    "K10avsata_u:312": " kālaṃ jānāti ṛtuṃ jānāti /",
    "K10avsata_u:313": " garbham avakrāntaṃ jānāti /",
    "K10avsata_u:314": " yasya sakāśād garbho 'vakrāmati taṃ jānāti /",
    "K10avsata_u:315": " dārakaṃ jānāti /",
    "K10avsata_u:316": " dārikāṃ jānāti /",
    "K10avsata_u:317": " saced dārako bhavati dakṣiṇaṃ kukṣiṃ niśritya tiṣṭhati /",
    "K10avsata_u:318": " saced dārikā bhavati vāmaṃ kukṣiṃ niśritya tiṣṭhati /",
    "K10avsata_u:319": " sā āttamanāttamanāḥ svāmina ārocayati:",
    "K10avsata_u:320": " diṣṭyā āryaputra vardhase /",
    "K10avsata_u:321": " āpannasatvāsmi saṃvṛttā /",
    "K10avsata_u:322": " yathā ca me dakṣiṇaṃ kukṣiṃ niśritya tiṣṭhati niyataṃ dārako bhaviṣyatīti /",
    "K10avsata_u:323": " so 'py āttamanāttamanāḥ",
    "K10avsata_u:324": " -------------------- Vaidya, p. 8 --------------------",
    "K10avsata_u:325": " pūrvakāyam atyunnamayya *{abhyunnamayya}* dakṣiṇaṃ bāhum abhiprasārya udānam udānayati:",
    "K10avsata_u:326": " apy evāhaṃ cirakālābhilaṣitaṃ putramukhaṃ paśyeyam* /",
    "K10avsata_u:327": " jāto me syān nāvajātaḥ /",
    "K10avsata_u:328": " kṛtyāni me kurvīta /",
    "K10avsata_u:329": " bhṛtaḥ pratibibhṛyāt /",
    "K10avsata_u:330": " dāyād yaṃ pratipadyeta /",
    "K10avsata_u:331": " kulavaṃśo me cirasthitikaḥ syāt* /",
    "K10avsata_u:332": " asmākaṃ cāpy atītakālagatānām alpaṃ vā prabhūtaṃ vā dānāni datvā kṛtyāni kṛtvā asmākaṃ nāmnā dakṣiṇām ādekṣyati:",
    "K10avsata_u:333": " idaṃ tayor yatratatropapannayor gacchator anugacchatv iti /",
    "K10avsata_u:334": " āpannasatvāṃ caināṃ viditvopariprāsādatalagatām ayantritāṃ dhārayati /",
    "K10avsata_u:335": " śīte śītopakaraṇair uṣṇe uṣṇopakaraṇair vaidyaprajñaptair āhārair nātitiktair nātyamlair",
    "K10avsata_u:336": " nātilavaṇair nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair",
    "K10avsata_u:337": " āhārair hārārdhahāravibhūṣitagātrīm apsarasam iva nandanavanavicāriṇīṃ mañcān mañcaṃ",
    "K10avsata_u:338": " pīṭhāt pīṭham anavatarantīm adharimāṃ bhūmim* /",
    "K10avsata_u:339": " na cāsyāḥ kiṃcid amanojñaśabdaśravaṇaṃ yāvad eva garbhasya paripākāya /",
    "K10avsata_u:340": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:341": " dārako jātaḥ /",
    "K10avsata_u:342": " abhirūpo darśanīyaḥ prāsādikaḥ /",
    "K10avsata_u:343": " janmani cāsya tat kulaṃ nanditam* /",
    "K10avsata_u:344": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:345": " kiṃ bhavatu dārakasya nāmeti /",
    "K10avsata_u:346": " jñātayaḥ ūcuḥ:",
    "K10avsata_u:347": " yasmād asya janmani sarvakulaṃ nanditam,",
    "K10avsata_u:348": " tasmād bhavatu dārakasya nanda iti nāmeti /",
    "K10avsata_u:349": " tasya nanda iti nāma vyavasthāpitam* //",
    "K10avsata_u:350": " nando dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām*",
    "K10avsata_u:351": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:352": " āśu vardhate hradastham iva paṅkajam* /",
    "K10avsata_u:353": " yadā mahān saṃvṛttaḥ paṃcavarṣaḥ ṣaḍvarṣo vā,",
    "K10avsata_u:354": " tadā kusīdaḥ saṃvṛttaḥ paramakusīdaḥ /",
    "K10avsata_u:355": " necchati śayanāsanād apy utthātum* /",
    "K10avsata_u:356": " tena tīkṣṇaniśitabuddhitayā antargṛhasthenaiva śāstrāṇy adhītāni //",
    "K10avsata_u:357": " atha śreṣṭhina etad abhavat:",
    "K10avsata_u:358": " so 'pi me kadācit karhicid devatārādhanayā putro jātaḥ,",
    "K10avsata_u:359": " so 'pi kusīdaḥ paramakusīdaḥ /",
    "K10avsata_u:360": " śayanāsanād api nottiṣṭhate /",
    "K10avsata_u:361": " tat kiṃ mamānenedṛgjātīyena putreṇa,",
    "K10avsata_u:362": " yo nāma svasthaśarīro bhūtvā paśur iva saṃtiṣṭhatīti //",
    "K10avsata_u:363": " sa ca śreṣṭhī pūraṇābhiprasannaḥ /",
    "K10avsata_u:364": " tena ṣaṭ tīrthikāḥ śāstāraḥ svagṛham āhūtāḥ:",
    "K10avsata_u:365": " api nāma ayaṃ dārakas teṣāṃ darśanād gauravajātaḥ śayanāsanād api tāvad uttiṣṭhet* /",
    "K10avsata_u:366": " atha kusīdo dārakas tāṃś chāstṝn dṛṣṭvā cakṣuḥsaṃprekṣaṇām api na kṛtavān*,",
    "K10avsata_u:367": " kaḥ punar vāda utthāsyati vā abhivādayiṣyati vā,",
    "K10avsata_u:368": " āsanena vā upanimantrayiṣyati /",
    "K10avsata_u:369": " atha sa gṛhapatis tām evāvasthāṃ dṛṣṭvā suṣṭhutaram utkaṇṭhitaḥ kare kapolaṃ datvā cintāparo vyavasthitaḥ /",
    "K10avsata_u:370": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:371": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
    "K10avsata_u:372": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:373": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:374": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:375": " -------------------- Vaidya, p. 9 --------------------",
    "K10avsata_u:376": " navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
    "K10avsata_u:377": " trī rātres trir divasasya ca buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:378": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ",
    "K10avsata_u:379": " kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ",
    "K10avsata_u:380": " kam aham apāyād uddhṛtya svarge mokṣe ca pratiṣṭhāpayeyam* /",
    "K10avsata_u:381": " kasya kāmapaṅkanimagnasya hastoddhāram anupradadyām* /",
    "K10avsata_u:382": " kam āryadhanavirahitam āryadhanaiśvaryādhipatye pratiṣṭhāpayeyam* /",
    "K10avsata_u:383": " kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:384": " kasyānavaropitāni kuśalamulāny avaropayeyam* /",
    "K10avsata_u:385": " kasyāvaropitāni paripācayeyam* /",
    "K10avsata_u:386": " kasya paripakvāni vimocayeyam* / āha ca:",
    "K10avsata_u:387": " apy evātikramed velāṃ sāgaro makarālayaḥ /",
    "K10avsata_u:388": " na tu vaineyavatsānāṃ buddho velām atikramet // AVŚ_3.1 //",
    "K10avsata_u:389": " paśyati bhagavān:",
    "K10avsata_u:390": " ayaṃ dārakaḥ kusīdo maddarśanād vīryam ārapsyate yāvad anuttarāyāṃ samyaksaṃbodhau cittaṃ pariṇāmayiṣyatīti /",
    "K10avsata_u:391": " tato bhagavatā tīrthyānāṃ madadarpacchittyarthaṃ dārakasya ca kuśalamūlasaṃjananārthaṃ sūryasahasrātirekaprabhāḥ kanakavarṇamarīcaya utsṛṣṭāḥ,",
    "K10avsata_u:392": " yais tad gṛhaṃ samantād avabhāsitam* /",
    "K10avsata_u:393": " kalpasahasraparibhāvitāś ca maitryaṃśava utsṛṣṭāḥ,",
    "K10avsata_u:394": " yair asya spṛṣṭamātraṃ śarīraṃ prahlāditam* /",
    "K10avsata_u:395": " sa itaś cāmutaś ca prekṣitum ārabdhaḥ:",
    "K10avsata_u:396": " kasya prabhāvān mama śarīraṃ prahlāditam iti /",
    "K10avsata_u:397": " tato bhagavān bhikṣugaṇaparivṛtas tad gṛhaṃ praviveśa /",
    "K10avsata_u:398": " dadarśa kusīdo buddhaṃ bhagavantaṃ dvātriṃśatā mahāpuruṣulakṣaṇaiḥ samalaṃkṛta aśītyā",
    "K10avsata_u:399": " cānuvyaṃjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
    "K10avsata_u:400": " iva ratnaparvataṃ samantato bhadrakam* /",
    "K10avsata_u:401": " dṛṣṭvā ca punaḥ paraṃ prasādam āpannaḥ /",
    "K10avsata_u:402": " sahasā svayam evotthāya bhagavato 'rthe āsanaṃ prajñapayati /",
    "K10avsata_u:403": " evaṃ cāha: etu bhagavān,",
    "K10avsata_u:404": " svāgataṃ bhagavataḥ,",
    "K10avsata_u:405": " niṣīdatu bhagavān prajñapta evāsana iti /",
    "K10avsata_u:406": " athāsya mātāpitarāv antarjanaś cādṛṣṭapūrvaprabhāvaṃ dṛṣṭvā paramaṃ vismayam āpannāḥ //",
    "K10avsata_u:407": " tataḥ kusīdo dārako harṣavikasitābhyāṃ nayanābhyāṃ bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:408": " tasmai bhagavatā anekaprakāraṃ kausīdyasyāvarṇo bhāṣitaḥ,",
    "K10avsata_u:409": " vīryārambhasya cānuśaṃsaḥ /",
    "K10avsata_u:410": " candanamayīṃ cāsya yaṣṭim anuprayacchati:",
    "K10avsata_u:411": " imāṃ dāraka yaṣṭim ākoṭayeti /",
    "K10avsata_u:412": " sa tām ākoṭayitum ārabdhaḥ /",
    "K10avsata_u:413": " athāsau yaṣṭir ākoṭyamānā manojñaśabdaśravaṇaṃ karoti,",
    "K10avsata_u:414": " vividhāni ca ratnanidhānāni paśyati /",
    "K10avsata_u:415": " tasyaitad abhavat:",
    "K10avsata_u:416": " mahān batāyaṃ vīryārambhe viśeṣo yanv ahaṃ bhūyasyā mātrayā vīryam ārabheyeti /",
    "K10avsata_u:417": " sa śrāvastyāṃ ghaṇṭāv avaghoṣaṇaṃ sārthavāham ātmānam udghoṣya ṣaḍvārān mahāsamudram avatīrṇaḥ /",
    "K10avsata_u:418": " tataḥ siddhayānapātreṇa mahāratnasaṃgrahaṃ kṛtvā bhagavān antarniveśane saśrāvakasaṃgho bhojitaḥ /",
    "K10avsata_u:419": " anuttarāyāṃ ca samyaksaṃbodhau praṇidhānaṃ kṛtam* //",
    "K10avsata_u:420": " atha bhagavān kusīdasya dārakasya hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
    "K10avsata_u:421": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:422": " kāścid upariṣṭād gacchanti / yā",
    "K10avsata_u:423": " -------------------- Vaidya, p. 10 --------------------",
    "K10avsata_u:424": " adhastād gacchanti,",
    "K10avsata_u:425": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:426": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:427": " ye uṣṇanarakās teṣu śītībhūtā nipatanti,",
    "K10avsata_u:428": " ye śītanarakās teṣu uṣṇībhūtā nipatanti,",
    "K10avsata_u:429": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:430": " teṣām evaṃ bhavati:",
    "K10avsata_u:431": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:432": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:433": " teṣāṃ nirmitaṃ dṛṣṭvaivaṃ bhavati:",
    "K10avsata_u:434": " na hy eva vayaṃ bhavantaḥ itaś cyutāḥ,",
    "K10avsata_u:435": " nāpy anyatropapannāḥ /",
    "K10avsata_u:436": " api tv ayam apūrvadarśanaḥ satvaḥ,",
    "K10avsata_u:437": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:438": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti yatra satyānāṃ bhājanabhūtā bhavanti",
    "K10avsata_u:439": " yā upariṣṭād gacchanti,",
    "K10avsata_u:440": " tāś cāturmahārājikāṃs trayastriṃśān yāmāṃs tuṣitān nirmāṇaratīn paranirmitavaśavartino",
    "K10avsata_u:441": " brahmakāyikān brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān",
    "K10avsata_u:442": " apramāṇaśubhāñ śubhakṛtsnān anabhrakān puṇyaprasavān bṛhatphalān abṛhān atapān sudṛśān",
    "K10avsata_u:443": " sudarśanān akaniṣṭhān devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:444": " gāthādvayaṃ ca bhāṣante:",
    "K10avsata_u:445": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:446": " dhunīta mṛtyunaḥ sainyaṃ naḍāgāram iva kuñjaraḥ // AVŚ_3.1 //",
    "K10avsata_u:447": " yo hy asmin dharmavinaye apramattaś cariṣyati /",
    "K10avsata_u:448": " prahāya jātisaṃsāraṃ duḥkhasyāntaṃ kariṣyati // AVŚ_3.2 // iti",
    "K10avsata_u:449": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:450": " tad yadi bhagavān atītaṃ karma vyākartukāmo bhavati,",
    "K10avsata_u:451": " bhagavataḥ pṛṣṭhato 'ntardhīyante /",
    "K10avsata_u:452": " anāgataṃ vyākartukāmo bhavati,",
    "K10avsata_u:453": " purastād antardhīyante /",
    "K10avsata_u:454": " narakopapattiṃ vyākartukāmo bhavati,",
    "K10avsata_u:455": " pādatale 'ntardhīyante /",
    "K10avsata_u:456": " tiryagupapattiṃ vyākartukāmo bhavati,",
    "K10avsata_u:457": " pārṣṇyām antardhīyante /",
    "K10avsata_u:458": " pretopapattiṃ vyākartukāmo bhavati,",
    "K10avsata_u:459": " pādāṅguṣṭhe 'ntardhīyante /",
    "K10avsata_u:460": " manuṣyopapattiṃ vyākartukāmo bhavati,",
    "K10avsata_u:461": " jānunor antardhīyante /",
    "K10avsata_u:462": " balacakravartirājyaṃ vyākartukāmo bhavati,",
    "K10avsata_u:463": " vāme karatale 'ntardhīyante /",
    "K10avsata_u:464": " cakravartirājyaṃ vyākartukāmo bhavati,",
    "K10avsata_u:465": " dakṣiṇe karatale 'ntardhīyante /",
    "K10avsata_u:466": " devopapattiṃ vyākartukāmo bhavati,",
    "K10avsata_u:467": " nābhyām antardhīyante /",
    "K10avsata_u:468": " śrāvakabodhiṃ vyākartukāmo bhavati,",
    "K10avsata_u:469": " āsye 'ntardhīyante /",
    "K10avsata_u:470": " pratyekabodhiṃ vyākartukāmo bhavati,",
    "K10avsata_u:471": " ūrṇāyām antardhīyante /",
    "K10avsata_u:472": " anuttarāṃ samyaksaṃbodhiṃ vyākartukāmo bhavati,",
    "K10avsata_u:473": " uṣṇīṣe antardhīyante //",
    "K10avsata_u:474": " atha ca tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:475": " athāyuṣmān ānandaḥ kṛtakarapuṭo bhagavantaṃ papraccha: (Speyer 21)",
    "K10avsata_u:476": " nānāvidho raṅgasahasracitro",
    "K10avsata_u:477": " vaktrāntarān niṣkasitaḥ kalāpaḥ /",
    "K10avsata_u:478": " avabhāsitā yena diśaḥ samantād",
    "K10avsata_u:479": " divākareṇodayatā yathaiva // AVŚ_3.3 //",
    "K10avsata_u:480": " -------------------- Vaidya, p. 11 --------------------",
    "K10avsata_u:481": " gāthāś ca bhāṣate:",
    "K10avsata_u:482": " vigatodbhavā dainyamadaprahīṇā",
    "K10avsata_u:483": " buddhā jagaty uttamahetubhūtāḥ /",
    "K10avsata_u:484": " nākāraṇaṃ śaṅkhamṛṇālagauraṃ",
    "K10avsata_u:485": " smitam upadarśayanti jinā jitārayaḥ // AVŚ_3.4 //",
    "K10avsata_u:486": " tatkālaṃ svayam adhigamya vīra buddhyā",
    "K10avsata_u:487": " śrotṝṇāṃ śramaṇa jinendra kāṅkṣitānām* /",
    "K10avsata_u:488": " dhīrābhir munivṛṣa vāgbhir uttamābhir",
    "K10avsata_u:489": " utpannaṃ vyapanaya saṃśayaṃ śubhābhiḥ // AVŚ_3.5 //",
    "K10avsata_u:490": " nākāsmāl lavaṇajalādrirājadhairyāḥ",
    "K10avsata_u:491": " saṃbuddhāḥ smitam upadarśayanti nāthāḥ /",
    "K10avsata_u:492": " yasyārthe smitam upadarśayanti dhīrāḥ",
    "K10avsata_u:493": " taṃ śrotuṃ samabhilaṣanti te janaughāḥ // AVŚ_3.6 // iti",
    "K10avsata_u:494": " bhagavān āha:",
    "K10avsata_u:495": " evam etad ānanda, evam etat /",
    "K10avsata_u:496": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:497": " paśyasy ānanda anena kusīdena dārakeṇa mamaivaṃvidhaṃ satkāraṃ kṛtam* /",
    "K10avsata_u:498": " evaṃ bhadanta /",
    "K10avsata_u:499": " eṣa ānanda kuśido dārako 'nena kuśalamūlena cittotpādena deyadharmaparityāgena ca",
    "K10avsata_u:500": " trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ ṣaṭpāramitāḥ",
    "K10avsata_u:501": " paripūrya atibalavīryaparākramo nāma samyaksaṃbuddho bhaviṣyati,",
    "K10avsata_u:502": " daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
    "K10avsata_u:503": " ayam asya deyadharmo yo mamāntike cittaprasāda iti //",
    "K10avsata_u:504": " idam avocad bhagavān /",
    "K10avsata_u:505": " āttamanasas te ca bhikṣavo bhagavato bhāṣitam abhyanandan* // *******************************************************",
    "K10avsata_u:506": " AVŚ_4 sārthavāhaḥ /",
    "K10avsata_u:507": " (ed. Speyer, vol. I)",
    "K10avsata_u:508": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:509": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:510": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:511": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:512": " śrāvastyāṃ viharati jetavane 'nāthapiṇḍadasyārāme //",
    "K10avsata_u:513": " śrāvastyām anyatamo mahāsārthavāho mahāsamudrād bhagnayānapātra āgataḥ /",
    "K10avsata_u:514": " sa dvir api trir api svadevatāyācanaṃ kṛtvā mahāsamudram avatīrṇo bhagnayānapātra evāgataḥ /",
    "K10avsata_u:515": " tato 'sya mahān kheda utpannaḥ /",
    "K10avsata_u:516": " sa imāṃ cintām āpede:",
    "K10avsata_u:517": " ko me upāyaḥ svādyena dhanārjanaṃ kuryām iti /",
    "K10avsata_u:518": " tasyaitad abhavat:",
    "K10avsata_u:519": " ayaṃ buddho bhagavān sarvadevaprativiśiṣṭataraḥ ātmahitaparahitapratipannaḥ kāruṇiko mahādharmakāmaḥ prajāvatsalaḥ,",
    "K10avsata_u:520": " yanv aham idānīm asya nāmnā punar api mahāsamudram avatareyam* /",
    "K10avsata_u:521": " siddhayānapātras tv āgaccheyaṃ ced upārdhena dhanenāsya pūjāṃ kuryām iti //",
    "K10avsata_u:522": " -------------------- Vaidya, p. 12 --------------------",
    "K10avsata_u:523": " sa evaṃ kṛtavyavasāyaḥ punar api mahāsamudram avatīrṇaḥ /",
    "K10avsata_u:524": " buddhānubhāvena ca ratnadvīpaṃ saṃprāpya mahāratnasaṃgrahaṃ kṛtvā kuśalasvastinā svagṛham anuprāptaḥ /",
    "K10avsata_u:525": " sa mārgaśramaṃ prativinodya bhāṇḍaṃ pratyavekṣitum ārabdhaḥ /",
    "K10avsata_u:526": " tasya nānāvicitrāṇi ratnāni dṛṣṭvā mahāṃllābha utpannaḥ /",
    "K10avsata_u:527": " cintayati ca:",
    "K10avsata_u:528": " mayā īdṛśānāṃ ratnānāṃ śramaṇasya gautamasya upārdhaṃ dātavyaṃ bhaviṣyati /",
    "K10avsata_u:529": " yanv aham etāni svasyāḥ patnyā āyaḥ /",
    "K10avsata_u:530": " tena kārṣāpaṇadvayena vikrīya bhagavato gandhaṃ dadyām iti /",
    "K10avsata_u:531": " sa kārṣāpaṇadvayenāgaruṃ krītvā jetavanaṃ gataḥ /",
    "K10avsata_u:532": " tato 'patrapamāṇarūpo dvārakoṣṭhake sthitvāgaruṃ dhūpitavān* //",
    "K10avsata_u:533": " atha bahagavāṃs tad rūpam ṛddhyabhisaṃskāram abhisaṃskṛtavān yena sa dhūpa upari vihāyasam abhyudgamya sarvāṃ ca śrāvastīṃ sphuritvā mahadabhrakūṭavad avasthitaḥ /",
    "K10avsata_u:534": " tasya tad atyadbhutaṃ devamanuṣyāvarjanakaraṃ prātihāryaṃ dṛṣṭvā mahān prasāda utpannaḥ /",
    "K10avsata_u:535": " sa svacittaṃ paribhāṣitavān:",
    "K10avsata_u:536": " naitan mama pratirūpaṃ syād yad ahaṃ bhagavantaṃ ratnair nābhyarcayeyam iti //",
    "K10avsata_u:537": " atha tena sārthavāhena bhagavān saśrāvakasaṃgho 'ntarniveśane bhaktenopanimantritaḥ /",
    "K10avsata_u:538": " tataḥ praṇītenāhāreṇa saṃtarpya mahāratnair avakīrṇaḥ /",
    "K10avsata_u:539": " tatas tāni ratnāni upari vihāyasam abhyudgamya mūrdhni bhagavato ratnakūṭāgāro ratnacchatraṃ ratnamaṇḍapaś cāvasthitaḥ,",
    "K10avsata_u:540": " yan na śakyaṃ suśikṣitena karmakāreṇa karmāntevāsinā vā kartum*,",
    "K10avsata_u:541": " yathāpi tad buddhasya buddhānubhāvena devatānāṃ ca devatānubhāvena //",
    "K10avsata_u:542": " atha sārthavāho dviguṇajātaprasādas tatpratihāryadarśanān mūlanikṛtta iva drumo bhagavataḥ pādayor nipatya praṇidhānaṃ kartum ārabdhaḥ:",
    "K10avsata_u:543": " anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
    "K10avsata_u:544": " amuktānāṃ mocayitā,",
    "K10avsata_u:545": " anāśvastānām āśvāsayitā,",
    "K10avsata_u:546": " aparinirvṛtānāṃ parinirvāpayiteti //",
    "K10avsata_u:547": " atha bhagavāṃs tasya sārthavāhasya hetuparaṃparāṃ karmaparaṃparāṃ ca jñātvā smitaṃ prāviṣkārṣīt /",
    "K10avsata_u:548": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:549": " kāścid upariṣṭād gacchanti /",
    "K10avsata_u:550": " yā adhastād gacchanti,",
    "K10avsata_u:551": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:552": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:553": " ye uṣṇanarakās teṣu śītībhūtā nipatanti,",
    "K10avsata_u:554": " ye śītanarakās teṣūṣṇībhūtā nipatanti /",
    "K10avsata_u:555": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:556": " teṣām evaṃ bhavati:",
    "K10avsata_u:557": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:558": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:559": " teṣāṃ nirmitaṃ dṛṣṭvaivaṃ bhavati:",
    "K10avsata_u:560": " na hy eva vayaṃ bhavantaḥ itaś cyutā nāpy anyatropapannāḥ /",
    "K10avsata_u:561": " api tv ayam apūrvadarśanaḥ satvaḥ,",
    "K10avsata_u:562": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:563": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:564": " yatra satyānāṃ bhājanabhūtā bhavanti /",
    "K10avsata_u:565": " yā upariṣṭād gacchanti,",
    "K10avsata_u:566": " tāś cāturmahārājikāṃs trayastriṃśān,",
    "K10avsata_u:567": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān mahābrahmaṇaḥ",
    "K10avsata_u:568": " -------------------- Vaidya, p. 13 --------------------",
    "K10avsata_u:569": " parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān anabhrakān",
    "K10avsata_u:570": " puṇyaprasavān bṛhatphalān abṛhān atapān sudṛśān sudarśanān akaniṣṭhān devān gatvā",
    "K10avsata_u:571": " anityaṃ duḥkhaṃ śūnyam anātmety udghoṣayanti,",
    "K10avsata_u:572": " gāthādvayaṃ ca bhāṣante:",
    "K10avsata_u:573": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:574": " dhunīta mṛtyunaḥ sainyaṃ naḍāgāram iva kuñjaraḥ // AVŚ_4.1 //",
    "K10avsata_u:575": " yo hy asmin dharmavinaye apramattaś cariṣyati /",
    "K10avsata_u:576": " prahāya jātisaṃsāraṃ duḥkhasyāntaṃ kariṣyati // AVŚ_4.2 // iti",
    "K10avsata_u:577": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:578": " tad yadi bhagavān atītaṃ karma vyākartukāmo bhavati,",
    "K10avsata_u:579": " bhagavataḥ pṛṣṭhato 'ntardhīyante /",
    "K10avsata_u:580": " anāgataṃ vyākartukāmo bhavati,",
    "K10avsata_u:581": " purastād antardhīyante /",
    "K10avsata_u:582": " narakopapattiṃ vyākartukāmo bhavati,",
    "K10avsata_u:583": " pādatale 'ntardhīyante /",
    "K10avsata_u:584": " tiryagupapattiṃ vyākartukāmo bhavati,",
    "K10avsata_u:585": " pārṣṇyām antardhīyante /",
    "K10avsata_u:586": " pretopapattiṃ vyākartukāmo bhavati,",
    "K10avsata_u:587": " pādāṅguṣṭhe 'ntardhīyante /",
    "K10avsata_u:588": " manuṣyopapattiṃ vyākartukāmo bhavati,",
    "K10avsata_u:589": " jānunor antardhīyante /",
    "K10avsata_u:590": " balacakravartirājyaṃ vyākartukāmo bhavati,",
    "K10avsata_u:591": " vāme karatale 'ntardhīyante /",
    "K10avsata_u:592": " cakravartirājyaṃ vyākartukāmo bhavati,",
    "K10avsata_u:593": " dakṣiṇe karatale 'ntardhīyante /",
    "K10avsata_u:594": " devopapattiṃ vyākartukāmo bhavati,",
    "K10avsata_u:595": " nābhyām antardhīyante /",
    "K10avsata_u:596": " śrāvakabodhiṃ vyākartukāmo bhavati,",
    "K10avsata_u:597": " āsye 'ntardhīyante /",
    "K10avsata_u:598": " pratyekabodhiṃ vyākartukāmo bhavati,",
    "K10avsata_u:599": " ūrṇāyām antardhīyante /",
    "K10avsata_u:600": " anuttarāṃ samyaksaṃbodhiṃ vyākartukāmo bhavati,",
    "K10avsata_u:601": " uṣṇīṣe antardhīyante //",
    "K10avsata_u:602": " atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:603": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:604": " nānāvidho raṅgasahasracitro",
    "K10avsata_u:605": " vaktrāntarān niṣkasitaḥ kalāpaḥ /",
    "K10avsata_u:606": " avabhāsitā yena diśaḥ samantād",
    "K10avsata_u:607": " divākareṇodayatā yathaiva // AVŚ_4.3 //",
    "K10avsata_u:608": " gāthāś ca bhāṣate:",
    "K10avsata_u:609": " vigatodbhavā dainyamadaprahīṇā",
    "K10avsata_u:610": " buddhā jagaty uttamahetubhūtāḥ /",
    "K10avsata_u:611": " nākāraṇaṃ śaṅkhamṛṇālagauraṃ",
    "K10avsata_u:612": " smitam upadarśayanti jinā jitārayaḥ // AVŚ_4.4 //",
    "K10avsata_u:613": " tatkālaṃ svayam adhigamya vīra buddhyā",
    "K10avsata_u:614": " śrotṝṇāṃ śramaṇa jinendra kāṅkṣitānām* /",
    "K10avsata_u:615": " dhīrābhir munivṛṣa vāgbhir uttamābhir",
    "K10avsata_u:616": " utpannaṃ vyapanaya saṃśayaṃ śubhābhiḥ // AVŚ_4.5 //",
    "K10avsata_u:617": " nākāsmāl lavaṇajalādrirājadhairyāḥ",
    "K10avsata_u:618": " saṃbuddhāḥ smitam upadarśayanti nāthāḥ /",
    "K10avsata_u:619": " -------------------- Vaidya, p. 14 --------------------",
    "K10avsata_u:620": " yasyārthe smitam upadarśayanti dhīrāḥ",
    "K10avsata_u:621": " taṃ śrotuṃ samabhilaṣanti te janaughāḥ // AVŚ_4.6 // iti",
    "K10avsata_u:622": " bhagavān āha:",
    "K10avsata_u:623": " evam etad ānanda, evam etat /",
    "K10avsata_u:624": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:625": " paśyasy ānanda anena sārthavāhena mamaivaṃvidhaṃ satkāraṃ kṛtam* /",
    "K10avsata_u:626": " evaṃ bhadanta /",
    "K10avsata_u:627": " eṣa ānanda sārthavāho 'nena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
    "K10avsata_u:628": " bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya ratnottamo nāma",
    "K10avsata_u:629": " samyaksaṃbuddho bhaviṣyati,",
    "K10avsata_u:630": " daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
    "K10avsata_u:631": " ayam asya deyadharmo yo mamāntike cittasyābhiprasādaḥ //",
    "K10avsata_u:632": " idam avocad bhagavān /",
    "K10avsata_u:633": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:634": " AVŚ_5 somaḥ / [L o s t] (ed. Speyer, vol. I) *******************************************************",
    "K10avsata_u:635": " AVŚ_6 vaḍikaḥ / (ed. Speyer, vol. I)",
    "K10avsata_u:636": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:637": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:638": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:639": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:640": " śrāvastyāṃ viharati jetavane 'nāthapiṇḍadasyārāme //",
    "K10avsata_u:641": " śrāvastyām anyatamo gṛhapatiḥ śreṣṭhī prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī",
    "K10avsata_u:642": " tena sadṛśāt kulāt kalatram ānītam* /",
    "K10avsata_u:643": " sa tayā sārdhaṃ krīḍati ramate paricārayati /",
    "K10avsata_u:644": " tasya krīḍato ramamāṇasya paricārayataḥ gṛhapateḥ patnī āpannasatvā saṃvṛttā /",
    "K10avsata_u:645": " sā navānāṃ māsānām atyayāt prasūtā /",
    "K10avsata_u:646": " dārako jāto abhirūpo darśanīyaḥ prāsādikaḥ //",
    "K10avsata_u:647": " tasya jātau jātimahaṃ kṛtvā vaḍika iti nāmadheyaṃ kṛtavān pitā /",
    "K10avsata_u:648": " vaḍiko dārako 'ṣṭābhyo dhātrībhyo dattaḥ aṃsadhātrībhyāṃ kṣīradhātrībhyāṃ maladhātrībhyāṃ krīḍanikābhyāṃ dhātrībhyām* /",
    "K10avsata_u:649": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍena anyaiś cottaptottaptair upakaraṇaviśeṣaiḥ /",
    "K10avsata_u:650": " āśu vardhate hradastham iva paṅkajam* /",
    "K10avsata_u:651": " yadā mahān saṃvṛttaḥ pañcavarṣo ṣaḍvarṣo vā,",
    "K10avsata_u:652": " tadā gurau bhaktiṃ kṛtvā sarvaśāstrāṇi adhītāni /",
    "K10avsata_u:653": " tīkṣṇabuddhitayā śīghraṃ sarvaśāstrasya pāraṃ gataḥ //",
    "K10avsata_u:654": " tad anantaraṃ tasya vaḍikasya kiṃcit pūrvajanmakṛtakarmavipākena śarīre kāyikaṃ duḥkhaṃ patitam iti duḥkhī bhūtaś cintāparaḥ sthitaḥ:",
    "K10avsata_u:655": " kiṃ pāpaṃ kṛtaṃ mayā,",
    "K10avsata_u:656": " yad idaṃ kāyikaṃ duḥkhaṃ mama śarīre jātam* /",
    "K10avsata_u:657": " tasya pitāpi putrasyedaṃ kāyikaṃ duḥkhabhāvaṃ dṛṣṭvā mahadudvignaḥ putrātyayaśaṅkhayā",
    "K10avsata_u:658": " dīnamānasaḥ śokāśruvyāptavadanas tvaritaṃ vaidyam āhūya tasya putrasya rogaṃ darśayati: ko rogaḥ,",
    "K10avsata_u:659": " -------------------- Vaidya, p. 15 --------------------",
    "K10avsata_u:660": " kena hetunā mama putrasya dehe jāta iti /",
    "K10avsata_u:661": " tataḥ sa vaidyas tasya rogacihnaṃ dṛṣṭvā cikitsāṃ kartum ārabdhaḥ /",
    "K10avsata_u:662": " tathāpi tasya rogaśāntir na bhavati,",
    "K10avsata_u:663": " punar vṛddhir bhavati /",
    "K10avsata_u:664": " pitā putrasya rogaṃ vṛddhaṃ jātaṃ dṛṣṭvā avaśyaṃ putro mariṣyati,",
    "K10avsata_u:665": " yad vaidyenāpi cāsya rogasya cikitsituṃ na śakyate,",
    "K10avsata_u:666": " iti mūrcchayā bhūmau patitaḥ /",
    "K10avsata_u:667": " taṃ dṛṣṭvā bhūyo 'pi putrasya cintā jātā /",
    "K10avsata_u:668": " bhūyo 'pi cintayā mānasī vyathā jātā /",
    "K10avsata_u:669": " sa dārako rogī bhūto 'śakyo 'pi vadituṃ kathaṃcit pitaraṃ babhāṣe:",
    "K10avsata_u:670": " mā tāta sāhasam* /",
    "K10avsata_u:671": " dhairyam avalambyottiṣṭha /",
    "K10avsata_u:672": " mamātyayāśaṅkayā mā bhūs tvam api mādṛśaḥ /",
    "K10avsata_u:673": " mama nāmnā devānāṃ pūjāṃ kuru, dānaṃ dehi /",
    "K10avsata_u:674": " tato mama svasthā *{svāsthaṃ}* bhaviṣyati /",
    "K10avsata_u:675": " sa gṛhapatir iti putrasya vaca ākarṇya sarvadevebhyaḥ pūjāṃ kṛtavān* /",
    "K10avsata_u:676": " sarvabrāhmaṇatīrthikaparivrājakebhyo dānaṃ dattavān* /",
    "K10avsata_u:677": " tathāpi tasya rogaśāntir na bhavati /",
    "K10avsata_u:678": " tadā tasya mahān mānaso duḥkho 'bhūt* /",
    "K10avsata_u:679": " sarvadeveṣu pūjā kṛtā,",
    "K10avsata_u:680": " dāno 'pi dattaḥ pitrā mama,",
    "K10avsata_u:681": " tathāpi svasthā na bhavati /",
    "K10avsata_u:682": " tatas tathāgataguṇān anusmṛtya buddhaṃ namaskāraṃ kartum ārabdhaḥ /",
    "K10avsata_u:683": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:684": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
    "K10avsata_u:685": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:686": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:687": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:688": " navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
    "K10avsata_u:689": " trī rātres trir divasasya ( ca)",
    "K10avsata_u:690": " buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:691": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ",
    "K10avsata_u:692": " kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ",
    "K10avsata_u:693": " kam aham apāyād uddhṛtya svarge mokṣe ca pratiṣṭhāpayeyam* /",
    "K10avsata_u:694": " kasya kāmapaṅkanimagnasya hastoddhāram anupradadyām* /",
    "K10avsata_u:695": " kam āryadhanavirahitam āryadhanaiśvaryādhipatye pratiṣṭhāpayeyam* (/",
    "K10avsata_u:696": " kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:697": " ) kasyānavaropitāni kuśalamulāny avaropayeyam* /",
    "K10avsata_u:698": " kasyāvaropitāni paripācayeyam* /",
    "K10avsata_u:699": " kasya paripakvāni vimocayeyam* / āha ca:",
    "K10avsata_u:700": " apy evātikramed velāṃ sāgaro makarālayaḥ /",
    "K10avsata_u:701": " na tu vaineyavatsānāṃ buddho velām atikramet // AVŚ_6.1 //",
    "K10avsata_u:702": " tato bhagavatā vaḍikasya gṛhapateḥ putrasya tām avasthāṃ dṛṣṭvā sūryasahasrātirekaprabhāḥ kanakavarṇā marīcayaḥ sṛṣṭāḥ,",
    "K10avsata_u:703": " yais tad gṛhaṃ samantād avabhāsitam* /",
    "K10avsata_u:704": " kalpasahasraparibhāvitāś ca maitryaṃśava utsṛṣṭāḥ,",
    "K10avsata_u:705": " yair asya spṛṣṭamātraṃ śarīraṃ prahlāditam* /",
    "K10avsata_u:706": " tato bhagavāṃs tasya dvārakoṣṭhakam anuprāptaḥ /",
    "K10avsata_u:707": " dauvārikapuruṣeṇāsya niveditaṃ bhagavān dvāre tiṣṭhatīti /",
    "K10avsata_u:708": " atha vaḍikaḥ śreṣṭhiputro labdhaprasādo 'dhigatasamāśvāsa āha:",
    "K10avsata_u:709": " praviśatu bhagavān,",
    "K10avsata_u:710": " svāgataṃ bhagavate,",
    "K10avsata_u:711": " ākāṅkṣāmi bhagavato darśanam iti /",
    "K10avsata_u:712": " atha bhagavān praviśya prajñapta evāsane niṣaṇṇaḥ /",
    "K10avsata_u:713": " niṣadya bhagavān vaḍikam uvāca:",
    "K10avsata_u:714": " kiṃ te vaḍika bādhata iti /",
    "K10avsata_u:715": " vaḍika uvāca:",
    "K10avsata_u:716": " kāyikaṃ ca me duḥkhaṃ cetasikaṃ",
    "K10avsata_u:717": " -------------------- Vaidya, p. 16 --------------------",
    "K10avsata_u:718": " ceti / tato 'sya bhagavatā sarvasatveṣu maitryupadiṣṭā:",
    "K10avsata_u:719": " ayaṃ te cetasikasya pratipakṣa iti /",
    "K10avsata_u:720": " laukikaṃ ca cittam utpādayāmāsa:",
    "K10avsata_u:721": " aho bata śakro devendro gandhamādanāt parvatāt kṣīrikām oṣadhīm ānayed iti /",
    "K10avsata_u:722": " sahacittotpādād bhagavataḥ śakro devendro gandhamādanāt parvatāt kṣīrikām oṣadhīm ānīya bhagavate dattavān* /",
    "K10avsata_u:723": " bhagavatā ca svapāṇinā gṛhītvā vaḍikāya dattā:",
    "K10avsata_u:724": " iyaṃ te kāyikasya duḥkhasya paridāhaśamanīti //",
    "K10avsata_u:725": " sa kāyikaṃ prasrabdhisukhaṃ labdhvā bhagavato 'ntike cittaṃ prasādayāmāsa /",
    "K10avsata_u:726": " prasannacittaś ca rājñaḥ prasenajito nivedya bhagavantaṃ saśrāvakasaṃghaṃ bhojayitvā śatasahasreṇa vastreṇācchadya sarvapuṣpamālyair abhyarcitavān*",
    "K10avsata_u:727": " tataś cetanāṃ puṣṇāti sma,",
    "K10avsata_u:728": " praṇidhiṃ ca cakāra:",
    "K10avsata_u:729": " anenāhaṃ kuśalamūlena cittotpādena deyadharmaparityāgena yathaivāhaṃ bhagavatā anuttareṇa vaidyarājena cikitsitaḥ,",
    "K10avsata_u:730": " evam aham apy anāgate 'dhvani andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
    "K10avsata_u:731": " amuktānāṃ mocayitā,",
    "K10avsata_u:732": " anāśvastānām āśvāsayitā,",
    "K10avsata_u:733": " aparinirvṛtānāṃ parinirvāpayiteti //",
    "K10avsata_u:734": " atha bhagavān vaḍikasya dhātuparaṃparāṃ karmaparaṃparāṃ ca jñātvā smitaṃ prāvirakārṣīt /",
    "K10avsata_u:735": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:736": " kāścid upariṣṭād gacchanti /",
    "K10avsata_u:737": " yā adhastād gacchanti,",
    "K10avsata_u:738": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:739": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:740": " ye uṣṇanarakās teṣu śītībhūtā nipatanti,",
    "K10avsata_u:741": " ye śītanarakās teṣu uṣṇībhūtā nipatanti,",
    "K10avsata_u:742": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:743": " teṣām evaṃ bhavati:",
    "K10avsata_u:744": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:745": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:746": " teṣāṃ nirmitaṃ dṛṣṭvaivaṃ bhavati:",
    "K10avsata_u:747": " na hy eva vayaṃ bhavantaḥ itaś cyutāḥ,",
    "K10avsata_u:748": " nāpy anyatropapannāḥ /",
    "K10avsata_u:749": " api tv ayam apūrvadarśanaḥ satvaḥ,",
    "K10avsata_u:750": " asyānubhāvenāsmākaṃ kāraṇāviśeṣāḥ pratiprasrabhyante /",
    "K10avsata_u:751": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti yatra satyānāṃ bhājanabhūtā bhavanti",
    "K10avsata_u:752": " yā upariṣṭād gacchanti,",
    "K10avsata_u:753": " tāś cāturmahārājikāṃs trayastriṃśān yāmāṃs tuṣitān nirmāṇaratīn paranirmitavaśavartino",
    "K10avsata_u:754": " brahmakāyikān brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān",
    "K10avsata_u:755": " apramāṇaśubhāñ śubhakṛtsnān anabhrakān puṇyaprasavān bṛhatphalān abṛhān atapān sudṛśān",
    "K10avsata_u:756": " sudarśanān akaniṣṭhān devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:757": " gāthādvayaṃ ca bhāṣante:",
    "K10avsata_u:758": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:759": " dhunīta mṛtyunaḥ sainyaṃ naḍāgāram iva kuñjaraḥ // AVŚ_6.2 //",
    "K10avsata_u:760": " yo hy asmin dharmavinaye apramattaś cariṣyati /",
    "K10avsata_u:761": " prahāya jātisaṃsāraṃ duḥkhasyāntaṃ kariṣyati // AVŚ_6.3 // iti",
    "K10avsata_u:762": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:763": " tad yadi bhagavān atītaṃ karma vyākartukāmo bhavati,",
    "K10avsata_u:764": " bhagavataḥ pṛṣṭhato 'ntardhīyante /",
    "K10avsata_u:765": " -------------------- Vaidya, p. 17 --------------------",
    "K10avsata_u:766": " anāgataṃ vyākartukāmo bhavati,",
    "K10avsata_u:767": " purastād antardhīyante /",
    "K10avsata_u:768": " narakopapattiṃ vyākartukāmo bhavati,",
    "K10avsata_u:769": " pādatale 'ntardhīyante /",
    "K10avsata_u:770": " tiryagupapattiṃ vyākartukāmo bhavati,",
    "K10avsata_u:771": " pārṣṇyām antardhīyante /",
    "K10avsata_u:772": " pretopapattiṃ vyākartukāmo bhavati,",
    "K10avsata_u:773": " pādāṅguṣṭhe 'ntardhīyante /",
    "K10avsata_u:774": " manuṣyopapattiṃ vyākartukāmo bhavati,",
    "K10avsata_u:775": " jānunor antardhīyante /",
    "K10avsata_u:776": " balacakravartirājyaṃ vyākartukāmo bhavati,",
    "K10avsata_u:777": " vāme karatale 'ntardhīyante /",
    "K10avsata_u:778": " cakravartirājyaṃ vyākartukāmo bhavati,",
    "K10avsata_u:779": " dakṣiṇe karatale 'ntardhīyante /",
    "K10avsata_u:780": " devopapattiṃ vyākartukāmo bhavati,",
    "K10avsata_u:781": " nābhyām antardhīyante /",
    "K10avsata_u:782": " śrāvakabodhiṃ vyākartukāmo bhavati,",
    "K10avsata_u:783": " āsye 'ntardhīyante /",
    "K10avsata_u:784": " pratyekabodhiṃ vyākartukāmo bhavati,",
    "K10avsata_u:785": " ūrṇāyām antardhīyante /",
    "K10avsata_u:786": " anuttarāṃ samyaksaṃbodhiṃ vyākartukāmo bhavati,",
    "K10avsata_u:787": " uṣṇīṣe antardhīyante //",
    "K10avsata_u:788": " atha ca tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:789": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:790": " nānāvidho raṅgasahasracitro",
    "K10avsata_u:791": " vaktrāntarān niṣkasitaḥ kalāpaḥ /",
    "K10avsata_u:792": " avabhāsitā yena diśaḥ samantād",
    "K10avsata_u:793": " divākareṇodayatā yathaiva // AVŚ_6.4 //",
    "K10avsata_u:794": " gāthāś ca bhāṣate:",
    "K10avsata_u:795": " vigatodbhavā dainyamadaprahīṇā",
    "K10avsata_u:796": " buddhā jagaty uttamahetubhūtāḥ /",
    "K10avsata_u:797": " nākāraṇaṃ śaṅkhamṛṇālagauraṃ",
    "K10avsata_u:798": " smitam upadarśayanti jinā jitārayaḥ // AVŚ_6.4 //",
    "K10avsata_u:799": " tatkālaṃ svayam adhigamya dhīra buddhyā",
    "K10avsata_u:800": " śrotṝṇāṃ śramaṇa jinendra kāṅkṣitānām* /",
    "K10avsata_u:801": " dhīrābhir munivṛṣa vāgbhir uttamābhir",
    "K10avsata_u:802": " utpannaṃ vyapanaya saṃśayaṃ śubhābhiḥ // AVŚ_6.5 // ******",
    "K10avsata_u:803": " NOTE on 6.5a: S usually vīrya,",
    "K10avsata_u:804": " but here dhīra. ******",
    "K10avsata_u:805": " nākāsmāl lavaṇajalādrirājadhairyāḥ",
    "K10avsata_u:806": " saṃbuddhāḥ smitam upadarśayanti nāthāḥ /",
    "K10avsata_u:807": " yasyārthe smitam upadarśayanti dhīrāḥ",
    "K10avsata_u:808": " taṃ śrotuṃ samabhilaṣanti te janaughāḥ // AVŚ_6.6 // iti",
    "K10avsata_u:809": " bhagavān āha:",
    "K10avsata_u:810": " evam etad ānanda, evam etat /",
    "K10avsata_u:811": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:812": " paśyasy anena vaḍikena gṛhapatiputreṇa mamaivaṃvidhaṃ satkāraṃ kṛtam* /",
    "K10avsata_u:813": " evaṃ bhadanta /",
    "K10avsata_u:814": " eṣa ānanda vaḍiko gṛhapatiputro 'nena kuśalamūlena cittotpādena deyadharmaparityāgena",
    "K10avsata_u:815": " ca trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ ṣaṭ pāramitāḥ",
    "K10avsata_u:816": " paripūrya śākyamunir nāma samyaksaṃbuddho bhaviṣyati,",
    "K10avsata_u:817": " daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
    "K10avsata_u:818": " ayam asya deyadharmo yo mamāntike cittaprasāda iti //",
    "K10avsata_u:819": " idam avocad bhagavān /",
    "K10avsata_u:820": " āttamanasas te ca bhikṣavo bhagavato bhāṣitam abhyanandan* //",
    "K10avsata_u:821": " -------------------- Vaidya, p. 18 -------------------- *******************************************************",
    "K10avsata_u:822": " AVŚ_7 padmaḥ / (ed. Speyer, vol. I)",
    "K10avsata_u:823": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:824": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:825": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:826": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:827": " śrāvastyāṃ viharati jetavane 'nāthapiṇḍadasyārāme //",
    "K10avsata_u:828": " yadā bhagavāṃl loke notpanna āsīt,",
    "K10avsata_u:829": " tadā rājā prasenajit tīrthikadevatārcanaṃ kṛtavān puṣpadhūpagandhamālyavilepanaiḥ /",
    "K10avsata_u:830": " yadā tu bhagavāṃl loke utpannaḥ,",
    "K10avsata_u:831": " rājā ca prasenajid daharasūtrodāharaṇena vinīto bhagavacchāsane śraddhāṃ pratilabdhavān,",
    "K10avsata_u:832": " tadā prītisaumanasyajātas trir bhagavantam upasaṃkramya dīpadhūpagandhamālyavilepanair abhyarcayati //",
    "K10avsata_u:833": " athānyatama ārāmiko navaṃ padmam ādāya rājñaḥ prasenajito 'rthaṃ śrāvastīṃ praviśati /",
    "K10avsata_u:834": " tīrthikopāsakena ca dṛṣṭaḥ pṛṣṭhaś ca:",
    "K10avsata_u:835": " kim idaṃ padmaṃ vikrīṇiṣye?",
    "K10avsata_u:836": " sa kathayati: āmeti /",
    "K10avsata_u:837": " sa kretukāmo yāvad anāthapiṇḍado gṛhapatis taṃ pradeśam anuprataḥ //",
    "K10avsata_u:838": " tena tasmād dviguṇena mūlyena vardhitam* /",
    "K10avsata_u:839": " tataḥ parasparaṃ vardhamānau yāvac chatasahasraṃ vardhitavantau /",
    "K10avsata_u:840": " athārāmikasyaitad abhavat*:",
    "K10avsata_u:841": " ayam anāthapiṇḍado gṛhapatir acañcalaḥ sthirasatvaḥ /",
    "K10avsata_u:842": " nūnam atra kāraṇena bhavitavyam iti /",
    "K10avsata_u:843": " tena saṃśayajātena sa tīrthikābhiprasannaḥ puruṣaḥ pṛsṭaḥ:",
    "K10avsata_u:844": " kasyārthe bhavān evaṃ vardhata iti /",
    "K10avsata_u:845": " sa āha: ahaṃ bhagavato nārāyaṇasyārthe iti //",
    "K10avsata_u:846": " anāthapiṇḍada āha:",
    "K10avsata_u:847": " ahaṃ bhagavato buddhasyārthe iti /",
    "K10avsata_u:848": " ārāmika āha:",
    "K10avsata_u:849": " ka eṣa buddho nāmeti?",
    "K10avsata_u:850": " tato 'nāthapiṇḍadena vistareṇāsya buddhaguṇā ākhyātāḥ /",
    "K10avsata_u:851": " tata ārāmiko 'nāthapiṇḍadam āha:",
    "K10avsata_u:852": " gṛhapate ahaṃ svayam eva taṃ bhagavantam abhyarcayiṣya iti //",
    "K10avsata_u:853": " tato 'nāthapiṇḍado gṛhapatir ārāmikam ādāya yena bhagavāṃs tenopasaṃkrāntaḥ /",
    "K10avsata_u:854": " dadarśārāmiko buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītyā",
    "K10avsata_u:855": " cānuvyaṃjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
    "K10avsata_u:856": " iva ratnaparvataṃ samantato bhadrakam* /",
    "K10avsata_u:857": " sahadarśanāc ca ārāmikeṇa tat padmaṃ bhagavati kṣiptam* /",
    "K10avsata_u:858": " tataḥ kṣiptamātraṃ śakaṭacakramāṇaṃ bhūtvā upari bhagavataḥ sthitam* //",
    "K10avsata_u:859": " atha sa ārāmikas tat pratihāryaṃ dṛṣṭvā mūlanikṛtta iva drumo bhagavataḥ pādayor nipatya kṛtakarapuṭaś cetanāṃ puṣṇāti,",
    "K10avsata_u:860": " praṇidhiṃ ca kartum ārabdhaḥ:",
    "K10avsata_u:861": " anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
    "K10avsata_u:862": " amuktānāṃ mocayitā,",
    "K10avsata_u:863": " anāśvastānām āśvāsayitā,",
    "K10avsata_u:864": " aparinirvṛtānāṃ parinirvāpayiteti //",
    "K10avsata_u:865": " atha bhagavāṃs tasyārāmikasya hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
    "K10avsata_u:866": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:867": " kāścid upariṣṭād gacchanti /",
    "K10avsata_u:868": " yā adhastād",
    "K10avsata_u:869": " -------------------- Vaidya, p. 19 --------------------",
    "K10avsata_u:870": " gacchanti, tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam",
    "K10avsata_u:871": " avīcim arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān",
    "K10avsata_u:872": " gatvā ye uṣṇanarakās teṣu śītībhūtā nipatanti,",
    "K10avsata_u:873": " ye śītanarakās teṣūṣṇībhūtā nipatanti /",
    "K10avsata_u:874": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:875": " teṣām evaṃ bhavati:",
    "K10avsata_u:876": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:877": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:878": " teṣāṃ nirmitaṃ dṛṣṭvaivaṃ bhavati:",
    "K10avsata_u:879": " na hy eva vayaṃ bhavanta itaś cyutā nāpy anyatropapannāḥ /",
    "K10avsata_u:880": " api tv ayam apūrvadarśanaḥ satvaḥ,",
    "K10avsata_u:881": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:882": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:883": " yatra satyānāṃ bhājanabhūtā bhavanti /",
    "K10avsata_u:884": " yā upariṣṭād gacchanti,",
    "K10avsata_u:885": " tāś cāturmahārājikāṃs trayastriṃśān,",
    "K10avsata_u:886": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:887": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:888": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:889": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:890": " gāthādvayaṃ ca bhāṣante:",
    "K10avsata_u:891": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:892": " dhunīta mṛtyunaḥ sainyaṃ naḍāgāram iva kuñjaraḥ // AVŚ_7.1 //",
    "K10avsata_u:893": " yo hy asmin dharmavinaye apramattaś cariṣyati /",
    "K10avsata_u:894": " prahāya jātisaṃsāraṃ duḥkhasyāntaṃ kariṣyati // AVŚ_7.2 // iti",
    "K10avsata_u:895": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:896": " tad yadi bhagavān atītaṃ karma vyākartukāmo bhavati,",
    "K10avsata_u:897": " bhagavataḥ pṛṣṭhato 'ntardhīyante /",
    "K10avsata_u:898": " anāgataṃ vyākartukāmo bhavati,",
    "K10avsata_u:899": " purastād antardhīyante /",
    "K10avsata_u:900": " narakopapattiṃ vyākartukāmo bhavati,",
    "K10avsata_u:901": " pādatale 'ntardhīyante /",
    "K10avsata_u:902": " tiryagupapattiṃ vyākartukāmo bhavati,",
    "K10avsata_u:903": " pārṣṇyām antardhīyante /",
    "K10avsata_u:904": " pretopapattiṃ vyākartukāmo bhavati,",
    "K10avsata_u:905": " pādāṅguṣṭhe 'ntardhīyante /",
    "K10avsata_u:906": " manuṣyopapattiṃ vyākartukāmo bhavati,",
    "K10avsata_u:907": " jānunor antardhīyante /",
    "K10avsata_u:908": " balacakravartirājyaṃ vyākartukāmo bhavati,",
    "K10avsata_u:909": " vāme karatale 'ntardhīyante /",
    "K10avsata_u:910": " cakravartirājyaṃ vyākartukāmo bhavati,",
    "K10avsata_u:911": " dakṣiṇe karatale 'ntardhīyante /",
    "K10avsata_u:912": " devopapattiṃ vyākartukāmo bhavati,",
    "K10avsata_u:913": " nābhyām antardhīyante /",
    "K10avsata_u:914": " śrāvakabodhiṃ vyākartukāmo bhavati,",
    "K10avsata_u:915": " āsye 'ntardhīyante /",
    "K10avsata_u:916": " pratyekabodhiṃ vyākartukāmo bhavati,",
    "K10avsata_u:917": " ūrṇāyām antardhīyante /",
    "K10avsata_u:918": " anuttarāṃ samyaksaṃbodhiṃ vyākartukāmo bhavati,",
    "K10avsata_u:919": " uṣṇīṣe antardhīyante //",
    "K10avsata_u:920": " atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:921": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:922": " nānāvidho raṅgasahasracitro",
    "K10avsata_u:923": " vaktrāntarān niṣkasitaḥ kalāpaḥ /",
    "K10avsata_u:924": " avabhāsitā yena diśaḥ samantād",
    "K10avsata_u:925": " divākareṇodayatā yathaiva // AVŚ_7.3 //",
    "K10avsata_u:926": " -------------------- Vaidya, p. 20 --------------------",
    "K10avsata_u:927": " gāthāś ca bhāṣate:",
    "K10avsata_u:928": " vigatodbhavā dainyamadaprahīṇā",
    "K10avsata_u:929": " buddhā jagaty uttamahetubhūtāḥ /",
    "K10avsata_u:930": " nākāraṇaṃ śaṅkhamṛṇālagauraṃ",
    "K10avsata_u:931": " smitam upadarśayanti jinā jitārayaḥ // AVŚ_7.4 //",
    "K10avsata_u:932": " tatkālaṃ svayam adhigamya vīra buddhyā",
    "K10avsata_u:933": " śrotṝṇāṃ śramaṇa jinendra kāṅkṣitānām* /",
    "K10avsata_u:934": " dhīrābhir munivṛṣa vāgbhir uttamābhir",
    "K10avsata_u:935": " utpannaṃ vyapanaya saṃśayaṃ śubhābhiḥ // AVŚ_7.5 //",
    "K10avsata_u:936": " nākāsmāl lavaṇajalādrirājadhairyāḥ",
    "K10avsata_u:937": " saṃbuddhāḥ smitam upadarśayanti nāthāḥ /",
    "K10avsata_u:938": " yasyārthe smitam upadarśayanti dhīrāḥ",
    "K10avsata_u:939": " taṃ śrotuṃ samabhilaṣanti te janaughāḥ // AVŚ_7.6 // iti",
    "K10avsata_u:940": " bhagavān āha:",
    "K10avsata_u:941": " evam etad ānanda, evam etat /",
    "K10avsata_u:942": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:943": " paśyasy ānanda anenārāmikeṇa prasādajātena mamaivaṃvidhāṃ pūjām kṛtām* /",
    "K10avsata_u:944": " evaṃ bhadanta /",
    "K10avsata_u:945": " eṣa ārāmiko 'nena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
    "K10avsata_u:946": " bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya padmottamo nāma",
    "K10avsata_u:947": " samyaksaṃbuddho bhaviṣyati,",
    "K10avsata_u:948": " daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
    "K10avsata_u:949": " ayam asya deyadharmo yo mamāntike cittaprasāda iti //",
    "K10avsata_u:950": " idam avocad bhagavān /",
    "K10avsata_u:951": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:952": " AVŚ_8 pañcālaḥ / (ed. Speyer, vol. I)",
    "K10avsata_u:953": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:954": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:955": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:956": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:957": " śrāvastyāṃ viharati jetavane 'nāthapiṇḍadasyārāme //",
    "K10avsata_u:958": " tena khalu samayenottarapañcālarājo dakṣiṇapañcālarājena saha prativiruddho babhuva / [gap in all MSS]",
    "K10avsata_u:959": " atha rājā prasenajit kauśalyo yena bhagavāṃs tenopasaṃkrāntaḥ /",
    "K10avsata_u:960": " upasaṃkramya bhagavataḥ pādau śirasā vanditvā ekānte niṣaṇṇaḥ /",
    "K10avsata_u:961": " ekānte niṣaṇṇo rājā prasenajit kauśalyo bhagavantam idam avocat* :",
    "K10avsata_u:962": " bhagavān nāma bhadanta anuttaro dharmarājo vyasanagatānāṃ satvānāṃ paritrātā,",
    "K10avsata_u:963": " anyonyavairiṇāṃ vairapraśamayitā /",
    "K10avsata_u:964": " ayaṃ cottarapañcālo rājā dakṣiṇapañcālarājena saha prativiruddhaḥ /",
    "K10avsata_u:965": " tau parasparam eva mahājanavipraghātaṃ kurutaḥ /",
    "K10avsata_u:966": " tayor bhagavān dīrgharātrānugatasya vairasyopaśamaṃ",
    "K10avsata_u:967": " -------------------- Vaidya, p. 21 --------------------",
    "K10avsata_u:968": " kuryād anukampām upādāyeti /",
    "K10avsata_u:969": " adhivāsayati bhagavān rājñaḥ prasenajitaḥ kauśalyasya tūṣṇībhāvena /",
    "K10avsata_u:970": " atha rājā prasenajit kauśalyo bhagavatas tūṣṇībhāvenādhivāsanāṃ viditvā bhagavataḥ pādau śirasā vanditvotthāyāsanāt prakrāntaḥ //",
    "K10avsata_u:971": " atha bhagavāṃs tasyā eva rātrer atyayāt pūrvāhṇe nivāsya pātracīvaram ādāya yena vārāṇasī kāśīnāṃ nagaraṃ tena cārikāṃ prakrāntaḥ /",
    "K10avsata_u:972": " anupūrveṇa cārikāṃ caran vārāṇasīm anuprāpto vārāṇasyāṃ viharati ṛṣipatane mṛgadāve /",
    "K10avsata_u:973": " yāvat tayor viditaṃ bhagavān asmadvijitam anuprāpta iti /",
    "K10avsata_u:974": " yāvad bhagavatā ṛddhibalena caturaṅgabalakāyaṃ nirmāyottarapañcālarājas trāsitaḥ /",
    "K10avsata_u:975": " sa bhīta ekaratham abhiruhya bhagavatsakāśam upasaṃkrāntaḥ /",
    "K10avsata_u:976": " tasya bhagavatā vairapraśamāya dharmo deśitaḥ /",
    "K10avsata_u:977": " sa taṃ dharmaṃ śrutvā bhagavatsakāśe pravrajite /",
    "K10avsata_u:978": " tena yujyamānena ghaṭamānena vyāyacchamānena sarvakleśaprahāṇād arhatvaṃ sākṣātkṛtam* //",
    "K10avsata_u:979": " dakṣiṇapañcālarājenāpi bhagavān saśrāvakasaṃghas traimāsyaṃ śatarasenāhāreṇopanimantritaḥ,",
    "K10avsata_u:980": " śatasahasreṇa ca vastreṇācchāditaḥ /",
    "K10avsata_u:981": " praṇidhānaṃ kṛtam*:",
    "K10avsata_u:982": " anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
    "K10avsata_u:983": " amuktānāṃ mocayitā,",
    "K10avsata_u:984": " anāśvastānām āśvāsayitā,",
    "K10avsata_u:985": " aparinirvṛtānāṃ parinirvāpayiteti //",
    "K10avsata_u:986": " atha bhagavāṃs dakṣiṇapañcālarājasya hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
    "K10avsata_u:987": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:988": " kāścid upariṣṭād gacchanti /",
    "K10avsata_u:989": " yā adhastād gacchanti,",
    "K10avsata_u:990": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:991": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:992": " ye uṣṇanarakās teṣu śītībhūtā nipatanti,",
    "K10avsata_u:993": " ye śītanarakās teṣūṣṇībhūtā nipatanti /",
    "K10avsata_u:994": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:995": " teṣām evaṃ bhavati:",
    "K10avsata_u:996": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:997": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:998": " teṣāṃ nirmitaṃ dṛṣṭvā ca evaṃ bhavati:",
    "K10avsata_u:999": " na hy eva vayaṃ bhavanta itaś cyutā nāpy anyatropapannāḥ /",
    "K10avsata_u:1000": " api tv ayam apūrvadarśanaḥ satvaḥ,",
    "K10avsata_u:1001": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:1002": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:1003": " yatra satyānāṃ bhājanabhūtā bhavanti /",
    "K10avsata_u:1004": " yā upariṣṭād gacchanti,",
    "K10avsata_u:1005": " tāś cāturmahārājikāṃs trayastriṃśān,",
    "K10avsata_u:1006": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:1007": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:1008": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:1009": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:1010": " gāthādvayaṃ ca bhāṣante:",
    "K10avsata_u:1011": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:1012": " dhunīta mṛtyunaḥ sainyaṃ naḍāgāram iva kuñjaraḥ // AVŚ_8.1 //",
    "K10avsata_u:1013": " -------------------- Vaidya, p. 22 --------------------",
    "K10avsata_u:1014": " yo hy asmin dharmavinaye apramattaś cariṣyati /",
    "K10avsata_u:1015": " prahāya jātisaṃsāraṃ duḥkhasyāntaṃ kariṣyati // AVŚ_8.2 // iti",
    "K10avsata_u:1016": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:1017": " tad yadi bhagavān atītaṃ karma vyākartukāmo bhavati,",
    "K10avsata_u:1018": " bhagavataḥ pṛṣṭhato 'ntardhīyante /",
    "K10avsata_u:1019": " anāgataṃ vyākartukāmo bhavati,",
    "K10avsata_u:1020": " purastād antardhīyante /",
    "K10avsata_u:1021": " narakopapattiṃ vyākartukāmo bhavati,",
    "K10avsata_u:1022": " pādatale 'ntardhīyante /",
    "K10avsata_u:1023": " tiryagupapattiṃ vyākartukāmo bhavati,",
    "K10avsata_u:1024": " pārṣṇyām antardhīyante /",
    "K10avsata_u:1025": " pretopapattiṃ vyākartukāmo bhavati,",
    "K10avsata_u:1026": " pādāṅguṣṭhe 'ntardhīyante /",
    "K10avsata_u:1027": " manuṣyopapattiṃ vyākartukāmo bhavati,",
    "K10avsata_u:1028": " jānunor antardhīyante /",
    "K10avsata_u:1029": " balacakravartirājyaṃ vyākartukāmo bhavati,",
    "K10avsata_u:1030": " vāme karatale 'ntardhīyante /",
    "K10avsata_u:1031": " cakravartirājyaṃ vyākartukāmo bhavati,",
    "K10avsata_u:1032": " dakṣiṇe kara{tale} 'ntardhīyante /",
    "K10avsata_u:1033": " devopapattiṃ vyākartukāmo bhavati,",
    "K10avsata_u:1034": " nābhyām antardhīyante /",
    "K10avsata_u:1035": " śrāvakabodhiṃ vyākartukāmo bhavati,",
    "K10avsata_u:1036": " āsye 'ntardhīyante /",
    "K10avsata_u:1037": " pratyekabodhiṃ vyākartukāmo bhavati,",
    "K10avsata_u:1038": " ūrṇāyām antardhīyante /",
    "K10avsata_u:1039": " anuttarāṃ samyaksaṃbodhiṃ vyākartukāmo bhavati,",
    "K10avsata_u:1040": " uṣṇīṣe antardhīyante //",
    "K10avsata_u:1041": " atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:1042": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:1043": " nānāvidho raṅgasahasracitro",
    "K10avsata_u:1044": " vaktrāntarān niṣkasitaḥ kalāpaḥ /",
    "K10avsata_u:1045": " avabhāsitā yena diśaḥ samantād",
    "K10avsata_u:1046": " divākareṇodayatā yathaiva // AVŚ_8.3 //",
    "K10avsata_u:1047": " gāthāś ca bhāṣate:",
    "K10avsata_u:1048": " vigatodbhavā dainyamadaprahīṇā",
    "K10avsata_u:1049": " buddhā jagaty uttamahetubhūtāḥ /",
    "K10avsata_u:1050": " nākāraṇaṃ śaṅkhamṛṇālagauraṃ",
    "K10avsata_u:1051": " smitam upadarśayanti jinā jitārayaḥ // AVŚ_8.4 //",
    "K10avsata_u:1052": " tatkālaṃ svayam adhigamya vīra buddhyā",
    "K10avsata_u:1053": " śrotṝṇāṃ śramaṇa jinendra kāṅkṣitānām* /",
    "K10avsata_u:1054": " dhīrābhir munivṛṣa vāgbhir uttamābhir",
    "K10avsata_u:1055": " utpannaṃ vyapanaya saṃśayaṃ śubhābhiḥ // AVŚ_8.5 //",
    "K10avsata_u:1056": " nākāsmāl lavaṇajalādrirājadhairyāḥ",
    "K10avsata_u:1057": " saṃbuddhāḥ smitam upadarśayanti nāthāḥ /",
    "K10avsata_u:1058": " yasyārthe smitam upadarśayanti dhīrāḥ",
    "K10avsata_u:1059": " taṃ śrotuṃ samabhilaṣanti te janaughāḥ // AVŚ_8.6 // iti",
    "K10avsata_u:1060": " bhagavān āha:",
    "K10avsata_u:1061": " evam etad ānanda, evam etat /",
    "K10avsata_u:1062": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:1063": " paśyasy ānanda dakṣiṇapañcālarājena mamaivaṃvidhaṃ satkāraṃ kṛtam* /",
    "K10avsata_u:1064": " evaṃ bhadanta /",
    "K10avsata_u:1065": " eṣa ānanda pañcālarājo 'nena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ",
    "K10avsata_u:1066": " -------------------- Vaidya, p. 23 --------------------",
    "K10avsata_u:1067": " ṣaṭ pāramitāḥ paripūrya vijayo nāma samyaksaṃbuddho bhaviṣyati,",
    "K10avsata_u:1068": " daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
    "K10avsata_u:1069": " ayam asya deyadharmo yo mamāntike cittaprasādaḥ //",
    "K10avsata_u:1070": " idam avocad bhagavān /",
    "K10avsata_u:1071": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:1072": " AVŚ_9 dhūpaḥ / (ed. Speyer, vol. I)",
    "K10avsata_u:1073": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:1074": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:1075": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:1076": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:1077": " śrāvastyāṃ viharati jetavane 'nāthapiṇḍadasyārāme //",
    "K10avsata_u:1078": " tena khalu samayena śrāvastyāṃ dvau śreṣṭhinau /",
    "K10avsata_u:1079": " tāv anyonyaṃ prativiruddhau babhūvatuḥ /",
    "K10avsata_u:1080": " tābhyām ekaḥ pūraṇo 'bhiprasannaḥ,",
    "K10avsata_u:1081": " dvitīyo buddhe bhagavati /",
    "K10avsata_u:1082": " tatas tayoḥ parasparaṃ kathāsāṃkathyaviniścaye vartamāne pūraṇopāsaka āha:",
    "K10avsata_u:1083": " buddhāt pūraṇo viśiṣṭatara iti /",
    "K10avsata_u:1084": " buddhopāsaka āha:",
    "K10avsata_u:1085": " bhagavān samyaksaṃbuddho viśiṣṭatara iti /",
    "K10avsata_u:1086": " tatas tābhyāṃ sarvasvāpaharaṇe bandhanikṣepaḥ kṛtaḥ //",
    "K10avsata_u:1087": " yāvad rājñaḥ prasenajitaḥ śrutam* /",
    "K10avsata_u:1088": " tenāmātyānām ājñā dattā:",
    "K10avsata_u:1089": " tayor mīmāṃsā kartavyeti /",
    "K10avsata_u:1090": " tatas tair amātyaiḥ sarvavijite ghaṇṭāvaghoṣaṇaṃ kāritam*:",
    "K10avsata_u:1091": " saptame divase buddhatīrthikopāsakayor mīmāṃsā bhaviṣyati,",
    "K10avsata_u:1092": " ye cādbhutāni draṣṭukāmās te āgacchantv iti /",
    "K10avsata_u:1093": " tataḥ saptame divase vistīrṇāvakāśe pṛthivīpradeśe 'nekeṣu prāṇiśatasahasreṣu saṃnipatiteṣu",
    "K10avsata_u:1094": " gaganatale cānekeṣu devatāsahasreṣu saṃnipatiteṣu gomayamaṇḍalake kḷpte sarvagandhamālyeṣūpahṛteṣu",
    "K10avsata_u:1095": " pūrvataraṃ tīrthikopāsakena satyopayācanaṃ kṛtam*:",
    "K10avsata_u:1096": " yena satyena pūraṇaprabhṛtayaḥ ṣaṭ śāstāro loke śreṣṭhāḥ,",
    "K10avsata_u:1097": " anena satyenemāni puṣpāṇi ayaṃ ca dhūpaḥ idaṃ ca pānīyaṃ tān upagacchantv iti //",
    "K10avsata_u:1098": " evaṃ pravyāhatamātre (Speyer:",
    "K10avsata_u:1099": " pravyāhṛtamātre)",
    "K10avsata_u:1100": " tāni puṣpāṇi bhūmau patitāni,",
    "K10avsata_u:1101": " agnir nirvṛtaḥ,",
    "K10avsata_u:1102": " pānīyaṃ pṛthivyām astaṃ parikṣayaṃ paryādānaṃ gatam* /",
    "K10avsata_u:1103": " tato mahājanakāyena kilakilāprakṣveḍoccair nādo muktaḥ,",
    "K10avsata_u:1104": " yam abhivīkṣya tīrthyopāsakas tūṣṇībhūto maṅkubhūtaḥ (Speyer:",
    "K10avsata_u:1105": " madgubhūtaḥ)",
    "K10avsata_u:1106": " , srastaskandho 'dhomukho niṣpratibhānaḥ,",
    "K10avsata_u:1107": " pradhyānaparamaḥ kare kapolaṃ datvā cintāparo vyavasthitaḥ //",
    "K10avsata_u:1108": " tato bhagavacchrāvakeṇa harṣotkaṇṭhajātena prasādavikasitābhyāṃ nayanābhyām ekāṃsam uttarāsaṅgaṃ kṛtvā dakṣiṇajānumaṇḍalaṃ pṛthivyāṃ pratiṣṭhāpya satyopayācanaṃ kṛtam*:",
    "K10avsata_u:1109": " yena satyena bhagavān sarvasatvānām agryaḥ,",
    "K10avsata_u:1110": " anena satyenemāni puṣpāṇi dhūpa udakaṃ bhagavantam upagacchantv iti /",
    "K10avsata_u:1111": " evaṃ pravyāhṛtamātro tāni puṣpāṇi haṃsapaṃktir ivākāśe jetavanābhimukhaṃ saṃprasthitāni,",
    "K10avsata_u:1112": " dhupo 'bhrakūṭavat*,",
    "K10avsata_u:1113": " udakaṃ vaiḍūryaśalākavat* /",
    "K10avsata_u:1114": " atha sa mahājanakāyas tat prātihāryaṃ dṛṣṭvā kilakilāpravekṣveḍoccaiḥśabdhaṃ kurvaṃs teṣāṃ saṃprasthitānāṃ pṛṣṭhataḥ pṛṣṭhataḥ samanubaddhaḥ",
    "K10avsata_u:1115": " -------------------- Vaidya, p. 24 --------------------",
    "K10avsata_u:1116": " tatas tāni puṣpāṇi bhagavata upari sthitāni,",
    "K10avsata_u:1117": " dhūpa udakaṃ cāgrataḥ /",
    "K10avsata_u:1118": " tataḥ sa mahājanakāyo labdhaprasādo bhagavataḥ pādābhivandanaṃ kṛtvā purastān niṣaṇṇo dharmaśrāvaṇāya /",
    "K10avsata_u:1119": " teṣāṃ bhagavān idaṃ sūtraṃ bhāṣate sma:",
    "K10avsata_u:1120": " tisra imā brāhmaṇagṛhapatayo 'graprajñaptayaḥ /",
    "K10avsata_u:1121": " katamās tisraḥ?",
    "K10avsata_u:1122": " buddhe agraprajñaptiḥ,",
    "K10avsata_u:1123": " dharme,",
    "K10avsata_u:1124": " saṃghe agraprajñaptiḥ /",
    "K10avsata_u:1125": " buddhe agraprajñaptiḥ katamā?",
    "K10avsata_u:1126": " ye kecid brāhmaṇagṛhapatayaḥ satvā apadā vā dvipadā vā bahupadā vā,",
    "K10avsata_u:1127": " rūpiṇo vā arūpiṇo vā,",
    "K10avsata_u:1128": " saṃjñino vā asaṃjñino vā,",
    "K10avsata_u:1129": " naivasaṃjñino nāsaṃjñinaḥ,",
    "K10avsata_u:1130": " tathāgato 'rhan samyaksaṃbuddhas teṣām agra ākhyātaḥ /",
    "K10avsata_u:1131": " ye kecid buddhe 'bhiprasannāḥ,",
    "K10avsata_u:1132": " agre te 'bhiprasannāḥ /",
    "K10avsata_u:1133": " teṣām agre 'bhiprasannānām agra eva vipākaḥ pratikāṃkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
    "K10avsata_u:1134": " iyam ucyate brāhmaṇagṛhapatayo buddhe agraprajñaptiḥ /",
    "K10avsata_u:1135": " dharme agraprajñaptiḥ katamā?",
    "K10avsata_u:1136": " ye kecid dharmāḥ saṃskṛtā vā asaṃskṛtā vā,",
    "K10avsata_u:1137": " virāgo dharmas teṣām agra ākhyātaḥ /",
    "K10avsata_u:1138": " ye kecid dharme 'bhiprasannā,",
    "K10avsata_u:1139": " agre te 'bhiprasannāḥ /",
    "K10avsata_u:1140": " teṣām agre 'bhiprasannānām agra eva vipākaḥ pratikāṃkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
    "K10avsata_u:1141": " iyam ucyate brāhmaṇagṛhapatayo dharme agraprajñaptiḥ /",
    "K10avsata_u:1142": " saṃgheṣu agraprajñaptiḥ katamā?",
    "K10avsata_u:1143": " ye kecit saṃghā vā gaṇā vā pūgā vā pariṣado vā,",
    "K10avsata_u:1144": " tathāgataśrāvakasaṃghas teṣām agra ākhyātaḥ /",
    "K10avsata_u:1145": " ye kecit saṃghe 'bhiprasannāḥ,",
    "K10avsata_u:1146": " agre te 'bhiprasannāḥ /",
    "K10avsata_u:1147": " teṣām agre 'bhiprasannānām agra eva vipākaḥ pratikāṃkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
    "K10avsata_u:1148": " iyam ucyate brāhmaṇagṛhapatayo saṃghe agraprajñaptiḥ /",
    "K10avsata_u:1149": " asmin khalu dharmaparyāye bhāṣyamāṇe teṣāṃ brāhmaṇagṛhapatīnāṃ kaiścid buddhadharmasaṃgheṣu prasādaḥ pratilabdhaḥ,",
    "K10avsata_u:1150": " kaiścic charaṇagamanaśikṣāpadāni gṛhītāni,",
    "K10avsata_u:1151": " kaiścit pravrajya idam eva pañcagaṇḍakaṃ saṃsāracakraṃ calācalaṃ viditvā,",
    "K10avsata_u:1152": " sarvasaṃskāragatīḥ śatanapatanavikaraṇavidhvaṃsanadharmatayā parāhatya,",
    "K10avsata_u:1153": " sarvakleśaprahāṇād arhatvaṃ sākṣātkṛtam* /",
    "K10avsata_u:1154": " tena ca tīrthyopāsakena tathāgatāntike prasādaḥ pratilabdhaḥ /",
    "K10avsata_u:1155": " tato mūlanikṛtta iva drumaḥ {bhagavataḥ} pādayor nipatya praṇidhānaṃ kartum ārabdhaḥ:",
    "K10avsata_u:1156": " anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
    "K10avsata_u:1157": " amuktānāṃ mocayitā,",
    "K10avsata_u:1158": " anāśvastānām āśvāsayitā,",
    "K10avsata_u:1159": " aparinirvṛtānāṃ parinirvāpayiteti //",
    "K10avsata_u:1160": " atha bhagavāṃs tasya tīrthikopāsakasya hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
    "K10avsata_u:1161": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:1162": " kāścid upariṣṭād gacchanti /",
    "K10avsata_u:1163": " yā adhastād gacchanti,",
    "K10avsata_u:1164": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:1165": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:1166": " ye uṣṇanarakās teṣu śītībhūtā nipatanti,",
    "K10avsata_u:1167": " ye śītanarakās teṣūṣṇībhūtā nipatanti /",
    "K10avsata_u:1168": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:1169": " teṣām evaṃ bhavati:",
    "K10avsata_u:1170": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:1171": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:1172": " teṣāṃ nirmitaṃ dṛṣṭvaivaṃ bhavati:",
    "K10avsata_u:1173": " -------------------- Vaidya, p. 25 --------------------",
    "K10avsata_u:1174": " na hy eva vayaṃ bhavanta itaś cyutā nāpy anyatropapannāḥ /",
    "K10avsata_u:1175": " api tv ayam apūrvadarśanaḥ satvaḥ,",
    "K10avsata_u:1176": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:1177": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:1178": " yatra satyānāṃ bhājanabhūtā bhavanti /",
    "K10avsata_u:1179": " yā upariṣṭād gacchanti,",
    "K10avsata_u:1180": " tāś cāturmahārājikāṃs trayastriṃśān,",
    "K10avsata_u:1181": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:1182": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:1183": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:1184": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:1185": " gāthādvayaṃ ca bhāṣante:",
    "K10avsata_u:1186": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:1187": " dhunīta mṛtyunaḥ sainyaṃ naḍāgāram iva kuñjaraḥ // AVŚ_9.1 //",
    "K10avsata_u:1188": " yo hy asmin dharmavinaye apramattaś cariṣyati /",
    "K10avsata_u:1189": " prahāya jātisaṃsāraṃ duḥkhasyāntaṃ kariṣyati // AVŚ_9.2 // iti",
    "K10avsata_u:1190": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:1191": " tad yadi bhagavān atītaṃ karma vyākartukāmo bhavati,",
    "K10avsata_u:1192": " bhagavataḥ pṛṣṭhato 'ntardhīyante /",
    "K10avsata_u:1193": " anāgataṃ vyākartukāmo bhavati,",
    "K10avsata_u:1194": " purastād antardhīyante /",
    "K10avsata_u:1195": " narakopapattiṃ vyākartukāmo bhavati,",
    "K10avsata_u:1196": " pādatale 'ntardhīyante /",
    "K10avsata_u:1197": " tiryagupapattiṃ vyākartukāmo bhavati,",
    "K10avsata_u:1198": " pārṣṇyām antardhīyante /",
    "K10avsata_u:1199": " pretopapattiṃ vyākartukāmo bhavati,",
    "K10avsata_u:1200": " pādāṅguṣṭhe 'ntardhīyante /",
    "K10avsata_u:1201": " manuṣyopapattiṃ vyākartukāmo bhavati,",
    "K10avsata_u:1202": " jānunor antardhīyante /",
    "K10avsata_u:1203": " balacakravartirājyaṃ vyākartukāmo bhavati,",
    "K10avsata_u:1204": " vāme karatale 'ntardhīyante /",
    "K10avsata_u:1205": " cakravartirājyaṃ vyākartukāmo bhavati,",
    "K10avsata_u:1206": " dakṣiṇe karatale 'ntardhīyante /",
    "K10avsata_u:1207": " devopapattiṃ vyākartukāmo bhavati,",
    "K10avsata_u:1208": " nābhyām antardhīyante /",
    "K10avsata_u:1209": " śrāvakabodhiṃ vyākartukāmo bhavati,",
    "K10avsata_u:1210": " āsye 'ntardhīyante /",
    "K10avsata_u:1211": " pratyekabodhiṃ vyākartukāmo bhavati,",
    "K10avsata_u:1212": " ūrṇāyām antardhīyante /",
    "K10avsata_u:1213": " anuttarāṃ samyaksaṃbodhiṃ vyākartukāmo bhavati,",
    "K10avsata_u:1214": " uṣṇīṣe antardhīyante //",
    "K10avsata_u:1215": " atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:1216": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:1217": " nānāvidho raṅgasahasracitro",
    "K10avsata_u:1218": " vaktrāntarān niṣkasitaḥ kalāpaḥ /",
    "K10avsata_u:1219": " avabhāsitā yena diśaḥ samantād",
    "K10avsata_u:1220": " divākareṇodayatā yathaiva // AVŚ_9.3 //",
    "K10avsata_u:1221": " gāthāś ca bhāṣate:",
    "K10avsata_u:1222": " vigatodbhavā dainyamadaprahīṇā",
    "K10avsata_u:1223": " buddhā jagaty uttamahetubhūtāḥ /",
    "K10avsata_u:1224": " nākāraṇaṃ śaṅkhamṛṇālagauraṃ",
    "K10avsata_u:1225": " smitam upadarśayanti jinā jitārayaḥ // AVŚ_9.4 //",
    "K10avsata_u:1226": " -------------------- Vaidya, p. 26 --------------------",
    "K10avsata_u:1227": " tatkālaṃ svayam adhigamya vīra buddhyā",
    "K10avsata_u:1228": " śrotṝṇāṃ śramaṇa jinendra kāṅkṣitānām* /",
    "K10avsata_u:1229": " dhīrābhir munivṛṣa vāgbhir uttamābhir",
    "K10avsata_u:1230": " utpannaṃ vyapanaya saṃśayaṃ śubhābhiḥ // AVŚ_9.5 //",
    "K10avsata_u:1231": " nākāsmāl lavaṇajalādrirājadhairyāḥ",
    "K10avsata_u:1232": " saṃbuddhāḥ smitam upadarśayanti nāthāḥ /",
    "K10avsata_u:1233": " yasyārthe smitam upadarśayanti dhīrāḥ",
    "K10avsata_u:1234": " taṃ śrotuṃ samabhilaṣanti te janaughāḥ // AVŚ_9.6 // iti",
    "K10avsata_u:1235": " bhagavān āha:",
    "K10avsata_u:1236": " evam etad ānanda, evam etat /",
    "K10avsata_u:1237": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:1238": " paśyasy ānanda anena tīrthikopāsakena mamaivaṃvidhaṃ satkāraṃ kṛtam* /",
    "K10avsata_u:1239": " evaṃ bhadanta /",
    "K10avsata_u:1240": " eṣa ānanda tīrthopāsako 'nena kuśalamūlena cittotpādena {deyadharmaparityāgena} ca",
    "K10avsata_u:1241": " trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ ṣaṭ pāramitāḥ",
    "K10avsata_u:1242": " paripūrya acalo nāma samyaksaṃbuddho bhaviṣyati,",
    "K10avsata_u:1243": " daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
    "K10avsata_u:1244": " ayam asya deyadharmo yo mamāntike cittaprasāda iti //",
    "K10avsata_u:1245": " idam avocad bhagavān /",
    "K10avsata_u:1246": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:1247": " AVŚ_10 rājā / (ed. Speyer, vol. I)",
    "K10avsata_u:1248": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:1249": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:1250": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:1251": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:1252": " śrāvastyāṃ viharati jetavane 'nāthapiṇḍadasyārāme /",
    "K10avsata_u:1253": " tena khalu samayena rājā prasenajit kauśalo rājā ca ajātaśatruḥ ubhāv apy etau parasparaṃ viruddhau babhūvatauḥ /",
    "K10avsata_u:1254": " athā rājā ajātaśatruś caturaṅgabalakāyaṃ saṃnahya hastikāyam aśvakāyaṃ rathakāyaṃ pattikāyaṃ rājānaṃ prasenajitaṃ kauśalam abhiniryāto yuddhāya",
    "K10avsata_u:1255": " aśrauṣīd rājā prasenajit kauśalaḥ:",
    "K10avsata_u:1256": " rājā ajātaśatruś caturaṅgabalakāyaṃ saṃnahya hastikāyam aśvakāyaṃ rathakāyaṃ pattikāyaṃ ca abhiniryāto yuddhāyeti /",
    "K10avsata_u:1257": " śrutvā ca caturaṅgabalakāyaṃ saṃnahya hastikāyam aśvakāyaṃ rathakāyaṃ pattikāyaṃ rājānam ajātaśatruṃ pratyabhiniryāto yuddhāya /",
    "K10avsata_u:1258": " atha rājñā ajātaśatruṇā rājñaḥ prasenajitaḥ kauśalasya sarvo hastikāyaḥ paryastaḥ,",
    "K10avsata_u:1259": " aśvakāyo rathakāyaḥ pattikāyaḥ paryastaḥ /",
    "K10avsata_u:1260": " rājā prasenajit kauśalo jito bhīto bhagnaḥ parājitaḥ parāpṛṣṭhīkṛta ekarathena śrāvastīṃ praviṣṭaḥ /",
    "K10avsata_u:1261": " evaṃ yāvat trir api //",
    "K10avsata_u:1262": " -------------------- Vaidya, p. 27 --------------------",
    "K10avsata_u:1263": " atha rājā prasenajit kauśalaḥ śokāgaraṃ praviśya kare kapolaṃ datvā cintāparo vyavasthitaḥ /",
    "K10avsata_u:1264": " tatra ca śrāvastyām anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī",
    "K10avsata_u:1265": " tena śrutaṃ yathā rājā prasenajit kauśalo jito bhagnaḥ parāpṛṣṭhīkṛtaḥ,",
    "K10avsata_u:1266": " ekaratheneha praviṣṭa iti /",
    "K10avsata_u:1267": " śrutvā ca punar yena rājā prasenajit kauśalas tenopasaṃkrāntaḥ /",
    "K10avsata_u:1268": " upasaṃkramya rājānaṃ prasenajitaṃ kauśalaṃ jayenāyuṣā ca vardhayitvā ca (Speyer: uvāca)",
    "K10avsata_u:1269": " : kimarthaṃ deva śokaḥ kriyate?",
    "K10avsata_u:1270": " ahaṃ devasya tāvat suvarṇam anuprayacchāmi,",
    "K10avsata_u:1271": " yena devaḥ punar api yatheṣṭapracāraṇaṃ kariṣyatīti /",
    "K10avsata_u:1272": " tena tasya mahān suvarṇarāśiḥ kṛtaḥ,",
    "K10avsata_u:1273": " yatropaviṣṭaḥ puruṣa utthitaṃ puruṣaṃ na paśyati,",
    "K10avsata_u:1274": " utthito vā upaviṣṭam* //",
    "K10avsata_u:1275": " atha rājñā prasenajitkauśalyena svaviṣaye carapuruṣāḥ samantata utsṛṣṭāḥ:",
    "K10avsata_u:1276": " śṛṇuta janapravādān iti /",
    "K10avsata_u:1277": " yāvaj jetavane dvau mallāv anyonyaṃ saṃjalpaṃ kurutaḥ:",
    "K10avsata_u:1278": " asti kesarī nāma saṃgrāmaḥ /",
    "K10avsata_u:1279": " tatra ye kātarāḥ puruṣās te saṃgrāmaśirasi sthāpyante,",
    "K10avsata_u:1280": " ye madhyās te madhye,",
    "K10avsata_u:1281": " ye utkṛṣṭāḥ śūrapuruṣās te pṛṣṭhata iti /",
    "K10avsata_u:1282": " tatas te rājñe iti veditavantaḥ /",
    "K10avsata_u:1283": " śrutvā ca rājā prasenajit kauśalas tathā caturaṅgabalakāyaṃ saṃnāhya hastikāyam aśvakāyaṃ rathakāyaṃ pattikāyaṃ ca rājānam ajātaśatrum abhiniryāto yuddhāya /",
    "K10avsata_u:1284": " tato rājñā prasenajitā kauśalena rājño 'jātaśatror vaidehīputrasya sarvo hastikāyaḥ paryastaḥ,",
    "K10avsata_u:1285": " aśvakāyo rathakāyaḥ pattikāyaḥ paryastaḥ /",
    "K10avsata_u:1286": " rājānam apy ajātaśatruṃ vaidehīputraṃ jitaṃ bhītabhagnaparājitaṃ parāpṛṣṭhīkṛtaṃ jīvagrāhaṃ gṛhītvā ekarathe 'bhiropya yena bhagavāṃs tenopasaṃkrāntaḥ",
    "K10avsata_u:1287": " upasaṃkramya bhagavataḥ pādau śirasā vanditvā ekānte niṣīdati /",
    "K10avsata_u:1288": " ekāntaniṣaṇṇo rājā prasenajitkauśalo bhagavantam ity avocat:",
    "K10avsata_u:1289": " ayaṃ hi bhadanta rājā ajātaśatrur dīrgharātram avairasya me vairī,",
    "K10avsata_u:1290": " asapatnasya sapatnaḥ /",
    "K10avsata_u:1291": " na cecchāmy enaṃ jīvitād vyaparopayitum*,",
    "K10avsata_u:1292": " yasmād vayasyaputro 'yaṃ bhavati /",
    "K10avsata_u:1293": " muñcāmy enam iti /",
    "K10avsata_u:1294": " muñca mahārājety uktvā bhagavāṃs tasyāṃ velāyāṃ gāthāṃ bhāṣate:",
    "K10avsata_u:1295": " jayo vairaṃ prasavati duḥkhaṃ śete parājitaḥ /",
    "K10avsata_u:1296": " upaśāntaḥ sukhaṃ śete hitvā jayaparājayam* // AVŚ_10.1 //",
    "K10avsata_u:1297": " atha rājñaḥ prasenajitaḥ kauśalasyaitad abhavat:",
    "K10avsata_u:1298": " yan mayā rājyaṃ pratilabdham*,",
    "K10avsata_u:1299": " tad asya śreṣṭhinaḥ prasādāt* /",
    "K10avsata_u:1300": " yanv aham enaṃ vareṇa pravārayeyam iti /",
    "K10avsata_u:1301": " atha rājā prasenajit kauśalas taṃ śreṣṭhinaṃ vareṇa prāvarayati /",
    "K10avsata_u:1302": " sa kathayati:",
    "K10avsata_u:1303": " ākāṃkṣāmi varam*,",
    "K10avsata_u:1304": " saptāhaṃ me yathābhirucitaṃ rājyam anuprayacchateti /",
    "K10avsata_u:1305": " tato rājñā sarvavijite ghaṇṭāvaghoṣaṇaṃ kāritam*:",
    "K10avsata_u:1306": " dattaṃ me śreṣṭhine saptāham ekaṃ rājyam iti /",
    "K10avsata_u:1307": " yāvat tena śreṣṭhinā buddhapramukho bhikṣusaṃghaḥ saptāhaṃ bkahtenopanimantritaḥ,",
    "K10avsata_u:1308": " rājā ca prasenajit saparivāraḥ /",
    "K10avsata_u:1309": " yāvantaś ca kāśikośaleṣu janakāyāḥ prativasanti,",
    "K10avsata_u:1310": " teṣāṃ dūtasaṃpreṣaṇaṃ kṛtam*:",
    "K10avsata_u:1311": " saptāhaṃ yūyaṃ sakalā yatheṣṭacāriṇaḥ sukhasparśaṃ viharata /",
    "K10avsata_u:1312": " kiṃcid āgatya buddhaṃ śaraṇaṃ gacchata, dharmaṃ ca",
    "K10avsata_u:1313": " -------------------- Vaidya, p. 28 --------------------",
    "K10avsata_u:1314": " bhikṣusaṃghaṃ ca /",
    "K10avsata_u:1315": " māmakaṃ ca bhojanaṃ muñjānās tathāgataṃ paryupāsadhvam iti /",
    "K10avsata_u:1316": " tena saptāhaṃ bhagavān saśrāvakasaṃgho mahatā satkāreṇa satkṛtaḥ,",
    "K10avsata_u:1317": " bahūni ca prāṇiśatasahasrāṇi kuśale niyojitāni /",
    "K10avsata_u:1318": " saptāhasyātyayena bhagavataḥ pādayor nipatya cetanāṃ puṣṇāti,",
    "K10avsata_u:1319": " praṇidhiṃ ca cakāra:",
    "K10avsata_u:1320": " anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
    "K10avsata_u:1321": " amuktānāṃ mocayitā,",
    "K10avsata_u:1322": " anāśvastānām āśvāsayitā,",
    "K10avsata_u:1323": " aparinirvṛtānāṃ parinirvāpayiteti //",
    "K10avsata_u:1324": " atha bhagavāṃs tasya śreṣṭhino hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
    "K10avsata_u:1325": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:1326": " kāścid upariṣṭād gacchanti /",
    "K10avsata_u:1327": " yā adhastād gacchanti,",
    "K10avsata_u:1328": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:1329": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:1330": " ye uṣṇanarakās teṣu śītībhūtā nipatanti,",
    "K10avsata_u:1331": " ye śītanarakās teṣūṣṇībhūtā nipatanti /",
    "K10avsata_u:1332": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:1333": " teṣām evaṃ bhavati:",
    "K10avsata_u:1334": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:1335": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:1336": " teṣāṃ nirmitaṃ dṛṣṭvaivaṃ bhavati:",
    "K10avsata_u:1337": " na hy eva vayaṃ bhavanta itaś cyutā nāpy anyatropapannāḥ /",
    "K10avsata_u:1338": " api tv ayam apūrvadarśanaḥ satvaḥ,",
    "K10avsata_u:1339": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:1340": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:1341": " yatra satyānāṃ bhājanabhūtā bhavanti /",
    "K10avsata_u:1342": " yā upariṣṭād gacchanti,",
    "K10avsata_u:1343": " tāś cāturmahārājikāṃs trayastriṃśān,",
    "K10avsata_u:1344": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:1345": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:1346": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:1347": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:1348": " gāthādvayaṃ ca bhāṣante:",
    "K10avsata_u:1349": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:1350": " dhunīta mṛtyunaḥ sainyaṃ naḍāgāram iva kuñjaraḥ // AVŚ_10.1 //",
    "K10avsata_u:1351": " yo hy asmin dharmavinaye apramattaś cariṣyati /",
    "K10avsata_u:1352": " prahāya jātisaṃsāraṃ duḥkhasyāntaṃ kariṣyati // AVŚ_10.2 // iti",
    "K10avsata_u:1353": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:1354": " tad yadi bhagavān atītaṃ karma vyākartukāmo bhavati,",
    "K10avsata_u:1355": " bhagavataḥ pṛṣṭhato 'ntardhīyante /",
    "K10avsata_u:1356": " anāgataṃ {karma} vyākartukāmo bhavati,",
    "K10avsata_u:1357": " purastād antardhīyante /",
    "K10avsata_u:1358": " narakopapattiṃ vyākartukāmo bhavati,",
    "K10avsata_u:1359": " pādatale 'ntardhīyante /",
    "K10avsata_u:1360": " tiryagupapattiṃ vyākartukāmo bhavati,",
    "K10avsata_u:1361": " pārṣṇyām antardhīyante /",
    "K10avsata_u:1362": " pretopapattiṃ vyākartukāmo bhavati,",
    "K10avsata_u:1363": " pādāṅguṣṭhe 'ntardhīyante /",
    "K10avsata_u:1364": " manuṣyopapattiṃ vyākartukāmo bhavati,",
    "K10avsata_u:1365": " jānunor antardhīyante /",
    "K10avsata_u:1366": " balacakravartirājyaṃ vyākartukāmo bhavati,",
    "K10avsata_u:1367": " vāme karatale 'ntardhīyante /",
    "K10avsata_u:1368": " cakravartirājyaṃ vyākartukāmo bhavati,",
    "K10avsata_u:1369": " dakṣiṇe karatale 'ntardhīyante /",
    "K10avsata_u:1370": " devopapattiṃ vyākartukāmo bhavati,",
    "K10avsata_u:1371": " -------------------- Vaidya, p. 29 --------------------",
    "K10avsata_u:1372": " nābhyām antardhīyante /",
    "K10avsata_u:1373": " śrāvakabodhiṃ vyākartukāmo bhavati,",
    "K10avsata_u:1374": " āsye 'ntardhīyante /",
    "K10avsata_u:1375": " pratyekabodhiṃ vyākartukāmo bhavati,",
    "K10avsata_u:1376": " ūrṇāyām antardhīyante /",
    "K10avsata_u:1377": " anuttarāṃ samyaksaṃbodhiṃ vyākartukāmo bhavati,",
    "K10avsata_u:1378": " uṣṇīṣe antardhīyante //",
    "K10avsata_u:1379": " atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:1380": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:1381": " nānāvidho raṅgasahasracitro",
    "K10avsata_u:1382": " vaktrāntarān niṣkasitaḥ kalāpaḥ /",
    "K10avsata_u:1383": " avabhāsitā yena diśaḥ samantād",
    "K10avsata_u:1384": " divākareṇodayatā yathaiva // AVŚ_10.3 //",
    "K10avsata_u:1385": " -------------------- Vaidya, p. 20 --------------------",
    "K10avsata_u:1386": " gāthāś ca bhāṣate:",
    "K10avsata_u:1387": " vigatodbhavā dainyamadaprahīṇā",
    "K10avsata_u:1388": " buddhā jagaty uttamahetubhūtāḥ /",
    "K10avsata_u:1389": " nākāraṇaṃ śaṅkhamṛṇālagauraṃ",
    "K10avsata_u:1390": " smitam upadarśayanti jinā jitārayaḥ // AVŚ_10.4 //",
    "K10avsata_u:1391": " tatkālaṃ svayam adhigamya vīra buddhyā",
    "K10avsata_u:1392": " śrotṝṇāṃ śramaṇa jinendra kāṅkṣitānām* /",
    "K10avsata_u:1393": " dhīrābhir munivṛṣa vāgbhir uttamābhir",
    "K10avsata_u:1394": " utpannaṃ vyapanaya saṃśayaṃ śubhābhiḥ // AVŚ_10.5 //",
    "K10avsata_u:1395": " nākāsmāl lavaṇajalādrirājadhairyāḥ",
    "K10avsata_u:1396": " saṃbuddhāḥ smitam upadarśayanti nāthāḥ /",
    "K10avsata_u:1397": " yasyārthe smitam upadarśayanti dhīrāḥ",
    "K10avsata_u:1398": " taṃ śrotuṃ samabhilaṣanti te janaughāḥ // AVŚ_10.6 // iti",
    "K10avsata_u:1399": " bhagavān āha:",
    "K10avsata_u:1400": " evam etad ānanda, evam etat /",
    "K10avsata_u:1401": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:1402": " paśyasi tvam ānanda anena śreṣṭhinā tathāgatasya saśrāvakasaṃghasyaivaṃvidhaṃ satkāraṃ kṛtam*,",
    "K10avsata_u:1403": " mahājanakāyaṃ ca kuśale niyuktam* /",
    "K10avsata_u:1404": " evaṃ bhadanta /",
    "K10avsata_u:1405": " eṣa ānanda śreṣṭhī 'nena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
    "K10avsata_u:1406": " bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya abhayaprado nāma",
    "K10avsata_u:1407": " samyaksaṃbuddho bhaviṣyati,",
    "K10avsata_u:1408": " daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
    "K10avsata_u:1409": " ayam asya deyadharmo yo mamāntike cittaprasāda iti //",
    "K10avsata_u:1410": " idam avocad bhagavān /",
    "K10avsata_u:1411": " āttamanasas te bhikṣavo bhagavato bhāṣitam abhyanandan* //",
    "K10avsata_u:1412": " -------------------- Vaidya, p. 30 --------------------",
    "K10avsata_u:1413": " dvitīyo vargaḥ /",
    "K10avsata_u:1414": " tasyoddānam*:",
    "K10avsata_u:1415": " nāvā stambhaṃ ca snātraṃ ca tathetiḥ pratisārakam* (pratihāryakam*) /",
    "K10avsata_u:1416": " pāñcavārṣikaṃ stutir varadaḥ kāśikaṃ divyabhojanam* // *******************************************************",
    "K10avsata_u:1417": " AVŚ_11 nāvikāḥ / (ed. Speyer, vol. I)",
    "K10avsata_u:1418": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:1419": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:1420": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:1421": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:1422": " śrāvastyāṃ viharati nadyā ajiravatyā adhastān nāvikagrāme /",
    "K10avsata_u:1423": " atha te nāvikā yena bhagavāṃs tenopasaṃkrāntāḥ /",
    "K10avsata_u:1424": " upasaṃkramya bhagavataḥ pādau śirasā vanditvaikānte nyaṣīdan* /",
    "K10avsata_u:1425": " ekāntaniṣaṇṇāṃs tān nāvikān bhagavān dharmyayā kathayā saṃdarśayati samādāpayati samuttejayati saṃpraharṣayati /",
    "K10avsata_u:1426": " anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm* /",
    "K10avsata_u:1427": " atha te nāvikā utthāyāsanād ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamya bhagavantam ūcuḥ:",
    "K10avsata_u:1428": " adhivāsayatu bhagavān asmākaṃ nadyā ajiravatyās tīre śvo bhaktena sārdhaṃ bhikṣusaṃghena /",
    "K10avsata_u:1429": " nausaṃkrameṇottārayiṣyāma iti /",
    "K10avsata_u:1430": " adhivāsayati bhagavān nāvikānāṃ tūṣṇībhāvena //",
    "K10avsata_u:1431": " atha nāvikā nadyā ajiravatyās tīram apagatapāṣāṇaśarkarakaṭhallaṃ vyavasthāpayāmāsur ucchritacchatradhvajapatākaṃ nānāpuṣpāvakīrṇaṃ gandhaghaṭikāvadhūpitam*",
    "K10avsata_u:1432": " praṇītam āhāraṃ kṛtavantaḥ /",
    "K10avsata_u:1433": " prabhūtaṃ ca puṣpasaṃgrahaṃ kṛtvā nausaṃkramaṃ puṣpamaṇḍapair alaṃkārayāmāsuḥ /",
    "K10avsata_u:1434": " bhagavataś ca dūtena kālam ārocayāmāsuḥ:",
    "K10avsata_u:1435": " samayo bhadanta sajjaṃ bhaktam*,",
    "K10avsata_u:1436": " yasyedānīṃ bhagavān kālaṃ manyata iti /",
    "K10avsata_u:1437": " atha bhagavān bhikṣugaṇaparivṛto bhikṣusaṃghapuraskṛto yena nāvikagrāmakas tenopasaṃkrāntaḥ /",
    "K10avsata_u:1438": " upasaṃkramya purastād bhikṣusaṃghasya prajñapta evāsane nyaṣīdat* /",
    "K10avsata_u:1439": " atha te nāvikāḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyena bhojanīyena svahastaṃ saṃtarpayati saṃpravārayati",
    "K10avsata_u:1440": " anekaparyāyeṇa śucinā praṇītena khādanīyena bhojanīyena svahastaṃ saṃtarpya saṃpravārya",
    "K10avsata_u:1441": " bhagavantaṃ bhuktavantaṃ viditvā dhautahastam apanītapātraṃ nīcatarāṇy āsanāni gṛhītvā",
    "K10avsata_u:1442": " bhagavataḥ purastān niṣaṇṇā dharmaśravaṇāya /",
    "K10avsata_u:1443": " atha bhagavāṃs teṣāṃ nāvikānām āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:1444": " yāṃ śrutvā anekair nāvikaiḥ srotaāpattiphalāni prāptāni,",
    "K10avsata_u:1445": " kaiścit sakṛdāgāmiphalāni kaiścid anāgāmiphalāni,",
    "K10avsata_u:1446": " kaiścit pravrajya sarvakleśaprahāṇād arhatvaṃ sākṣātkṛtam*,",
    "K10avsata_u:1447": " kaiścic chrāvakabodhau cittāny utpāditāni,",
    "K10avsata_u:1448": " kaiścit pratyekabodhau,",
    "K10avsata_u:1449": " kaiścid anuttarāyāṃ samyaksaṃbodhau /",
    "K10avsata_u:1450": " sarvā ca sā parṣad buddhanimnā dharmapravaṇā saṃghaprāgbhārā vyavasthitā /",
    "K10avsata_u:1451": " tatas tair nāvikair bhagavān mahatā satkāreṇa nausaṃkrameṇottāritaḥ sārdhaṃ bhikṣusaṃghena //",
    "K10avsata_u:1452": " -------------------- Vaidya, p. 31 --------------------",
    "K10avsata_u:1453": " bhikṣavo buddhapūjādarśanād āvarjitamanaso buddhaṃ bhagavantaṃ papracchuḥ:",
    "K10avsata_u:1454": " kutremāni bhagavataḥ kuśalamūlāni kṛtānīti /",
    "K10avsata_u:1455": " bhagavān āha:",
    "K10avsata_u:1456": " tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni,",
    "K10avsata_u:1457": " yena tathāgatasyaivaṃvidhā pūjā /",
    "K10avsata_u:1458": " icchatha bhikṣavaḥ śrotum?",
    "K10avsata_u:1459": " evaṃ bhadanta /",
    "K10avsata_u:1460": " tena hi bhikṣavaḥ śṛṇuta,",
    "K10avsata_u:1461": " sādhu ca suṣṭhu ca manasi kuruta, bhāṣiṣye //",
    "K10avsata_u:1462": " bhūtapūrvaṃ bhikṣavo 'tīte 'dhvani bhāgīratho nāma samyaksaṃbuddho loka udapādi tathāgato",
    "K10avsata_u:1463": " 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:1464": " śāstā devamanuṣyāṇāṃ buddho bhagavān* /",
    "K10avsata_u:1465": " sa dvāṣaṣṭyarhatsahasraparivṛto janapadacārikāṃ caran gaṅgātīram anuprāptaḥ /",
    "K10avsata_u:1466": " tasmin samaye 'nyataraḥ sārthavāho 'nekaśataparivāro nadyāṃ gaṅgāyāṃ sārtham uttārayati /",
    "K10avsata_u:1467": " tasmiṃś ca pradeśe mahattaskarabhayam* /",
    "K10avsata_u:1468": " atha dadarśa sārthavāho bhāgīrathaṃ samyaksaṃbuddhaṃ dvāṣaṣṭyarhatsahasraparivṛtam* /",
    "K10avsata_u:1469": " dṛṣṭvā ca punaḥ cittaṃ prasādayāmāsa /",
    "K10avsata_u:1470": " prasannacittaś ca bhagavantam āmantritavān:",
    "K10avsata_u:1471": " tatprathamataram eva bhagavantaṃ tārayiṣyāmīti /",
    "K10avsata_u:1472": " adhivāsayati bhāgīrathaḥ samyaksaṃbuddhaḥ sārthavāhasya tūṣṇībhāvena /",
    "K10avsata_u:1473": " tatas tena sārthavāhena bhāgīrathaḥ samyaksaṃbuddhaḥ dvāṣaṣṭyarhatsahasraparivṛto mahatyā vibhūtyā nausaṃkrameṇottāritaḥ /",
    "K10avsata_u:1474": " praṇītena cāhāreṇa saṃtarpyānuttarāyāṃ samyaksaṃbodhau praṇidhānaṃ kṛtam* //",
    "K10avsata_u:1475": " bhagavān āha:",
    "K10avsata_u:1476": " kiṃ manyadhve bhikṣavo yo 'sau tena kālena tena samayena sārthavāho babhūva, ahaṃ saḥ /",
    "K10avsata_u:1477": " mayā sa bhāgīrathaḥ,",
    "K10avsata_u:1478": " samyaksaṃbuddho dvāṣaṣṭyarhatsahasraparivṛto nausaṃkrameṇottāritaḥ,",
    "K10avsata_u:1479": " praṇītenāhāreṇa saṃtarpitaḥ,",
    "K10avsata_u:1480": " praṇidhānaṃ ca kṛtam* /",
    "K10avsata_u:1481": " tasya me karmaṇo vipākenānantasaṃsāre mahatsukham anubhūtam* /",
    "K10avsata_u:1482": " idānīm apy anuttarāṃ samyaksaṃbodhim abhisaṃbuddhasyaivavidhā pūjā /",
    "K10avsata_u:1483": " tasmāt tarhi bhikṣava evaṃ śikṣitavyam:",
    "K10avsata_u:1484": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:1485": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:1486": " ity evaṃ vo bhikṣavaḥ śikṣitavyam* //",
    "K10avsata_u:1487": " idam avocad bhagavān /",
    "K10avsata_u:1488": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:1489": " AVŚ_12 stambhaḥ / (ed. Speyer, vol. I)",
    "K10avsata_u:1490": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:1491": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:1492": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:1493": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:1494": " kauravyeṣu janapadacārikāṃ caran kauravyaṃ nagaram anuprāptaḥ /",
    "K10avsata_u:1495": " sa ca kauravyo janakāyo buddhavaineya udāracitaḥ pradānaruciś ca /",
    "K10avsata_u:1496": " tato bhagavata etad abhavat*:",
    "K10avsata_u:1497": " yanv ahaṃ śakraṃ devendraṃ marudgaṇaparivṛtam āhveyeyam,",
    "K10avsata_u:1498": " yaddarśanād eṣāṃ kuśalamūlavivṛddhiḥ",
    "K10avsata_u:1499": " -------------------- Vaidya, p. 32 --------------------",
    "K10avsata_u:1500": " syād iti / tato bhagavāṃl laukikaṃ cittam utpādayati:",
    "K10avsata_u:1501": " aho bata śakro devendro marudgaṇasahāyo gośīrṣacandanamayaṃ stambham ādāya gacched iti //",
    "K10avsata_u:1502": " sahacittotpādāc chakro devendro marudgaṇaparivṛto āgato yatra viśvakarmā catvāraś ca mahārājā anekadevanāgayakṣakumbhāṇḍaparivṛto gośīrṣacandanastambham ādāya /",
    "K10avsata_u:1503": " hāhākārakilakilāprakṣveḍoccair nādaṃ kurvāṇā bhagavato 'rthe gośīrṣacandanamayaṃ prāsādam abhisaṃskṛtavantaḥ /",
    "K10avsata_u:1504": " tatas tasmin prāsāde śakreṇa devendreṇa bhagavān saśrāvakasaṃgho divyenāhāreṇa divyena śayanāsanena divyair gandhamālyapuṣpaiḥ satkṛto gurukṛto mānitaḥ pūjitaḥ //",
    "K10avsata_u:1505": " atha kauravyo janakāyas tāṃ divyāṃ vibhūṣikāṃ dṛṣṭvā paraṃ vismayam āpanna imāṃ cintām āpede:",
    "K10avsata_u:1506": " nūnaṃ buddho bhagavāṃl loke 'gryaḥ /",
    "K10avsata_u:1507": " yat tu nāma sendrair devaiḥ pūjyata iti āvarjitamanā bhagavantam upasaṃkrāntaḥ /",
    "K10avsata_u:1508": " bhagavataḥ pādābhivandanaṃ kṛtvaikānte nyaṣīdat* /",
    "K10avsata_u:1509": " ekāntaniṣaṇṇaḥ kauravyo janakāyas tasmin prāsāde 'tyarthaṃ prasādam utpādayati //",
    "K10avsata_u:1510": " tena bhagavāṃs tat prāsādam antardhāpya anityatāpratisaṃyuktāṃ tādṛśīṃ dharmadeśanāṃ kṛtavān*,",
    "K10avsata_u:1511": " yāṃ śrutvā anekaiḥ kauravyanivāsibhir manuṣyaiḥ srotaāpattiphalāny anuprāptāni,",
    "K10avsata_u:1512": " kaiścit sakṛdāgāmiphalāni kaiścid anāgāmiphalāni,",
    "K10avsata_u:1513": " kaiścit pravrajya sarvakleśaprahāṇād arhatvaṃ sākṣātkṛtam*,",
    "K10avsata_u:1514": " kaiścic chrāvakabodhau cittāny utpāditāni,",
    "K10avsata_u:1515": " kaiścit pratyekāyāṃ bodhau,",
    "K10avsata_u:1516": " kaiścid anuttarāyāṃ samyaksaṃbodhau /",
    "K10avsata_u:1517": " sarvā ca sā parṣad buddhanimnā dharmapravaṇā saṃghaprāgbhārā vyavasthitā /",
    "K10avsata_u:1518": " tatas te bhikṣavo bhagavato divyapūjādarśanād āvarjitamanaso buddhaṃ bhagavantaṃ papracchuḥ:",
    "K10avsata_u:1519": " kutremāni bhagavatā kuśalamūlāni kṛtānīti /",
    "K10avsata_u:1520": " bhagavān āha:",
    "K10avsata_u:1521": " tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni,",
    "K10avsata_u:1522": " yena tathāgatasyaivaṃvidhā pūjā /",
    "K10avsata_u:1523": " icchatha bhikṣavaḥ śrotum?",
    "K10avsata_u:1524": " evaṃ bhadanta /",
    "K10avsata_u:1525": " tena hi bhikṣavaḥ śṛṇuta,",
    "K10avsata_u:1526": " sādhu ca suṣṭhu ca manasi kuruta, bhāṣiṣye //",
    "K10avsata_u:1527": " bhūtapūrvaṃ bhikṣavo 'tīte 'dhvani brahmā nāma samyaksaṃbuddho loka udapādi tathāgato",
    "K10avsata_u:1528": " 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:1529": " śāstā devamanuṣyāṇāṃ buddho bhagavān* /",
    "K10avsata_u:1530": " atha brahmā samyaksaṃbuddho dvāṣaṣṭyarhatsahasraparivṛto janapadacārikāṃ carann anyatamāṃ rājadhānīm anuprāptaḥ /",
    "K10avsata_u:1531": " aśrauṣīd rājā kṣatriyo mūrdhābhiṣiktaḥ:",
    "K10avsata_u:1532": " brahmā samyaksaṃbuddho dvāṣaṣṭyarhatsahasraparivṛto janapadacārikāṃ carann asmākaṃ vijitam anuprāpta iti /",
    "K10avsata_u:1533": " śrutvā ca punar mahatyā rājarddhyā mahatā rājānubhāvena yena bhagavān brahmā samyaksaṃbuddhas tenopasaṃkrāntaḥ /",
    "K10avsata_u:1534": " upasaṃkramya brahmaṇaḥ samyaksaṃbuddhasya pādau śirasā vanditvaikānte nyaṣīdat* /",
    "K10avsata_u:1535": " ekāntaniṣaṇṇaṃ rājānaṃ kṣatriyaṃ mūrdhābhiṣiktaṃ bhagavān bodhikarakair dharmaiḥ samādāpayati /",
    "K10avsata_u:1536": " atha sa labdhaprasāda utthāyāsanād ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamya bhagavantam idam avocat*:",
    "K10avsata_u:1537": " adhivāsayatu",
    "K10avsata_u:1538": " -------------------- Vaidya, p. 33 --------------------",
    "K10avsata_u:1539": " me bhagavān asyāṃ rājadhānyāṃ traimāsyavāsāya /",
    "K10avsata_u:1540": " ahaṃ bhagavantaṃ saśrāvakasaṃgham upasthāsyāmi cīvarapiṇḍapātaśayanāsanaglānapratyayabhaiṣajyapariṣkārair iti /",
    "K10avsata_u:1541": " adhivāsayati brahmā samyaksaṃbuddho rājñas tūṣṇībhāvena /",
    "K10avsata_u:1542": " atha sa rājā mūrdhābhiṣikto bhagavato 'rthe gośīrṣacandanamayaṃ prāsādaṃ kārayāmāsa /",
    "K10avsata_u:1543": " sa taṃ vicitrair vastrālaṃkārair alaṃkṛtaṃ nānāpuṣpāvakīrṇaṃ gandhaghaṭikādhūpitaṃ",
    "K10avsata_u:1544": " bhagavataḥ saśrāvakasaṃghasya niryātya traimāsyaṃ praṇītenāhāreṇa saṃtarpya vividhair",
    "K10avsata_u:1545": " vastraviśeṣair ācchādyānuttarāyāṃ samyaksaṃbodhau praṇidhiṃ cakāra //",
    "K10avsata_u:1546": " bhagavān āha:",
    "K10avsata_u:1547": " kiṃ manyadhve bhikṣavo yo 'sau tena kālena tena samayena rājā kṣatriyo mūrdhābhiṣikto babhūva, ahaṃ saḥ /",
    "K10avsata_u:1548": " yan mayā brahmaṇaḥ samyaksaṃbuddhasyaivaṃvidhā pūjā kṛtā,",
    "K10avsata_u:1549": " tasya me karmaṇo vipākenānantasaṃsāre mahatsukham anubhūtam* /",
    "K10avsata_u:1550": " idānīm apy anuttarāṃ samyaksaṃbodhim abhisaṃbuddhasyaivavidhā pūjā /",
    "K10avsata_u:1551": " tasmāt tarhi bhikṣava evaṃ śikṣitavyam:",
    "K10avsata_u:1552": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:1553": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:1554": " ity evaṃ vo bhikṣavaḥ śikṣitavyam* //",
    "K10avsata_u:1555": " idam avocad bhagavān /",
    "K10avsata_u:1556": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:1557": " AVŚ_13 snātram* / (ed. Speyer, vol. I)",
    "K10avsata_u:1558": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:1559": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:1560": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:1561": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:1562": " śrāvastyāṃ viharati jetavane 'nāthapiṇḍadasyārāme /",
    "K10avsata_u:1563": " tena khalu samayena śrāvastyāṃ pañcamātrāṇi vaṇikśatāni kāntāramārgapratipannāni /",
    "K10avsata_u:1564": " te mārgāt paribhraṣṭā vālukāsthalam anuprāptāḥ /",
    "K10avsata_u:1565": " te dharmaśramaparipīḍitāḥ kṣīṇapathyādanāś ca madhyāhnasamaye tīkṣṇakararaśmisaṃtāpitā",
    "K10avsata_u:1566": " jaloddhṛtā iva matsyāḥ pṛthivyām āvartante duḥkhāṃ tīvrāṃ kharāṃ kaṭukām amanāpāṃ",
    "K10avsata_u:1567": " vedanāṃ vedayamānāḥ /",
    "K10avsata_u:1568": " tāni devatāsahasrāṇy āyācante:",
    "K10avsata_u:1569": " tadyathā śivavaruṇakuberavāsavādīni /",
    "K10avsata_u:1570": " na cainān kaścit paritrātuṃ samarthaḥ //",
    "K10avsata_u:1571": " tatra cānyatara upāsako buddhaśāsanābhijñaḥ /",
    "K10avsata_u:1572": " sa tān vaṇija āha:",
    "K10avsata_u:1573": " bhavanto buddhaṃ śaraṇaṃ gacchantv iti /",
    "K10avsata_u:1574": " tata ekaraveṇa sarva eva buddhaṃ śaraṇaṃ gatāḥ //",
    "K10avsata_u:1575": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:1576": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
    "K10avsata_u:1577": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:1578": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:1579": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:1580": " -------------------- Vaidya, p. 34 --------------------",
    "K10avsata_u:1581": " navānupūrva{vihāra}samāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trī rātres trir divasasya ( ca)",
    "K10avsata_u:1582": " buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:1583": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:1584": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:1585": " kasya kāmapaṅkanimagnasya hastoddhāram anupradadyām*,",
    "K10avsata_u:1586": " kam āryadhanavirahitam āryadhanaiśvaryādhipatye pratiṣṭhāpayeyam*,",
    "K10avsata_u:1587": " (kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:1588": " ) kasyānavaropitāni kuśalamulāny avaropayeyam*,",
    "K10avsata_u:1589": " kasyāvaropitāni paripācayeyam*,",
    "K10avsata_u:1590": " kasya paripakvāni vimocayeyam* / āha ca:",
    "K10avsata_u:1591": " apy evātikramed velāṃ sāgaro makarālayaḥ /",
    "K10avsata_u:1592": " na tu vaineyavatsānāṃ buddho velām atikramet // AVŚ_13.1 //",
    "K10avsata_u:1593": " yāvat paśyati bhagavān saṃbahulān vaṇijo vyasanasaṃkaṭasaṃbādhaprāptān* /",
    "K10avsata_u:1594": " tataś cakṣuḥsaṃpreṣaṇamātreṇa jetavane 'ntarhito bhikṣugaṇaparivṛtas taṃ pradeśam anuprāptaḥ /",
    "K10avsata_u:1595": " dadṛśus te vaṇijo bhagavataṃ sabhikṣusaṃgham* /",
    "K10avsata_u:1596": " dṛṣṭvā ca uccair nādaṃ muktavantaḥ /",
    "K10avsata_u:1597": " tato bhagavatā laukikaṃ cittam utpāditam*:",
    "K10avsata_u:1598": " aho bata śakro devendro māhendraṃ varṣam utsṛjatu,",
    "K10avsata_u:1599": " śītalāś ca vāyavo vāntv iti /",
    "K10avsata_u:1600": " sahacittotpādād bhagavataḥ śakreṇa māhendraṃ varṣam utsṛṣṭam*,",
    "K10avsata_u:1601": " śītalāś ca vāyavaḥ preṣitāḥ,",
    "K10avsata_u:1602": " yatas teṣāṃ vaṇijāṃ tṛṣā vigatā,",
    "K10avsata_u:1603": " dāhaś ca praśāntaḥ /",
    "K10avsata_u:1604": " tatas tair vaṇigbhiḥ saṃjñā pratilabdhā /",
    "K10avsata_u:1605": " bhagavatā caiṣāṃ mārga ākhyāto yena śrāvastīm anuprāptāḥ //",
    "K10avsata_u:1606": " te mārgaśramaṃ prativinodya tato bhagavatsakāśam upasaṃkrāntāḥ /",
    "K10avsata_u:1607": " teṣāṃ bhagavatā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:1608": " yāṃ śrutvā kaiścit srotaāpattiphalam adhigatam*,",
    "K10avsata_u:1609": " kaiścit sakṛdāgāmiphalam*,",
    "K10avsata_u:1610": " kaiścid anāgāmiphalam*,",
    "K10avsata_u:1611": " kaiścit pravrajya sarvakleśaprahāṇād arhatvaṃ sākṣātkṛtam*,",
    "K10avsata_u:1612": " kaiścic chrāvakabodhau cittāny utpāditāni,",
    "K10avsata_u:1613": " kaiścit pratyekāyāṃ bodhau,",
    "K10avsata_u:1614": " kaiścid anuttarāyāṃ samyaksaṃbodhau /",
    "K10avsata_u:1615": " yadbhūyasā ca sā parṣad buddhanimnā dharmapravaṇā saṃghaprāgbhārā vyavasthitā //",
    "K10avsata_u:1616": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:1617": " āścaryaṃ bhagavān*,",
    "K10avsata_u:1618": " yāvad ime vaṇijo bhagavatā kāntāramārgāt paritrātāḥ /",
    "K10avsata_u:1619": " sahacittotpādāc ca māhendravarṣaṃ vṛṣṭam* /",
    "K10avsata_u:1620": " śītalāś ca vāyavaḥ pravātā iti /",
    "K10avsata_u:1621": " bhagavān āha:",
    "K10avsata_u:1622": " tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:1623": " mayaitāni karmāṇi kṛtāny upacitāni /",
    "K10avsata_u:1624": " ko 'nyaḥ pratyanubhaviṣyati?",
    "K10avsata_u:1625": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:1626": " nābdhātau,",
    "K10avsata_u:1627": " na tejodhātau,",
    "K10avsata_u:1628": " na vāyudhātau,",
    "K10avsata_u:1629": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "K10avsata_u:1630": " na praṇaśyanti karmāṇy api kalpaśatair api /",
    "K10avsata_u:1631": " sāmagrīṃ prāpya kālaṃ ca phalanti khalu dehinām* // AVŚ_13.1 //",
    "K10avsata_u:1632": " bhūtapūrvaṃ bhikṣavo 'tīte 'dhvani candano nāma samyaksaṃbuddho loka udapādi tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā",
    "K10avsata_u:1633": " -------------------- Vaidya, p. 35 --------------------",
    "K10avsata_u:1634": " devamanuṣyāṇāṃ buddho bhagavān* /",
    "K10avsata_u:1635": " atha candanaḥ samyaksaṃbuddho janapadacārikāṃ carann anyatamāṃ rājadhānīm anuprāptaḥ /",
    "K10avsata_u:1636": " atha rājā kṣatriyo mūrdhābhiṣikto yena candanaḥ samyaksaṃbuddas tenopasaṃkrāntaḥ /",
    "K10avsata_u:1637": " upasaṃkramya candanasya samyaksaṃbuddhasya pādau śirasā vanditvaikānte nyaṣīdat* /",
    "K10avsata_u:1638": " ekānte niṣaṇṇaṃ rājānaṃ kṣatriyaṃ mūrdhābhiṣiktaṃ candanaṃ samyaksaṃbuddo bodhikarakair dharmaiḥ samādāpayati /",
    "K10avsata_u:1639": " atha rājā kṣatriyo mūrdhābhiṣikto utthāyāsanād ekāṃsam uttarāsaṅgaṃ kṛtvā dakṣiṇaṃ",
    "K10avsata_u:1640": " jānumaṇḍalaṃ pṛthivyāṃ pratiṣṭhāpya yena candanaḥ samyaksaṃbuddas tenāñjaliṃ praṇamya",
    "K10avsata_u:1641": " candanaṃ samyaksaṃbuddham idam avocat*:",
    "K10avsata_u:1642": " adhivāsayatu me bhagavān asyāṃ rājadhānyāṃ traimāsyavāsāya sārdhaṃ bhikṣusaṃgheneti /",
    "K10avsata_u:1643": " adhivāsayati candanaḥ samyaksaṃbuddho rājñas tūṣṇībhāvena /",
    "K10avsata_u:1644": " tatra ca samayena mahatī anāvṛṣṭiḥ prādurbhūtā,",
    "K10avsata_u:1645": " yayā nadyudapānāny alpasalilāni saṃvṛttāni,",
    "K10avsata_u:1646": " puṣpaphalaviyuktāś ca pādapāḥ //",
    "K10avsata_u:1647": " tato rājā candanaṃ samyaksaṃbuddham adhyeṣituṃ pravṛttaḥ /",
    "K10avsata_u:1648": " bhagavann asmin nagaramadhye puṣkariṇīṃ gandhodakaparipūrṇāṃ karayiṣyāmi,",
    "K10avsata_u:1649": " yatra bhagavān saśrāvakasaṃghaḥ snāsyati /",
    "K10avsata_u:1650": " apy eva nāma bhagavataḥ snānād asmin me vijite devo varṣed iti /",
    "K10avsata_u:1651": " adhivāsayati bhagavāṃś candanaḥ samyaksaṃbuddho rajñas tuṣṇībhāvena /",
    "K10avsata_u:1652": " tato rajñā kṣatriyeṇa mūrdhābhiṣiktenāmātyebhya ājñā dattā:",
    "K10avsata_u:1653": " gandhodakaṃ sajjīkurvantu bhavantaḥ,",
    "K10avsata_u:1654": " ratnamayāṃś ca kumbhān*,",
    "K10avsata_u:1655": " yena vayaṃ bhagavantaṃ saśrāvakasaṃghaṃ snāpayiṣyāma iti /",
    "K10avsata_u:1656": " tato rājñā āmātyagaṇaparivṛtena tan nagaram apagatapāṣāṇaśarkarakaṭhallaṃ vyavasthāpitum ucchritadhvajapatākaṃ nānāpuṣpāvakīrṇaṃ gandhodakapariṣiktaṃ vicitradhūpadhūpitam* /",
    "K10avsata_u:1657": " puṣkariṇī cāsya kāritā /",
    "K10avsata_u:1658": " tato bhagavāṃś candanaḥ samyaksaṃbuddaḥ sarvānugrahārtham ekacīvarakaḥ puṣkariṇyāṃ sthitaḥ /",
    "K10avsata_u:1659": " tato rājñāmātyagaṇaparivṛtena candanaḥ samyaksaṃbuddhaḥ saśrāvakasaṃgho nānāgandhaparibhāvitenodakena snāpitaḥ /",
    "K10avsata_u:1660": " sahasnānād eva candanasya samyaksaṃbuddhasya śakreṇa devendreṇa tathāvidhaṃ māhendraṃ varṣam utsṛṣṭaṃ yena sarvasasyāni niṣpannāni /",
    "K10avsata_u:1661": " taddhaitukaṃ ca mahājanakāyena buddhe bhagavati śraddhā pratilabdhā /",
    "K10avsata_u:1662": " aneke ca gandhastūpāḥ pratiṣṭhāpitāḥ /",
    "K10avsata_u:1663": " ye ca tatra candanaṃ samyaksaṃbuddhaṃ śaraṇaṃ gatāḥ,",
    "K10avsata_u:1664": " sarve te parinirvṛtāḥ /",
    "K10avsata_u:1665": " aham ekas teṣām avaśiṣṭaḥ /",
    "K10avsata_u:1666": " tasmāt tarhi bhikṣava evaṃ śikṣitavyam:",
    "K10avsata_u:1667": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:1668": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:1669": " ity evaṃ vo bhikṣavaḥ śikṣitavyam* //",
    "K10avsata_u:1670": " idam avocad bhagavān /",
    "K10avsata_u:1671": " āttamanasas te ca bhikṣavo bhagavato bhāṣitam abhyanandan* // *******************************************************",
    "K10avsata_u:1672": " AVŚ_14 ītiḥ / (ed. Speyer, vol. I)",
    "K10avsata_u:1673": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:1674": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:1675": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:1676": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:1677": " rājagṛham upaniśritya viharati veṇuvane kalandakanivāpe /",
    "K10avsata_u:1678": " -------------------- Vaidya, p. 36 --------------------",
    "K10avsata_u:1679": " tasmiṃś ca nāḍakanthāyāṃ mahājanamarako babhūva /",
    "K10avsata_u:1680": " tato janakāyo rogaiḥ pīḍitaḥ tāni tāni devatāsahasrāṇy āyācate śivavaruṇakuberavāsavādīni /",
    "K10avsata_u:1681": " na cāsya sā ītir upaśamaṃ gacchati /",
    "K10avsata_u:1682": " athānyatama upāsako nāḍakanthāyāṃ prativasati /",
    "K10avsata_u:1683": " sa nāḍakantheyān brāhmaṇagṛhapatīn idam avocat:",
    "K10avsata_u:1684": " eta yūyaṃ buddhaṃ śarāṇaṃ gacchata,",
    "K10avsata_u:1685": " taṃ ca bhagavantam āyācadhvam ihāgamanāya /",
    "K10avsata_u:1686": " apy eva bhagavatā svalpakṛcchreṇāsyā īter vyupaśamaḥ syād iti /",
    "K10avsata_u:1687": " atha nāḍakantheyā brāhmaṇagṛhapatayo bhagavantam āyācituṃ pravṛttāḥ:",
    "K10avsata_u:1688": " āgacchatu bhagavān asmād vyasanasaṃkaṭān mocanāyeti //",
    "K10avsata_u:1689": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:1690": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
    "K10avsata_u:1691": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:1692": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:1693": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:1694": " navānupūrva{vihāra}samāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
    "K10avsata_u:1695": " trī rātres trir divasasya ( ca)",
    "K10avsata_u:1696": " buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:1697": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:1698": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:1699": " kasya kāmapaṅkanimagnasya hastoddhāram anupradadyām*,",
    "K10avsata_u:1700": " kam āryadhanavirahitam āryadhanaiśvaryādhipatye pratiṣṭhāpayeyam*,",
    "K10avsata_u:1701": " (kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:1702": " ) kasyānavaropitāni kuśalamulāny avaropayeyam*,",
    "K10avsata_u:1703": " kasyāvaropitāni paripācayeyam*,",
    "K10avsata_u:1704": " kasya paripakvāni vimocayeyam* / āha ca:",
    "K10avsata_u:1705": " apy evātikramed velāṃ sāgaro makarālayaḥ /",
    "K10avsata_u:1706": " na tu vaineyavatsānāṃ buddho velām atikramet // AVŚ_14.1 //",
    "K10avsata_u:1707": " atha bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto nāḍakanthām anuprāptaḥ /",
    "K10avsata_u:1708": " tato bhagavatā tan nagaraṃ sarvaṃ hṛdimaitryā sphuṭam*,",
    "K10avsata_u:1709": " yato marakāḥ prakrāntāḥ,",
    "K10avsata_u:1710": " ītiś ca vyupaśāntā /",
    "K10avsata_u:1711": " tatas teṣāṃ brāhmaṇagṛhapatīnāṃ buddhadarśanān mahāprasāda utpannaḥ,",
    "K10avsata_u:1712": " prasādajātaiś ca bhagavān saśrāvakasaṃghaḥ cīvarapiṇḍapātaśayanāsanaglānapratyayabhaiṣajyapariṣkāraiḥ saṃpravāritaḥ /",
    "K10avsata_u:1713": " tatas tebhyo bhagavatā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:1714": " yāṃ śrutvā anekair brāhmaṇagṛhapatibhiḥ srotaāpattiphalam anuprāptam*,",
    "K10avsata_u:1715": " aparaiḥ sakṛdāgāmiphalam,",
    "K10avsata_u:1716": " aparaiḥ anāgāmiphalam*,",
    "K10avsata_u:1717": " aparaiḥ pravrajya sarvakleśaprahāṇād arhatvaṃ sākṣātkṛtam* /",
    "K10avsata_u:1718": " sarvaṃ ca tan nagaraṃ buddhanimnaṃ dharmapravaṇaṃ saṃghaprāgbhāraṃ saṃvṛttam* //",
    "K10avsata_u:1719": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:1720": " āścaryaṃ bhadanta yāvad ime satvā bhagavataḥ prasādād vyasanagatāḥ santo vyasanāt parimuktā iti /",
    "K10avsata_u:1721": " bhagavān āha:",
    "K10avsata_u:1722": " tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:1723": " mayaitāni karmāṇi kṛtāny upacitāni /",
    "K10avsata_u:1724": " -------------------- Vaidya, p. 37 --------------------",
    "K10avsata_u:1725": " ko 'nyaḥ pratyanubhaviṣyati?",
    "K10avsata_u:1726": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:1727": " nābdhātau,",
    "K10avsata_u:1728": " na tejodhātau,",
    "K10avsata_u:1729": " na vāyudhātau,",
    "K10avsata_u:1730": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "K10avsata_u:1731": " na praṇaśyanti karmāṇi kalpakoṭiśatair api /",
    "K10avsata_u:1732": " *{sonst: karmāṇy api kalpaśatair api /}*",
    "K10avsata_u:1733": " sāmagrīṃ prāpya kālaṃ ca phalanti khalu dehinām* // AVŚ_14.1 //",
    "K10avsata_u:1734": " bhūtapūrvaṃ bhikṣavo 'tīte 'dhvani candro nāma samyaksaṃbuddho loka udapādi tathāgato",
    "K10avsata_u:1735": " 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:1736": " śāstā devamanuṣyāṇāṃ buddho bhagavān* /",
    "K10avsata_u:1737": " atha candraḥ samyaksaṃbuddho janapadacārikāṃ carann anyatamāṃ rājadhānīm anuprāptaḥ /",
    "K10avsata_u:1738": " aśrauṣīd rājā kṣatriyo mūrdhābhiṣiktaḥ:",
    "K10avsata_u:1739": " candraḥ samyaksaṃbuddho 'smākaṃ vijitam anuprāpta iti /",
    "K10avsata_u:1740": " śrutvā ca punar mahatyā rājarddhyā mahatā rājānubhāvena samanvāgato yena candraḥ samyaksaṃbuddhas tenopasaṃkrāntaḥ /",
    "K10avsata_u:1741": " upasaṃkramya candrasya samyaksaṃbuddhasya pādau śirasā vanditvaikānte nyaṣīdat* /",
    "K10avsata_u:1742": " ekāntaniṣaṇṇaṃ rājānaṃ kṣatriyaṃ mūrdhābhiṣiktaṃ candraḥ samyaksaṃbuddho bodhikarakair dharmaiḥ samādāpayati /",
    "K10avsata_u:1743": " atha rājā kṣatriyo mūrdhābhiṣikto labdhaprasāda utthāyāsanād ekāṃsam uttarāsaṅgaṃ",
    "K10avsata_u:1744": " kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena candraḥ samyaksaṃbuddhas",
    "K10avsata_u:1745": " tenāñjaliṃ praṇamya candraṃ samyaksaṃbuddham idam avocat*:",
    "K10avsata_u:1746": " adhivāsayatu me bhagavān iha vāsaṃ traimāsyaṃ sārdhaṃ bhikṣusaṃghena /",
    "K10avsata_u:1747": " ahaṃ bhagavantaṃ upasthāsyāmi cīvarapiṇḍapātaśayanāsanaglānapratyayabhaiṣajyapariṣkārair iti /",
    "K10avsata_u:1748": " adhivāsayati candraḥ samyaksaṃbuddho rājñas tūṣṇībhāvena /",
    "K10avsata_u:1749": " tasya ca rājño nagare tena samayena mahājanamarako babhūva,",
    "K10avsata_u:1750": " ītiś ca,",
    "K10avsata_u:1751": " yena sa mahājanakāyo 'tīva saṃtarpyate /",
    "K10avsata_u:1752": " tato rājñā vyādhipraśamanārthaṃ candraḥ samyaksaṃbuddho 'dhīṣṭaḥ /",
    "K10avsata_u:1753": " sādhu bhagavan kriyatām asyā īter upaśamopāya iti /",
    "K10avsata_u:1754": " tato bhagavāṃś candraḥ samyaksaṃbuddho rājānam uvāca:",
    "K10avsata_u:1755": " gaccha mahārāja imāṃ saṃghāṭīṃ dhvajāgre baddhā mahatā satkāreṇa sve vijite paryāṭaya,",
    "K10avsata_u:1756": " asya ca mahāntam utsavaṃ kuru /",
    "K10avsata_u:1757": " sarvaṃ ca mahājanakāyaṃ buddhānusmṛtau samādāpayeti /",
    "K10avsata_u:1758": " te svastir bhaviṣyatīti /",
    "K10avsata_u:1759": " tato rājñā yathānuśiṣṭaṃ sarvaṃ tathaiva ca kṛtam* /",
    "K10avsata_u:1760": " taddhetutatpratyayaṃ ca sarvā ītayaḥ praśāntāḥ /",
    "K10avsata_u:1761": " tataḥ sa janakāyo labdhaprasādo rājāmātyapaurāś ca buddhaṃ śaraṇaṃ gatāḥ,",
    "K10avsata_u:1762": " dharmaṃ saṃghaṃ ca śaraṇaṃ gatāḥ //",
    "K10avsata_u:1763": " bhagavān āha:",
    "K10avsata_u:1764": " kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
    "K10avsata_u:1765": " mayāsau candrasya samyaksaṃbuddhasya mahatī pūjā kṛtā /",
    "K10avsata_u:1766": " tasya me karmaṇo vipākena devamanuṣyasaṃprāpakaṃ saṃsāre mahatsukham anubhūtam* /",
    "K10avsata_u:1767": " idānīm api taddhaituky eva vibhūtiḥ,",
    "K10avsata_u:1768": " yena yac cintayāmi yat prārthaye tat tathaiva sarvaṃ samṛdhyati /",
    "K10avsata_u:1769": " tasmāt tarhi bhikṣava evaṃ śikṣitavyam:",
    "K10avsata_u:1770": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:1771": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:1772": " ity evaṃ vo bhikṣavaḥ śikṣitavyam* //",
    "K10avsata_u:1773": " idam avocad bhagavān /",
    "K10avsata_u:1774": " āttamanasas te ca bhikṣavo bhagavato bhāṣitam abhyanandan* //",
    "K10avsata_u:1775": " -------------------- Vaidya, p. 38 -------------------- *******************************************************",
    "K10avsata_u:1776": " AVŚ_15 prātihāryam* /",
    "K10avsata_u:1777": " (ed. Speyer, vol. I)",
    "K10avsata_u:1778": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:1779": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:1780": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:1781": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:1782": " rājagṛham upaniśritya viharati sma veṇuvane kalandakanivāpe /",
    "K10avsata_u:1783": " yadā rājñā ajātaśatruṇā devadattavigrāhitena pitā dhārmiko dharmarājo jīvitād vyaparopitaḥ,",
    "K10avsata_u:1784": " svayam eva ca rājye pratiṣṭhitaḥ,",
    "K10avsata_u:1785": " tadā ye aśrāddhās te balavanto jātāḥ,",
    "K10avsata_u:1786": " śrāddhās tu durbalāḥ saṃvṛttāḥ /",
    "K10avsata_u:1787": " yāvad anyatamo vṛddhāmātyo 'śrāddho bhagavacchāsanavidveṣī,",
    "K10avsata_u:1788": " sa brāhmaṇebhyo yajñam ārabdho yaṣṭum* /",
    "K10avsata_u:1789": " tatrānekāni brāhmaṇaśatasahasrāṇi saṃnipatitāni /",
    "K10avsata_u:1790": " taiḥ kriyākāraḥ kṛtaḥ:",
    "K10avsata_u:1791": " na kenacic chramaṇagautamaṃ darśanāyopasaṃkramitavyam* /",
    "K10avsata_u:1792": " atha te brāhmaṇāḥ kṛtāvayaḥ samagrāḥ saṃmodamānā vīthīmadhye vedoktena vidhinā śakram āyācituṃ pravṛttāḥ:",
    "K10avsata_u:1793": " ehy ehi ahalyājāra //",
    "K10avsata_u:1794": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:1795": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
    "K10avsata_u:1796": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:1797": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:1798": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:1799": " navānupūrva{vihāra}samāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
    "K10avsata_u:1800": " trī rātres trir divasasya ( ca)",
    "K10avsata_u:1801": " buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:1802": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:1803": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:1804": " kasya kāmapaṅkanimagnasya hastoddhāram anupradadyām*,",
    "K10avsata_u:1805": " kam āryadhanavirahitam āryadhanaiśvaryādhipatye pratiṣṭhāpayeyam*,",
    "K10avsata_u:1806": " (kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:1807": " ) kasyānavaropitāni kuśalamulāny avaropayeyam*,",
    "K10avsata_u:1808": " kasyāvaropitāni paripācayeyam*,",
    "K10avsata_u:1809": " kasya paripakvāni vimocayeyam* / āha ca:",
    "K10avsata_u:1810": " apy evātikramed velāṃ sāgaro makarālayaḥ /",
    "K10avsata_u:1811": " na tu vaineyavatsānāṃ buddho velām atikramet // AVŚ_15.1 //",
    "K10avsata_u:1812": " paśyati bhagavān:",
    "K10avsata_u:1813": " ime brāhmaṇāḥ pūrvāvaropitakuśalamūlā gṛhītamokṣamārgāḥ svahitaiṣiṇo 'bhimukhā nirvāṇe bahirmukhāḥ saṃsārād akalyāṇamitrasaṃsārgād idānīṃ macchāsanaṃ",
    "K10avsata_u:1814": " yanv aham eṣāṃ vinayahetor autsukyam āpadyeyeti /",
    "K10avsata_u:1815": " atha bhagavāñ chakraveṣam abhinirmāya taṃ yajñavāṭaṃ divyenāvabhāsenāvabhāsya avataritum ārabdhaḥ /",
    "K10avsata_u:1816": " tatas te brāhaṇā hṛṣṭatuṣṭapramuditā udagraprītisaumanasyajātā",
    "K10avsata_u:1817": " -------------------- Vaidya, p. 39 --------------------",
    "K10avsata_u:1818": " ekasamūhenoktavantaḥ:",
    "K10avsata_u:1819": " ehy ehi bhagavan,",
    "K10avsata_u:1820": " svāgataṃ bhagavata iti /",
    "K10avsata_u:1821": " tato bhagavān śakraveṣadhārī prajñapta evāsane niṣaṇṇaḥ /",
    "K10avsata_u:1822": " eṣa śabdo rājagṛhe samantato visṛtaḥ:",
    "K10avsata_u:1823": " yajñe śakro devendro 'vatīrṇa iti /",
    "K10avsata_u:1824": " yaṃ śutvānekāni prāṇiśatasahasrāṇi saṃnipatitāni /",
    "K10avsata_u:1825": " tato bhagavān āvarjitā brāhmaṇā iti viditvā śakraveṣam antardhāpya buddhaveṣeṇaiva sthitvā tādṛśīṃ caturāryasatyasaṃprativedhikīṃ dharmadeśanāṃ",
    "K10avsata_u:1826": " yāṃ śrutvā ṣaṣṭyā brāhmaṇasahasrair viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam*,",
    "K10avsata_u:1827": " anekaiś ca prāṇiśatasahasrair bhagavati śraddhā pratilabdhā //",
    "K10avsata_u:1828": " tato bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:1829": " āścaryaṃ bhadanta yāvad ebhir brāhmaṇair bhagavantam āgatya satyadarśanaṃ kṛtam*,",
    "K10avsata_u:1830": " anekaiś ca prāṇiśatasahasrair mahān prasādo 'dhigata iti /",
    "K10avsata_u:1831": " bhagavān āha:",
    "K10avsata_u:1832": " tathāgatenaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:1833": " mayaitāni karmāṇi kṛtāny upacitāni /",
    "K10avsata_u:1834": " ko 'nyaḥ pratyanubhaviṣyati?",
    "K10avsata_u:1835": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:1836": " nābdhātau,",
    "K10avsata_u:1837": " na tejodhātau,",
    "K10avsata_u:1838": " na vāyudhātau,",
    "K10avsata_u:1839": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "K10avsata_u:1840": " na praṇaśyanti karmāṇi kalpakoṭiśatair api /",
    "K10avsata_u:1841": " *{auch: karmāṇy api kalpaśatair api /}*",
    "K10avsata_u:1842": " sāmagrīṃ prāpya kālaṃ ca phalanti khalu dehinām* // AVŚ_15.1 //",
    "K10avsata_u:1843": " bhūtapūrvaṃ bhikṣavo 'tīte 'dhvani indradamano nāma samyaksaṃbuddho loka udapādi",
    "K10avsata_u:1844": " tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:1845": " śāstā devamanuṣyāṇāṃ buddho bhagavān* /",
    "K10avsata_u:1846": " sa janapadacārikāṃ carann anyatamāṃ rājadhānīm anuprāptaḥ /",
    "K10avsata_u:1847": " sā rājadhānī tīrthikāvaṣṭabdhā /",
    "K10avsata_u:1848": " aśrauṣīd anyatamo rājā kṣatriyo mūrdhābhiṣiktaḥ:",
    "K10avsata_u:1849": " indradamanaḥ samyaksaṃbuddho 'smākaṃ vijitam anuprāpta iti /",
    "K10avsata_u:1850": " śrutvā ca punar mahatyā rājarddhyā mahatā rājānubhāvena samanvāgato yenendradamanaḥ samyaksaṃbuddhas tenopasaṃkrāntaḥ /",
    "K10avsata_u:1851": " upasaṃkramya bhagavata indradamanasya samyaksaṃbuddhasya pādau śirasā vanditvaikānte niṣaṇṇaḥ /",
    "K10avsata_u:1852": " ekānte niṣaṇṇaṃ rājānaṃ kṣatriyaṃ mūrdhābhiṣiktam indradamanaḥ samyaksaṃbuddho bodhikarakair (Speyer:",
    "K10avsata_u:1853": " bodhisatvakarakair)",
    "K10avsata_u:1854": " dharmaiḥ samādāpayati /",
    "K10avsata_u:1855": " atha sa rājā labdhaprasāda utthāyāsanād ekāṃsam uttarāsaṅgaṃ kṛtvā dakṣiṇaṃ jānumaṇḍalaṃ",
    "K10avsata_u:1856": " pṛthivyāṃ pratiṣṭhāpya yenendradamanaḥ samyaksaṃbuddhas tenāñjaliṃ praṇamya indradamanaṃ",
    "K10avsata_u:1857": " samyaksaṃbuddham idam avocat*:",
    "K10avsata_u:1858": " adhivāsayatu me bhagavāṃs traimāsyavāsāya /",
    "K10avsata_u:1859": " ahaṃ bhagavantaṃ upasthāsyāmi cīvarapiṇḍapātaśayanāsanaglānapratyayabhaiṣajyapariṣkārair iti /",
    "K10avsata_u:1860": " bhagavān āha:",
    "K10avsata_u:1861": " asti te mahārāja vijite kaścid vihāro yatrāgantukā gamikāś ca bhikṣavo vāsaṃ kalpayiṣyantīti?",
    "K10avsata_u:1862": " rājovāca: nāsti bhagavan,",
    "K10avsata_u:1863": " kiṃ tarhi tiṣṭhatu bhagavān,",
    "K10avsata_u:1864": " ahaṃ vihāraṃ kārayiṣyāmi,",
    "K10avsata_u:1865": " yatrāgantukā gamikāś ca bhikṣavo vāsaṃ kalpayiṣyantīti /",
    "K10avsata_u:1866": " tato rājñā tathāgatasyārthe vihāraḥ kāritaḥ aviddhaprākāratoraṇo gāvākṣaniryūhajālārdhacandravedikāpratimaṇḍita",
    "K10avsata_u:1867": " -------------------- Vaidya, p. 40 --------------------",
    "K10avsata_u:1868": " āstaraṇopeto jalādhārasaṃpūrṇas tarugaṇaparivṛto nānāpuṣpaphalopetaḥ /",
    "K10avsata_u:1869": " kṛtvā ca bhagavataḥ saśrāvakasaṃghasya niryātitaḥ /",
    "K10avsata_u:1870": " adhīṣṭaś ca bhagavān mahāprātihāryaṃ prati /",
    "K10avsata_u:1871": " tato bhagavatā indradamanena samyaksaṃbuddhena rājño 'dhyeṣayā mahāprātihāryaṃ vidarśitaṃ buddhāvataṃsakavikrīḍitam*,",
    "K10avsata_u:1872": " yaddarśanād rājā sāmātyanaigamajānapadaḥ sarve ca nāgarāḥ suprasannāḥ śāsane saṃraktatarāḥ saṃvṛttāḥ //",
    "K10avsata_u:1873": " bhagavān āha:",
    "K10avsata_u:1874": " kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
    "K10avsata_u:1875": " mayā sā indradamanasya samyaksaṃbuddhasyaivaṃvidhā pūjā kṛtā /",
    "K10avsata_u:1876": " tasya me karmaṇo vipākena saṃsāre 'nantaṃ sukham anubhūtam* /",
    "K10avsata_u:1877": " idānīṃ me tathāgatasya sata iyaṃ śāsanaśobhā /",
    "K10avsata_u:1878": " tasmāt tarhi bhikṣava evaṃ śikṣitavyam:",
    "K10avsata_u:1879": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:1880": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:1881": " ity evaṃ vo bhikṣavaḥ śikṣitavyam* //",
    "K10avsata_u:1882": " idam avocad bhagavān /",
    "K10avsata_u:1883": " āttamanasas te ca bhikṣavo bhagavato bhāṣitam abhyanandan* // *******************************************************",
    "K10avsata_u:1884": " AVŚ_16 pāñcavārṣikam* /",
    "K10avsata_u:1885": " (ed. Speyer, vol. I)",
    "K10avsata_u:1886": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:1887": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:1888": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:1889": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:1890": " rājagṛham upaniśritya viharati sma veṇuvane kalandakanivāpe /",
    "K10avsata_u:1891": " yadā devadattena mohapuruṣeṇa bhagavacchāsane 'narthasahasrāṇi kṛtāni,",
    "K10avsata_u:1892": " na ca śakitaṃ bhagavato romeñjanam api kartum*,",
    "K10avsata_u:1893": " tadā rājānam ajātaśatrum āmantritavān*:",
    "K10avsata_u:1894": " kriyatāṃ rājagṛhe kriyākāro na kenacic chramaṇasya gautamasyopasaṃkramitavyam*,",
    "K10avsata_u:1895": " piṇḍakena vā pratipādayitavyaḥ /",
    "K10avsata_u:1896": " evam ayam alabdhalābho 'labdhasaṃmāno niyatam anyadeśaṃ saṃkrāntiṃ kariṣyatīti /",
    "K10avsata_u:1897": " rajñā tathā kāritam* /",
    "K10avsata_u:1898": " tatra ye upāsakā dṛṣṭasatyās te rodituṃ pravṛttāḥ:",
    "K10avsata_u:1899": " hā kaṣṭam anāthībhūtaṃ rājagṛhanagaraṃ yatra hi nābhodumbarapuṣpadurlabhaprādurbhāvaṃ (Speyer:",
    "K10avsata_u:1900": " nāmodumbarapuṣpadurlabhaprādurbhāvaṃ)",
    "K10avsata_u:1901": " buddhaṃ bhagavantam āsādya tasya na śakyate saṃgrahaḥ kartum iti /",
    "K10avsata_u:1902": " eṣa śabdaḥ śrutiparaṃparayā bhikṣubhiḥ śrutaḥ /",
    "K10avsata_u:1903": " tata āyuṣmatānandena yathāśrutaṃ bhagavato niveditaḥ /",
    "K10avsata_u:1904": " bhagavān āha:",
    "K10avsata_u:1905": " alpotsukas tvam ānanda bhava,",
    "K10avsata_u:1906": " tathāgatā evātra kālajñāḥ /",
    "K10avsata_u:1907": " api tu yāvac chāsanaṃ me tāvac chrāvakāṇām upakaraṇavaikalyaṃ na bhaviṣyati prāg evedānīm iti //",
    "K10avsata_u:1908": " atrāntare śakrasya devānām indrasyādhastāj jñānadarśanaṃ pravartate /",
    "K10avsata_u:1909": " sa paśyati bhagavacchāsanasyaivaṃvidhāṃ vikṛtim* /",
    "K10avsata_u:1910": " sahadarśanād eva dāyakadānapatīnāṃ utsāhasaṃjananārthaṃ buddhotpādasya māhātmyasaṃjananārtham",
    "K10avsata_u:1911": " ajātaśatror devadattasya ca madadarpacchittyartham ātmanaś ca prasādasaṃjananārthaṃ",
    "K10avsata_u:1912": " sakalaṃ rājagṛham udāreṇāvabhāsenāvabhāsyoccaiḥśabdham udāritavān:",
    "K10avsata_u:1913": " eṣo 'ham adyāgreṇa bhagavantaṃ saśrāvakasaṃghaṃ divyaiś cīvarapiṇḍapātaśayanāsanaglānapratyayabhaiṣajyapariṣkārair upasthāsyāmi /",
    "K10avsata_u:1914": " ity uktvā yena",
    "K10avsata_u:1915": " -------------------- Vaidya, p. 41 --------------------",
    "K10avsata_u:1916": " bhagavāṃs tenopasaṃkrāntaḥ /",
    "K10avsata_u:1917": " upasaṃkramya bhagavataḥ pādau śirasā vanditvaikānte sthitaḥ /",
    "K10avsata_u:1918": " atha śakro devendro bhagavantam idam avocat:",
    "K10avsata_u:1919": " adhivāsayatu me bhagavān asminn eva rājagṛhe nagare /",
    "K10avsata_u:1920": " ahaṃ bhagavantam upasthāsyāmi cīvarapiṇḍapātaśayanāsanaglānapratyayabhaiṣajyapariṣkārair iti /",
    "K10avsata_u:1921": " bhagavān āha:",
    "K10avsata_u:1922": " alaṃ kauśika kṛtam etad yāvad eva cittam abhiprasannam* /",
    "K10avsata_u:1923": " bahavo hi loke puṇyakāmā iti /",
    "K10avsata_u:1924": " śakraḥ prāha:",
    "K10avsata_u:1925": " adhivāsayatu me bhagavān pañca varṣāṇi /",
    "K10avsata_u:1926": " tathāgatasyārthe pañcavārṣikaṃ kariṣyāmīti /",
    "K10avsata_u:1927": " bhagavān āha:",
    "K10avsata_u:1928": " alaṃ kauśika kṛtam etad yāvac cittam abhiprasannam* /",
    "K10avsata_u:1929": " bahavo hi loke puṇyakāmā iti /",
    "K10avsata_u:1930": " śakraḥ prāha:",
    "K10avsata_u:1931": " adhivāsayatu me bhagavān pañca divasān iti /",
    "K10avsata_u:1932": " tato bhagavān svapuṇyabalapratyakṣīkaraṇārthaṃ śakrasya ca devendrasyānugrahārtham anāgatapañcavārṣikaprabandhahetoś cādhivāsitavāṃs tūṣṇībhāvena",
    "K10avsata_u:1933": " atha śakro devendro bhagavas tūṣṇībhāvenādhivāsanāṃ viditvā tad veṇuvanaṃ vaijayantaṃ prāsādaṃ pradarśitavān*,",
    "K10avsata_u:1934": " divyāni cāsanāni,",
    "K10avsata_u:1935": " divyāḥ puṣkaraṇīr divyaṃ ca bhojanam* /",
    "K10avsata_u:1936": " atha bhagavān prajñapta eva āsane niṣaṇṇaḥ /",
    "K10avsata_u:1937": " tataḥ śakro devendraḥ sukhopaniṣaṇṇaṃ buddhapramukhaṃ bhikṣusaṃghaṃ viditvā anekadevatāsahasraparivṛtaḥ svahastaṃ saṃtarpayati saṃpravārayati",
    "K10avsata_u:1938": " anekaparyāyeṇa svahastaṃ saṃtarpya saṃpravārya bhagavantaṃ bhuktavantaṃ viditvā dhautahastam apanītapātraṃ nīcataram āsanaṃ gṛhītvā bhagavataḥ purastān niṣaṇṇo dharmaśravaṇāya /",
    "K10avsata_u:1939": " tato bhagavān śakraṃ devendraṃ saparivāraṃ dharmyayā kathayā saṃdarśayati samādāpayati samuttejayati saṃpraharṣayati /",
    "K10avsata_u:1940": " paśyati ca rājā ajātaśatrur upariprāsādatalagataḥ san bhagavato veṇuvane evaṃvidhāṃ pūjāṃ* /",
    "K10avsata_u:1941": " dṛṣṭvā ca punar vipratisārajāto mahāntaṃ prasādaṃ praveditavān* /",
    "K10avsata_u:1942": " rājagṛhanivāsinaś ca paurā dharmavegapṛaptā rājānam upasaṃkramyaivam ūcuḥ:",
    "K10avsata_u:1943": " muṣyante deva mahārāja rājagṛhanivāsinaḥ paurāḥ,",
    "K10avsata_u:1944": " yatra nāma devāḥ pramattāḥ santaḥ pramādavihāriṇo divyān viṣayān apahāya bhagavantaṃ pūjayanti /",
    "K10avsata_u:1945": " sādhu deva ughāṭyatāṃ kriyākāra iti //",
    "K10avsata_u:1946": " tato rājñā ajātaśatruṇā kriyākāram udghāṭya rājagṛhe nagare ghaṇṭāvaghoṣaṇaṃ kāritam*:",
    "K10avsata_u:1947": " kriyatāṃ bhagavataḥ satkāro yathāsukham iti /",
    "K10avsata_u:1948": " tato rājagṛhanivāsinaḥ paurāḥ saparivārā hṛṣṭatuṣṭapramuditā udagraprītisaumanasyajātāḥ puṣpagandhamālyāny ādāya bhagavantaṃ darśanāyopasaṃkrāntāḥ",
    "K10avsata_u:1949": " tato devair manuṣyaiś ca bhagavato mahān satkāraḥ kṛtaḥ,",
    "K10avsata_u:1950": " bhagavatā ca tad adhiṣṭhānaṃ devamanuṣyāṇāṃ tādṛśī caturāryasatyasaṃprativedhikī dharmadeśanā kṛtā,",
    "K10avsata_u:1951": " yāṃ śrutvā anekair devamanuṣyaiḥ satyadarśanaṃ kṛtam* //",
    "K10avsata_u:1952": " bhikṣavo bhagavataḥ pūjāṃ dṛṣṭvā saṃśayajātā buddhaṃ bhagavantaṃ papracchuḥ:",
    "K10avsata_u:1953": " āścaryaṃ bhadanta yad bhagavataḥ śāsane evaṃvidha utsava iti /",
    "K10avsata_u:1954": " bhagavān āha:",
    "K10avsata_u:1955": " tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:1956": " mayaitāni karmāṇi kṛtāny upacitāni /",
    "K10avsata_u:1957": " ko 'nyaḥ pratyanubhaviṣyati?",
    "K10avsata_u:1958": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:1959": " nābdhātau,",
    "K10avsata_u:1960": " na tejodhātau,",
    "K10avsata_u:1961": " -------------------- Vaidya, p. 42 --------------------",
    "K10avsata_u:1962": " na vāyudhātau,",
    "K10avsata_u:1963": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "K10avsata_u:1964": " na praṇaśyanti karmāṇi kalpakoṭiśatair api /",
    "K10avsata_u:1965": " *{auch: karmāṇy api kalpaśatair api /}*",
    "K10avsata_u:1966": " sāmagrīṃ prāpya kālaṃ ca phalanti khalu dehinām* // AVŚ_16.1 //",
    "K10avsata_u:1967": " bhūtapūrvaṃ bhikṣavo 'tīte 'dhvani ratnaśailo nāma samyaksaṃbuddho loka udapādi tathāgato",
    "K10avsata_u:1968": " 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:1969": " śāstā devamanuṣyāṇāṃ buddho bhagavān* /",
    "K10avsata_u:1970": " sa janapadacārikāṃ carann anyatamāṃ rājadhānīm anuprāptaḥ /",
    "K10avsata_u:1971": " tasyāṃ ca rājadhānyāṃ dharmabuddhir nāma rājā rājyaṃ kārayati tasyāṃ ca rājadhānyāṃ mahatī ītiḥ /",
    "K10avsata_u:1972": " tatas tena rājñā ītipraśamanahetor bhagavān śrāvakasaṃghatraimāsye bhaktenopanimantritaḥ /",
    "K10avsata_u:1973": " trāyāṇāṃ māsānām atyayena sā ītiḥ praśāntā /",
    "K10avsata_u:1974": " tato rājño nāgaraiś cāvarjitamānasais tathāgatasya saśrāvakasaṃghasya pañcavārṣikaṃ kṛtam* / āha ca:",
    "K10avsata_u:1975": " rājabhūtena ānanda ratnaśailo mahādyutiḥ /",
    "K10avsata_u:1976": " avīṣṭaḥ śāntikāmena akārṣīt pañcavārṣikam* // AVŚ_16.2 // iti //",
    "K10avsata_u:1977": " kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
    "K10avsata_u:1978": " yan mayā ratnaśailasya tathāgatasya pañcavārṣikaṃ kṛtam*,",
    "K10avsata_u:1979": " tena me saṃsāre mahatsukham anubhūtam* /",
    "K10avsata_u:1980": " taddhaitukaś cedānīṃ tathāgatasyaivaṃvidhaḥ satkāraḥ /",
    "K10avsata_u:1981": " parinirvṛtasya ca me śāsane anekāni pañcavārṣikaśatāni bhaviṣyati /",
    "K10avsata_u:1982": " tasmāt tarhi bhikṣava evaṃ śikṣitavyam:",
    "K10avsata_u:1983": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:1984": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:1985": " ity evaṃ vo bhikṣavaḥ śikṣitavyam* //",
    "K10avsata_u:1986": " idam avocad bhagavān /",
    "K10avsata_u:1987": " āttamanasas te ca bhikṣavo bhagavato bhāṣitam abhyanandan* // *******************************************************",
    "K10avsata_u:1988": " AVŚ_17 stutiḥ / (ed. Speyer, vol. I)",
    "K10avsata_u:1989": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:1990": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:1991": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:1992": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:1993": " śrāvastyāṃ viharati jetavane 'nāthapiṇḍadasyārāme /",
    "K10avsata_u:1994": " tena khalu samayena śrāvastyāṃ pañcamātrāṇi gāndharvikaśatāni goṣṭhikānāṃ prativasanti /",
    "K10avsata_u:1995": " tatra ca kāle supriyo nāma gāndharvikarājo 'bhyāgataḥ /",
    "K10avsata_u:1996": " tasyaivaṃvidhā śaktiḥ:",
    "K10avsata_u:1997": " ekasyāṃ tantryāṃ sāpta svarān ādarśayati,",
    "K10avsata_u:1998": " ekaviṃśatiṃ mūrcchināḥ /",
    "K10avsata_u:1999": " sa ṣaṇmahānagarāṇy apaṭukāny udghoṣayamāṇaḥ śrāvastīm anuprāptaḥ /",
    "K10avsata_u:2000": " śrāvastīnivāsibhiś ca gāndharvikai rājñe niveditam* /",
    "K10avsata_u:2001": " rājāha: alpotsukā bhavantu bhavantaḥ,",
    "K10avsata_u:2002": " vayam atra kālajñā bhaviṣyāma iti //",
    "K10avsata_u:2003": " -------------------- Vaidya, p. 43 --------------------",
    "K10avsata_u:2004": " atha supriyasya gāndharvikarājasyaitad abhavat:",
    "K10avsata_u:2005": " evam anuśrūyate rājā prasenajid gāndharve 'tīva kuśalaḥ /",
    "K10avsata_u:2006": " yanv aham anena saha vādam ārocayeyam iti /",
    "K10avsata_u:2007": " tataḥ supriyo gāndharvikarājo yena rājā prasenajit kauśalas tenopasaṃkrāntaḥ /",
    "K10avsata_u:2008": " upasaṃkramya rājānaṃ prasenajitaṃ kauśalam idam āvocat*:",
    "K10avsata_u:2009": " śrutaṃ me rājan yathā tvaṃ gāndharvakuśala iti /",
    "K10avsata_u:2010": " yadi te aguru,",
    "K10avsata_u:2011": " mīmāṃsasveti /",
    "K10avsata_u:2012": " tato rājñā prasenajitā tasya vikṣepaḥ kṛtaḥ /",
    "K10avsata_u:2013": " uktaś ca: sādho asti me gurur jetavane sthito 'nuttaro gāndharvikarājaḥ /",
    "K10avsata_u:2014": " ehi tat samīpaṃ yāsyāma iti /",
    "K10avsata_u:2015": " atha rājā prasenajit kauśalaḥ pañcamātrair gāndharvikaśataiḥ parivṛtaḥ supriyeṇa gāndharvikarājenānekaiś ca prāṇiśatasahasrair jetavanaṃ gataḥ",
    "K10avsata_u:2016": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:2017": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
    "K10avsata_u:2018": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:2019": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:2020": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:2021": " navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
    "K10avsata_u:2022": " trī rātres trir divasasya ( ca)",
    "K10avsata_u:2023": " buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:2024": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:2025": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:2026": " kasya kāmapaṅkanimagnasya hastoddhāram anupradadyām*,",
    "K10avsata_u:2027": " kam āryadhanavirahitam āryadhanaiśvaryādhipatye pratiṣṭhāpayeyam*,",
    "K10avsata_u:2028": " (kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:2029": " ) kasyānavaropitāni kuśalamulāny avaropayeyam*,",
    "K10avsata_u:2030": " kasyāvaropitāni paripācayeyam*,",
    "K10avsata_u:2031": " kasya paripakvāni vimocayeyam* / āha ca:",
    "K10avsata_u:2032": " apy evātikramed velāṃ sāgaro makarālayaḥ /",
    "K10avsata_u:2033": " na tu vaineyavatsānāṃ buddho velām atikramet // AVŚ_17.1 //",
    "K10avsata_u:2034": " tato bhagavān vaineyajanānugrahārthaṃ laukikaṃ cittam utpāditavān* /",
    "K10avsata_u:2035": " aho bata pañcaśikho gandharvaputraḥ saptagandharvasahasraparivṛto vaiḍūryadaṇḍāṃ vīṇām ādāya matsakāśam upasaṃkrāmed iti /",
    "K10avsata_u:2036": " sahacittotpādāt pañcaśikho gandharvaputraḥ saptagandharvasahasraparivṛto bhagavantaṃ yathāvad abhyarcya bhagavato vaiḍūryadaṇḍāṃ vīṇām upanayati sma /",
    "K10avsata_u:2037": " tataḥ supriyo gandharvarājo bhagavataḥ purastād vīṇām anuśrāvitum ārabdhaḥ /",
    "K10avsata_u:2038": " yata ekasyāṃ tantryāṃ sapta svarāṇi ekaviṃśatiṃ mūrcchanāś ca darśayitum ārabdhaḥ,",
    "K10avsata_u:2039": " yac chravaṇād rājā prasenajid anyatamaś ca mahājanakāyaḥ paraṃ vismayam āpannaḥ /",
    "K10avsata_u:2040": " tato bhagavān api vaiḍūryadaṇḍāṃ vīṇām āśrāvitavān*:",
    "K10avsata_u:2041": " yata ekaikasyāṃ tantryām aneke svaraviśeṣā mūrcchanāś ca bahuprakārā darśitāḥ,",
    "K10avsata_u:2042": " te ca śūnyākāreṇaiva /",
    "K10avsata_u:2043": " idaṃ ca śarīraṃ vīṇāvad ādarśitavān*,",
    "K10avsata_u:2044": " svarān indriyavat,",
    "K10avsata_u:2045": " mūrcchanāś cittadhātuvat* /",
    "K10avsata_u:2046": " yac chravaṇād āvarjitaḥ supriyo gandharvarājo vīṇāṃ gandhakuṭyāṃ niryātya bhagavatsakāśe pravrajitaḥ /",
    "K10avsata_u:2047": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā",
    "K10avsata_u:2048": " -------------------- Vaidya, p. 44 --------------------",
    "K10avsata_u:2049": " parāhatya sarvakleśaprahāṇād arhatvaṃ sākṣākṛtam* /",
    "K10avsata_u:2050": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:2051": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:2052": " tata āvarjitā devanāgayakṣāsuragaruḍakinnaramahoragā bhhagavacchāsane rakṣāvaraṇaguptiṃ kartum ārabdhāḥ /",
    "K10avsata_u:2053": " pañcānām api gāndharvikaśatānāṃ prītisaumanasyajātānām etad abhavat*:",
    "K10avsata_u:2054": " vayaṃ nīce karmaṇi vartāmahe kṛcchravṛttayaś ca /",
    "K10avsata_u:2055": " yan nu vayaṃ rājānaṃ vijñāpya bhagavantaṃ saśrāvakasaṃghaṃ nagarapraveśenopanimantrayemahīti /",
    "K10avsata_u:2056": " yāvat tair gāndharvikair labdhānujñair bhagavān saśrāvakasaṃgho nagarapraveśenopanimantritaḥ /",
    "K10avsata_u:2057": " adhivāsitaṃ ca bhagavatā teṣāṃ gāndharvikāṇāṃ tūṣṇībhāvena /",
    "K10avsata_u:2058": " tatas tair gāndharvikair rājāmātyapaurajānapadasahāyaiḥ sarvā śrāvastī nagarī apagatapāṣāṇaśarkarakaṭhallā",
    "K10avsata_u:2059": " gandhodakapariṣiktā nānāpuṣpāvakīrṇā vicitradhūpadhūpitā puṣpavitānamaṇḍitā /",
    "K10avsata_u:2060": " te ca gāndharvikāḥ svayam eva vīṇām ādāya mṛdaṅgaveṇupaṇavādiviśeṣair upasthānaṃ cakruḥ,",
    "K10avsata_u:2061": " praṇītena cāhāreṇa bhagavantaṃ saśrāvakasaṃghaṃ saṃtarpayāmāsuḥ //",
    "K10avsata_u:2062": " tato bhagavān smitam akārṣīt* /",
    "K10avsata_u:2063": " dharmatā khalu yasmin samaye buddhā bhagavantaḥ smitaṃ prāviṣkurvanti,",
    "K10avsata_u:2064": " tasmin samaye nīlapītalohitāvadātā arciṣo mukhān niścārya kāścid adhastād gacchanti,",
    "K10avsata_u:2065": " kāścid upariṣṭād gacchanti /",
    "K10avsata_u:2066": " yā adhastād gacchanti,",
    "K10avsata_u:2067": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:2068": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:2069": " ye uṣṇanarakās teṣu śītībhūtā nipatanti,",
    "K10avsata_u:2070": " ye śītanarakās teṣūṣṇībhūtā nipatanti /",
    "K10avsata_u:2071": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:2072": " teṣām evaṃ bhavati:",
    "K10avsata_u:2073": " kiṃ nu vayaṃ bhavanta itaś cyutāḥ,",
    "K10avsata_u:2074": " āhosvid anyatropapannā iti /",
    "K10avsata_u:2075": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:2076": " teṣāṃ nirmitaṃ dṛṣṭvaivaṃ bhavati:",
    "K10avsata_u:2077": " na hy eva vayaṃ bhavanta itaś cyutāḥ,",
    "K10avsata_u:2078": " nāpy anyatropapannāḥ /",
    "K10avsata_u:2079": " api tv ayam apūrvadarśanaḥ satvaḥ,",
    "K10avsata_u:2080": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:2081": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:2082": " yatra satyānāṃ bhājanabhūtā bhavanti /",
    "K10avsata_u:2083": " yā upariṣṭād gacchanti,",
    "K10avsata_u:2084": " tāś cāturmahārājikāṃs trayastriṃśān,",
    "K10avsata_u:2085": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:2086": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:2087": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:2088": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:2089": " gāthādvayaṃ ca bhāṣante:",
    "K10avsata_u:2090": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:2091": " dhunīta mṛtyunaḥ sainyaṃ naḍāgāram iva kuñjaraḥ // AVŚ_17.2 //",
    "K10avsata_u:2092": " yo hy asmin dharmavinaye apramattaś cariṣyati /",
    "K10avsata_u:2093": " prahāya jātisaṃsāraṃ duḥkhasyāntaṃ kariṣyati // AVŚ_17.3 //",
    "K10avsata_u:2094": " -------------------- Vaidya, p. 45 --------------------",
    "K10avsata_u:2095": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:2096": " tad yadi bhagavān atītaṃ karma vyākartukāmo bhavati,",
    "K10avsata_u:2097": " bhagavataḥ pṛṣṭhato 'ntardhīyante /",
    "K10avsata_u:2098": " anāgataṃ karma vyākartukāmo bhavati,",
    "K10avsata_u:2099": " purastād antardhīyante /",
    "K10avsata_u:2100": " narakopapattiṃ vyākartukāmo bhavati,",
    "K10avsata_u:2101": " pādatale 'ntardhīyante /",
    "K10avsata_u:2102": " tiryagupapattiṃ vyākartukāmo bhavati,",
    "K10avsata_u:2103": " pārṣṇyām antardhīyante /",
    "K10avsata_u:2104": " pretopapattiṃ vyākartukāmo bhavati,",
    "K10avsata_u:2105": " pādāṅguṣṭhe 'ntardhīyante /",
    "K10avsata_u:2106": " manuṣyopapattiṃ vyākartukāmo bhavati,",
    "K10avsata_u:2107": " jānunor antardhīyante /",
    "K10avsata_u:2108": " balacakravartirājyaṃ vyākartukāmo bhavati,",
    "K10avsata_u:2109": " vāme karatale 'ntardhīyante /",
    "K10avsata_u:2110": " cakravartirājyaṃ vyākartukāmo bhavati,",
    "K10avsata_u:2111": " dakṣiṇe karatale 'ntardhīyante /",
    "K10avsata_u:2112": " devopapattiṃ vyākartukāmo bhavati,",
    "K10avsata_u:2113": " nābhyām antardhīyante /",
    "K10avsata_u:2114": " śrāvakabodhiṃ vyākartukāmo bhavati,",
    "K10avsata_u:2115": " āsye 'ntardhīyante /",
    "K10avsata_u:2116": " pratyekāṃ bodhiṃ vyākartukāmo bhavati,",
    "K10avsata_u:2117": " ūrṇāyām antardhīyante /",
    "K10avsata_u:2118": " anuttarāṃ samyaksaṃbodhiṃ vyākartukāmo bhavati,",
    "K10avsata_u:2119": " uṣṇīṣe antardhīyante //",
    "K10avsata_u:2120": " atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
    "K10avsata_u:2121": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:2122": " nānāvidho raṅgasahasracitro",
    "K10avsata_u:2123": " vaktrāntarān niṣkasitaḥ kalāpaḥ /",
    "K10avsata_u:2124": " avabhāsitā yena diśaḥ samantād",
    "K10avsata_u:2125": " divākareṇodayatā yathaiva // AVŚ_17.4 //",
    "K10avsata_u:2126": " gāthāś ca bhāṣate:",
    "K10avsata_u:2127": " vigatodbhavā dainyamadaprahīṇā",
    "K10avsata_u:2128": " buddhā jagaty uttamahetubhūtāḥ /",
    "K10avsata_u:2129": " nākāraṇaṃ śaṅkhamṛṇālagauraṃ",
    "K10avsata_u:2130": " smitam upadarśayanti jinā jitārayaḥ // AVŚ_17.5 //",
    "K10avsata_u:2131": " tatkālaṃ svayam adhigamya vīra buddhyā",
    "K10avsata_u:2132": " śrotṝṇāṃ śramaṇa jinendra kāṅkṣitānām* /",
    "K10avsata_u:2133": " dhīrābhir munivṛṣa vāgbhir uttamābhir",
    "K10avsata_u:2134": " utpannaṃ vyapanaya saṃśayaṃ śubhābhiḥ // AVŚ_17.6 //",
    "K10avsata_u:2135": " nākāsmāl lavaṇajalādrirājadhairyāḥ",
    "K10avsata_u:2136": " saṃbuddhāḥ smitam upadarśayanti nāthāḥ /",
    "K10avsata_u:2137": " yasyārthe smitam upadarśayanti dhīrāḥ",
    "K10avsata_u:2138": " taṃ śrotuṃ samabhilaṣanti te janaughāḥ // AVŚ_17.7 // iti",
    "K10avsata_u:2139": " bhagavān āha:",
    "K10avsata_u:2140": " evam etad ānanda, evam etat /",
    "K10avsata_u:2141": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:2142": " paśyasy ānanda ebhir gāndharvikair mamaivaṃvidhaṃ satkāraṃ kṛtam* /",
    "K10avsata_u:2143": " evaṃ bhadanta /",
    "K10avsata_u:2144": " ete ānanda gāndharvikāḥ anena kuśalamūlena cittotpādena deyadharmaparityāgena ca",
    "K10avsata_u:2145": " yathākālānugatāṃ pratyekāṃ bodhiṃ samudānīya anāgate 'dhvani varṇasvarā nāma pratyekabuddhā",
    "K10avsata_u:2146": " bhaviṣyanti hīnadīnānukampakāḥ prāntaśayanāsanabhaktā ekadakṣiṇīyā lokasya /",
    "K10avsata_u:2147": " ayam eṣāṃ deyadharmo yo mamāntike cittaprasāda iti //",
    "K10avsata_u:2148": " -------------------- Vaidya, p. 46 --------------------",
    "K10avsata_u:2149": " bhikṣavaḥ saṃśayajātāḥ sarvasaṃśayānāṃ chettāraṃ buddhaṃ bhagavantaṃ papracchuḥ:",
    "K10avsata_u:2150": " kāni bhadanta bhagavatā kuśalamūlāni kṛtāni yeṣām ayam anubhāva iti /",
    "K10avsata_u:2151": " bhagavān āha:",
    "K10avsata_u:2152": " tathāgatenaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:2153": " mayaitāni karmāṇi kṛtāny upacitāni /",
    "K10avsata_u:2154": " ko 'nyaḥ pratyanubhaviṣyati?",
    "K10avsata_u:2155": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:2156": " nābdhātau,",
    "K10avsata_u:2157": " na tejodhātau,",
    "K10avsata_u:2158": " na vāyudhātau,",
    "K10avsata_u:2159": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "K10avsata_u:2160": " na praṇaśyanti karmāṇi kalpakoṭiśatair api /",
    "K10avsata_u:2161": " *{auch: karmāṇy api kalpaśatair api /}*",
    "K10avsata_u:2162": " sāmagrīṃ prāpya kālaṃ ca phalanti khalu dehinām* // AVŚ_17.1 //",
    "K10avsata_u:2163": " bhūtapūrvaṃ bhikṣavo 'tīte 'dhvani prabodhano nāma samyaksaṃbuddho loka udapādi tathāgato",
    "K10avsata_u:2164": " 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:2165": " śāstā devamanuṣyāṇāṃ buddho bhagavān* /",
    "K10avsata_u:2166": " sa janapadacārikāṃ carann anyatamāṃ rājadhānīm anuprāptaḥ /",
    "K10avsata_u:2167": " atha rājña udyānaṃ sarvakuśalasaṃpannaṃ babhūva /",
    "K10avsata_u:2168": " atha sa bhagavāṃs tad udyānaṃ praviśya rājānugrahārtham anyatamaṃ vṛkṣam upaniśritya niṣaṇṇaḥ /",
    "K10avsata_u:2169": " tataḥ saṃstaraṃ prajñapya tejodhātuṃ samāpannaḥ /",
    "K10avsata_u:2170": " atha rājā kṣatriyo mūrdhābhiṣiktaḥ strīmayena tūryeṇa vādyamānenodyānaṃ praviṣṭaḥ /",
    "K10avsata_u:2171": " atha sa rājā tad udyānam anuvicaran dadarśa bhagavantaṃ prabodhanaṃ samyaksaṃbuddhaṃ",
    "K10avsata_u:2172": " prāsādikaṃ prasādanīyaṃ śāntamānasaṃ parameṇa cittadamavyupaśamena samanvāgataṃ suvarṇayūpam",
    "K10avsata_u:2173": " iva śriyā jvalantam* /",
    "K10avsata_u:2174": " dṛṣṭvā ca punaḥ prasādajātaḥ sa rājā sāntaḥpuro vividhena vādyena vādyamānena bhagavantaṃ tataḥ samādheḥ prabodhayāmāsa,",
    "K10avsata_u:2175": " praṇītena cāhareṇa pratipāditavān*,",
    "K10avsata_u:2176": " anuttarāyāṃ ca samyaksaṃbodhau kṛtavān* //",
    "K10avsata_u:2177": " kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
    "K10avsata_u:2178": " yan mayā prabodhanasya samyaksaṃbuddhasya pūjā kṛtā,",
    "K10avsata_u:2179": " tenaiva hetunā idānīṃ mama gāndharvikair evaṃvidhaṃ satkāraḥ kṛtaḥ /",
    "K10avsata_u:2180": " tasmāt tarhi bhikṣava evaṃ śikṣitavyam:",
    "K10avsata_u:2181": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:2182": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:2183": " ity evaṃ vo bhikṣavaḥ śikṣitavyam* //",
    "K10avsata_u:2184": " idam avocad bhagavān /",
    "K10avsata_u:2185": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:2186": " AVŚ_18 varadaḥ / (ed. Speyer, vol. I)",
    "K10avsata_u:2187": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:2188": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:2189": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:2190": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:2191": " śrāvastyāṃ viharati jetavane 'nāthapiṇḍadasyārāme /",
    "K10avsata_u:2192": " atha śrāvastyām anyatamaḥ pāradāriko maline karmaṇi vartate /",
    "K10avsata_u:2193": " sa rājapuruṣair gṛhītvā rājña upanāmitaḥ /",
    "K10avsata_u:2194": " -------------------- Vaidya, p. 47 --------------------",
    "K10avsata_u:2195": " tato rājñā aparādhika iti kṛtvā vadhya utsṛṣṭaḥ /",
    "K10avsata_u:2196": " sa rājapuruṣair nīlāmbaravasanair udyataśastraiḥ karavīramālābaddhakaṇṭheguṇo rathyāvīthīcatvaraśṛṅgāṭakeṣv anuśrāvyamāṇo dakṣiṇena nagaradvāreṇa apanīyate //",
    "K10avsata_u:2197": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:2198": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
    "K10avsata_u:2199": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:2200": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:2201": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:2202": " navānupūrva{vihāra}samāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
    "K10avsata_u:2203": " trī rātres trir divasasya ( ca)",
    "K10avsata_u:2204": " buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:2205": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:2206": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:2207": " kasya kāmapaṅkanimagnasya hastoddhāram anupradadyām*,",
    "K10avsata_u:2208": " kam āryadhanavirahitam āryadhanaiśvaryādhipatye pratiṣṭhāpayeyam*,",
    "K10avsata_u:2209": " (kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:2210": " ) kasyānavaropitāni kuśalamulāny avaropayeyam*,",
    "K10avsata_u:2211": " kasyāvaropitāni paripācayeyam*,",
    "K10avsata_u:2212": " kasya paripakvāni vimocayeyam* / āha ca:",
    "K10avsata_u:2213": " apy evātikramed velāṃ sāgaro makarālayaḥ /",
    "K10avsata_u:2214": " na tu vaineyavatsānāṃ buddho velām atikramet // AVŚ_18.1 //",
    "K10avsata_u:2215": " atha bhagavān pūrvāhṇe nivāsya pātracīvaram ādāya śrāvastīṃ piṇḍāya prāvikṣat* /",
    "K10avsata_u:2216": " dadarśa sa puruṣo buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:2217": " śītyānuvañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
    "K10avsata_u:2218": " iva ratnaparvataṃ samantato bhadrakam* /",
    "K10avsata_u:2219": " dṛṣṭvā ca punar bhagavataḥ pādayor nipatya bhagavantam idam avocat*:",
    "K10avsata_u:2220": " varāho 'smi bhagavan*,",
    "K10avsata_u:2221": " iṣṭaṃ me jīvitaṃ prayaccheti /",
    "K10avsata_u:2222": " tato bhagavān āyuṣmantam ānandam āmantrayate:",
    "K10avsata_u:2223": " gaccha ānanda rājānaṃ prasenajitam* /",
    "K10avsata_u:2224": " vada: anuprayaccha me etaṃ puruṣam*,",
    "K10avsata_u:2225": " pravrājayāmīti /",
    "K10avsata_u:2226": " athāyuṣmān ānando yena rājā prasenajit kauśalas tenopasaṃkrāntaḥ /",
    "K10avsata_u:2227": " upasaṃkramya rājānaṃ prasenajitaṃ kauśalaṃ bhagavadvacanenovāca: anujānīhi,",
    "K10avsata_u:2228": " bhagavān etaṃ puruṣaṃ pravrājayatīti /",
    "K10avsata_u:2229": " bhavyarūpa iti viditvā rājñā prasenajitkauśalenānujñātaḥ /",
    "K10avsata_u:2230": " sa bhagavatā pravrājita upasaṃpaditaś ca /",
    "K10avsata_u:2231": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:2232": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:2233": " sarvakleśaprahāṇād arhatvaṃ sākṣākṛtam* /",
    "K10avsata_u:2234": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:2235": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:2236": " bhikṣavaḥ saṃśayajātāḥ sarvasaṃśayānāṃ chettāraṃ buddhaṃ bhagavantaṃ papracchuḥ:",
    "K10avsata_u:2237": " āścaryaṃ bhadanta yad bhagavatā sarvaṃ cintitamātraṃ samṛdhyatīti /",
    "K10avsata_u:2238": " bhagavān āha:",
    "K10avsata_u:2239": " tathāgatenaivaitāni bhikṣavaḥ pūrvam anyāsu",
    "K10avsata_u:2240": " -------------------- Vaidya, p. 48 --------------------",
    "K10avsata_u:2241": " jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
    "K10avsata_u:2242": " mayaitāni karmāṇi kṛtāny upacitāni /",
    "K10avsata_u:2243": " ko 'nyaḥ pratyanubhaviṣyati?",
    "K10avsata_u:2244": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:2245": " nābdhātau,",
    "K10avsata_u:2246": " na tejodhātau,",
    "K10avsata_u:2247": " na vāyudhātau,",
    "K10avsata_u:2248": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "K10avsata_u:2249": " na praṇaśyanti karmāṇi kalpakoṭiśatair api /",
    "K10avsata_u:2250": " *{auch: karmāṇy api kalpaśatair api /}*",
    "K10avsata_u:2251": " sāmagrīṃ prāpya kālaṃ ca phalanti khalu dehinām* // AVŚ_18.1 //",
    "K10avsata_u:2252": " bhūtapūrvaṃ bhikṣavo 'tīte 'dhvani indradhvajo nāma samyaksaṃbuddho loka udapādi",
    "K10avsata_u:2253": " tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:2254": " śāstā devamanuṣyāṇāṃ buddho bhagavān* /",
    "K10avsata_u:2255": " sa janapadacārikāṃ carann anyatamāṃ rājadhānīm anuprāptaḥ /",
    "K10avsata_u:2256": " tasyāṃ rājadhānyāṃ brāhmaṇo vedavedāṅgapārago rājño 'grāsanikaḥ /",
    "K10avsata_u:2257": " athendradhvajaḥ samyaksaṃbuddhāḥ pūrvāhṇe nivāsya pātracīvaram ādāya tāṃ rājadhānīṃ piṇḍāya prāvikṣat* /",
    "K10avsata_u:2258": " adrākṣīt sa brāhmaṇa indradhvajaṃ samyaksaṃbuddhaṃ dvātriṃśatā mahāpuruṣalakṣaṇaiḥ",
    "K10avsata_u:2259": " samalaṃkṛtam aśītyā cānuvyaṃjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:2260": " jaṅgamam iva ratnaparvataṃ samantato bhadrakam* /",
    "K10avsata_u:2261": " dṛṣṭvā ca punar mūlanikṛtta iva drumo bhagavataḥ pādayor nipatyovāca:",
    "K10avsata_u:2262": " vāraho 'smi sugata,",
    "K10avsata_u:2263": " niṣīdatu bhagavān agrāsana iti /",
    "K10avsata_u:2264": " atha bhagavān indradhvajaḥ samyaksaṃbuddhas tasyānugrahārtham agrāsane niṣaṇṇaḥ /",
    "K10avsata_u:2265": " agrāsane niṣaṇṇaś cendradhvajaḥ samyaksaṃbuddhas tena brāhmaṇena padaśatena stutaḥ,",
    "K10avsata_u:2266": " praṇītena cāhareṇa pratipāditaḥ,",
    "K10avsata_u:2267": " anuttarāyāṃ ca samyaksaṃbodhau praṇidhānaṃ kṛtam* /",
    "K10avsata_u:2268": " taddhaitukaṃ yāvad āvarjitā rājāmatyapaurāḥ //",
    "K10avsata_u:2269": " tat kiṃ manyadhve bhikṣavo yo 'sau tena kālena tena samayena brāhmaṇo babhūva, ahaṃ saḥ /",
    "K10avsata_u:2270": " yan me indradhvajasya tathāgatasya pūjā kṛtā,",
    "K10avsata_u:2271": " taddhaitukaṃ ca me saṃsāre anantaṃ sukham anubhūtam* /",
    "K10avsata_u:2272": " api yac cintayāmi,",
    "K10avsata_u:2273": " yat prārthaye,",
    "K10avsata_u:2274": " tat sarvaṃ samṛdhyati /",
    "K10avsata_u:2275": " tasmāt tarhi bhikṣava evaṃ śikṣitavyam:",
    "K10avsata_u:2276": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:2277": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:2278": " ity evaṃ vo bhikṣavaḥ śikṣitavyam* //",
    "K10avsata_u:2279": " idam avocad bhagavān /",
    "K10avsata_u:2280": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:2281": " AVŚ_19 kāśikavastram* /",
    "K10avsata_u:2282": " (ed. Speyer, vol. I)",
    "K10avsata_u:2283": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:2284": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:2285": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:2286": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:2287": " rājagṛham upaniśritya viharati sma veṇuvane kalandakanivāpe /",
    "K10avsata_u:2288": " yadā rājñā bimbisāreṇānekaprāṇiśatasahasraparivāreṇa satyāni dṛṣṭāni,",
    "K10avsata_u:2289": " tadā tena kṛtapratyupakārasaṃdarśanārthaṃ buddhapūjāsaṃvartanārthaṃ gṛhavistarasaṃdarśanārthaṃ buddhotpādabahumānasaṃjananārthaṃ ca bhagavān",
    "K10avsata_u:2290": " -------------------- Vaidya, p. 49 --------------------",
    "K10avsata_u:2291": " saśrāvakasaṃgho rājakule bhaktenopanimantritaḥ,",
    "K10avsata_u:2292": " māgadhakānāṃ ca paurāṇām ājñā dattā:",
    "K10avsata_u:2293": " bhagavato nagarapraveśe puṣpagandhamālyavilepanaiḥ pūjā kartavyā,",
    "K10avsata_u:2294": " sarvaṃ ca rājagṛhaṃ nagaram apagatapāṣāṇasarkarakaṭhallaṃ vyavasthāpayitavyam*,",
    "K10avsata_u:2295": " nānāpuṣpāvakīrṇam ucchritadhvajapatākaṃ yāvac ca veṇuvanaṃ yāvac ca rājagṛham*,",
    "K10avsata_u:2296": " atrāntarā sarvo mārgo vicitrair vastrāir ācchādayitavya iti /",
    "K10avsata_u:2297": " amātyaiś ca sarvam anuṣṭhitam* /",
    "K10avsata_u:2298": " tato rājā bimbisāraḥ svayam eva bhagavato mūrdhni śataśalākaṃ chatraṃ dhārayati,",
    "K10avsata_u:2299": " pariśeṣāḥ paurāḥ bhikṣusahasrasya //",
    "K10avsata_u:2300": " atha bhagavān dānto dāntaparivāraḥ śāntaḥ śāntaparivāro mukto muktaparivāra āśvasta",
    "K10avsata_u:2301": " āśvastaparivāro vinīto vinītaparivāro 'rhann arhatparivāro vītarāgo vītarāgaparivāraḥ",
    "K10avsata_u:2302": " prāsādikaḥ prāsādikaparivāro vṛṣabha iva gogaṇaparivṛto gaja iva kalabhagaṇaparivṛtaḥ",
    "K10avsata_u:2303": " siṃha iva daṃṣṭrigaṇaparivṛto haṃsa iva haṃsagaṇaparivṛto suparṇīva pakṣigaṇaparivṛto",
    "K10avsata_u:2304": " vipra iva śiṣyagaṇaparivṛtaḥ svaśva iva turagagaṇaparivṛtaḥ śūra iva yodhagaṇaparivṛto",
    "K10avsata_u:2305": " deśika ivādhvagagaṇaparivṛtaḥ sārthavāha iva vaṇiggaṇaparivṛtaḥ śreṣṭhīva paurajanaparivṛtaḥ",
    "K10avsata_u:2306": " koṭṭarāja iva mantrigaṇaparivṛtaś cakravartīva putrasahasraparivṛtaś candra iva nakṣatragaṇaparivṛtaḥ",
    "K10avsata_u:2307": " sūrya iva raśmisahasraparivṛto dhṛtarāṣṭra iva gandharvagaṇaparivṛto virūḍha iva",
    "K10avsata_u:2308": " kumbhāṇḍagaṇaparivṛto virūpākṣa iva nāgagaṇaparivṛto dhanada iva yakṣagaṇaparivṛto",
    "K10avsata_u:2309": " vemacitrīvāsuragaṇaparivṛtaḥ śakra iva tridaśagaṇaparivṛto brahmā iva brahmakāyikaparivṛtaḥ",
    "K10avsata_u:2310": " stimita iva jalanidhiḥ sajala iva jaladharo vimada iva gajapatiḥ sudāntair indriyair",
    "K10avsata_u:2311": " asaṃkṣobhiteryāpathapracāro 'nekair āveṇikair buddhadharmaiḥ parivṛto bhagavāṃs tat puraṃ praviśati //",
    "K10avsata_u:2312": " yadā ca bhagavatā indrakīle pādo nyastaḥ,",
    "K10avsata_u:2313": " tadeyaṃ mahāpṛthivī ṣaḍvikāraṃ prakampitā /",
    "K10avsata_u:2314": " bhagavataḥ purapraveśe evaṃrūpāṇy adbhutāni bhavanty anyāni ca /",
    "K10avsata_u:2315": " tadyathā: saṃkṣiptāni viśālībhavanti,",
    "K10avsata_u:2316": " hastinaḥ krośanti aśvāś ca heṣante ṛṣabhā nardante gṛhagatāni vividhavādyabhāṇḍāni svayaṃ nadanti,",
    "K10avsata_u:2317": " andhāś cakṣūṃṣi pratilabhante,",
    "K10avsata_u:2318": " badhirāḥ śrotraṃ mūkāḥ pravyāharaṇasamarthā bhavanti,",
    "K10avsata_u:2319": " pariśiṣṭendriyavikalā indriyāṇi paripūrṇāni pratilabhante,",
    "K10avsata_u:2320": " madyamadākṣiptā vimadībhavanti,",
    "K10avsata_u:2321": " viṣapītā nirviṣībhavanti,",
    "K10avsata_u:2322": " anyonyavairiṇo maitrīṃ pratilabhante,",
    "K10avsata_u:2323": " gurviṇyaḥ svastinaḥ prajāyante,",
    "K10avsata_u:2324": " bandhanabaddhā vimucyante,",
    "K10avsata_u:2325": " adhanā dhanāni pratilabhante,",
    "K10avsata_u:2326": " āntarikṣāś ca devāsuragaruḍakinnaramahoragā divyaṃ puṣpam utsṛjanti //",
    "K10avsata_u:2327": " atha bhagavān evaṃvidhayā vibhūtyā rājakulaṃ praveṣṭum ārabdhaḥ /",
    "K10avsata_u:2328": " rājā ca bimbisāraḥ svayam eva bahirdvāraśālastho gośirṣacandanodakena pādyaṃ gṛhītvā bhagavataḥ pādau bhikṣusaṃghasya ca prākṣalayati /",
    "K10avsata_u:2329": " sukhopaniṣaṇṇaṃ buddhapramukhaṃ bhikṣusaṃghaṃ viditvā śatarasenāhāreṇa pratipādayāmāsa /",
    "K10avsata_u:2330": " bhuktavantaṃ kāśikavastrair ācchāditavān* /",
    "K10avsata_u:2331": " taddhaitukaṃ ca āvarjitā māgadhakāḥ paurāḥ //",
    "K10avsata_u:2332": " tato bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:2333": " kutremāni bhagavatā kuśalamūlāni kṛtāni,",
    "K10avsata_u:2334": " yato bhagavata evaṃvidhā pūjā bhikṣusaṃghasya ceti /",
    "K10avsata_u:2335": " -------------------- Vaidya, p. 50 --------------------",
    "K10avsata_u:2336": " bhagavān āha:",
    "K10avsata_u:2337": " tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:2338": " mayaitāni karmāṇi kṛtāny upacitāni /",
    "K10avsata_u:2339": " ko 'nyaḥ pratyanubhaviṣyati?",
    "K10avsata_u:2340": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:2341": " nābdhātau,",
    "K10avsata_u:2342": " na tejodhātau,",
    "K10avsata_u:2343": " na vāyudhātau,",
    "K10avsata_u:2344": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
    "K10avsata_u:2345": " na praṇaśyanti karmāṇi kalpakoṭiśatair api /",
    "K10avsata_u:2346": " *{auch: karmāṇy api kalpaśatair api /}*",
    "K10avsata_u:2347": " sāmagrīṃ prāpya kālaṃ ca phalanti khalu dehinām* // AVŚ_19.1 //",
    "K10avsata_u:2348": " bhūtapūrvaṃ bhikṣavo 'tīte 'dhvani kṣemaṃkaro nāma samyaksaṃbuddho loka udapādi tathāgato",
    "K10avsata_u:2349": " 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:2350": " śāstā devamanuṣyāṇāṃ buddho bhagavān* /",
    "K10avsata_u:2351": " sa janapadacārikāṃ carann anyatamāṃ rājadhānīm anuprāptaḥ /",
    "K10avsata_u:2352": " aśrauṣīd rājā kṣatriyo mūrdhābhiṣiktaḥ:",
    "K10avsata_u:2353": " kṣemaṃkaraḥ samyaksaṃbuddho janapadacārikāṃ carann asmākaṃ rājadhānīm anuprāpta iti /",
    "K10avsata_u:2354": " śrutvā ca mahatyā rājarddhyā mahatā rājānubhāvena samanvāgataḥ /",
    "K10avsata_u:2355": " yena bhagavān kṣemaṃkaraḥ samyaksaṃbuddhas tenopasaṃkrāntaḥ /",
    "K10avsata_u:2356": " upasaṃkramya kṣemaṃkarasya samyaksaṃbuddhasya pādau śirasā vanditvaikānte niṣaṇṇaḥ /",
    "K10avsata_u:2357": " ekānte niṣaṇṇaṃ rājānaṃ kṣatriyaṃ mūrdhābhiṣiktam kṣemaṃkaraḥ samyaksaṃbuddho bodhikarakair dharmaiḥ samādāpayati /",
    "K10avsata_u:2358": " atha sa rājā labdhaprasādaḥ kṣemaṃkaraṃ samyaksaṃbuddhaṃ rājakule nimantrya śatarasenāhāreṇa pratipādayāmāsa /",
    "K10avsata_u:2359": " śatasāhasreṇa ca vastreṇācchādayāmāsa /",
    "K10avsata_u:2360": " parinirvṛtasya ca samantayojanaṃ stūpaṃ kāritavān krośam uccatvena //",
    "K10avsata_u:2361": " kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
    "K10avsata_u:2362": " yan mayā kṣemaṃkarasya samyaksaṃbuddhasyaivaṃvidhāṃ pūjā kṛtā,",
    "K10avsata_u:2363": " tena mayā saṃsāre 'nantaṃ sukham anubhūtam* /",
    "K10avsata_u:2364": " idānīṃ tenaiva hetunā rājā bimbisāreṇāpi tathāgatasya me evaṃvidhā pūjā kṛtā /",
    "K10avsata_u:2365": " tasmāt tarhi bhikṣava evaṃ śikṣitavyam:",
    "K10avsata_u:2366": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:2367": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:2368": " ity evaṃ vo bhikṣavaḥ śikṣitavyam* //",
    "K10avsata_u:2369": " idam avocad bhagavān /",
    "K10avsata_u:2370": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:2371": " AVŚ_20 divyabhojanam* /",
    "K10avsata_u:2372": " (ed. Speyer, vol. I)",
    "K10avsata_u:2373": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:2374": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:2375": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:2376": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:2377": " rājagṛhe viharati veṇuvane kalandakanivāpe /",
    "K10avsata_u:2378": " tatra anyataraḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito",
    "K10avsata_u:2379": " -------------------- Vaidya, p. 51 --------------------",
    "K10avsata_u:2380": " vaiśravaṇadhanapratispardhī tīrthyābhiprasannaś ca /",
    "K10avsata_u:2381": " sa āyuṣmatā mahāmaudgalyāyanenāvarjitaḥ śāsane ca avatārito bhagavaty atyartham abhiprasannaḥ /",
    "K10avsata_u:2382": " sa ca gṛhapatir udārādhimuktaḥ /",
    "K10avsata_u:2383": " tenāyuṣmān mahāmaudgalyāyana uktaḥ:",
    "K10avsata_u:2384": " sahāyo me bhava,",
    "K10avsata_u:2385": " icchāmi bhagavataḥ pūjāṃ kartum iti /",
    "K10avsata_u:2386": " adhivāsayaty āyuṣmān mahāmaudgalyāyanas tasya gṛhapates tūṣṇībhāvena,",
    "K10avsata_u:2387": " athāyuṣmān mahāmaudgalyāyanas taṃ gṛhapatim ādāya yena bhagavāṃs tenopasaṃkrāntaḥ,",
    "K10avsata_u:2388": " upasaṃkramya bhagavataḥ pādau śirasā vanditvaikānte niṣaṇṇaḥ /",
    "K10avsata_u:2389": " ekāntaniṣaṇṇa āyuṣmān mahāmaudgalyāyano bhagavantam idam avocat:",
    "K10avsata_u:2390": " ayaṃ bhadanta gṛhapatir ākāṅkṣati bhagavantaṃ saśrāvakasaṃghaṃ bhojayitum* /",
    "K10avsata_u:2391": " tad asya bhagavān adhivāsayed anukampām upādāyeti /",
    "K10avsata_u:2392": " adhivāsayati bhagavāṃs tasya gṛhapates tūṣṇībhāvnea /",
    "K10avsata_u:2393": " atha sa gṛhapatir bhagavatas tūṣṇībhāvenādhivāsanāṃ viditvā śatarasam āhāraṃ samudānayati,",
    "K10avsata_u:2394": " puṣpagandhamālyavilepanāni ca /",
    "K10avsata_u:2395": " āyuṣmatāpi mahāmaudgalyāyanena śakro devendro 'dhīṣṭaḥ:",
    "K10avsata_u:2396": " kriyatām asya gṛhapater upasaṃhāra iti /",
    "K10avsata_u:2397": " tataḥ śakreṇa devendreṇa veṇuvanaṃ nandavanam abhinirmitam*,",
    "K10avsata_u:2398": " airāvaṇasupratiṣṭhitasadṛśāni ca nāgasahasrāṇi [gap?",
    "K10avsata_u:2399": " ] vālavyajanena vījayanti /",
    "K10avsata_u:2400": " supriyapañcaśikhatumbaruprabhṛtīni (Speyer: ŚtumburuŚ)",
    "K10avsata_u:2401": " cānekāni gandharvasahasrāṇy upanītāni ye vicitrair vādyaviśeṣair vādyaṃ kurvanti,",
    "K10avsata_u:2402": " divyaṃ ca sudhābhojanam* /",
    "K10avsata_u:2403": " tataḥ sa gṛhapatir divyamānuṣair upakaraṇair bhagavantam upasthāya sarvāṅgeṇa bhagavataḥ pādayor nipatya praṇīdhānaṃ kartum ārabdhaḥ:",
    "K10avsata_u:2404": " anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
    "K10avsata_u:2405": " amuktānāṃ mocayitā,",
    "K10avsata_u:2406": " anāśvastānām āśvāsayitā,",
    "K10avsata_u:2407": " aparinirvṛtānāṃ parinirvāpayiteti //",
    "K10avsata_u:2408": " atha bhagavāṃs tasya gṛhapater hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
    "K10avsata_u:2409": " dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:2410": " kāścid upariṣṭād gacchanti /",
    "K10avsata_u:2411": " yā adhastād gacchanti,",
    "K10avsata_u:2412": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:2413": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:2414": " ye uṣṇanarakās teṣu śītībhūtā nipatanti,",
    "K10avsata_u:2415": " ye śītanarakās teṣūṣṇībhūtā nipatanti /",
    "K10avsata_u:2416": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:2417": " teṣām evaṃ bhavati:",
    "K10avsata_u:2418": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:2419": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:2420": " teṣāṃ nirmitaṃ dṛṣṭvaivaṃ bhavati:",
    "K10avsata_u:2421": " na hy eva vayaṃ bhavanta itaś cyutā nāpy anyatropapannāḥ /",
    "K10avsata_u:2422": " api tv ayam apūrvadarśanaḥ satvaḥ,",
    "K10avsata_u:2423": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:2424": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:2425": " yatra satyānāṃ bhājanabhūtā bhavanti /",
    "K10avsata_u:2426": " yā upariṣṭād gacchanti,",
    "K10avsata_u:2427": " tāś cāturmahārājikāṃs trayastriṃśān,",
    "K10avsata_u:2428": " yāmāṃs tuṣitān nirmāṇaratīn paranirmitavaśavartino brahmakāyikān",
    "K10avsata_u:2429": " -------------------- Vaidya, p. 52 --------------------",
    "K10avsata_u:2430": " brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ",
    "K10avsata_u:2431": " śubhakṛtsnān anabhrakān puṇyaprasavān bṛhatphalān abṛhān atapān sudṛśān sudarśanān",
    "K10avsata_u:2432": " akaniṣṭhān devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:2433": " gāthādvayaṃ ca bhāṣante:",
    "K10avsata_u:2434": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:2435": " dhunīta mṛtyunaḥ sainyaṃ naḍāgāram iva kuñjaraḥ // AVŚ_20.1 //",
    "K10avsata_u:2436": " yo hy asmin dharmavinaye apramattaś cariṣyati /",
    "K10avsata_u:2437": " prahāya jātisaṃsāraṃ duḥkhasyāntaṃ kariṣyati // AVŚ_20.2 // iti",
    "K10avsata_u:2438": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:2439": " tad yadi bhagavān atītaṃ karma vyākartukāmo bhavati,",
    "K10avsata_u:2440": " bhagavataḥ pṛṣṭhato 'ntardhīyante /",
    "K10avsata_u:2441": " anāgataṃ vyākartukāmo bhavati,",
    "K10avsata_u:2442": " purastād antardhīyante /",
    "K10avsata_u:2443": " narakopapattiṃ vyākartukāmo bhavati,",
    "K10avsata_u:2444": " pādatale 'ntardhīyante /",
    "K10avsata_u:2445": " tiryagupapattiṃ vyākartukāmo bhavati,",
    "K10avsata_u:2446": " pārṣṇyām antardhīyante /",
    "K10avsata_u:2447": " pretopapattiṃ vyākartukāmo bhavati,",
    "K10avsata_u:2448": " pādāṅguṣṭhe 'ntardhīyante /",
    "K10avsata_u:2449": " manuṣyopapattiṃ vyākartukāmo bhavati,",
    "K10avsata_u:2450": " jānunor antardhīyante /",
    "K10avsata_u:2451": " balacakravartirājyaṃ vyākartukāmo bhavati,",
    "K10avsata_u:2452": " vāme karatale 'ntardhīyante /",
    "K10avsata_u:2453": " cakravartirājyaṃ vyākartukāmo bhavati,",
    "K10avsata_u:2454": " dakṣiṇe karatale 'ntardhīyante /",
    "K10avsata_u:2455": " devopapattiṃ vyākartukāmo bhavati,",
    "K10avsata_u:2456": " nābhyām antardhīyante /",
    "K10avsata_u:2457": " śrāvakabodhiṃ vyākartukāmo bhavati,",
    "K10avsata_u:2458": " āsye 'ntardhīyante /",
    "K10avsata_u:2459": " pratyekāṃ bodhiṃ vyākartukāmo bhavati,",
    "K10avsata_u:2460": " ūrṇāyām antardhīyante /",
    "K10avsata_u:2461": " anuttarāṃ samyaksaṃbodhiṃ vyākartukāmo bhavati,",
    "K10avsata_u:2462": " uṣṇīṣe antardhīyante //",
    "K10avsata_u:2463": " atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
    "K10avsata_u:2464": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:2465": " nānāvidho raṅgasahasracitro",
    "K10avsata_u:2466": " vaktrāntarān niṣkasitaḥ kalāpaḥ /",
    "K10avsata_u:2467": " avabhāsitā yena diśaḥ samantād",
    "K10avsata_u:2468": " divākareṇodayatā yathaiva // AVŚ_20.3 //",
    "K10avsata_u:2469": " gāthāś ca bhāṣate:",
    "K10avsata_u:2470": " vigatodbhavā dainyamadaprahīṇā",
    "K10avsata_u:2471": " buddhā jagaty uttamahetubhūtāḥ /",
    "K10avsata_u:2472": " nākāraṇaṃ śaṅkhamṛṇālagauraṃ",
    "K10avsata_u:2473": " smitam upadarśayanti jinā jitārayaḥ // AVŚ_20.4 //",
    "K10avsata_u:2474": " tatkālaṃ svayam adhigamya vīra buddhyā *{adhigatya}*",
    "K10avsata_u:2475": " śrotṝṇāṃ śramaṇa jinendra kāṅkṣitānām* /",
    "K10avsata_u:2476": " dhīrābhir munivṛṣa vāgbhir uttamābhir",
    "K10avsata_u:2477": " utpannaṃ vyapanaya saṃśayaṃ śubhābhiḥ // AVŚ_20.5 //",
    "K10avsata_u:2478": " -------------------- Vaidya, p. 53 --------------------",
    "K10avsata_u:2479": " nākāsmāl lavaṇajalādrirājadhairyāḥ",
    "K10avsata_u:2480": " saṃbuddhāḥ smitam upadarśayanti nāthāḥ /",
    "K10avsata_u:2481": " yasyārthe smitam upadarśayanti dhīrāḥ",
    "K10avsata_u:2482": " taṃ śrotuṃ samabhilaṣanti te janaughāḥ // AVŚ_20.6 // iti",
    "K10avsata_u:2483": " bhagavān āha:",
    "K10avsata_u:2484": " evam etad ānanda, evam etat /",
    "K10avsata_u:2485": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:2486": " paśyasy ānanda anena gṛhapatinā mamaivaṃvidhaṃ satkāraṃ kṛtam* /",
    "K10avsata_u:2487": " evaṃ bhadanta /",
    "K10avsata_u:2488": " eṣa ānanda gṛhapatir anena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
    "K10avsata_u:2489": " bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya divyānnado nāma",
    "K10avsata_u:2490": " samyaksaṃbuddhā bhaviṣyanti daśabhir balaiś caturbhir vaiśāradyais tribhir āveṇikaiḥ",
    "K10avsata_u:2491": " smṛtyupasthānair mahākaruṇayā ca /",
    "K10avsata_u:2492": " ayam asya deyadharmo yo mamāntike cittaprasādaḥ /",
    "K10avsata_u:2493": " etac ca prakaraṇaṃ rājā bimbisāro māgadhakāś ca paricārakāḥ śrutvā paraṃ vismayam āpannāḥ //",
    "K10avsata_u:2494": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:2495": " paśya bhagavan yāvad anena gṛhapatinā bhagavān saśrāvakasaṃgho divyamānuṣībhir ṛddhibhir abhyarcita iti //",
    "K10avsata_u:2496": " bhagavān āha:",
    "K10avsata_u:2497": " tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:2498": " mayaitāni karmāṇi kṛtāny upacitāni /",
    "K10avsata_u:2499": " ko 'nyaḥ pratyanubhaviṣyati?",
    "K10avsata_u:2500": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:2501": " nābdhātau,",
    "K10avsata_u:2502": " na tejodhātau,",
    "K10avsata_u:2503": " na vāyudhātau,",
    "K10avsata_u:2504": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "K10avsata_u:2505": " na praṇaśyanti karmāṇi kalpakoṭiśatair api /",
    "K10avsata_u:2506": " *{auch: karmāṇy api kalpaśatair api /}*",
    "K10avsata_u:2507": " sāmagrīṃ prāpya kālaṃ ca phalanti khalu dehinām* // AVŚ_20.1 //",
    "K10avsata_u:2508": " bhūtapūrvaṃ bhikṣavo 'tīte 'dhvani pūrṇo nāma samyaksaṃbuddho loka udapādi tathāgato",
    "K10avsata_u:2509": " 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:2510": " śāstā devamanuṣyāṇāṃ buddho bhagavān* /",
    "K10avsata_u:2511": " atha pūrṇaḥ samyaksaṃbuddho janapadacārikāṃ carann anyatamāṃ rājadhānīm anuprāptaḥ /",
    "K10avsata_u:2512": " aśrauṣīd rājā kṣatriyo mūrdhābhiṣiktaḥ:",
    "K10avsata_u:2513": " pūrṇaḥ samyaksaṃbuddho janapadacārikāṃ carann asmākaṃ rājadhānīm anuprāpta iti /",
    "K10avsata_u:2514": " śrutvā ca punar mahatyā rājarddhyā mahatā rājānubhāvena samanvāgato yena bhagavān pūrṇaḥ samyaksaṃbuddhas tenopasaṃkrāntaḥ /",
    "K10avsata_u:2515": " upasaṃkramya pūrṇasya samyaksaṃbuddhasya pādau śirasā vanditvaikānte niṣaṇṇaḥ /",
    "K10avsata_u:2516": " ekānte niṣaṇṇaṃ rājānaṃ kṣatriyaṃ mūrdhābhiṣiktaṃ pūrṇaḥ samyaksaṃbuddho bodhikarakair dharmaiḥ samādāpayati /",
    "K10avsata_u:2517": " atha rājā kṣatriyo mūrdhābhiṣiktaḥ pūrṇaṃ samyaksaṃbuddhaṃ saśrāvakasaṃghaṃ traimāsyaṃ cīvarapiṇḍapātaśayanāsanaglānapratyayabhaiṣajyapariṣkārair upanimantritavān* /",
    "K10avsata_u:2518": " adhivāsitaṃ ca pūrṇena samyaksaṃbuddhena rājñas tūṣṇībhāvena /",
    "K10avsata_u:2519": " atha rājā kṣatriyo mūrdhābhiṣiktaḥ pūrṇasya samyaksaṃbuddhasya tūṣṇībhāvenādhivāsanāṃ",
    "K10avsata_u:2520": " viditvā traimāsyaṃ cīvarapiṇḍapātaśayanāsanaglānapratyayabhaiṣajyapariṣkārair upasthāpya",
    "K10avsata_u:2521": " bhagavato ratnamayapratimāṃ kārayitvā buddhaharṣaṃ kāritavān*,",
    "K10avsata_u:2522": " yatrānekaiḥ prāṇiśatasahasrair mahāprasādo labdhaḥ /",
    "K10avsata_u:2523": " tathetutatpratyayaṃ ca te parinirvṛtāḥ //",
    "K10avsata_u:2524": " -------------------- Vaidya, p. 54 --------------------",
    "K10avsata_u:2525": " kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
    "K10avsata_u:2526": " yan mayā pūrṇasya samyaksaṃbuddhasya tādṛśī pūjā kṛtā,",
    "K10avsata_u:2527": " tena me saṃsāre 'nantaṃ sukham anubhūtam*,",
    "K10avsata_u:2528": " tenaiva ca hetunā tathāgatasya ca me śreṣṭhinā śakreṇa ca īdṛśī pūjā kṛtā /",
    "K10avsata_u:2529": " tasmāt tarhi bhikṣava evaṃ śikṣitavyam:",
    "K10avsata_u:2530": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:2531": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:2532": " ity evaṃ vo bhikṣavaḥ śikṣitavyam* //",
    "K10avsata_u:2533": " idam avocad bhagavān /",
    "K10avsata_u:2534": " āttamanasas te bhikṣavo bhagavato bhāṣitam abhyanandan* //",
    "K10avsata_u:2535": " -------------------- Vaidya, p. 55 --------------------",
    "K10avsata_u:2536": " tṛtīyo vargaḥ /",
    "K10avsata_u:2537": " tasyoddānam*:",
    "K10avsata_u:2538": " candano hy atha padmaś ca cakraṃ daśaśirās tathā /",
    "K10avsata_u:2539": " sūkṣmatvak* śītadīptaś ca nāvikā gandhamādanaḥ /",
    "K10avsata_u:2540": " nirmalo valgusvaraś ca vargo bhavati sattamaḥ // *******************************************************",
    "K10avsata_u:2541": " AVŚ_21 candanaḥ / (ed. Speyer, vol. I)",
    "K10avsata_u:2542": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:2543": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:2544": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:2545": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:2546": " magadheṣu janapadeṣu cārikāṃ caran gaṅgātīram anuprāptaḥ /",
    "K10avsata_u:2547": " tena khalu punaḥ samayena gaṅgātīrasya nātidūre stūpam avarugṇaṃ vātātapābhyāṃ pariśīrṇam* /",
    "K10avsata_u:2548": " bhikṣubhir dṛṣṭvā bhagavān pṛṣṭaḥ kasya bhagavann ayaṃ stūpa iti /",
    "K10avsata_u:2549": " bhagavān āha:",
    "K10avsata_u:2550": " candano nāma pratyekabuddho babhūva, tasyeti /",
    "K10avsata_u:2551": " bhikṣava ūcuḥ:",
    "K10avsata_u:2552": " kuto bhagavaṃś candanasya pratyekabuddhasyotpattir nāmābhinirvṛttiś ceti /",
    "K10avsata_u:2553": " bhagavān āha:",
    "K10avsata_u:2554": " icchatha yūyaṃ bhikṣavaḥ śrotuṃ yathā candanasya pratyekabuddhasyotpattir nāmābhinirvṛttiś ca?",
    "K10avsata_u:2555": " evaṃ bhadanta /",
    "K10avsata_u:2556": " tena hi bhikṣavaḥ śṛṇuta,",
    "K10avsata_u:2557": " sādhu ca suṣṭhu ca manasi kuruta, bhāṣiṣye //",
    "K10avsata_u:2558": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
    "K10avsata_u:2559": " kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:2560": " taskararogāpagataṃ śālīkṣugomahiṣīsaṃpannam* /",
    "K10avsata_u:2561": " dhārmiko dharmarājo dharmeṇa rājyaṃ kārayati /",
    "K10avsata_u:2562": " so 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate tadyathā:",
    "K10avsata_u:2563": " ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
    "K10avsata_u:2564": " sahajāḥ sahadhārmikā nityānubaddhā api devatā āyācate /",
    "K10avsata_u:2565": " asti caiṣa loke pravādo yadāyācanahetoḥ putrā jāyante duhitaraś ca /",
    "K10avsata_u:2566": " tac ca naivam* /",
    "K10avsata_u:2567": " yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /",
    "K10avsata_u:2568": " api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:2569": " katameṣāṃ trayāṇām* /",
    "K10avsata_u:2570": " mātāpitarāu raktau bhavataḥ saṃnipatitau,",
    "K10avsata_u:2571": " mātā {ca} kalyā bhavati ṛtumatī,",
    "K10avsata_u:2572": " gandharvaś ca pratyupasthito bhavati /",
    "K10avsata_u:2573": " eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:2574": " sa caivam āyācanaparas tiṣṭhati /",
    "K10avsata_u:2575": " tasya codyāne mahāpadmini /",
    "K10avsata_u:2576": " tatra padmam atipramāṇaṃ jātam* /",
    "K10avsata_u:2577": " tad divase divase vardhate na tu phullati /",
    "K10avsata_u:2578": " tata ārāmikeṇa rājñe niveditam* /",
    "K10avsata_u:2579": " rajñā uktaḥ parīkṣyatām etat padmam iti /",
    "K10avsata_u:2580": " yāvad apareṇa samayena sūryodaye tat padmaṃ vikasitam* /",
    "K10avsata_u:2581": " tasya ca padmasya karṇikāyāṃ dārakaḥ paryaṅkaṃ baddhvāvasthitaḥ,",
    "K10avsata_u:2582": " abhirūpo darśanīyaḥ",
    "K10avsata_u:2583": " -------------------- Vaidya, p. 56 --------------------",
    "K10avsata_u:2584": " prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭaḥ uccaghoṣaḥ",
    "K10avsata_u:2585": " saṃgatabrūs tuṅganāsaḥ dvātriṃśatā mahāpuruṣalakṣaṇaiḥ samalaṃkṛtagātro 'śītyānuvyañjanair virājitagātraḥ /",
    "K10avsata_u:2586": " tasya mukhāt padmagandho vāti śarīrāc ca candanagandhaḥ /",
    "K10avsata_u:2587": " tata ārāmikeṇa rājñe niveditam* /",
    "K10avsata_u:2588": " tato rājā sāmātyaḥ sāntaḥpuraś ca tad udyānaṃ gataḥ /",
    "K10avsata_u:2589": " sahadarśanāt tena dārakeṇa rājā saṃbhāṣitaḥ: ehi tāta,",
    "K10avsata_u:2590": " ahaṃ te 'putrasya putra iti /",
    "K10avsata_u:2591": " tato rājā hṛṣṭatuṣṭapramudita uvāca:",
    "K10avsata_u:2592": " evam eva putra yathā vadasīti /",
    "K10avsata_u:2593": " tato rājā padminīm avagāhya taṃ dārakaṃ padmakarṇikāyāṃ gṛhītvā pāṇitale sthāpitavān* /",
    "K10avsata_u:2594": " yatra yatra sa dārakaḥ pādau sthāpayati,",
    "K10avsata_u:2595": " tatra tatra padmāni prādurbhavanti /",
    "K10avsata_u:2596": " tatas tasya candana iti nāma kṛtam* //",
    "K10avsata_u:2597": " yadā candano dārako 'nupūrveṇa mahān saṃvṛttaḥ,",
    "K10avsata_u:2598": " tadā nāgarai rājā vijñaptaḥ:",
    "K10avsata_u:2599": " ihāsmākaṃ deva nagaraparva pratyupasthitam* /",
    "K10avsata_u:2600": " tad arhati devaś candanaṃ kumāram utsraṣṭam* (Speyer: utsraṣṭum)/",
    "K10avsata_u:2601": " asmābhiḥ saha parvānubhaviṣyati,",
    "K10avsata_u:2602": " padmaiś ca sarvam adhiṣṭhānam alaṃkariṣyatīti /",
    "K10avsata_u:2603": " rājāha: evam astv iti /",
    "K10avsata_u:2604": " tataś candanaḥ sarvālaṃkāravibhūṣito 'mātyaputraparivṛto vividhair vādyair vādyamānai rājakulād bahir upayāti nagaraparva pratyanubhavitum*",
    "K10avsata_u:2605": " tatra tasya gacchataḥ padavinyāse padavinyāse padmāni prādurbhavanti darśanīyāni manoramāṇi ca /",
    "K10avsata_u:2606": " tāny arkaraśmibhiḥ spṛṣṭamātrāṇi mlāyanti śuṣyanti //",
    "K10avsata_u:2607": " atha tasya śuddhasatvasya kalyāṇāśayasya pūrvabuddhāvaropitakuśalamūlasya taddarśanād yoniśo manasikāra utpannaḥ:",
    "K10avsata_u:2608": " yathemāni padmāni utpannamātrāṇi śobhante,",
    "K10avsata_u:2609": " arkaraśmiparitāpitāni mlāyanti śuṣyanti,",
    "K10avsata_u:2610": " evam etad api śarīram iti /",
    "K10avsata_u:2611": " tasyaivaṃ cintayatas tulayata uparīkṣamāṇasya saptatriṃśad bodhipakṣyadharmā abhimukhībhūtāḥ /",
    "K10avsata_u:2612": " te tasyaiva janakāyasya madhye sthitena pratyekabodhiḥ sākṣātkṛtā /",
    "K10avsata_u:2613": " yāvac chuddhāvāsakāyikair devais tasmai kāṣāyāṇy upanāmitāni /",
    "K10avsata_u:2614": " tāni ca prāvṛtya gaganatalam utpatitaḥ,",
    "K10avsata_u:2615": " vicitrāṇi ca prātihāryāṇi kartuṃ pravṛttaḥ,",
    "K10avsata_u:2616": " yaddarśanād rājñāmātyanaigamasahāyena mahān prasādaḥ pratilabdho vicitrāṇi ca kuśalamūlāny avaropitāni /",
    "K10avsata_u:2617": " bhagavān āha:",
    "K10avsata_u:2618": " ataś candanasya pratyekabuddhasyotpattir nāmābhinirvṛttiś ceti //",
    "K10avsata_u:2619": " bhikṣavo bhagavantaṃ papracchuḥ:",
    "K10avsata_u:2620": " kāni bhadanta candanena pratyekabuddhena karmāṇi kṛtāni yenāsya śarīraṃ sugandhi tīkṣṇendriyaś ceti /",
    "K10avsata_u:2621": " bhagavān āha:",
    "K10avsata_u:2622": " kāśyape bhagavati pravrajito babhūva,",
    "K10avsata_u:2623": " tatrānena keśanakhastūpe gandhāvasekaḥ kṛtaḥ,",
    "K10avsata_u:2624": " puṣpāṇi cāvaropitāni,",
    "K10avsata_u:2625": " pratyekabodhau cānena mārgo bhāvitaḥ /",
    "K10avsata_u:2626": " tasmāt tarhi bhikṣava evaṃ śikṣitavyam:",
    "K10avsata_u:2627": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:2628": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:2629": " ity evaṃ vo bhikṣavaḥ śikṣitavyam* //",
    "K10avsata_u:2630": " idam avocad bhagavān /",
    "K10avsata_u:2631": " āttamanasas te bhikṣavo bhagavato bhāṣitam abhyanandan* //",
    "K10avsata_u:2632": " -------------------- Vaidya, p. 57 -------------------- *******************************************************",
    "K10avsata_u:2633": " AVŚ_22 padmaḥ / (ed. Speyer, vol. I)",
    "K10avsata_u:2634": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:2635": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:2636": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:2637": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:2638": " śrāvastyāṃ viharati jetavane 'nāthapiṇḍadasyārāme /",
    "K10avsata_u:2639": " ācaritam etan madhyadeśe yadārāmikāḥ padmāny ādāya vīthīṃ gatvā vikrīṇate /",
    "K10avsata_u:2640": " atha bhagavān pūrvāhṇe nivāsya pātracīvaram ādāya śrāvastīṃ piṇḍāya prāvikṣat* /",
    "K10avsata_u:2641": " anyatamā ca strī dārakaṃ svabhujābhyām ādāya vīthīm avatīrṇā /",
    "K10avsata_u:2642": " dadarśa ca sa dārako buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:2643": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:2644": " jaṅgamam iva ratnaparvataṃ samantato bhadrakam* /",
    "K10avsata_u:2645": " dṛṣṭvā ca punaḥ prasādajātaḥ sahasā bāhum abhiprasārya ārāmikasakāśāt padmaṃ gṛhītvā bhagavato mūrdhni prakṣiptavān* /",
    "K10avsata_u:2646": " tatas tat padmaṃ śakaṭaśakramātraṃ (Speyer:",
    "K10avsata_u:2647": " śakaṭacakramātraṃ)",
    "K10avsata_u:2648": " bhūtvopari vihāyasi sthitam* /",
    "K10avsata_u:2649": " bhagavantaṃ ca gacchantam anugacchati,",
    "K10avsata_u:2650": " tiṣṭhantaṃ tiṣṭhati /",
    "K10avsata_u:2651": " tato bhagavatā padmarāgasadṛśā prabhā utsṛṣṭā sakalā śrāvastī avabhāsitā,",
    "K10avsata_u:2652": " taddhaitukaṃ ca rājāmātyapaurāḥ āvarjitāḥ //",
    "K10avsata_u:2653": " tato bhagavatā smitam upadarśitam* /",
    "K10avsata_u:2654": " dharmatā khalu yasmin samaye bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
    "K10avsata_u:2655": " kāścid upariṣṭād gacchanti /",
    "K10avsata_u:2656": " yā adhastād gacchanti,",
    "K10avsata_u:2657": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:2658": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:2659": " ye uṣṇanarakās teṣu śītībhūtā nipatanti,",
    "K10avsata_u:2660": " ye śītanarakās teṣūṣṇībhūtā nipatanti /",
    "K10avsata_u:2661": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:2662": " teṣām evaṃ bhavati:",
    "K10avsata_u:2663": " kiṃ nu vayaṃ bhavanta itaś cyutāḥ āhosvid anyatropapannā iti /",
    "K10avsata_u:2664": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:2665": " teṣāṃ nirmitaṃ dṛṣṭvaivaṃ bhavati:",
    "K10avsata_u:2666": " na hy eva vayaṃ bhavanta itaś cyutāḥ,",
    "K10avsata_u:2667": " nāpy anyatropapannāḥ /",
    "K10avsata_u:2668": " api tv ayam apūrvadarśanaḥ satvaḥ,",
    "K10avsata_u:2669": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:2670": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:2671": " yatra satyānāṃ bhājanabhūtā bhavanti /",
    "K10avsata_u:2672": " yā upariṣṭād gacchanti,",
    "K10avsata_u:2673": " tāś cāturmahārājikāṃs trayastriṃśān,",
    "K10avsata_u:2674": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:2675": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:2676": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:2677": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:2678": " gāthādvayaṃ ca bhāṣante:",
    "K10avsata_u:2679": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:2680": " dhunīta mṛtyunaḥ sainyaṃ naḍāgāram iva kuñjaraḥ // AVŚ_22.1 //",
    "K10avsata_u:2681": " yo hy asmin dharmavinaye apramattaś cariṣyati /",
    "K10avsata_u:2682": " prahāya jātisaṃsāraṃ duḥkhasyāntaṃ kariṣyati // AVŚ_22.2 //",
    "K10avsata_u:2683": " -------------------- Vaidya, p. 58 --------------------",
    "K10avsata_u:2684": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:2685": " tad yadi bhagavān atītaṃ karma vyākartukāmo bhavati,",
    "K10avsata_u:2686": " bhagavataḥ pṛṣṭhato 'ntardhīyante /",
    "K10avsata_u:2687": " anāgataṃ vyākartukāmo bhavati,",
    "K10avsata_u:2688": " purastād antardhīyante /",
    "K10avsata_u:2689": " narakopapattiṃ vyākartukāmo bhavati,",
    "K10avsata_u:2690": " pādatale 'ntardhīyante /",
    "K10avsata_u:2691": " tiryagupapattiṃ vyākartukāmo bhavati,",
    "K10avsata_u:2692": " pārṣṇyām antardhīyante /",
    "K10avsata_u:2693": " pretopapattiṃ vyākartukāmo bhavati,",
    "K10avsata_u:2694": " pādāṅguṣṭhe 'ntardhīyante /",
    "K10avsata_u:2695": " manuṣyopapattiṃ vyākartukāmo bhavati,",
    "K10avsata_u:2696": " jānunor antardhīyante /",
    "K10avsata_u:2697": " balacakravartirājyaṃ vyākartukāmo bhavati,",
    "K10avsata_u:2698": " vāme karatale 'ntardhīyante /",
    "K10avsata_u:2699": " cakravartirājyaṃ vyākartukāmo bhavati,",
    "K10avsata_u:2700": " dakṣiṇe karatale 'ntardhīyante /",
    "K10avsata_u:2701": " devopapattiṃ vyākartukāmo bhavati,",
    "K10avsata_u:2702": " nābhyām antardhīyante /",
    "K10avsata_u:2703": " śrāvakabodhiṃ vyākartukāmo bhavati,",
    "K10avsata_u:2704": " āsye 'ntardhīyante /",
    "K10avsata_u:2705": " pratyekabodhiṃ vyākartukāmo bhavati,",
    "K10avsata_u:2706": " ūrṇāyām antardhīyante /",
    "K10avsata_u:2707": " anuttarāṃ samyaksaṃbodhiṃ vyākartukāmo bhavati,",
    "K10avsata_u:2708": " uṣṇīṣe antardhīyante //",
    "K10avsata_u:2709": " atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
    "K10avsata_u:2710": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:2711": " nānāvidho raṅgasahasracitro",
    "K10avsata_u:2712": " vaktrāntarān niṣkasitaḥ kalāpaḥ /",
    "K10avsata_u:2713": " avabhāsitā yena diśaḥ samantād",
    "K10avsata_u:2714": " divākareṇodayatā yathaiva // AVŚ_22.3 //",
    "K10avsata_u:2715": " gāthāś ca bhāṣate:",
    "K10avsata_u:2716": " vigatodbhavā dainyamadaprahīṇā",
    "K10avsata_u:2717": " buddhā jagaty uttamahetubhūtāḥ /",
    "K10avsata_u:2718": " nākāraṇaṃ śaṅkhamṛṇālagauraṃ",
    "K10avsata_u:2719": " smitam upadarśayanti jinā jitārayaḥ // AVŚ_22.4 //",
    "K10avsata_u:2720": " tatkālaṃ svayam adhigamya vīra buddhyā",
    "K10avsata_u:2721": " śrotṝṇāṃ śramaṇa jinendra kāṅkṣitānām* /",
    "K10avsata_u:2722": " dhīrābhir munivṛṣa vāgbhir uttamābhir",
    "K10avsata_u:2723": " utpannaṃ vyapanaya saṃśayaṃ śubhābhiḥ // AVŚ_22.5 //",
    "K10avsata_u:2724": " nākāsmāl lavaṇajalādrirājadhairyāḥ",
    "K10avsata_u:2725": " saṃbuddhāḥ smitam upadarśayanti nāthāḥ /",
    "K10avsata_u:2726": " yasyārthe smitam upadarśayanti dhīrāḥ",
    "K10avsata_u:2727": " taṃ śrotuṃ samabhilaṣanti te janaughāḥ // AVŚ_22.6 // iti //",
    "K10avsata_u:2728": " bhagavān āha:",
    "K10avsata_u:2729": " evam etad ānanda, evam etat /",
    "K10avsata_u:2730": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:2731": " paśyasy ānanda anena dārakeṇa prasādajātena tathāgatasya padmaṃ kṣiptam* /",
    "K10avsata_u:2732": " evaṃ bhadanta /",
    "K10avsata_u:2733": " eṣa ānanda dārako 'nena kuśalamūlena cittotpādena deyadharmaparityāgena ca pañcadaśa kalpān vinipātaṃ na gamiṣyati /",
    "K10avsata_u:2734": " divyamānuṣasukham anubhūya padmottaro nāma pratyekabuddho bhaviṣyati /",
    "K10avsata_u:2735": " ayam asya deyadharmo yo mamāntike cittaprasādaḥ /",
    "K10avsata_u:2736": " tasmāt tarhi bhikṣava evaṃ śikṣitavyam:",
    "K10avsata_u:2737": " ya buddhapratyekabuddhaśrāvakeṣu kārān kariṣyāmaḥ /",
    "K10avsata_u:2738": " ity evaṃ vo bhikṣavaḥ śikṣitavyam* //",
    "K10avsata_u:2739": " idam avocad bhagavān /",
    "K10avsata_u:2740": " āttamanasas te bhikṣavo bhagavato bhāṣitam abhyanandan* //",
    "K10avsata_u:2741": " -------------------- Vaidya, p. 59 -------------------- *******************************************************",
    "K10avsata_u:2742": " AVŚ_23 cakram* / (ed. Speyer, vol. I)",
    "K10avsata_u:2743": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:2744": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:2745": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:2746": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:2747": " rājagṛhe viharati veṇuvane kalandakanivāpe /",
    "K10avsata_u:2748": " rājagṛhe 'nyatamaḥ sārthavāho mahāsamudram avatīrṇaḥ /",
    "K10avsata_u:2749": " tasya bhāryā yauvanavatī /",
    "K10avsata_u:2750": " sā svāmino 'rthe utkaṇṭhati paritapyati,",
    "K10avsata_u:2751": " na cāsyā bhartā āgacchati /",
    "K10avsata_u:2752": " tayā nārāyaṇasya praṇipatya pratijñātam*:",
    "K10avsata_u:2753": " yadi me śīghram āgacchati,",
    "K10avsata_u:2754": " ahaṃ te sauvarṇacakraṃ pradāsyāmīti /",
    "K10avsata_u:2755": " tatas tasyāḥ svāmī svastikṣemābhyāṃ mahāsamudrād aśu pratyāgataḥ /",
    "K10avsata_u:2756": " tayā sauvarṇacakraṃ kāritam* /",
    "K10avsata_u:2757": " sā dāsīgaṇaparivṛtā cakram ādāya gandhadhūpapuṣpaṃ ca,",
    "K10avsata_u:2758": " devakulaṃ saṃpratisthitā //",
    "K10avsata_u:2759": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:2760": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
    "K10avsata_u:2761": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:2762": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:2763": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:2764": " navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
    "K10avsata_u:2765": " trī rātres trir divasasya ( ca)",
    "K10avsata_u:2766": " buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:2767": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:2768": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:2769": " kasya kāmapaṅkanimagnasya hastoddhāram anupradadyām*,",
    "K10avsata_u:2770": " kam āryadhanavirahitam āryadhanaiśvaryādhipatye pratiṣṭhāpayeyam*,",
    "K10avsata_u:2771": " (kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:2772": " ) kasyānavaropitāni kuśalamulāny avaropayeyam*,",
    "K10avsata_u:2773": " kasyāvaropitāni paripācayeyam*,",
    "K10avsata_u:2774": " kasya paripakvāni vimocayeyam* / āha ca:",
    "K10avsata_u:2775": " apy evātikramed velāṃ sāgaro makarālayaḥ /",
    "K10avsata_u:2776": " na tu vaineyavatsānāṃ buddho velām atikramet // AVŚ_23.1 //",
    "K10avsata_u:2777": " paśyati bhagavān:",
    "K10avsata_u:2778": " iyaṃ dārikā maddarśanāt pratyekabodheḥ kuśalamūlāny avaropayiṣyatīti /",
    "K10avsata_u:2779": " tataḥ pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto rājagṛhaṃ piṇḍāya prāvikṣat* /",
    "K10avsata_u:2780": " athāsau dārikā dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:2781": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:2782": " jaṅgamam iva ratnaparvataṃ samantato bhadrakam* /",
    "K10avsata_u:2783": " sahadarśanāc ca labdhaprasādā bhavati sauvarṇacakraṃ kṣeptam ārabdhaḥ /",
    "K10avsata_u:2784": " tataś ceṭikayā vāryate:",
    "K10avsata_u:2785": " nāyaṃ nārāyaṇa iti sā vāryamāṇāpi tīvraprasādā āvarjitamānasā buddhasya bhagavata upari sauvarṇacakraṃ nikṣipya gandhamālyaṃ ca dattavatī //",
    "K10avsata_u:2786": " -------------------- Vaidya, p. 60 --------------------",
    "K10avsata_u:2787": " tato bhagavān smitaṃ dadarśitum* /",
    "K10avsata_u:2788": " dharmatā khalu yasmin samaye buddhā bhagavantaḥ smitaṃ prāviṣkurvanti,",
    "K10avsata_u:2789": " tasmin samaye nīlapītalohitāvadātā arciṣo mukhān niścārya kāścid adhastād gacchanti,",
    "K10avsata_u:2790": " kāścid upariṣṭād gacchanti /",
    "K10avsata_u:2791": " yā adhastād gacchanti,",
    "K10avsata_u:2792": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:2793": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:2794": " ye uṣṇanarakās teṣu śītībhūtā nipatanti,",
    "K10avsata_u:2795": " ye śītanarakās teṣūṣṇībhūtā nipatanti /",
    "K10avsata_u:2796": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:2797": " teṣām evaṃ bhavati:",
    "K10avsata_u:2798": " kiṃ nu vayaṃ bhavanta itaś cyutāḥ,",
    "K10avsata_u:2799": " āhosvid anyatropapannā iti /",
    "K10avsata_u:2800": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:2801": " teṣāṃ taṃ nirmitaṃ dṛṣṭvaivaṃ bhavati:",
    "K10avsata_u:2802": " na hy eva vayaṃ bhavanta itaś cyutāḥ,",
    "K10avsata_u:2803": " nāpy anyatropapannāḥ /",
    "K10avsata_u:2804": " api tv ayam apūrvadarśanaḥ satvaḥ,",
    "K10avsata_u:2805": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:2806": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:2807": " yatra satyānāṃ bhājanabhūtā bhavanti /",
    "K10avsata_u:2808": " yā upariṣṭād gacchanti,",
    "K10avsata_u:2809": " tāś cāturmahārājikāṃs trayastriṃśān,",
    "K10avsata_u:2810": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:2811": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:2812": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:2813": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:2814": " gāthādvayaṃ ca bhāṣante:",
    "K10avsata_u:2815": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:2816": " dhunīta mṛtyunaḥ sainyaṃ naḍāgāram iva kuñjaraḥ // AVŚ_23.2 //",
    "K10avsata_u:2817": " yo hy asmin dharmavinaye apramattaś cariṣyati /",
    "K10avsata_u:2818": " prahāya jātisaṃsāraṃ duḥkhasyāntaṃ kariṣyati // AVŚ_23.3 //",
    "K10avsata_u:2819": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:2820": " tad yadi bhagavān atītaṃ karma vyākartukāmo bhavati,",
    "K10avsata_u:2821": " bhagavataḥ pṛṣṭhato 'ntardhīyante /",
    "K10avsata_u:2822": " anāgataṃ karma vyākartukāmo bhavati,",
    "K10avsata_u:2823": " purastād antardhīyante /",
    "K10avsata_u:2824": " narakopapattiṃ vyākartukāmo bhavati,",
    "K10avsata_u:2825": " pādatale 'ntardhīyante /",
    "K10avsata_u:2826": " tiryagupapattiṃ vyākartukāmo bhavati,",
    "K10avsata_u:2827": " pārṣṇyām antardhīyante /",
    "K10avsata_u:2828": " pretopapattiṃ vyākartukāmo bhavati,",
    "K10avsata_u:2829": " pādāṅguṣṭhe 'ntardhīyante /",
    "K10avsata_u:2830": " manuṣyopapattiṃ vyākartukāmo bhavati,",
    "K10avsata_u:2831": " jānunor antardhīyante /",
    "K10avsata_u:2832": " balacakravartirājyaṃ vyākartukāmo bhavati,",
    "K10avsata_u:2833": " vāme karatale 'ntardhīyante /",
    "K10avsata_u:2834": " cakravartirājyaṃ vyākartukāmo bhavati,",
    "K10avsata_u:2835": " dakṣiṇe karatale 'ntardhīyante /",
    "K10avsata_u:2836": " devopapattiṃ vyākartukāmo bhavati,",
    "K10avsata_u:2837": " nābhyām antardhīyante /",
    "K10avsata_u:2838": " śrāvakabodhiṃ vyākartukāmo bhavati,",
    "K10avsata_u:2839": " āsye 'ntardhīyante /",
    "K10avsata_u:2840": " pratyekabodhiṃ vyākartukāmo bhavati,",
    "K10avsata_u:2841": " ūrṇāyām antardhīyante /",
    "K10avsata_u:2842": " anuttarāṃ samyaksaṃbodhiṃ vyākartukāmo bhavati,",
    "K10avsata_u:2843": " uṣṇīṣe antardhīyante //",
    "K10avsata_u:2844": " atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
    "K10avsata_u:2845": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:2846": " nānāvidho raṅgasahasracitro",
    "K10avsata_u:2847": " vaktrāntarān niṣkasitaḥ kalāpaḥ /",
    "K10avsata_u:2848": " avabhāsitā yena diśaḥ samantād",
    "K10avsata_u:2849": " divākareṇodayatā yathaiva // AVŚ_23.4 //",
    "K10avsata_u:2850": " -------------------- Vaidya, p. 61 --------------------",
    "K10avsata_u:2851": " gāthāś ca bhāṣate:",
    "K10avsata_u:2852": " vigatodbhavā dainyamadaprahīṇā",
    "K10avsata_u:2853": " buddhā jagaty uttamahetubhūtāḥ /",
    "K10avsata_u:2854": " nākāraṇaṃ śaṅkhamṛṇālagauraṃ",
    "K10avsata_u:2855": " smitam upadarśayanti jinā jitārayaḥ // AVŚ_23.5 //",
    "K10avsata_u:2856": " tatkālaṃ svayam adhigamya vīra buddhyā",
    "K10avsata_u:2857": " śrotṝṇāṃ śramaṇa jinendra kāṅkṣitānām* /",
    "K10avsata_u:2858": " dhīrābhir munivṛṣa vāgbhir uttamābhir",
    "K10avsata_u:2859": " utpannaṃ vyapanaya saṃśayaṃ śubhābhiḥ // AVŚ_23.6 //",
    "K10avsata_u:2860": " nākāsmāl lavaṇajalādrirājadhairyāḥ",
    "K10avsata_u:2861": " saṃbuddhāḥ smitam upadarśayanti nāthāḥ /",
    "K10avsata_u:2862": " yasyārthe smitam upadarśayanti dhīrāḥ",
    "K10avsata_u:2863": " taṃ śrotuṃ samabhilaṣanti te janaughāḥ // AVŚ_23.7 // iti",
    "K10avsata_u:2864": " bhagavān āha:",
    "K10avsata_u:2865": " evam etad ānanda, evam etat /",
    "K10avsata_u:2866": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:2867": " paśyasy ānanda anayā dārikayā tathāgatasya sauvarṇacakraṃ kṣiptam* /",
    "K10avsata_u:2868": " evaṃ bhadanta /",
    "K10avsata_u:2869": " eṣā ānanda dārikā anena kuśalamūlena cittotpādena deyadharmaparityāgena ca pañcadaśa kalpān vinipātaṃ na gamiṣyati,",
    "K10avsata_u:2870": " divyaṃ mānuṣaṃ sukham anubhūya ca cakrāntaro nāma pratyekabuddho bhaviṣyati /",
    "K10avsata_u:2871": " ayam asya deyadharmo yo mamāntike cittaprasādaḥ iti /",
    "K10avsata_u:2872": " tasmāt tarhi bhikṣava evaṃ śikṣitavyam:",
    "K10avsata_u:2873": " yad buddhapratyekabuddhaśrāvakeṣu kārān kariṣyāmaḥ /",
    "K10avsata_u:2874": " ity evaṃ vo bhikṣavaḥ śikṣitavyam* //",
    "K10avsata_u:2875": " idam avocad bhagavān /",
    "K10avsata_u:2876": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:2877": " AVŚ_24 daśaśirāḥ / (ed. Speyer, vol. I)",
    "K10avsata_u:2878": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:2879": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:2880": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:2881": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:2882": " magadheṣu janapadeṣu cārikāṃ caran gaṅgātīram anuprāptaḥ sārdhaṃ bhikṣusaṃghena /",
    "K10avsata_u:2883": " adrākṣus te bhikṣavo dūrata eva purāṇastūpaṃ vātātapavarṣair avarugṇaṃ prarugṇam* /",
    "K10avsata_u:2884": " dṛṣṭvā ca punar bhagavantaṃ papracchuḥ:",
    "K10avsata_u:2885": " kasyaiṣa bhadanta stūpa iti /",
    "K10avsata_u:2886": " bhagavān āha:",
    "K10avsata_u:2887": " daśaśirasaḥ pratyekabuddhasyeti /",
    "K10avsata_u:2888": " bhikṣavaḥ ūcuḥ:",
    "K10avsata_u:2889": " kuto bhadanta daśaśirasaḥ pratyekabuddhasyotpattir nāmābhinirvṛttiś ceti /",
    "K10avsata_u:2890": " bhagavān āha:",
    "K10avsata_u:2891": " icchatha yūyaṃ bhikṣavaḥ śrotum iti?",
    "K10avsata_u:2892": " ta ūcuḥ: evaṃ bhadanteti /",
    "K10avsata_u:2893": " tena hi bhikṣavaḥ śṛṇuta,",
    "K10avsata_u:2894": " sādhu ca suṣṭhu ca manasi kuruta, bhāṣiṣye //",
    "K10avsata_u:2895": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
    "K10avsata_u:2896": " kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:2897": " -------------------- Vaidya, p. 62 --------------------",
    "K10avsata_u:2898": " taskararogāpagataṃ śālīkṣugomahiṣīsaṃpannam* /",
    "K10avsata_u:2899": " dhārmiko dharmarājo dharmeṇa rājyaṃ kārayati /",
    "K10avsata_u:2900": " sa ca rājā aputraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate /",
    "K10avsata_u:2901": " tadyathā: ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
    "K10avsata_u:2902": " sahajāḥ sahadhārmikā nityānubaddhā api devatā āyācate /",
    "K10avsata_u:2903": " sa caivam āyācanaparas tiṣṭati /",
    "K10avsata_u:2904": " tasya codyāne nahatī padminī utpalapadmakumudapadmapuṇḍarīkasaṃchannā haṃsacakravākakāraṇḍavādiśakunopaśobhitā nalinī /",
    "K10avsata_u:2905": " tatra padmam atipramāṇam akaṇṭakaṃ sahotpannam* /",
    "K10avsata_u:2906": " tad divase divase vardhate na tu phullati /",
    "K10avsata_u:2907": " tata ārāmikeṇa rājñe niveditam* /",
    "K10avsata_u:2908": " rajñā uktaḥ:",
    "K10avsata_u:2909": " parirakṣyatām etat padmam iti /",
    "K10avsata_u:2910": " yāvad apareṇa samayena sūryodaye tat padmaṃ vikasitam* /",
    "K10avsata_u:2911": " tasya padmasya karṇikāyāṃ dārakaḥ paryaṅkaṃ baddhvāvasthitaḥ,",
    "K10avsata_u:2912": " abhirūpo darśanīyaḥ prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭa",
    "K10avsata_u:2913": " uccaghoṣaḥ saṃgatabrūs tuṅganāsaḥ dvātriṃśatā mahāpuruṣalakṣaṇaiḥ samalaṃkṛto 'śītyānuvyañjanair virājitagātraḥ /",
    "K10avsata_u:2914": " taṃ dṛṣṭvā ārāmikeṇa rājñe niveditam* /",
    "K10avsata_u:2915": " śrutvā rājā sāmātyaḥ sāntaḥpuraś ca tad udyānaṃ gataḥ /",
    "K10avsata_u:2916": " dadarśa rājā padmakarṇikāyāṃ tathā vibhājamānam* /",
    "K10avsata_u:2917": " dṛṣṭvā ca punar hṛṣṭatuṣṭapramudita udagraprītisaumanasyajātaḥ padminīm avagāhya",
    "K10avsata_u:2918": " taṃ gṛhītvā mahatā satkāreṇa svagṛham ānīya śramaṇabrāhmaṇanaimittikānāṃ nivedya",
    "K10avsata_u:2919": " trīṇi saptakāny ekaviṃśatiṃ divasān jātasya jātimahaṃ kṛtvā daśaśirā iti nāmadheyaṃ kṛtavān* //",
    "K10avsata_u:2920": " daśaśirā dārakaḥ aṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:2921": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cott{aptott}aptair upakaraṇaviśeṣaiḥ /",
    "K10avsata_u:2922": " āśu vardhate hradastham iva paṅkajam* /",
    "K10avsata_u:2923": " sa ca kumāraḥ śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ /",
    "K10avsata_u:2924": " sa paśyati pitaraṃ rājadharme sthitaṃ sāvadyam avadyāni karmāṇi kurvāṇam* /",
    "K10avsata_u:2925": " dṛṣṭvā ca kumāraḥ saṃvignaḥ pitaraṃ vijñāpayāmāsa:",
    "K10avsata_u:2926": " anujānīhi māṃ tāta,",
    "K10avsata_u:2927": " pravrajiṣyāmi svākhyāte dharmavinaye iti /",
    "K10avsata_u:2928": " yāvat pitrānujñātaḥ keśaśmaśru avatārya kāṣāyāṇi vastrāṇy ācchādya samyag eva śraddhayā agārād anagārikāṃ pravrajitaḥ /",
    "K10avsata_u:2929": " tena vinopadeśena saptatriṃśad bodhipakṣān dharmān āmukhīkṛtya pratyekā bodhiḥ sākṣātkṛtā /",
    "K10avsata_u:2930": " sa gaganatalam utpatya pituḥ sakāśe vicitrāṇi prātihāryāṇi cakāra /",
    "K10avsata_u:2931": " tato rājñā traimāsya piṇḍakenopanimantritaḥ /",
    "K10avsata_u:2932": " sa śarīrabhārodvahanaparikhinno vicitrāṇi prātihāryāṇi darśayitvā indhanakṣayād ivāgnir nirvṛtim upajagāma /",
    "K10avsata_u:2933": " tasyaiṣa stūpa iti //",
    "K10avsata_u:2934": " atha bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:2935": " kāni bhadanta daśaśirasā karmāṇi kṛtāni,",
    "K10avsata_u:2936": " yena mātuḥ kukṣau nopapannaḥ,",
    "K10avsata_u:2937": " padma upapanna iti //",
    "K10avsata_u:2938": " bhagavān āha:",
    "K10avsata_u:2939": " daśaśirasaiva bhikṣavaḥ karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
    "K10avsata_u:2940": " daśaśirasā karmāṇi kṛtāny upacitāni ko 'nyaḥ pratyanubhaviṣyati?",
    "K10avsata_u:2941": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:2942": " nābdhātau,",
    "K10avsata_u:2943": " na tejodhātau,",
    "K10avsata_u:2944": " na vāyudhātau,",
    "K10avsata_u:2945": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
    "K10avsata_u:2946": " -------------------- Vaidya, p. 63 --------------------",
    "K10avsata_u:2947": " na praṇaśyanti karmāṇi kalpakoṭiśatair api /",
    "K10avsata_u:2948": " *{auch: karmāṇy api kalpaśatair api /}*",
    "K10avsata_u:2949": " sāmagrīṃ prāpya kālaṃ ca phalanti khalu dehinām* // AVŚ_24.1 //",
    "K10avsata_u:2950": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:2951": " udapādi tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ",
    "K10avsata_u:2952": " puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:2953": " sa bandhumatīṃ rājadhānīm upaniśritya viharati /",
    "K10avsata_u:2954": " atha vipaśyī samyaksaṃbuddhaḥ pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto bandhumatīṃ rājadhānīṃ piṇḍāya prāvikṣat*",
    "K10avsata_u:2955": " anyataraś ca sārthavāhaḥ padmam ādāya vīthīṃ pratipannaḥ /",
    "K10avsata_u:2956": " athāsau paśyati vipaśyinaṃ samyaksaṃbuddhaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:2957": " aśītyānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
    "K10avsata_u:2958": " iva ratnaparvataṃ samantato bhadrakam* /",
    "K10avsata_u:2959": " sahadarśanād bhagavata upari tat padmaṃ cikṣepa /",
    "K10avsata_u:2960": " tat kṣiptamātraṃ bhagavata upari śakaṭacakramātraṃ bhūtvā bhagavantaṃ gacchantam upagacchati,",
    "K10avsata_u:2961": " tiṣṭhantam anutiṣṭhati /",
    "K10avsata_u:2962": " yāvad vipaśyinā samyaksaṃbuddhena sa sārthavāhaḥ pratyekabodhau vyākṛtaḥ /",
    "K10avsata_u:2963": " tato hṛṣṭatuṣṭapramuditamanāḥ svagṛham āgataḥ /",
    "K10avsata_u:2964": " prajāpatī cāsya tena kālena prajāyamānā sasvaraṃ kranditavatī /",
    "K10avsata_u:2965": " tena paricārikā pṛṣṭā:",
    "K10avsata_u:2966": " kim idam iti /",
    "K10avsata_u:2967": " tayā samākhyātam* /",
    "K10avsata_u:2968": " tataḥ sārthavāhaḥ saṃvignaḥ praṇidhānaṃ kartum ārabdhaḥ:",
    "K10avsata_u:2969": " mā kadācit saṃsāre mātuḥ kukṣāv upapadyeyam iti //",
    "K10avsata_u:2970": " bhagavān āha:",
    "K10avsata_u:2971": " kiṃ manyadhve bhikṣavo yo 'sau tena kālena tena samayena sārthavāho babhūva,",
    "K10avsata_u:2972": " ayaṃ sa daśaśirāḥ pratyekabuddhaḥ /",
    "K10avsata_u:2973": " tena kuśalamūlenaikaviṃśatiṃ kalpān na kadācin mātuḥ kukṣāv upapannaḥ /",
    "K10avsata_u:2974": " paścime cāsya bhave iyaṃ vibhūtiḥ /",
    "K10avsata_u:2975": " tasmāt tarhi bhikṣava evaṃ śikṣitavyam:",
    "K10avsata_u:2976": " yad buddhapratyekabuddhāryaśrāvakeṣu kārān kariṣyāmaḥ /",
    "K10avsata_u:2977": " ity evaṃ vo bhikṣavaḥ śikṣitavyam* //",
    "K10avsata_u:2978": " idam avocad bhagavān /",
    "K10avsata_u:2979": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:2980": " AVŚ_25 sūkṣmatvak* /",
    "K10avsata_u:2981": " (ed. Speyer, vol. I)",
    "K10avsata_u:2982": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:2983": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:2984": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:2985": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:2986": " śrāvastyāṃ viharati jetavane 'nāthapiṇḍadasyārāme /",
    "K10avsata_u:2987": " tena khalu samayena śrāvastyām anyatamaḥ śreṣṭhī āḍhyo mahādhano mahābhogaḥ prabhūtavittopakaraṇaḥ parbhūtasatvasvāpateyaḥ prabhūtamitrāmātyajñātisālohitaḥ",
    "K10avsata_u:2988": " sa ca gṛhapatiḥ śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ /",
    "K10avsata_u:2989": " tasyaitad abhavat:",
    "K10avsata_u:2990": " ime bhogāḥ jalacandrasvabhāvāḥ marīcisadṛśā anityā adhruvā anāśvāsikā vipariṇāmadharmāṇaḥ pañcabhir ugradaṇḍaiḥ sādhāraṇāḥ /",
    "K10avsata_u:2991": " yanv aham asārebhyo bhogebhyaḥ sāram ādadyām iti /",
    "K10avsata_u:2992": " tena bhagavān saśrāvakasaṃgho bhaktenopanimantritaḥ /",
    "K10avsata_u:2993": " gṛhaṃ cāpagatapāṣāṇaśarkarakaṭhallaṃ vyavasthāpitaṃ",
    "K10avsata_u:2994": " -------------------- Vaidya, p. 64 --------------------",
    "K10avsata_u:2995": " candanavāripariṣiktaṃ vicitragandhaghaṭikāsurabhidhūpadhūpitaṃ nānāpuṣpābhikīrṇam* /",
    "K10avsata_u:2996": " puṣpāsanāni prajñaptāni /",
    "K10avsata_u:2997": " tataḥ susvādaśītarasapānāni bhakṣyabhojyāni ca sajjīkṛtya bhagavato dūtena kālam ārocayati:",
    "K10avsata_u:2998": " samayo bhadanta,",
    "K10avsata_u:2999": " sajjaṃ bhaktaṃ yasyedānīṃ bhagavān kālaṃ manyata iti /",
    "K10avsata_u:3000": " tato bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto yena tasya gṛhapater niveśanaṃ tenopasaṃkrāntaḥ /",
    "K10avsata_u:3001": " upasaṃkramya purastād bhikṣusaṃghasya prajñapta evāsane niṣaṇṇaḥ /",
    "K10avsata_u:3002": " atha sa gṛhapatiḥ sukhopaviṣṭaṃ buddhapramukhaṃ bhikṣusaṃghaṃ viditvā śucinā praṇītenāhāreṇa svahastaṃ saṃtarpayati saṃpravārayati /",
    "K10avsata_u:3003": " svahastaṃ saṃtarpya saṃpravārya bhagavantaṃ bhuktavantaṃ viditvā dhautahastam apanītapātraṃ nīcatarāsanaṃ gṛhītvā bhagavataḥ purastān niṣaṇṇo dharmaśravaṇāya /",
    "K10avsata_u:3004": " atha bhagavān gṛhapatiṃ dharmyayā kathayā saṃdarśayati samādāpayati samuttejayati /",
    "K10avsata_u:3005": " anekaparyāyeṇa dharmyayā kathayā saṃdarśya samādāpya samuttejya tūṣṇīṃbhūtaḥ /",
    "K10avsata_u:3006": " atha sa gṛhapatir labdhaprasādaḥ pādayor nipatya cetanāṃ puṣṇāti /",
    "K10avsata_u:3007": " tato bhagavān smitaṃ vidarśitavān* /",
    "K10avsata_u:3008": " dharmatā khalu yasmin samaye buddhā bhagavantaḥ smitaṃ prāviṣkurvanti,",
    "K10avsata_u:3009": " tasmin samaye nīlapītalohitāvadātā arciṣo mukhān niścārya kāścid adhastād gacchanti,",
    "K10avsata_u:3010": " kāścid upariṣṭād gacchanti /",
    "K10avsata_u:3011": " yā adhastād gacchanti,",
    "K10avsata_u:3012": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:3013": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:3014": " ye uṣṇanarakās teṣu śītībhūtā nipatanti,",
    "K10avsata_u:3015": " ye śītanarakās teṣūṣṇībhūtā nipatanti /",
    "K10avsata_u:3016": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:3017": " teṣām evaṃ bhavati:",
    "K10avsata_u:3018": " kiṃ nu vayaṃ bhavanta itaś cyutāḥ,",
    "K10avsata_u:3019": " āhosvid anyatropapannā iti /",
    "K10avsata_u:3020": " teṣāṃ satvānāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:3021": " teṣāṃ {taṃ} nirmitaṃ dṛṣṭvaivaṃ bhavati:",
    "K10avsata_u:3022": " na hy eva vayaṃ bhavanta itaś cyutāḥ,",
    "K10avsata_u:3023": " nāpy anyatropapannāḥ /",
    "K10avsata_u:3024": " api tv ayam apūrvadarśanaḥ satvaḥ,",
    "K10avsata_u:3025": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:3026": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:3027": " yatra satyānāṃ bhājanabhūtā bhavanti /",
    "K10avsata_u:3028": " yā upariṣṭād gacchanti,",
    "K10avsata_u:3029": " tāś cāturmahārājikāṃs trayastriṃśān,",
    "K10avsata_u:3030": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:3031": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:3032": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:3033": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:3034": " gāthādvayaṃ ca bhāṣante:",
    "K10avsata_u:3035": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:3036": " dhunīta mṛtyunaḥ sainyaṃ naḍāgāram iva kuñjaraḥ // AVŚ_25.1 //",
    "K10avsata_u:3037": " yo hy asmin dharmavinaye apramattaś cariṣyati /",
    "K10avsata_u:3038": " prahāya jātisaṃsāraṃ duḥkhasyāntaṃ kariṣyati // AVŚ_25.2 //",
    "K10avsata_u:3039": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:3040": " tad yadi bhagavān atītaṃ karma vyākartukāmo bhavati,",
    "K10avsata_u:3041": " bhagavataḥ pṛṣṭhato 'ntardhīyante /",
    "K10avsata_u:3042": " -------------------- Vaidya, p. 65 --------------------",
    "K10avsata_u:3043": " anāgataṃ karma vyākartukāmo bhavati,",
    "K10avsata_u:3044": " purastād antardhīyante /",
    "K10avsata_u:3045": " narakopapattiṃ vyākartukāmo bhavati,",
    "K10avsata_u:3046": " pādatale 'ntardhīyante /",
    "K10avsata_u:3047": " tiryagupapattiṃ vyākartukāmo bhavati,",
    "K10avsata_u:3048": " pārṣṇyām antardhīyante /",
    "K10avsata_u:3049": " pretopapattiṃ vyākartukāmo bhavati,",
    "K10avsata_u:3050": " pādāṅguṣṭhe 'ntardhīyante /",
    "K10avsata_u:3051": " manuṣyopapattiṃ vyākartukāmo bhavati,",
    "K10avsata_u:3052": " jānunor antardhīyante /",
    "K10avsata_u:3053": " balacakravartirājyaṃ vyākartukāmo bhavati,",
    "K10avsata_u:3054": " vāme karatale 'ntardhīyante /",
    "K10avsata_u:3055": " cakravartirājyaṃ vyākartukāmo bhavati,",
    "K10avsata_u:3056": " dakṣiṇe karatale 'ntardhīyante /",
    "K10avsata_u:3057": " devopapattiṃ vyākartukāmo bhavati,",
    "K10avsata_u:3058": " nābhyām antardhīyante /",
    "K10avsata_u:3059": " śrāvakabodhiṃ vyākartukāmo bhavati,",
    "K10avsata_u:3060": " āsye 'ntardhīyante /",
    "K10avsata_u:3061": " pratyekabodhiṃ vyākartukāmo bhavati,",
    "K10avsata_u:3062": " ūrṇāyām antardhīyante /",
    "K10avsata_u:3063": " anuttarāṃ samyaksaṃbodhiṃ vyākartukāmo bhavati,",
    "K10avsata_u:3064": " uṣṇīṣe antardhīyante //",
    "K10avsata_u:3065": " atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
    "K10avsata_u:3066": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:3067": " nānāvidho raṅgasahasracitro",
    "K10avsata_u:3068": " vaktrāntarān niṣkasitaḥ kalāpaḥ /",
    "K10avsata_u:3069": " avabhāsitā yena diśaḥ samantād",
    "K10avsata_u:3070": " divākareṇodayatā yathaiva // AVŚ_25.3 //",
    "K10avsata_u:3071": " gāthāś ca bhāṣate:",
    "K10avsata_u:3072": " vigatodbhavā dainyamadaprahīṇā",
    "K10avsata_u:3073": " buddhā jagaty uttamahetubhūtāḥ /",
    "K10avsata_u:3074": " nākāraṇaṃ śaṅkhamṛṇālagauraṃ",
    "K10avsata_u:3075": " smitam upadarśayanti jinā jitārayaḥ // AVŚ_25.4 //",
    "K10avsata_u:3076": " tatkālaṃ svayam adhigamya vīra buddhyā",
    "K10avsata_u:3077": " śrotṝṇāṃ śramaṇa jinendra kāṅkṣitānām* /",
    "K10avsata_u:3078": " dhīrābhir munivṛṣa vāgbhir uttamābhir",
    "K10avsata_u:3079": " utpannaṃ vyapanaya saṃśayaṃ śubhābhiḥ // AVŚ_25.5 //",
    "K10avsata_u:3080": " nākāsmāl lavaṇajalādrirājadhairyāḥ",
    "K10avsata_u:3081": " saṃbuddhāḥ smitam upadarśayanti nāthāḥ /",
    "K10avsata_u:3082": " yasyārthe smitam upadarśayanti dhīrāḥ",
    "K10avsata_u:3083": " taṃ śrotuṃ samabhilaṣanti te janaughāḥ // AVŚ_25.6 // iti",
    "K10avsata_u:3084": " bhagavān āha:",
    "K10avsata_u:3085": " evam etad ānanda, evam etat /",
    "K10avsata_u:3086": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:3087": " paśyasy ānanda anena śreṣṭhinā mamaivaṃvidhaṃ satkāraṃ kṛtam* /",
    "K10avsata_u:3088": " evaṃ bhadanta /",
    "K10avsata_u:3089": " eṣa ānanda śreṣṭhī anena kuśalamūlena cittotpādena deyadharmaparityāgena ca sūkṣmatvag iti nāma pratyekabuddho bhaviṣyati /",
    "K10avsata_u:3090": " ayam asya deyadharmo yo mamāntike cittaprasādaḥ iti /",
    "K10avsata_u:3091": " tasmāt tarhi bhikṣava evaṃ śikṣitavyam:",
    "K10avsata_u:3092": " yad buddhapratyekabuddhāryaśrāvakeṣu kārān kariṣyāmaḥ /",
    "K10avsata_u:3093": " ity evaṃ vo bhikṣavaḥ śikṣitavyam* //",
    "K10avsata_u:3094": " idam avocad bhagavān /",
    "K10avsata_u:3095": " āttamanasas te bhikṣavo bhagavato bhāṣitam abhyanandan* //",
    "K10avsata_u:3096": " -------------------- Vaidya, p. 66 -------------------- *******************************************************",
    "K10avsata_u:3097": " AVŚ_26 śītaprabhaḥ /",
    "K10avsata_u:3098": " (ed. Speyer, vol. I)",
    "K10avsata_u:3099": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:3100": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:3101": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:3102": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:3103": " śrāvastyāṃ viharati jetavane 'nāthapiṇḍadasyārāme /",
    "K10avsata_u:3104": " śrāvastyāṃ anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:3105": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ /",
    "K10avsata_u:3106": " tasyaitad abhavat:",
    "K10avsata_u:3107": " ime bhogā jalacandrasvabhāvā gajakarṇasadṛśā anityā adhruvā anāśvāsikā vipariṇāmadharmāṇaḥ pañcabhir ugradaṇḍaiḥ sādhāraṇāḥ /",
    "K10avsata_u:3108": " yanv aham asārebhyo bhogebhyaḥ sāram ādadyām iti /",
    "K10avsata_u:3109": " tena grīṣmakāle vartamāne bhagavān saśrāvakasaṃgho bhaktenopanimantritaḥ /",
    "K10avsata_u:3110": " gṛhaṃ cāpagatapāṣāṇaśarkarakaṭhallaṃ vyavasthāpitaṃ candanavāripariṣiktaṃ vicitragandhaghaṭikāsurabhidhūpadhūpitaṃ nānāpuṣpābhikīrṇam* /",
    "K10avsata_u:3111": " puṣpāsanāni prajñaptāni /",
    "K10avsata_u:3112": " tataḥ śītarasāni pānakāni bhakṣyabhojyāni ca sajjīkṛtya bhagavato dūtena kālam ārocayati:",
    "K10avsata_u:3113": " samayo bhadanta,",
    "K10avsata_u:3114": " sajjaṃ bhaktaṃ yasyedānīṃ bhagavān kālaṃ manyata iti /",
    "K10avsata_u:3115": " tato bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto yena tasya gṛhapater niveśanaṃ tenopasaṃkrāntaḥ /",
    "K10avsata_u:3116": " upasaṃkramya purastād bhikṣusaṃghasya prajñapta evāsane niṣaṇṇaḥ /",
    "K10avsata_u:3117": " atha sa gṛhapatiḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyabhojanīyena svahastaṃ saṃtarpayati saṃpravārayati",
    "K10avsata_u:3118": " anekaparyāyena śucinā praṇītena khādanīyabhojanīyena svahastaṃ saṃtarpya saṃpravārya",
    "K10avsata_u:3119": " bhagavantaṃ bhuktavantaṃ viditvā dhautahastam apanītapātraṃ nīcatarāsanaṃ gṛhītvā",
    "K10avsata_u:3120": " bhagavataḥ purastān niṣaṇṇo dharmaśravaṇāya /",
    "K10avsata_u:3121": " atha bhagavāṃs taṃ gṛhapatiṃ dharmyayā kathayā saṃdarśayati samādāpayati samuttejayati saṃpraharṣayati /",
    "K10avsata_u:3122": " anekaparyāyeṇa dharmyayā kathayā saṃdarśya samādāpya samuttejya saṃpraharṣya",
    "K10avsata_u:3123": " tūṣṇīṃbhūtaḥ /",
    "K10avsata_u:3124": " atha sa gṛhapatir labdhaprasādaḥ pādayor nipatya cetanāṃ puṣṇāti /",
    "K10avsata_u:3125": " tato bhagavān smitaṃ vidarśitavān* /",
    "K10avsata_u:3126": " dharmatā khalu yasmin samaye buddhā bhagavantaḥ smitaṃ prāviṣkurvanti,",
    "K10avsata_u:3127": " tasmin samaye nīlapītalohitāvadātā arciṣo mukhān niścārya kāścid adhastād gacchanti,",
    "K10avsata_u:3128": " kāścid upariṣṭād gacchanti /",
    "K10avsata_u:3129": " yā adhastād gacchanti,",
    "K10avsata_u:3130": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:3131": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:3132": " ye uṣṇanarakās teṣu śītībhūtā nipatanti,",
    "K10avsata_u:3133": " ye śītanarakās teṣūṣṇībhūtā nipatanti /",
    "K10avsata_u:3134": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:3135": " teṣām evaṃ bhavati:",
    "K10avsata_u:3136": " kiṃ nu vayaṃ bhavanta itaś cyutāḥ,",
    "K10avsata_u:3137": " āhosvid anyatropapannā iti /",
    "K10avsata_u:3138": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:3139": " teṣāṃ {taṃ} nirmitaṃ dṛṣṭvaivaṃ bhavati:",
    "K10avsata_u:3140": " na hy eva vayaṃ bhavanta itaś cyutāḥ,",
    "K10avsata_u:3141": " nāpy anyatropapannāḥ /",
    "K10avsata_u:3142": " api tv ayam apūrvadarśanaḥ satvaḥ,",
    "K10avsata_u:3143": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:3144": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:3145": " yatra satyānāṃ bhājanabhūtā bhavanti /",
    "K10avsata_u:3146": " yā upariṣṭād gacchanti,",
    "K10avsata_u:3147": " tāś cāturmahārājikāṃs trayastriṃśān,",
    "K10avsata_u:3148": " -------------------- Vaidya, p. 67 --------------------",
    "K10avsata_u:3149": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:3150": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:3151": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:3152": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:3153": " gāthādvayaṃ ca bhāṣante:",
    "K10avsata_u:3154": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:3155": " dhunīta mṛtyunaḥ sainyaṃ naḍāgāram iva kuñjaraḥ // AVŚ_26.1 //",
    "K10avsata_u:3156": " yo hy asmin dharmavinaye apramattaś cariṣyati /",
    "K10avsata_u:3157": " prahāya jātisaṃsāraṃ duḥkhasyāntaṃ kariṣyati // AVŚ_26.2 //",
    "K10avsata_u:3158": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:3159": " tad yadi bhagavān atītaṃ karma vyākartukāmo bhavati,",
    "K10avsata_u:3160": " bhagavataḥ pṛṣṭhato 'ntardhīyante /",
    "K10avsata_u:3161": " anāgataṃ karma vyākartukāmo bhavati,",
    "K10avsata_u:3162": " purastād antardhīyante /",
    "K10avsata_u:3163": " narakopapattiṃ vyākartukāmo bhavati,",
    "K10avsata_u:3164": " pādatale 'ntardhīyante /",
    "K10avsata_u:3165": " tiryagupapattiṃ vyākartukāmo bhavati,",
    "K10avsata_u:3166": " pārṣṇyām antardhīyante /",
    "K10avsata_u:3167": " pretopapattiṃ vyākartukāmo bhavati,",
    "K10avsata_u:3168": " pādāṅguṣṭhe 'ntardhīyante /",
    "K10avsata_u:3169": " manuṣyopapattiṃ vyākartukāmo bhavati,",
    "K10avsata_u:3170": " jānunor antardhīyante /",
    "K10avsata_u:3171": " balacakravartirājyaṃ vyākartukāmo bhavati,",
    "K10avsata_u:3172": " vāme karatale 'ntardhīyante /",
    "K10avsata_u:3173": " cakravartirājyaṃ vyākartukāmo bhavati,",
    "K10avsata_u:3174": " dakṣiṇe karatale 'ntardhīyante /",
    "K10avsata_u:3175": " devopapattiṃ vyākartukāmo bhavati,",
    "K10avsata_u:3176": " nābhyām antardhīyante /",
    "K10avsata_u:3177": " śrāvakabodhiṃ vyākartukāmo bhavati,",
    "K10avsata_u:3178": " āsye 'ntardhīyante /",
    "K10avsata_u:3179": " pratyekabodhiṃ vyākartukāmo bhavati,",
    "K10avsata_u:3180": " ūrṇāyām antardhīyante /",
    "K10avsata_u:3181": " anuttarāṃ samyaksaṃbodhiṃ vyākartukāmo bhavati,",
    "K10avsata_u:3182": " uṣṇīṣe antardhīyante //",
    "K10avsata_u:3183": " atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
    "K10avsata_u:3184": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:3185": " nānāvidho raṅgasahasracitro",
    "K10avsata_u:3186": " vaktrāntarān niṣkasitaḥ kalāpaḥ /",
    "K10avsata_u:3187": " avabhāsitā yena diśaḥ samantād",
    "K10avsata_u:3188": " divākareṇodayatā yathaiva // AVŚ_26.3 //",
    "K10avsata_u:3189": " gāthāś ca bhāṣate:",
    "K10avsata_u:3190": " vigatodbhavā dainyamadaprahīṇā",
    "K10avsata_u:3191": " buddhā jagaty uttamahetubhūtāḥ /",
    "K10avsata_u:3192": " nākāraṇaṃ śaṅkhamṛṇālagauraṃ",
    "K10avsata_u:3193": " smitam upadarśayanti jinā jitārayaḥ // AVŚ_26.4 //",
    "K10avsata_u:3194": " tatkālaṃ svayam adhigamya vīra buddhyā",
    "K10avsata_u:3195": " śrotṝṇāṃ śramaṇa jinendra kāṅkṣitānām* /",
    "K10avsata_u:3196": " dhīrābhir munivṛṣa vāgbhir uttamābhir",
    "K10avsata_u:3197": " utpannaṃ vyapanaya saṃśayaṃ śubhābhiḥ // AVŚ_26.5 //",
    "K10avsata_u:3198": " -------------------- Vaidya, p. 68 --------------------",
    "K10avsata_u:3199": " nākāsmāl lavaṇajalādrirājadhairyāḥ",
    "K10avsata_u:3200": " saṃbuddhāḥ smitam upadarśayanti nāthāḥ /",
    "K10avsata_u:3201": " yasyārthe smitam upadarśayanti dhīrāḥ",
    "K10avsata_u:3202": " taṃ śrotuṃ samabhilaṣanti te janaughāḥ // AVŚ_26.6 // iti",
    "K10avsata_u:3203": " bhagavān āha:",
    "K10avsata_u:3204": " evam etad ānanda, evam etat /",
    "K10avsata_u:3205": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:3206": " paśyasy ānanda anena gṛhapatinā mamaivaṃvidhaṃ satkāraṃ kṛtam* /",
    "K10avsata_u:3207": " evaṃ bhadanta /",
    "K10avsata_u:3208": " eṣa ānanda gṛhapatir anena kuśalamūlena cittotpādena deyadharmaparityāgena ca śītaprabho nāma pratyekabuddho bhaviṣyati /",
    "K10avsata_u:3209": " ayam asya deyadharmo yo mamāntike cittaprasādaḥ iti /",
    "K10avsata_u:3210": " tasmāt tarhi bhikṣava evaṃ śikṣitavyam:",
    "K10avsata_u:3211": " yad buddhapratyekabuddhāryaśrāvakeṣu kārān kariṣyāmaḥ /",
    "K10avsata_u:3212": " ity evaṃ vo bhikṣavaḥ śikṣitavyam* //",
    "K10avsata_u:3213": " idam avocad bhagavān /",
    "K10avsata_u:3214": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:3215": " AVŚ_27 nāvikāḥ / (ed. Speyer, vol. I)",
    "K10avsata_u:3216": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:3217": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:3218": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:3219": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:3220": " magadheṣu janapadeṣu cārikāṃ caran gaṅgātīram anuprāptaḥ /",
    "K10avsata_u:3221": " atha bhagavān bhikṣugaṇaparivṛto bhikṣusaṃghapuraskṛto yena nāvikās tenopasaṃkrāntaḥ /",
    "K10avsata_u:3222": " upasaṃkramya nāvikān idam avocat*:",
    "K10avsata_u:3223": " uttārayantu bhavanto mām imāṃ nadīm iti /",
    "K10avsata_u:3224": " nāvikā ūcuḥ:",
    "K10avsata_u:3225": " tarapaṇyaṃ prayaccheti /",
    "K10avsata_u:3226": " tato bhagavāṃs tān nāvikān idam avocat*:",
    "K10avsata_u:3227": " aham api bhavanto nāvikaḥ pūrvam āsam* /",
    "K10avsata_u:3228": " mayā hi rāganadīpatito nandas tāritaḥ,",
    "K10avsata_u:3229": " dveṣārṇavapatito aṅgulimālaḥ,",
    "K10avsata_u:3230": " mānārṇavapatito mānastabdho māṇavaḥ,",
    "K10avsata_u:3231": " mohārṇavapatito urubilvakāśyapas tāritaḥ /",
    "K10avsata_u:3232": " na ca me tarapaṇyaṃ yācitā iti /",
    "K10avsata_u:3233": " tathāpy ucyamānā na pratipādyante tārayitum* //",
    "K10avsata_u:3234": " anyatamena nāvikena bhagavato aṣṭāṅgopetaṃ svaraṃ śrutvā tāṃ ca rūpasaṃpadaṃ dṛṣṭvā prasādajātenoktam*:",
    "K10avsata_u:3235": " ahaṃ bhagavantaṃ saśrāvakasaṃgham uttārayiṣyāmīti /",
    "K10avsata_u:3236": " tato bhikṣavo nāvam abhirūḍhāḥ /",
    "K10avsata_u:3237": " bhagavān ṛddhyā agrata eva tasya nāvikasyāpārimāt tīrāt pārime tīre sthitaḥ /",
    "K10avsata_u:3238": " tataḥ sa nāvikas tad ṛddhiprātihāryaṃ dṛṣṭvā āvarjitamanāḥ pādayor nipatitaḥ /",
    "K10avsata_u:3239": " tasmai bhagavatā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:3240": " yāṃ śrutvā tena nāvikena viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ prāptam* /",
    "K10avsata_u:3241": " sa dṛṣṭasatyas trir udānam udānayati:",
    "K10avsata_u:3242": " idam asmākaṃ",
    "K10avsata_u:3243": " -------------------- Vaidya, p. 69 --------------------",
    "K10avsata_u:3244": " bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
    "K10avsata_u:3245": " ucchoṣitā rudhirāśrusamudrāḥ,",
    "K10avsata_u:3246": " laṅghitā asthiparvatāḥ,",
    "K10avsata_u:3247": " pihitāny apāyadvārāṇi,",
    "K10avsata_u:3248": " vivṛtāni svargamokṣadvārāṇi,",
    "K10avsata_u:3249": " pratiṣṭhāpitāḥ smo devamanuṣyeṣu / āha ca:",
    "K10avsata_u:3250": " tavānubhāvāt pihitaḥ sughoro",
    "K10avsata_u:3251": " hy apāyamārgo bahudoṣayuktaḥ /",
    "K10avsata_u:3252": " apāvṛtā svargagatiḥ supuṇyā",
    "K10avsata_u:3253": " nirvāṇamārgaś ca mayopalabdhaḥ // AVŚ_27.1 //",
    "K10avsata_u:3254": " tvadāśrayāc cāptam apetadoṣaṃ",
    "K10avsata_u:3255": " mayādya śuddhaṃ suviśuddhacakṣuḥ /",
    "K10avsata_u:3256": " (Speyer: suviśuddha cakṣuḥ)",
    "K10avsata_u:3257": " prāptaṃ ca śāntaṃ padam āryakāntaṃ",
    "K10avsata_u:3258": " tīrṇaś ca duḥkhārṇavapāram asmi // AVŚ_27.2 //",
    "K10avsata_u:3259": " naravarendra narāmarapūjita",
    "K10avsata_u:3260": " vigatajanmajarāmaraṇāmayam* /",
    "K10avsata_u:3261": " (Speyer: vigatajanmajarāmaraṇāmaya)",
    "K10avsata_u:3262": " bhavasahasrasudurlabhadarśana",
    "K10avsata_u:3263": " saphalam adya mune tava darśanam* // AVŚ_27.3 // iti",
    "K10avsata_u:3264": " dvitīyasya nāvikasya mahān vipratisāra utpannaḥ /",
    "K10avsata_u:3265": " tena bhagavataḥ pādayor nipatya atyayo deśitaḥ,",
    "K10avsata_u:3266": " bhagavāṃś ca saśrāvakasaṃghaḥ piṇḍakena pratipāditaḥ //",
    "K10avsata_u:3267": " bhagavatā smitaṃ vidarśitam* /",
    "K10avsata_u:3268": " dharmatā khalu yasmin samaye buddhā bhagavantaḥ smitaṃ prāviṣkurvanti,",
    "K10avsata_u:3269": " tasmin samaye nīlapītalohitāvadātā arciṣo mukhān niścārya kāścid adhastād gacchanti,",
    "K10avsata_u:3270": " kāścid upariṣṭād gacchanti /",
    "K10avsata_u:3271": " yā adhastād gacchanti,",
    "K10avsata_u:3272": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:3273": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:3274": " ye uṣṇanarakās teṣu śītībhūtā nipatanti,",
    "K10avsata_u:3275": " ye śītanarakās teṣūṣṇībhūtā nipatanti /",
    "K10avsata_u:3276": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:3277": " teṣām evaṃ bhavati:",
    "K10avsata_u:3278": " kiṃ nu vayaṃ bhavanta itaś cyutāḥ,",
    "K10avsata_u:3279": " āhosvid anyatropapannā iti /",
    "K10avsata_u:3280": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:3281": " teṣāṃ {taṃ} nirmitaṃ dṛṣṭvaivaṃ bhavati:",
    "K10avsata_u:3282": " na hy eva {vayaṃ} bhavanta itaś cyutāḥ,",
    "K10avsata_u:3283": " nāpy anyatropapannāḥ /",
    "K10avsata_u:3284": " api tv ayam apūrvadarśanaḥ satvaḥ,",
    "K10avsata_u:3285": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:3286": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:3287": " yatra satyānāṃ bhājanabhūtā bhavanti /",
    "K10avsata_u:3288": " yā upariṣṭād gacchanti,",
    "K10avsata_u:3289": " tāś cāturmahārājikāṃs trayastriṃśān,",
    "K10avsata_u:3290": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:3291": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:3292": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:3293": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:3294": " gāthādvayaṃ ca bhāṣante:",
    "K10avsata_u:3295": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:3296": " dhunīta mṛtyunaḥ sainyaṃ naḍāgāram iva kuñjaraḥ // AVŚ_27.4 //",
    "K10avsata_u:3297": " yo hy asmin dharmavinaye apramattaś cariṣyati /",
    "K10avsata_u:3298": " prahāya jātisaṃsāraṃ duḥkhasyāntaṃ kariṣyati // AVŚ_27.5 //",
    "K10avsata_u:3299": " -------------------- Vaidya, p. 70 --------------------",
    "K10avsata_u:3300": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:3301": " tad yadi bhagavān atītaṃ karma vyākartukāmo bhavati,",
    "K10avsata_u:3302": " bhagavataḥ pṛṣṭhato 'ntardhīyante /",
    "K10avsata_u:3303": " anāgataṃ karma vyākartukāmo bhavati,",
    "K10avsata_u:3304": " purastād antardhīyante /",
    "K10avsata_u:3305": " narakopapattiṃ vyākartukāmo bhavati,",
    "K10avsata_u:3306": " pādatale 'ntardhīyante /",
    "K10avsata_u:3307": " tiryagupapattiṃ vyākartukāmo bhavati,",
    "K10avsata_u:3308": " pārṣṇyām antardhīyante /",
    "K10avsata_u:3309": " pretopapattiṃ vyākartukāmo bhavati,",
    "K10avsata_u:3310": " pādāṅguṣṭhe 'ntardhīyante /",
    "K10avsata_u:3311": " manuṣyopapattiṃ vyākartukāmo bhavati,",
    "K10avsata_u:3312": " jānunor antardhīyante /",
    "K10avsata_u:3313": " balacakravartirājyaṃ vyākartukāmo bhavati,",
    "K10avsata_u:3314": " vāme karatale 'ntardhīyante /",
    "K10avsata_u:3315": " cakravartirājyaṃ vyākartukāmo bhavati,",
    "K10avsata_u:3316": " dakṣiṇe karatale 'ntardhīyante /",
    "K10avsata_u:3317": " devopapattiṃ vyākartukāmo bhavati,",
    "K10avsata_u:3318": " nābhyām antardhīyante /",
    "K10avsata_u:3319": " śrāvakabodhiṃ vyākartukāmo bhavati,",
    "K10avsata_u:3320": " āsye 'ntardhīyante /",
    "K10avsata_u:3321": " pratyekabodhiṃ vyākartukāmo bhavati,",
    "K10avsata_u:3322": " ūrṇāyām antardhīyante /",
    "K10avsata_u:3323": " anuttarāṃ samyaksaṃbodhiṃ vyākartukāmo bhavati,",
    "K10avsata_u:3324": " uṣṇīṣe antardhīyante //",
    "K10avsata_u:3325": " atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
    "K10avsata_u:3326": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:3327": " nānāvidho raṅgasahasracitro",
    "K10avsata_u:3328": " vaktrāntarān niṣkasitaḥ kalāpaḥ /",
    "K10avsata_u:3329": " avabhāsitā yena diśaḥ samantād",
    "K10avsata_u:3330": " divākareṇodayatā yathaiva // AVŚ_27.6 //",
    "K10avsata_u:3331": " gāthāś ca bhāṣate:",
    "K10avsata_u:3332": " vigatodbhavā dainyamadaprahīṇā",
    "K10avsata_u:3333": " buddhā jagaty uttamahetubhūtāḥ /",
    "K10avsata_u:3334": " nākāraṇaṃ śaṅkhamṛṇālagauraṃ",
    "K10avsata_u:3335": " smitam upadarśayanti jinā jitārayaḥ // AVŚ_27.7 //",
    "K10avsata_u:3336": " tatkālaṃ svayam adhigamya vīra buddhyā",
    "K10avsata_u:3337": " śrotṝṇāṃ śramaṇa jinendra kāṅkṣitānām* /",
    "K10avsata_u:3338": " dhīrābhir munivṛṣa vāgbhir uttamābhir",
    "K10avsata_u:3339": " utpannaṃ vyapanaya saṃśayaṃ śubhābhiḥ // AVŚ_27.8 //",
    "K10avsata_u:3340": " nākāsmāl lavaṇajalādrirājadhairyāḥ",
    "K10avsata_u:3341": " saṃbuddhāḥ smitam upadarśayanti nāthāḥ /",
    "K10avsata_u:3342": " yasyārthe smitam upadarśayanti dhīrāḥ",
    "K10avsata_u:3343": " taṃ śrotuṃ samabhilaṣanti te janaughāḥ // AVŚ_27.9 // iti",
    "K10avsata_u:3344": " bhagavān āha:",
    "K10avsata_u:3345": " evam etad ānanda, evam etat /",
    "K10avsata_u:3346": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:3347": " paśyasy ānanda anena nāvikena mamāntike cittaṃ prasāditam* /",
    "K10avsata_u:3348": " evaṃ bhadanta /",
    "K10avsata_u:3349": " eṣa ānanda nāviko 'nena kuśalamūlena cittotpādena deyadharmaparityāgena ca anāgate 'dhvani saṃsārottaraṇo nāma pratyekabuddho bhaviṣyati /",
    "K10avsata_u:3350": " ayam asya deyadharmo yo mamāntike cittaprasāda iti /",
    "K10avsata_u:3351": " tasmāt tarhi bhikṣava evaṃ śikṣitavyam:",
    "K10avsata_u:3352": " yad buddhapratyekabuddhaśrāvakeṣu kārān kariṣyāmaḥ /",
    "K10avsata_u:3353": " ity evaṃ vo bhikṣavaḥ śikṣitavyam* //",
    "K10avsata_u:3354": " idam avocad bhagavān /",
    "K10avsata_u:3355": " āttamanasas te bhikṣavo bhagavato bhāṣitam abhyanandan* //",
    "K10avsata_u:3356": " -------------------- Vaidya, p. 71 -------------------- *******************************************************",
    "K10avsata_u:3357": " AVŚ_28 gandhamādanaḥ /",
    "K10avsata_u:3358": " (ed. Speyer, vol. I)",
    "K10avsata_u:3359": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:3360": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:3361": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:3362": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:3363": " rājagṛham upaniśritya viharati veṇuvane kalandakanivāpe /",
    "K10avsata_u:3364": " ācaritam etan madhyadeśe:",
    "K10avsata_u:3365": " bhūyasā madhyadeśanivāsino jānapadā vicitrair anulepanair gātram anulimpanti /",
    "K10avsata_u:3366": " yāvad anyatamo gṛhapatiputraḥ /",
    "K10avsata_u:3367": " tasya dārikā śrāddhā bhadrā kalyāṇāśayā lohitacandanaṃ pinaṣṭi /",
    "K10avsata_u:3368": " bhagavāṃś ca pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto rājagṛhaṃ piṇḍāya prāvikṣat* /",
    "K10avsata_u:3369": " adrākṣīt sā dārikā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:3370": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:3371": " jaṅgamam iva ratnaparvataṃ samantato bhadrakam* /",
    "K10avsata_u:3372": " dṛṣṭvā ca dārikāyā mahān prasāda utpannaḥ /",
    "K10avsata_u:3373": " tato labdhaprasādāyā etad abhavat*:",
    "K10avsata_u:3374": " kiṃ mamānenaivaṃvidhena jīvitena yāham īdṛśaṃ kṣetram āsādya na śaknomi dāridryadoṣād bhagavataḥ kārān kartum iti //",
    "K10avsata_u:3375": " tatas tayā svajīvitam agaṇayitvā ubhau pāṇī lohitacandanena pralipya bhagavataḥ pādayor aṅgade kṛte,",
    "K10avsata_u:3376": " bhagavatā ca ṛddhyā sakalaṃ rājagṛhanagaraṃ candanagandhenāpūritam* /",
    "K10avsata_u:3377": " tato dārikā tat pratihāryaṃ dṛṣṭvā prasannacittā bhagavataḥ pādayor nipatya cetanāṃ puṣṇāti:",
    "K10avsata_u:3378": " anena kuśalamūlena pratyekāṃ bodhiṃ sākṣāt kuryām iti //",
    "K10avsata_u:3379": " tato bhagavatā smitaṃ vidarśitam* /",
    "K10avsata_u:3380": " dharmatā khalu yasmin samaye buddhā bhagavantaḥ smitaṃ prāviṣkurvanti,",
    "K10avsata_u:3381": " tasmin samaye nīlapītalohitāvadātā arciṣo mukhān niścārya kāścid adhastād gacchanti,",
    "K10avsata_u:3382": " kāścid upariṣṭād gacchanti /",
    "K10avsata_u:3383": " yā adhastād gacchanti,",
    "K10avsata_u:3384": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:3385": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:3386": " ye uṣṇanarakās teṣu śītībhūtā nipatanti,",
    "K10avsata_u:3387": " ye śītanarakās teṣūṣṇībhūtā nipatanti /",
    "K10avsata_u:3388": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:3389": " teṣām evaṃ bhavati:",
    "K10avsata_u:3390": " kiṃ nu vayaṃ bhavanta itaś cyutāḥ,",
    "K10avsata_u:3391": " āhosvid anyatropapannā iti /",
    "K10avsata_u:3392": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:3393": " teṣāṃ {taṃ} nirmitaṃ dṛṣṭvaivaṃ bhavati:",
    "K10avsata_u:3394": " na hy eva vayaṃ bhavanta itaś cyutāḥ,",
    "K10avsata_u:3395": " nāpy anyatropapannāḥ /",
    "K10avsata_u:3396": " api tv ayam apūrvadarśanaḥ satvaḥ,",
    "K10avsata_u:3397": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:3398": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:3399": " yatra satyānāṃ bhājanabhūtā bhavanti /",
    "K10avsata_u:3400": " yā upariṣṭād gacchanti,",
    "K10avsata_u:3401": " tāś cāturmahārājikāṃs trayastriṃśān,",
    "K10avsata_u:3402": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:3403": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:3404": " anabhrakān puṇyaprasavān bṛhatphalān",
    "K10avsata_u:3405": " -------------------- Vaidya, p. 72 --------------------",
    "K10avsata_u:3406": " abṛhān atapān sudṛśān sudarśanān akaniṣṭhān devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:3407": " gāthādvayaṃ ca bhāṣante:",
    "K10avsata_u:3408": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:3409": " dhunīta mṛtyunaḥ sainyaṃ naḍāgāram iva kuñjaraḥ // AVŚ_28.1 //",
    "K10avsata_u:3410": " yo hy asmin dharmavinaye apramattaś cariṣyati /",
    "K10avsata_u:3411": " prahāya jātisaṃsāraṃ duḥkhasyāntaṃ kariṣyati // AVŚ_28.2 //",
    "K10avsata_u:3412": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:3413": " tad yadi bhagavān atītaṃ karma vyākartukāmo bhavati,",
    "K10avsata_u:3414": " bhagavataḥ pṛṣṭhato 'ntardhīyante /",
    "K10avsata_u:3415": " anāgataṃ {karma} vyākartukāmo bhavati,",
    "K10avsata_u:3416": " purastād antardhīyante /",
    "K10avsata_u:3417": " narakopapattiṃ vyākartukāmo bhavati,",
    "K10avsata_u:3418": " pādatale 'ntardhīyante /",
    "K10avsata_u:3419": " tiryagupapattiṃ vyākartukāmo bhavati,",
    "K10avsata_u:3420": " pārṣṇyām antardhīyante /",
    "K10avsata_u:3421": " pretopapattiṃ vyākartukāmo bhavati,",
    "K10avsata_u:3422": " pādāṅguṣṭhe 'ntardhīyante /",
    "K10avsata_u:3423": " manuṣyopapattiṃ vyākartukāmo bhavati,",
    "K10avsata_u:3424": " jānunor antardhīyante /",
    "K10avsata_u:3425": " balacakravartirājyaṃ vyākartukāmo bhavati,",
    "K10avsata_u:3426": " vāme karatale 'ntardhīyante /",
    "K10avsata_u:3427": " cakravartirājyaṃ vyākartukāmo bhavati,",
    "K10avsata_u:3428": " dakṣiṇe karatale 'ntardhīyante /",
    "K10avsata_u:3429": " devopapattiṃ vyākartukāmo bhavati,",
    "K10avsata_u:3430": " nābhyām antardhīyante /",
    "K10avsata_u:3431": " śrāvakabodhiṃ vyākartukāmo bhavati,",
    "K10avsata_u:3432": " āsye 'ntardhīyante /",
    "K10avsata_u:3433": " pratyekāṃ bodhiṃ vyākartukāmo bhavati,",
    "K10avsata_u:3434": " ūrṇāyām antardhīyante /",
    "K10avsata_u:3435": " anuttarāṃ samyaksaṃbodhiṃ vyākartukāmo bhavati,",
    "K10avsata_u:3436": " uṣṇīṣe antardhīyante //",
    "K10avsata_u:3437": " atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
    "K10avsata_u:3438": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:3439": " nānāvidho raṅgasahasracitro",
    "K10avsata_u:3440": " vaktrāntarān niṣkasitaḥ kalāpaḥ /",
    "K10avsata_u:3441": " avabhāsitā yena diśaḥ samantād",
    "K10avsata_u:3442": " divākareṇodayatā yathaiva // AVŚ_28.3 //",
    "K10avsata_u:3443": " gāthāś ca bhāṣate:",
    "K10avsata_u:3444": " vigatodbhavā dainyamadaprahīṇā",
    "K10avsata_u:3445": " buddhā jagaty uttamahetubhūtāḥ /",
    "K10avsata_u:3446": " nākāraṇaṃ śaṅkhamṛṇālagauraṃ",
    "K10avsata_u:3447": " smitam upadarśayanti jinā jitārayaḥ // AVŚ_28.4 //",
    "K10avsata_u:3448": " tatkālaṃ svayam adhigamya vīra buddhyā",
    "K10avsata_u:3449": " śrotṝṇāṃ śramaṇa jinendra kāṅkṣitānām* /",
    "K10avsata_u:3450": " dhīrābhir munivṛṣa vāgbhir uttamābhir",
    "K10avsata_u:3451": " utpannaṃ vyapanaya saṃśayaṃ śubhābhiḥ // AVŚ_28.5 //",
    "K10avsata_u:3452": " nākāsmāl lavaṇajalādrirājadhairyāḥ",
    "K10avsata_u:3453": " saṃbuddhāḥ smitam upadarśayanti nāthāḥ /",
    "K10avsata_u:3454": " yasyārthe smitam upadarśayanti dhīrāḥ",
    "K10avsata_u:3455": " taṃ śrotuṃ samabhilaṣanti te janaughāḥ // AVŚ_28.6 // iti",
    "K10avsata_u:3456": " -------------------- Vaidya, p. 73 --------------------",
    "K10avsata_u:3457": " bhagavān āha:",
    "K10avsata_u:3458": " evam etad ānanda, evam etat /",
    "K10avsata_u:3459": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:3460": " paśyasy ānanda anayā dārikayā mamaivaṃvidhaṃ satkāraṃ kṛtam* /",
    "K10avsata_u:3461": " evaṃ bhadanta /",
    "K10avsata_u:3462": " eṣā ānanda dārikā kuśalamūlena cittotpādena deyadharmaparityāgena ca gandhamādano nāma pratyekabuddho bhaviṣyati /",
    "K10avsata_u:3463": " ayam asyā deyadharmo yo mamāntike cittaprasādaḥ /",
    "K10avsata_u:3464": " tasmāt tarhi bhikṣava evaṃ śikṣitavyam:",
    "K10avsata_u:3465": " yad buddhapratyekabuddhāryaśrāvakeṣu kārān kariṣyāmaḥ /",
    "K10avsata_u:3466": " ity evaṃ vo bhikṣavaḥ śikṣitavyam* //",
    "K10avsata_u:3467": " idam avocad bhagavān /",
    "K10avsata_u:3468": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:3469": " AVŚ_29 nirmalaḥ / (ed. Speyer, vol. I)",
    "K10avsata_u:3470": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:3471": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:3472": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:3473": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:3474": " śrāvastyāṃ viharati jetavane 'nāthapiṇḍadasyārāme /",
    "K10avsata_u:3475": " śrāvastyāṃ amyatama ārāmikaḥ /",
    "K10avsata_u:3476": " sa dantakāṣṭham ādāya śrāvastīṃ praviśati /",
    "K10avsata_u:3477": " naimittikaś ca dvāre 'vasthitaḥ /",
    "K10avsata_u:3478": " sa kathayati:",
    "K10avsata_u:3479": " ya etad dantadhāvanaṃ bhakṣayiṣyati,",
    "K10avsata_u:3480": " sa śatarasaṃ bhojanaṃ bhakṣayiṣyati /",
    "K10avsata_u:3481": " tad vacanam ārāmikeṇa śrutam* /",
    "K10avsata_u:3482": " śrutvā caivaṃ cintayāmāsa:",
    "K10avsata_u:3483": " kasmāyetad dantadhāvanaṃ dadyām* /",
    "K10avsata_u:3484": " yena me mahān saṃmānaḥ syād iti /",
    "K10avsata_u:3485": " tasyaitad abhavat*:",
    "K10avsata_u:3486": " ayaṃ buddho bhagavān sacarācare loke jaṅgamaṃ puṇyakṣetram abandhyamahāphalaṃ ca /",
    "K10avsata_u:3487": " yanv aham idaṃ buddhāya bhagavate dadyām iti //",
    "K10avsata_u:3488": " atha sa ārāmiko dantakāṣṭham ādāya yena bhagavāṃs tenopasaṃkrāntaḥ /",
    "K10avsata_u:3489": " upasaṃkramya bhagavataḥ pādau śirasā vanditvaikānte 'sthāt* /",
    "K10avsata_u:3490": " ekāntasthitaḥ sa ārāmiko bhagavantam idam avocat*:",
    "K10avsata_u:3491": " idaṃ bhagavan dantakāṣṭhaṃ pratigṛhyatāṃ mamāntikād anukampām upādāyeti /",
    "K10avsata_u:3492": " atha bhagavān ārāmikasyānugrahārthaṃ gajabhujasadṛśaṃ suvarṇavarṇaṃ bāhum abhiprasārya gṛhītavān*,",
    "K10avsata_u:3493": " gṛhītvā bhakṣitavān*,",
    "K10avsata_u:3494": " bhakṣayitvā cainam ārāmikasyāgrato visarjitavān*,",
    "K10avsata_u:3495": " visarjya tad dantakāṣṭhaṃ pṛthivyāṃ nikhātavān* /",
    "K10avsata_u:3496": " nikhātamātram eva ca tacchākhāpatrapuṣpaphalasamṛddho mahānyagrodhaḥ parimaṇḍalas tatraiva kṣaṇe nirvṛttaḥ /",
    "K10avsata_u:3497": " yasya cchāyāyāṃ niṣadya bhagavatā anekeṣāṃ devamanuṣyāṇāṃ dharmo deśitaḥ /",
    "K10avsata_u:3498": " tato 'nāthapiṇḍadena gṛhapatinā bhagavān* śatarasenāhāreṇa pratipāditaḥ //",
    "K10avsata_u:3499": " atha sa ārāmiko bhagavadupasthānāt prātihāryāc cāvarjitamanā mūlanikṛtta iva drumaḥ pādayor nipatya praṇidhānām kartum ārabdhaḥ:",
    "K10avsata_u:3500": " anenāhaṃ kuśalamūlena pratyekāṃ bodhiṃ sākṣātkuryām iti //",
    "K10avsata_u:3501": " tato bhagavatā smitaṃ vidarśitam* /",
    "K10avsata_u:3502": " dharmatā khalu yasmin samaye buddhā bhagavantaḥ smitaṃ prāviṣkurvanti,",
    "K10avsata_u:3503": " tasmin samaye nīlapītalohitāvadātā arciṣo mukhān niścārya kāścid adhastād",
    "K10avsata_u:3504": " -------------------- Vaidya, p. 74 --------------------",
    "K10avsata_u:3505": " gacchanti, kāścid upariṣṭād gacchanti /",
    "K10avsata_u:3506": " yā adhastād gacchanti,",
    "K10avsata_u:3507": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:3508": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:3509": " ye uṣṇanarakās teṣu śītībhūtā nipatanti,",
    "K10avsata_u:3510": " ye śītanarakās teṣūṣṇībhūtā nipatanti /",
    "K10avsata_u:3511": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:3512": " teṣām evaṃ bhavati:",
    "K10avsata_u:3513": " kiṃ nu vayaṃ bhavanta itaś cyutāḥ,",
    "K10avsata_u:3514": " āhosvid anyatropapannā iti /",
    "K10avsata_u:3515": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:3516": " teṣāṃ {taṃ} nirmitaṃ dṛṣṭvaivaṃ bhavati:",
    "K10avsata_u:3517": " na hy eva vayaṃ bhavanta itaś cyutāḥ,",
    "K10avsata_u:3518": " nāpy anyatropapannāḥ /",
    "K10avsata_u:3519": " api tv ayam apūrvadarśanaḥ satvaḥ,",
    "K10avsata_u:3520": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:3521": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:3522": " yatra satyānāṃ bhājanabhūtā bhavanti /",
    "K10avsata_u:3523": " yā upariṣṭād gacchanti,",
    "K10avsata_u:3524": " tāś cāturmahārājikāṃs trayastriṃśān,",
    "K10avsata_u:3525": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:3526": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:3527": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:3528": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:3529": " gāthādvayaṃ ca bhāṣante:",
    "K10avsata_u:3530": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:3531": " dhunīta mṛtyunaḥ sainyaṃ naḍāgāram iva kuñjaraḥ // AVŚ_29.1 //",
    "K10avsata_u:3532": " yo hy asmin dharmavinaye apramattaś cariṣyati /",
    "K10avsata_u:3533": " prahāya jātisaṃsāraṃ duḥkhasyāntaṃ kariṣyati // AVŚ_29.2 //",
    "K10avsata_u:3534": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:3535": " tad yadi bhagavān atītaṃ karma vyākartukāmo bhavati,",
    "K10avsata_u:3536": " bhagavataḥ pṛṣṭhato 'ntardhīyante /",
    "K10avsata_u:3537": " anāgataṃ {karma} vyākartukāmo bhavati,",
    "K10avsata_u:3538": " purastād antardhīyante /",
    "K10avsata_u:3539": " narakopapattiṃ vyākartukāmo bhavati,",
    "K10avsata_u:3540": " pādatale 'ntardhīyante /",
    "K10avsata_u:3541": " tiryagupapattiṃ vyākartukāmo bhavati,",
    "K10avsata_u:3542": " pārṣṇyām antardhīyante /",
    "K10avsata_u:3543": " pretopapattiṃ vyākartukāmo bhavati,",
    "K10avsata_u:3544": " pādāṅguṣṭhe 'ntardhīyante /",
    "K10avsata_u:3545": " manuṣyopapattiṃ vyākartukāmo bhavati,",
    "K10avsata_u:3546": " jānunor antardhīyante /",
    "K10avsata_u:3547": " balacakravartirājyaṃ vyākartukāmo bhavati,",
    "K10avsata_u:3548": " vāme karatale 'ntardhīyante /",
    "K10avsata_u:3549": " cakravartirājyaṃ vyākartukāmo bhavati,",
    "K10avsata_u:3550": " dakṣiṇe karatale 'ntardhīyante /",
    "K10avsata_u:3551": " devopapattiṃ vyākartukāmo bhavati,",
    "K10avsata_u:3552": " nābhyām antardhīyante /",
    "K10avsata_u:3553": " śrāvakabodhiṃ vyākartukāmo bhavati,",
    "K10avsata_u:3554": " āsye 'ntardhīyante /",
    "K10avsata_u:3555": " pratyekāṃ bodhiṃ vyākartukāmo bhavati,",
    "K10avsata_u:3556": " ūrṇāyām antardhīyante /",
    "K10avsata_u:3557": " anuttarāṃ samyaksaṃbodhiṃ vyākartukāmo bhavati,",
    "K10avsata_u:3558": " uṣṇīṣe antardhīyante //",
    "K10avsata_u:3559": " atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
    "K10avsata_u:3560": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:3561": " nānāvidho raṅgasahasracitro",
    "K10avsata_u:3562": " vaktrāntarān niṣkasitaḥ kalāpaḥ /",
    "K10avsata_u:3563": " avabhāsitā yena diśaḥ samantād",
    "K10avsata_u:3564": " divākareṇodayatā yathaiva // AVŚ_29.3 //",
    "K10avsata_u:3565": " -------------------- Vaidya, p. 75 --------------------",
    "K10avsata_u:3566": " gāthāś ca bhāṣate:",
    "K10avsata_u:3567": " vigatodbhavā dainyamadaprahīṇā",
    "K10avsata_u:3568": " buddhā jagaty uttamahetubhūtāḥ /",
    "K10avsata_u:3569": " nākāraṇaṃ śaṅkhamṛṇālagauraṃ",
    "K10avsata_u:3570": " smitam upadarśayanti jinā jitārayaḥ // AVŚ_29.4 //",
    "K10avsata_u:3571": " tatkālaṃ svayam adhigamya vīra buddhyā",
    "K10avsata_u:3572": " śrotṝṇāṃ śramaṇa jinendra kāṅkṣitānām* /",
    "K10avsata_u:3573": " dhīrābhir munivṛṣa vāgbhir uttamābhir",
    "K10avsata_u:3574": " utpannaṃ vyapanaya saṃśayaṃ śubhābhiḥ // AVŚ_29.5 //",
    "K10avsata_u:3575": " nākāsmāl lavaṇajalādrirājadhairyāḥ",
    "K10avsata_u:3576": " saṃbuddhāḥ smitam upadarśayanti nāthāḥ /",
    "K10avsata_u:3577": " yasyārthe smitam upadarśayanti dhīrāḥ",
    "K10avsata_u:3578": " taṃ śrotuṃ samabhilaṣanti te janaughāḥ // AVŚ_29.6 // iti",
    "K10avsata_u:3579": " bhagavān āha:",
    "K10avsata_u:3580": " evam etad ānanda, evam etat /",
    "K10avsata_u:3581": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:3582": " paśyasy ānanda anenārāmikeṇa mamaivaṃvidhaṃ satkāraṃ kṛtam* /",
    "K10avsata_u:3583": " evaṃ bhadanta /",
    "K10avsata_u:3584": " eṣa ānanda ārāmiko 'nena kuśalamūlena cittotpādena deyadharmaparityāgena ca trayodaśa kalpān vinipātaṃ na gamiṣyati,",
    "K10avsata_u:3585": " paścime bhave paścime nikete paścime samucchraye paścime ātmabhāvapratilambhe nirmalo nāma pratyekabuddho bhaviṣyati /",
    "K10avsata_u:3586": " ayam asya deyadharmo yo mamāntike cittaprasāda iti /",
    "K10avsata_u:3587": " tasmāt tarhi bhikṣava evaṃ śikṣitavyam:",
    "K10avsata_u:3588": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:3589": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:3590": " ity evaṃ vo bhikṣavaḥ śikṣitavyam* //",
    "K10avsata_u:3591": " idam avocad bhagavān /",
    "K10avsata_u:3592": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:3593": " AVŚ_30 valgusvarāḥ /",
    "K10avsata_u:3594": " (ed. Speyer, vol. I)",
    "K10avsata_u:3595": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:3596": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:3597": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:3598": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:3599": " śrāvastyāṃ viharati jetavane 'nāthapiṇḍadasyārāme /",
    "K10avsata_u:3600": " atha bhagavān pūrvāhṇe nivāsya pātracīvaram ādāya śrāvastīṃ piṇḍāya prāvikṣat* /",
    "K10avsata_u:3601": " saṃbahulāś ca goṣṭhikā madyamadākṣiptā vīṇāmṛdaṅgapaṇavair vividhair vādyair vādyamānair",
    "K10avsata_u:3602": " nṛtyanto gāyanta utpalapadmapuṇḍarīkavārṣikādibhir udārapuṣpair āsaktakaṇṭheguṇā",
    "K10avsata_u:3603": " viśiṣṭāmbaravasanā bahiḥ śrāvastyā nirgacchanti /",
    "K10avsata_u:3604": " bhagavāṃś ca śrāvastyāṃ piṇḍāya prāvikṣat* /",
    "K10avsata_u:3605": " dadṛśus te goṣṭhikā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ",
    "K10avsata_u:3606": " -------------------- Vaidya, p. 76 --------------------",
    "K10avsata_u:3607": " jaṅgamam iva ratnaparvataṃ samantato bhadrakam* /",
    "K10avsata_u:3608": " sahadarśanāc ca teṣāṃ yo 'sau madyamadaḥ sa prativigataḥ /",
    "K10avsata_u:3609": " tato vigatamadyamadāḥ prasādāvarjitamanaso nṛtyagītavādyair bhagavataḥ upasthānaṃ cakruḥ,",
    "K10avsata_u:3610": " nīlapadmāni copari bhagavato nicikṣipuḥ /",
    "K10avsata_u:3611": " nikṣiptāni copari bhagavato nīlakūṭāgāro nīlacchatraṃ nīlamaṇḍapa ivāvasthitāni /",
    "K10avsata_u:3612": " tāni ca bhagavantaṃ gacchantam anugacchati,",
    "K10avsata_u:3613": " tiṣṭhantam anutiṣṭhanti /",
    "K10avsata_u:3614": " bhagavatā ca nīlaprabhā utsṛṣṭā,",
    "K10avsata_u:3615": " yayā śrāvastī indranīlamaṇisadṛśaprabhā avasthitā //",
    "K10avsata_u:3616": " atha the goṣṭhikā labdhaprasādāḥ cetanāṃ puṣṇānti:",
    "K10avsata_u:3617": " anena vayaṃ kuśalamūlena pratyekāṃ bodhiṃ sākṣātkūryāmeti //",
    "K10avsata_u:3618": " tato bhagavatā smitaṃ vidarśitam* /",
    "K10avsata_u:3619": " dharmatā khalu yasmin samaye buddhā bhagavantaḥ smitaṃ prāviṣkurvanti,",
    "K10avsata_u:3620": " tasmin samaye nīlapītalohitāvadātā arciṣo mukhān niścārya kāścid adhastād gacchanti,",
    "K10avsata_u:3621": " kāścid upariṣṭād gacchanti /",
    "K10avsata_u:3622": " yā adhastād gacchanti,",
    "K10avsata_u:3623": " tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
    "K10avsata_u:3624": " arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
    "K10avsata_u:3625": " ye uṣṇanarakās teṣu śītībhūtā nipatanti,",
    "K10avsata_u:3626": " ye śītanarakās teṣūṣṇībhūtā nipatanti /",
    "K10avsata_u:3627": " tena teṣāṃ satvānāṃ kāraṇāviśeṣāḥ pratiprasrabhyante /",
    "K10avsata_u:3628": " teṣām evaṃ bhavati:",
    "K10avsata_u:3629": " kiṃ nu vayaṃ bhavanta itaś cyutāḥ,",
    "K10avsata_u:3630": " āhosvid anyatropapannā iti /",
    "K10avsata_u:3631": " teṣāṃ prasādasaṃjananārthaṃ bhagavān nirmitaṃ visarjayati /",
    "K10avsata_u:3632": " teṣāṃ {taṃ} nirmitaṃ dṛṣṭvaivaṃ bhavati:",
    "K10avsata_u:3633": " na hy eva vayaṃ bhavanta itaś cyutāḥ,",
    "K10avsata_u:3634": " nāpy anyatropapannāḥ /",
    "K10avsata_u:3635": " api tv ayam apūrvadarśanaḥ satvaḥ,",
    "K10avsata_u:3636": " asyānubhāvenāsmākaṃ kāraṇāviśeṣāḥ pratiprasrabdhā iti /",
    "K10avsata_u:3637": " te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
    "K10avsata_u:3638": " yatra satyānāṃ bhājanabhūtā bhavanti /",
    "K10avsata_u:3639": " yā upariṣṭād gacchanti,",
    "K10avsata_u:3640": " tāś cāturmahārājikāṃs trayastriṃśān,",
    "K10avsata_u:3641": " yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
    "K10avsata_u:3642": " mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
    "K10avsata_u:3643": " anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
    "K10avsata_u:3644": " devān gatvā anityaṃ duḥkhaṃ śūnyam anātmety udghoṣayanti,",
    "K10avsata_u:3645": " gāthādvayaṃ ca bhāṣante:",
    "K10avsata_u:3646": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:3647": " dhunīta mṛtyunaḥ sainyaṃ naḍāgāram iva kuñjaraḥ // AVŚ_30.1 //",
    "K10avsata_u:3648": " yo hy asmin dharmavinaye apramattaś cariṣyati /",
    "K10avsata_u:3649": " prahāya jātisaṃsāraṃ duḥkhasyāntaṃ kariṣyati // AVŚ_30.2 //",
    "K10avsata_u:3650": " atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
    "K10avsata_u:3651": " tad yadi bhagavān atītaṃ karma vyākartukāmo bhavati,",
    "K10avsata_u:3652": " bhagavataḥ pṛṣṭhato 'ntardhīyante /",
    "K10avsata_u:3653": " anāgataṃ {karma} vyākartukāmo bhavati,",
    "K10avsata_u:3654": " purastād antardhīyante /",
    "K10avsata_u:3655": " narakopapattiṃ vyākartukāmo bhavati,",
    "K10avsata_u:3656": " pādatale 'ntardhīyante /",
    "K10avsata_u:3657": " tiryagupapattiṃ vyākartukāmo bhavati,",
    "K10avsata_u:3658": " pārṣṇyām antardhīyante /",
    "K10avsata_u:3659": " pretopapattiṃ vyākartukāmo bhavati,",
    "K10avsata_u:3660": " pādāṅguṣṭhe 'ntardhīyante /",
    "K10avsata_u:3661": " manuṣyopapattiṃ vyākartukāmo bhavati,",
    "K10avsata_u:3662": " jānunor antardhīyante /",
    "K10avsata_u:3663": " balacakravartirājyaṃ vyākartukāmo bhavati,",
    "K10avsata_u:3664": " vāme karatale 'ntardhīyante /",
    "K10avsata_u:3665": " -------------------- Vaidya, p. 77 --------------------",
    "K10avsata_u:3666": " cakravartirājyaṃ vyākartukāmo bhavati,",
    "K10avsata_u:3667": " dakṣiṇe karatale 'ntardhīyante /",
    "K10avsata_u:3668": " devopapattiṃ vyākartukāmo bhavati,",
    "K10avsata_u:3669": " nābhyām antardhīyante /",
    "K10avsata_u:3670": " śrāvakabodhiṃ vyākartukāmo bhavati,",
    "K10avsata_u:3671": " āsye 'ntardhīyante /",
    "K10avsata_u:3672": " pratyekāṃ bodhiṃ vyākartukāmo bhavati,",
    "K10avsata_u:3673": " ūrṇāyām antardhīyante /",
    "K10avsata_u:3674": " anuttarāṃ samyaksaṃbodhiṃ vyākartukāmo bhavati,",
    "K10avsata_u:3675": " uṣṇīṣe antardhīyante //",
    "K10avsata_u:3676": " atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
    "K10avsata_u:3677": " athāyuṣmān ānandaḥ kṛtakarapuṭo bhagavantaṃ papraccha:",
    "K10avsata_u:3678": " nānāvidho raṅgasahasracitro",
    "K10avsata_u:3679": " vaktrāntarān niṣkasitaḥ kalāpaḥ /",
    "K10avsata_u:3680": " avabhāsitā yena diśaḥ samantād",
    "K10avsata_u:3681": " divākareṇodayatā yathaiva // AVŚ_30.3 //",
    "K10avsata_u:3682": " gāthāś ca bhāṣate:",
    "K10avsata_u:3683": " vigatodbhavā dainyamadaprahīṇā",
    "K10avsata_u:3684": " buddhā jagaty uttamahetubhūtāḥ /",
    "K10avsata_u:3685": " nākāraṇaṃ śaṅkhamṛṇālagauraṃ",
    "K10avsata_u:3686": " smitam upadarśayanti jinā jitārayaḥ // AVŚ_30.4 //",
    "K10avsata_u:3687": " tatkālaṃ svayam adhigamya vīra buddhyā",
    "K10avsata_u:3688": " śrotṝṇāṃ śramaṇa jinendra kāṅkṣitānām* /",
    "K10avsata_u:3689": " dhīrābhir munivṛṣa vāgbhir uttamābhir",
    "K10avsata_u:3690": " utpannaṃ vyapanaya saṃśayaṃ śubhābhiḥ // AVŚ_30.5 //",
    "K10avsata_u:3691": " nākāsmāl lavaṇajalādrirājadhairyāḥ",
    "K10avsata_u:3692": " saṃbuddhāḥ smitam upadarśayanti nāthāḥ /",
    "K10avsata_u:3693": " yasyārthe smitam upadarśayanti dhīrāḥ",
    "K10avsata_u:3694": " taṃ śrotuṃ samabhilaṣanti te janaughāḥ // AVŚ_30.6 // iti",
    "K10avsata_u:3695": " bhagavān āha:",
    "K10avsata_u:3696": " evam etad ānanda, evam etat /",
    "K10avsata_u:3697": " nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
    "K10avsata_u:3698": " paśyasy ānanda ebhir goṣṭhikair mamaivaṃvidhaṃ satkāraṃ kṛtam* /",
    "K10avsata_u:3699": " evaṃ bhadanta /",
    "K10avsata_u:3700": " ete ānanda goṣṭhikā anena kuśalamūlena cittotpādena deyadharmaparityāgena ca viṃśatyantarakalpān vinipātaṃ na gamiṣyanti,",
    "K10avsata_u:3701": " paścime bhave paścime nikete paścime samucchraye paścime ātmabhāvapratilambhe valgusvarā nāma pratyekabuddhā bhaviṣyanti /",
    "K10avsata_u:3702": " ayam eṣāṃ deyadharmo yo mamāntike cittaprasāda iti /",
    "K10avsata_u:3703": " tasmāt tarhi bhikṣava evaṃ śikṣitavyam:",
    "K10avsata_u:3704": " yad buddhapratyekabuddhāryaśrāvakeṣu kārān kariṣyāmaḥ /",
    "K10avsata_u:3705": " ity evaṃ vo bhikṣavaḥ śikṣitavyam* //",
    "K10avsata_u:3706": " idam avocad bhagavān /",
    "K10avsata_u:3707": " āttamanasas te bhikṣavo bhagavato bhāṣitam abhyanandan* //",
    "K10avsata_u:3708": " -------------------- Vaidya, p. 78 --------------------",
    "K10avsata_u:3709": " caturtho vargaḥ /",
    "K10avsata_u:3710": " tasyoddānam:",
    "K10avsata_u:3711": " padmakaḥ kavaḍaś caiva dharmapālaḥ śibis tathā /",
    "K10avsata_u:3712": " surūpo maitrakanyaś ca śaśo dharmagaveṣiṇā /",
    "K10avsata_u:3713": " anāthapiṇḍaḥ subhadraś ca vargo bhavati samudditaḥ // *******************************************************",
    "K10avsata_u:3714": " AVŚ_31 padmakaḥ / (ed. Speyer, vol. I)",
    "K10avsata_u:3715": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:3716": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:3717": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:3718": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:3719": " śrāvastyāṃ viharati jetavane 'nāthapiṇḍadasyārāme /",
    "K10avsata_u:3720": " śaratkālasamaye bhikṣavo rogeṇa bādhyante pītapāṇḍukāḥ kṛśaśarīrā durbalāṅgāḥ /",
    "K10avsata_u:3721": " bhagavāṃs tv alpābādho 'lpātaṅko 'rogo balavān* /",
    "K10avsata_u:3722": " taddarśanād bhikṣavo bhagavantaṃ papracchuḥ:",
    "K10avsata_u:3723": " paśya bhadanta ete bhikṣavaḥ śāradikena rogeṇa bādhyante,",
    "K10avsata_u:3724": " pītapāṇḍukāḥ kṛśaśarīrā durbalāṅgāḥ /",
    "K10avsata_u:3725": " bhagavāṃs tv alpābādho 'lpātaṅko balavān arogajātīyaḥ,",
    "K10avsata_u:3726": " samapākayā ca grahaṇyā samanvāgata iti //",
    "K10avsata_u:3727": " bhagavān āha:",
    "K10avsata_u:3728": " tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:3729": " mayaitāni karmāṇi kṛtāny upacitāni /",
    "K10avsata_u:3730": " ko 'nyaḥ pratyanubhaviṣyati?",
    "K10avsata_u:3731": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:3732": " nābdhātau,",
    "K10avsata_u:3733": " na tejodhātau,",
    "K10avsata_u:3734": " na vāyudhātau,",
    "K10avsata_u:3735": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
    "K10avsata_u:3736": " na praṇaśyanti karmāṇy api kalpaśatair api /",
    "K10avsata_u:3737": " *{auch: karmāṇi kalpakoṭiśatair api/}*",
    "K10avsata_u:3738": " sāmagrīṃ prāpya kālaṃ ca phalanti khalu dehinām* // AVŚ_31.1 //",
    "K10avsata_u:3739": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ padmako nāma rājā rājyaṃ kārayati",
    "K10avsata_u:3740": " ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:3741": " taskararogāpagataṃ śālīkṣugomahiṣīsaṃpannam akhilam akaṇṭakam (Speyer:",
    "K10avsata_u:3742": " akaṇṭhakam)",
    "K10avsata_u:3743": " ekaputram iva rājyaṃ kārayati /",
    "K10avsata_u:3744": " sa ca rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahatī tyāge vartate /",
    "K10avsata_u:3745": " tasmiṃś ca samaye vārāṇasyāṃ kālavaiṣamyād dhātuvaiṣamyād vā vyādhir utapannaḥ /",
    "K10avsata_u:3746": " prāyaḥ satvānāṃ pāṇḍurogaḥ saṃvṛttaḥ /",
    "K10avsata_u:3747": " tato rājñā tān dṛṣṭvā kāruṇikam utpāditam:",
    "K10avsata_u:3748": " mayā hy eṣāṃ paritrāṇaṃ karaṇīyaṃ cikitsā ceti /",
    "K10avsata_u:3749": " tataḥ sa rājā sarvaviṣayanivāsino vaidyān saṃnipātya teṣāṃ satvānāṃ nidānam āśayānuśayaṃ copalakṣya",
    "K10avsata_u:3750": " -------------------- Vaidya, p. 79 --------------------",
    "K10avsata_u:3751": " svayam ārabdhaś cikitsāṃ sarvauṣadhasamudānayaṃ ca kartum* /",
    "K10avsata_u:3752": " tataś cikitsyamānānāṃ teṣāṃ satvānāṃ bahavaḥ kālā atikrāntāḥ /",
    "K10avsata_u:3753": " na ca śakyante vaidyadravyauṣadhaparicārakasaṃpannā api cikitsitum* /",
    "K10avsata_u:3754": " tato rājñā sarvavaidyān āhūya ādarajātena punaḥ pṛṣṭāḥ:",
    "K10avsata_u:3755": " ko 'tra hetur na me duścikitsyā iti /",
    "K10avsata_u:3756": " vaidyā vicārya guṇadoṣānekamatenāhuḥ:",
    "K10avsata_u:3757": " deva kālavaiṣamyād dhātuvaiṣamyāc ca lakṣyāmahe /",
    "K10avsata_u:3758": " api tu deva asty ekabhaiṣajyaṃ rohito nāma matsyaḥ /",
    "K10avsata_u:3759": " yadi tasya prāptiḥ syāt,",
    "K10avsata_u:3760": " śakyante cikitsitum iti /",
    "K10avsata_u:3761": " tato rājā rohitaṃ matsyaṃ samanveṣitum ārabdhaḥ /",
    "K10avsata_u:3762": " sa bahubhir api cārapuruṣair mṛgyamāṇo na labhyate /",
    "K10avsata_u:3763": " tatas te rājñe niveditavantaḥ //",
    "K10avsata_u:3764": " atha rājā apareṇa samayena bahiryāṇāya nirgacchati /",
    "K10avsata_u:3765": " te ca vyādhina ekasamūhena sthitvā rājānam ūcuḥ:",
    "K10avsata_u:3766": " paritrāyasva mahārāja asmān asmād vyādheḥ /",
    "K10avsata_u:3767": " prayaccha jīvitam iti /",
    "K10avsata_u:3768": " tato rājā karuṇadīnavilambitair akṣarair ucyamānas tadāturavacanaṃ śrutvā kāruṇyād ākampitahṛdayaḥ sāśrudurdinavadanaṃ cintayāmāsa:",
    "K10avsata_u:3769": " kiṃ mamānenaivaṃvidhena jīvitena rājyaiśvaryādhipatyena vā īdṛśena,",
    "K10avsata_u:3770": " yo 'haṃ pareṣāṃ duḥkhārtānāṃ na śakto 'smi śāntiṃ kartum iti /",
    "K10avsata_u:3771": " evaṃ vicintya rājā mahāntam arthotsargaṃ kṛtvā jyeṣṭhaṃ kumāraṃ rājyaiṣvaryādhipatyeṣu",
    "K10avsata_u:3772": " pratiṣṭhāpya bandhujanaṃ kṣamayitvā paurāmātyāṃś ca kṣamayitvā dīnān samāśvāsya aṣṭāṅgasamanvāgataṃ",
    "K10avsata_u:3773": " vrataṃ samādāya upariprāsādatalam abhiruhya dhūpapuṣpagandhamālyavilepanaṃ ca kṣiptvā",
    "K10avsata_u:3774": " prāṅmukhaṃ praṇidhiṃ kartuṃ prārabdhaḥ:",
    "K10avsata_u:3775": " yena satyena satyavacanena mahāvyasanagatān satvān vyādhiparipīḍitān dṛṣṭvā svajīvitam iṣṭaṃ parityajāmi /",
    "K10avsata_u:3776": " anena satyena satyavākyena asyāṃ vālukāyāṃ nadyāṃ mahān rohitamatsyaḥ prādurbhaveyam* /",
    "K10avsata_u:3777": " ity uktvā prāsādatalād ātmānaṃ mumoca //",
    "K10avsata_u:3778": " sa patitamātraḥ kālagato nadyāṃ vālukāyāṃ mahān rohitamatsyaḥ prādurbhūtaḥ /",
    "K10avsata_u:3779": " iti devatābhiḥ sarvavijite śabda utsṛṣṭaḥ:",
    "K10avsata_u:3780": " eṣa dīrghakālamahāvyādhyutpīḍitānām amṛtakalpo nadyāṃ vālukāyāṃ mahān rohitamatsya prādurbhūtaḥ iti /",
    "K10avsata_u:3781": " yataḥ sahaśravaṇān mahājanakāyaḥ śastravyagrakaraḥ piṭakān ādāya nirgatya vividhais tīkṣṇaiḥ śastrair jīvita eva māṃsāny utkartitum ārabdhaḥ",
    "K10avsata_u:3782": " sa ca bodhisatvo vikartyamānaśarīras tān sarvān maitryā sphuran sabāṣpāśruvadanaś cintayāmāsa:",
    "K10avsata_u:3783": " lābhā me sulabdhāḥ yan nāma ime satvā madīyena māṃsarudhireṇa sukhino bhaviṣyantīti /",
    "K10avsata_u:3784": " tad anenopakrameṇa satvān dvādaśavarṣāṇi svakena māṃsarudhireṇa saṃtarpayāmāsa,",
    "K10avsata_u:3785": " na cānuttarāyāḥ samyaksaṃbodheś cittaṃ nivartitavān* //",
    "K10avsata_u:3786": " yadā teṣāṃ satvānāṃ sa vyādhir upaśāntas tadā tena rohitamatsyena śabda udīritaḥ:",
    "K10avsata_u:3787": " śṛṇvantu bhavantaḥ satvāḥ /",
    "K10avsata_u:3788": " ahaṃ sa rājā padmakaḥ /",
    "K10avsata_u:3789": " mayā yuṣmākam arthe svajīvitaparityāgenāyam evaṃvidha ātmabhāva upāttaḥ /",
    "K10avsata_u:3790": " mamāntike cittaṃ prasādayadhvam* /",
    "K10avsata_u:3791": " yadāham anuttarāṃ samyaksaṃbodhim",
    "K10avsata_u:3792": " -------------------- Vaidya, p. 80 --------------------",
    "K10avsata_u:3793": " abhisaṃbhotsye,",
    "K10avsata_u:3794": " ahaṃ tadā yuṣmān atyantavyādheḥ parimocya atyantaniṣṭhe nirvāṇe pratiṣṭhāpayiṣyāmīti /",
    "K10avsata_u:3795": " tacchravaṇāt sa janakāyo labdhaprasādo rājāmātyapaurāś ca puṣpadhūpamālyavilepanair abhyarcya praṇidhānaṃ kartum ārabdhāḥ:",
    "K10avsata_u:3796": " atiduṣkarakāraka,",
    "K10avsata_u:3797": " yadā tvam anuttarāṃ samyaksaṃbodhim abhisaṃbudhyethāḥ,",
    "K10avsata_u:3798": " tadā te vayaṃ śrāvakāḥ syāmeti /",
    "K10avsata_u:3799": " bhagavān āha:",
    "K10avsata_u:3800": " kiṃ manyadhve bhikṣavo yo 'sau tena kālena tena samayena padmako nāma rājā babhūva, ahaṃ sa /",
    "K10avsata_u:3801": " yad evaṃvidhāḥ parityāgāḥ kṛtāḥ,",
    "K10avsata_u:3802": " tena me saṃsāre 'nantasukham anubhūtam* /",
    "K10avsata_u:3803": " idānīm apy anuttarāṃ samyaksaṃbodhim abhisaṃbuddhaḥ,",
    "K10avsata_u:3804": " samapākayā ca grahaṇyā samanvāgataḥ /",
    "K10avsata_u:3805": " yena me aśitapītakhāditāsvāditaṃ samyak sukhena pariṇamati /",
    "K10avsata_u:3806": " alpābādho rogatātītaś cāsmi /",
    "K10avsata_u:3807": " tasmāt tarhi bhikṣava evaṃ śikṣitavyam:",
    "K10avsata_u:3808": " yat sarvasatveṣu dayāṃ bhāvayiṣyāmaḥ /",
    "K10avsata_u:3809": " ity evaṃ vo bhikṣavaḥ śikṣitavyam* //",
    "K10avsata_u:3810": " idam avocad bhagavān /",
    "K10avsata_u:3811": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:3812": " AVŚ_32 kavaḍaḥ / (ed. Speyer, vol. I)",
    "K10avsata_u:3813": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:3814": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:3815": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:3816": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:3817": " śrāvastyāṃ viharati jetavane 'nāthapiṇḍadasyārāme /",
    "K10avsata_u:3818": " tatra bhagavān bhikṣūn āmantrayate sma:",
    "K10avsata_u:3819": " saced bhikṣavaḥ satvā jānīyur dānasya dānasaṃvibhāgasya ca phalavipākaṃ yathāhaṃ jānāmi dānasya phalaṃ dānasaṃvibhāgasya ca phalavipakām*,",
    "K10avsata_u:3820": " apīdānīṃ yo 'sāv apaścimakaḥ kavaḍaś carama ālopaḥ,",
    "K10avsata_u:3821": " tato 'pi nādatvā asaṃvibhajya paribhuñjīta sacel labheta dakṣiṇīyaṃ pratigrāhakam* /",
    "K10avsata_u:3822": " na caiṣām utpannaṃ mātsaryaṃ cittaṃ paryādāya tiṣṭhet* /",
    "K10avsata_u:3823": " yasmāt tarhi satvā na jānanti dānasya phalaṃ dānasaṃvibhāgasya ca phalavipākam*,",
    "K10avsata_u:3824": " yathāhaṃ jānāmi dānasya phalaṃ dānasaṃvibhāgasya ca phalavipākam*,",
    "K10avsata_u:3825": " tasmāt te adatvā asaṃvibhajya paribhuñjate āgṛhītena cetasā,",
    "K10avsata_u:3826": " utpannaṃ caiṣāṃ mātsaryaṃ cittaṃ paryādāya tiṣṭhati //",
    "K10avsata_u:3827": " idam avocad bhagavān* /",
    "K10avsata_u:3828": " idam uktvā sugato hy athāparam etad uvāca śāstā:",
    "K10avsata_u:3829": " evaṃ hi satvā jānīyur yathā proktaṃ maharṣiṇā /",
    "K10avsata_u:3830": " vipākaḥ saṃvibhāgasya yathā bhavati mahārthikaḥ // AVŚ_32.1 //",
    "K10avsata_u:3831": " nādatvā paribhuñjīran na syur matsariṇas tathā /",
    "K10avsata_u:3832": " na caiṣām āgrahe cittam utpadyeta kadācana // AVŚ_32.2 //",
    "K10avsata_u:3833": " -------------------- Vaidya, p. 81 --------------------",
    "K10avsata_u:3834": " yasmāt tu na prajānanti bālā mohatamovṛtāḥ /",
    "K10avsata_u:3835": " tasmāt tu bhuñjate satvā āgṛhītena cetasā /",
    "K10avsata_u:3836": " utpannaṃ caiṣāṃ mātsaryaṃ cittaṃ paryādāya tiṣṭhati // AVŚ_32.3 //",
    "K10avsata_u:3837": " yadā bhagavatā etat sūtraṃ bhāṣitaṃ tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:3838": " āścaryaṃ bhadanta yad bhagavān dānasya varṇaṃ bhāṣate dānasaṃvibhāgasya ca phalavipākam iti /",
    "K10avsata_u:3839": " bhagavān āha:",
    "K10avsata_u:3840": " kim atra bhikṣava āścaryaṃ yat tathāgato dānasya varṇaṃ bhāṣate,",
    "K10avsata_u:3841": " dānasaṃvibhāgasya phalavipākam iti /",
    "K10avsata_u:3842": " yan mayātīte 'dhvani yācanakahetor mukhadvāragataḥ svakavaḍaḥ parityaktaḥ /",
    "K10avsata_u:3843": " tac chruṇuta,",
    "K10avsata_u:3844": " sādhu ca suṣṭhu ca manasi kuruta,",
    "K10avsata_u:3845": " bhāṣiṣye 'ham* //",
    "K10avsata_u:3846": " bhūtapūrvaṃ bhikṣavo 'tīte 'dhvani brahmadatto nāma rājā rājyaṃ kārayati ṛddhaṃ ca",
    "K10avsata_u:3847": " sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:3848": " taskararogāpagataṃ śālīkṣugomahiṣīsaṃpannam akhilam akaṇṭakam* (Speyer:",
    "K10avsata_u:3849": " akaṇṭhakam ) /",
    "K10avsata_u:3850": " ekaputram iva rājyaṃ kārayati /",
    "K10avsata_u:3851": " sa rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca /",
    "K10avsata_u:3852": " mahatī tyāge vartate /",
    "K10avsata_u:3853": " yāvad apareṇa samayena mahaddurbhikṣaṃ prādurbhūtaṃ durbhikṣāntarakalpasadṛśam* /",
    "K10avsata_u:3854": " tatas te janakāyā durbhikṣākālabhayabhītāḥ kṣutkṣāmakaṇṭhakapolāḥ pretāśrayasadṛśāḥ saṃgamya samāgamyaikasamūhena rājānam upasṛtya jayenāyuṣā",
    "K10avsata_u:3855": " deva paritrāyasva asmān asmād durbhikṣabhayāt* /",
    "K10avsata_u:3856": " prayaccha jīvitam iti /",
    "K10avsata_u:3857": " tato rājā koṣṭḥāgārikaṃ puruṣam āmantritavān*:",
    "K10avsata_u:3858": " asti bho puruṣa koṣṭhāgāre annapānaṃ yad asmākaṃ syād eṣāṃ ca janakāyānām*?",
    "K10avsata_u:3859": " iti śrutvā koṣṭhāgārika āha:",
    "K10avsata_u:3860": " parigaṇya deva sasyāni ākhyāsyāmīti /",
    "K10avsata_u:3861": " tato gaṇitakuśalair gaṇanāṃ kṛtvā sarveṣāṃ viṣayanivāsināṃ divase divase ekakavaḍo rājño dvau kavaḍāv iyantaṃ kālaṃ bhaviṣyatīti samākhyātam*",
    "K10avsata_u:3862": " tato rājā janakāyān āhūyoktavān*:",
    "K10avsata_u:3863": " tena hi bhavanto divasānudivasam āgatya rājakule kavaḍam abhyavahṛtya gacchateti /",
    "K10avsata_u:3864": " tatas te pratidivasam āgatya pratyekam ekaikaṃ kavaḍam abhyavahṛtya yatheṣṭaṃ gacchanti //",
    "K10avsata_u:3865": " athānyatamo brāhmaṇas tasyāṃ gāṇanāyāṃ nāsīt* /",
    "K10avsata_u:3866": " parebhyaś ca śrutvā rājānam uvāca:",
    "K10avsata_u:3867": " deva janapadagatena me śrutā gaṇanā /",
    "K10avsata_u:3868": " dīyatāṃ mamāpi kavaḍa iti /",
    "K10avsata_u:3869": " tato rājā svakāt kavaḍadvayād ekaṃ brāhmaṇāya dattavān* /",
    "K10avsata_u:3870": " ekaṃ kavaḍaṃ janasāmānyam abhyavahartuṃ pravṛttaḥ //",
    "K10avsata_u:3871": " śakrasya devendrasyādhastāj jñānadarśanaṃ pravartate /",
    "K10avsata_u:3872": " tasyaitad abhavat*:",
    "K10avsata_u:3873": " atiduṣkaraṃ bata vārāṇaseyo rājā karoti,",
    "K10avsata_u:3874": " yanv aham enaṃ mīmāṃseyeti /",
    "K10avsata_u:3875": " atha śakro devendro brāhmaṇaveṣam ātmānam abhinirmāya bhojanakāle rājānam upasṛptaḥ /",
    "K10avsata_u:3876": " jayenāyuṣā ca vardhayitvovāca:",
    "K10avsata_u:3877": " bubhukṣito kuruṣva svakakavaḍenānugraham iti /",
    "K10avsata_u:3878": " tato rājā svajīvitaparityāgaṃ vyavasāyakāruṇyāt svakavaḍaṃ brāhmaṇāya datvānāhāratāṃ pratipannaḥ /",
    "K10avsata_u:3879": " yāvat ṣaḍbhaktacchedā anenopakrameṇa kṛtāḥ /",
    "K10avsata_u:3880": " taṃ ca mahājanakāyaṃ bhuñjānaṃ dṛṣṭvā parāṃ prītim āpede /",
    "K10avsata_u:3881": " atha śakro devendras taṃ rājño 'tiduṣkaraṃ vyavasāyaṃ dṛṣṭvā brāhmaṇaveṣam antardhāpya svena rūpeṇa sthitvā rājānaṃ saṃvardhayāmāsa:",
    "K10avsata_u:3882": " sādhu sādhu mahārāja, āvarjitā",
    "K10avsata_u:3883": " -------------------- Vaidya, p. 82 --------------------",
    "K10avsata_u:3884": " vayaṃ bhavatānena duṣkareṇa vyavasāyena,",
    "K10avsata_u:3885": " sanāthaś cāyaṃ janakāya īdṛśena prajāpālakena /",
    "K10avsata_u:3886": " na duṣyatāṃ tava vijite sarvabījāni, vāpy antām* /",
    "K10avsata_u:3887": " ahaṃ saptame divase tathāvidhaṃ māhendraṃ varṣam utsrakṣyāmi,",
    "K10avsata_u:3888": " yena sarvasasyāni niṣpatsyanta iti /",
    "K10avsata_u:3889": " rājñā tathā kāritam* /",
    "K10avsata_u:3890": " śakreṇāpi tathāvidhaṃ mahendraṃ varṣam utsṛṣṭam*,",
    "K10avsata_u:3891": " yena durbhikṣaṃ vinivartitaṃ subhikṣaṃ prādurbhūtam* //",
    "K10avsata_u:3892": " bhagavān āha:",
    "K10avsata_u:3893": " kiṃ manyadhve bhikṣavo yo 'sau tena kālena tena samayena brahmadatto nāma rājā babhūva, ahaṃ sa /",
    "K10avsata_u:3894": " mayā tāny evaṃvidhe durbhikṣe vartamāne svajīvitaparityāgād evaṃvidhāni dānāni dattāni /",
    "K10avsata_u:3895": " tasmāt tarhi bhikṣava evaṃ śikṣitavyam:",
    "K10avsata_u:3896": " yad dānāni dāsyāmaḥ puṇyāni kariṣyāmaḥ /",
    "K10avsata_u:3897": " ity evaṃ vo bhikṣavaḥ śikṣitavyam* //",
    "K10avsata_u:3898": " idam avocad bhagavān /",
    "K10avsata_u:3899": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:3900": " AVŚ_33 dharmapālaḥ /",
    "K10avsata_u:3901": " (ed. Speyer, vol. I)",
    "K10avsata_u:3902": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:3903": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:3904": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:3905": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:3906": " rājagṛhe viharati veṇuvane kalandakanivāpe /",
    "K10avsata_u:3907": " yadā devadattena mohapuruṣeṇa bhagavato vadhārthena dhanapālako hastināga utsṛṣṭaḥ,",
    "K10avsata_u:3908": " udapāno viṣacūrṇena cāvakīrṇaḥ,",
    "K10avsata_u:3909": " vadhakapuruṣāś cotsṛṣṭāḥ /",
    "K10avsata_u:3910": " sa bhagavato dīrgharātraṃ vadhakaḥ pratyarthikaḥ pratyamitraḥ,",
    "K10avsata_u:3911": " bhagavāṃś cāsya maitracitto hitacitto 'nukampācittena na pratyupasthitaḥ /",
    "K10avsata_u:3912": " tadā bhikṣavo bhagavantaṃ papracchuḥ:",
    "K10avsata_u:3913": " paśya bhagavan yāvad ayaṃ devadatto bhagavato vadhāyodyataḥ,",
    "K10avsata_u:3914": " bhagavāṃś cāsya maitracitto hitacitto 'nukampacittenā pratyupasthita iti //",
    "K10avsata_u:3915": " bhagavān āha:",
    "K10avsata_u:3916": " kim atra bhikṣava āścaryaṃ yad idānīṃ tathāgato vigatarāgo vigatadveṣo vigatamohaḥ",
    "K10avsata_u:3917": " parimukto jātijarāvyādhimaraṇaśokaparidevaduḥkhadaurmanasyopāyāsebhyaḥ sarvajñaḥ",
    "K10avsata_u:3918": " sarvākārajñaḥ sarvajñānajñeyavaśiprāptaḥ /",
    "K10avsata_u:3919": " yat tu mayā atīte 'dhvani sarāgeṇa sadveṣeṇa samohena daharakavayasyavasthitena vadhāya parākrāntasyāsyāntike naivaṃ cittaṃ dūṣitam* /",
    "K10avsata_u:3920": " tac chṛṇuta,",
    "K10avsata_u:3921": " sādhu ca suṣṭhu ca manasi kuruta,",
    "K10avsata_u:3922": " bhāṣiṣye 'ham* //",
    "K10avsata_u:3923": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
    "K10avsata_u:3924": " kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:3925": " taskararogāpagataṃ śālīkṣugomahiṣīsaṃpannam akhilam akaṇṭakam* /",
    "K10avsata_u:3926": " ekaputram iva rājyaṃ pālayati /",
    "K10avsata_u:3927": " sa rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahatī tyāge vartate /",
    "K10avsata_u:3928": " tasya ca rājño durmatir nāma devī caṇḍā roṣaṇī sāhasikā /",
    "K10avsata_u:3929": " ekaputraś ca dharmapālo nāmnā tasyā eva durmatyāḥ sakāśāj jātaḥ /",
    "K10avsata_u:3930": " sa ca dharmapālo dayāvān śrāddho bhadraḥ kalyāṇāśaya",
    "K10avsata_u:3931": " -------------------- Vaidya, p. 83 --------------------",
    "K10avsata_u:3932": " ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ /",
    "K10avsata_u:3933": " sarveṣāṃ ca vārāṇaseyānāṃ brāhmaṇagṛhapatīnām iṣṭaḥ kāntaḥ priyo manāpo darśanena /",
    "K10avsata_u:3934": " sa copādhyāyasakāśaṃ gatvā dārakaiḥ saha lipiṃ paṭhati //",
    "K10avsata_u:3935": " yāvad rājā apareṇa samayena vasantakālasamaye saṃpuṣpiteṣu pādapeṣu haṃsakrauñcamayūraśukaśārikākokilajīvañjīvakanirghoṣite",
    "K10avsata_u:3936": " vanaṣaṇḍe devyā sahāntaḥpuraparivṛta udyānabhūmiṃ nirgataḥ /",
    "K10avsata_u:3937": " tatra ca rājña udyāne 'ntaḥpurajanena saha krīḍata īrṣyāroṣaparītā durmatir devī kupitā /",
    "K10avsata_u:3938": " rājñā cāsyā ardhaṃ pītakaṃ varjitam* /",
    "K10avsata_u:3939": " tayā kupitayā rājcaḥ saṃdeśo visarjitaḥ:",
    "K10avsata_u:3940": " putrasyāhaṃ rudhiraṃ pibeyam*,",
    "K10avsata_u:3941": " yady ahaṃ tavārdhaṃ pītakaṃ pibeyam iti /",
    "K10avsata_u:3942": " kāmān khalu pratisevamānasya nāsti kiṃcit pāpakaṃ karmākaraṇīyam iti /",
    "K10avsata_u:3943": " tato rājā brahmadatto dhārmiko 'pi san kāmarāgaparyavasānavigamād antaḥpurajanena sāntvyamāno 'pi krodhāgninā prajvalitaḥ /",
    "K10avsata_u:3944": " tatas tena saṃpravṛddhakrodhenājñā dattā: gacchata,",
    "K10avsata_u:3945": " dharmapālasya galaṃ chitvā rudhiraṃ pāyayatainām iti //",
    "K10avsata_u:3946": " tato dārakaśālāvasthito dharmapālaḥ kumāraḥ śrutvā rodituṃ pravṛttaḥ /",
    "K10avsata_u:3947": " evaṃ cāha: dhik satvasabhāgatāṃ saṃsāre,",
    "K10avsata_u:3948": " yatra nāma krodhavaśād aṅganiḥsṛtam api sutaṃ parityajantīti /",
    "K10avsata_u:3949": " tato dharmapālaḥ sarvālaṃkāravibhūṣitaḥ pituḥ pādayor nipatya kathayati:",
    "K10avsata_u:3950": " sādhu tāta prasīda /",
    "K10avsata_u:3951": " niraparādhaṃ mā māṃ parityākṣīḥ /",
    "K10avsata_u:3952": " iṣṭāś ca sarveṣāṃ pitṝṇāṃ putrā iti /",
    "K10avsata_u:3953": " rājā kathayati:",
    "K10avsata_u:3954": " putraka yadi te mātā kṣamate,",
    "K10avsata_u:3955": " aham api kṣame iti /",
    "K10avsata_u:3956": " tato dharmapālaḥ prarudan mātuḥ sakāśam upasaṃkrāntaḥ pādayor nipatya kṛtakarapuṭa uvāca:",
    "K10avsata_u:3957": " amba kṣamasva,",
    "K10avsata_u:3958": " mā māṃ jīvitād vyaparopayeti /",
    "K10avsata_u:3959": " sā evaṃ karuṇadīnavilambitair akṣarair ucyamānā na kṣamate /",
    "K10avsata_u:3960": " tato vadhyaghātais tīkṣṇena śastreṇa dharmapālasya kumārasya galaṃ chitvā durmatir devī rudhiraṃ pāyitā /",
    "K10avsata_u:3961": " na ca durmatyā vipratisāro jātaḥ /",
    "K10avsata_u:3962": " dharmapālo 'pi kumāro mātāpitṛvadhyaghāteṣu cittaṃ prasādya kālagataḥ //",
    "K10avsata_u:3963": " bhagavān āha:",
    "K10avsata_u:3964": " kiṃ manyadhve bhikṣavo yo 'sau tena kālena tena samayena dharmapālo nāma kumāro babhūva, ahaṃ saḥ /",
    "K10avsata_u:3965": " sā durmatir devī,",
    "K10avsata_u:3966": " eṣa devadattaḥ /",
    "K10avsata_u:3967": " tadāpi me vadhakahastagatenāsya maitraṃ cittam utpāditam* /",
    "K10avsata_u:3968": " idānīm apy aham asya vadhāyodyatasya maitracitto hitacittaḥ anukampācittaḥ /",
    "K10avsata_u:3969": " tasmāt tarhi bhikṣava evaṃ śikṣitavyam:",
    "K10avsata_u:3970": " yat sarvasatveṣu maitraṃ cittaṃ bhāvayiṣyāmaḥ /",
    "K10avsata_u:3971": " ity evaṃ vo bhikṣavaḥ śikṣitavyam* //",
    "K10avsata_u:3972": " idam avocad bhagavān /",
    "K10avsata_u:3973": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:3974": " AVŚ_34 śibiḥ / (ed. Speyer, vol. I)",
    "K10avsata_u:3975": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:3976": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:3977": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:3978": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ",
    "K10avsata_u:3979": " -------------------- Vaidya, p. 84 --------------------",
    "K10avsata_u:3980": " saśrāvakasaṃghaḥ śrāvastyāṃ viharati jetavane 'nāthapiṇḍadasyārāme /",
    "K10avsata_u:3981": " tena khalu samayena śrāvastyāṃ bhikṣūṇāṃ dvau saṃnipātau bhavataḥ /",
    "K10avsata_u:3982": " eka āṣāḍhyāṃ varṣopanāyikāyāṃ dvitīyaḥ kārtikyāṃ pūrṇamāsyām* /",
    "K10avsata_u:3983": " tatra bhikṣavaḥ pātrāṇi pacanti,",
    "K10avsata_u:3984": " cīvarāṇi dhāvayanti,",
    "K10avsata_u:3985": " pāṃsukūlāni ca sīvyanti /",
    "K10avsata_u:3986": " yāvad anyatamo bhikṣuś cīvaraṃ syotukāmaḥ sūcīchidraṃ sūtrakaṃ na śaknoti pratipādayitum* /",
    "K10avsata_u:3987": " sa karuṇadīnavilambitair akṣarair uvāca:",
    "K10avsata_u:3988": " ko loke puṇyakāma iti /",
    "K10avsata_u:3989": " bhagavāṃś cāsya nātidūre caṃkrame caṃkramyate /",
    "K10avsata_u:3990": " tato bhagavān gambhīramadhuraviśadakalaviṅkamanojñadundubhinirghoṣo gajabhujasadṛśabāhum abhiprasārya kathayati:",
    "K10avsata_u:3991": " ahaṃ bhikṣo loke puṇyakāma iti /",
    "K10avsata_u:3992": " tato 'sau bhikṣur bhagavataḥ pañcāṅgopetaṃ svaram upaśrutya saṃbhrāntas tvaritatvaritaṃ bhagavataḥ pāṇiṃ gṛhītvā svaśirasi sthāpayitvāha: bhagavan*,",
    "K10avsata_u:3993": " anena te pāṇinā trīṇi kalpāsaṃkhyeyāni dānaśīlakṣāntivīryadhyānaprajñā upacitāḥ /",
    "K10avsata_u:3994": " atha ca punar bhagavān enam āha:",
    "K10avsata_u:3995": " atṛpto 'haṃ bhikṣo puṇyaiḥ,",
    "K10avsata_u:3996": " labdharaso 'haṃ bhikṣo puṇyaiḥ,",
    "K10avsata_u:3997": " ato me tṛptir nāstīti //",
    "K10avsata_u:3998": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:3999": " āścaryaṃ bhadanta yad bhagavān puṇyamayaiḥ,",
    "K10avsata_u:4000": " saṃskārair atṛpta iti /",
    "K10avsata_u:4001": " bhagavān āha:",
    "K10avsata_u:4002": " kim atra bhikṣava āścaryaṃ yad idānīṃ tathāgato vigatarāgo vigatadveṣo vigatamohaḥ",
    "K10avsata_u:4003": " parimukto jātijarāvyādhimaraṇaśokaparidevaduḥkhadaurmanasyopāyāsebhyaḥ sarvajñaḥ",
    "K10avsata_u:4004": " sarvākārajñaḥ sarvajñānajñeyavaśiprāptaḥ /",
    "K10avsata_u:4005": " yat tv aham atīte 'dhvani sarāgaḥ sadveṣaḥ samohK‍h̲ 'parimukto jātijarāvyādhimaraṇaśokaparidevaduḥkhadaurmanasyopāyāsebhyo tṛptaḥ puṇyamayaiḥ saṃskāraiḥ /",
    "K10avsata_u:4006": " tac chṛṇuta,",
    "K10avsata_u:4007": " sādhu ca suṣṭhu ca manasi kuruta,",
    "K10avsata_u:4008": " bhāṣiṣye 'ham* //",
    "K10avsata_u:4009": " bhūtapurvaṃ bhikṣavo 'tīte 'dhvani śibighoṣāyāṃ rājadhānyāṃ śibir nāma rājā rājyaṃ",
    "K10avsata_u:4010": " kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:4011": " taskararogāpagataṃ śālīkṣugomahiṣīsaṃpannam akhilam akaṇṭakam* /",
    "K10avsata_u:4012": " ekaputram iva rājyaṃ pālayati /",
    "K10avsata_u:4013": " sa ca śibī rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca /",
    "K10avsata_u:4014": " mahatī tyāge vartate /",
    "K10avsata_u:4015": " sa kalyam (Speyer: kālyam )",
    "K10avsata_u:4016": " evotthāya yajñavāṭaṃ praviśya annam annārthibhyaḥ prayacchati,",
    "K10avsata_u:4017": " vastraṃ vastrārthibhyaḥ /",
    "K10avsata_u:4018": " dhanadhānyahiraṇyasuvarnamaṇimuktāvaiḍūryaśaṅkhaśilāpravālādīnāṃ (Speyer: ŚpravāḍāŚ )",
    "K10avsata_u:4019": " parityāgaṃ karoti /",
    "K10avsata_u:4020": " na cāsau puṇyamayaiḥ saṃskārais tṛptiṃ gacchati /",
    "K10avsata_u:4021": " so 'ntaḥpuraṃ praviśyāntaḥpurajanasya bhaktācchādanaṃ prayacchati,",
    "K10avsata_u:4022": " kumārāṇām amātyānāṃ bhaṭabalāgrasya naigamajānapadānām* //",
    "K10avsata_u:4023": " atha rājñaḥ śiber etad abhavat*:",
    "K10avsata_u:4024": " saṃtarpitā anena manuṣyabhūtāḥ,",
    "K10avsata_u:4025": " kṣudrajanto 'vaśiṣṭāḥ,",
    "K10avsata_u:4026": " kena saṃtarpayitavyā iti /",
    "K10avsata_u:4027": " sa parityaktavibhavasarvasva ekaśāṭakanivasitaḥ svaśarīrāvaśeṣaś cintām āpede /",
    "K10avsata_u:4028": " tasyaitad abhavat:",
    "K10avsata_u:4029": " kṣudrajantubhyaḥ svaśarīram anuprayacchāmīti /",
    "K10avsata_u:4030": " sa śastreṇa svaśarīraṃ takṣayitvā yatra daṃśamaśakās tatrotsṛṣṭakāyaḥ pratiṣṭhate /",
    "K10avsata_u:4031": " priyam ivaikaputrakaṃ rudhireṇa saṃtarpayati //",
    "K10avsata_u:4032": " śakrasya devendrasyādhastāj jñānadarśanaṃ pravartate /",
    "K10avsata_u:4033": " tasyaitad bahavat*:",
    "K10avsata_u:4034": " kim ayaṃ śibī rājā satvānām artham evaṃ karoti,",
    "K10avsata_u:4035": " uta karuṇayā?",
    "K10avsata_u:4036": " yanv aham enaṃ vijñāseyeti /",
    "K10avsata_u:4037": " tato bhinnāñjanam asivarṇaṃ",
    "K10avsata_u:4038": " -------------------- Vaidya, p. 85 --------------------",
    "K10avsata_u:4039": " gṛdhraveśam ātmānam abhinirmāya rājñe śibeḥ sakāśam upasaṃkramya mukhatuṇḍakenākṣyutpāṭayituṃ pravṛttaḥ /",
    "K10avsata_u:4040": " na ca rājā saṃtrāsam āpadyate /",
    "K10avsata_u:4041": " kiṃ tu maitrīviśālābhyāṃ nayanābhyāṃ taṃ gṛdhram ālokya kathayati: vatsa,",
    "K10avsata_u:4042": " yan madīyāc charīrāt prayuñjase,",
    "K10avsata_u:4043": " tena praṇayaḥ kriyatām iti /",
    "K10avsata_u:4044": " tataḥ āvarjitaḥ śakro devendro brāhmaṇaveṣam ātmānam abhinirmāya rājñaḥ śibeḥ purastāt sthitvā:",
    "K10avsata_u:4045": " sādhu pārthiva,",
    "K10avsata_u:4046": " dīyatām etan nayanadvayam iti /",
    "K10avsata_u:4047": " rājovāca: mahābrāhmaṇa gṛhyatāṃ yad abhirucitam*,",
    "K10avsata_u:4048": " na me 'tra vighnaḥ kaścid astīti /",
    "K10avsata_u:4049": " tataḥ śakro devendro bhūyasyā mātrayābhiprasanno brāhmaṇaveṣam antardhāpya svarūpeṇa sthitvā rājānam abhyutsāhayann uvāca:",
    "K10avsata_u:4050": " sādhu sādhu bhoḥ pārthiva,",
    "K10avsata_u:4051": " suniścitā te buddhiḥ,",
    "K10avsata_u:4052": " akampyas te praṇidhiḥ;",
    "K10avsata_u:4053": " anugatā te satveṣu mahākaruṇā,",
    "K10avsata_u:4054": " yatra nāma tvaṃ saṃtrāsakareṣu dharmeṣu viśāradoḥ /",
    "K10avsata_u:4055": " na cirāt tvam anena vyavasāyenānuttarāṃ samyaksaṃbodhim abhisaṃbhotsyase //",
    "K10avsata_u:4056": " bhagavān āha:",
    "K10avsata_u:4057": " kiṃ manyadhve bhikṣavo yo 'sau tena kālena tena samayena śibir nāma rājā babhūva, ahaṃ sa /",
    "K10avsata_u:4058": " tadānīm api puṇyamayaiḥ saṃskārais tṛptir nāsti,",
    "K10avsata_u:4059": " prāg evedānīm* /",
    "K10avsata_u:4060": " tasmāt tarhi bhikṣava evaṃ śikṣitavyam:",
    "K10avsata_u:4061": " yad dānāni dāsyāmaḥ,",
    "K10avsata_u:4062": " puṇyāni kariṣyāmaḥ /",
    "K10avsata_u:4063": " ity evaṃ vo bhikṣavaḥ śikṣitavyam* //",
    "K10avsata_u:4064": " idam avocad bhagavān /",
    "K10avsata_u:4065": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:4066": " AVŚ_35 surūpaḥ / (ed. Speyer, vol. I)",
    "K10avsata_u:4067": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:4068": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:4069": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:4070": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:4071": " śrāvastyāṃ viharati jetavane 'nāthapiṇḍadasyārāme /",
    "K10avsata_u:4072": " yadā bhagavān pratisaṃlayanād vyutthāya catasṛṇāṃ parṣadā madhuramadhuraṃ dharmaṃ deśayati,",
    "K10avsata_u:4073": " kṣaudraṃ madhv ivāneḍakam*,",
    "K10avsata_u:4074": " anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty āneñjamānair (Speyer:",
    "K10avsata_u:4075": " aniñjamānair )",
    "K10avsata_u:4076": " indriyaiḥ, tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:4077": " paśya bhadanta yāvad dharmaratnasyāmī bhājanabhūtāḥ satvā ādareṇa śrotavyaṃ manyanta iti /",
    "K10avsata_u:4078": " bhagavān āha:",
    "K10avsata_u:4079": " yathā tathāgatena bhikṣava ādarajātena dharmaḥ śrutaś codgṛhītaś ca,",
    "K10avsata_u:4080": " tac chṛṇuta,",
    "K10avsata_u:4081": " sādhu ca suṣṭhu ca manasi kuruta, bhāṣiṣye //",
    "K10avsata_u:4082": " bhūtapurvaṃ bhikṣavo 'tīte 'dhvani vārāṇasyāṃ nagaryāṃ surūpo nāma rājā rājyaṃ kārayati",
    "K10avsata_u:4083": " ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:4084": " taskararogāpagataṃ śālīkṣugomahiṣīsaṃpannam akhilam akaṇṭakam* /",
    "K10avsata_u:4085": " ekaputram iva rājyaṃ pālayati /",
    "K10avsata_u:4086": " sa ca rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca /",
    "K10avsata_u:4087": " mahatī tyāge vartate /",
    "K10avsata_u:4088": " tasya ca rājñaḥ sundarikā nāma devī abhirūpā darśanīyā prāsādikā",
    "K10avsata_u:4089": " -------------------- Vaidya, p. 86 --------------------",
    "K10avsata_u:4090": " sarvāṅgapratyaṅgopetā,",
    "K10avsata_u:4091": " sundarakaś ca nāmnā ekaputraḥ iṣṭaḥ kāntaḥ priyo manāpaḥ kṣānto 'pratikūlaḥ /",
    "K10avsata_u:4092": " athāpareṇa samayena rājñaḥ surūpasya dharme abhilāṣa utpannaḥ /",
    "K10avsata_u:4093": " tena sarve amātyāḥ saṃnipātyoktāḥ:",
    "K10avsata_u:4094": " paryeṣata me grāmaṇyo dharmān,",
    "K10avsata_u:4095": " dharmo me rocata iti /",
    "K10avsata_u:4096": " tatas te amātyāḥ kṛtakarapuṭā rājānaṃ vijñāpayanti:",
    "K10avsata_u:4097": " durlabho mahārāja dharmaḥ /",
    "K10avsata_u:4098": " śrūyate mahārāja buddhānāṃ loke utpādād dharmasyotpādo bhavatīti /",
    "K10avsata_u:4099": " tato rājñā suvarṇapiṭakaṃ dhvajāgre baddhvā sarvavijite ghaṇṭāvaghoṣaṇaṃ kāritam*:",
    "K10avsata_u:4100": " yo me dharmaṃ vakṣyati,",
    "K10avsata_u:4101": " tasyemaṃ suvarṇapiṭakaṃ dāsyāmi,",
    "K10avsata_u:4102": " mahatā ca satkāreṇa satkariṣyāmīti /",
    "K10avsata_u:4103": " tato bahavaḥ kālā atikrāntāḥ /",
    "K10avsata_u:4104": " na ca kaścid dharmadeśaka upalabhyate /",
    "K10avsata_u:4105": " tataḥ sa rājā dharmahetor utkaṇṭhati paritapyati //",
    "K10avsata_u:4106": " śakrasya ca devānām indrasyādhastāj jñanadarśanaṃ pravartate /",
    "K10avsata_u:4107": " sa paśyati rājānaṃ dharmahetor vihanyamānam* /",
    "K10avsata_u:4108": " tasyaitad abhavat*:",
    "K10avsata_u:4109": " yanv ahaṃ surūpāṃ rājānam mīmāṃseyeti /",
    "K10avsata_u:4110": " tato yakṣarūpam ātmānam abhinirmāya vikṛtakaracaraṇanayano 'nekapariṣanmadhyagataṃ rājānam etad avocat*:",
    "K10avsata_u:4111": " nanu dharmābhilāṣī bhavān*,",
    "K10avsata_u:4112": " aham te dharmaṃ vakṣyāmīti /",
    "K10avsata_u:4113": " tato dharmaśravaṇāt prītiprāmodyajāto rājā yakṣam etad uvāca:",
    "K10avsata_u:4114": " brūhi guhyaka dharmān śroṣyāmīti /",
    "K10avsata_u:4115": " guhyaka uvāca:",
    "K10avsata_u:4116": " sukhitasya bata mahārāja dharmā abhilasanti /",
    "K10avsata_u:4117": " bubhukṣito 'smi bhojanaṃ tāvan me prayaccheti /",
    "K10avsata_u:4118": " tac chrutvā rājā pauruṣeyānām amantrayāmāsa:",
    "K10avsata_u:4119": " ānīyantām asya bhakṣyabhojyaprakārā iti /",
    "K10avsata_u:4120": " yakṣa āha: sadyohatarudhiramāṃsabhakṣyo 'ham* /",
    "K10avsata_u:4121": " etaṃ me sundaram ekaputrakaṃ prayaccheti /",
    "K10avsata_u:4122": " śrutvā rājā paraṃ viṣādam āpannaḥ:",
    "K10avsata_u:4123": " kadācit karhicin me 'dya dharmaśabda āsāditaḥ /",
    "K10avsata_u:4124": " so 'py anargheṇa mūlyeneti /",
    "K10avsata_u:4125": " tataḥ sundaraḥ kumāras tad upaśrutya pituḥ pādayor nipatya rājānam vijñāpayāmāsa:",
    "K10avsata_u:4126": " marṣaya deva /",
    "K10avsata_u:4127": " pūryatāṃ devasyābhiprāyam*,",
    "K10avsata_u:4128": " prayaccha māṃ guhyakāyāhārārtham iti /",
    "K10avsata_u:4129": " tato rājā tam ekaputrakam iṣṭaṃ kāntaṃ priyaṃ manāpaṃ kṣāntam apratikūlaṃ dharmasyārthe yakṣāya dattavān* /",
    "K10avsata_u:4130": " tato yakṣeṇa ṛddhibalādhānād rajñaḥ parṣadaś ca tathā darśito yathāṅgapratyaṅgāni pṛthagvikṛtya bhakṣitāni,",
    "K10avsata_u:4131": " rudhiraṃ ca pīyamānam* /",
    "K10avsata_u:4132": " dṛṣṭvā rājā dharmābhilāṣī na niṣādam āpannaḥ /",
    "K10avsata_u:4133": " sa guhyako rājānam uvāca:",
    "K10avsata_u:4134": " atṛpto 'smi bhoḥ pārthiva,",
    "K10avsata_u:4135": " bhūyo me prayaccheti /",
    "K10avsata_u:4136": " tato rājā tasmai dayitāṃ bhāryāṃ dattavān* /",
    "K10avsata_u:4137": " sāpi tenaivākāreṇa darśitā /",
    "K10avsata_u:4138": " tato bhūyo rājānam uvācā:",
    "K10avsata_u:4139": " bho pārthiva,",
    "K10avsata_u:4140": " adyāpi tṛptir na labhyata iti /",
    "K10avsata_u:4141": " tato rājā yakṣam uvāca:",
    "K10avsata_u:4142": " vatsa datto me ekaputrako bhāryā ca dayitā,",
    "K10avsata_u:4143": " kiṃ bhūyaḥ prārthayase iti /",
    "K10avsata_u:4144": " guhyaka uvāca:",
    "K10avsata_u:4145": " svaśarīraṃ me prayaccha /",
    "K10avsata_u:4146": " anena tṛptim upayāsyāmīti /",
    "K10avsata_u:4147": " rājovāca: yadi svaśarīraṃ te pradāsyāmi,",
    "K10avsata_u:4148": " kathaṃ punar dharmaṃ śroṣyāmi?",
    "K10avsata_u:4149": " kiṃ nu pūrvaṃ me dharmaṃ vada,",
    "K10avsata_u:4150": " paścād gṛhītadharmā śarīraṃ parityakṣyāmīti /",
    "K10avsata_u:4151": " tato guhyakena rājānaṃ pratijñāyāṃ pratiṣṭḥāpyānekaśatāyāḥ pariṣadaḥ purastād dharmo deśitaḥ //",
    "K10avsata_u:4152": " -------------------- Vaidya, p. 87 --------------------",
    "K10avsata_u:4153": " priyebhyo jāyate śokaḥ priyebhyo jāyate bhayam* /",
    "K10avsata_u:4154": " priyebhyo vipramuktānāṃ nāsti śokaḥ kuto bhayam iti // AVŚ_35.1 //",
    "K10avsata_u:4155": " tato rājā asyā gāthāyāḥ sahaśravaṇāt prahlāditamanāḥ prītisaumanasyendriyajāto yakṣam uvāca:",
    "K10avsata_u:4156": " idaṃ guhyaka śarīram*,",
    "K10avsata_u:4157": " yatheṣṭaṃ kriyatām iti //",
    "K10avsata_u:4158": " tataḥ śakro devendro rājānaṃ meruvadakampyam anuttarāyāṃ samyaksaṃbodhau viditvā",
    "K10avsata_u:4159": " yakṣarūpam antardhāpya svarūpeṇa sthitvā prasādavikasitābhyāṃ nayanābhyām ekena pāṇinā",
    "K10avsata_u:4160": " putraṃ gṛhītvā dvitīyena ca bhāryāṃ rājānam abhyutsāhayann uvāca:",
    "K10avsata_u:4161": " sādhu sādhu satpuruṣa /",
    "K10avsata_u:4162": " dṛḍhasaṃnāhas tvam* /",
    "K10avsata_u:4163": " nacirād anena vyavasāyena anuttarāṃ samyaksaṃbodhim abhisaṃbhotsyase /",
    "K10avsata_u:4164": " ayaṃ ca te iṣṭajanasamāgama iti /",
    "K10avsata_u:4165": " tato rājā śakraṃ devendram idam avocat*:",
    "K10avsata_u:4166": " sādhu sādhu kauśika,",
    "K10avsata_u:4167": " kṛto 'smākaṃ dharmābhiprāyaḥ pūritaś ceti //",
    "K10avsata_u:4168": " bhagavān āha:",
    "K10avsata_u:4169": " kiṃ manyadhve bhikṣavo yo 'sau tena kālena tena samayena surūpo nāma rājā babhūva, ahaṃ sa /",
    "K10avsata_u:4170": " sundaraḥ kumāra ānandaḥ /",
    "K10avsata_u:4171": " sundarikā eṣā eva yaśodharā /",
    "K10avsata_u:4172": " tadāpi me bhikṣavo dharmahetor iṣṭabandhuparityāgaḥ svajīvitaparityāgaś ca kṛtaḥ,",
    "K10avsata_u:4173": " prāg evedānīm* /",
    "K10avsata_u:4174": " tasmāt tarhi bhikṣava evaṃ śikṣitavyam:",
    "K10avsata_u:4175": " yad dharmaṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:4176": " dharmaṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:4177": " ity evaṃ vo bhikṣavaḥ śikṣitavyam* //",
    "K10avsata_u:4178": " idam avocad bhagavān /",
    "K10avsata_u:4179": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:4180": " AVŚ_36 maitrakanyakaḥ /",
    "K10avsata_u:4181": " (ed. Speyer, vol. I)",
    "K10avsata_u:4182": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:4183": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:4184": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:4185": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:4186": " śrāvastyāṃ viharati jetavane 'nāthapiṇḍadasyārāme /",
    "K10avsata_u:4187": " tatra bhagavān bhikṣūn āmantrayate sma:",
    "K10avsata_u:4188": " sabrahmakāṇi bhikṣavas tāni kulāni yeṣu kuleṣu mātāpitarau samyaṅ mānyete,",
    "K10avsata_u:4189": " samyak pūjyete,",
    "K10avsata_u:4190": " samyak sukhena parihriyete /",
    "K10avsata_u:4191": " tat kasya hetoḥ?",
    "K10avsata_u:4192": " brahmabhūtau hi kulaputrasya mātāpitarau sahadharmeṇa /",
    "K10avsata_u:4193": " sācāryakāṇi tāni kulāni yeṣu kuleṣu mātāpitarau samyaṅ mānyete,",
    "K10avsata_u:4194": " samyak pūjyete,",
    "K10avsata_u:4195": " samyak sukhena parihriyete /",
    "K10avsata_u:4196": " tat kasya hetoḥ?",
    "K10avsata_u:4197": " ācāryabhūtau hi kulaputrasya mātāpitarau sahadharmeṇa /",
    "K10avsata_u:4198": " āhavanīyāni tāni kulāni yeṣu kuleṣu mātāpitarau samyaṅ mānyete,",
    "K10avsata_u:4199": " samyak pūjyete,",
    "K10avsata_u:4200": " samyak sukhena parihriyete /",
    "K10avsata_u:4201": " tat kasya hetoḥ?",
    "K10avsata_u:4202": " āhavanīyau hi kulaputrasya",
    "K10avsata_u:4203": " -------------------- Vaidya, p. 88 --------------------",
    "K10avsata_u:4204": " mātāpitarau sahadharmeṇa /",
    "K10avsata_u:4205": " sāgnikāni tāni kulāni yeṣu kuleṣu mātāpitarau samyaṅ mānyete,",
    "K10avsata_u:4206": " samyak pūjyete,",
    "K10avsata_u:4207": " samyak sukhena parihriyete /",
    "K10avsata_u:4208": " tat kasya hetoḥ?",
    "K10avsata_u:4209": " agnibhūtau hi kulaputrasya mātāpitarau sahadharmeṇa /",
    "K10avsata_u:4210": " sadevakāni tāni kulāni yeṣu kuleṣu mātāpitarau samyaṅ mānyete,",
    "K10avsata_u:4211": " samyak pūjyete,",
    "K10avsata_u:4212": " samyak sukhena parihriyete /",
    "K10avsata_u:4213": " tat kasya hetoḥ?",
    "K10avsata_u:4214": " devabhūtau hi kulaputrasya mātāpitarau sahadharmeṇa /",
    "K10avsata_u:4215": " idam avocad bhagavān* /",
    "K10avsata_u:4216": " idam uktvā sugato hy athāparam etad uvāca śāstā:",
    "K10avsata_u:4217": " brahmā hi mātāpitarau pūrvācāryau tathaiva ca /",
    "K10avsata_u:4218": " āhavanīyau putrasya agniḥ syād daivatāni ca // AVŚ_36.1 //",
    "K10avsata_u:4219": " tasmād etau namasyeta satkuryāc caiva paṇḍitaḥ /",
    "K10avsata_u:4220": " udvartanena snānena pādānāṃ dhāvanena ca /",
    "K10avsata_u:4221": " athavā annapānena vastraśayyāsanena ca // AVŚ_36.2//",
    "K10avsata_u:4222": " tayā sa paricaryayā mātāpitṛṣu paṇḍitaḥ /",
    "K10avsata_u:4223": " iha cānindito bhavati pretya svarge ca modate // AVŚ_36.3 //",
    "K10avsata_u:4224": " yadā bhagavatā etat sūtraṃ bhāṣitam*,",
    "K10avsata_u:4225": " tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:4226": " āścaryaṃ bhadanta yad bhagavān mātāpitṛguruśuśrūṣāvarṇavādīti /",
    "K10avsata_u:4227": " bhagavān āha:",
    "K10avsata_u:4228": " kim atra bhikṣava āścaryaṃ yad idānīṃ tathāgato vigatarāgo vigatadveṣo vigatamohaḥ",
    "K10avsata_u:4229": " parimukto jātijarāvyādhimaraṇaśokaparidevaduḥkhadaurmanasyopāyāsaiḥ sarvajñaḥ sarvākārajñaḥ",
    "K10avsata_u:4230": " sarvajñānajñeyavaśiprāpto mātāpitṛguruśuśrūṣāyā varṇavādī /",
    "K10avsata_u:4231": " yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsaiḥ mātuḥ svalpam apakāraṃ kṛtvā mahaduḥkham anubhūtam* /",
    "K10avsata_u:4232": " tac chṛṇuta,",
    "K10avsata_u:4233": " sādhu ca suṣṭhu ca manasi kuruta, bhāṣiṣye //",
    "K10avsata_u:4234": " bhūtapurvaṃ bhikṣavo 'tīte 'dhvani vārāṇasyāṃ nagaryāṃ mitro nāma sārthavāho babhūva",
    "K10avsata_u:4235": " āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:4236": " tena sadṛśāt kulāt kalatram ānītam* /",
    "K10avsata_u:4237": " sa tayā sārdhaṃ krīḍati ramate paricārayati /",
    "K10avsata_u:4238": " tasya krīḍato ramamāṇasya paricārayataḥ putrā jāyante mriyante cā /",
    "K10avsata_u:4239": " sa kare kapolaṃ datvā cintāparo vyavasthitaḥ:",
    "K10avsata_u:4240": " anekadhanasamuditaṃ me gṛham* /",
    "K10avsata_u:4241": " na me putro na duhitā /",
    "K10avsata_u:4242": " mamātyayāt sarvasvāpateyam aputrakam iti kṛtvā rājño vidheyaṃ bhaviṣyatīti /",
    "K10avsata_u:4243": " tasya vayasyakenopadiṣṭam*:",
    "K10avsata_u:4244": " yadi te putrā jāyante,",
    "K10avsata_u:4245": " tasya dārikānāma sthāpayitavyam* /",
    "K10avsata_u:4246": " evam asau cirajīvī bhaviṣyatīti /",
    "K10avsata_u:4247": " so 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate /",
    "K10avsata_u:4248": " tadyathā ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
    "K10avsata_u:4249": " sahajāḥ sahadhārmikā nityānubaddhā api devatā āyācate /",
    "K10avsata_u:4250": " asti caiṣa loke pravādo yadāyācanahetoḥ putrā jāyante duhitaraś ceti /",
    "K10avsata_u:4251": " tac ca naivam* /",
    "K10avsata_u:4252": " yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /",
    "K10avsata_u:4253": " api tu trayāṇāṃ sthānānāṃ saṃmukhībhāvāt putrā jāyante duhitaraś ceti /",
    "K10avsata_u:4254": " katameṣāṃ trayāṇāṃ sthānānām*?",
    "K10avsata_u:4255": " mātāpitarāu raktau bhavataḥ saṃnipatitau,",
    "K10avsata_u:4256": " mātā {ca} kalyā bhavati ṛtumatī /",
    "K10avsata_u:4257": " -------------------- Vaidya, p. 89 --------------------",
    "K10avsata_u:4258": " gandharvaś ca pratyupasthito bhavati /",
    "K10avsata_u:4259": " eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:4260": " sa ca āyācanaparas tiṣṭhati /",
    "K10avsata_u:4261": " anyatamaś ca satvo 'nyatamasmāt satvanikāyāc cyutaḥ tasya prajāpatyā kukṣim avakrāntaḥ /",
    "K10avsata_u:4262": " paṃcāveṇikā dharmā ekatye paṇḍitajātīye mātṛgrāme /",
    "K10avsata_u:4263": " katame paṃca /",
    "K10avsata_u:4264": " raktaṃ puruṣaṃ jānāti,",
    "K10avsata_u:4265": " viraktaṃ {puruṣaṃ} jānāti /",
    "K10avsata_u:4266": " kālaṃ jānāti,",
    "K10avsata_u:4267": " ṛtuṃ jānāti /",
    "K10avsata_u:4268": " garbham avakrāntaṃ jānāti /",
    "K10avsata_u:4269": " yasya sakāśād garbho 'vakrāmati taṃ jānāti /",
    "K10avsata_u:4270": " dārakaṃ jānāti /",
    "K10avsata_u:4271": " dārikāṃ jānāti /",
    "K10avsata_u:4272": " saced dārako bhavati dakṣiṇaṃ kukṣiṃ niśritya tiṣṭhati /",
    "K10avsata_u:4273": " saced dārikā bhavati vāmaṃ kukṣiṃ niśritya tiṣṭhati /",
    "K10avsata_u:4274": " sā āttamanāttamanāḥ svāmina ārocayati:",
    "K10avsata_u:4275": " diṣṭyāryaputra vardhase /",
    "K10avsata_u:4276": " āpannasatvāsmi saṃvṛttā /",
    "K10avsata_u:4277": " yathā ca me dakṣiṇaṃ kukṣiṃ niśritya tiṣṭhati niyataṃ dārako bhaviṣyatīti /",
    "K10avsata_u:4278": " so 'py āttamanāttamanāḥ pūrvakāyam abhyunnamayya dakṣiṇaṃ bāhum abhiprasārya udānam udānayati:",
    "K10avsata_u:4279": " apy evāhaṃ cirakālābhilaṣitaṃ putramukhaṃ paśyeyam* /",
    "K10avsata_u:4280": " jāto me syān nāvajātaḥ /",
    "K10avsata_u:4281": " kṛtyāni me kurvīta /",
    "K10avsata_u:4282": " bhṛtaḥ pratibibhṛyāt /",
    "K10avsata_u:4283": " dāyād yaṃ pratipadyeta /",
    "K10avsata_u:4284": " kulavaṃśo me cirasthitikaḥ syāt* /",
    "K10avsata_u:4285": " asmākaṃ cāpy atītakālagatānām alpaṃ vā prabhūtaṃ vā dānāni datvā puṇyāni kṛtvā asmākaṃ nāmnā dakṣiṇām ādekṣyati:",
    "K10avsata_u:4286": " idaṃ tayor yatratatropapannayor gacchator anugacchatv iti /",
    "K10avsata_u:4287": " āpannasatvāṃ caināṃ viditvopariprāsādatalagatām ayantritāṃ dhārayati /",
    "K10avsata_u:4288": " śīte śītopakaraṇair uṣṇe uṣṇopakaraṇair vaidyaprajñaptair āhārair nātitiktair nātyamlair",
    "K10avsata_u:4289": " nātilavaṇair nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair",
    "K10avsata_u:4290": " āhārair hārārdhahāravibhūṣitagātrīm apsarasam iva nandanavanavicāriṇīṃ mañcān mañcaṃ",
    "K10avsata_u:4291": " pīṭhāt pīṭham anavatarantīm adharāṃ bhūmim* /",
    "K10avsata_u:4292": " na cāsyāḥ kiṃcid amanojñaśabdaśravaṇaṃ yāvad eva garbhasya paripākāya /",
    "K10avsata_u:4293": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:4294": " dārako jāto 'bhirūpo darśanīyaḥ prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭa uccaghoṣaḥ saṃgatabrūs tuṅganāsaḥ sarvāṅgapratyaṅgopetaḥ /",
    "K10avsata_u:4295": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:4296": " kiṃ bhavatu dārakasya nāmeti /",
    "K10avsata_u:4297": " jñātaya ūcuḥ:",
    "K10avsata_u:4298": " ayaṃ dārako mitrasya",
    "K10avsata_u:4299": " putraḥ kanyā ca /",
    "K10avsata_u:4300": " tasmād bhavatu dārakasya maitrakanyako nāmeti //",
    "K10avsata_u:4301": " maitrakanyako dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:4302": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍena anyaiś cottaptottaptair upakaraṇaviśeṣaiḥ /",
    "K10avsata_u:4303": " āśu vardhate hradastham iva paṅkajam* /",
    "K10avsata_u:4304": " pitā cāsya mahāsamudram avatīrṇaḥ,",
    "K10avsata_u:4305": " tatraiva ca nidhanam upayātaḥ /",
    "K10avsata_u:4306": " yadā maitrakanyako mahān saṃvṛtas tadā mātaram uvāca:",
    "K10avsata_u:4307": " amba pitāsmākaṃ kiṃkarmaphalopajīvī āsīt?",
    "K10avsata_u:4308": " tataḥ paścād aham api (Speyer: ahaṃ pi )",
    "K10avsata_u:4309": " tathā kariṣyāmīti /",
    "K10avsata_u:4310": " mātā kathayati:",
    "K10avsata_u:4311": " putraka pitā te okkarika āsīt* /",
    "K10avsata_u:4312": " ākāṅkṣamāṇaḥ tvam okkarikatvaṃ kuru /",
    "K10avsata_u:4313": " sā cintayati:",
    "K10avsata_u:4314": " yady aham asmai vakṣyāmi mahāsamudravaṇig āsīd iti,",
    "K10avsata_u:4315": " eṣo 'pi kadācin mahāsamudram avatīrṇas tatraiva nidhanam upagacched iti //",
    "K10avsata_u:4316": " tenaukkarikāpaṇo vyavasthāpitaḥ /",
    "K10avsata_u:4317": " tataḥ prathame divase catvāraḥ kārṣāpaṇāḥ saṃpannāḥ /",
    "K10avsata_u:4318": " te 'pi tena mātur niryātitāḥ:",
    "K10avsata_u:4319": " ebhir amba śramaṇabrāhmaṇakṛpaṇavanīpakān pratipādayasveti /",
    "K10avsata_u:4320": " -------------------- Vaidya, p. 90 --------------------",
    "K10avsata_u:4321": " yāvad apareṇocyate:",
    "K10avsata_u:4322": " pitā te gāndhikāpaṇika āsīd iti,",
    "K10avsata_u:4323": " tenaukkaritvaṃ tyaktvā gāndhikāpaṇo vyavasthāpitaḥ /",
    "K10avsata_u:4324": " aṣṭau kārṣāpaṇāḥ saṃpannāḥ /",
    "K10avsata_u:4325": " te 'pi tena mātur niryātitāḥ /",
    "K10avsata_u:4326": " yāvad apareṇocyate:",
    "K10avsata_u:4327": " pitā te hairaṇyika āsīd iti,",
    "K10avsata_u:4328": " tena tamāpaṇaṃ tyaktvā hairaṇyikāpaṇo vyavasthāpitaḥ /",
    "K10avsata_u:4329": " tataḥ prathame divase ṣoḍaśa kārṣāpaṇāḥ saṃpannāḥ /",
    "K10avsata_u:4330": " te 'pi tena mātur niryātitāḥ /",
    "K10avsata_u:4331": " dvitīye divase dvātriṃśat kārṣāpaṇāḥ saṃpannāḥ /",
    "K10avsata_u:4332": " te 'pi tena mātur niryātitāḥ /",
    "K10avsata_u:4333": " yāvad dhairaṇyikair īrṣyāprakṛtaiḥ sarvān adhiṣṭhānavyavahārān viditvoktaḥ:",
    "K10avsata_u:4334": " maitrakanyaka,",
    "K10avsata_u:4335": " kiṃ tavānayā adharmajīvikayā?",
    "K10avsata_u:4336": " pitā te mahāsamudravaṇig āsīt* /",
    "K10avsata_u:4337": " kena tvaṃ kusaṃvyavahāre niyukta iti /",
    "K10avsata_u:4338": " sa hairaṇyikavacanasaṃcodito mātur gatvā kathayati:",
    "K10avsata_u:4339": " amba evam anuśrūyate pitāsmākaṃ mahāsamudravaṇig āsīd iti /",
    "K10avsata_u:4340": " tad anujānīhi,",
    "K10avsata_u:4341": " aham api mahāsamudram avatariṣyāmīti /",
    "K10avsata_u:4342": " mātā kathayati:",
    "K10avsata_u:4343": " evam etat putraka /",
    "K10avsata_u:4344": " kiṃ tu tvaṃ bāla ekaputrakaś ca /",
    "K10avsata_u:4345": " mā māṃ parityajya mahāsamudram avatariṣyasīti /",
    "K10avsata_u:4346": " sa īrṣyāprakṛtibhir akalyāṇamitrair vipralabdho na nivartate /",
    "K10avsata_u:4347": " tatas tena mātur vacanam avacanaṃ kṛtvā vārāṇasyām nagaryāṃ ghaṇṭāvaghoṣaṇaṃ kāritam*:",
    "K10avsata_u:4348": " śṛṇvantu bhavanto vārāṇasīnivāsino vaṇijaḥ:",
    "K10avsata_u:4349": " maitrakanyakaḥ sārthavāho mahāsamudram avatariṣyati /",
    "K10avsata_u:4350": " ye yuṣmākam utsahante maitrakanyakena sārthavāhena sārdham aśulkenāgulmenātarapaṇyena mahāsamudram avatartum*,",
    "K10avsata_u:4351": " te mahāsamudragamanīyaṃ paṇyaṃ samudānayantv iti /",
    "K10avsata_u:4352": " sa kṛtakutūhalamaṅgalasvastyayanaḥ pañcavaṇikśataparivāraḥ śakaṭair bhārair mūṭaiḥ piṭakaiḥ uṣṭrair gobhir gardabhaiḥ mahāsamudragamanīyaṃ paṇyaṃ samudānīya saṃprasthitaḥ /",
    "K10avsata_u:4353": " mātā cāsya snehavyākulahṛdayā sāśrusurdinavadanā pādayor lagnā:",
    "K10avsata_u:4354": " putraka mā māṃ parityajya mahāsamudram avatareti /",
    "K10avsata_u:4355": " atha sa evaṃ karuṇadīnavilambitair alpākṣarair (Speyer:",
    "K10avsata_u:4356": " apy akṣarair )",
    "K10avsata_u:4357": " ucyamānaḥ kṛtavyavasāyo mātaraṃ pādena śirasy abhihatya sārthasahāyaḥ saṃprasthitaḥ /",
    "K10avsata_u:4358": " mātrā coktaḥ:",
    "K10avsata_u:4359": " mā me putraka asya karmaṇo vipākam anubhavethā iti //",
    "K10avsata_u:4360": " yāvad asau grāmanigamarāṣṭrarājadhānīpaṭṭanāny avalokayan samudratīram anuprāptaḥ /",
    "K10avsata_u:4361": " sa pañcabhiḥ purāṇaśatair vahanaṃ bhṛtvā paṃca pauruṣeyān gṛhītvā āhāraṃ nāvikaṃ kaivartaṃ karṇadhāraṃ ca trir api ghaṇṭāvaghoṣaṇaṃ kṛtvā mahāsamudram avatīrṇaḥ /",
    "K10avsata_u:4362": " yāvad vahantaṃ makareṇa matsyajātenānayād vayasanam āpāditam* /",
    "K10avsata_u:4363": " tato maitrakanyakaḥ phalakam āsādya sthalam anuprāptaḥ /",
    "K10avsata_u:4364": " tataḥ sthale cañcūryamāṇo nadūrān nagaraṃ ramaṇakaṃ nāmnā dṛṣṭavān* /",
    "K10avsata_u:4365": " sa tad upajagāma /",
    "K10avsata_u:4366": " yāvat tataś catasro 'psaraso nirgatāḥ,",
    "K10avsata_u:4367": " abhirūpā darśanīyāḥ prāsādikāḥ /",
    "K10avsata_u:4368": " tāḥ kathayanti:",
    "K10avsata_u:4369": " ehi maitrakanyaka,",
    "K10avsata_u:4370": " svāgataṃ te,",
    "K10avsata_u:4371": " idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvaiḍūryaśaṅkhaśilāpravālavividhajātarūparajatasaṃpūrṇam* /",
    "K10avsata_u:4372": " āgaccha raṃsyāmaha iti /",
    "K10avsata_u:4373": " sa tābhiḥ saha anekāni varṣāṇi ratim anubhūtavān*,",
    "K10avsata_u:4374": " yathāpi tatkṛtapuṇyaḥ satvaḥ kṛtakuśalaḥ /",
    "K10avsata_u:4375": " dakṣiṇapaddhatigamanāc cainaṃ vārayanti /",
    "K10avsata_u:4376": " sa yato dakṣiṇāyāḥ paddhater nivāryate,",
    "K10avsata_u:4377": " tataḥ suṣṭhutaram utkaṇṭhito gantum* /",
    "K10avsata_u:4378": " yāvat punar api dakṣiṇena pathā gacchan paśyati sadāmattaṃ nāma nagaram* /",
    "K10avsata_u:4379": " sa tatra dvārībhūtaḥ /",
    "K10avsata_u:4380": " yāvat tasmād apy aṣṭāv apsaraso nirgatāḥ abhirūpatarā darśanīyatarāḥ prāsādikatarāḥ /",
    "K10avsata_u:4381": " tāḥ kathayanti:",
    "K10avsata_u:4382": " ehi maitrakanyaka,",
    "K10avsata_u:4383": " svāgataṃ te,",
    "K10avsata_u:4384": " idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvaiḍūryaśaṅkhaśilāpravālavividhajātarūparajatasaṃpūrṇam* /",
    "K10avsata_u:4385": " āgaccha raṃsyāmaha iti /",
    "K10avsata_u:4386": " sa tābhiḥ sahānekāni varṣāṇi ratim anubhūtavān*",
    "K10avsata_u:4387": " -------------------- Vaidya, p. 91 --------------------",
    "K10avsata_u:4388": " yathāpi tatkṛtapuṇyaḥ satvaḥ kṛtakuśalaḥ /",
    "K10avsata_u:4389": " tā apy asya dakṣiṇāṃ paddhatiṃ vārayanti /",
    "K10avsata_u:4390": " sa yato dakṣiṇāyāḥ paddhater nivāryate,",
    "K10avsata_u:4391": " tataḥ suṣṭhutaram utkaṇṭhito gantum* /",
    "K10avsata_u:4392": " yāvat punar api dakṣiṇena pathā gacchan paśyati nandanaṃ nāma nagaram* /",
    "K10avsata_u:4393": " sa tatra dvārībhūtaḥ /",
    "K10avsata_u:4394": " yāvat tasmād api ṣoḍaśāpsaraso nirgatāḥ abhirūpatarā darśanīyatarāḥ prāsādikatarāḥ /",
    "K10avsata_u:4395": " tāḥ kathayanti:",
    "K10avsata_u:4396": " ehi maitrakanyaka,",
    "K10avsata_u:4397": " svāgataṃ te,",
    "K10avsata_u:4398": " idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvaiḍūryaśaṅkhaśilāpravālavividhajātarūparajatasaṃpūrṇam* /",
    "K10avsata_u:4399": " āgaccha raṃsyāmaha iti /",
    "K10avsata_u:4400": " sa tābhiḥ saha anekāni varṣāṇi ratim anubhūtavān* yathāpi tatkṛtapuṇyaḥ satvaḥ kṛtakuśalaḥ /",
    "K10avsata_u:4401": " tā apy asya dakṣiṇāṃ paddhatiṃ vārayanti /",
    "K10avsata_u:4402": " sa yato dakṣiṇāyāḥ paddhater nivāryate,",
    "K10avsata_u:4403": " tataḥ suṣṭhutaram utkaṇṭhito gantum* /",
    "K10avsata_u:4404": " yāvat punar api dakṣiṇena pathā gacchan paśyati brahmottaraṃ nāma prāsādam* /",
    "K10avsata_u:4405": " sa tatra dvārībhūtaḥ /",
    "K10avsata_u:4406": " yāvat tasmād api dvātriṃśad apsaraso nirgatāḥ abhirūpatarā darśanīyatarāḥ prāsādikatarāḥ /",
    "K10avsata_u:4407": " tāḥ kathayanti:",
    "K10avsata_u:4408": " ehi maitrakanyaka,",
    "K10avsata_u:4409": " svāgataṃ te,",
    "K10avsata_u:4410": " idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvaiḍūryaśaṅkhaśilāpravālavividhajātarūparajatasaṃpūrṇam* /",
    "K10avsata_u:4411": " āgaccha raṃsyāmaha iti /",
    "K10avsata_u:4412": " sa tābhiḥ saha anekāni varṣāṇi ratim anubhūtavān* yathāpi tatkṛtapuṇyaḥ satvaḥ kṛtakuśalaḥ /",
    "K10avsata_u:4413": " tā apy asya dakṣiṇāṃ paddhatiṃ vārayanti /",
    "K10avsata_u:4414": " sa yato dakṣiṇāyāḥ paddhater nivāryate,",
    "K10avsata_u:4415": " tataḥ suṣṭhutaram utkaṇṭhito gantum* //",
    "K10avsata_u:4416": " yathā dakṣiṇā paddhatiṃ gacchati,",
    "K10avsata_u:4417": " tathāsyecchā vardhate /",
    "K10avsata_u:4418": " yāvat punar api dakṣiṇena yathā gacchan paśyaty ayomayaṃ nagaram* /",
    "K10avsata_u:4419": " sa tatra praviṣṭaḥ /",
    "K10avsata_u:4420": " praviṣṭamātrasya cāsya dvāraṃ pihitam* /",
    "K10avsata_u:4421": " tato 'bhyantaraṃ praviṣṭaḥ /",
    "K10avsata_u:4422": " tatrāsya dvāraṃ pihitam* /",
    "K10avsata_u:4423": " tato 'bhyantaraṃ praviṣṭaḥ /",
    "K10avsata_u:4424": " yāvat puruṣaṃ paśyati mahāpramāṇam* /",
    "K10avsata_u:4425": " mūrdhni cāsya ayomayaṃ cakraṃ bhramaty ādīptaṃ pradīptaṃ saṃprajvalitam ekajvālībhūtam* /",
    "K10avsata_u:4426": " tasya śiraso yat pūyaśoṇitaṃ pragharati,",
    "K10avsata_u:4427": " so 'syāhāraḥ /",
    "K10avsata_u:4428": " tato maitrakanyakas taṃ puruṣaṃ pṛṣṭavān*: bho puruṣa,",
    "K10avsata_u:4429": " kas tvam iti /",
    "K10avsata_u:4430": " sa kathayati:",
    "K10avsata_u:4431": " ahaṃ mātur apakārīti /",
    "K10avsata_u:4432": " udāhṛtamātre ca tena puruṣeṇa maitrakanyakasya tat karmābhimukhībhūtam*:",
    "K10avsata_u:4433": " aham api mātur apakārīti manye tenaivāhaṃ karmaṇā ihākṛṣṭa iti /",
    "K10avsata_u:4434": " atha tasminn antare ākāśāc chabdo nirgataḥ:",
    "K10avsata_u:4435": " ye baddhās te muktāḥ,",
    "K10avsata_u:4436": " ye muktās te baddhāḥ /",
    "K10avsata_u:4437": " ity uktamātre tasya puruṣasya mūrdhni cakram antarhitam*,",
    "K10avsata_u:4438": " maitrakanyakasya mūrdhni prādurbhūtam* /",
    "K10avsata_u:4439": " tato duḥkhārtaṃ maitrakanyakam avekṣya sa puruṣo gāthayā pratyabhāṣata:",
    "K10avsata_u:4440": " atikramya ramaṇakaṃ sadāmattaṃ ca nandanam* /",
    "K10avsata_u:4441": " brahmottaraṃ ca prāsādaṃ kena tvam ihāgataḥ // AVŚ_36.1 //",
    "K10avsata_u:4442": " maitrakanyakaḥ prāha:",
    "K10avsata_u:4443": " atikramya ramaṇakaṃ sadāmattaṃ ca nandanam* /",
    "K10avsata_u:4444": " brahmottaraṃ ca prāsādam icchayāham ihāgataḥ // AVŚ_36.2 //",
    "K10avsata_u:4445": " dūraṃ hi karṣate karma dūrāt karma pravartate /",
    "K10avsata_u:4446": " tatra prakarṣate karma yatra karma vipacyate // AVŚ_36.3 //",
    "K10avsata_u:4447": " -------------------- Vaidya, p. 92 --------------------",
    "K10avsata_u:4448": " tena karmavipākena cakraṃ vahati mastake /",
    "K10avsata_u:4449": " ādīptaṃ saṃprajvalitaṃ mama prāṇoparodhakam* // AVŚ_36.4 // iti",
    "K10avsata_u:4450": " puruṣa prāha:",
    "K10avsata_u:4451": " tvayā praduṣṭacittena mātā duṣkarakārikā /",
    "K10avsata_u:4452": " pādenābhyāhatā mūrdhni tasya te karmaṇaḥ phalam* // AVŚ_36.5 // iti",
    "K10avsata_u:4453": " maitrakanyakaḥ prāha:",
    "K10avsata_u:4454": " kati varṣasahasrāṇi cakraṃ vartsyati mastake /",
    "K10avsata_u:4455": " ādīptaṃ saṃprajvalitaṃ mama prāṇoparodhakam* // AVŚ_36.6 // iti",
    "K10avsata_u:4456": " puruṣa prāha:",
    "K10avsata_u:4457": " ṣaṣṭivarṣasahasrāṇi ṣaṣṭivarṣaśatāni ca /",
    "K10avsata_u:4458": " ādīptam āyasaṃ cakraṃ tava mūrdhni bhramiṣyati // AVŚ_36.7 // iti",
    "K10avsata_u:4459": " maitrakanyaka āha:",
    "K10avsata_u:4460": " bhoḥ puruṣa,",
    "K10avsata_u:4461": " asti kaścid anyo 'pīhāgamiṣyatīti?",
    "K10avsata_u:4462": " puruṣaḥ prāha:",
    "K10avsata_u:4463": " ya evaṃvidhakarmakārī bhaviṣyatīti //",
    "K10avsata_u:4464": " tato maitrakanyako duḥkhavedanābhibhūtaḥ satvānām antike kāruṇyaṃ janayitvā taṃ puruṣam āha:",
    "K10avsata_u:4465": " icchāmy ahaṃ bhoḥ puruṣa sarvasatvānām arthe idaṃ cakraṃ upari śirasā dhārayitum* /",
    "K10avsata_u:4466": " mā kaścid anyo 'py evaṃvidhakarmakārī ihāgacchatv iti /",
    "K10avsata_u:4467": " ity uktamātre maitrakanyakasya bodhisatvasya tac cakraṃ saptatālamātraṃ mūrdhni udgamyākāśe sthitam* /",
    "K10avsata_u:4468": " sa ca kālaṃ kṛtvā tuṣite devanikāye upapannaḥ //",
    "K10avsata_u:4469": " bhagavān āha:",
    "K10avsata_u:4470": " kiṃ manyadhve bhikṣavo yo 'sau tena kālena tena samayena maitrakanyaka āsīt, ahaṃ sa /",
    "K10avsata_u:4471": " yan mayā saṃvyavaharatā mātā kārṣāpaṇaiḥ pratipāditā,",
    "K10avsata_u:4472": " tasya me karmaṇo vipākena caturṣu mahānagareṣu mahatsukham anubhūtam* /",
    "K10avsata_u:4473": " yataś ca mātuḥ parītto 'pakāraḥ kṛtaḥ,",
    "K10avsata_u:4474": " tasya me karmaṇo phalavipākenaivaṃvidhaṃ duḥkham anubhūtam* /",
    "K10avsata_u:4475": " tasmāt tarhi bhikṣava evaṃ śikṣitavyam:",
    "K10avsata_u:4476": " yan mātāpitṛṣu kārān kariṣyāmo nāpakārān* /",
    "K10avsata_u:4477": " tad ete doṣā na bhaviṣyanti ye maitrakanyakasya /",
    "K10avsata_u:4478": " pṛthagjanasya eṣa eṣa guṇagaṇo bhaviṣyati yas tasyaiva devaputrabhūtasya /",
    "K10avsata_u:4479": " ity evaṃ vo bhikṣavaḥ śikṣitavyam* /",
    "K10avsata_u:4480": " tat kasya hetoḥ?",
    "K10avsata_u:4481": " duṣkarakārakau hi bhikṣavaḥ putrasya mātāpitarau āpyāyakau poṣakau saṃvardhakau stanyasya dātārau,",
    "K10avsata_u:4482": " citrasya jambūdvīpasya darśayitārau /",
    "K10avsata_u:4483": " ya ekenāṃsena putro mātaraṃ dvitīyena pitaraṃ pūrṇaṃ varṣaśataṃ pariharet*,",
    "K10avsata_u:4484": " yad vā asyāṃ mahāpṛthivyāṃ maṇayo muktā vaiḍūryaśaṅkhaśilāpravālarajatajātarūpam aśmagarbho musāragalvo lohitikā dakṣiṇāvartaḥ,",
    "K10avsata_u:4485": " ity evaṃrūpe vā aiśvaryādhipatye pratiṣṭhāpayet*,",
    "K10avsata_u:4486": " na iyatā putreṇa mātāpitroḥ kṛtaṃ vā syād upakṛtaṃ vā /",
    "K10avsata_u:4487": " yas tv asāv aśrāddhaṃ mātāpitaraṃ śraddhāsaṃpadi samādāpayati,",
    "K10avsata_u:4488": " vinayati,",
    "K10avsata_u:4489": " niveśayati,",
    "K10avsata_u:4490": " pratiṣṭhāpayati,",
    "K10avsata_u:4491": " duḥśīlaṃ śīlasaṃpadi,",
    "K10avsata_u:4492": " matsariṇaṃ tyāgasaṃpadi,",
    "K10avsata_u:4493": " duṣprajñaṃ prajñāsaṃpadi,",
    "K10avsata_u:4494": " samādāpayati,",
    "K10avsata_u:4495": " vinayati,",
    "K10avsata_u:4496": " niveśayati,",
    "K10avsata_u:4497": " pratiṣṭhāpayati,",
    "K10avsata_u:4498": " iyatā putreṇa mātāpitroḥ kṛtaṃ vā syād upakṛtaṃ vā //",
    "K10avsata_u:4499": " idam avocad bhagavān /",
    "K10avsata_u:4500": " āttamanasas te bhikṣavo bhagavato bhāṣitam abhyanandan* //",
    "K10avsata_u:4501": " -------------------- Vaidya, p. 93 -------------------- *******************************************************",
    "K10avsata_u:4502": " AVŚ_37 śaśaḥ / (ed. Speyer, vol. I)",
    "K10avsata_u:4503": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:4504": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:4505": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:4506": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:4507": " śrāvastyāṃ viharati jetavane 'nāthapiṇḍadasyārāme /",
    "K10avsata_u:4508": " śrāvastyāṃ anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:4509": " tena sadṛśāt kulāt kalatram ānītam* /",
    "K10avsata_u:4510": " sa tayā sārdhaṃ krīḍati ramate paricārayati /",
    "K10avsata_u:4511": " tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā /",
    "K10avsata_u:4512": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:4513": " dārako jātaḥ /",
    "K10avsata_u:4514": " sa unnīto vardhito mahān saṃvṛtaḥ /",
    "K10avsata_u:4515": " pitā cāsya dhanakṣayam anuprāpto bhogakṣayam anuprāptaḥ /",
    "K10avsata_u:4516": " sa ca vistīrṇasuhṛtsaṃbandhibāndhavas taṃ putraṃ kālānukālaṃ jñātisakāśaṃ preṣayati /",
    "K10avsata_u:4517": " sa tair jñātibhis tathā lālito yathā teṣu pravṛddhasnehaḥ saṃvṛttaḥ //",
    "K10avsata_u:4518": " yāvad apareṇa samayena jetavanaṃ nirgataḥ /",
    "K10avsata_u:4519": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:4520": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:4521": " jaṅgamam iva ratnaparvataṃ samantato bhadrakam* /",
    "K10avsata_u:4522": " sa prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:4523": " tasmai bhagavatā saṃsāravairāgyikī dharmadeśanā kṛtā,",
    "K10avsata_u:4524": " yāṃ śrutvā saṃsāre doṣadarśī nirvāṇe guṇadarśī mātāpitarāv anujñāpya bhagavacchāsane pravrajitaḥ /",
    "K10avsata_u:4525": " sa evaṃ pravrajitaḥ san jñātibhiḥ saha saṃsṛṣṭo viharati /",
    "K10avsata_u:4526": " tato bhagavāṃs taṃ gṛhisaṃsargān nivārya araṇye niyojayate /",
    "K10avsata_u:4527": " sa tatra nābhiramate /",
    "K10avsata_u:4528": " yāvad bhagavāṃs taṃ trir api gṛhisaṃsargān nivārayati:",
    "K10avsata_u:4529": " vatsa anekadoṣaduṣṭo 'yaṃ gṛhisaṃsargaḥ /",
    "K10avsata_u:4530": " santi cakṣurvijñeyāni rūpāṇi iṣṭāni kāntāni priyāṇi manāpāni kāmopasaṃhitāni rañjanīyāni /",
    "K10avsata_u:4531": " śrotravijñeyāḥ śabdāḥ,",
    "K10avsata_u:4532": " ghrāṇavijñeyā gandhāḥ,",
    "K10avsata_u:4533": " jihvāvijñeyā rasāḥ,",
    "K10avsata_u:4534": " kāyavijñeyāni spraṣṭavyāni,",
    "K10avsata_u:4535": " manovijñeyā dharmāḥ iṣṭāḥ kāntāḥ priyā manāpāḥ kāmopasaṃhitā rañjanīyāḥ kaṇṭakabhūtāḥ /",
    "K10avsata_u:4536": " anekaparyāyeṇa cāsya araṇyaguṇāḥ saṃvarṇitāḥ,",
    "K10avsata_u:4537": " yatra sthitasya kuśalānāṃ dharmāṇāṃ vṛddhir bhavati /",
    "K10avsata_u:4538": " yāvat tena kulaputreṇa bhagavantaṃ kalyāṇamitram āgamya araṇyavāsena vasatā yujyamānena",
    "K10avsata_u:4539": " ghaṭamānena vyāyacchamānenedam eva pañcagaṇḍakaṃ saṃsāracakraṃ calācalaṃ viditvā",
    "K10avsata_u:4540": " sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād",
    "K10avsata_u:4541": " arhatvaṃ sākṣākṛtam* /",
    "K10avsata_u:4542": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:4543": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:4544": " sa pūrvanivāsam anusmṛtya bhagavato 'syātiduṣkarāṇi dṛṣṭvā bhagavantam upasaṃkramya sagauravaḥ stauti mānayati ca //",
    "K10avsata_u:4545": " -------------------- Vaidya, p. 94 --------------------",
    "K10avsata_u:4546": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:4547": " paśya bhadanta,",
    "K10avsata_u:4548": " yāvad ayaṃ kulaputro bhagavatā yāvat trir api grāmāntān nivārya araṇye niyojitaḥ,",
    "K10avsata_u:4549": " yāvad arhatve pratiṣṭhāpita iti /",
    "K10avsata_u:4550": " bhagavān āha:",
    "K10avsata_u:4551": " kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
    "K10avsata_u:4552": " parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena",
    "K10avsata_u:4553": " sarvākārajñena sarvajñānajñeyavaśiprāptena ayaṃ kulaputro yāvan trir api grāmāntān",
    "K10avsata_u:4554": " nivārya araṇye niyojitaḥ,",
    "K10avsata_u:4555": " yāvad arhatve pratiṣṭhāpitaḥ /",
    "K10avsata_u:4556": " yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsair",
    "K10avsata_u:4557": " ayaṃ kulaputraḥ svajīvitaparityāgena grāmāntān nivārya araṇyavāse niyuktaḥ /",
    "K10avsata_u:4558": " tac chṛṇuta,",
    "K10avsata_u:4559": " sādhu ca suṣṭhu ca manasi kuruta, bhāṣiṣye //",
    "K10avsata_u:4560": " bhūtapūrvaṃ bhikṣavo 'tīte 'dhvani anyatarasmin girikandare prasravaṇapuṣpaphalakandasaṃpanno ṛṣiḥ prativasati kaṣṭatapāḥ phalamūlāmbubhakṣo 'jinavalkalavāsī agnihotrikaḥ /",
    "K10avsata_u:4561": " tasya ca ṛṣeḥ śaśo vayasyo mānuṣapralāpī /",
    "K10avsata_u:4562": " sa divasānudivasaṃ trir ṛṣisamīpam upasaṃkrāmati /",
    "K10avsata_u:4563": " upasaṃkramyābhivādanaṃ kṛtvā vividhābhiḥ kathābhiḥ saṃmodate /",
    "K10avsata_u:4564": " tāv evaṃ pravṛddhasnehau pitāputravad avasthitau /",
    "K10avsata_u:4565": " yāvat kālāntareṇa mahaty anāvṛṣṭiḥ prādurbhūtā,",
    "K10avsata_u:4566": " yayā nadyudapānāny alpasalilāni saṃvṛttāni,",
    "K10avsata_u:4567": " puṣpaphalaviyuktāś ca pādapāḥ /",
    "K10avsata_u:4568": " tataḥ sa ṛṣis tatrāśramapade upabhogaviharān nābhiramate /",
    "K10avsata_u:4569": " so 'jinacīravalkalāny abhisaṃkṣeptum ārabdhaḥ //",
    "K10avsata_u:4570": " atha śaśas taṃ tathā pravṛttaṃ dṛṣṭvā pṛṣṭavān*:",
    "K10avsata_u:4571": " maharṣe kva gamiṣyasīti /",
    "K10avsata_u:4572": " ṛṣir āha: grāmāntam eva gamiṣyāmi (Speyer:",
    "K10avsata_u:4573": " avagamiṣyāmi)",
    "K10avsata_u:4574": " , tatra pakvabhaikṣeṇa yāpayiṣyāmīti /",
    "K10avsata_u:4575": " tataḥ sa ṛṣivacanam upaśrutya jātasaṃtāpo mātāpitṛviyogam iva manyamānaḥ pādayor nipatya tam ṛṣim uvāca:",
    "K10avsata_u:4576": " mā māṃ parityaja /",
    "K10avsata_u:4577": " api ca anekadoṣasaṃkulo gṛhavāso 'nekaguṇasaṃpannaś cāraṇyavāsa iti /",
    "K10avsata_u:4578": " sa bahv apy ucyamāno na nivartate /",
    "K10avsata_u:4579": " tataḥ sa śaśenocyate:",
    "K10avsata_u:4580": " yady avaśyaṃ gantavyam*,",
    "K10avsata_u:4581": " kiṃ nu adyeha tāvat pratīkṣasva,",
    "K10avsata_u:4582": " śvo yathābhipretaṃ yāsyasīti /",
    "K10avsata_u:4583": " tatas tasya ṛṣer etad abhavat*:",
    "K10avsata_u:4584": " niyatam ayaṃ mām āhārajātenopanimantrayitukāmaḥ /",
    "K10avsata_u:4585": " yasmād ime tiryagyonigatāḥ prāṇinaḥ saṃcayaparā iti /",
    "K10avsata_u:4586": " tena tasya pratijñātam* //",
    "K10avsata_u:4587": " atha kṛtāhnikam āhārakāle śaśa upasaṃkramya tam ṛṣiṃ pradakṣiṇīkṛtya kṣamayitum ārabdhaḥ:",
    "K10avsata_u:4588": " kṣamasva mama maharṣe yan mayā ūhāpohavirahitena tiryagyonāv upapannena tava kiṃcid apakṛtaṃ syāt* /",
    "K10avsata_u:4589": " ity uktvā sahasotplutyāgnau prapatitaḥ /",
    "K10avsata_u:4590": " tataḥ sa ṛṣir jātasaṃvego bāṣpadurdinamukhaḥ priyaikaputram ivopaguhyovāca (Speyer:",
    "K10avsata_u:4591": " ivopagṛhyovāca)",
    "K10avsata_u:4592": " : vatsa kim idam ārabdham iti /",
    "K10avsata_u:4593": " śaśa uvāca: maharṣe araṇyapriyatayā madīyena māṃsenāhorātraṃ yāpayiṣyasi / kiṃ ca:",
    "K10avsata_u:4594": " na santi mudgā na tilā na taṇḍulā vane vivṛddhasya śaśasya kecana /",
    "K10avsata_u:4595": " śarīram etat tv analābhisaṃskṛtaṃ mamopayojyādya tapovane vasa // AVŚ_37.1 // iti",
    "K10avsata_u:4596": " -------------------- Vaidya, p. 95 --------------------",
    "K10avsata_u:4597": " tataḥ sa ṛṣiḥ śaśavacanam upaśrutya jātasaṃvega uvāca:",
    "K10avsata_u:4598": " yady evaṃ tava priyatayā kāmam ihaiva jīvitaṃ parityakṣyāmi,",
    "K10avsata_u:4599": " na ca grāmāntam avatariṣyāmīti /",
    "K10avsata_u:4600": " śrutvaitad vacanaṃ śaśaḥ prītamanāḥ saṃvṛttaḥ /",
    "K10avsata_u:4601": " ūrdhvamukhaś ca gaganatalam abhivīkṣya yācituṃ pravṛttaḥ / āha ca:",
    "K10avsata_u:4602": " araṇye me samāgamya viveke ramate manaḥ /",
    "K10avsata_u:4603": " anena satyavākyena māhendraṃ deva varṣa nu // AVŚ_37.2 //",
    "K10avsata_u:4604": " ity uktamātre bodhisatvānubhāvena māhendrabhavanam ākampitam* /",
    "K10avsata_u:4605": " devatānāṃ cādhastāj jñānadarśanaṃ pravartate:",
    "K10avsata_u:4606": " kiṃ kṛtam api /",
    "K10avsata_u:4607": " paśyanti bodhisatvānubhāvād iti /",
    "K10avsata_u:4608": " yāvac chakreṇa devendreṇa māhendravarṣaṃ vṛṣṭaṃ yena tadāśramapadaṃ punar api tṛṇagulmauṣadhipuṣpaphalasamṛddhaṃ saṃvṛttam* //",
    "K10avsata_u:4609": " tatas tena ṛṣiṇā śaśaṃ kalyāṇamitram āgamya tatra vasatā pañcābhijñāḥ sākṣātkṛtāḥ /",
    "K10avsata_u:4610": " tataḥ sa ṛiṣiḥ śaśam uvāca: bhoḥ śaśa,",
    "K10avsata_u:4611": " tena duṣkareṇa vyavasāyena kāruṇyabhāvāc ca kiṃ prārthayase iti /",
    "K10avsata_u:4612": " tenoktam*: andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
    "K10avsata_u:4613": " amuktānāṃ mocayitā,",
    "K10avsata_u:4614": " anāśvastānām āśvāsayitā,",
    "K10avsata_u:4615": " aparinirvṛtānāṃ parinirvāpayiteti /",
    "K10avsata_u:4616": " tataḥ sa ṛṣir idaṃ vacanam upaśrutya śaśam abravīt:",
    "K10avsata_u:4617": " yadā tvaṃ buddho bhavethāḥ,",
    "K10avsata_u:4618": " asmākam api samanvāharethā iti /",
    "K10avsata_u:4619": " śaśa uvāca: evam astv iti //",
    "K10avsata_u:4620": " bhagavān āha:",
    "K10avsata_u:4621": " kiṃ manyadhve bhikṣavo yo 'sau tena kālena tena samayena śaśa āsīt, ahaṃ sa /",
    "K10avsata_u:4622": " ṛṣir eṣa kulaputraḥ /",
    "K10avsata_u:4623": " tasmāt tarhi bhikṣava evaṃ śikṣitavyam:",
    "K10avsata_u:4624": " yat kalyaṇāmitrā vihariṣyāmaḥ kalyāṇasahāyāḥ kalyāṇasaṃparkāḥ,",
    "K10avsata_u:4625": " na pāpamitrā na pāpasahāyā na pāpasaṃparkā /",
    "K10avsata_u:4626": " ity evaṃ vo bhikṣavaḥ śikṣitavyam* //",
    "K10avsata_u:4627": " athāyuṣmān ānando bhagavantam idam avocat*:",
    "K10avsata_u:4628": " iha mama bhadanta ekākino rahogatasya pratisaṃlīnasyaivaṃ cetasi cetaḥparitarka udapādi:",
    "K10avsata_u:4629": " upārdham idaṃ brahmacaryasya yaduta kalyāṇamitratā kalyāṇasahāyatā kalyāṇasaṃparkaḥ,",
    "K10avsata_u:4630": " na pāpamitratā na pāpasahāyatā na pāpasaṃparkaḥ iti /",
    "K10avsata_u:4631": " bhagavān āha:",
    "K10avsata_u:4632": " mā tvam ānanda evaṃ vocaḥ:",
    "K10avsata_u:4633": " upārdham idaṃ brahmacaryasya yaduta kalyāṇamitratā kalyāṇasahāyatā kalyāṇasaṃparkaḥ,",
    "K10avsata_u:4634": " na pāpamitratā na pāpasahāyatā na pāpasaṃparkaḥ iti /",
    "K10avsata_u:4635": " sakalam idam ānanda kevalaṃ paripūrṇaṃ pariśuddhaṃ paryavadātaṃ brahmacaryaṃ yaduta kalyāṇamitratā kalyāṇasahāyatā kalyāṇasaṃparkaḥ,",
    "K10avsata_u:4636": " na pāpamitratā na pāpasahāyatā na pāpasaṃparkaḥ /",
    "K10avsata_u:4637": " tat kasya hetoḥ?",
    "K10avsata_u:4638": " māṃ hy ānanda kalyāṇāmitram āgamya jātidharmāṇaḥ satvā jātidharmatayā (Speyer:",
    "K10avsata_u:4639": " jātidharmatāyāḥ)",
    "K10avsata_u:4640": " parimucyante,",
    "K10avsata_u:4641": " jarāvyādhiśokamaraṇaparidevaduḥkhadaurmanasyopāyāsadharmāṇaḥ satvā upāyāsadharmatāyāḥ parimucyante /",
    "K10avsata_u:4642": " tad anenaiva te ānanda paryāyeṇa veditavyaṃ yat sakalam idaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ yaduta kalyāṇamitratā kalyāṇasahāyatā kalyāṇasaṃparkaḥ,",
    "K10avsata_u:4643": " na pāpamitratā na pāpasahāyatā na pāpasaṃparkaḥ /",
    "K10avsata_u:4644": " ity evaṃ vo bhikṣavaḥ śikṣitavyam* //",
    "K10avsata_u:4645": " idam avocad bhagavān /",
    "K10avsata_u:4646": " āttamanasas te bhikṣavo bhagavato bhāṣitam abhyanandan* //",
    "K10avsata_u:4647": " -------------------- Vaidya, p. 96 -------------------- *******************************************************",
    "K10avsata_u:4648": " AVŚ_38 dharmagaveṣī /",
    "K10avsata_u:4649": " (ed. Speyer, vol. I)",
    "K10avsata_u:4650": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:4651": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:4652": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:4653": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:4654": " śrāvastyāṃ viharati jetavane 'nāthapiṇḍadasyārāme /",
    "K10avsata_u:4655": " ācaritam etad anāthapiṇḍadasya gṛhapateḥ:",
    "K10avsata_u:4656": " kalyam evotthāya bhagavato darśanāyopasaṃkramya jetavanaṃ svayaṃ saṃmārṣṭum* /",
    "K10avsata_u:4657": " athānyatamena kālena anāthapiṇḍadasya gṛhapateḥ kaścid vyākṣepaḥ samutpannaḥ /",
    "K10avsata_u:4658": " tato bhagavān puṇyakāmānāṃ satvānāṃ puṇyatīrthopadarśanārthaṃ svayam eva saṃmārjanīṃ gṛhītvā jetavanaṃ saṃmārṣṭuṃ pravṛttaḥ /",
    "K10avsata_u:4659": " bhagavantaṃ dṛṣṭvā mahāśrāvakā api śāradvatīputramaudgalyāyanakāśyapanandarevataprabhṛtayaḥ saṃmārṣṭuṃ pravṛttāḥ /",
    "K10avsata_u:4660": " tato jetavanaṃ saha śrāvakaiḥ saṃmṛjya upasthānaśālāṃ praviśya purastād bhikṣusaṃghasya prajñapta evāsane niṣaṇṇaḥ /",
    "K10avsata_u:4661": " niṣadya bhagavān bhikṣūn āmantrayate sma:",
    "K10avsata_u:4662": " pañceme bhikṣava ānuśaṃsāḥ saṃmārjane /",
    "K10avsata_u:4663": " katame pañca?",
    "K10avsata_u:4664": " ātmanaś cittaṃ prasīdati /",
    "K10avsata_u:4665": " parasya cittaṃ prasīdati /",
    "K10avsata_u:4666": " devatānāṃ manaso bhavati prāsādikam* /",
    "K10avsata_u:4667": " saṃvartanīyaṃ kuśalamūlam upacinoti /",
    "K10avsata_u:4668": " kāyasya ca bhedāt sugatau svargaloke deveṣūpapadyate /",
    "K10avsata_u:4669": " iti pañcānuśaṃsāḥ saṃmārjane //",
    "K10avsata_u:4670": " tataś catasraḥ parṣado bhagavataḥ sakāśāt saṃmārjanasyeti pañcānuśaṃsān upaśrutya",
    "K10avsata_u:4671": " prasādajātāḥ prītisaumanasyaprasannacittāḥ svasvāsanād utthāya yena bhagavāṃs tenāñjaliṃ",
    "K10avsata_u:4672": " pragṛhya bhagavantam etad ūcuḥ:",
    "K10avsata_u:4673": " vayaṃ bhagavan bhagavata upasthāpakāḥ (Speyer:",
    "K10avsata_u:4674": " upasthāyakāḥ)",
    "K10avsata_u:4675": " sarvaṃ jetavanaṃ sadā saṃmārṣṭum icchāmaḥ /",
    "K10avsata_u:4676": " asmākam anugrahaṃ kuru /",
    "K10avsata_u:4677": " tato bhagavāṃs tāsāṃ tūṣṇībhāvenādhivāsayati /",
    "K10avsata_u:4678": " tatas tāś catasraḥ parṣado bhagavato 'dhivāsanāṃ viditvā saṃmārjanīgṛhītvā sarvaṃ jetavanaṃ saṃmārṣṭuṃ pravṛttāḥ /",
    "K10avsata_u:4679": " sarvaṃ jetavanaṃ cārāmamārgaparyantaṃ saṃmārjya bhagavato dharmadeśanāṃ śrotum ekānte niṣaṇṇā ādarayuktāḥ //",
    "K10avsata_u:4680": " anāthapiṇḍado gṛhapatir api taṃ pradeśam anuprāptaḥ /",
    "K10avsata_u:4681": " tena śrutaṃ yathā bhagavatā mahāśrāvakasahāyena svayam eva jetavanaṃ saṃmṛṣṭam iti /",
    "K10avsata_u:4682": " bhagavatā deśitān saṃmārjane pañcāsnuśaṃsān upaśrutya vipratisārībhūtaḥ iti cintitavān:",
    "K10avsata_u:4683": " kimarthaṃ mayā bhagavato vihāre tasmin puṇyakṣetre,",
    "K10avsata_u:4684": " yatrādyaivāropitaṃ bījam adyaiva phalaṃ saṃpadyate,",
    "K10avsata_u:4685": " svalpasyānantaṃ phalaṃ niṣpadyate,",
    "K10avsata_u:4686": " tathāgatasaṃmukhībhūte sarvaśrāvakasaṃvāsite 'tīva manoramabhūmau sarvadevāsuramanuṣyagandharvagaruḍakinnaramahoragāṇāṃ",
    "K10avsata_u:4687": " manoharṣāspadībhūte sarvabhūtapretapiśācayakṣarākṣasanārakadrohiṇām anavakāśe sarvamāramārakāyikānāṃ",
    "K10avsata_u:4688": " devānāṃ manuṣyāṇāṃ cānavakāśabhuvane bhagnābhibhavajāte rāgadveṣamohamātsaryerṣyāmānaduṣṭasatvānām",
    "K10avsata_u:4689": " aviditaprabhāve pāpācārāṇām alabdhāgamane pāpamitrahastagatānām amanāpajāte śraddhāvigatānāṃ",
    "K10avsata_u:4690": " tyāgadharmarahitānām adṛṣṭacintitabhāvane duḥśīlānāṃ kuvṛttinām amanogamane dayābhāvavirahitānāṃ",
    "K10avsata_u:4691": " krodhināṃ paruṣabhāṣiṇām alabdhaśaraṇe vīryahīnakusīdavṛttināṃ tyaktārambhāśamināṃ",
    "K10avsata_u:4692": " sudūrībhūte dhyānacyutamuṣitasmṛtīnāṃ kudṛṣṭicāriṇāṃ kumārgaprasthitānām andhakārībhūte",
    "K10avsata_u:4693": " duṣprajñānāṃ kubuddhilabdhajñānāntarāṇām aprāptāgamanabhāve dātṝṇām atīva manorathakṛte",
    "K10avsata_u:4694": " suśīlayuktānāṃ manoramavāse kṣamācāriṇām",
    "K10avsata_u:4695": " -------------------- Vaidya, p. 97 --------------------",
    "K10avsata_u:4696": " ādarāgamanalabdhe vīryārabdhānāṃ nityānugamanaprāpte dhyānaratānām ālīnabhūvane prajñādhāriṇāṃ",
    "K10avsata_u:4697": " prabodhaprakāśāparityaktakṣetre etādṛśe buddhavikrīḍite vihāre saṃmārṣṭuṃ cittākṣepaḥ kṛtaḥ /",
    "K10avsata_u:4698": " na punaḥ kadāpi mayā tathā kṣamaṃ kartum* /",
    "K10avsata_u:4699": " iti niścitya punas tasyaitad abhavat:",
    "K10avsata_u:4700": " yatra bhagavatā mahāśrāvakasahāyena svayaṃ saṃmārjanaṃ kṛtam*,",
    "K10avsata_u:4701": " katham aham asyopari yāsyāmi?",
    "K10avsata_u:4702": " tato 'nāthapiṇḍado 'patrapamāṇarūpo lajjāparigatahṛdayas tatrāvasthāne sthitaḥ /",
    "K10avsata_u:4703": " jānakāḥ pṛcchakā buddhā bhagavantaḥ /",
    "K10avsata_u:4704": " tena bhikṣavaḥ pṛṣṭāḥ: ka eṣa iti /",
    "K10avsata_u:4705": " bhikṣava ūcuḥ:",
    "K10avsata_u:4706": " anāthapiṇḍado bhadanta bhagavato lajjāyamānarūpo 'patrāpyaparigatahṛdayo necchati bhagavataḥ sakāśam atropariṣṭāt pādanyāsenopasaṃkramitum*,",
    "K10avsata_u:4707": " yatra nāma bhagavatā mahāśrāvakasahāyena svayaṃ jetavanaṃ saṃmṛṣṭam iti /",
    "K10avsata_u:4708": " tatas taṃ bhagavān āha:",
    "K10avsata_u:4709": " gṛhapate buddhavacanaṃ (",
    "K10avsata_u:4710": " possibly restore:",
    "K10avsata_u:4711": " śrutvā bhagavatā)",
    "K10avsata_u:4712": " praveṣṭavyam* /",
    "K10avsata_u:4713": " kasmāt? saddharmagauravā hi buddhā bhagavantaḥ,",
    "K10avsata_u:4714": " dharmo hy arhatāṃ gurur iti /",
    "K10avsata_u:4715": " tato 'nāthapiṇḍado gāthābhigītena gāyan yena bhagavāṃs tenopasaṃkrāntaḥ /",
    "K10avsata_u:4716": " upasaṃkramya bhagavataḥ pādābhivandanaṃ kṛtvā purastād ekānte niṣaṇṇo dharmakathāśravaṇāya /",
    "K10avsata_u:4717": " tato bhagavatā dharmyayā kathayā saṃdarśitaḥ samādāpitaḥ samuttejitaḥ saṃpraharṣitaḥ /",
    "K10avsata_u:4718": " so 'nekaparyāyeṇa bhagavatā dharmyayā kathayā saṃdarśitaḥ samādāpitaḥ samuttejitaḥ saṃpraharṣitaḥ saṃprakrāntaḥ //",
    "K10avsata_u:4719": " tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:4720": " āścaryaṃ bhadanta yad bhagavān dharme sādarajātaḥ sagauravajāto dharmasyaiva varṇaṃ bhāṣata iti /",
    "K10avsata_u:4721": " paśya bhadanta yāvad dharmaratnasyāmī bhājanahūtaḥ satvā ādareṇa sarvaṃ jetavanaṃ saṃmārṣṭuṃ pravṛttāḥ,",
    "K10avsata_u:4722": " dharmaṃ ca śrotavyaṃ manyanta iti /",
    "K10avsata_u:4723": " bhagavān āha:",
    "K10avsata_u:4724": " kim atra bhikṣava āścaryaṃ yad idānīṃ tathāgato vigatarāgadveṣamoho 'tha parimukto",
    "K10avsata_u:4725": " jātijarāvyādhimaraṇaśokaparidevaduḥkhadaurmanasyopāyāsair dharme sādarajātaḥ sagauravajāto",
    "K10avsata_u:4726": " dharmasyaiva varṇaṃ bhāṣate /",
    "K10avsata_u:4727": " yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsair dharmahetoḥ svajīvitasyāpi parityāgaḥ kṛtaḥ /",
    "K10avsata_u:4728": " tac chṛṇuta,",
    "K10avsata_u:4729": " sādhu ca suṣṭhu ca manasi kuruta, bhāṣiṣye //",
    "K10avsata_u:4730": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
    "K10avsata_u:4731": " kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:4732": " taskararogāpagataṃ śālīkṣugomahiṣīsaṃpannam akhilam akaṇṭakam* /",
    "K10avsata_u:4733": " ekaputram iva rājyaṃ pālayati /",
    "K10avsata_u:4734": " sa ca rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahatī tyāge vartate /",
    "K10avsata_u:4735": " so 'pareṇa samayena devyā sārdhaṃ krīḍati ramate paricārayati /",
    "K10avsata_u:4736": " tasya krīḍato ramamāṇasya paricārayataḥ kālāntareṇa sā devī satvavatī saṃvṛttā /",
    "K10avsata_u:4737": " dohadaś cāsyāḥ samutpannaḥ:",
    "K10avsata_u:4738": " subhāṣitaṃ śṛṇuyām iti /",
    "K10avsata_u:4739": " tayā rājñe niveditam* /",
    "K10avsata_u:4740": " rājñā naimittikān āhūya pṛṣṭāḥ /",
    "K10avsata_u:4741": " ta ūcuḥ: deva asya satvasyānubhāva iti /",
    "K10avsata_u:4742": " tatas tena rājā saubhāṣaṇikasyārthe suvarṇapiṭako grāmanagaranigamarāṣṭrarājadhānīṣu",
    "K10avsata_u:4743": " -------------------- Vaidya, p. 98 --------------------",
    "K10avsata_u:4744": " paryaṭitaḥ /",
    "K10avsata_u:4745": " na ca tat subhāṣitam upalabhyate /",
    "K10avsata_u:4746": " yāvat paripūrṇair navabhir māsaiḥ sā devī prasūtā /",
    "K10avsata_u:4747": " dārako jāto 'bhirūpo darśanīyaḥ prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭa uccaghoṣaḥ saṃgatabrūs tuṅganāsaḥ sarvāṅgapratyaṅgopetaḥ /",
    "K10avsata_u:4748": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:4749": " kiṃ bhavatv asya dārakasya nāmeti /",
    "K10avsata_u:4750": " amātyā ūcuḥ:",
    "K10avsata_u:4751": " yasmād ayaṃ dārako 'jāta eva subhāṣitaṃ gaveṣate tasmād bhavatu dārakasya subhāṣitagaveṣī nāmeti /",
    "K10avsata_u:4752": " tasya subhāṣitagaveṣīti nāma kṛtam* /",
    "K10avsata_u:4753": " subhāṣitagaveṣī dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ krīḍanikābhyāṃ dvābhyāṃ maladhātrībhyāṃ dhātrībhyām* /",
    "K10avsata_u:4754": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:4755": " āśu vardhate hradastham iva paṅkajam* /",
    "K10avsata_u:4756": " yadā krameṇa mahān saṃvṛttas tadāpi subhāṣitaṃ gaveṣate,",
    "K10avsata_u:4757": " na ca labhate //",
    "K10avsata_u:4758": " sa pitur atyayād rājye pratiṣṭhitaḥ amātyānām ājñāpayati:",
    "K10avsata_u:4759": " subhāṣitena me grāmaṇyaḥ prayojanam* /",
    "K10avsata_u:4760": " gaveṣata me subhāṣitam api /",
    "K10avsata_u:4761": " tatas tair amātyaiḥ sakale jambūdvīpe hiraṇyapiṭakāḥ subhāṣitahetoḥ saṃdarśitāḥ /",
    "K10avsata_u:4762": " na ca subhāṣitam āsāditam* /",
    "K10avsata_u:4763": " tatas te rājñe niveditavantaḥ /",
    "K10avsata_u:4764": " tataḥ sa rājā subhāṣitaśravaṇahetor utkaṇṭhati paritapyati //",
    "K10avsata_u:4765": " śakrasya devānām indrasyādhastāj jñānadarśanaṃ pravartate /",
    "K10avsata_u:4766": " sa paśyati rājānaṃ subhāṣitaśravaṇahetor vihanyamānam* /",
    "K10avsata_u:4767": " tasyaitad abhavat*:",
    "K10avsata_u:4768": " yanv ahaṃ rājānaṃ mīmāṃseyeti /",
    "K10avsata_u:4769": " atha śakro devānām indro guhyakarūpadhārī bhūtvā vikṛtakaracaraṇanayano rājñaḥ purastād gāthāṃ bhāṣate:",
    "K10avsata_u:4770": " dharmaṃ caret sucaritaṃ nainaṃ duścaritaṃ caret* /",
    "K10avsata_u:4771": " dharmacārī sukhaṃ śete asmiṃl loke paratra ca // AVŚ_38.1 // iti //",
    "K10avsata_u:4772": " tato rājā vismitotphulladṛṣṭis (Speyer:",
    "K10avsata_u:4773": " vismayotphulladṛṣṭis)",
    "K10avsata_u:4774": " taṃ guhyakam uvāca:",
    "K10avsata_u:4775": " brūhi brūhi guhyaka tāvan me,",
    "K10avsata_u:4776": " etāṃ gāthāṃ śroṣyāmīti /",
    "K10avsata_u:4777": " tato guhyako rājānam uvāca:",
    "K10avsata_u:4778": " yadi yad bravīmi tan me kariṣyasi,",
    "K10avsata_u:4779": " evam aham api yadājñāpayiṣyasi,",
    "K10avsata_u:4780": " tat kariṣyāmīti /",
    "K10avsata_u:4781": " rājovāca: kim ājñāpayiṣyasīti /",
    "K10avsata_u:4782": " guhyaka uvāca:",
    "K10avsata_u:4783": " saptāhorātrāṇi khadirakāṣṭhair agnikhadāṃ tāpayitvā tatra yady ātmānam utsrakṣyasi,",
    "K10avsata_u:4784": " tatas te 'haṃ punar gāthāṃ vakṣyāmīti /",
    "K10avsata_u:4785": " tacchravaṇāc ca rājā prītamanās taṃ guhyakam uvāca:",
    "K10avsata_u:4786": " evam astv iti /",
    "K10avsata_u:4787": " tato rājñā guhyakaṃ pratijñāyāṃ pratiṣṭhāpya sarvavijite ghaṇṭāvaghoṣaṇaṃ kāritam* saptame divase rājā subhāṣitaśravaṇahetor agnikhadāyām ātmānam utsrakṣyati /",
    "K10avsata_u:4788": " ye 'dbhutāni draṣṭukāmāḥ,",
    "K10avsata_u:4789": " āgacchantv iti //",
    "K10avsata_u:4790": " tato 'nekeṣu prāṇiśatasahasreṣu saṃnipatiteṣu gaganataleṣu cānekeṣu devatāśatasahasreṣu saṃnipatiteṣu bodhisatvasyādhyāśayaśuddhitām avagamyādbhutabhāvaṃ ca draṣṭum ihāvatasthuḥ /",
    "K10avsata_u:4791": " atha sa guhyaka ākāśam utpatya bodhisatvam uvāca:",
    "K10avsata_u:4792": " kriyatāṃ mahārāja yathāpratijñātam iti /",
    "K10avsata_u:4793": " tato rājā jyeṣṭhaṃ kumāraṃ rājye 'bhiṣicya amātyān naigamajānapadāṃś ca kṣamayitvā janakāyaṃ cāśvāsya agnikhadāsamīpam upagamya imāṃ gāthāṃ",
    "K10avsata_u:4794": " -------------------- Vaidya, p. 99 --------------------",
    "K10avsata_u:4795": " eṣāṅgārakhadā mahābhayakarī jvālārkaraktopamā",
    "K10avsata_u:4796": " dharmārthe prapatāmi niścitamanā niḥsādhvaso jīvite /",
    "K10avsata_u:4797": " eṣā cāgnikhadā bhaviṣyati śubhā puṇyānubhāvān mama",
    "K10avsata_u:4798": " śītā candanapaṅkavāsitajalā padmākulā padminī // AVŚ_38.2 //",
    "K10avsata_u:4799": " ity uktvā bodhisatvas tasyām agnikhadāyāṃ patitaḥ /",
    "K10avsata_u:4800": " patitamātrasya cāsya agnikhadā padminī prādurbhūtā /",
    "K10avsata_u:4801": " tataḥ śakro devānām indras tad atyadbhutaṃ devamanuṣyāvarjanakaraṃ prātihāryaṃ dṛṣṭvā yakṣarūpam antardhāpya svarūpeṇa sthitvā gāthāṃ bhāṣate:",
    "K10avsata_u:4802": " dharma caret sucaritaṃ nainaṃ duścaritaṃ caret* /",
    "K10avsata_u:4803": " dharmacārī sukhaṃ śete loke 'smiṃ ca paratra // AVŚ_38.3 // iti //",
    "K10avsata_u:4804": " atha bodhisatvena tāṃ gāthām udgṛhītvā suvarṇapatreṣv abhilikhya kṛtsne jambudvīpe grāmanagaranigamarāṣṭrarājadhāniṣu paryaṭitā //",
    "K10avsata_u:4805": " bhagavān āha:",
    "K10avsata_u:4806": " kiṃ manyadhve bhikṣavo yo 'sau tena kālena tena samayena rājā babhūva, ahaṃ sa /",
    "K10avsata_u:4807": " tadāpi me subhāṣitaśravaṇahetoḥ svajīvitaṃ parityaktaṃ prāg evedānīm* /",
    "K10avsata_u:4808": " tasmāt tarhi bhikṣava evaṃ śikṣitavyam:",
    "K10avsata_u:4809": " yad dharmaṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:4810": " dharmaṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:4811": " ity evaṃ vo bhikṣavaḥ śikṣitavyam* //",
    "K10avsata_u:4812": " idam avocad bhagavān /",
    "K10avsata_u:4813": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:4814": " AVŚ_39 anāthapiṇḍadaḥ /",
    "K10avsata_u:4815": " (ed. Speyer, vol. I)",
    "K10avsata_u:4816": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:4817": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:4818": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:4819": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:4820": " śrāvastyāṃ viharati jetavane 'nāthapiṇḍadasyārāme /",
    "K10avsata_u:4821": " atha bhagavān pūrvāhṇe nivāsya pātracīvaram ādāya śrāvastyāṃ piṇḍāya prāvikṣat* /",
    "K10avsata_u:4822": " yāvad anupūrveṇa cañcūryamāṇo rājamārgam avatīrṇaḥ /",
    "K10avsata_u:4823": " tatra ca rājamārge 'nyatamo brāhmaṇo 'bhyāgataḥ /",
    "K10avsata_u:4824": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:4825": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:4826": " jaṅgamam iva ratnaparvataṃ samantato bhadrakam* /",
    "K10avsata_u:4827": " dṛṣṭvā ca punaḥ suciraṃ nirīkṣya pṛthivyāṃ lekhāṃ niṣkṛṣya (Speyer: nikṛṣya)",
    "K10avsata_u:4828": " bhagavantam uvāca:",
    "K10avsata_u:4829": " bho gautama,",
    "K10avsata_u:4830": " na tāvad ut te lekhā laṅghayitavyā,",
    "K10avsata_u:4831": " -------------------- Vaidya, p. 100 --------------------",
    "K10avsata_u:4832": " yāvan me pañca purāṇaśatāni nānuprayacchasīti /",
    "K10avsata_u:4833": " tato bhagavān karmaṇām avipraṇāśasaṃdarśanārtham adattādānavairamaṇyārthaṃ ca indrakīla iva tasmin pradeśe sthitaḥ //",
    "K10avsata_u:4834": " eṣa ca śabdaḥ śrāvastyāṃ samantato visṛtaḥ:",
    "K10avsata_u:4835": " yathā kila bhagavān rājamārge 'nyatamena brāhmaṇena pañcānāṃ purāṇaśatānām arthaṃ vidhārita iti /",
    "K10avsata_u:4836": " tato rājā prasenajit kauśalaḥ sahaśravaṇād evāmātyagaṇaparivṛtto yena bhagavāṃs tenopasaṃkrāntaḥ /",
    "K10avsata_u:4837": " upasaṃkramya bhagavantam idam avocat*:",
    "K10avsata_u:4838": " gacchatu bhagavān,",
    "K10avsata_u:4839": " ahaṃ pradāsyāmīti /",
    "K10avsata_u:4840": " na mahārāja tvayaitāni dātavyāni,",
    "K10avsata_u:4841": " api tv anyenaitāni dātavyānīti /",
    "K10avsata_u:4842": " tathā viśākhā mṛgāramātā ṛṣidattapurāṇau sthapatī śakrabrahmādayo devā vaiśravaṇaprabhṛtayaś catvāro lokapālā hiraṇyasuvarṇam upādāya bhagavantam upasṛptāḥ /",
    "K10avsata_u:4843": " tān api bhagavān uvāca:",
    "K10avsata_u:4844": " na bhavadbhir etāni dātavyānīti /",
    "K10avsata_u:4845": " yāvad anāthapiṇḍadena gṛhapatinā śrutam* /",
    "K10avsata_u:4846": " sa hiraṇyasuvarṇasya helāṃ pūrayitvā upari pañca purāṇaśatāni datvā bhagavantam upagataḥ: bhagavan*,",
    "K10avsata_u:4847": " idaṃ pratigṛhyatām iti /",
    "K10avsata_u:4848": " bhagavān āha:",
    "K10avsata_u:4849": " gṛhapate tvayā etāni dātavyāni /",
    "K10avsata_u:4850": " dīyatāṃ brāhmaṇāyeti /",
    "K10avsata_u:4851": " tato 'nāthapiṇḍadena gṛhapatinā sā suvarṇahelā brāhmaṇāya dattā //",
    "K10avsata_u:4852": " bhikṣavaḥ saṃśayajātāḥ sarājikā ca parṣat sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:4853": " paśya bhagavan yāvad anena brāhmaṇena bhagavān vidhārito 'nāthapiṇḍadena ca kārṣāpaṇā dattāḥ /",
    "K10avsata_u:4854": " kutaś ca prabhṛti bhagavān asmai dhārayata iti /",
    "K10avsata_u:4855": " bhagavān āha:",
    "K10avsata_u:4856": " icchatha yūyaṃ bhikṣavaḥ śrotum*?",
    "K10avsata_u:4857": " evaṃ bhadanta /",
    "K10avsata_u:4858": " tena hi bhikṣavaḥ śṛṇuta,",
    "K10avsata_u:4859": " sādhu ca suṣṭhu ca manasi kuruta, bhāṣiṣye /",
    "K10avsata_u:4860": " tathāgatenaitāni (V:",
    "K10avsata_u:4861": " The portion from tathāgatenaitāni up to khalu dehinām is out of place here.)",
    "K10avsata_u:4862": " bhikṣavaḥ pūrvam anyāsu jātiṣu avaśyaṃbhāvīni karmāṇi kṛtāny upacitāni /",
    "K10avsata_u:4863": " ko 'nyaḥ pratyanubhaviṣyati?",
    "K10avsata_u:4864": " na bhikṣavaḥ bāhye pṛthivīdhātau nābdhātau,",
    "K10avsata_u:4865": " na tejodhātau,",
    "K10avsata_u:4866": " na vāyudhātau,",
    "K10avsata_u:4867": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
    "K10avsata_u:4868": " na praṇaśyanti karmāṇy kalpakoṭiśatair api /",
    "K10avsata_u:4869": " sāmagrīṃ prāpya kālaṃ ca phalanti khalu dehinām* // AVŚ_39.1 //",
    "K10avsata_u:4870": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
    "K10avsata_u:4871": " kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:4872": " taskararogāpagataṃ śālīkṣugomahiṣīsaṃpannam akhilam akaṇṭakam* /",
    "K10avsata_u:4873": " ekaputram iva rājyaṃ pālayati /",
    "K10avsata_u:4874": " tasya jyeṣṭhaḥ kumāro yuvarājaḥ /",
    "K10avsata_u:4875": " so 'pareṇa samayena vasantakālasamaye saṃpuṣpiteṣu pādapeṣu haṃsakrauñcamayūraśukaśārikākokilajīvañjīvakanirghoṣite vanaṣaṇḍe amātyaputraparivṛtaḥ krīḍati ramate /",
    "K10avsata_u:4876": " vayaso 'matyaputraḥ vayasyaḥ /",
    "K10avsata_u:4877": " so 'pareṇa puruṣeṇa sārdham akṣaiḥ krīḍitavān* /",
    "K10avsata_u:4878": " tato 'mātyaputras tena puruṣeṇa pañca purāṇaśatāni nirjitaḥ /",
    "K10avsata_u:4879": " rājaputraś cāsya pratibhūr avasthitaḥ /",
    "K10avsata_u:4880": " (There seem to be a long gap.)",
    "K10avsata_u:4881": " tena me saṃsāre 'nantam bhogavyasanam anubhūtam* /",
    "K10avsata_u:4882": " -------------------- Vaidya, p. 101 --------------------",
    "K10avsata_u:4883": " idānīm apy abhisaṃbuddhabodhhir anena bādhitaḥ /",
    "K10avsata_u:4884": " iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:4885": " ekāntaśuklānām ekāntaśuklaḥ,",
    "K10avsata_u:4886": " vyatimiśrāṇāṃ vyatimiśraḥ /",
    "K10avsata_u:4887": " tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca,",
    "K10avsata_u:4888": " ekāntaśukleṣv eva karmasv ābhogaḥ karaṇīyaḥ,",
    "K10avsata_u:4889": " adattādānasya ca prahāṇāya vyāyantavyam*,",
    "K10avsata_u:4890": " yathā evaṃvidhā doṣās tasya /",
    "K10avsata_u:4891": " evaṃ vo bhikṣavaḥ śikṣitavyam* //",
    "K10avsata_u:4892": " idam avocad bhagavān /",
    "K10avsata_u:4893": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:4894": " AVŚ_40 subhadraḥ / (ed. Speyer, vol. I)",
    "K10avsata_u:4895": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:4896": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:4897": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:4898": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:4899": " kuśinagaryāṃ viharati sma mallānām upavartane yamakaśālavane /",
    "K10avsata_u:4900": " atha bhagavāṃs tad eva parinirvāṇakālasamaye āyuṣmantam ānandam āmantrayate sma:",
    "K10avsata_u:4901": " prajñāpaya ānanda tathāgatasya antareṇa yamakaśālayor uttarāśirasaṃ mañcam* /",
    "K10avsata_u:4902": " adya tathāgatasya rātryā madhyame yāme nirupadhiśeṣe nirvāṇadhātau parinirvāṇaṃ bhaviṣyati /",
    "K10avsata_u:4903": " evaṃ bhadantety āyuṣmān ānando bhagavataḥ pratiśrutya antareṇa yamakaśālayor uttarāśirasaṃ mañcaṃ prajñāpya yena bhagavāṃs tenopasaṃkrāntaḥ",
    "K10avsata_u:4904": " upasaṃkramya bhagavataḥ pādau śirasā vanditvāikānte 'sthāt* /",
    "K10avsata_u:4905": " ekāntasthita āyuṣmān ānando bhagavantam idam avocat /",
    "K10avsata_u:4906": " prajñapto bhadanta tathāgatasya antareṇa yamakaśālayor uttarāśirā mañcaḥ /",
    "K10avsata_u:4907": " atha bhagavān yena mañcas tenopasaṃkrāntaḥ /",
    "K10avsata_u:4908": " upasaṃkramya dakṣinena pārśvena śayyāṃ kalpayati pāde pādam ādhāya alokasaṃjño smṛtaḥ saṃprajānan nirvāṇasaṃjñām eva manasi kurvan //",
    "K10avsata_u:4909": " tena khalu samayena kuśinagaryāṃ subhadraḥ parivrājakaḥ prativasati jīrṇavṛddho mahallakaḥ /",
    "K10avsata_u:4910": " sa viṃśatiśatavayaskaḥ kauśināgarāṇāṃ mallānāṃ satkṛto gurukṛto mānitaḥ pūjito 'rhan saṃmataḥ /",
    "K10avsata_u:4911": " aśrauṣīt subhadraḥ parivrājakaḥ:",
    "K10avsata_u:4912": " atra śramaṇasya gautamasya rātryā madhyame yāme anupadhiśeṣe nirvāṇadhātau parinirvāṇaṃ bhaviṣyati /",
    "K10avsata_u:4913": " asti ca dharmeṣu kāṅkṣāyitatvam*,",
    "K10avsata_u:4914": " āśā ca me saṃtiṣṭhate,",
    "K10avsata_u:4915": " pratibalaś ca me sa bhagavān gautamaḥ tatkāṅkṣāyitatvaṃ prativinodayitum* /",
    "K10avsata_u:4916": " śrutvā ca punaḥ kuśinagaryā niṣkramya yena yamakaśālavanaṃ tenopasaṃkrāntaḥ //",
    "K10avsata_u:4917": " tena khalu samayena āyuṣmān ānando bahir vihārasyābhyavakāśe caṃkrame caṃkramyate /",
    "K10avsata_u:4918": " adrākṣīt subhadraḥ parivrājaka āyuṣmantam ānandam* /",
    "K10avsata_u:4919": " dūrād eva dṛṣṭvā ca punar yenāyuṣmān ānandas tenopasaṃkrāntaḥ /",
    "K10avsata_u:4920": " upasaṃkramyāyuṣmatānandena sārdhaṃ saṃmukhaṃ saṃmodanīṃ saṃrañjanīṃ vividhāṃ kathāṃ vyatisāryaikānte 'sthāt* /",
    "K10avsata_u:4921": " ekāntasthitaḥ subhadraḥ parivrājaka āyuṣmantam ānandam idam avocat*:",
    "K10avsata_u:4922": " śrutaṃ me ānanda adya śramaṇasya gautamasya rātryā madhyame yāme nirupadhiśeṣe nirvāṇadhātau",
    "K10avsata_u:4923": " -------------------- Vaidya, p. 102 --------------------",
    "K10avsata_u:4924": " parinirvāṇaṃ bhaviṣyati /",
    "K10avsata_u:4925": " asti ca me dharmeṣu kāṅkṣāyitatvam*,",
    "K10avsata_u:4926": " āśā ca me saṃtiṣṭhate,",
    "K10avsata_u:4927": " pratibalaś ca me sa bhagavān gautamas tatkāṅkṣāyitatvaṃ prativinodayitum* /",
    "K10avsata_u:4928": " saced bhagavata ānanda asty aguru,",
    "K10avsata_u:4929": " praviśema,",
    "K10avsata_u:4930": " pṛcchema kaṃcid eva pradeśam*,",
    "K10avsata_u:4931": " saced avakāśaṃ kuryāt praśnavyākaraṇāya /",
    "K10avsata_u:4932": " ānanda āha: alaṃ subhadra /",
    "K10avsata_u:4933": " mā bhagavantaṃ viheṭhaya /",
    "K10avsata_u:4934": " śrāntakāyo bhagavān*,",
    "K10avsata_u:4935": " klāntakāyaḥ sugataḥ /",
    "K10avsata_u:4936": " dvir api trir api subhadraḥ parivrājaka āyuṣmantam ānandam idam avocat* śrutaṃ bho",
    "K10avsata_u:4937": " ānanda adya śramaṇasya gautamasya rātryā madhyame yāme anupadhiśeṣe nirvāṇadhātau",
    "K10avsata_u:4938": " parinirvāṇaṃ bhaviṣyati,",
    "K10avsata_u:4939": " asti ca me dharmeṣu kāṅkṣāyitatvam* /",
    "K10avsata_u:4940": " āśā ca me saṃtiṣṭhate /",
    "K10avsata_u:4941": " pratibalaś ca me sa bhagavān gautamas tatkāṅkṣāyitatvaṃ prativinodayitum* /",
    "K10avsata_u:4942": " saced bhagavata ānanda,",
    "K10avsata_u:4943": " asty aguru,",
    "K10avsata_u:4944": " praviśema,",
    "K10avsata_u:4945": " pṛcchema kaṃcid eva pradeśam*,",
    "K10avsata_u:4946": " saced avakāśaṃ kuryāt praśnasya vyākaraṇāya /",
    "K10avsata_u:4947": " dvir api trir api āyuṣmān ānandaḥ subhadraṃ parivrājakam idam avocat:",
    "K10avsata_u:4948": " alaṃ subhadra,",
    "K10avsata_u:4949": " mā tathāgataṃ viheṭhaya,",
    "K10avsata_u:4950": " śrāntakāyo bhagavān*,",
    "K10avsata_u:4951": " klāntakāyaḥ sugataḥ /",
    "K10avsata_u:4952": " punar api subhadraḥ parivrājaka āyuṣmantam ānandam idam avocat*:",
    "K10avsata_u:4953": " śrutaṃ bho ānanda purāṇānāṃ parivrājakānām antikāj jīrṇānāṃ buddhānāṃ (Speyer: vṛddhānāṃ)",
    "K10avsata_u:4954": " mahatāṃ caraṇācāryāṇām*:",
    "K10avsata_u:4955": " kadācit karhicit tathāgatā arhantaḥ samyaksaṃbuddhā loke utpadyante,",
    "K10avsata_u:4956": " tadyathā udumbaraṃ puṣpam* /",
    "K10avsata_u:4957": " tasya cādya bhagavato gautamasya rātryā madhyame yāme anupadhiśeṣe nirvāṇadhātau parinirvāṇaṃ bhaviṣyati /",
    "K10avsata_u:4958": " asti ca me dharmeṣu kāṅkṣāyitatvam* /",
    "K10avsata_u:4959": " āśā ca me saṃtiṣṭhate /",
    "K10avsata_u:4960": " pratibalaś ca me sa bhagavān gautamas tatkāṅkṣāyitatvaṃ prativinodayitum* /",
    "K10avsata_u:4961": " saced bhagavata ānanda asty aguru,",
    "K10avsata_u:4962": " praviśema,",
    "K10avsata_u:4963": " pṛcchema kaṃcid eva pradeśam*,",
    "K10avsata_u:4964": " saced avakāśaṃ kuryāt praśnavyākaraṇāya /",
    "K10avsata_u:4965": " punar apy ānandaḥ subhadraṃ parivrājakam idam avocat*:",
    "K10avsata_u:4966": " alaṃ subhadra /",
    "K10avsata_u:4967": " mā tathāgataṃ viheṭhaya /",
    "K10avsata_u:4968": " śrāntakāyo bhagavān*,",
    "K10avsata_u:4969": " klāntakāyaḥ sugataḥ //",
    "K10avsata_u:4970": " imāṃ ca punar āyuṣmatā ānandasya subhadreṇa parivrājakenā sārdham antarākathāṃ viprakṛtām aśrauṣīd bhagavān divyena śrotreṇa viśuddhenātikrāntamānuṣeṇa",
    "K10avsata_u:4971": " śrutvā ca punar āyuṣmantam ānandam idam avocat:",
    "K10avsata_u:4972": " alam ānanda /",
    "K10avsata_u:4973": " mā subhadraṃ parivrājakaṃ vāraya /",
    "K10avsata_u:4974": " praviśatu, pṛcchatu yad yad evākāṅkṣati /",
    "K10avsata_u:4975": " ayaṃ me paścimo bhaviṣyati anyatīrthikaparivrājakaiḥ sārdham antarākathāsamudāhāraḥ /",
    "K10avsata_u:4976": " ayaṃ ca me caramo bhaviṣyati sākṣācchrāvakāṇām ehibhikṣukayā pravrajitānām*,",
    "K10avsata_u:4977": " yaduta subhadra parivrājakaḥ /",
    "K10avsata_u:4978": " atha subhadra parivrājako bhagavatā kṛtāvakāśo hṛṣṭatuṣṭapramudita udagraprītisaumanasyajāto yena bhagavāṃs tenopasaṃkrāntaḥ /",
    "K10avsata_u:4979": " upasaṃkramya bhagavatā sārdhaṃ saṃmukhaṃ saṃmodanīṃ saṃrañjanīṃ vividhāṃ kathāṃ vyatisāryaikānte niṣaṇṇaḥ /",
    "K10avsata_u:4980": " ekāntaniṣaṇṇaḥ subhadraḥ parivrājako bhagavantam idam avocat:",
    "K10avsata_u:4981": " yānīmāni bho gautama pṛthagloke tīrthyāyatanāni:",
    "K10avsata_u:4982": " tadyathā pūraṇaḥ kāsyapaḥ,",
    "K10avsata_u:4983": " māskarī gośālīputraḥ,",
    "K10avsata_u:4984": " sañjayī vairūṭīputraḥ,",
    "K10avsata_u:4985": " ajitaḥ keśakambalaḥ,",
    "K10avsata_u:4986": " kukudaḥ kātyāyanaḥ,",
    "K10avsata_u:4987": " nirgrantho jñātaputraḥ,",
    "K10avsata_u:4988": " pratyajñāsiṣur me svāṃ svāṃ pratijñāṃ //",
    "K10avsata_u:4989": " atha bhagavāṃs tasyāṃ velāyāṃ gāthāṃ bhāṣate:",
    "K10avsata_u:4990": " ekānnatriṃśatko vayasā subhadra",
    "K10avsata_u:4991": " yat prāvrajaṃ kiṃkuśalaṃ gaveṣī /",
    "K10avsata_u:4992": " pañcāśad varṣāṇi samādhikāni",
    "K10avsata_u:4993": " yasmād ahaṃ pravrajitaḥ subhadra // AVŚ_40.1 //",
    "K10avsata_u:4994": " -------------------- Vaidya, p. 103 --------------------",
    "K10avsata_u:4995": " śīlaṃ samādhiś caraṇaṃ ca vidyā",
    "K10avsata_u:4996": " caikāgratā cetaso bhāvitā me /",
    "K10avsata_u:4997": " āryasya dharmasya pradeśavaktā",
    "K10avsata_u:4998": " ito bahir vai śramaṇo 'sti nānyaḥ // AVŚ_40.2 //",
    "K10avsata_u:4999": " yasya subhadra dharmavinaye āryāṣṭāṅgo mārgo nopalabhyate,",
    "K10avsata_u:5000": " prathamaḥ śramaṇas tatra nopalabhyate /",
    "K10avsata_u:5001": " dvitīyas tṛtīyaś caturthaḥ śramaṇas tatra nopalabhyate /",
    "K10avsata_u:5002": " yasmiṃs tu subhadra dharmavinaye āryāṣṭāṅgo mārga upalabhyate prathamaḥ śramaṇas tatropalabhyate /",
    "K10avsata_u:5003": " dvitīyas tṛtīyaś caturthaḥ śramaṇas tatropalabhyate /",
    "K10avsata_u:5004": " asmiṃs tu subhadra dharmavinaye āryāṣṭāṅgo mārga upalabhyate /",
    "K10avsata_u:5005": " iha prathamaḥ śramaṇa upalabhyate,",
    "K10avsata_u:5006": " iha dvitīyaḥ,",
    "K10avsata_u:5007": " iha trtīyaḥ,",
    "K10avsata_u:5008": " iha caturthaḥ /",
    "K10avsata_u:5009": " na santi ito bahiḥ śramaṇā vā brāhmaṇā vā /",
    "K10avsata_u:5010": " śūnyāḥ parapravādāḥ śramaṇair vā brāhmaṇair vā /",
    "K10avsata_u:5011": " evam atra parṣadi samyaksiṃhanādaṃ nadāmi /",
    "K10avsata_u:5012": " asmin khalu dharmaparyāye bhāṣyamāṇe subhadrasya parivrājakasya virajo vigatamalaṃ dharmeṣu dharmacakṣur utpannam* /",
    "K10avsata_u:5013": " atha subhadraḥ parivrājako dṛṣṭadharmā prāptadharmā paryavagāḍhadharmā tīrṇakāṅkṣas",
    "K10avsata_u:5014": " tīrṇavicikitso 'parapratyayo 'nanyaneyaḥ śāstuḥ śāsanadharmeṣu vaiśāradyaprāpta utthāyāsanād",
    "K10avsata_u:5015": " ekāṃsam uttarāsaṅgaṃ kṛtvā yenāyuṣmān ānandas tenāñjaliṃ praṇamya āyuṣmantaṃ ānandam idam avocat /",
    "K10avsata_u:5016": " lābhā bhadanta ānandena sulabdhā yad bhagavatā ānando mahācāryeṇa mahācāryāntevāsikābhiṣekeṇābhiṣiktaḥ /",
    "K10avsata_u:5017": " api tu asmākam api syur lābhāḥ sulabdhā yad vayaṃ labhemahi svākhyāte dharmavinaye pravrajyām upasaṃpadaṃ bhikṣubhāvam* /",
    "K10avsata_u:5018": " athāyuṣmān ānando bhagavantam idam avocat*:",
    "K10avsata_u:5019": " ayaṃ bhadanta subhadraḥ parivrājaka ākāṅkṣate svākhyāte dharmavinaye pravrajyām upasaṃpadaṃ bhikṣubhāvam* /",
    "K10avsata_u:5020": " tatra bhagavān subhadraṃ parivrājakam āmantrayate /",
    "K10avsata_u:5021": " ehi bhikṣo, cara brahmacaryam* /",
    "K10avsata_u:5022": " saiva tasyāyuṣmataḥ pravrajyābhūt sopasaṃpat,",
    "K10avsata_u:5023": " sa bhikṣubhāvaḥ //",
    "K10avsata_u:5024": " evaṃ pravrajitaḥ sa āyuṣmān eko vyapakṛṣṭo 'pramatta ātāpī prahitātmā vyahārṣīt* /",
    "K10avsata_u:5025": " eko vyapakṛṣṭo 'pramatta ātāpī prahitātmā viharan* yad arthaṃ kulaputrāḥ keśaśmaśru avatārya kāṣāyāṇi vastrāṇy ācchādya samyag eva śraddhayā agārād anagārikāṃ pravrajanti,",
    "K10avsata_u:5026": " tad anuttaraṃ brahmacaryaparyavasānaṃ dṛṣṭa eva dharme svayam abhijñayā sākṣātkṛtyopasaṃpadya pravedayati:",
    "K10avsata_u:5027": " kṣīṇā me jātiḥ,",
    "K10avsata_u:5028": " uṣitaṃ brahmacaryaṃ kṛtaṃ karaṇīyaṃ nānyam asmād bhavaṃ prajānāmi /",
    "K10avsata_u:5029": " ājñātavān āyuṣmān arhan babhūva suvimuktaḥ /",
    "K10avsata_u:5030": " athāyuṣmataḥ subhadrasyārhatvaprāptasya vimuktisukhaṃ pratisaṃvedayata etad abhavat*:",
    "K10avsata_u:5031": " na mama pratirūpaṃ syād yad ahaṃ śāstāraṃ parinirvāpayantaṃ paśyeyam* /",
    "K10avsata_u:5032": " yanv ahaṃ prathamataraṃ parinirvāpayeyam iti /",
    "K10avsata_u:5033": " tatrāyuṣmān subhadraḥ prathamataraṃ parinirvṛtaḥ,",
    "K10avsata_u:5034": " tataḥ paścād bhagavān* //",
    "K10avsata_u:5035": " yadā bhagavatā paścimaśayanopagatena dharmoparodhikāyāṃ vedanāyāṃ vartamānāyām*,",
    "K10avsata_u:5036": " chidyamāneṣu dharmeṣu,",
    "K10avsata_u:5037": " mucyamāneṣu saṃdhiṣu,",
    "K10avsata_u:5038": " subhadro 'rhatve pratiṣṭhāpitaḥ,",
    "K10avsata_u:5039": " bahavaś ca kauśīnāgarā mallā dharme niyuktāḥ,",
    "K10avsata_u:5040": " tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:5041": " āścaryaṃ bhadanta,",
    "K10avsata_u:5042": " yad ayaṃ subhadraḥ parivrājako bhagavatā chidyamāneṣu dharmeṣu mucyamānāsu saṃdhiṣu saṃsāravāgurāyā mocayitvā yāvad atyantaniṣṭhe nirvāṇe pratiṣṭhāpita iti /",
    "K10avsata_u:5043": " bhagavān āha:",
    "K10avsata_u:5044": " kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
    "K10avsata_u:5045": " parimuktena jātijarāvyādhimaraṇaśokaparidevaduḥkhadaurmanasyopāyāsaiḥ subhadraḥ parivrājakaḥ",
    "K10avsata_u:5046": " saṃasāravāgurāyā mocayitvā yāvad atyantaniṣṭhe",
    "K10avsata_u:5047": " -------------------- Vaidya, p. 104 --------------------",
    "K10avsata_u:5048": " nirvāṇe pratiṣṭhāpitaḥ /",
    "K10avsata_u:5049": " yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsair",
    "K10avsata_u:5050": " ūhāpohavirahitena tiryagyonāv upapannena svajīvitaparityāgena subhadraḥ paritrātaḥ,",
    "K10avsata_u:5051": " kauśīnāgarāś ca mallāḥ /",
    "K10avsata_u:5052": " tac chṛṇuta,",
    "K10avsata_u:5053": " sādhu ca suṣṭhu ca manasi kuruta, bhāṣiṣye //",
    "K10avsata_u:5054": " bhūtapūrvaṃ bhikṣavo 'tīte 'dhvani anyatarasyāṃ parvatadaryāṃ mṛgayūthapaḥ prativasati anekamṛgasahasraparivāraḥ paṇḍito vyakto medhāvī /",
    "K10avsata_u:5055": " tac ca mṛgayūthaṃ lubdhakena vicārya rājñe niveditam* /",
    "K10avsata_u:5056": " tato rājñā caturaṅgeṇa balakāyena nirgatya tan mṛgayūthaṃ sarvaṃ saṃkaṭīkṛtam* /",
    "K10avsata_u:5057": " tato yūthapater etad abhavat*:",
    "K10avsata_u:5058": " yady aham idānīm imān na rakṣiṣyāmi,",
    "K10avsata_u:5059": " adyaiva te sarvaṃ na bhaviṣyantīti /",
    "K10avsata_u:5060": " tato yūthapatiḥ samantato vyavalokayitum ārabdhaḥ:",
    "K10avsata_u:5061": " katamena pradeśenāsya mṛgakulasya niḥsaraṇaṃ syād iti /",
    "K10avsata_u:5062": " sa paśyati tasyāṃ parvatadaryāṃ nadīṃ vahamānām* /",
    "K10avsata_u:5063": " sā ca nadī ahāryahāriṇī śīghrasrotāḥ,",
    "K10avsata_u:5064": " te ca mṛgā durbalāḥ /",
    "K10avsata_u:5065": " tato yūthapatiḥ sahasā tāṃ nadīm avatīrya madhye sthitvā śabdam udīrayati:",
    "K10avsata_u:5066": " āgacchantu bhavantaḥ,",
    "K10avsata_u:5067": " etasmāt kūlād utplutya mama pṛṣṭe pādān sthāpayitvā paratra kūle pratitiṣṭhata /",
    "K10avsata_u:5068": " anenopāyena jīvitaṃ vaḥ paśyāmi,",
    "K10avsata_u:5069": " ato 'nyathā maraṇam iti /",
    "K10avsata_u:5070": " tatas tair mṛgais tathaiva kṛtam* /",
    "K10avsata_u:5071": " atha tasya pṛṣṭhe kṣuranipātātvak chinnā /",
    "K10avsata_u:5072": " māṃsarudhirāsthirāśir vyavasthitaḥ /",
    "K10avsata_u:5073": " na cāsya vyavasāyo nivṛttaḥ tadgatakāruṇyo mṛgāṇām antike /",
    "K10avsata_u:5074": " tataḥ sarveṣu laṅghiteṣu pṛṣṭhato 'valokayituṃ pravṛttaḥ:",
    "K10avsata_u:5075": " mā kaścid atrālaṅghitaṃ (Speyer: Śto)",
    "K10avsata_u:5076": " bhaviṣyatīti /",
    "K10avsata_u:5077": " sa paśyati mṛgaśāvakam ekam alaṅghitam* /",
    "K10avsata_u:5078": " tato yūthapatiś chidyamāneṣu marmasu mucyamānāsu saṃdhiṣu iṣṭajīvitam agaṇayitvā",
    "K10avsata_u:5079": " kūlam uttīrya mṛgaśāvakaṃ pṛṣṭham adhirohya nadīm uttārya kūle sthāpayitvā taṃ mṛgagaṇam",
    "K10avsata_u:5080": " uttīrṇaṃ dṛṣṭvā maraṇakāle praṇidhiṃ kartum ārabdhaḥ:",
    "K10avsata_u:5081": " yathā me ime mṛgā ayaṃ ca mārgaśāvaka iṣṭena jīvitenācchāditāḥ,",
    "K10avsata_u:5082": " vyasanāt paritrātāḥ,",
    "K10avsata_u:5083": " evam apy aham anāgate 'dhvani anuttarāṃ samyaksaṃbodhim abhisaṃbudhya etān saṃsāravāgurāyā mocayeyam iti //",
    "K10avsata_u:5084": " bhagavān āha:",
    "K10avsata_u:5085": " kiṃ manyadhve bhikṣavo yo 'sau tena kālena tena samayena mṛgapatir āsīt*, ahaṃ sa /",
    "K10avsata_u:5086": " mṛgā ime kauśīnāgarā mallāḥ /",
    "K10avsata_u:5087": " mṛgaśāvakaḥ ayam eva subhadraḥ //",
    "K10avsata_u:5088": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:5089": " kāni bhadanta subhadreṇa karmāṇi kṛtāni yena paścimaḥ sākṣācchrāvakāṇām iti /",
    "K10avsata_u:5090": " bhagavān āha:",
    "K10avsata_u:5091": " subhadreṇaiva bhikṣavaḥ pūrvam anyāsu jātiṣu karmāṇi kṛtāny upacitāni /",
    "K10avsata_u:5092": " na bāhye pṛthivīdhātau vipacyante,",
    "K10avsata_u:5093": " nābdhātau,",
    "K10avsata_u:5094": " na tejodhātau,",
    "K10avsata_u:5095": " na vāyudhātau,",
    "K10avsata_u:5096": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
    "K10avsata_u:5097": " na praṇaśyanti karmāṇy kalpakoṭiśatair api /",
    "K10avsata_u:5098": " sāmagrīṃ prāpya kālaṃ ca phalanti khalu dehinām* // AVŚ_40.1 //",
    "K10avsata_u:5099": " bhūtapūrvaṃ bhikṣavo 'tīte 'dhvani asminn eva bhadrake kalpe viṃśatisahasrāyuṣi prajāyāṃ",
    "K10avsata_u:5100": " kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
    "K10avsata_u:5101": " puruṣadamyasārathiḥ śāstā devānāṃ ca manuṣyāṇāṃ ca buddho bhagavān* /",
    "K10avsata_u:5102": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:5103": " atha bhagavataḥ kāśyapasya samyaksaṃbuddhasya",
    "K10avsata_u:5104": " -------------------- Vaidya, p. 105 --------------------",
    "K10avsata_u:5105": " bhāgineyo 'śoko nāmnā /",
    "K10avsata_u:5106": " sa bhagavatsakāśe mokṣārthī pravrajitaḥ /",
    "K10avsata_u:5107": " sa svādhīnaṃ mokṣaṃ manyamāno na vyāyacchate /",
    "K10avsata_u:5108": " yāvad dīrghakālaprakarṣeṇāśoko janapade varṣoṣitaḥ /",
    "K10avsata_u:5109": " bhagavāṃś ca kāśyapaḥ samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgniḥ paścimaśayanopagataḥ,",
    "K10avsata_u:5110": " aśokaś ca bhikṣur aśokasyādhastāt pratisaṃlīno babhūva /",
    "K10avsata_u:5111": " atha yā devatā tasminn aśokavṛkṣe vyuṣitā,",
    "K10avsata_u:5112": " sā bhagavataḥ kāśyapasya samyaksaṃbuddhasya parinirvāṇaṃ śrutvā rodituṃ pravṛttā /",
    "K10avsata_u:5113": " tasya rudantyā aśrubindavo 'śokasya kāye nipatituṃ pravṛttāḥ /",
    "K10avsata_u:5114": " athāśoka ūrdhvamukhas tāṃ devatāṃ rudantīm āha:",
    "K10avsata_u:5115": " kimarthaṃ devate rudyata iti /",
    "K10avsata_u:5116": " devatovāca:",
    "K10avsata_u:5117": " adya rātryā madhyame yāme bhagavataḥ kāśyapasya samyaksaṃbuddhasya parinirvāṇaṃ bhaviṣyatīti /",
    "K10avsata_u:5118": " athāśoko devatāvacanam upasṛtya marmaviddha iva pracalitavān* /",
    "K10avsata_u:5119": " so 'pi karuṇakaruṇaṃ rodituṃ pravṛttaḥ /",
    "K10avsata_u:5120": " tato devatayā pṛṣṭaḥ:",
    "K10avsata_u:5121": " kimarthaṃ rodiṣīti /",
    "K10avsata_u:5122": " aśoka uvāca:",
    "K10avsata_u:5123": " guruviyogāj jñātiviyogāc ca /",
    "K10avsata_u:5124": " kāśyapo me samyaksaṃbuddho mātulaḥ /",
    "K10avsata_u:5125": " so 'haṃ visrabdhavihārī na vyāyatavān* /",
    "K10avsata_u:5126": " dūre cāsau /",
    "K10avsata_u:5127": " ahaṃ ca pṛthagjanaḥ /",
    "K10avsata_u:5128": " apakṛṣṭatvād adhvano na śakṣyāmi viśeṣam adhigantum iti /",
    "K10avsata_u:5129": " devatovāca:",
    "K10avsata_u:5130": " yadi punar ahaṃ bhavantaṃ bhagavatsakāśam upanayeyam*,",
    "K10avsata_u:5131": " kiṃ śakyam iti /",
    "K10avsata_u:5132": " aśoka uvāca:",
    "K10avsata_u:5133": " tathā hi me buddhiḥ paripakvā,",
    "K10avsata_u:5134": " yathā sahadarśanād eva bhagavataḥ śakṣyāmi viśeṣam adhigantum iti /",
    "K10avsata_u:5135": " tato devatayā aśoko bhagavatsakāśam ṛddhyanubhāvān nītaḥ /",
    "K10avsata_u:5136": " tasya bhagavaddarśanāt prasāda utpannaḥ /",
    "K10avsata_u:5137": " prasādajātasya ca bhagavatā kāśyapena tathāvidho dharmo deśitaḥ yacchravaṇād arhatvaṃ sākṣātkṛtam* /",
    "K10avsata_u:5138": " prathamataraṃ cāyuṣmān aśokaḥ parinirvṛtaḥ,",
    "K10avsata_u:5139": " tato bhagavān kāśyapaḥ samyaksaṃbuddhāḥ //",
    "K10avsata_u:5140": " tataḥ sā devatā āyuṣmato 'śokasya parinirvāṇaṃ dṛṣṭvā prītim utpādayāmāsa /",
    "K10avsata_u:5141": " cintayati ca:",
    "K10avsata_u:5142": " yaḥ kaścid anenāyuṣmatā viśeṣo 'dhigataḥ,",
    "K10avsata_u:5143": " sarvaḥ sa mām āgamya /",
    "K10avsata_u:5144": " evam apy aham anāgate 'dhvani yo 'sau bhagavatā kāśyapena uttaro nāma māṇavo vyākṛtaḥ:",
    "K10avsata_u:5145": " bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddha iti,",
    "K10avsata_u:5146": " tasyāham eva paścimaśayanopagatasya caramaḥ sākṣācchravakāṇām ehibhikṣukayā pravrajitānāṃ bhaveyam*,",
    "K10avsata_u:5147": " pūrvataraṃ ca bhagavataḥ parinirvāpayeyam*,",
    "K10avsata_u:5148": " tato bhagavān* śākyamunir iti //",
    "K10avsata_u:5149": " bhagavān āha:",
    "K10avsata_u:5150": " kiṃ manyadhve bhikṣavo yāsau devatā,",
    "K10avsata_u:5151": " ayaṃ sa subhadraḥ /",
    "K10avsata_u:5152": " tasmāt tarhi bhikṣava evaṃ śikṣitavyaṃ yat kalyāṇamitratā vihariṣyāmaḥ kalyāṇsahāyatā kalyāṇasaṃparkaḥ,",
    "K10avsata_u:5153": " na pāpamitratā na pāpasahāyatā na pāpasaṃparkaḥ /",
    "K10avsata_u:5154": " ity evaṃ vo bhikṣavaḥ śikṣitavyam* //",
    "K10avsata_u:5155": " athāyuṣmān ānando bhagavantam idam avocat:",
    "K10avsata_u:5156": " iha mama bhadanta ekākino rahogatasya pratisaṃlīnasya evaṃ cetasi cetaḥparitarka udapādi:",
    "K10avsata_u:5157": " upārdham idaṃ brahmacaryasya yaduta kalyāṇamitratā kalyāṇasahāyatā kalyāṇasaṃparkaḥ,",
    "K10avsata_u:5158": " na pāpamitratā na pāpasahāyatā na pāpasaṃparkaḥ iti /",
    "K10avsata_u:5159": " {bhagavān āha:",
    "K10avsata_u:5160": " } mā tvam ānanda evaṃ vocaḥ:",
    "K10avsata_u:5161": " upārdham idaṃ brahmacaryasya yaduta kalyāṇamitratā kalyāṇasahāyatā kalyāṇasaṃparkaḥ,",
    "K10avsata_u:5162": " na pāpamitratā na pāpasahāyatā na pāpasaṃparkaḥ iti /",
    "K10avsata_u:5163": " sakalam idam ānanda",
    "K10avsata_u:5164": " -------------------- Vaidya, p. 106 --------------------",
    "K10avsata_u:5165": " kevalaṃ paripūrṇaṃ pariśuddhaṃ paryavadātaṃ brahmacaryaṃ yaduta kalyāṇamitratā kalyāṇasahāyatā kalyāṇasaṃparkaḥ,",
    "K10avsata_u:5166": " na pāpamitratā na pāpasahāyatā na pāpasaṃparkaḥ /",
    "K10avsata_u:5167": " tat kasya hetoḥ?",
    "K10avsata_u:5168": " māṃ hy ānanda kalyāṇamitram āgamya jātidharmāṇaḥ satvā jātidharmatāyāḥ parimucyante,",
    "K10avsata_u:5169": " jarāvyādhiśokamaraṇaparidevaduḥkhadaurmanasyopāyāsadharmāṇaḥ satvā upāyāsadharmatāyāḥ parimucyante /",
    "K10avsata_u:5170": " tad anenaiva te ānanda paryāyeṇa veditavyaṃ yat sakalam idaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ yaduta kalyāṇamitratā kalyāṇasahāyatā kalyāṇasaṃparkaḥ,",
    "K10avsata_u:5171": " na pāpasahāyatā na pāpamitratā na pāpasaṃparkaḥ /",
    "K10avsata_u:5172": " ity evaṃ te ānanda śikṣitavyam* //",
    "K10avsata_u:5173": " idam avocad bhagavān /",
    "K10avsata_u:5174": " āttamanasas te bhikṣavo bhagavato bhāṣitam abhyanandan* //",
    "K10avsata_u:5175": " -------------------- Vaidya, p. 107 --------------------",
    "K10avsata_u:5176": " paṃcamo vargaḥ",
    "K10avsata_u:5177": " tasyoddānam*:",
    "K10avsata_u:5178": " guḍaśālā ca bhaktaṃ ca toyaṃ varcaghaṭena ca /",
    "K10avsata_u:5179": " koliko hy uttaraś cāpi jātyandhaḥ śreṣṭhir eva ca /",
    "K10avsata_u:5180": " putro jāmbālakaś caiva vargo bhavati samudditaḥ // *******************************************************",
    "K10avsata_u:5181": " AVŚ_41 guḍaśālā / (ed. Speyer, vol. I)",
    "K10avsata_u:5182": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5183": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5184": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5185": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:5186": " rājagṛhe viharati veṇuvane kalandakanivāpe /",
    "K10avsata_u:5187": " yadā bhagavatā anuttarā samyaksaṃbodhir abhisaṃbuddhā,",
    "K10avsata_u:5188": " tadāyuṣmadbhyāṃ śāriputramaudgalyāyanābhyām iyaṃ pratijñā kṛtā:",
    "K10avsata_u:5189": " na tāvat piṇḍakaṃ paribhokṣyāmahe (Speyer:",
    "K10avsata_u:5190": " paribhokṣyāvahe)",
    "K10avsata_u:5191": " , yāvan narakatiryakpretebhya ekasatvam api na mocayāva iti /",
    "K10avsata_u:5192": " tatas tāv āyuṣmatau kālena kālaṃ kadācin narakacārikāṃ carataḥ,",
    "K10avsata_u:5193": " kadācit tiryakpretacārikāṃ carataḥ /",
    "K10avsata_u:5194": " tau tatra satvānāṃ vividhayātanābhyāhatānām asatpralāpaṃ dṛṣṭvā tān āgatya catasṛṇāṃ parṣadām ārocayataḥ /",
    "K10avsata_u:5195": " te 'pi śrutvā saṃvegam āpadyante /",
    "K10avsata_u:5196": " tatas tau tad adhiṣṭhānaṃ tathāvidhāṃ dharmadeśanāṃ kurutaḥ,",
    "K10avsata_u:5197": " yayā aneke satvā viśeṣam adhigacchanti,",
    "K10avsata_u:5198": " dharmaśravaṇakathāyāś ca bhājanībhavanti //",
    "K10avsata_u:5199": " yāvad apareṇa samayenāyuṣmān mahāmaudgalyāyanaḥ pretacārikāṃ carann adrākṣīt pretaṃ",
    "K10avsata_u:5200": " parvatakūṭaprakhyaṃ samudrasadṛśakukṣiṃ sūcīchidropamamukhaṃ svakeśasaṃchannam ādīptaṃ",
    "K10avsata_u:5201": " samyakprajvalitam ekajvālībhūtaṃ dhyāyantam ārtasvaraṃ krandantam*,",
    "K10avsata_u:5202": " duḥkhāṃ tīvrāṃ kharāṃ kaṭukām amanāpāṃ vedanām anubhavantam*,",
    "K10avsata_u:5203": " yena yenoccāraprasrāvabhūmis tena tenānvāhiṇḍamānaṃ tad api kṛcchreṇāsādayantam* /",
    "K10avsata_u:5204": " tataḥ sthaviraḥ pretaṃ papraccha:",
    "K10avsata_u:5205": " kiṃ te bhoḥ karma kṛtaṃ yenaivaṃvidhāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayasa iti /",
    "K10avsata_u:5206": " preta āha: āditye hi samudgate na dīpena prayojanam* /",
    "K10avsata_u:5207": " bhagavantam etam arthaṃ paripṛccha /",
    "K10avsata_u:5208": " sa te asmākīnāṃ karmaplotiṃ vyākariṣyatīti /",
    "K10avsata_u:5209": " athāyuṣmān mahāmaudgalyāyano yena bhagavāṃs tenopasaṃkrāntaḥ //",
    "K10avsata_u:5210": " tena khalu samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati,",
    "K10avsata_u:5211": " kṣaudraṃ madhv ivāneḍakam* /",
    "K10avsata_u:5212": " anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty anijyamānair indriyaiḥ /",
    "K10avsata_u:5213": " tato buddhā bhagavantaḥ pūrvālāpinaḥ priyālāpinaḥ ehīti svāgatavādinaḥ",
    "K10avsata_u:5214": " -------------------- Vaidya, p. 108 --------------------",
    "K10avsata_u:5215": " smitapūrvaṃgamāś ca /",
    "K10avsata_u:5216": " tatra bhagavān āyuṣmantaṃ mahāmaudgalyāyanam idam avocat*:",
    "K10avsata_u:5217": " ehi maudgalyāyana svāgataṃ te,",
    "K10avsata_u:5218": " kutas tvam etarhy āgacchasīti /",
    "K10avsata_u:5219": " maudgalyāyana āha:",
    "K10avsata_u:5220": " āgacchāmy ahaṃ bhadanta pretacārikāyāḥ /",
    "K10avsata_u:5221": " tatrāhaṃ pretam adrākṣaṃ sūcīchidropamamukhaṃ parvatopamakukṣiṃ svakeśasaṃchannaṃ durgandhaṃ paramadurgandham* / āha ca:",
    "K10avsata_u:5222": " viśuṣkakaṇṭhoṣṭhapuṭaḥ suduḥkhitaḥ pravṛddhaśailopamacarvitāśrayaḥ /",
    "K10avsata_u:5223": " (Speyer: Ścañvitāśrayaḥ )",
    "K10avsata_u:5224": " svakeśasaṃchannamukho digambaraḥ susūkṣmasūcīsadṛśānanaḥ kṛśaḥ // AVŚ_41.1 //",
    "K10avsata_u:5225": " nagnaḥ svakeśasaṃchanno asthiyantravaducchritaḥ /",
    "K10avsata_u:5226": " kapālapāṇir ghoraś ca krandan samabhidhāvati // AVŚ_41.2 //",
    "K10avsata_u:5227": " bubhukṣayā pipāsayā klānto vyasanapīḍitaḥ /",
    "K10avsata_u:5228": " ārtasvaraṃ krandamāno duḥkhāṃ vedati vedanām* /",
    "K10avsata_u:5229": " kiṃ tena prakṛtaṃ pāpaṃ martyaloke sudāruṇam* // AVŚ_41.3 // iti",
    "K10avsata_u:5230": " bhagavān āha:",
    "K10avsata_u:5231": " pāpakārī maudgalyāyana sa pretaḥ /",
    "K10avsata_u:5232": " icchasi tasya karmaplotiṃ śrotum*?",
    "K10avsata_u:5233": " evaṃ bhadanta /",
    "K10avsata_u:5234": " tena hi maudgalyāyana śṛṇu,",
    "K10avsata_u:5235": " sādhu ca suṣṭhu ca manasi kuru, bhāṣiṣye //",
    "K10avsata_u:5236": " bhūtapūrvaṃ maudgalyāyana rājagṛhe nagare 'nyataraḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī",
    "K10avsata_u:5237": " tasya pañcamātrāṇīkṣuśālaśatāni,",
    "K10avsata_u:5238": " yatra cekṣuḥ pīḍyate /",
    "K10avsata_u:5239": " asati ca buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
    "K10avsata_u:5240": " yāvad anyatamaḥ pratyekabuddho hīnadīnānukampakī prāntaśayanāsanasevī /",
    "K10avsata_u:5241": " sa pūrvāhṇe nivāsya pātracīvaram ādāya rājagṛhaṃ piṇḍāya prāvikṣat* /",
    "K10avsata_u:5242": " sa ca bhadantaḥ kṣayavyādhinā spṛṣṭaḥ /",
    "K10avsata_u:5243": " tasya vaidyenekṣurasa upadiṣṭaḥ /",
    "K10avsata_u:5244": " sa śreṣṭhisakāśaṃ yantraśālām upasaṃkrāntaḥ /",
    "K10avsata_u:5245": " śreṣṭhinā ca sa pratyekabuddho dṛṣṭaḥ kāyaprāsādikaś cittaprāsādikaś ca /",
    "K10avsata_u:5246": " dṛṣṭvā śreṣṭhinā uktaḥ:",
    "K10avsata_u:5247": " kenāryasya prayojanam iti /",
    "K10avsata_u:5248": " pratyekabuddhaḥ kathayati:",
    "K10avsata_u:5249": " gṛhapate ikṣuraseneti /",
    "K10avsata_u:5250": " tatas tena gṛhapatinā bhṛtakapuruṣasyājñā dattā āryasyekṣurasaṃ prayaccheti /",
    "K10avsata_u:5251": " sa ca gṛhapatiḥ kenacid eva karaṇīyena bahir yānāya saṃprasthitaḥ /",
    "K10avsata_u:5252": " atha tasya puruṣasya parakīye dravye mātsaryam utpannam*:",
    "K10avsata_u:5253": " yady aham asya rasaṃ dāsye,",
    "K10avsata_u:5254": " punar apy eṣa āgamiṣyatīti /",
    "K10avsata_u:5255": " tena aniṣṭagatitrayaprapātanamreṇa sarvābhimatagatidvayanirākariṣṇunā atyantadūrāpagatenāryadharmebhyaḥ pāpaṃ cittam utpādya sa pratyekabuddha",
    "K10avsata_u:5256": " āhara bhikṣo pātram*,",
    "K10avsata_u:5257": " dehi,",
    "K10avsata_u:5258": " rasaṃ te dāsyāmīti /",
    "K10avsata_u:5259": " asamanvāhṛtya arhacchrāvakapratyekabuddhānāṃ jñānadarśanaṃ na pravartata iti /",
    "K10avsata_u:5260": " hīnadīnānukampitayā bhṛtyapuruṣo 'yam asyānugrahaḥ kartavya iti tat pātram upanāmitam* /",
    "K10avsata_u:5261": " tato 'sau durācāro nirghṛṇahṛdayas tad gṛhītvā pratiguptaṃ pradeśaṃ gatvā prasrāveṇā pūrayitvā upari ikṣurasenācchādya tasmai pratyekabuddhāyānupradadau",
    "K10avsata_u:5262": " tena saṃlakṣitam* sa cintayati:",
    "K10avsata_u:5263": " bahv anena tapasvinā pāpaṃ kṛtam api /",
    "K10avsata_u:5264": " sa tad ekānte chorayitvā prakrāntaḥ //",
    "K10avsata_u:5265": " -------------------- Vaidya, p. 109 --------------------",
    "K10avsata_u:5266": " bhagavān āha:",
    "K10avsata_u:5267": " kiṃ manyase maudgalyāyana yo 'sau tena kālena tena samayena bhṛtakapuruṣa āsīt',",
    "K10avsata_u:5268": " ayaṃ sa pretaḥ /",
    "K10avsata_u:5269": " tasya karmaṇo vipākena saṃsāre 'nantaṃ duḥkham anubhūtavān* /",
    "K10avsata_u:5270": " idānīm api pretabhūtaḥ prakṛṣṭataraṃ duḥkham anubhavati /",
    "K10avsata_u:5271": " tasmāt tarhi te maudgalyāyana mātsaryaprahāṇāya vyāyantavyaṃ yathā evaṃvidhā doṣā na syur ye pretasya /",
    "K10avsata_u:5272": " iti hi maudgalyāyana ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:5273": " ekāntaśuklānām ekāntaśuklaḥ,",
    "K10avsata_u:5274": " vyatimiśrāṇāṃ vyatimiśraḥ /",
    "K10avsata_u:5275": " tasmāt tarhi te maudgalyāyana ekāntakṛṣṇāni karmāṇy apāsya vyatimiśrāṇi ca,",
    "K10avsata_u:5276": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:5277": " ity evaṃ te maudgalyāyana śikṣitavyam* //",
    "K10avsata_u:5278": " idam avocad bhagavān /",
    "K10avsata_u:5279": " āttamanā āyuṣmān mahāmaudgalyāyano 'nye ca devāsuragaruḍādayo bhagavato bhāṣitam abhyanandan* // *******************************************************",
    "K10avsata_u:5280": " AVŚ_42 bhaktam* / (ed. Speyer, vol. I)",
    "K10avsata_u:5281": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5282": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5283": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5284": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:5285": " {śrāvastyāṃ} viharati jetavane 'nāthapiṇḍadasyārāme /",
    "K10avsata_u:5286": " tena khalu samayenāyuṣmān mahāmaudgalyāyanaḥ anyatarasmin vṛkṣamūle niṣaṇṇo divāvihārāya /",
    "K10avsata_u:5287": " aśrauṣīd āyuṣmān mahāmaudgalyāyanaḥ pretyāḥ śabdam ārtasvaraṃ krandantyāḥ,",
    "K10avsata_u:5288": " duḥkhāṃ tīvrāṃ kharāṃ kaṭukām amanāpāṃ vedanāṃ vedayamānāyā bhaktaṃ mārgantyāḥ:",
    "K10avsata_u:5289": " bubhukṣitāsmi mārṣāḥ,",
    "K10avsata_u:5290": " pipāsitāsmi mārṣā iti /",
    "K10avsata_u:5291": " tataḥ sthaviramahāmaudgalyāyanena pretī dṛṣṭvā pṛṣṭā ca:",
    "K10avsata_u:5292": " kiṃ te pāpaṃ kṛtaṃ yenaivaṃvidhāni duḥkhāny anubhaviṣyasīti /",
    "K10avsata_u:5293": " pretī āha: āditye hi samudgate na dīpena prayojanam* /",
    "K10avsata_u:5294": " bhagavantam etam arthaṃ pṛccha,",
    "K10avsata_u:5295": " sa te asmākīnāṃ karmaplotiṃ vyākariṣyatīti /",
    "K10avsata_u:5296": " athāyuṣmān mahāmaudgalyāyano yena bhagavāṃs tenopasaṃkrāntaḥ //",
    "K10avsata_u:5297": " tena khalu punaḥ samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati,",
    "K10avsata_u:5298": " kṣaudraṃ madhv ivāneḍakam* /",
    "K10avsata_u:5299": " anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty anijyamānair indriyaiḥ /",
    "K10avsata_u:5300": " tato buddhā bhagavantaḥ pūrvālāpinaḥ priyālāpinaḥ ehīti svāgatavādinaḥ smitapūrvaṃgamāś ca /",
    "K10avsata_u:5301": " tatra bhagavān āyuṣmantaṃ mahāmaudgalyāyanam idam avocat*:",
    "K10avsata_u:5302": " ehi maudgalyāyana svāgataṃ te,",
    "K10avsata_u:5303": " kutas tvam etarhy āgacchasīti /",
    "K10avsata_u:5304": " maudgalyāyana āha:",
    "K10avsata_u:5305": " āgacchāmy ahaṃ bhadanta pretacārikāyāḥ /",
    "K10avsata_u:5306": " tatrāhaṃ pretīm adrākṣaṃ sūcīchidropamamukhīṃ parvatopamakukṣiṃ svakeśasaṃchannāṃ nagnām ārtasvaraṃ krandantīṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* / āha ca:",
    "K10avsata_u:5307": " viśuṣkakaṇṭhoṣṭhapuṭā suduḥkhitā pravṛddhaśailopamacarvitāśrayā /",
    "K10avsata_u:5308": " (Speyer: ŚcañcitāŚ)",
    "K10avsata_u:5309": " svakeśasaṃchannamukhī digambarā susūkṣmasūcīsadṛśānanā kṛśā // AVŚ_42.1 //",
    "K10avsata_u:5310": " -------------------- Vaidya, p. 110 --------------------",
    "K10avsata_u:5311": " nagnā svakeśasaṃchannā asthiyantravaducchritā /",
    "K10avsata_u:5312": " kapālapāṇinī ghorā krandantī paridhāvati // AVŚ_42.2 //",
    "K10avsata_u:5313": " bubhukṣayā pipāsayā krāntā vyasanapīḍitā /",
    "K10avsata_u:5314": " *{sonst: pipāsayā klānta vyasanapīḍitā}*",
    "K10avsata_u:5315": " ārtasvaraṃ krandamānā duḥkhāṃ vindanti vedanām* // AVŚ_42.3 //",
    "K10avsata_u:5316": " kiṃ tayā prakṛtaṃ pāpaṃ martyaloke sudāruṇam* /",
    "K10avsata_u:5317": " yena evaṃvidhaṃ duḥkham anubhavati bhayānakam* // AVŚ_42.4 // iti",
    "K10avsata_u:5318": " bhagavān āha:",
    "K10avsata_u:5319": " pāpakāriṇī maudgalyāyana sā pretī /",
    "K10avsata_u:5320": " icchasi tasyā karmaplotiṃ śrotum*?",
    "K10avsata_u:5321": " evaṃ bhadanta /",
    "K10avsata_u:5322": " tena hi maudgalyāyana śṛṇu,",
    "K10avsata_u:5323": " sādhu ca suṣṭhu ca manasi kuru, bhāṣiṣye //",
    "K10avsata_u:5324": " bhūtapūrvaṃ maudgalyāyana atīte 'dhvani viṃśativarṣasahasrāyuṣi prajāyāṃ kāśyapo",
    "K10avsata_u:5325": " nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:5326": " śāstā devamanuṣyāṇāṃ buddho bhagavān* /",
    "K10avsata_u:5327": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:5328": " tasyāṃ ca vārāṇasyām anyatamā gṛhapatipatnī matsariṇī kuṭukuñcikā āgṛhītapariṣkārā kākāyāpi baliṃ na pradātuṃ vyavasyati,",
    "K10avsata_u:5329": " prāg evānyeṣāṃ yācakānām* /",
    "K10avsata_u:5330": " sā śramaṇabrāhmaṇakṛpaṇavanīpakān dṛṣṭvā cittaṃ pradūṣayati /",
    "K10avsata_u:5331": " yāvad anyataraḥ piṇḍapātikas tasyā gṛhaṃ praviṣṭaḥ /",
    "K10avsata_u:5332": " tasyās taṃ dṛṣṭvā mātsaryam utpannam* /",
    "K10avsata_u:5333": " cittaṃ ca pradūṣya imāṃ cintām āpede:",
    "K10avsata_u:5334": " yady aham asya satkāraṃ kariṣyāmi,",
    "K10avsata_u:5335": " punar apy eṣa āgamiṣyatīti /",
    "K10avsata_u:5336": " tatas tayā pāpakāriṇyā aniṣṭaṃ paralokabhayam avigaṇayya sa bhikṣur upanimantrya dvāraṃ baddhvā bhaktacchedaṃ kāritaḥ /",
    "K10avsata_u:5337": " bahu ca paribhāṣyoktaḥ:",
    "K10avsata_u:5338": " iyaṃ te bhikṣo satkriyā /",
    "K10avsata_u:5339": " mā punar idaṃ gṛhaṃ pravekṣyasīti //",
    "K10avsata_u:5340": " sā tena mātsaryeṇāsevitena bhāvitena bahulīkṛtena preteṣūpapannā /",
    "K10avsata_u:5341": " evaṃvidhāni duḥkhāni pratyanubhavati /",
    "K10avsata_u:5342": " tasmāt tarhi maudgalyāyana mātsaryaprahāṇāya vyāyantavyam* /",
    "K10avsata_u:5343": " ete doṣā na bhaviṣyanti,",
    "K10avsata_u:5344": " te tasyāḥ pretyā iti //",
    "K10avsata_u:5345": " idam avocad bhagavān /",
    "K10avsata_u:5346": " āttamanasa āyuṣmān mahāmaudgalyāyano 'nye ca devāsuragaruḍakinnaramahoragā bhagavato bhāṣitam abhyanandan* // *******************************************************",
    "K10avsata_u:5347": " AVŚ_43 pānīyam* / (ed. Speyer, vol. I)",
    "K10avsata_u:5348": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5349": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5350": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5351": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:5352": " rājagṛham upaniśritya viharati veṇuvane kalandakanivāpe /",
    "K10avsata_u:5353": " āyuṣmān mahāmaudgalyāyanaḥ pretacārikāṃ caran pretīm adrākṣīd dagdhasthūṇāsadṛśīṃ svakeśasaṃchannāṃ",
    "K10avsata_u:5354": " -------------------- Vaidya, p. 111 --------------------",
    "K10avsata_u:5355": " sūcīchidropamamukhīṃ parvatopamakukṣim ādīptāṃ pradīptāṃ prajvalitām ekajvālībhūtāṃ dhmāyantīṃ tṛṣārtāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* /",
    "K10avsata_u:5356": " darśanamātreṇa cāsyā nadyudapānāni śuṣyanti /",
    "K10avsata_u:5357": " yadā devo varṣati,",
    "K10avsata_u:5358": " tadā tasyā upari savisphuliṅgāṅgāravarṣaṃ patati /",
    "K10avsata_u:5359": " dṛṣṭvā tām āyuṣmān mahāmaudgalyāyana āha:",
    "K10avsata_u:5360": " kiṃ tvayā kṛtaṃ pāpaṃ yenaivaṃvidhaṃ duḥkham anubhavasīti /",
    "K10avsata_u:5361": " pretī āha: pāpakāriṇy ahaṃ bhadanta mahāmaudgalyāyana /",
    "K10avsata_u:5362": " etam ārthaṃ bhagavantaṃ pṛccha /",
    "K10avsata_u:5363": " sa te asmākīnāṃ karmaplotiṃ kathayiṣyati,",
    "K10avsata_u:5364": " yāṃ śrutvā anye 'pīha satvāḥ pāpāt karmaṇaḥ prativiraṃsyantīti /",
    "K10avsata_u:5365": " athāyuṣmān mahāmaudgalyāyano yena bhagavāṃs tenopasaṃkrāntaḥ //",
    "K10avsata_u:5366": " tena khalu punaḥ samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam*",
    "K10avsata_u:5367": " anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty anijyamānair indriyaiḥ /",
    "K10avsata_u:5368": " tato buddhā bhagavantaḥ pūrvālāpinaḥ priyālāpina ehīti svāgatavādinaḥ smitapūrvaṃgamāś ca /",
    "K10avsata_u:5369": " tatra bhagavān āyuṣmantaṃ mahāmaudgalyāyanam idam avocat*:",
    "K10avsata_u:5370": " ehi maudgalyāyana svāgataṃ te,",
    "K10avsata_u:5371": " kutas tvam etarhy āgacchasīti /",
    "K10avsata_u:5372": " mahāmaudgalyāyana āha:",
    "K10avsata_u:5373": " āgacchāmy ahaṃ bhadanta pretacārikāyāḥ /",
    "K10avsata_u:5374": " tatrāhaṃ pretīm adrākṣaṃ dagdhasthūṇāsadṛśīṃ svakeśasaṃchannāṃ sūcīchidropamamukhīṃ",
    "K10avsata_u:5375": " parvatopamakukṣim ādīptāṃ pradīptāṃ prajvalitām ekajvālībhūtāṃ dhmāyantīm ārtasvaraṃ",
    "K10avsata_u:5376": " kradantīṃ tṛṣārtāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* /",
    "K10avsata_u:5377": " darśanamātreṇa cāsyā nadyudapānāni śuṣyanti /",
    "K10avsata_u:5378": " yadā devo varṣati tadā asyā upari savisphuliṅgam aṅgāravarṣaṃ patati /",
    "K10avsata_u:5379": " bhagavān āha:",
    "K10avsata_u:5380": " pāpakāriṇī maudgalyāyana sā pretī /",
    "K10avsata_u:5381": " icchasi tasyā karmaplotiṃ śrotum*?",
    "K10avsata_u:5382": " evaṃ bhadanta /",
    "K10avsata_u:5383": " tena hi maudgalyāyana śṛṇu,",
    "K10avsata_u:5384": " sādhu ca suṣṭhu ca manasi kuru, bhāṣiṣye //",
    "K10avsata_u:5385": " bhūtapūrvaṃ maudgalyāyana atīte 'dhvani asminn eva bhadrakalpe viṃśatisahasrāyuṣi",
    "K10avsata_u:5386": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:5387": " anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān* /",
    "K10avsata_u:5388": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:5389": " tatrānyatamo bhikṣur adhvānaṃ pratipannaḥ /",
    "K10avsata_u:5390": " sa tṛṣārtaḥ kūpam upasṛptaḥ /",
    "K10avsata_u:5391": " tatrānyatarā dārikā pānīyaghaṭaṃ pūrayitvā sthitābhūt* /",
    "K10avsata_u:5392": " sā bhikṣuṇoktā:",
    "K10avsata_u:5393": " tṛṣārto 'haṃ bhagini,",
    "K10avsata_u:5394": " pānīyam anuprayaccheti /",
    "K10avsata_u:5395": " tasyā mātsaryam utpannam* /",
    "K10avsata_u:5396": " sā āgṛhītapariṣkārā bhikṣum uvāca:",
    "K10avsata_u:5397": " bhikṣo yadi mriyase,",
    "K10avsata_u:5398": " na te dadāmi pānīyam*,",
    "K10avsata_u:5399": " ghaṭo me ūno bhaviṣyatīti /",
    "K10avsata_u:5400": " tato 'sau bhikṣus tṛṣārto nirāśaḥ prakrāntaḥ /",
    "K10avsata_u:5401": " tato 'sau dārikā tena mātsaryeṇāsevitena bhāvitena bahulīkṛtena kālaṃ kṛtvā preteṣūpapannā /",
    "K10avsata_u:5402": " evaṃvidhāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayate /",
    "K10avsata_u:5403": " tasmāt tarhi maudgalyāyana evaṃ śikṣitavyaṃ yan mātsaryaprahāṇāya vyāyaṃsyāmahe /",
    "K10avsata_u:5404": " ity evaṃ te maudgalyāyana śikṣitavyam* //",
    "K10avsata_u:5405": " idam avocad bhagavān /",
    "K10avsata_u:5406": " āttamanā āyuṣmān mahāmaudgalyāyano 'nye ca devāsuragaruḍakinnaramahoragādayo bhagavato bhāṣitam abhyanandan* //",
    "K10avsata_u:5407": " -------------------- Vaidya, p. 112 -------------------- *******************************************************",
    "K10avsata_u:5408": " AVŚ_44 varcaghaṭaḥ /",
    "K10avsata_u:5409": " (ed. Speyer, vol. I)",
    "K10avsata_u:5410": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5411": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5412": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5413": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:5414": " rājagṛham upaniśritya viharati veṇuvane kalandakanivāpe /",
    "K10avsata_u:5415": " athāyuṣmān mahāmaudgalyāyanaḥ pūrvāhṇe nivāsya pātracīvaram ādāya rājagṛhaṃ piṇḍāya prāvikṣat* /",
    "K10avsata_u:5416": " rājagṛhaṃ piṇḍāya caritvā kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṃ pratisamarpya yena gṛdhrakūṭaḥ parvatas tenopasaṃkrāntaḥ",
    "K10avsata_u:5417": " upasaṃkramya gṛdhrakūṭaṃ parvatam avagāhyānyatarad vṛkṣamūlaṃ niśritya niṣaṇṇo divāvihārāya /",
    "K10avsata_u:5418": " athāyuṣmān mahāmaudgalyāyanaḥ pretīm ādrakṣīd dagdhasthūṇāsadṛśīṃ nagnāṃ svakeśasaṃchannāṃ",
    "K10avsata_u:5419": " sūcīchidropamamukhīṃ parvatopamakukṣim ādīptāṃ pradīptāṃ prajvalitām ekajvālībhūtāṃ",
    "K10avsata_u:5420": " dhmāyantīm ārtasvaraṃ kradantīṃ tṛṣārtāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* /",
    "K10avsata_u:5421": " durgandhāṃ paramadurgandhāṃ varcaḥsadṛśīṃ varcohārāṃ tad api kṛcchreṇāsādayantīm* /",
    "K10avsata_u:5422": " dṛṣṭvā ca punar āyuṣmān mahāmaudgalyāyanaḥ saṃvignaḥ /",
    "K10avsata_u:5423": " pretīṃ ca papraccha:",
    "K10avsata_u:5424": " kiṃ tvayā prakṛtaṃ pāpaṃ yasya te īdṛśaṃ phalam iti /",
    "K10avsata_u:5425": " pretī āha: pāpakāriṇy (MS:",
    "K10avsata_u:5426": " prāgapakāriṇy)",
    "K10avsata_u:5427": " ahaṃ bhadanta mahāmaudgalyāyana /",
    "K10avsata_u:5428": " etam ārthaṃ buddhaṃ bhagavantaṃ pṛccha /",
    "K10avsata_u:5429": " sa te asmākīnāṃ karmaplotiṃ vyākariṣyati (Speyer: Śṣyatīti) /",
    "K10avsata_u:5430": " yāṃ śrutvānye 'pi satvāḥ pāpakarmaṇaḥ prativiraṃsyantīti /",
    "K10avsata_u:5431": " athāyuṣmān mahāmaudgalyāyano yena bhagavāṃs tenopasaṃkrāntaḥ //",
    "K10avsata_u:5432": " tena khalu punaḥ samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam*",
    "K10avsata_u:5433": " anekaśatā ca parṣad bhagavataḥ sakāśān {madhura}madhuraṃ dharmaṃ śṛṇoty anijyamānair indriyaiḥ /",
    "K10avsata_u:5434": " tato buddhā bhagavantaḥ pūrvālāpinaḥ priyālāpinaḥ ehīti svāgatavādinaḥ smitapūrvaṃgamāś ca /",
    "K10avsata_u:5435": " tatra bhagavān āyuṣmantaṃ mahāmaudgalyāyanam idam avocat*:",
    "K10avsata_u:5436": " ehi maudgalyāyana svāgataṃ te,",
    "K10avsata_u:5437": " kutas tvam etarhy āgacchasīti /",
    "K10avsata_u:5438": " maudgalyāyana āha:",
    "K10avsata_u:5439": " āgacchāmy ahaṃ bhadanta pretacārikāyāḥ /",
    "K10avsata_u:5440": " tatrāhaṃ pretīm adrākṣaṃ dagdhasthūṇāsadṛśīṃ nagnāṃ svakeśasaṃchannāṃ sūcīchidropamamukhīṃ",
    "K10avsata_u:5441": " parvatopamakukṣim ādīptāṃ pradīptāṃ prajvalitām ekajvālībhūtām ārtasvaraṃ krandantīṃ",
    "K10avsata_u:5442": " duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* /",
    "K10avsata_u:5443": " darśanamātreṇa cāsyā nadyudapānāni śuṣyanti /",
    "K10avsata_u:5444": " yadā devo varṣati,",
    "K10avsata_u:5445": " tadā tasyā upari savisphuliṅgam aṅgāravarṣaṃ patati,",
    "K10avsata_u:5446": " durgandhāṃ paramadurgandhāṃ varcaḥsadṛśāṃ ca varcāhārāṃ tad api kṛcchreṇāsādayantīm* / āha ca:",
    "K10avsata_u:5447": " {nagnā svakeśasaṃchannā asthiyantravaducchritā /}",
    "K10avsata_u:5448": " ārtasvaraṃ krandamānā duḥkhāṃ vindati vedanām* // AVŚ_44.1 //",
    "K10avsata_u:5449": " -------------------- Vaidya, p. 113 --------------------",
    "K10avsata_u:5450": " yena hi varcadhānāni tena dhāvati duḥkhitā /",
    "K10avsata_u:5451": " varcaḥ pāsyāmi bhokṣye ca tac ca duḥkhena labhyate // AVŚ_44.2 //",
    "K10avsata_u:5452": " kiṃ tayā prakṛtaṃ pāpaṃ martyaloke sudāruṇam* /",
    "K10avsata_u:5453": " yena evaṃvidhaṃ duḥkham anubhavati bhayānakam* // AVŚ_44.3 //",
    "K10avsata_u:5454": " bhagavān āha:",
    "K10avsata_u:5455": " pāpakāriṇī maudgalyāyana sā pretī /",
    "K10avsata_u:5456": " icchasi tasyāḥ karmaplotiṃ śrotum*?",
    "K10avsata_u:5457": " evaṃ bhadanta /",
    "K10avsata_u:5458": " tena hi maudgalyāyana śṛṇu,",
    "K10avsata_u:5459": " sādhu ca suṣṭhu ca manasi kuru, bhāṣiṣye //",
    "K10avsata_u:5460": " bhūtapūrvaṃ maudgalyāyana vārāṇasyāṃ nagaryām anyatamaḥ pratyekabuddho hīnadīnānukampī prāntaśayanāsanasevī ca /",
    "K10avsata_u:5461": " sa vyādhito vārāṇasīṃ piṇḍāya prāviśati /",
    "K10avsata_u:5462": " yāvad asya vaidyena sāṃpreyaṃ bhojanam upadiṣṭam* /",
    "K10avsata_u:5463": " sa yenānyatamasya śreṣṭhino niveśanaṃ tenopasaṃkrāntaḥ /",
    "K10avsata_u:5464": " tena ca śreṣṭhinā dṛṣṭaḥ pṛṣṭaś ca:",
    "K10avsata_u:5465": " kena te ārya prayojanam iti /",
    "K10avsata_u:5466": " tenoktaṃ kulasāṃpreyeṇa bhojaneneti /",
    "K10avsata_u:5467": " tataḥ śreṣṭhinā vadhvā ājñā dattā:",
    "K10avsata_u:5468": " āryāya sāṃpreyaṃ bhojanaṃ dātavyam iti /",
    "K10avsata_u:5469": " atha tasyā vadhvā mātsaryam utpannam*:",
    "K10avsata_u:5470": " yady aham asmai adya bhojanaṃ pradāsyāmi,",
    "K10avsata_u:5471": " śvo bhūya āgamiṣyatīti /",
    "K10avsata_u:5472": " tayā ekāntam apasṛtya varcasaḥ pātraṃ pūrayitvā upari bhaktena pracchādya tasmai pratyekabuddhāya dattam* /",
    "K10avsata_u:5473": " asamanvāhṛtya śrāvakapratyekabuddhānāṃ jñānadarśanaṃ na pravartate /",
    "K10avsata_u:5474": " tena pratigṛhītam* /",
    "K10avsata_u:5475": " pratigṛhya saṃlakṣitaṃ yathaitad durgandham* /",
    "K10avsata_u:5476": " nūnam anayā amedhyasya pūritam iti /",
    "K10avsata_u:5477": " tato 'sau mahātmā tadekānte chorayitvā prakrāntaḥ //",
    "K10avsata_u:5478": " bhagavān āha:",
    "K10avsata_u:5479": " kiṃ manyase maudgalyāyana yāsau tena kālena tena samayena śreṣṭhivadhukā,",
    "K10avsata_u:5480": " iyaṃ sā pretī /",
    "K10avsata_u:5481": " yad upādāyānayā tādṛkpāpaṃ kṛtam* /",
    "K10avsata_u:5482": " tataḥ prabhṛti nityaṃ narakatiryakpreteṣūpapadyate,",
    "K10avsata_u:5483": " nityaṃ ca varcāhārā /",
    "K10avsata_u:5484": " tasmāt tarhi te maudgalyāyana mātsaryaprahāṇāya vyāyantavyaṃ yathā ete doṣā na syur ye tasyāḥ pretyā /",
    "K10avsata_u:5485": " evaṃ maudgalyāyana śikṣitavyam* //",
    "K10avsata_u:5486": " idam avocad bhagavān /",
    "K10avsata_u:5487": " āttamanā āyuṣmān mahāmaudgalyāyano 'nye ca devāsuragaruḍakinnaramahoragādayo bhagavato bhāṣitam abhyanandan* // *******************************************************",
    "K10avsata_u:5488": " AVŚ_45 maudgalyāyanaḥ /",
    "K10avsata_u:5489": " (ed. Speyer, vol. I)",
    "K10avsata_u:5490": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5491": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5492": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5493": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:5494": " rājagṛham upaniśritya viharati sma veṇuvane kalandakanivāpe /",
    "K10avsata_u:5495": " tena khalu punaḥ samayena antarā ca rājagṛham antarā ca veṇuvanam atrāntare pañca",
    "K10avsata_u:5496": " pretaśatāni dagdhasthūṇākṛtīni nagnāni svakeśasaṃchannāni parvatopamakukṣīṇi sūcīchidropamamukhāni",
    "K10avsata_u:5497": " ādīptāni pradīptāni saṃprajvalitāny ekajvālībhūtāny ārtasvaraṃ pralapamānāni duḥkhāṃ",
    "K10avsata_u:5498": " tīvrāṃ kharāṃ kaṭukām",
    "K10avsata_u:5499": " -------------------- Vaidya, p. 114 --------------------",
    "K10avsata_u:5500": " amanāpāṃ vedanāṃ vedayamānāni vāyumaṇḍalavadākāśe paribhramanti,",
    "K10avsata_u:5501": " na kvacit pratiṣṭhāṃ labhante /",
    "K10avsata_u:5502": " athāyuṣmān mahamaudgalyāyanaḥ pūrvāhṇe nivāsya pātracīvaram ādāya rājagṛhaṃ piṇḍāya prāvikṣat* /",
    "K10avsata_u:5503": " tena te pretā dṛṣṭāḥ,",
    "K10avsata_u:5504": " tair api pretair āyuṣmān mahāmaudgalyāyanaḥ /",
    "K10avsata_u:5505": " tatas te ekasamūhenāyuṣmantaṃ mahāmaudgalyāyanam upasaṃkrāntāḥ /",
    "K10avsata_u:5506": " upasaṃkramya karuṇadīnavilambitair akṣarair ekaraveṇocuḥ:",
    "K10avsata_u:5507": " vayaṃ smo bhadanta mahāmaudgalyāyana rājagṛhe pañca śreṣṭhiśatāny abhūvan* /",
    "K10avsata_u:5508": " te vayaṃ matsariṇaḥ kuṭukuñjakā āgṛhītapariṣkārāḥ /",
    "K10avsata_u:5509": " svayaṃ tāvad asmābhir dānapradānāni na dattāni,",
    "K10avsata_u:5510": " pareṣām api dānapradāneṣu dīyamāneṣu vighnāḥ kṛtāḥ,",
    "K10avsata_u:5511": " dakṣiṇīyāś ca bahavaḥ pretavādena paribhāṣitāḥ:",
    "K10avsata_u:5512": " pretopapannā iva yūyaṃ nityaṃ paragṛhebhyo bhaikṣyam aṭatha (Speyer: aṭhatha) /",
    "K10avsata_u:5513": " ete vayaṃ kālaṃ kṛtvā evaṃvidheṣu preteṣūpapannāḥ /",
    "K10avsata_u:5514": " iti bhadanta mahāmaudgalyāyana ye 'smākaṃ jñātayo rājagṛhe prativasanti,",
    "K10avsata_u:5515": " teṣām asmākīnāṃ karmaplotiṃ nivedya chandakabhikṣaṇaṃ kṛtvā buddhapramukhaṃ bhikṣusaṃghaṃ bhojayitvā asmākaṃ nāmnā dakṣiṇādeśanāṃ kārayitvā cāsmākaṃ pretayoner mokṣaḥ syād iti /",
    "K10avsata_u:5516": " adhivāsayaty āyuṣmān mahāmaudgalyāyanaḥ pretānāṃ tūṣṇībhāvena /",
    "K10avsata_u:5517": " tata āyuṣmatā mahāmaudgalyāyanena teṣāṃ jñātigṛhebhyaś cchandakabhikṣaṇaṃ kṛtvā buddhapramukho bhikṣusaṃghaḥ śvo bhaktenopamantritaḥ /",
    "K10avsata_u:5518": " pretānāṃ ca niveditam*:",
    "K10avsata_u:5519": " śvo bhagavān sabhikṣusaṃgho bhaktenopanimantritaḥ,",
    "K10avsata_u:5520": " tatra yuṣmābhir āgantavyam iti /",
    "K10avsata_u:5521": " jñātīnām apy ārocitam*:",
    "K10avsata_u:5522": " bhavadbhir āgantavyaṃ tatra jñātibhojane /",
    "K10avsata_u:5523": " tān pretān drakṣyāmaḥ /",
    "K10avsata_u:5524": " athāyuṣmān mahāmaudgalyāyanaḥ svayam evodyukto bhojanaṃ pratijāgaritum* //",
    "K10avsata_u:5525": " atha prabhātāyāṃ rajanyām āhāre sajjīkṛte gaṇḍīdeśakāle saṃprāpte tān pretān na paśyati /",
    "K10avsata_u:5526": " tata āyuṣmān mahāmaudgalyāyano divyena cakṣuṣā tān pretān samanvāhartuṃ pravṛttaḥ /",
    "K10avsata_u:5527": " sarvasminn eva magadhamaṇḍale nādrākṣīt* /",
    "K10avsata_u:5528": " yāvat krameṇa cāturdvīpikaṃ vyavalokayituṃ pravṛttaḥ /",
    "K10avsata_u:5529": " tatrāpi nādrākṣīt* /",
    "K10avsata_u:5530": " tato yāvad asya jñānadarśanaṃ pravartate,",
    "K10avsata_u:5531": " tato vyavalokayituṃ pravṛttaḥ /",
    "K10avsata_u:5532": " tatrāpi nādrākṣīt* /",
    "K10avsata_u:5533": " tata āyuṣmān mahāmaudgalyāyanaḥ saṃvigno bhagavate nivedayāmāsa: bhagavan,",
    "K10avsata_u:5534": " na me dānapatayo dṛśyanta iti /",
    "K10avsata_u:5535": " bhagavān āha:",
    "K10avsata_u:5536": " ayaṃ maudgalyāyana mā khedam āpadyasva /",
    "K10avsata_u:5537": " sarvaśrāvakapratyekabuddhaviṣayam atikramya aparimāṇā lokadhātavaḥ santi /",
    "K10avsata_u:5538": " tatra te karmavāyunā kṣiptāḥ /",
    "K10avsata_u:5539": " api maudgalyāyana adya tathāgatabalaṃ paśya /",
    "K10avsata_u:5540": " sarvajñajñānadarśanaṃ vyaktīkariṣyāmi /",
    "K10avsata_u:5541": " tathāgatavikurvitaṃ darśayiṣyāmi /",
    "K10avsata_u:5542": " ākoṭyatāṃ gaṇḍīti /",
    "K10avsata_u:5543": " tato gaṇḍyām ākoṭitāyāṃ sarvo bhikṣusaṃghaḥ saṃnipatitaḥ,",
    "K10avsata_u:5544": " pretajñātayo 'nye ca kautūhalyābhyāgatāḥ satvāḥ pretadarśanotsukāḥ saṃnipatitāḥ /",
    "K10avsata_u:5545": " tato bhagavatā ṛddhyā tathā darśitaṃ yathā pretā buddhaṃ bhagavantaṃ saśrāvakasaṃghaṃ bhuñjānaṃ paśyanti,",
    "K10avsata_u:5546": " smṛtiṃ ca pratilabhante:",
    "K10avsata_u:5547": " jñātayo asmad arthe buddhapramukhaṃ bhikṣusaṃghaṃ bhojayantīti /",
    "K10avsata_u:5548": " tato bhagavān pañcāṅgopetena svareṇa dakṣiṇām ādiśati:",
    "K10avsata_u:5549": " ito dānād dhi yat puṇyaṃ tat pretān anugacchatu /",
    "K10avsata_u:5550": " uttiṣṭhantāṃ kṣipram ete pretalokāt sudāruṇāt* // AVŚ_44.1 // iti //",
    "K10avsata_u:5551": " -------------------- Vaidya, p. 115 --------------------",
    "K10avsata_u:5552": " yāvad bhagavatā tad adhiṣṭhānā tathāvidhā dharmadeśanā kṛtā,",
    "K10avsata_u:5553": " yāṃ śrutvā anekair prāṇiśatasahasrair mātsaryamalaṃ prahāya satyadarśanaṃ kṛtam* /",
    "K10avsata_u:5554": " te ca pretā bhagavati cittam abhiprasādya kālagatāḥ,",
    "K10avsata_u:5555": " praṇīteṣu trāyastriṃśeṣūpapannāḥ //",
    "K10avsata_u:5556": " dharmatā khalu devaputrasya vā devakanyakāyā vā aciropapannasya trīṇi cittāny utpadyante:",
    "K10avsata_u:5557": " kutaś cyutaḥ kutropapannaḥ kena karmaṇeti /",
    "K10avsata_u:5558": " paśyanti pretebhyaś cyutāḥ praṇīteṣu deveṣu trāyastriṃśeṣūpapannāḥ,",
    "K10avsata_u:5559": " bhagavato 'ntike cittam ahiprasādyeti /",
    "K10avsata_u:5560": " atha pretapūrviṇāṃ devaputrāṇām etad abhavat:",
    "K10avsata_u:5561": " nāsmākaṃ pratirūpaṃ syāt,",
    "K10avsata_u:5562": " yad vayaṃ paryuṣitaparivāsā bhagavantaṃ darśanāyopasaṃkrāmema /",
    "K10avsata_u:5563": " yan nu vayam aparyuṣitaparivāsā eva bhagavantaṃ darśanāyopasaṃkrāmemeti /",
    "K10avsata_u:5564": " atha pretapūrviṇo devaputrāś calavimalakuṇḍaladharā hārārdhahāravirājitagātrā maṇiratnavicitramaulayaḥ",
    "K10avsata_u:5565": " kuṅkumatamālapatraspṛkkādisaṃsṛṣṭagātrās tasyām eva rātrau divyānām utpalapadmapuṇḍarīkamandāravādīnāṃ",
    "K10avsata_u:5566": " puṣpāṇām utsaṅgaṃ pūrayitvā samantato venuvaṃ kalandakanivāpam udāreṇāvabhāsenāvabhāsya",
    "K10avsata_u:5567": " bhagavataṃ puṣpair ākīrya bhagavataḥ purastān niṣaṇṇā dharmaśravaṇāya /",
    "K10avsata_u:5568": " atha bhagavān pretapūrviṇāṃ devaputrāṇām āśayānuśayaṃ dhātuṃ prakṛtiṃ ca jñātvā tādṛśīṃ dharmadeśanāṃ kṛtavān,",
    "K10avsata_u:5569": " yāṃ śrutvā pretapūrvikair devaputrair mahān viśeṣo 'dhigataḥ /",
    "K10avsata_u:5570": " te labdhalābhā iva vaṇijo bhagavantaṃ triḥ pradakṣiṇīkṛtya tatraivāntarhitāḥ //",
    "K10avsata_u:5571": " tatra bhagavān āyuṣmantaṃ mahāmaudgalyāyanam āmantrayate /",
    "K10avsata_u:5572": " sādhu sādhu mahāmaudgalyāyana /",
    "K10avsata_u:5573": " saphalaṃ te vaiyāvṛtyaṃ saṃvṛttam* /",
    "K10avsata_u:5574": " yat te pretā deveṣu pratiṣṭhāpitāḥ /",
    "K10avsata_u:5575": " te 'syāṃ rātrau matsakāśam upasaṃkrāntāḥ /",
    "K10avsata_u:5576": " teṣāṃ mayā dharmo deśitaḥ /",
    "K10avsata_u:5577": " te labdhodayā labdhalābhāḥ prakrāntā iti //",
    "K10avsata_u:5578": " tata āyuṣmatā mahāmaudgalyāyanena teṣāṃ jñātīnām ārocitam* /",
    "K10avsata_u:5579": " te śrutvā paraṃ vismayam upagatā bhagavato 'ntike cittaṃ prasādayāmāsur bhūyaś ca satkāraṃ pracakrur iti /",
    "K10avsata_u:5580": " tasmāt tarhi te maudgalyāyana mātsaryaprahāṇāya vyāyantavyam* /",
    "K10avsata_u:5581": " ete doṣā na bhavanti ye teṣāṃ pretānām iti //",
    "K10avsata_u:5582": " idam avocad bhagavān /",
    "K10avsata_u:5583": " āttamanā āyuṣmān mahāmaudgalyāyano 'nye ca devāsuragaruḍakinnaramahoragādayo bhagavato bhāṣitam abhyanandan* // *******************************************************",
    "K10avsata_u:5584": " AVŚ_46 uttaraḥ / (ed. Speyer, vol. I)",
    "K10avsata_u:5585": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5586": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5587": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5588": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:5589": " rājagṛham upaniśritya viharati veṇuvane kalandakanivāpe /",
    "K10avsata_u:5590": " rājagṛhe 'nyataraḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:5591": " tena sadṛśāt kulāt kalatram ānītam* /",
    "K10avsata_u:5592": " sa tayā sārdhaṃ krīḍati",
    "K10avsata_u:5593": " -------------------- Vaidya, p. 116 --------------------",
    "K10avsata_u:5594": " ramate paricārayati /",
    "K10avsata_u:5595": " tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā /",
    "K10avsata_u:5596": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:5597": " dārako jātaḥ /",
    "K10avsata_u:5598": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:5599": " kiṃ bhavatu dārakasya nāmeti /",
    "K10avsata_u:5600": " jñātaya ūcuḥ:",
    "K10avsata_u:5601": " yasmād uttare nakṣatre jātas tasmād bhavatūttara iti nāma /",
    "K10avsata_u:5602": " uttaro dārako unnīto vardhito mahān saṃvṛtaḥ /",
    "K10avsata_u:5603": " pitā cāsya kālagataḥ /",
    "K10avsata_u:5604": " uttaraś ca gṛhe svāmī saṃvṛttaḥ /",
    "K10avsata_u:5605": " tenāpaṇaḥ sthāpitaḥ /",
    "K10avsata_u:5606": " krīṇāti vikrīṇīte krayavikrayeṇa jīvikāṃ kalpayati /",
    "K10avsata_u:5607": " sa divasānudivasaṃ bhagavatsakāśam upasaṃkrāmati /",
    "K10avsata_u:5608": " tasya bhagavatsaṃdarśanāt saddharmaśravaṇāc ca bhagavacchāsane prasādo jātaḥ /",
    "K10avsata_u:5609": " tasya pravrajyācittam utpannam* /",
    "K10avsata_u:5610": " sa mātaraṃ vijñāpayāmāsa:",
    "K10avsata_u:5611": " amba anujānīhi māṃ bhagavacchāsaneṣu pravrajiṣyāmīti /",
    "K10avsata_u:5612": " tato mātā kathayati:",
    "K10avsata_u:5613": " putra tvam ekaputrakaḥ /",
    "K10avsata_u:5614": " yāvad ahaṃ jīvāmi,",
    "K10avsata_u:5615": " tāvan na pravrajitavyam* /",
    "K10avsata_u:5616": " mṛtāyāṃ mayi yathākaraṇīyaṃ kariṣyasīti /",
    "K10avsata_u:5617": " sa cottaro yat kiṃcid upārjayati tat sarvaṃ mātre 'nuprayacchati:",
    "K10avsata_u:5618": " anena amba śramaṇabrāhmaṇakṛpaṇavanīpakān pratipādayasveti /",
    "K10avsata_u:5619": " sā cāsya mātā lubdhā kuṭukuñcikā matsariṇī āgṛhītapariṣkārā tān kārṣāpaṇān gopayitvā ye śramaṇabrāhmaṇāḥ piṇḍārthinas tad gṛhaṃ praviśanti,",
    "K10avsata_u:5620": " tān paribhāṣate:",
    "K10avsata_u:5621": " pretopapannā iva yūyaṃ nityaṃ paragṛhebhyo bhaikṣam aṭatheti /",
    "K10avsata_u:5622": " sā ca putraṃ visaṃvādayati:",
    "K10avsata_u:5623": " aham adya iyatāṃ bhikṣūṇāṃ bhojanaṃ prayacchāmīti //",
    "K10avsata_u:5624": " yāvad asau kālaṃ kṛtvā preteṣūpapannā /",
    "K10avsata_u:5625": " uttaraś ca mātṛviyogād dānāni datvā puṇyāni kṛtvā bhagavacchāsane pravrajitaḥ /",
    "K10avsata_u:5626": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:5627": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:5628": " sarvakleśaprahāṇād arhatvaṃ sākṣākṛtam* /",
    "K10avsata_u:5629": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:5630": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:5631": " sa gaṅgātīre parṇakuṭiṃ kṛtvā dhyāyati /",
    "K10avsata_u:5632": " sā cāsya mātā pretalokopapannā nagnā dagdhasthūṇāsadṛśī svakeśaromasaṃchannā sūcīchidropamamukhī",
    "K10avsata_u:5633": " parvatopamakukṣir ādīptā saṃprajvalitā ekajvālībhūtā ārtasvaraṃ kradantī āyuṣmantam",
    "K10avsata_u:5634": " uttaram upasaṃkrāntā /",
    "K10avsata_u:5635": " yāvad āyuṣmatā uttareṇa sā pretī dṛṣṭvā pṛṣṭā ca:",
    "K10avsata_u:5636": " kā tvam evaṃvidheti / pretī āha:",
    "K10avsata_u:5637": " ahaṃ te jananī snigdhā yayā jāto 'si putraka /",
    "K10avsata_u:5638": " annapānaviyukteṣu preteṣu samupāgatā // AVŚ_46.1 //",
    "K10avsata_u:5639": " pañcaviṃśati varṣāṇi yataḥ kālagatā hy aham* /",
    "K10avsata_u:5640": " nābhijānāmi pānīyaṃ kuto bhaktasya darśanam* // AVŚ_46.2 //",
    "K10avsata_u:5641": " saphalān vṛkṣān gacchāmi niṣphalā me bhavanti te /",
    "K10avsata_u:5642": " pūrṇāni sarāṃsi gacchāmi tāni śuṣkāṇi santi me // AVŚ_46.3 //",
    "K10avsata_u:5643": " -------------------- Vaidya, p. 117 --------------------",
    "K10avsata_u:5644": " sukhaṃ bhadantasya hi vṛkṣamūlaṃ udakaṃ bhajate śītala bhājanesmim* /",
    "K10avsata_u:5645": " kṛpā janayitvā {janetvā} kṛpaṇāyai mahyaṃ dadasva toyaṃ tṛṣārtitāyai // AVŚ_46.4 //",
    "K10avsata_u:5646": " tata uttaro mātaram uvāca:",
    "K10avsata_u:5647": " amba nanu purā tvaṃ mayā manuṣyabhūtā dānāni dāpitā,",
    "K10avsata_u:5648": " puṇyāni kāriteti /",
    "K10avsata_u:5649": " pretī āha: na mayā putraka mātsaryābhibhūtayā dānāni dattāni,",
    "K10avsata_u:5650": " puṇyāni vā kṛtāni /",
    "K10avsata_u:5651": " sarvaṃ tadarthajātaṃ pāpacittayā agnikhadāyāṃ nikhātam* /",
    "K10avsata_u:5652": " tad idānīṃ putraka jñātigṛhaṃ gatvā chandanabhikṣaṃ kṛtvā mama nāmnā buddhapramukhaṃ bhikṣusaṃghaṃ bhojaya,",
    "K10avsata_u:5653": " dakṣiṇām ādeśaya,",
    "K10avsata_u:5654": " deśanāṃ ca kāraya /",
    "K10avsata_u:5655": " evaṃ pretayoner mama mokṣaḥ syād iti /",
    "K10avsata_u:5656": " uttara āha: evam astu amba /",
    "K10avsata_u:5657": " kiṃ tu tvayā buddhānte sthātavyam iti /",
    "K10avsata_u:5658": " pretī āha: putrakā,",
    "K10avsata_u:5659": " apatrape nagnā hriyānviteti /",
    "K10avsata_u:5660": " uttara āha: amba yadā pāpaṃ karoṣi,",
    "K10avsata_u:5661": " tadā nāpatrapitā /",
    "K10avsata_u:5662": " idānīṃ kimarthaṃ phalakāle vyapatrapasa iti /",
    "K10avsata_u:5663": " pretī āha: evaṃ bhavatu,",
    "K10avsata_u:5664": " āgamiṣyāmīti //",
    "K10avsata_u:5665": " tata uttareṇa jñātigṛhebhyaś chandanabhikṣaṇaṃ kṛtvā buddhapramukho bhikṣusaṃghaḥ śvo bhaktenopanimantritaḥ /",
    "K10avsata_u:5666": " gaṇḍīkāle ca buddhapramukho bhikṣusaṃghaḥ samnipatitaḥ /",
    "K10avsata_u:5667": " sā ca pretī budhānte sthitā /",
    "K10avsata_u:5668": " pretīdidṛkṣukāny anekāni prāṇiśatasahasrāṇi saṃnipatitāni /",
    "K10avsata_u:5669": " te tāṃ pretīṃ vikṛtāśrayāṃ dṛṣṭvā paraṃ saṃvegam upagatāḥ bhagavato 'ntike cittaṃ prasādayāmāsuḥ /",
    "K10avsata_u:5670": " tataḥ āyuṣmān uttaro buddhapramukhaṃ bhikṣusaṃghaṃ praṇītenāhāreṇa saṃtarpya pretyā nāmnā dakṣiṇādeśanāṃ kārayāmāsa /",
    "K10avsata_u:5671": " bhagavāṃś ca pañcāṅgopetena svareṇa svayam eva dakṣiṇādeśanām ādiśati:",
    "K10avsata_u:5672": " ito dānād dhi yat punyaṃ tat pretīm anugacchatu /",
    "K10avsata_u:5673": " uttiṣṭhatāṃ kṣipram iyaṃ pretalokāt sudāruṇāt // AVŚ_46.5 // iti //",
    "K10avsata_u:5674": " yāvad bhagavatā tad adhiṣṭhānaṃ tasyāḥ pretyā mahataś ca janakāyasya tathāvidhā dharmadeśanā kṛtā,",
    "K10avsata_u:5675": " yāṃ śrutvā anekaprāṇiśatasahasrair satyadarśanaṃ kṛtam* /",
    "K10avsata_u:5676": " sā ca prasannacittā kālagatā pretamaharddhikeṣūpapannā //",
    "K10avsata_u:5677": " āyuṣmatottareṇa samanvāhṛtā pretamaharddhikeṣūpapannā /",
    "K10avsata_u:5678": " tata āyuṣmatā uttareṇoktam*:",
    "K10avsata_u:5679": " amba asti te śaktiḥ /",
    "K10avsata_u:5680": " kriyatāṃ dānotsarga iti /",
    "K10avsata_u:5681": " pretamaharddhikovāca:",
    "K10avsata_u:5682": " putra na śakyāmi /",
    "K10avsata_u:5683": " nāsti me dāne 'bhilāṣa iti /",
    "K10avsata_u:5684": " tata āyuṣmān uttaraḥ pretamaharddhikām uvāca:",
    "K10avsata_u:5685": " adyāpi te tiṣṭhati tac charīraṃ vivṛddhanirmāṃsatvagasthicarmam* /",
    "K10avsata_u:5686": " lobhāndhakārāvṛtalocanāyā nivartitaṃ yat tvayā pretaloke // AVŚ_46.6 // iti //",
    "K10avsata_u:5687": " yāvad āyuṣmatā uttareṇa subahu paribhāṣya ekā yamalī labdhā /",
    "K10avsata_u:5688": " tataḥ sā saṃghāya dattā /",
    "K10avsata_u:5689": " yena ca bhikṣuṇā saṃghamadhyāt sā yamalī krītā,",
    "K10avsata_u:5690": " tena mānavake sthāpitā /",
    "K10avsata_u:5691": " tatas tayā pretyā rātrāv upāgatyāpahṛtā /",
    "K10avsata_u:5692": " tatas tena bhikṣuṇā āyuṣmata uttarāya niveditam* /",
    "K10avsata_u:5693": " uttareṇa gatvā pretīṃ paribhāṣya punar apy ānīya dattā /",
    "K10avsata_u:5694": " evaṃ yāvat trir api tasya bhikṣoḥ sakāśād apahṛtā,",
    "K10avsata_u:5695": " āyuṣmatā cottareṇānīya dattā /",
    "K10avsata_u:5696": " bhikṣuṇā ca sā pāṭayitvā cāturdiśāya bhikṣusaṃghāya vilepanikāyāṃ",
    "K10avsata_u:5697": " -------------------- Vaidya, p. 118 --------------------",
    "K10avsata_u:5698": " sīvitā / tatas tayā na punar apahṛtā /",
    "K10avsata_u:5699": " ata eva mātsaryaṃ satvānāṃ viḍambanakaraṃ dṛṣṭvā mātsaryaprahāṇāya dhyāyitavyam* /",
    "K10avsata_u:5700": " tathā evaṃvidhā doṣā na syur yathā tasyāḥ pretyā iti //",
    "K10avsata_u:5701": " idam avocad bhagavān /",
    "K10avsata_u:5702": " āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* // *******************************************************",
    "K10avsata_u:5703": " AVŚ_47 jātyandhā / (ed. Speyer, vol. I)",
    "K10avsata_u:5704": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5705": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5706": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5707": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:5708": " śrāvastyāṃ viharati jetavane 'nāthapiṇḍadasyārāme /",
    "K10avsata_u:5709": " athāyuṣmān nandakaḥ pūrvāhṇe nivāsya pātracīvaram ādāya śrāvastīṃ piṇḍāya caritvā",
    "K10avsata_u:5710": " kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṃ pratisamarpya pretacārikāṃ carati sma /",
    "K10avsata_u:5711": " adrākṣīd āyuṣmān nandakaḥ pretīṃ dagdhasthūṇāsadṛśīṃ jātyandhāṃ svakeśaromasaṃchannāṃ",
    "K10avsata_u:5712": " sūcīchidropamamukhīṃ parvatopamakukṣiṃ durgandhāṃ śmaśānasadṛśīṃ kākair gṛdhraiḥ",
    "K10avsata_u:5713": " śvabhiḥ śṛgālaiś cābhidrutām* /",
    "K10avsata_u:5714": " ye 'syāḥ samantata utpāṭyotpāṭya māṃsaṃ bhakṣayanti /",
    "K10avsata_u:5715": " sā marmavedanābhyāhatā ārtasvaraṃ krandati duḥkhāṃ tīvrāṃ kharāṃ kaṭukām amanāpāṃ vedanāṃ vedayanti /",
    "K10avsata_u:5716": " āyuṣmān nandakaḥ saṃvignaḥ pṛchati:",
    "K10avsata_u:5717": " kiṃ tvayā bhagini prakṛtaṃ pāpaṃ yenaivaṃvidhaṃ duḥkham anubhavasīti /",
    "K10avsata_u:5718": " pretī āha: āditye hi samudgate na dīpena prayojanam* /",
    "K10avsata_u:5719": " bhagavantam etam arthaṃ pṛccha /",
    "K10avsata_u:5720": " sa te asmākīnāṃ karmaplotiṃ vyākariṣyatīti /",
    "K10avsata_u:5721": " yāṃ śrutvā anye 'pīha satvāḥ pāpāt prativiraṃsyantīti /",
    "K10avsata_u:5722": " athāyuṣmān nandako yena bhagavāṃs tenopasaṃkrāntaḥ //",
    "K10avsata_u:5723": " tena khalu punaḥ samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam*",
    "K10avsata_u:5724": " anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty anijyamānair indriyaiḥ /",
    "K10avsata_u:5725": " tato buddhā bhagavantaḥ pūrvālāpinaḥ ehīti svāgatavādinaḥ smitapūrvaṃgamāś ca /",
    "K10avsata_u:5726": " tatra bhagavān āyuṣmantaṃ nandakam idam avocat*:",
    "K10avsata_u:5727": " ehi nanadaka,",
    "K10avsata_u:5728": " svāgataṃ te,",
    "K10avsata_u:5729": " kutas tvaṃ nandaka etarhy āgacchasīti /",
    "K10avsata_u:5730": " nandaka āha:",
    "K10avsata_u:5731": " āgacchāmy ahaṃ bhadanta pretacārikāyāḥ /",
    "K10avsata_u:5732": " tatrāhaṃ pretīm adrākṣaṃ dagdhasthūṇāsadṛśīṃ svakeśaromasaṃchannāṃ sūcīchidropamamukhīṃ parvatopamakukṣiṃ durgandhāṃ śmaśānasadṛśīṃ kākair gṛdhraiḥ śvabhiḥ śṛgālaiś cābhidrutām*,",
    "K10avsata_u:5733": " ye 'syāḥ samantata utpāṭyotpāṭya māṃsaṃ bhakṣayanti /",
    "K10avsata_u:5734": " sā marmavedanābhyāhatā ārtasvaraṃ krandati duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* / āha ca:",
    "K10avsata_u:5735": " viśuṣkakaṇṭhoṣṭhapuṭā suduḥkhitā pravṛddhaśailopamacarvitāśrayā /",
    "K10avsata_u:5736": " svakeśasaṃchannamukhī digambarā susūkṣmasūcīsadṛśānanā kṛśā // AVŚ_47.1 //",
    "K10avsata_u:5737": " -------------------- Vaidya, p. 119 --------------------",
    "K10avsata_u:5738": " nagnā svakeśasaṃchannā asthiyantravaducchritā /",
    "K10avsata_u:5739": " kapālapāṇinī ghorā krandantī paridhāvate // AVŚ_47.2 //",
    "K10avsata_u:5740": " bubhukṣayā pipāsayā klāntā vyasanapīḍitā /",
    "K10avsata_u:5741": " ārtasvaraṃ krandamānā duḥkhāṃ vindati vedanām* // AVŚ_47.3 //",
    "K10avsata_u:5742": " kiṃ tayā prakṛtaṃ pāpaṃ martyaloke sudāruṇam* /",
    "K10avsata_u:5743": " yena evaṃvidhaṃ duḥkham anubhavati bhayānakam* // AVŚ_47.4 // iti //",
    "K10avsata_u:5744": " bhagavān āha:",
    "K10avsata_u:5745": " pāpakāriṇī nandaka sā pretī /",
    "K10avsata_u:5746": " icchasi tasyā karmaplotiṃ śrotum*?",
    "K10avsata_u:5747": " evaṃ bhadanta /",
    "K10avsata_u:5748": " tena hi nandaka śṛṇu,",
    "K10avsata_u:5749": " sādhu ca suṣṭhu ca manasi kuru, bhāṣiṣye //",
    "K10avsata_u:5750": " bhūtapūrvaṃ nandaka asminn eva bhadrakalpe viṃśatisahasrāyuṣi prajāyāṃ kāśyapo nāma",
    "K10avsata_u:5751": " samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:5752": " śāstā devānāṃ ca manuṣyāṇāṃ ca buddho bhagavān* /",
    "K10avsata_u:5753": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:5754": " vārāṇasyām anyatamā śreṣṭhiduhitā /",
    "K10avsata_u:5755": " sā dharmābhilāṣiṇī /",
    "K10avsata_u:5756": " yāvad asau dharmaṃ śrutvā saṃsāradoṣadarśinī nirvāṇe guṇadarśinī saṃvṛttā /",
    "K10avsata_u:5757": " sā mātāpitarāv anujñāpya bhagavacchāsane pravrajitā /",
    "K10avsata_u:5758": " tasyā arthaṃ jñātibhir bhikṣuṇīvarṣakaḥ kāritaḥ /",
    "K10avsata_u:5759": " sā tatra śaikṣāśaikṣībhir bhikṣuṇībhiḥ sārdhaṃ prativasati /",
    "K10avsata_u:5760": " yāvat tayā pramādāc chikṣāśaithilyaṃ kṛtam* /",
    "K10avsata_u:5761": " tato bhikṣuṇībhir duḥśīleti niṣkāsitā /",
    "K10avsata_u:5762": " tatas tayā dānapatir gṛhebhyaḥ pravṛttakāni chandakāni (",
    "K10avsata_u:5763": " The gap may be filled ou by ācchinnāni; Speyer:",
    "K10avsata_u:5764": " kurkuraiḥ śṛgālaiś ca.)",
    "K10avsata_u:5765": " śaikṣāśaikṣīṇāṃ ca avarṇo bhāṣitaḥ /",
    "K10avsata_u:5766": " bhikṣavaś ca ye śīlavantaḥ,",
    "K10avsata_u:5767": " tān dṛṣṭvā nayane nimīlitavatī //",
    "K10avsata_u:5768": " kiṃ manyase nandaka yā sā śreṣṭhiduhitā,",
    "K10avsata_u:5769": " iyaṃ sā pretī /",
    "K10avsata_u:5770": " yat tayā varṣake mātsaryaṃ kṛtam*,",
    "K10avsata_u:5771": " tena preteṣūpapannā /",
    "K10avsata_u:5772": " yat tayā naityakasamucchedaḥ kṛtas tena kākair gṛdhraiḥ kurkuraiś cābhidrutā /",
    "K10avsata_u:5773": " yat tayā śaikṣāśaikṣīṇāṃ bhikṣuṇīnām avarno bhāṣitaḥ,",
    "K10avsata_u:5774": " tena daurgandhyam āsāditam* /",
    "K10avsata_u:5775": " yat tayā śīlavato bhikṣūn dṛṣṭvā nayane nimīlite,",
    "K10avsata_u:5776": " tena jātyandhā saṃvṛttā /",
    "K10avsata_u:5777": " iti hi nandaka ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:5778": " ekāntaśuklānām ekāntaśuklaḥ,",
    "K10avsata_u:5779": " vyatimiśrāṇāṃ vyatimiśraḥ /",
    "K10avsata_u:5780": " tasmāt tarhi te nandaka ekāntakṛṣṇāni karmāṇy apāsya vyatimiśrāṇi ca,",
    "K10avsata_u:5781": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:5782": " ity evaṃ te nandaka śikṣitavyam* //",
    "K10avsata_u:5783": " asmin khalu dharmaparyāye bhāṣyamāṇe daśabhiḥ prāṇiśatasahasraiḥ satyadarśanaṃ kṛtam* /",
    "K10avsata_u:5784": " tatra bhagavān bhikṣūn āmantrayate sma:",
    "K10avsata_u:5785": " ime cānye ca ādīnavā mātsarye vāgduścarite ceti jñātvā mātsaryasya vāgduścaritasya ca prahāṇāya vyāyantavyam* /",
    "K10avsata_u:5786": " ity evaṃ vo bhikṣavaḥ śikṣitavyam* //",
    "K10avsata_u:5787": " idam avocad bhagavān /",
    "K10avsata_u:5788": " āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
    "K10avsata_u:5789": " -------------------- Vaidya, p. 120 -------------------- *******************************************************",
    "K10avsata_u:5790": " AVŚ_48 śreṣṭhī / (ed. Speyer, vol. I)",
    "K10avsata_u:5791": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5792": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5793": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5794": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:5795": " śrāvastyāṃ viharati jetavane 'nāthapiṇḍadasyārāme /",
    "K10avsata_u:5796": " śrāvastyām anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:5797": " so 'pareṇa samayena jetavanaṃ nirgataḥ /",
    "K10avsata_u:5798": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:5799": " aśītyānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
    "K10avsata_u:5800": " iva ratnaparvataṃ samantato bhadrakam* /",
    "K10avsata_u:5801": " dṛṣṭvā ca punar bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:5802": " tasmai bhagavatā saṃsāravairāgyikī dharmadeśanā kṛtā yāṃ śrutvā saṃsāradoṣadarśī nirvāṇe guṇadarśī bhūtvā bhagavacchāsane pravrajitaḥ /",
    "K10avsata_u:5803": " pravrajitaś ca jñāto mahāpuṇyaḥ saṃvṛtto lābhī cīvarapiṇḍapātaśayanāsanaglānapratyayabhaiṣajyapariṣkārāṇām* /",
    "K10avsata_u:5804": " sa gṛhītapariṣkāro labdhaṃ labdhaṃ saṃcayaṃ karoti,",
    "K10avsata_u:5805": " na tu sabrahmacāribhiḥ saha saṃvibhāgaṃ karoti /",
    "K10avsata_u:5806": " sa tena mātsaryeṇa sevitena bhāvitena bahulīkṛtena pariṣkārādhyavasitaḥ kālagataḥ svake layane preteṣūpapannaḥ //",
    "K10avsata_u:5807": " tato 'sya sabrahmacāribhir muṇḍikāṃ gaṇḍīṃ parāhatya śarīrābhinirhāraḥ kṛtaḥ /",
    "K10avsata_u:5808": " tato 'sya śarīre śarīrapūjāṃ kṛtvā vihāram āgatāḥ /",
    "K10avsata_u:5809": " tato layanadvāraṃ vimucya pātracīvaraṃ pratyavekṣitum ārabdhāḥ /",
    "K10avsata_u:5810": " yāvat paśyanti taṃ pretaṃ vikṛtakaracaraṇanayanaṃ paramabībhatsāśrayaṃ pātracīvaram avaṣṭabhyāvasthitam* /",
    "K10avsata_u:5811": " tathāvikṛtaṃ dṛṣṭvā bhikṣavaḥ saṃvignā bhagavate niveditavantaḥ /",
    "K10avsata_u:5812": " tato bhagavāṃs tasya kulaputrasyānugrahārthaṃ śiṣyagaṇasyodvejanārthaṃ mātsaryasya cāniṣṭavipākasaṃdarśanārthaṃ bhikṣugaṇaparivṛto bhikṣusaṃghapuraskṛtas taṃ pradeśam anuprāptaḥ /",
    "K10avsata_u:5813": " tato 'sau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:5814": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:5815": " jaṅgamam iva ratnaparvataṃ samantato bhadrakam* /",
    "K10avsata_u:5816": " sahadarśanāc cāsya bhagavato 'ntike prasādo jātaḥ /",
    "K10avsata_u:5817": " sa vyapatrapitavān* /",
    "K10avsata_u:5818": " tato bhagavān sajalajaladagambhīradundubhisvaraḥ pretaṃ paribhāṣitavān:",
    "K10avsata_u:5819": " bhadramukha tvayaivaitad ātmavadhāya pātracīvaraṃ samudānītam*,",
    "K10avsata_u:5820": " yenāsyapāyeṣūpapannaḥ /",
    "K10avsata_u:5821": " sādhu mamāntike cittaṃ prasādaya,",
    "K10avsata_u:5822": " asmāc ca pariṣkārāc cittaṃ virāgaya /",
    "K10avsata_u:5823": " mā haiva itaḥ kālaṃ kṛtvā narakeṣūpapatsyasa iti /",
    "K10avsata_u:5824": " tataḥ pretaḥ saṃghe pātracīvaraṃ niryātya bhagavataḥ pādayor nipatya atyayaṃ deśitavān* /",
    "K10avsata_u:5825": " tato bhagavatā pretasya nāmnā dakṣiṇā ādiṣṭā:",
    "K10avsata_u:5826": " ito dānād dhi yat puṇyaṃ tat pretam anugacchatu /",
    "K10avsata_u:5827": " uttiṣṭhatu kṣipram ayaṃ pretalokāt sudāruṇāt* // AVŚ_48.1 // iti //",
    "K10avsata_u:5828": " tataḥ sa preto bhagavati cittaṃ prasādya kālagataḥ pretamarddhikeṣūpapannaḥ /",
    "K10avsata_u:5829": " tataḥ pretamaharddhikaś calavimalakuṇḍaladharo hārārdhahāravirājitagātro maṇiratnavicitramauliḥ kuṅkumatamālapatraspṛkkādisaṃsṛṣṭagātras",
    "K10avsata_u:5830": " -------------------- Vaidya, p. 121 --------------------",
    "K10avsata_u:5831": " tasyām eva rātrau divyānām utpalapadmakumudapuṇḍarīkamandāravāṇām utsaṅgaṃ pūrayitvā",
    "K10avsata_u:5832": " sarvaṃ jetavanam udāreṇāvabhāsenāvabhāsya bhagavataṃ puṣpair avakīrya bhagavataḥ",
    "K10avsata_u:5833": " purastān niṣaṇṇo dharmaśravaṇāya /",
    "K10avsata_u:5834": " bhagavatā tathāvidhā dharmadeśanā kṛtā,",
    "K10avsata_u:5835": " yāṃ śrutvā prasādajātaḥ prakrāntaḥ //",
    "K10avsata_u:5836": " bhikṣavaḥ pūrvarātrāpararātraṃ jāgarikāyogam anuyuktā viharanti /",
    "K10avsata_u:5837": " tair dṛṣṭo bhagavato 'ntike udāro 'vabhāsaḥ,",
    "K10avsata_u:5838": " yaṃ dṛṣṭvā saṃdigdhā bhagavantaṃ paprachuḥ:",
    "K10avsata_u:5839": " kiṃ bhagavan asyām rātrau brahmā sahāṃpatiḥ śakro devendraś catvāro lokapālā bhagavantaṃ darśanāyopasaṃkrāntāḥ?",
    "K10avsata_u:5840": " bhagavān āha:",
    "K10avsata_u:5841": " na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
    "K10avsata_u:5842": " api sa pretaḥ kālaṃ kṛtvā pretamaharddhikeṣūpapannaḥ /",
    "K10avsata_u:5843": " sa imāṃ rātriṃ matsakāśam upasaṃkrāntaḥ /",
    "K10avsata_u:5844": " tasya mayā dharmo deśitaḥ /",
    "K10avsata_u:5845": " sa prasādajātaḥ prakrāntaḥ /",
    "K10avsata_u:5846": " tasmāt tarhi bhikṣavo mātsaryaprahāṇāya vyāyantavyam* /",
    "K10avsata_u:5847": " ete doṣā na bhaviṣyanti,",
    "K10avsata_u:5848": " ye tasya śreṣṭhinaḥ pretabhūtasya /",
    "K10avsata_u:5849": " ity evaṃ bhikṣavaḥ śikṣitavyam* //",
    "K10avsata_u:5850": " idam avocad bhagavān /",
    "K10avsata_u:5851": " āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* // *******************************************************",
    "K10avsata_u:5852": " AVŚ_49 putrāḥ / (ed. Speyer, vol. I)",
    "K10avsata_u:5853": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5854": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5855": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5856": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:5857": " rājagṛham upaniśritya viharati sma veṇuvane kalandakanivāpe /",
    "K10avsata_u:5858": " athāyuṣmān nāladaḥ pūrvāhṇe nivāsya pātracīvaram ādāya rājagṛhaṃ piṇḍāya prāvikṣat* /",
    "K10avsata_u:5859": " rājagṛhaṃ piṇḍāya caritvā kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṃ pratisamarpya pretacārikāṃ prakrāntaḥ //",
    "K10avsata_u:5860": " sa gṛdhrakūṭaparvatasāmantake pretīṃ dadarśa yamarākṣasasadṛśīṃ rudhirabinducitām asthiśakalāparivṛtāṃ śmaśānamadhya ivāvasthitam* /",
    "K10avsata_u:5861": " rātriṃdivena pañca putrān prasūya tādṛśaṃ duḥkham anubhūya putrasnehe saty api kṣutkṣāmatayā putrāṃs tān bhakṣayantīm* /",
    "K10avsata_u:5862": " tataḥ sthaviro nāladas tāṃ pṛṣṭavān:",
    "K10avsata_u:5863": " kiṃ tvayā prakṛtaṃ pāpaṃ yenaivaṃvidhaṃ duḥkham anubhavasīti /",
    "K10avsata_u:5864": " pretī āha: āditye hi samudgate na dīpena prayojanam* /",
    "K10avsata_u:5865": " bhagavantam etam arthaṃ paripṛccha /",
    "K10avsata_u:5866": " sa te asmākīnāṃ karmaplotiṃ vyākariṣyatīti /",
    "K10avsata_u:5867": " yāṃ śrutvā anye 'pīha satvāḥ pāpāt karmaṇaḥ prativiraṃsyantīti /",
    "K10avsata_u:5868": " athāyuṣmān nālado yena bhagavāṃs tenopasaṃkrāntaḥ //",
    "K10avsata_u:5869": " tena khalu samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam* /",
    "K10avsata_u:5870": " anekaśatā ca parṣad bhagavataḥ sakāśān madhuramadhuraṃ dharmaṃ",
    "K10avsata_u:5871": " -------------------- Vaidya, p. 122 --------------------",
    "K10avsata_u:5872": " śṛṇoty anijyamānair indriyaiḥ /",
    "K10avsata_u:5873": " tato buddhā bhagavantaḥ pūrvālāpinaḥ ehīti svāgatavādinaḥ smitapūrvaṃgamāś ca /",
    "K10avsata_u:5874": " tatra bhagavān āyuṣmantaṃ nāladam idam avocat*: ehi nālada,",
    "K10avsata_u:5875": " svāgataṃ te,",
    "K10avsata_u:5876": " kutas tvaṃ nālada etarhy āgacchasīti /",
    "K10avsata_u:5877": " nālada āha: āgacchāmy ahaṃ bhadanta pretacārikāyāḥ /",
    "K10avsata_u:5878": " tatrāhaṃ pretīm adrākṣaṃ yamarākṣasasadṛśīṃ rudhirabinducitām asthiśakalāparivṛtāṃ śmaśānamadhya ivāvasthitam* / āha ca:",
    "K10avsata_u:5879": " pañca putrān ahaṃ rātrau divā pañca tathāparān* /",
    "K10avsata_u:5880": " bhakṣayāmi janitvā tān nāsti tṛptas tathāpi me // AVŚ_49.1 // iti",
    "K10avsata_u:5881": " kiṃ tayā prakṛtaṃ pāpaṃ martyaloke sudāruṇam* /",
    "K10avsata_u:5882": " yena evaṃvidhaṃ duḥkham anubhavati bhayānakam* // AVŚ_49.2 // iti",
    "K10avsata_u:5883": " bhagavān āha:",
    "K10avsata_u:5884": " pāpakārī nālada sā pretī /",
    "K10avsata_u:5885": " icchasi tasyāḥ karmaplotiṃ śrotum*?",
    "K10avsata_u:5886": " evaṃ bhadanta /",
    "K10avsata_u:5887": " tena hi nālada śṛṇu,",
    "K10avsata_u:5888": " sādhu ca suṣṭhu ca manasi kuru, bhāṣiṣye //",
    "K10avsata_u:5889": " bhūtapūrvaṃ nālada atīte 'dhvani vārāṇasyāṃ nagaryām 'nyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:5890": " tena sadṛśāt kulāt kalatram ānītam* /",
    "K10avsata_u:5891": " sa tayā sārdhaṃ krīḍati ramate paricārayati /",
    "K10avsata_u:5892": " tasya krīḍato ramamāṇasya paricārayato naiva putro na duhitā /",
    "K10avsata_u:5893": " sa kare kapolaṃ kṛtvā cintāparo vyavasthitaḥ:",
    "K10avsata_u:5894": " anekadhanasamuditaṃ me gṛham* /",
    "K10avsata_u:5895": " na me putro na duhitā /",
    "K10avsata_u:5896": " mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
    "K10avsata_u:5897": " so 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate sma /",
    "K10avsata_u:5898": " tadyathā ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
    "K10avsata_u:5899": " sahajāḥ sahadhārmikā nityānubaddhā api devatā āyācate sma /",
    "K10avsata_u:5900": " asti caiṣa loke pravādo yadāyācanahetoḥ putrā jāyante duhitaraś ceti /",
    "K10avsata_u:5901": " tac ca naivam* /",
    "K10avsata_u:5902": " yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /",
    "K10avsata_u:5903": " api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:5904": " katameṣāṃ trayāṇāṃ sthānānām*?",
    "K10avsata_u:5905": " mātāpitarāu raktau bhavataḥ saṃnipatitau,",
    "K10avsata_u:5906": " mātā kalyā bhavati ṛtumatī,",
    "K10avsata_u:5907": " gandharvaś ca pratyupasthito bhavati /",
    "K10avsata_u:5908": " eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:5909": " tasya devatārādhane 'pi sati na putro na duhitā //",
    "K10avsata_u:5910": " tasyaivaṃ buddhir utpannā:",
    "K10avsata_u:5911": " dvitīyāṃ bhāryām anayāmi /",
    "K10avsata_u:5912": " kadācit sā satvavatī syād iti /",
    "K10avsata_u:5913": " tena sadṛśāt kulād dvitīyā bhāryā ānītā /",
    "K10avsata_u:5914": " sa tayā sārdhaṃ krīḍati ramate paricārayati /",
    "K10avsata_u:5915": " tasya krīḍato ramamāṇasya paricārayataḥ kālāntareṇa sā āpannasatvā saṃvṛttā /",
    "K10avsata_u:5916": " tayā hṛṣṭatuṣṭapramuditayā svāmine niveditam:",
    "K10avsata_u:5917": " diṣṭyā āryputra vardhase /",
    "K10avsata_u:5918": " āpannasatvāsmi saṃvṛttā /",
    "K10avsata_u:5919": " yathā ca me dakṣiṇaṃ kukṣiṃ niśritya tiṣṭhati,",
    "K10avsata_u:5920": " niyataṃ dārako bhaviṣyatīti /",
    "K10avsata_u:5921": " so 'py āttamanāttamanāḥ pūrvakāyam abhyunnamayya dakṣiṇaṃ bāhum abhiprasārya udānam udanayati:",
    "K10avsata_u:5922": " apy evāhaṃ cirakālābhilaṣitaṃ",
    "K10avsata_u:5923": " -------------------- Vaidya, p. 123 --------------------",
    "K10avsata_u:5924": " putramukhaṃ paśyeyam* /",
    "K10avsata_u:5925": " jāto me syān nāvajātaḥ /",
    "K10avsata_u:5926": " kṛtyāni me kurvīta /",
    "K10avsata_u:5927": " bhṛtaḥ pratibibhṛyāt* /",
    "K10avsata_u:5928": " dāyād yaṃ pratipadyeta /",
    "K10avsata_u:5929": " kulavaṃśo me cirasthitikaḥ syāt* /",
    "K10avsata_u:5930": " asmākaṃ cāpy atītakālagatānām alpaṃ vā prabhūtaṃ vā dānāni datvā puṇyāni kṛtvā asmākaṃ nāmnā dakṣiṇām ādekṣyate:",
    "K10avsata_u:5931": " idaṃ tayor yatrayatropapannayor gacchator anugacchatv iti /",
    "K10avsata_u:5932": " āpannasatvāṃ caināṃ viditvopariprāsādatalagatām ayantritāṃ dhārayati śīte śītopakaraṇair",
    "K10avsata_u:5933": " uṣṇe uṣṇopakaraṇair vaidyaprajñaptair āhārair nātitiktair nātyamlair nātilavaṇair",
    "K10avsata_u:5934": " nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair āhāraiḥ /",
    "K10avsata_u:5935": " hārārdhahāravirājitagātrīm apsarasam iva nandanavanavicāriṇīṃ mañcān mañcaṃ pīṭhāt pīṭham anavatarantīm adharimāṃ bhūmim* /",
    "K10avsata_u:5936": " na cāsyāḥ kiṃcid amanojñaśabdaśravaṇaṃ yāvad eva garbhasya paripākāya //",
    "K10avsata_u:5937": " tatas tasyāḥ pūrvikāyāḥ prajāpatyāḥ prathamapatnyās tāṃ bahumānāl lālitāṃ (Speyer: laḍitaṃ)",
    "K10avsata_u:5938": " dṛṣṭvā īrṣyā samutpannā /",
    "K10avsata_u:5939": " cintayanti:",
    "K10avsata_u:5940": " yady eṣā putraṃ janayiṣyati,",
    "K10avsata_u:5941": " niyataṃ māṃ bādhayiṣyati /",
    "K10avsata_u:5942": " sarvathopāyasaṃvidhānaṃ kartavyam iti /",
    "K10avsata_u:5943": " kāmān khalu pratisevyamānasya (Speyer:",
    "K10avsata_u:5944": " pratisevamānasya)",
    "K10avsata_u:5945": " nāsti kiṃcit pāpaṃ karmācaraṇīyam iti /",
    "K10avsata_u:5946": " tayā aniṣṭagatiprapātanamugdhayā visrambham utpādya tathāvidhaṃ garbhaśātanaṃ dravyaṃ dattaṃ yena pītamātreṇaiva tasyās tapasvinyāḥ srasto garbhaḥ",
    "K10avsata_u:5947": " tatas tayā dvitīyapatnyā sarvajñātīn saṃnipātya sā prathamā patnī samanuyujyate:",
    "K10avsata_u:5948": " tvayā me visrambham utpādya śātanaṃ dravyaṃ dattam*,",
    "K10avsata_u:5949": " yena me srasto garbha iti /",
    "K10avsata_u:5950": " tato 'sau prathamapatnī jñātimadhye śapathaṃ kartuṃ pravṛttā:",
    "K10avsata_u:5951": " yadi mayā garbhaśātanaṃ dravyam anupradattaṃ syāt*,",
    "K10avsata_u:5952": " ahaṃ pretī bhūtvā jātāñ jātān putrān bhakṣayeyam iti //",
    "K10avsata_u:5953": " kiṃ manyase nālada yāsau śreṣṭhibhāryā,",
    "K10avsata_u:5954": " iyaṃ sā pretī /",
    "K10avsata_u:5955": " yat tayā īrṣyāprakṛtayā garbhaśātanaṃ dattaṃ tena preteṣūpapannā /",
    "K10avsata_u:5956": " yat tayā mṛṣāvādena śapathaḥ kṛtaḥ,",
    "K10avsata_u:5957": " tasya karmaṇo vipākena rātriṃdivena pañca putrān prasūya tān eva bhakṣayati /",
    "K10avsata_u:5958": " tasmāt tarhi te nālada vāgduścaritaprahāṇāya vyāyantavyaṃ yathā evaṃvidhā doṣā na syur ye tasyāḥ pretyāḥ /",
    "K10avsata_u:5959": " ity evaṃ te nālada śikṣitavyam* //",
    "K10avsata_u:5960": " idam avocad bhagavān /",
    "K10avsata_u:5961": " āttamanā āyuṣmān nālado 'nye ca devāsuragaruḍakinnaramahoragādayo bhagavato bhāṣitam abhyanandan* // *******************************************************",
    "K10avsata_u:5962": " AVŚ_50 jāmbālaḥ / (ed. Speyer, vol. I)",
    "K10avsata_u:5963": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:5964": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:5965": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:5966": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:5967": " vaiśālīm upaniśritya viharati markaṭahradatīre kūṭāgāraśālāyām* /",
    "K10avsata_u:5968": " tena khalu samayena vaiśālyām anyatarasyāṃ nagaraparikhāyāṃ pañca pretaśatāni prativasanti",
    "K10avsata_u:5969": " vāntāśāny ujjhitāśāni kheṭamūtropajīvīni pūyaśoṇitaviṣṭhāhārāṇi ghorāṇi prakṛtiduḥkhitāni ca / āha ca:",
    "K10avsata_u:5970": " -------------------- Vaidya, p. 124 --------------------",
    "K10avsata_u:5971": " vāntāśā ujjhitāśāś ca kheṭamūtropajīvitaḥ /",
    "K10avsata_u:5972": " pūyaśoṇitaviṣṭhāśā ghorāḥ prakṛtiduḥkhitāḥ // AVŚ_50.1 // iti //",
    "K10avsata_u:5973": " tasyāṃ ca vaiśālyām anyataro brāhmaṇaḥ /",
    "K10avsata_u:5974": " tena sadṛśāt kulāt kalatram ānītam* /",
    "K10avsata_u:5975": " sa tayā sārdhaṃ krīḍati ramate paricārayati /",
    "K10avsata_u:5976": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:5977": " daurgandhaṃ cāsyāḥ kāye saṃvṛttam* /",
    "K10avsata_u:5978": " tatas tena brāhmaṇena naimittikā āhūya pṛṣṭāḥ /",
    "K10avsata_u:5979": " te kathayanti:",
    "K10avsata_u:5980": " yo 'yam udarastho dārakas tasyāyaṃ prabhāva iti /",
    "K10avsata_u:5981": " yāvad asau navānāṃ māsānām atyayāt prasūtā /",
    "K10avsata_u:5982": " dārako jāto durvarṇo durdarśano avakoṭimako 'medhyamrakṣitagātro durgandhaś ca /",
    "K10avsata_u:5983": " tathāpy asau snehapāśānubaddhābhyāṃ paramabībhatso 'pi mātṛpitṛbhyāṃ saṃvardhitaḥ /",
    "K10avsata_u:5984": " so 'medhyasthāneṣv evābhiramate saṃkārakūṭe jambāle,",
    "K10avsata_u:5985": " keśāṃl luñcati,",
    "K10avsata_u:5986": " amedhyaṃ mukhe prakṣipati /",
    "K10avsata_u:5987": " tasya bālo jāmbāla iti saṃjñā saṃvṛttā //",
    "K10avsata_u:5988": " yāvad asāv itaś cāmutaś ca paribhraman pūraṇena kāśyapena dṛṣṭaḥ /",
    "K10avsata_u:5989": " tasyaitad abhavat:",
    "K10avsata_u:5990": " yādṛśeṣu sthāneṣv ayam abhiramate,",
    "K10avsata_u:5991": " nūnam ayaṃ siddhapuruṣaḥ /",
    "K10avsata_u:5992": " yanv aham enaṃ pravrājayeyam iti /",
    "K10avsata_u:5993": " sa tena pravrājito nagnaḥ paryaṭati satkriyāsu ca vartate /",
    "K10avsata_u:5994": " tatas tena paryaṭatā vaiśālīparikhāyāṃ pañca pretaśatāni dṛṣṭāni /",
    "K10avsata_u:5995": " sa pūrvakarmavipākasaṃbandhāt tāṃ nagaraparikhām avatīrya taiḥ sārdhaṃ saṃgamya samāgamya saṃmodate,",
    "K10avsata_u:5996": " sakhitvaṃ cābhyupagataḥ /",
    "K10avsata_u:5997": " yāvad apareṇa samayena jāmbālo dārakaḥ kvacit prayojanena vyākṣipto vaiśālīṃ praviṣṭaḥ /",
    "K10avsata_u:5998": " bhagavāṃś ca tāṃ nagaraparikhām anuprāptaḥ /",
    "K10avsata_u:5999": " dadṛśus te pretā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:6000": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:6001": " jaṅgamam iva ratnaparvataṃ samantato bhadrakam* /",
    "K10avsata_u:6002": " sahadarśanāc cāsya bhagavataḥ pādayor nipatitāḥ /",
    "K10avsata_u:6003": " bhagavatā uktāḥ:",
    "K10avsata_u:6004": " kiṃ bhavatāṃ bādhata iti /",
    "K10avsata_u:6005": " te ūcuḥ: pipāsitāḥ smo bhagavann iti /",
    "K10avsata_u:6006": " tato bhagavatā pañcabhyo 'ṅgulibhyo 'ṣṭāṅgopetasya pānīyasya pañca dhārā utsṛṣṭāḥ,",
    "K10avsata_u:6007": " yena tāni pañca pretaśatāni saṃtarpitāni /",
    "K10avsata_u:6008": " tatas te bhagavato 'ntike cittaṃ prasādya kālagatāḥ /",
    "K10avsata_u:6009": " praṇīteṣu deveṣu trāyastriṃśeṣūpapannāḥ //",
    "K10avsata_u:6010": " dharmatā khalu devaputrasya vā devakanyakāyā vā aciropapannasya trīṇi cittāny utpadyante:",
    "K10avsata_u:6011": " kutaś cyutaḥ kutropapannaḥ kena karmaṇeti /",
    "K10avsata_u:6012": " te paśyanti pretebhyaś cyutāḥ,",
    "K10avsata_u:6013": " praṇīteṣu deveṣu trāyastriṃśeṣūpapannāḥ,",
    "K10avsata_u:6014": " bhagavato 'ntike cittam ahiprasādyeti //",
    "K10avsata_u:6015": " atha pretapūrviṇāṃ devaputrāṇām etad abhavat:",
    "K10avsata_u:6016": " nāsmākaṃ pratirūpaṃ syāt,",
    "K10avsata_u:6017": " yad vayaṃ paryuṣitaparivāsā bhagavantaṃ darśanāyopasaṃkrāmema /",
    "K10avsata_u:6018": " yan nu vayam aparyuṣitaparivāsā eva bhagavantaṃ darśanāyopasaṃkrāmemeti /",
    "K10avsata_u:6019": " atha pretapūrviṇo devaputrāś calavimalakuṇḍaladharā hārārdhahāravirājitagātrā maṇiratnavicitramaulayaḥ",
    "K10avsata_u:6020": " kuṅkumatamālapatraspṛkkādisaṃsṛṣṭagātrās tasyām eva rātrau divyānām utpalapadmakumudapuṇḍarīkamandāravāṇāṃ",
    "K10avsata_u:6021": " puṣpāṇām utsaṅgaṃ pūrayitvā sarvāṃ kūṭāgāraśālāṃ udāreṇāvabhāsenāvabhāsya bhagavataṃ",
    "K10avsata_u:6022": " puṣpair avakīrya bhagavataḥ purastān niṣaṇṇā dharmaśravaṇāya /",
    "K10avsata_u:6023": " atha bhagavān pretapūrviṇāṃ devaputrāṇām āśayānuśayaṃ",
    "K10avsata_u:6024": " -------------------- Vaidya, p. 125 --------------------",
    "K10avsata_u:6025": " dhātuṃ prakṛtiṃ ca jñātvā tādṛśīṃ caturāryatyasaṃprativedhikīṃ dharmadeśanāṃ kṛtavān,",
    "K10avsata_u:6026": " yāṃ śrutvā pañcabhir devaputraśatair viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalam anuprāptam* /",
    "K10avsata_u:6027": " sa dṛṣṭasatyā labdhalābhā iva vaṇijaḥ,",
    "K10avsata_u:6028": " saṃpannasasyā iva karṣakāḥ,",
    "K10avsata_u:6029": " śūrā iva vijitasaṃgrāmāḥ,",
    "K10avsata_u:6030": " sarvarogaparimuktā ivāturā yayā vibhūtyā bhagavatsakāśam āgatās tayaiva vibhūtyā bhagavantaṃ triḥ pradakṣiṇīkṛtya svabhavanaṃ gatāḥ //",
    "K10avsata_u:6031": " atha jāmbālo nagaraparikhām āgatas tān pretān nādrākṣīt* /",
    "K10avsata_u:6032": " tataḥ samanveṣitum ārabdhaḥ /",
    "K10avsata_u:6033": " sa ca tān parimārgamāṇaḥ khedam āpanno na ca tān āsādayati //",
    "K10avsata_u:6034": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:6035": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
    "K10avsata_u:6036": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:6037": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:6038": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:6039": " navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
    "K10avsata_u:6040": " trī rātres trir divasasya ( ca)",
    "K10avsata_u:6041": " buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:6042": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:6043": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:6044": " kasya kāmapaṅkanimagnasya hastoddhāram anupradadyām*,",
    "K10avsata_u:6045": " kam āryadhanavirahitam āryadhanaiśvaryādhipatye pratiṣṭhāpayeyam*,",
    "K10avsata_u:6046": " (kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:6047": " ) kasyānavaropitāni kuśalamulāny avaropayeyam*,",
    "K10avsata_u:6048": " kasyāvaropitāni paripācayeyam*,",
    "K10avsata_u:6049": " kasya paripakvāni vimocayeyam* / āha ca:",
    "K10avsata_u:6050": " apy evātikramed velāṃ sāgaro makarālayaḥ /",
    "K10avsata_u:6051": " na tu vaineyavatsānāṃ buddho velām atikramet // AVŚ_50.2 //",
    "K10avsata_u:6052": " tato bhagavāñ jāmbālasya kulaputrasyānugrahārthaṃ pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto vaiśālīṃ piṇḍāya prāvikṣat* /",
    "K10avsata_u:6053": " yāvad anupūrveṇa piṇḍapātam aṭan vīthīm avatīrṇaḥ /",
    "K10avsata_u:6054": " jāmbālaś ca itas tato 'nvāhiṇḍamāno bhagavato 'grataḥ sthitaḥ /",
    "K10avsata_u:6055": " atha dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītyā",
    "K10avsata_u:6056": " cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
    "K10avsata_u:6057": " iva ratnaparvataṃ samantato bhadrakam* /",
    "K10avsata_u:6058": " sahadarśanāc cānena bhagavato 'ntike citaṃ prasāditaṃ* /",
    "K10avsata_u:6059": " sa prasādajāto bhagavataḥ pādayor nipatya kṛtakarapuṭa uvāca:",
    "K10avsata_u:6060": " yadi bhagavan mādṛśānāṃ satvānām asmin dharmavinaye pravrajyāsti;",
    "K10avsata_u:6061": " labheyaṃ svākhyāte dharmavinaye pravrajyām iti /",
    "K10avsata_u:6062": " tato bhagavān mahākaruṇāparigatahṛdayaḥ satvānām āśayānuśayajñas taṃ bhavyarūpaṃ viditvā rajabhujasadṛśaṃ suvarṇavarṇabāhum abhiprasāryedam",
    "K10avsata_u:6063": " ehi bhikṣor cara brahmacaryam* /",
    "K10avsata_u:6064": " ity uktamātre bhagavatā saptāhāvaropitair iva keśair dvādaśavarṣopasaṃpannasyeva bhikṣor īryāpathena pātrakarakavyagrahasto 'vasthitaḥ / āha",
    "K10avsata_u:6065": " -------------------- Vaidya, p. 126 --------------------",
    "K10avsata_u:6066": " ehīti coktaḥ sa tathāgatena muṇḍaś ca saṃghāṭiparītadehaḥ /",
    "K10avsata_u:6067": " sadyaḥ praśāntendriya eva tasthāv evaṃ sthito buddhamanorathena // AVŚ_50.3 //",
    "K10avsata_u:6068": " tato 'sya bhagavatā manasikāro dattaḥ /",
    "K10avsata_u:6069": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:6070": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:6071": " sarvakleśaprahāṇād arhatvaṃ sākṣākṛtam* /",
    "K10avsata_u:6072": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:6073": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:6074": " so 'rhatvaprāpto 'pi lūhenābhiramate /",
    "K10avsata_u:6075": " tatra bhagavān bhikṣūn āmantrayate sma:",
    "K10avsata_u:6076": " eṣo 'gro me bhikṣavo bhikṣūṇāṃ mama śrāvakāṇāṃ lūhādhimuktānām*,",
    "K10avsata_u:6077": " yaduta jāmbālo bhikṣur iti //",
    "K10avsata_u:6078": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:6079": " kiṃ bhadanta jāmbālena sthavireṇa karma kṛtaṃ yenaivaṃvidhaṃ duḥkham anubhavatīti /",
    "K10avsata_u:6080": " bhagavān āha:",
    "K10avsata_u:6081": " jāmbalenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:6082": " jāmbālenaiva karmāṇi kṛtāny upacitāni /",
    "K10avsata_u:6083": " ko 'nyaḥ pratyanubhaviṣyati?",
    "K10avsata_u:6084": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:6085": " nābdhātau,",
    "K10avsata_u:6086": " na tejodhātau,",
    "K10avsata_u:6087": " na vāyudhātau,",
    "K10avsata_u:6088": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:6089": " na praṇaśyanti karmāṇi api kalpaśatair api /",
    "K10avsata_u:6090": " sāmagrīṃ prāpya kālaṃ ca phalanti khalu dehinām* // AVŚ_50.4 //",
    "K10avsata_u:6091": " bhūtapūrvaṃ bhikṣavo 'tīte 'dhvani asminn eva bhadrake kalpe catvāriṃśadvarṣasahasrāyuṣi",
    "K10avsata_u:6092": " prajāyāṃ krakucchando nāma samyaksaṃbuddho loka udapādi vidyācaraṇasaṃpannaḥ sugato",
    "K10avsata_u:6093": " lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:6094": " sa śobhāvatīṃ rājadhānīm upaniśritya viharati /",
    "K10avsata_u:6095": " tasyāṃ ca rājadhānyām anyatamena gṛhapatinā vihāraḥ kārito yatra nānādigdeśavāsino bhikṣava āgantavyaṃ gantavyaṃ vastavyaṃ ca manyante /",
    "K10avsata_u:6096": " tasmiṃś ca vihāre pṛthagjano bhikṣur naivāsikaḥ /",
    "K10avsata_u:6097": " sa cātīvātivāmatsarī (Speyer:",
    "K10avsata_u:6098": " cātīvāvāsamatsarī) /",
    "K10avsata_u:6099": " āgantukān bhikṣūn dṛṣṭvā 'bhiṣajyate kupyati vyāpadyate madguḥ pratitiṣṭhati kopaṃ saṃjanayati /",
    "K10avsata_u:6100": " ye tu tasmād vihārād bhikṣavaḥ prakrāmanti,",
    "K10avsata_u:6101": " tān dṛṣṭvā prītiprāmodyabahalaḥ pratyudgamyābhāṣate ca /",
    "K10avsata_u:6102": " yāvad apareṇa samayena janapadād arhadbhikṣur āgataḥ /",
    "K10avsata_u:6103": " sa ca vihārasvāmy anāgāmī /",
    "K10avsata_u:6104": " tenāsāv īryāpathena saṃlakṣito 'rhann iti /",
    "K10avsata_u:6105": " tataḥ prasādajātena śvo bhaktena jentākasnātreṇa copanimantritaḥ sārdhaṃ bhikṣusaṃghena /",
    "K10avsata_u:6106": " sa cāvāsiko bhikṣus tatra nāsīt* /",
    "K10avsata_u:6107": " yāvad dvitīye divase jentākasnātre pratipādite bhakte sajjīkṛte āvāsiko bhikṣur āgataḥ /",
    "K10avsata_u:6108": " so 'pi jentākasnātraṃ praviṣṭaḥ /",
    "K10avsata_u:6109": " paśyati vihārasvāminam ekaśāṭakanivasitam āgantukasya bhikṣoḥ parikarma kurvāṇam* /",
    "K10avsata_u:6110": " tato 'sya mātsaryam utpannam* /",
    "K10avsata_u:6111": " tena praduṣṭacittena kharaṃ",
    "K10avsata_u:6112": " -------------------- Vaidya, p. 127 --------------------",
    "K10avsata_u:6113": " vākkarma niścāritam*:",
    "K10avsata_u:6114": " varaṃ khalu te bhikṣo amedhyena śarīram upaliptam*,",
    "K10avsata_u:6115": " na tu evaṃvidhasya dānapateḥ sakāśād upasthānaṃ svīkṛtam iti /",
    "K10avsata_u:6116": " tatas tenārhatā tūṣṇībhāvenādhivāsitam*:",
    "K10avsata_u:6117": " mā haivāyaṃ tapasvī gāḍhatarasya karmaṇo bhāgī bhaviṣyatīti /",
    "K10avsata_u:6118": " yāvat sāmagrīdeśakāle saṃprāpte naivāsikena bhikṣuṇā śrutam*:",
    "K10avsata_u:6119": " arhato 'ntike tvayā cittaṃ pradūṣitam iti /",
    "K10avsata_u:6120": " śrutvā cāsya vipratisāro jātaḥ /",
    "K10avsata_u:6121": " tato 'rhato bhikṣoḥ pādayor nipatyāha:",
    "K10avsata_u:6122": " kṣamasva ārya yan mayā tvayi paruṣā vāg niścāriteti /",
    "K10avsata_u:6123": " tato 'rhaṃs tasya prasādābhivṛddhyarthaṃ gaganatalam abhyudgamya vicitrāṇi prātihāryāṇi vidarśayitum ārabdhaḥ /",
    "K10avsata_u:6124": " tato 'sya bhūyasā vipratisāraḥ samutpannaḥ /",
    "K10avsata_u:6125": " tena tasya purastāt tat karma atyayenādeśitaṃ prakāśitam uttānīkṛtam*,",
    "K10avsata_u:6126": " ca na cānena śakitaṃ naiṣṭhikaṃ jñānam utpādayitum* /",
    "K10avsata_u:6127": " yāvan maraṇakālasamaye praṇidhiṃ kartum ārabdhaḥ:",
    "K10avsata_u:6128": " yan mayārhato 'ntike cittaṃ pradūṣitam*,",
    "K10avsata_u:6129": " kharaṃ ca vākkarma niścaritam*,",
    "K10avsata_u:6130": " mā asya karmaṇo vipākaṃ pratisaṃvedayeyam* /",
    "K10avsata_u:6131": " yat tu mayā paṭhitaṃ svādhyāyitaṃ dānapradānāni dattāni saṃghasya copasthānām kṛtam*,",
    "K10avsata_u:6132": " tasya karmaṇo vipākena anāgatān samyaksaṃbuddhān ārāgayeyaṃ mā virāgayeyam iti //",
    "K10avsata_u:6133": " kiṃ manyadhve bhikṣavo yo 'sau tena kālena tena samayenāvāsiko bhikṣuḥ,",
    "K10avsata_u:6134": " ayam evāsau jāmbālaḥ /",
    "K10avsata_u:6135": " yad anenārhato 'ntike kharaṃ vākkarma niścāritam*,",
    "K10avsata_u:6136": " asya karmaṇo vipākenānantaṃ saṃsāre duḥkham anubhūtam* /",
    "K10avsata_u:6137": " tenaiva ca karmāvaśeṣeṇa etarhi paścime bhave evaṃ durgandhaḥ paramadurgandho 'medhyāvaskarasthānanivāsābhiprāyaḥ saṃvṛttaḥ /",
    "K10avsata_u:6138": " yat punar anena tatra paṭhitaṃ svādhyāyitaṃ skandhakauśalaṃ dhātukauśalam āyatanakauśalaṃ pratītyasamutpādakauśalaṃ sthānāsthānakauśalaṃ ca",
    "K10avsata_u:6139": " tena mama śāsane pravrajya sarvakleśaprahāṇād arhatvaṃ sākṣātkṛtam* /",
    "K10avsata_u:6140": " tasmāt tarhi bhikṣava evaṃ śikṣitavyaṃ yan mātsaryaprahāṇāya vyāyantavyam * /",
    "K10avsata_u:6141": " tat kasya hetoḥ?",
    "K10avsata_u:6142": " ete doṣā na bhaviṣyanti,",
    "K10avsata_u:6143": " ye jāmbālasya pṛthagjanabhūtasya /",
    "K10avsata_u:6144": " eṣa eva guṇagaṇo bhaviṣyati,",
    "K10avsata_u:6145": " yo 'sau tasyaivārhatvaprāptasya /",
    "K10avsata_u:6146": " ity evaṃ vo bhikṣavaḥ śikṣitavyam* //",
    "K10avsata_u:6147": " idam avocad bhagavān /",
    "K10avsata_u:6148": " āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
    "K10avsata_u:6149": " -------------------- Vaidya, p. 128 --------------------",
    "K10avsata_u:6150": " ṣaṣṭho vargaḥ /",
    "K10avsata_u:6151": " tasyoddānam*:",
    "K10avsata_u:6152": " kṛṣṇasarpaś ca candraś ca sālaḥ śrīmatir eva ca /",
    "K10avsata_u:6153": " vastraṃ śukaś ca dūtaś ca mahiṣaḥ poṣadhaś ca vai /",
    "K10avsata_u:6154": " x x x x x haṃso bhavati paścimaḥ // *******************************************************",
    "K10avsata_u:6155": " AVŚ_51 kṛṣṇasarpaḥ /",
    "K10avsata_u:6156": " (ed. Speyer, vol. I)",
    "K10avsata_u:6157": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:6158": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:6159": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:6160": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:6161": " rājagṛham upaniśritya viharati veṇuvane kalandakanivāpe /",
    "K10avsata_u:6162": " rājagṛhe nagaradvāre 'nyataro gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī",
    "K10avsata_u:6163": " sa ca matsarī kuṭukuñcaka āgṛhītapariṣkāraḥ kākāyāpi baliṃ na pradātuṃ vyavasyati /",
    "K10avsata_u:6164": " sa śramaṇabrāhmaṇavanīpakān dṛṣṭvā cittaṃ pradūṣayati /",
    "K10avsata_u:6165": " svake codyāne mahān hiraṇyasuvarṇasya rāśiḥ sthāpitaḥ /",
    "K10avsata_u:6166": " sa tatra gṛddho 'dhyavasitaḥ kālagataḥ //",
    "K10avsata_u:6167": " sa kālaṃ kṛtvā tasyaivopari āśīviṣa utapanno mahān kṛṣṇasarpo dṛṣṭiviṣaḥ /",
    "K10avsata_u:6168": " atha ye tad udyānaṃ janakāyāḥ praviśanti,",
    "K10avsata_u:6169": " tān prekṣitamātreṇa jīvitād vyaparopayati /",
    "K10avsata_u:6170": " eṣa ca śabdo rājagṛhe nagare samantato visṛtaḥ:",
    "K10avsata_u:6171": " ye amukam udyānaṃ praviśanti,",
    "K10avsata_u:6172": " sarve te nidhanam upayāntīti /",
    "K10avsata_u:6173": " janakāyena ca rājñe bimbisārāya niveditam* //",
    "K10avsata_u:6174": " atha rājño bimbisārasyaitad abhavat*:",
    "K10avsata_u:6175": " kas taṃ śakyati vinetum anyatra buddhād bhagavata iti /",
    "K10avsata_u:6176": " atha rājā bimbisāro mahājanakāyaparivṛto yena bhagavāṃs tenopasaṃkrāntaḥ /",
    "K10avsata_u:6177": " upasaṃkramya bhagavataḥ pādau śirasā vanditvaikānte niṣaṇṇaḥ /",
    "K10avsata_u:6178": " ekāntaniṣaṇṇaṃ rājānaṃ bimbisāraṃ bhagavān dharmyayā kathayā saṃdarśayati samādāpayati samuttejayati saṃpraharṣayati /",
    "K10avsata_u:6179": " anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm* /",
    "K10avsata_u:6180": " atha rājā bimbisāra utthāyāsanād ekāṃsam uttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃs tenāñjaliṃ praṇamya bhagavantam idam avocat*:",
    "K10avsata_u:6181": " iha bhagavan rājagṛhe nagare 'muṣminn udyāne mahānāśīviṣaḥ kṛṣṇasarpo dṛṣṭiviṣaḥ prativasati,",
    "K10avsata_u:6182": " mahājanavipraghātaṃ karoti /",
    "K10avsata_u:6183": " sādhu bhagavāṃs tam vinayed anukampām upādāyeti /",
    "K10avsata_u:6184": " adhivāsayati bhagavān rājño bimbisārasya tūṣṇībhāvena /",
    "K10avsata_u:6185": " atha rājā bimbisāro bhagavatas tūṣṇībhāvenādhivāsanāṃ viditvā bhagavataḥ pādau śirasā vanditvotthāyāsanāt prakrāntaḥ //",
    "K10avsata_u:6186": " atha bhagavāṃs tasyā eva rātrer atyayāt pūrvāhṇe nivāsya pātracīvaram ādāya yena tad udyānaṃ tenopasaṃkrāntaḥ /",
    "K10avsata_u:6187": " upasaṃkramya bhagavatā sūryasahasrātirekaprabhāḥ kanakavarṇā marīcaya utsṛṣṭāḥ,",
    "K10avsata_u:6188": " -------------------- Vaidya, p. 129 --------------------",
    "K10avsata_u:6189": " yais tad udyānaṃ sarvam avabhāsitam* /",
    "K10avsata_u:6190": " kalpasahasraparibhāvitāś ca maitryaṃśava utsṛṣṭāḥ,",
    "K10avsata_u:6191": " yair asya spṛṣṭamātraṃ śarīraṃ prahlāditam* /",
    "K10avsata_u:6192": " atha sa āśīviṣa itaś cāmutaś ca prekṣitum ārabdhaḥ:",
    "K10avsata_u:6193": " kasya prabhāvān mama śarīraṃ prahlāditam iti /",
    "K10avsata_u:6194": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:6195": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:6196": " jaṅgamam iva ratnaparvataṃ samantato bhadrakam* /",
    "K10avsata_u:6197": " sahadarśanāc cānena bhagavato 'ntike citaṃ prasāditaṃ* /",
    "K10avsata_u:6198": " prassannacittasya ca bhagavatā tan mayyā gatyās tan mayyā yonyā dharmo deśitaḥ:",
    "K10avsata_u:6199": " bhadramukha tvayaivaitad dravyam upārjitam* /",
    "K10avsata_u:6200": " yena tvam āśīviṣagatim upapāditaḥ /",
    "K10avsata_u:6201": " sādhu mamāntike cittaṃ prasādya,",
    "K10avsata_u:6202": " asmāc ca nidhānāc cittaṃ virāgaya /",
    "K10avsata_u:6203": " mā haiva itaḥ kālaṃ kṛtvā narakeṣūpapatsyasa iti /",
    "K10avsata_u:6204": " yadāsya bhagavatā jātiḥ smāritā,",
    "K10avsata_u:6205": " tadā rodituṃ pravṛttaḥ /",
    "K10avsata_u:6206": " atha bhagavāṃs tasyāṃ velāyāṃ gāthe bhāṣate:",
    "K10avsata_u:6207": " idānīṃ kiṃ kariṣyāmi tiryagyonigatasya te /",
    "K10avsata_u:6208": " akṣaṇapratipannasya kiṃ rodiṣi nirarthakam* // AVŚ_51.1 //",
    "K10avsata_u:6209": " sādhu prasādyatāṃ cittaṃ mahākāruṇike jine /",
    "K10avsata_u:6210": " tiryagyoniṃ virāgyeha tataḥ svargaṃ gamiṣyasi // AVŚ_51.2 // iti //",
    "K10avsata_u:6211": " yāvad bhagavatā pātre prakṣipya veṇuvanaṃ nītaḥ /",
    "K10avsata_u:6212": " atrāntare rājñā māgadhena janakāyena ca śrutaṃ yathāsāv āśīviṣo bhagavatā vinīta iti //",
    "K10avsata_u:6213": " athāsāv āśīviṣaḥ svāśrayaṃ jugupsamāno 'nāhāratā pratipannaḥ /",
    "K10avsata_u:6214": " bhagavato 'ntike cittaṃ prasādya kālagataḥ,",
    "K10avsata_u:6215": " praṇīteṣu deveṣu trāyastriṃśeṣūpapannaḥ /",
    "K10avsata_u:6216": " dharmatā khalu devaputrasya vā devakanyāyā vā aciropapannasya trīṇi cittāny utpadyante:",
    "K10avsata_u:6217": " kutaś cyutaḥ kutropapannaḥ kena karmaṇeti /",
    "K10avsata_u:6218": " paśyati: āśīviṣebhyaś cyutaḥ,",
    "K10avsata_u:6219": " praṇīteṣu deveṣu trāyastriṃśeṣūpapannāḥ,",
    "K10avsata_u:6220": " bhagavato 'ntike cittaṃ prasādyeti //",
    "K10avsata_u:6221": " athāśīviṣapūrvakasya devaputrasyaitad abhavat:",
    "K10avsata_u:6222": " na mama pratirūpaṃ syāt*,",
    "K10avsata_u:6223": " yad ahaṃ paryuṣitaparivāso bhagavantaṃ darśanāyopasaṃkrāmeyam* /",
    "K10avsata_u:6224": " yan nu aham aparyuṣitaparivāsa eva bhagavantaṃ darśanāyopasaṃkrāmeyam iti /",
    "K10avsata_u:6225": " athāśīviṣapūrvako devaputraś calavimalakuṇḍaladharo hārārdhahāravirājitagātro maṇiratnavicitracūḍaḥ",
    "K10avsata_u:6226": " kuṅkumatamālapatraspṛkkādisaṃsṛṣṭagātras tasyām eva rātrau divyānām utpalapadmakumudapuṇḍarīkamandāravāṇāṃ",
    "K10avsata_u:6227": " puṣpāṇām utsaṅgaṃ pūrayitvā sarvaṃ veṇuvanaṃ kalandakanivāsam udāreṇāvabhāsenāvabhāsayan",
    "K10avsata_u:6228": " bhagavantaṃ puṣpair avakīrya bhagavataḥ purastān niṣaṇṇo dharmaśravaṇāya /",
    "K10avsata_u:6229": " atha bhagavān āśīviṣapūrvikasya devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryatyasaṃprativedhikīṃ dharmadeśanāṃ kṛtavān,",
    "K10avsata_u:6230": " yāṃ śrutvā āśīviṣapūrvakeṇa devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ prāptam* /",
    "K10avsata_u:6231": " sa dṛṣṭasatyas trir udānam udānayati:",
    "K10avsata_u:6232": " idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
    "K10avsata_u:6233": " ucchoṣitā rudhirāśrusamudrāḥ,",
    "K10avsata_u:6234": " laṅghitā asthiparvatāḥ,",
    "K10avsata_u:6235": " pihitāny apāyadvārāṇi,",
    "K10avsata_u:6236": " vivṛtāni svargamokṣadvārāṇi,",
    "K10avsata_u:6237": " pratiṣṭhāpitāḥ smo devamanuṣyeṣu / āha ca:",
    "K10avsata_u:6238": " -------------------- Vaidya, p. 130 --------------------",
    "K10avsata_u:6239": " tavānubhāvāt pihitaḥ sughoro",
    "K10avsata_u:6240": " hy apāyamārgo bahudoṣayuktaḥ /",
    "K10avsata_u:6241": " apāvṛtā svargagatiḥ supuṇyā",
    "K10avsata_u:6242": " nirvāṇamārgaś ca mayopalabdhaḥ // AVŚ_51.3 //",
    "K10avsata_u:6243": " tvadāśrayāc cāptam apetadoṣaṃ",
    "K10avsata_u:6244": " mayādya śuddhaṃ suviśuddhacakṣuḥ /",
    "K10avsata_u:6245": " prāptaṃ ca śāntaṃ padam āryakāntaṃ",
    "K10avsata_u:6246": " tīrṇaś ca duḥkhārṇavapāram asmi // AVŚ_51.4 //",
    "K10avsata_u:6247": " naravarendra narāmarapūjita",
    "K10avsata_u:6248": " vigatajanmajarāmaraṇāmayaṃ /",
    "K10avsata_u:6249": " bhavasahasrasudurlabhadarśana",
    "K10avsata_u:6250": " saphalam adya mune tava darśanam* // AVŚ_51.5 // iti",
    "K10avsata_u:6251": " avanamya tataḥ pralambahāraḥ",
    "K10avsata_u:6252": " caraṇau dvāv abhivandya jātaharṣaḥ /",
    "K10avsata_u:6253": " parigamya ca dakṣiṇaṃ jitārīṃ",
    "K10avsata_u:6254": " suralokābhimukho divaṃ jagāma // AVŚ_51.6 //",
    "K10avsata_u:6255": " athāśīviṣapūrvako devaputro vaṇig iva labdhalābhaḥ,",
    "K10avsata_u:6256": " saṃpannasasya iva karṣakaḥ śūra iva vijitasaṃgrāmaḥ,",
    "K10avsata_u:6257": " sarvarogaparimukta ivāturo yayā vibhūtyā bhagavatsakāśam upagatas tayaiva vibhūtyā",
    "K10avsata_u:6258": " tasyām eva rātrau rājño bimbisārasya sakāśam upasaṃkramya sarvaṃ rājakulam udāreṇāvabhāsenāvabhāsya",
    "K10avsata_u:6259": " rājānaṃ prabodhya etad uvāca:",
    "K10avsata_u:6260": " mahārāja uttiṣṭha uttiṣṭha,",
    "K10avsata_u:6261": " kiṃ svapiṣīti /",
    "K10avsata_u:6262": " atha rājā prabuddhaḥ paśyati tam udāram avabhāsaṃ taṃ ca devaputram* /",
    "K10avsata_u:6263": " dṛṣṭvā prītamanās taṃ papraccha kas tvam iti /",
    "K10avsata_u:6264": " sa kathayati:",
    "K10avsata_u:6265": " ahaṃ sa dṛṣṭyāśīviṣo bhagavatā tatrodyāne vinītaḥ,",
    "K10avsata_u:6266": " kālaṃ kṛtvā praṇīteṣu deveṣu trāyastriṃśeṣūpapannaḥ /",
    "K10avsata_u:6267": " bhagavantaṃ ca me paryupāsya satyadarśanaṃ kṛtam* /",
    "K10avsata_u:6268": " sa idānīṃ prabodhayāmi /",
    "K10avsata_u:6269": " gatvā tad udyānam amukasmāt pradeśān mahānidhānam utpāṭya mama nāmnā bhagavantaṃ saśrāvakasaṃghaṃ bhojaya,",
    "K10avsata_u:6270": " dakṣiṇādeśanāṃ ca kārayeti /",
    "K10avsata_u:6271": " adhivāsayati rājā bimbisāro devaputrasya tūṣṇībhāvena /",
    "K10avsata_u:6272": " athāśīviṣapūrvako devaputro rājñas tūṣṇībhāvenādhivāsanāṃ viditvā tatraivāntarhitaḥ //",
    "K10avsata_u:6273": " atha sa rājā bimbisāras tasyām eva rātrau māgadhānāṃ paurajānapadānāṃ nivedya tad",
    "K10avsata_u:6274": " udyānaṃ gatvā nidhānam utpāṭya bhagavantaṃ saśrāvakasaṃghaṃ traimāsyaṃ bhojayitvā",
    "K10avsata_u:6275": " bhagavantaṃ papraccha:",
    "K10avsata_u:6276": " kāni bhagavann aśīviṣapūrvakeṇa devaputreṇa karmāṇi kṛtāni,",
    "K10avsata_u:6277": " yenāśīviṣeṣūpapannaḥ:",
    "K10avsata_u:6278": " kāni karmāṇi kṛtāni yena deveṣūpapannaḥ,",
    "K10avsata_u:6279": " satyadarśanaṃ ca kṛtam iti?",
    "K10avsata_u:6280": " bhagavān āha:",
    "K10avsata_u:6281": " yat tenātimātro lobha utpāditaḥ,",
    "K10avsata_u:6282": " śramaṇabrāhmaṇavanīpakānāṃ cāntike cittaṃ praduṣitam*,",
    "K10avsata_u:6283": " tenāśīviṣeṣūpapannaḥ /",
    "K10avsata_u:6284": " yan mamāntike cittaṃ prasāditam*,",
    "K10avsata_u:6285": " tena deveṣūpapannaḥ /",
    "K10avsata_u:6286": " kāśyape ca samykasaṃbuddhe upāsakabhūtena śaraṇagamanaśikṣāpadagrahaṇaṃ kṛtam*,",
    "K10avsata_u:6287": " tena satyadarśanaṃ kṛtam iti /",
    "K10avsata_u:6288": " tasmāt tarhi mahārāja mātsaryaprahāṇāya vyāyantavyam* /",
    "K10avsata_u:6289": " ete doṣā na bhaviṣyanti ye āśīviṣasya /",
    "K10avsata_u:6290": " eṣa eva guṇagaṇo bhaviṣyati,",
    "K10avsata_u:6291": " yas tasyaiva devaputrasyety evaṃ te mahārāja śikṣitavyam* /",
    "K10avsata_u:6292": " atha rājā bimbisāro bhagavato bhāṣitam abhinandyānumodya bhagavataḥ pādau śirasā vanditvotthāyāsanāt prakrāntaḥ //",
    "K10avsata_u:6293": " idam avocad bhagavān* /",
    "K10avsata_u:6294": " āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
    "K10avsata_u:6295": " -------------------- Vaidya, p. 131 -------------------- *******************************************************",
    "K10avsata_u:6296": " AVŚ_52 candraḥ / (ed. Speyer, vol. I)",
    "K10avsata_u:6297": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:6298": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:6299": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:6300": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:6301": " śrāvastyāṃ viharati jetavane 'nāthapiṇḍadasyārāme /",
    "K10avsata_u:6302": " śrāvastyām anyatamaḥ karṣako brāhmaṇaḥ /",
    "K10avsata_u:6303": " tena sadṛśāt kulāt kalatram ānītam* /",
    "K10avsata_u:6304": " sa tayā sārdhaṃ krīḍati ramate paricārayati /",
    "K10avsata_u:6305": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:6306": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:6307": " dārako jāto 'bhirūpo darśanīyaḥ prāsādikaḥ sarvajanamanonayanaprahlādanakaraḥ /",
    "K10avsata_u:6308": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:6309": " kiṃ bhavatu dārakasya nāmeti /",
    "K10avsata_u:6310": " jñātaya ūcuḥ:",
    "K10avsata_u:6311": " yasmād asya jātau sarvalokānāṃ nayanaprahlādanam*,",
    "K10avsata_u:6312": " tasmād bhavatu asya dārakasya candra iti nāmeti /",
    "K10avsata_u:6313": " sa ca tena brāhmaṇena kṛcchreṇa labdhaḥ /",
    "K10avsata_u:6314": " na cāsyānyaḥ putro na duhitā //",
    "K10avsata_u:6315": " sa unnīto vardhito mahān saṃvṛttaḥ /",
    "K10avsata_u:6316": " sa sarvalokaprahlādanakaratvād brāhmaṇagṛhapatibhiḥ kṛtsnaṃ nagaram anvāhiṇḍyata iti /",
    "K10avsata_u:6317": " sa brāhmaṇas tasmin bhūyasyā mātrayādhyavasito nityam eva kramasthānaśayyāsu saṃrakṣaṇaparo 'vatiṣṭhite /",
    "K10avsata_u:6318": " tasya ca brāhmaṇasyānāthapiṇḍadasamīpe gṛham* /",
    "K10avsata_u:6319": " atha sa brāhmaṇadārako 'nāthapiṇḍadasaṃsargāj jetavanaṃ gatvā buddhavacanaṃ śṛṇoti /",
    "K10avsata_u:6320": " tena bhagavacchāsane prasādaḥ pratilabdhaḥ /",
    "K10avsata_u:6321": " sa cālpāyuṣkaḥ kālaṃ kṛtvā praṇīteṣu deveṣu trāyastriṃśeṣūpapannaḥ //",
    "K10avsata_u:6322": " dharmatā khalu devaputrasya vā devakanyāyā vā aciropapannasya trīṇi cittāny utpadyante:",
    "K10avsata_u:6323": " kutaś cyutaḥ,",
    "K10avsata_u:6324": " kutropapannaś ca kena karmaṇeti /",
    "K10avsata_u:6325": " paśyati manuṣyebhyaś cyutaḥ praṇīteṣu deveṣu trāyastriṃśeṣūpapannāḥ,",
    "K10avsata_u:6326": " bhagavato 'ntike cittam ahiprasādyeti /",
    "K10avsata_u:6327": " atha brāhmaṇapūrviṇo devaputrasyaitad abhavat:",
    "K10avsata_u:6328": " na mama pratirūpaṃ syāt*,",
    "K10avsata_u:6329": " yad ahaṃ paryuṣitaparivāso bhagavantaṃ darśanāyopasaṃkrāmeyam* /",
    "K10avsata_u:6330": " yanv aham aparyuṣitaparivāsa eva bhagavantaṃ darśanāyopasaṃkrāmeyam iti /",
    "K10avsata_u:6331": " atha brāhmaṇapūrvako devaputraś calavimalakuṇḍaladharo hārārdhahāravirājitagātro",
    "K10avsata_u:6332": " maṇiratnavicitracūḍaḥ kuṅkumatamālapatraspṛkkādisaṃsṛṣṭagātras tasyām eva rātrau",
    "K10avsata_u:6333": " divyānām utpalakumudapuṇḍarīkamandāravāṇāṃ puṣpāṇām utsaṅgaṃ pūrayitvā sarvaṃ jetavanam",
    "K10avsata_u:6334": " udāreṇāvabhāsenāvabhāsya bhagavataṃ puṣpair avakīrya bhagavataḥ purastān niṣaṇṇo dharmaśravaṇāya /",
    "K10avsata_u:6335": " atha bhagavān brāhmaṇapūrvakasya devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:6336": " yāṃ śrutvā brāhmaṇapūrvakeṇa devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalam prāptam* /",
    "K10avsata_u:6337": " sa dṛṣṭasatyas trir udānam udānayati:",
    "K10avsata_u:6338": " idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
    "K10avsata_u:6339": " ucchoṣitā rudhirāśrusamudrāḥ,",
    "K10avsata_u:6340": " laṅghitā asthiparvatāḥ,",
    "K10avsata_u:6341": " pihitāny apāyadvārāṇi,",
    "K10avsata_u:6342": " vivṛtāni svargamokṣadvārāṇi,",
    "K10avsata_u:6343": " pratiṣṭhāpitāḥ smo devamanuṣyeṣu / āha ca:",
    "K10avsata_u:6344": " -------------------- Vaidya, p. 132 --------------------",
    "K10avsata_u:6345": " tavānubhāvāt pihitaḥ sughoro",
    "K10avsata_u:6346": " hy apāyamārgo bahudoṣayuktaḥ /",
    "K10avsata_u:6347": " apāvṛtā svargagatiḥ supuṇyā",
    "K10avsata_u:6348": " nirvāṇamārgaś ca mayopalabdhaḥ // AVŚ_52.1 //",
    "K10avsata_u:6349": " tvadāśrayāc cāptam apetadoṣaṃ",
    "K10avsata_u:6350": " mayādya śuddhaṃ suviśuddhacakṣuḥ /",
    "K10avsata_u:6351": " prāptaṃ ca śāntaṃ padam āryakāntaṃ",
    "K10avsata_u:6352": " tīrṇaś ca duḥkhārṇavapāram asmi // AVŚ_52.2 //",
    "K10avsata_u:6353": " naravarendra narāmarapūjita",
    "K10avsata_u:6354": " vigatajanmajarāmaraṇāmayaṃ /",
    "K10avsata_u:6355": " bhavasahasrasudurlabhadarśana",
    "K10avsata_u:6356": " saphalam adya mune tava darśanam* // AVŚ_52.3 // iti",
    "K10avsata_u:6357": " avanamya tataḥ pralambahāraś",
    "K10avsata_u:6358": " caraṇau dvāv abhinandya jātaharṣaḥ /",
    "K10avsata_u:6359": " parigamya ca dakṣiṇaṃ jitāriṃ",
    "K10avsata_u:6360": " suralokābhimukho divaṃ jagāma // AVŚ_52.4 //",
    "K10avsata_u:6361": " atha brāhmaṇapūrvako devaputro vaṇig iva labdhalābhaḥ,",
    "K10avsata_u:6362": " sasyasaṃpanna iva karṣakaḥ śūra iva {vi}jitasaṃgrāmaḥ,",
    "K10avsata_u:6363": " sarvarogaparimukta ivāturo yayā hi vibhūtyā bhagavatsakāśam āgatas tayaiva vibhūtyā svabhavanaṃ gataḥ //",
    "K10avsata_u:6364": " bhikṣavaḥ pūrvarātrāpararātraṃ jāgarikāyogam anuyuktā viharanti /",
    "K10avsata_u:6365": " tair dṛṣṭo bhagavato 'ntike udāro 'vabhāsaḥ /",
    "K10avsata_u:6366": " yaṃ dṛṣṭvā saṃdigdhā bhagavantaṃ paprachuḥ:",
    "K10avsata_u:6367": " kiṃ bhagavann asyāṃ rātryāṃ bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
    "K10avsata_u:6368": " bhagavān āha:",
    "K10avsata_u:6369": " na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ,",
    "K10avsata_u:6370": " api yo 'sāv ekaputro 'sya brāhmaṇasya putro 'lpāyuṣkaḥ kālagataḥ,",
    "K10avsata_u:6371": " sa mamāntike cittam abhiprasādya praṇīteṣu deveṣu trāyastriṃśeṣūpapannaḥ,",
    "K10avsata_u:6372": " so 'syāṃ rātrau matsakāśam upasaṃkrāntaḥ /",
    "K10avsata_u:6373": " tasya mayā dharmo deśitaḥ,",
    "K10avsata_u:6374": " dṛṣṭasatyaś ca svabhavanaṃ gataḥ //",
    "K10avsata_u:6375": " atra cāntare sa brāhmaṇas tam ekaputrakam iṣṭaṃ kāntaṃ priyaṃ manāpaṃ kṣāntam apratikūlaṃ śmaśāne nirhṛtyotsaṅge kṛtvā karuṇakaruṇaṃ vilapan*",
    "K10avsata_u:6376": " hā putraka hā ekaputraketi /",
    "K10avsata_u:6377": " jñātayaḥ subahv api śokavinodanaṃ kurvaṇā na śaknuvanty utthāpayitum* /",
    "K10avsata_u:6378": " sa kākakuraraśvaśṛgālagṛdhraparivṛtaḥ prakīrṇakeśībhiḥ strībhir anugato mahājanakāyena codvīkṣyamāṇas tiṣṭhati /",
    "K10avsata_u:6379": " tato 'sya putro devabhūtaḥ pitaraṃ paridevamānaṃ dṛṣṭvā kāruṇyād ākampitahṛdayaḥ pituḥ śokavinodanārtham ṛṣiveṣadhāriṇam ātmānam abhinirmāya śmaśānasamīpe pañcatapāvasthitaḥ /",
    "K10avsata_u:6380": " atha sa brāhmaṇas tam ṛṣiṃ papraccha:",
    "K10avsata_u:6381": " bho maharṣe anena tapasā kiṃ prārthayasa iti /",
    "K10avsata_u:6382": " ṛṣir āha: rājyaṃ prārthaye,",
    "K10avsata_u:6383": " sauvarṇaś ca me rathaḥ syān nānāratnavicitraḥ,",
    "K10avsata_u:6384": " sūryācandramasau rathacakre syātām*,",
    "K10avsata_u:6385": " catvāraś ca lokapālāḥ purastān nameyuḥ /",
    "K10avsata_u:6386": " so 'haṃ taṃ ratham abhiruhyemāṃ mahāpṛthivīm anvāhiṇḍeyeti /",
    "K10avsata_u:6387": " brāhmaṇaḥ kathayati:",
    "K10avsata_u:6388": " yadi varṣaśataṃ pūrṇaṃ tapiṣyasi nirantaram* /",
    "K10avsata_u:6389": " na lapsyase 'pi tat sthānaṃ paramatapasāpi hi // AVŚ_52.5 // iti //",
    "K10avsata_u:6390": " ṛṣiḥ kathayati:",
    "K10avsata_u:6391": " tvaṃ ca punar anena mṛtakuṇapenāśucinā paramadurgandhena śavena kāṣṭhabhūtena kiṃ prārthayasa iti /",
    "K10avsata_u:6392": " brāhmaṇaḥ prāha:",
    "K10avsata_u:6393": " priyo me ekaputrakaḥ kālagataḥ,",
    "K10avsata_u:6394": " taṃ prārthaya iti / ṛṣir āha:",
    "K10avsata_u:6395": " -------------------- Vaidya, p. 133 --------------------",
    "K10avsata_u:6396": " yadi varṣaśataṃ pūrṇaṃ rodiṣyasi nirantaram* /",
    "K10avsata_u:6397": " na lapsyase 'pi taṃ putraṃ ruditena hi kiṃ tava // AVŚ_52.6 // iti //",
    "K10avsata_u:6398": " tatas tasya brāhmaṇasya bhūtam ṛṣivacanam avagatya prasādo jātaḥ /",
    "K10avsata_u:6399": " prasādajātaś cāha:",
    "K10avsata_u:6400": " kas tvam iti /",
    "K10avsata_u:6401": " tata ṛṣis taṃ veṣam antardhāpya svaveṣeṇa sthitvā pitaram āha:",
    "K10avsata_u:6402": " ahaṃ te sa ekaputrako bhagavato 'ntike cittaṃ prasādya kālagataḥ /",
    "K10avsata_u:6403": " praṇīteṣu deveṣu trāyastriṃśeṣūpapannaḥ /",
    "K10avsata_u:6404": " tava śokavinodanārtham ihāgataḥ /",
    "K10avsata_u:6405": " ehi tvaṃ tāta buddhaṃ bhagavantaṃ śaraṇaṃ gaccha,",
    "K10avsata_u:6406": " apy eva tvam api saṃsārasamatikrāmaṃ kuryā iti //",
    "K10avsata_u:6407": " atha sa brāhmaṇo mṛtaśarīram apahāya yena bhagavāṃs tenopasaṃkrāntaḥ /",
    "K10avsata_u:6408": " upasaṃkramya bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:6409": " tasmai bhagavatā caturāryasatyasaṃprativedhikī dharmadeśanā kṛtā,",
    "K10avsata_u:6410": " yāṃ śrutvā tena brāhmaṇeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalam prāptam* /",
    "K10avsata_u:6411": " sa labdhodayo labdhalābho bhagavataḥ pādau śirasā vanditvā bhagavantaṃ triḥ pradakṣiṇīkṛtya prakrāntaḥ //",
    "K10avsata_u:6412": " tato bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:6413": " paśya bhagavan,",
    "K10avsata_u:6414": " yāvad anena devaputreṇāyaṃ pitā śokaṃ vinodya satyadarśane pratiṣṭhāpita iti /",
    "K10avsata_u:6415": " bhagavān āha:",
    "K10avsata_u:6416": " kim atra bhikṣava āścaryaṃ yad anenaitarhi dṛṣṭasatyena pitā paritrātaḥ /",
    "K10avsata_u:6417": " yat tv anena atīte 'dhvani pṛthagjanena satā yāvat trir api pitā jīvitād vyavaropyamāṇaḥ paritrātaḥ /",
    "K10avsata_u:6418": " tac chruṇuta,",
    "K10avsata_u:6419": " sādhu ca suṣṭhu ca manasi kuruta, bhāṣiṣye //",
    "K10avsata_u:6420": " bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamaḥ pāradārikaḥ /",
    "K10avsata_u:6421": " tasya putro bhadraḥ kalyāṇāśayo 'tīva lokasyābhimataḥ /",
    "K10avsata_u:6422": " yāvad asya pitrā cauryaṃ kṛtam* /",
    "K10avsata_u:6423": " tato rājñā vadhyatām ity ājñaptam* /",
    "K10avsata_u:6424": " tataḥ putreṇa yāvat trir api rājānaṃ vijñāpya iṣṭena jīvitenācchāditaḥ //",
    "K10avsata_u:6425": " bhagavān āha:",
    "K10avsata_u:6426": " kiṃ manyadhve bhikṣavo yo 'sau tena kālena tena samayena pāradārika āsīt*,",
    "K10avsata_u:6427": " ayaṃ sa brāhmaṇaḥ /",
    "K10avsata_u:6428": " pāradārikaputro 'yam eva brāhmaṇadārakaḥ //",
    "K10avsata_u:6429": " bhikṣava ūcuḥ:",
    "K10avsata_u:6430": " kiṃ karma kṛtaṃ yena pitāputrābhyāṃ satyadarśanaṃ kṛtam iti /",
    "K10avsata_u:6431": " bhagavān āha:",
    "K10avsata_u:6432": " kāśyape samyaksaṃbuddhe upāsakabhūtābhyāṃ śaraṇagamanaśikṣāpadagrahaṇaṃ kṛtam* /",
    "K10avsata_u:6433": " tenedānīṃ satyadarśanaṃ kṛtam* /",
    "K10avsata_u:6434": " tasmāt tarhi bhikṣavaḥ sarvasaṃskārā anityāḥ,",
    "K10avsata_u:6435": " sarvadharmā anātmānaḥ,",
    "K10avsata_u:6436": " śāntaṃ nirvāṇam iti nirvāṇe yatnaḥ karaṇīyaḥ /",
    "K10avsata_u:6437": " ity evaṃ vo bhikṣavaḥ śikṣitavyam* //",
    "K10avsata_u:6438": " idam avocad bhagavān* /",
    "K10avsata_u:6439": " āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
    "K10avsata_u:6440": " -------------------- Vaidya, p. 134 -------------------- *******************************************************",
    "K10avsata_u:6441": " AVŚ_53 sālaḥ / (ed. Speyer, vol. I)",
    "K10avsata_u:6442": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:6443": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:6444": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:6445": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:6446": " śrāvastyāṃ viharati jetavane 'nāthapiṇḍadasyārāme /",
    "K10avsata_u:6447": " tena khalu punaḥ samayena śrāvastyāṃ sālabhañjikā nāma parva pratyupasthitam* /",
    "K10avsata_u:6448": " tatrānekāni prāṇiśatasahasrāṇi saṃnipatya sālapuṣpāṇy ādāya krīḍanti ramante paricārayanti /",
    "K10avsata_u:6449": " yāvad anyatarā śreṣṭhidārikā sālapuṣpāṇy ādāya śrāvastīṃ praviśati /",
    "K10avsata_u:6450": " bhagavāṃś ca bhikṣugaṇaparivṛtaḥ śrāvastīṃ piṇḍāya caritvā nirgacchati /",
    "K10avsata_u:6451": " dadarśa sā dārikā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:6452": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:6453": " jaṅgamam iva ratnaparvataṃ samantato bhadrakam* /",
    "K10avsata_u:6454": " dṛṣṭvā ca punaḥ prasādajātayā bhagavān sālapuṣpair avakīrṇaḥ /",
    "K10avsata_u:6455": " tataḥ pradakṣiṇīkṛtya pratinivṛttā:",
    "K10avsata_u:6456": " bhūyo 'nyāni gṛhasyārthe āneṣyāmīti /",
    "K10avsata_u:6457": " yāvad asau sālavṛkṣam adhirūḍhā patitā /",
    "K10avsata_u:6458": " bhagavataḥ kṛtopasthānā kālagatā praṇīteṣu deveṣu trāyastriṃśeṣūpapannā yāvat sālapuṣpavimānālaṃkṛtā devasamitim upasaṃkrāntā //",
    "K10avsata_u:6459": " tasmiṃś ca kāle śakro devendraḥ sudharmāyāṃ devasabhāyāṃ devagaṇasya madhye buddhasya varṇaṃ bhāṣate,",
    "K10avsata_u:6460": " dharmasya saṃghasya ca varṇaṃ bhāṣate /",
    "K10avsata_u:6461": " dadarśa śakro devendras tāṃ devakanyāṃ sālapuṣpavimānālaṃkṛtām uttaptakuśalamūlām* /",
    "K10avsata_u:6462": " dṛṣṭvā ca gāthayā pratyabhāṣata:",
    "K10avsata_u:6463": " gātraṃ kena vimṛṣṭakāñcananibhaṃ padmotpalābhaṃ tava",
    "K10avsata_u:6464": " gātraśrīr atulā kṛteyam iha te dehāt prabhā niḥsṛtā /",
    "K10avsata_u:6465": " vaktraṃ kena vibuddhapadmasadṛśaṃ cāmīkarābhaṃ tava",
    "K10avsata_u:6466": " brūhi tvaṃ mama devate phalam idaṃ yat karmajaṃ bhujyate // AVŚ_53.1 //",
    "K10avsata_u:6467": " devatā prāha:",
    "K10avsata_u:6468": " saśrāvako narāditya ākīrṇo varalakṣaṇaiḥ /",
    "K10avsata_u:6469": " tat karma kuśalaṃ kṛtvā rājate 'bhyadhikaṃ mama /",
    "K10avsata_u:6470": " jalajenduviśuddhābhaṃ vadanaṃ kāntadarśanam* // AVŚ_53.2 //",
    "K10avsata_u:6471": " śakraḥ prāha:",
    "K10avsata_u:6472": " aho guṇamayaṃ kṣetraṃ sarvadoṣavivarjitam* /",
    "K10avsata_u:6473": " yatra nyastaṃ tvayā bījam iṣṭaṃ svargopapattaye // AVŚ_53.3 //",
    "K10avsata_u:6474": " -------------------- Vaidya, p. 135 --------------------",
    "K10avsata_u:6475": " ko nārcayet pravarakāñcanarāśigauraṃ",
    "K10avsata_u:6476": " buddhaṃ viśuddhakamalāyatapatranetram* /",
    "K10avsata_u:6477": " yatrādhikārajanitāni varāṅganānāṃ",
    "K10avsata_u:6478": " rejur mukhāni kamalāyatalocanani // AVŚ_53.4 //",
    "K10avsata_u:6479": " dharmatā khalu devaputrasya vā devakanyāyā vā aciropapannasya trīṇi cittāny utpadyante:",
    "K10avsata_u:6480": " kutaś cyutaḥ,",
    "K10avsata_u:6481": " kutropapannaḥ kena karmaṇeti /",
    "K10avsata_u:6482": " sā paśyati: manuṣyebhyaś cyutā praṇīteṣu deveṣu trāyastriṃśeṣūpapannā,",
    "K10avsata_u:6483": " bhagavato 'ntike cittaṃ prasādyeti /",
    "K10avsata_u:6484": " atha tasyā devakanyāyā etad abhavat:",
    "K10avsata_u:6485": " na mama pratirūpaṃ syād yad ahaṃ paryuṣitaparivāsā bhagavantaṃ darśanāyopasaṃkrāmeyam* /",
    "K10avsata_u:6486": " yanv aham aparyuṣitaparivāsā eva bhagavantaṃ darśanāyopasaṃkrāmeyam iti /",
    "K10avsata_u:6487": " atha sā devakanyā calavimalakuṇḍaladharā hārārdhahāravirājitagātrī maṇiratnavicitracūḍā",
    "K10avsata_u:6488": " kuṅkumatamālapatraspṛkkādisaṃsṛṣṭagātrī anekadevatāśatasahasraparivṛtā tenaiva sālapuṣpavimānena",
    "K10avsata_u:6489": " saha bhagavatsakāśam upasaṃkrāntā /",
    "K10avsata_u:6490": " bhagavantaṃ puṣpair avakīrya bhagavataḥ purastān niṣaṇṇā dharmaśravaṇāya /",
    "K10avsata_u:6491": " atha bhagavāṃs tasyā devatāyā āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:6492": " yāṃ śrutvā tayā devakanyayā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:6493": " sā dṛṣṭasatyā trir udānam udānayati:",
    "K10avsata_u:6494": " idam asmākaṃ bhadanta na mātrā kṛtaṃ na pitrā na devatābhir na rājñā neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
    "K10avsata_u:6495": " ucchoṣitā rudhirāśrusamudrāḥ,",
    "K10avsata_u:6496": " laṅghitā asthiparvatāḥ,",
    "K10avsata_u:6497": " pihitāny apāyadvārāṇi,",
    "K10avsata_u:6498": " vivṛtāni svargamokṣadvārāṇi,",
    "K10avsata_u:6499": " pratiṣṭhāpitāḥ smo devamanuṣyeṣu / āha ca:",
    "K10avsata_u:6500": " tavānubhāvāt pihitaḥ sughoro",
    "K10avsata_u:6501": " hy apāyamārgo bahudoṣayuktaḥ /",
    "K10avsata_u:6502": " apāvṛtā svargagatiḥ supuṇyā",
    "K10avsata_u:6503": " nirvāṇamārgaś ca mayopalabdhaḥ // AVŚ_53.5 //",
    "K10avsata_u:6504": " tvadāśrayāc cāptam apetadoṣaṃ",
    "K10avsata_u:6505": " mayādya śuddhaṃ suviśuddhacakṣuḥ /",
    "K10avsata_u:6506": " (Speyer: suviśuddha cakṣuḥ)",
    "K10avsata_u:6507": " prāptaṃ ca śāntaṃ padam āryakāntaṃ",
    "K10avsata_u:6508": " tīrṇā ca duḥkhārṇavapāram asmi // AVŚ_53.6 //",
    "K10avsata_u:6509": " naravarendra narāmarapūjita",
    "K10avsata_u:6510": " vigatajanmajarāmaraṇāmayaṃ /",
    "K10avsata_u:6511": " bhavasahasrasudurlabhadarśana",
    "K10avsata_u:6512": " saphalam adya mune tava darśanam* // AVŚ_53.7 // iti",
    "K10avsata_u:6513": " avanamya tataḥ pralambahārā",
    "K10avsata_u:6514": " caraṇau dvāv abhivandya jātaharṣā /",
    "K10avsata_u:6515": " parigamya ca dakṣiṇaṃ jitāriṃ",
    "K10avsata_u:6516": " suralokābhimukhī divaṃ jagāma // AVŚ_53.8 //",
    "K10avsata_u:6517": " athāsau devakanyā vaṇig iva labdhalābhaḥ,",
    "K10avsata_u:6518": " sasyasaṃpanna iva karṣakaḥ śūra iva vijitasaṃgrāmaḥ,",
    "K10avsata_u:6519": " sarvarogaparimukta ivāturo yayā vibhūtyā bhagavatsakāśam āgatā tayaiva vibhūtyā svabhavanaṃ gatā //",
    "K10avsata_u:6520": " -------------------- Vaidya, p. 136 --------------------",
    "K10avsata_u:6521": " bhikṣavaḥ pūrvarātrāpararātraṃ jāgarikāyogam anuyuktā viharanti /",
    "K10avsata_u:6522": " tair dṛṣṭo bhagavato 'ntike udāro 'vabhāsaḥ,",
    "K10avsata_u:6523": " yaṃ dṛṣṭvā saṃdigdhā bhagavantaṃ paprachuḥ:",
    "K10avsata_u:6524": " kiṃ bhadanta imāṃ rātriṃ brahmā sahāṃpatiḥ śakro devendraś catvāro lokapālā bhagavantaṃ darśanāyopasaṃkrāntāḥ?",
    "K10avsata_u:6525": " bhagavān āha:",
    "K10avsata_u:6526": " na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
    "K10avsata_u:6527": " api tu dṛṣṭā yuṣmābhiḥ sā dārikā,",
    "K10avsata_u:6528": " yayā aham antarmārgo sālapuṣpair avakīrṇaḥ?",
    "K10avsata_u:6529": " evaṃ bhadanta /",
    "K10avsata_u:6530": " saiṣā mamāntike cittam abhiprasādya kālagatā praṇīteṣū deveṣu trāyastriṃśeṣūpapannā /",
    "K10avsata_u:6531": " sā imāṃ rātriṃ matsakāśam upasaṃkrāntā /",
    "K10avsata_u:6532": " tasyā mayā dharmo deśitaḥ,",
    "K10avsata_u:6533": " dṛṣṭasatyā ca svabhavanaṃ gatā /",
    "K10avsata_u:6534": " tasmāt tarhi bhikṣava evaṃ śikṣitavyam:",
    "K10avsata_u:6535": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:6536": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:6537": " ity evaṃ vo bhikṣavaḥ śikṣitavyam* //",
    "K10avsata_u:6538": " idam avocad bhagavān* /",
    "K10avsata_u:6539": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:6540": " AVŚ_54 śrīmatī / (ed. Speyer, vol. I)",
    "K10avsata_u:6541": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:6542": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:6543": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:6544": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:6545": " rājagṛham upaniśritya viharati veṇuvane kalandakanivāpe /",
    "K10avsata_u:6546": " rājagṛhe nagare rājā bimbisāro rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ",
    "K10avsata_u:6547": " ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannam",
    "K10avsata_u:6548": " akhilam akaṇṭakam ekaputram iva rājyaṃ pālayati /",
    "K10avsata_u:6549": " yadā rājñā bimbisāreṇa bhagavataḥ sakāśāt satyāni dṛṣṭāni,",
    "K10avsata_u:6550": " tadā rātriṃ bhagavantam upasaṃkrāmati sārdham antaḥpureṇa /",
    "K10avsata_u:6551": " atha rājā bimbisāro 'pareṇa samayena saṃprāpte vasantakālasamaye saṃpuṣpiteṣu pādapeṣu",
    "K10avsata_u:6552": " haṃsakrauñcamayūraśukaśārikākokilajīvañjīvakanirghoṣite vanaṣaṇḍe devyā sahāntaḥpuraparivṛta",
    "K10avsata_u:6553": " udyānabhūmiṃ nirgataḥ /",
    "K10avsata_u:6554": " tatra cāntaḥpurikābhī rājā vijñaptaḥ:",
    "K10avsata_u:6555": " deva vayaṃ na śaknumo 'hanyahani bhagavantam upasaṃkramitum* /",
    "K10avsata_u:6556": " tat sādhu devo 'sminn antaḥpure tathāgatasya keśanakhastūpaṃ pratiṣṭhāpayed* yatra vayam asakṛtpuṣpair gandhair mālyair vilepanaiś chatrair dhvajaiḥ patākābhiḥ pūjāṃ kuryāmeti /",
    "K10avsata_u:6557": " yāvad rājñā bimbisāreṇa bhagavān vijñaptaḥ:",
    "K10avsata_u:6558": " dīyatām asmabhyaṃ keśanakhaṃ yena vayaṃ tathāgatastūpam antaḥpuramadhye pratiṣṭhāpayāma iti /",
    "K10avsata_u:6559": " yāvad bhagavatā keśanakhaṃ dattam* /",
    "K10avsata_u:6560": " rājñā bimbisāreṇa mahatā satkāreṇāntaḥpurasahāyena tathāgatasya keśanakhastūpo 'ntaḥpuramadhye pratiṣṭhāpitaḥ /",
    "K10avsata_u:6561": " tatra cāntaḥpure 'ntaḥpurikā dīpadhūpapuṣpagandhamālyavilepanair abhyarcanaṃ kurvanti //",
    "K10avsata_u:6562": " yadā punā rājñā ajātaśatruṇā devadattavigrāhitena pitā dhārmiko dharmarājo jīvitād vyaparopitaḥ,",
    "K10avsata_u:6563": " svayaṃ ca rājyaṃ pratipannaḥ,",
    "K10avsata_u:6564": " tadā bhagavacchāsane sarvedeyadharmāḥ samucchinnāḥ /",
    "K10avsata_u:6565": " -------------------- Vaidya, p. 137 --------------------",
    "K10avsata_u:6566": " kriyākāraś ca kārito na kenacit tathāgatastūpe kārāḥ kartavyā iti /",
    "K10avsata_u:6567": " yadā pañcadaśyāṃ pravāraṇā saṃvṛttā,",
    "K10avsata_u:6568": " tadā tatra keśanakhastūpe na kaścit saṃmārjanaṃ dīpadhūpapuṣpadānaṃ vā kurute /",
    "K10avsata_u:6569": " tato 'ntaḥpurikā keśanakhastūpaṃ tathāvidhaṃ rājānaṃ ca bimbisāram anusmṛtya karuṇakaruṇaṃ roditum ārabdhāḥ:",
    "K10avsata_u:6570": " hā kaṣṭaṃ dharmarājaviyogād vayaṃ puṇyāt prahīṇā iti /",
    "K10avsata_u:6571": " tatra ca śrīmatī nāmāntaḥpurikā /",
    "K10avsata_u:6572": " sā svakaṃ jīvitam agaṇayitvā buddhaguṇāṃś cānusmṛtya keśanakhastūpaṃ saṃmṛjya dīpamālām akārṣīt* /",
    "K10avsata_u:6573": " yāvad ajātaśatrur upariprasādatalagataḥ tam udāram avabhāsaṃ dṛṣṭvā papraccha kim idam iti /",
    "K10avsata_u:6574": " yāvad anyayā kathitam*:",
    "K10avsata_u:6575": " śrīmatyā keśanakhastūpe dīpamālā kṛteti /",
    "K10avsata_u:6576": " tataḥ śrīmatīm āhūya kathayati:",
    "K10avsata_u:6577": " kim arthaṃ rājaśāsanam atikramasīti /",
    "K10avsata_u:6578": " sā kathayati:",
    "K10avsata_u:6579": " yady api mayā tava śāsanam atikrāntam*,",
    "K10avsata_u:6580": " kiṃ tu dharmarājasya mayā bimbisārasya śāsanaṃ nātikrāntam iti /",
    "K10avsata_u:6581": " tatas tena kupitena cakraṃ kṣiptvā jīvitād vyavaropitā /",
    "K10avsata_u:6582": " sā bhagavati prasannacittā kālagatā praṇīteṣu deveṣu trāyastriṃśeṣūpapannā //",
    "K10avsata_u:6583": " tatra kāle devasamitir upasthitā /",
    "K10avsata_u:6584": " atha śrīmatī devakanyā samantayojanaṃ divyaprabhāmaṇḍalāvabhāsitā devasamitim upasaṃkrāntā /",
    "K10avsata_u:6585": " tataḥ śakro devendras tam udāram avabhāsaṃ divyāṃ ca prabhāṃ samantayojanaṃ dṛṣṭvā papraccha:",
    "K10avsata_u:6586": " gātraṃ kena vimṛṣṭakāñcananibhaṃ padmotpalābhaṃ tava",
    "K10avsata_u:6587": " gātraśrīr atulā kṛteyam iha te dehāt prabhā niḥsṛtā /",
    "K10avsata_u:6588": " vaktraṃ kena vibuddhapadmasadṛśaṃ cāmīkarābhaṃ tava",
    "K10avsata_u:6589": " brūhi tvaṃ mama devate phalam idaṃ yat karmajaṃ bhujyate // AVŚ_54.1 //",
    "K10avsata_u:6590": " devatā prāha:",
    "K10avsata_u:6591": " trailokyanāthaṃ jagataḥ pradīpaṃ nirīkṣya buddhaṃ varalakṣaṇāḍhyam* /",
    "K10avsata_u:6592": " cakāra dīpaṃ vadatāṃ varasya tamonudaṃ kleśatamonudasya // AVŚ_54.2 //",
    "K10avsata_u:6593": " dṛṣṭvā prabhāṃ candramarīcivarṇāṃ cakāra bhāvena munau prasādam* /",
    "K10avsata_u:6594": " prabhāṃ ca harṣāt samudīkṣya śāstuś cakre praṇāmaṃ vadatāṃ varasya // AVŚ_54.3 //",
    "K10avsata_u:6595": " tatkarmaṇā śriyā dehaṃ rājate 'bhyadhikaṃ mama /",
    "K10avsata_u:6596": " jalajenduviśuddhābhaṃ vadanaṃ kāntadarśanam* // AVŚ_54.4 //",
    "K10avsata_u:6597": " śakraḥ prāha:",
    "K10avsata_u:6598": " aho guṇamayaṃ kṣetraṃ sarvadoṣavivarjitam* /",
    "K10avsata_u:6599": " yatra nyastaṃ tvayā bījam iṣṭaṃ svargopapattaye // AVŚ_54.5 //",
    "K10avsata_u:6600": " -------------------- Vaidya, p. 138 --------------------",
    "K10avsata_u:6601": " ko nārcayet pravarakāñcanarāśigauraṃ",
    "K10avsata_u:6602": " buddhaṃ viśuddhakamalāyatapatranetram* /",
    "K10avsata_u:6603": " yatrādhikārajanitāni varāṅganānāṃ",
    "K10avsata_u:6604": " rejur mukhāni kamalāyatalocanani // AVŚ_54.6 //",
    "K10avsata_u:6605": " dharmatā khalu devaputrasya vā devakanyāyā vā aciropapannasya trīṇi cittāny utpadyante:",
    "K10avsata_u:6606": " kutaś cyutaḥ,",
    "K10avsata_u:6607": " kutropapannaḥ kena karmaṇeti /",
    "K10avsata_u:6608": " sā paśyati: manuṣyebhyaś cyutā praṇīteṣu deveṣu trāyastriṃśeṣūpapannā,",
    "K10avsata_u:6609": " bhagavato 'ntike cittaṃ prasādyeti /",
    "K10avsata_u:6610": " atha śrīmatyā devakanyāyā etad abhavat:",
    "K10avsata_u:6611": " na mama pratirūpaṃ syād yad ahaṃ paryuṣitaparivāsā bhagavantaṃ darśanāyopasaṃkrāmeyam* /",
    "K10avsata_u:6612": " yanv aham aparyuṣitaparivāsā eva bhagavantaṃ darśanāyopasaṃkrāmeyam iti /",
    "K10avsata_u:6613": " atha śrīmatī devakanyā divyaprabhāvabhāsapariveṣṭitā divyānām utpalapadmakumudapuṇḍarīkamandāravāṇām",
    "K10avsata_u:6614": " utsaṅgaṃ pūrayitvā sarvaṃ veṇuvanaṃ kalandakanivāpam udāreṇāvabhāsenāvabhāsya bhagavantaṃ",
    "K10avsata_u:6615": " puṣpair avakīrya bhagavataḥ purastān niṣaṇṇā dharmaśravaṇāya /",
    "K10avsata_u:6616": " atha bhagavāñ chrīmatyā devakanyāyā āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:6617": " yāṃ śrutvā srīmatyā devakanyāyā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ prāptam* /",
    "K10avsata_u:6618": " sā dṛṣṭasatyā trir udānam udānayati:",
    "K10avsata_u:6619": " idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
    "K10avsata_u:6620": " ucchoṣitā rudhirāśrusamudrāḥ,",
    "K10avsata_u:6621": " laṅghitā asthiparvatāḥ,",
    "K10avsata_u:6622": " pihitāny apāyadvārāṇi,",
    "K10avsata_u:6623": " vivṛtāni svargamokṣadvārāṇi,",
    "K10avsata_u:6624": " pratiṣṭhāpitāḥ smo devamanuṣyeṣu / āha ca:",
    "K10avsata_u:6625": " tavānubhāvāt pihitaḥ sughoro",
    "K10avsata_u:6626": " hy apāyamārgo bahudoṣayuktaḥ /",
    "K10avsata_u:6627": " apāvṛtā svargagatiḥ supuṇyā",
    "K10avsata_u:6628": " nirvāṇamārgaś ca mayopalabdhaḥ // AVŚ_54.7 //",
    "K10avsata_u:6629": " tvadāśrayāc cāptam apetadoṣaṃ",
    "K10avsata_u:6630": " mayādya śuddhaṃ suviśuddhacakṣuḥ /",
    "K10avsata_u:6631": " (Speyer: suviśuddha cakṣuḥ)",
    "K10avsata_u:6632": " prāptaṃ ca śāntaṃ padam āryakāntaṃ",
    "K10avsata_u:6633": " tīrṇā ca duḥkhārṇavapāram asmi // AVŚ_54.8 //",
    "K10avsata_u:6634": " naravarendra narāmarapūjita",
    "K10avsata_u:6635": " vigatajanmajarāmaraṇāmayaṃ /",
    "K10avsata_u:6636": " bhavasahasrasudurlabhadarśana",
    "K10avsata_u:6637": " saphalam adya mune tava darśanam* // AVŚ_54.9 //",
    "K10avsata_u:6638": " avanamya tataḥ pralambahārā",
    "K10avsata_u:6639": " caraṇau dvāv abhivandya jātaharṣā /",
    "K10avsata_u:6640": " parigamya ca dakṣiṇaṃ jitāriṃ",
    "K10avsata_u:6641": " suralokābhimukhī divaṃ jagāma // AVŚ_54.10 //",
    "K10avsata_u:6642": " atha śrīmatī devakanyā vaṇig iva labdhalābhaḥ,",
    "K10avsata_u:6643": " sasyasaṃpanna iva karṣakaḥ śūra iva {vi}jitasaṃgrāmaḥ,",
    "K10avsata_u:6644": " sarvarogaparimukta ivāturo yayā vibhūtyā bhagavatsakāśam āgatā tayaiva vibhūtyā svabhavanaṃ gatā //",
    "K10avsata_u:6645": " -------------------- Vaidya, p. 139 --------------------",
    "K10avsata_u:6646": " bhikṣavaḥ pūrvarātrāpararātraṃ jāgarikāyogam anuyuktā viharanti /",
    "K10avsata_u:6647": " tair dṛṣṭo bhagavato 'ntike udāro 'vabhāsaḥ /",
    "K10avsata_u:6648": " yaṃ dṛṣṭvā saṃdigdhā bhagavantaṃ paprachuḥ:",
    "K10avsata_u:6649": " kiṃ bhagavann imāṃ rātriṃ brahmā sahāṃpatiḥ śakro devendraś catvāro lokapālā bhagavantaṃ darśanāyopasaṃkrāntāḥ?",
    "K10avsata_u:6650": " bhagavān āha:",
    "K10avsata_u:6651": " na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
    "K10avsata_u:6652": " api tu rājño bimbisārasya śrīmatī nāmāntaḥpurikā svajīvitam agaṇayitvā buddhaguṇāṃś cānusmṛtya tathāgatasya keśanakhastūpe dīpamālāṃ kṛtavatī",
    "K10avsata_u:6653": " tato rājñā ajātaśatruṇā kupitena jīvitād vyavaropitā /",
    "K10avsata_u:6654": " sā mamāntike cittaṃ prasādya kālagatā praṇīteṣū deveṣu trāyastriṃśeṣūpapannā /",
    "K10avsata_u:6655": " sā asyāṃ rātrau matsakāśam upasaṃkrāntā /",
    "K10avsata_u:6656": " tasyā mayā dharmo deśitaḥ,",
    "K10avsata_u:6657": " dṛṣṭasatyā ca svabhavanaṃ gatā /",
    "K10avsata_u:6658": " tasmāt tarhi bhikṣava evaṃ śikṣitavyam:",
    "K10avsata_u:6659": " yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
    "K10avsata_u:6660": " śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
    "K10avsata_u:6661": " ity evaṃ vo bhikṣavaḥ śikṣitavyam* //",
    "K10avsata_u:6662": " idam avocad bhagavān* /",
    "K10avsata_u:6663": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:6664": " AVŚ_55 vastram* / (ed. Speyer, vol. I)",
    "K10avsata_u:6665": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:6666": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:6667": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:6668": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:6669": " śrāvastyāṃ viharati jetavane 'nāthapiṇḍadasyārāme /",
    "K10avsata_u:6670": " yadā anāthapiṇḍadena gṛhapatinā buddhapramukhāya bhikṣusaṃghāya jetavanaṃ niryātitam*,",
    "K10avsata_u:6671": " krameṇa {ca} koṭiśataṃ bhagavacchāsane dattam*,",
    "K10avsata_u:6672": " tadā tasya buddhir abhavat*:",
    "K10avsata_u:6673": " kim atrāścaryaṃ yad ahaṃ dānāni dadāmi,",
    "K10avsata_u:6674": " puṇyāni vā karomi,",
    "K10avsata_u:6675": " yanv ahaṃ daridrajanānugrahārthṃ śrāvastīnivāsino janakāyāc chandakabhikṣaṇaṃ kṛtvā bhagavantaṃ saśrāvakasaṃgham upatiṣṭheyam* /",
    "K10avsata_u:6676": " evaṃ me mahājanānugrahaḥ kṛto bhaviṣyati,",
    "K10avsata_u:6677": " bahu cānena puṇyaṃ prasūtaṃ bhaviṣyatīti /",
    "K10avsata_u:6678": " tato 'nāthapiṇḍadena gṛhapatinā eṣa vṛttānto rājñe niveditaḥ /",
    "K10avsata_u:6679": " rājñā sarvasyāṃ śrāvastyāṃ ghaṇṭāghoṣaṇaṃ kāritam*:",
    "K10avsata_u:6680": " śṛṇvantu bhavantaḥ śrāvastīnivāsinaḥ paurāḥ /",
    "K10avsata_u:6681": " adya saptame divase anāthapiṇḍado gṛhapatir hastiskandhābhirūḍhas tathāgatasya saśrāvakasaṃghasyārthāya cchandakabhikṣaṇaṃ kartukāmaḥ /",
    "K10avsata_u:6682": " yasya vo yan mātraṃ parityaktaṃ tad anupradātavyam iti /",
    "K10avsata_u:6683": " yāvat saptame divase anāthapiṇḍado gṛhapatir hastiskandhādhirūḍhas tathāgatasya saśrāvakasaṃghasyārthāya chandakabhikṣaṇaṃ kartuṃ pravṛttam*",
    "K10avsata_u:6684": " tatra yeṣāṃ yan mātro vibhavas te tan mātraṃ dātuṃ pravṛttāḥ /",
    "K10avsata_u:6685": " kecid dhāraṃ prayacchanti,",
    "K10avsata_u:6686": " kecit kaṭakam*,",
    "K10avsata_u:6687": " kecit keyūram*,",
    "K10avsata_u:6688": " kecij jātarūpamālām*,",
    "K10avsata_u:6689": " -------------------- Vaidya, p. 140 --------------------",
    "K10avsata_u:6690": " kecid aṅgulimudrām*,",
    "K10avsata_u:6691": " kecin muktāhāram*,",
    "K10avsata_u:6692": " kecid dhiraṇyam*,",
    "K10avsata_u:6693": " kecit suvarṇam*,",
    "K10avsata_u:6694": " kecid antaśaḥ kārṣāpaṇam* /",
    "K10avsata_u:6695": " gṛhapatir api parānugrahārthaṃ pratigṛhṇāti //",
    "K10avsata_u:6696": " yāvad anyatamā strī paramadaridrā /",
    "K10avsata_u:6697": " tayā tribhir māsaiḥ kṛcchreṇa paṭaka upārjitaḥ /",
    "K10avsata_u:6698": " sā taṃ paṭakaṃ prāvṛtya vīthīm avatīrṇā /",
    "K10avsata_u:6699": " anāthapiṇḍadaś ca tayā dūrata evāgacchan*,",
    "K10avsata_u:6700": " śaṅkhapaṭahair vādyamānair avalokitaḥ /",
    "K10avsata_u:6701": " tayānyatama upāsakaḥ pṛṣṭaḥ:",
    "K10avsata_u:6702": " yadi tāvad ayaṃ gṛhapatir āḍhyo mahādhano mahābhoho 'ntarbhūmau nigūḍhāny api nidhānāni paśyati,",
    "K10avsata_u:6703": " kasmād ayaṃ parakulebhyo bhaikṣyam aṭatīti /",
    "K10avsata_u:6704": " sā upāsakenoktā:",
    "K10avsata_u:6705": " parānugrahārtham* /",
    "K10avsata_u:6706": " ye 'samamarthā bhagavantaṃ saśrāvakasaṃghaṃ bhojayitum*,",
    "K10avsata_u:6707": " teṣām arthe 'nugrahaṃ karoti /",
    "K10avsata_u:6708": " kathaṃ bahavaḥ sametā bhagavantaṃ pratipādayeyur iti /",
    "K10avsata_u:6709": " tatas tayā dārikāyā buddhir utpannā:",
    "K10avsata_u:6710": " ahaṃ tāvad akṛtapuṇyā,",
    "K10avsata_u:6711": " na me śaktir asti,",
    "K10avsata_u:6712": " yad aham ekākinī bhagavantaṃ saśrāvakasaṃghaṃ bhojanena pratipādayeyam* /",
    "K10avsata_u:6713": " yanv aham atra kiṃcid anupradadyām iti /",
    "K10avsata_u:6714": " sā svakaṃ vibhavam avalokayantī na kiṃcit paśyati ṛte paṭakāt* /",
    "K10avsata_u:6715": " sā cintayituṃ pravṛttā:",
    "K10avsata_u:6716": " yady aham ihasthaiva paṭakaṃ pradāsyāmi,",
    "K10avsata_u:6717": " nagnā bhaviṣyāmi /",
    "K10avsata_u:6718": " yanv ahaṃ śaraṇapṛṣṭham abhiruhya paṭakaṃ kṣipeyam iti /",
    "K10avsata_u:6719": " tataḥ sā śaraṇapṛṣṭham abhiruhya svaśarīrāt paṭakam avanīya anāthapiṇḍadasyopari kṣiptavatī /",
    "K10avsata_u:6720": " sā gṛhapatinā saṃlakṣitā:",
    "K10avsata_u:6721": " nūnam asyā eṣa eva vibhavo yad anayā śaraṇasaṃsthayā kṣiptam iti /",
    "K10avsata_u:6722": " tena svapauruṣeyāṇām ājñānupradattā /",
    "K10avsata_u:6723": " gacchantu bhavantaḥ,",
    "K10avsata_u:6724": " avalokayantu kenāyaṃ paṭakaḥ kṣipta iti /",
    "K10avsata_u:6725": " tair avalokitā yāvad utkuṭukā niṣaṇṇā /",
    "K10avsata_u:6726": " tatas taiḥ pṛṣṭā /",
    "K10avsata_u:6727": " tayā coktam*:",
    "K10avsata_u:6728": " yo me vibhava āsīt sa me bhagavadguṇānukīrtanaṃ pratiśrutya dāridryabhayabhītayā (Speyer:",
    "K10avsata_u:6729": " dāridrabhayabhītayā)",
    "K10avsata_u:6730": " tathāgatapramukhe bhikṣusaṃghe datta iti /",
    "K10avsata_u:6731": " tatas tair anāthapiṇḍadāya niveditam* /",
    "K10avsata_u:6732": " tato 'nāthapiṇḍadena gṛhapatinā paramavismayajātenā sā dārikā vicitrair vastrair ābharaṇaiś cācchāditā /",
    "K10avsata_u:6733": " sā cālpāyuṣkā kālagatā praṇīteṣu deveṣu trāyastriṃśeṣūpapannā /",
    "K10avsata_u:6734": " upapannamātrāyās tasyās tathāvidhāni vastrāṇi prādurbhūtāni,",
    "K10avsata_u:6735": " na kasyacid anyasya devaputrasya vā devakanyāyā vā //",
    "K10avsata_u:6736": " dharmatā khalu devaputrasya vā devakanyāyā vā aciropapannasya trīṇi cittāny utpadyante:",
    "K10avsata_u:6737": " kutaś cyutaḥ,",
    "K10avsata_u:6738": " kutropapannaḥ kena karmaṇeti /",
    "K10avsata_u:6739": " sā paśyati: manuṣyebhyaś cyutā praṇīteṣu deveṣu trāyastriṃśeṣūpapannā,",
    "K10avsata_u:6740": " bhagavataḥ paṭakapradānād iti /",
    "K10avsata_u:6741": " tato vastradāyikā devakanyā calavimalakuṇḍaladharā hārārdhahāravirājitagātrī maṇiratnavicitracūḍā",
    "K10avsata_u:6742": " kuṅkumatamālapatraspṛkkādisaṃsṛṣṭagātrī tām eva rātriṃ divyānām utpalapadmakumudapuṇḍarīkamandāravāṇām",
    "K10avsata_u:6743": " puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
    "K10avsata_u:6744": " puṣpair avakīrya bhagavataḥ purastān niṣaṇṇā dharmaśravaṇāya /",
    "K10avsata_u:6745": " atha bhagavān paṭakapradāyikāyā devakanyāyā āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:6746": " yāṃ śrutvā paṭakapradāyikāyā devakanyāyā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:6747": " sā dṛṣṭasatyā trir udānam udānayati:",
    "K10avsata_u:6748": " idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ",
    "K10avsata_u:6749": " -------------------- Vaidya, p. 141 --------------------",
    "K10avsata_u:6750": " kṛtam* / ucchoṣitā rudhirāśrusamudrāḥ,",
    "K10avsata_u:6751": " laṅghitā asthiparvatāḥ,",
    "K10avsata_u:6752": " pihitāny apāyadvārāṇi,",
    "K10avsata_u:6753": " vivṛtāni svargamokṣadvārāṇi,",
    "K10avsata_u:6754": " pratiṣṭhāpitāḥ smo devamanuṣyeṣu / āha ca:",
    "K10avsata_u:6755": " tavānubhāvāt pihitaḥ sughoro",
    "K10avsata_u:6756": " hy apāyamārgo bahudoṣayuktaḥ /",
    "K10avsata_u:6757": " apāvṛtā svargagatiḥ supuṇyā",
    "K10avsata_u:6758": " nirvāṇamārgaś ca mayopalabdhaḥ // AVŚ_55.1 //",
    "K10avsata_u:6759": " tvadāśrayāc cāptam apetadoṣaṃ",
    "K10avsata_u:6760": " mayādya śuddhaṃ suviśuddhacakṣuḥ /",
    "K10avsata_u:6761": " (Speyer:suviśuddha cakṣuḥ)",
    "K10avsata_u:6762": " prāptaṃ ca śāntaṃ padam āryakāntaṃ",
    "K10avsata_u:6763": " tīrṇā ca duḥkhārṇavapāram asmi // AVŚ_55.2 //",
    "K10avsata_u:6764": " naravarendra narāmarapūjita",
    "K10avsata_u:6765": " vigatajanmajarāmaraṇāmayaṃ /",
    "K10avsata_u:6766": " bhavasahasrasudurlabhadarśana",
    "K10avsata_u:6767": " saphalam adya mune tava darśanam* // AVŚ_55.3 //",
    "K10avsata_u:6768": " avanamya tataḥ pralambahārā",
    "K10avsata_u:6769": " caraṇau dvāv abhivandya jātaharṣā /",
    "K10avsata_u:6770": " parigamya ca dakṣiṇaṃ jitāriṃ",
    "K10avsata_u:6771": " suralokābhimukhī divaṃ jagāma // AVŚ_55.4 //",
    "K10avsata_u:6772": " atha paṭapradāyikā devakanyā vaṇig iva labdhalābhaḥ,",
    "K10avsata_u:6773": " sasyasaṃpanna iva karṣakaḥ śūra iva vijitasaṃgrāmaḥ,",
    "K10avsata_u:6774": " sarvarogaparimukta ivāturo yayā vibhūtyā bhagavatsakāśam āgatā tayaiva vibhūtyā svabhavanaṃ gatā //",
    "K10avsata_u:6775": " bhikṣavaḥ pūrvarātrāpararātraṃ jāgarikāyogam anuyuktā viharanti /",
    "K10avsata_u:6776": " tair dṛṣṭo bhagavato 'ntike udāro 'vabhāsaḥ /",
    "K10avsata_u:6777": " yaṃ dṛṣṭvā saṃdigdhā bhagavantaṃ paprachuḥ:",
    "K10avsata_u:6778": " kiṃ bhagavann asyāṃ rātrau bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
    "K10avsata_u:6779": " bhagavān āha:",
    "K10avsata_u:6780": " na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
    "K10avsata_u:6781": " yā daridradārikā anāthapiṇḍadasya gṛhapateś chandakabhikṣaṇaṃ kurvāṇasya paṭaṃ datvā kālagatā,",
    "K10avsata_u:6782": " praṇīteṣū deveṣu trāyastriṃśeṣūpapannā,",
    "K10avsata_u:6783": " sā imāṃ rātriṃ matsakāśam upasaṃkrāntā /",
    "K10avsata_u:6784": " tasyā mayā dharmo deśitaḥ /",
    "K10avsata_u:6785": " sā prasādajātā prakrāntā,",
    "K10avsata_u:6786": " dṛṣṭasatyā ca svabhavanaṃ gatā /",
    "K10avsata_u:6787": " tasmāt tarhi bhikṣava evaṃ śikṣitavyam:",
    "K10avsata_u:6788": " yad buddhadharmasaṃgheṣu kārān kariṣyāmo nāpakārān* /",
    "K10avsata_u:6789": " ity evaṃ vo bhikṣavaḥ śikṣitavyam* //",
    "K10avsata_u:6790": " idam avocad bhagavān* /",
    "K10avsata_u:6791": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:6792": " AVŚ_56 śukaḥ / (ed. Speyer, vol. I)",
    "K10avsata_u:6793": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:6794": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:6795": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:6796": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:6797": " śrāvastyāṃ viharati jetavane 'nāthapiṇḍadasyārāme /",
    "K10avsata_u:6798": " rājagṛhe nagare rājā bimbisāro rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ",
    "K10avsata_u:6799": " ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannam",
    "K10avsata_u:6800": " akhilam akaṇṭakam* /",
    "K10avsata_u:6801": " ekaputram iva rājyaṃ pālayati /",
    "K10avsata_u:6802": " sa ca rājā śrāddho bhadraḥ kalyāṇāśaya",
    "K10avsata_u:6803": " -------------------- Vaidya, p. 142 --------------------",
    "K10avsata_u:6804": " ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ /",
    "K10avsata_u:6805": " yāvad asau bhagavaddarśanotkaṇṭhitaḥ kare kapolaṃ datvā cintāparo vyavasthitaḥ /",
    "K10avsata_u:6806": " tato 'mātyar uktaḥ:",
    "K10avsata_u:6807": " kimarthaṃ deva śokaḥ kriyata iti /",
    "K10avsata_u:6808": " rājovāca: ciradṛṣṭo me sugataḥ /",
    "K10avsata_u:6809": " so 'ham ākāṅkṣāmi bhagavato darśanam iti /",
    "K10avsata_u:6810": " aśrauṣīd bhagavān divāvihāropagato divyena śrotreṇa viśuddhenātikrāntamānuṣeṇa rājā bimbisāra utkaṇṭhita iti /",
    "K10avsata_u:6811": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:6812": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛtt{ak}ānām ekārakṣāṇāṃ",
    "K10avsata_u:6813": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:6814": " caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
    "K10avsata_u:6815": " ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
    "K10avsata_u:6816": " navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
    "K10avsata_u:6817": " trī rātres trir divasasya buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:6818": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ,",
    "K10avsata_u:6819": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:6820": " kasya kāmapaṅkanimagnasya hastoddhāram anupradadyām*,",
    "K10avsata_u:6821": " kam āryadhanavirahitam āryadhanaiśvaryādhipatye pratiṣṭhāpayeyam*,",
    "K10avsata_u:6822": " (kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
    "K10avsata_u:6823": " ) kasyānavaropitāni kuśalamulāny avaropayeyam*,",
    "K10avsata_u:6824": " kasyāvaropitāni paripācayeyam*,",
    "K10avsata_u:6825": " kasya paripakvāni vimocayeyam* / āha ca:",
    "K10avsata_u:6826": " apy evātikramed velāṃ sāgaro makarālayaḥ /",
    "K10avsata_u:6827": " na tu vaineyavatsānāṃ buddho velām atikramet // AVŚ_56.1 //",
    "K10avsata_u:6828": " tato bhagavān rājño bimbisārasyānugrahārthaṃ trayāṇāṃ vārṣikāṇāṃ māsānām atyayāt kṛtacīvaro niṣṭḥitacīvaraḥ samādāya pātracīvaram janapadacārikāṃ prakrāntaḥ /",
    "K10avsata_u:6829": " anupūrveṇa cārikāṃ carann anyatamaṃ vanaṣaṇḍam anuprāptaḥ /",
    "K10avsata_u:6830": " tatra ca vanaṣaṇḍe manuṣyapralāpī śukaḥ prativasati /",
    "K10avsata_u:6831": " tena bhagavān dūrata dṛṣṭaḥ /",
    "K10avsata_u:6832": " tatas tvaritatvaritaṃ bhagavantam uvāca:",
    "K10avsata_u:6833": " etu bhagavān,",
    "K10avsata_u:6834": " svāgataṃ bhagavate,",
    "K10avsata_u:6835": " kriyatām asmākam anugrahaḥ,",
    "K10avsata_u:6836": " ihaiva vanaṣaṇḍe ekāṃ rātriṃ prativaseti /",
    "K10avsata_u:6837": " tato bhagavāñ chukasyānugrahārthaṃ yatra vkṣe śukasyālayas tatra tṛṇasaṃstaraṃ saṃstīrya paryaṅkeṇa niṣaṇṇaḥ,",
    "K10avsata_u:6838": " anyavṛkṣeṣu mahāśrāvakāḥ,",
    "K10avsata_u:6839": " tataḥ śukaḥ kṛtsnāṃ rātrim itas tatas taṃ vanaṣaṇḍaṃ paryaṭati,",
    "K10avsata_u:6840": " mā haiva kaścid bhagavantaṃ saśrāvakasaṃghaṃ viheṭhayiṣyatīti manuṣyo vā amanuṣyo vā yakṣo vā rākṣaso vā śvāpadaś caṇḍaśṛṅgo veti /",
    "K10avsata_u:6841": " tataḥ prabhātāyāṃ rajanyāṃ bhagavantaṃ triḥpradakṣīṇīkṛtya kṣamayitum ārabdhaḥ /",
    "K10avsata_u:6842": " kṣamasva bhagavaṃs tiryagyonigato 'ham*,",
    "K10avsata_u:6843": " nāsti me vibhavo yena bhagavantam abhyarcayeyam*,",
    "K10avsata_u:6844": " api tv aham agrato gacchāmi /",
    "K10avsata_u:6845": " rājño bimbisārasya bhagavata āgamanaṃ nivedayāmīti /",
    "K10avsata_u:6846": " evam astv iti /",
    "K10avsata_u:6847": " yāvad asau rājñaḥ sakāśaṃ saṃprasthitaḥ /",
    "K10avsata_u:6848": " anupūrveṇa rājñaḥ sakāśam anuprāptam* /",
    "K10avsata_u:6849": " tasmiṃś ca samaye rājā upariprāsādatalagato niṣpuruṣeṇa tūryeṇa krīḍati ramate paricārayati /",
    "K10avsata_u:6850": " tataḥ śuko mānuṣapralāpī rājānam uvāca /",
    "K10avsata_u:6851": " bho rājan*, viditaṃ te bhavatu:",
    "K10avsata_u:6852": " bhagavān saśrāvakasaṃghas",
    "K10avsata_u:6853": " -------------------- Vaidya, p. 143 --------------------",
    "K10avsata_u:6854": " tava vijitam anuprāptaḥ /",
    "K10avsata_u:6855": " tad arhati devo bhaktaṃ sajjīkartum iti /",
    "K10avsata_u:6856": " tato rājā tvaritatvaritaṃ prāsādād avatīryāmātyagaṇaparivṛto bhagavato 'rthena āsanakāni prajñapya chatradhvajapatākābhir vicitraiś ca gandhapuṣpadhūpair bhagavantaṃ pratyudgataḥ /",
    "K10avsata_u:6857": " tato rājñā bhagavān saśrāvakasaṃgho mahatā satkāreṇa praveśitaḥ,",
    "K10avsata_u:6858": " praṇītena cāhāreṇa saṃtarpitaḥ //",
    "K10avsata_u:6859": " atha śukasyaitad abhavat*:",
    "K10avsata_u:6860": " yad bhagavān saśrāvakasaṃgha evaṃvibhūtis tat sarvaṃ māmāgamya /",
    "K10avsata_u:6861": " iti viditvā hṛṣṭatuṣṭapramudita udagraprītisaumanasyajāto rājñaḥ purastād itaś cāmutaś ca paryaṭan* śyenakenāpahṛtya pañcatvam āpāditaḥ /",
    "K10avsata_u:6862": " bhagavato 'ntike cittaṃ prasādya kālagataḥ /",
    "K10avsata_u:6863": " praṇīteṣu deveṣu trāyastriṃśeṣūpapannaḥ //",
    "K10avsata_u:6864": " dharmatā khalu devaputrasya vā devakanyāyā vā aciropapannasya trīṇi cittāny utpadyante:",
    "K10avsata_u:6865": " kutaś cyutaḥ,",
    "K10avsata_u:6866": " kutropapannaḥ kena karmaṇeti /",
    "K10avsata_u:6867": " sa paśyati: tiryagbhyaś cyutaḥ praṇīteṣu deveṣu trāyastriṃśeṣūpapannaḥ,",
    "K10avsata_u:6868": " bhagavato 'ntike cittam abhiprasādyeti /",
    "K10avsata_u:6869": " atha śukapūrviṇo devaputrasyaitad abhavat*:",
    "K10avsata_u:6870": " na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrāmeyam* /",
    "K10avsata_u:6871": " yanv aham aparyuṣitaparivāsa eva bhagavantaṃ darśanāyopasaṃkrāmeyam iti /",
    "K10avsata_u:6872": " atha śukapūrvī devaputraś calavimalakuṇḍaladharo hārārdhahāravirājitagātro maṇiratnavicitracūḍaḥ",
    "K10avsata_u:6873": " kuṅkumatamālapatraspṛkkādisaṃsṛṣṭagātras tasyām eva rātrau divyānām utpalapadmakumudapuṇḍarīkamandāravāṇām",
    "K10avsata_u:6874": " puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
    "K10avsata_u:6875": " puṣpair avakīrya bhagavataḥ purastān niṣaṇṇo dharmaśravaṇāya /",
    "K10avsata_u:6876": " atha bhagavāṃś chukapūrviṇo devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:6877": " yāṃ śrutvā śukapūrviṇā devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:6878": " sa dṛṣṭasatyas trir udānam udānayati:",
    "K10avsata_u:6879": " idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
    "K10avsata_u:6880": " ucchoṣitā rudhirāśrusamudrāḥ,",
    "K10avsata_u:6881": " laṅghitā asthiparvatāḥ,",
    "K10avsata_u:6882": " pihitāny apāyadvārāṇi,",
    "K10avsata_u:6883": " vivṛtāni svargamokṣadvārāṇi,",
    "K10avsata_u:6884": " pratiṣṭhāpitāḥ smo devamanuṣyeṣu / āha ca:",
    "K10avsata_u:6885": " tavānubhāvāt pihitaḥ sughoro",
    "K10avsata_u:6886": " hy apāyamārgo bahudoṣayuktaḥ /",
    "K10avsata_u:6887": " apāvṛtā svargagatiḥ supuṇyā",
    "K10avsata_u:6888": " nirvāṇamārgaś ca mayopalabdhaḥ // AVŚ_56.2 //",
    "K10avsata_u:6889": " tvadāśrayāc cāptam apetadoṣaṃ",
    "K10avsata_u:6890": " mayādya śuddhaṃ suviśuddhacakṣuḥ /",
    "K10avsata_u:6891": " (Speyer: suviśuddha cakṣuḥ)",
    "K10avsata_u:6892": " prāptaṃ ca śāntaṃ padam āryakāntaṃ",
    "K10avsata_u:6893": " tīrṇaś ca duḥkhārṇavapāram asmi // AVŚ_56.3 //",
    "K10avsata_u:6894": " naravarendra narāmarapūjita",
    "K10avsata_u:6895": " vigatajanmajarāmaraṇāmayaṃ /",
    "K10avsata_u:6896": " bhavasahasrasudurlabhadarśana",
    "K10avsata_u:6897": " saphalam adya mune tava darśanam* // AVŚ_56.4 //",
    "K10avsata_u:6898": " avanamya tataḥ pralambahāraś",
    "K10avsata_u:6899": " caraṇau dvāv abhivandya jātaharṣaḥ /",
    "K10avsata_u:6900": " parigamya ca dakṣiṇaṃ jitāriṃ",
    "K10avsata_u:6901": " suralokābhimukho divaṃ jagāma // AVŚ_56.5 //",
    "K10avsata_u:6902": " -------------------- Vaidya, p. 144 --------------------",
    "K10avsata_u:6903": " atha śukapūrvī devaputro vaṇig iva labdhalābhaḥ,",
    "K10avsata_u:6904": " sasyasaṃpanna iva karṣakaḥ śūra iva vijitasaṃgrāmaḥ,",
    "K10avsata_u:6905": " sarvarogaparimukta ivāturo yayā vibhūtyā bhagavatsakāśam āgatas tayaiva vibhūtyā svabhavanaṃ gataḥ //",
    "K10avsata_u:6906": " bhikṣavaḥ pūrvarātrāpararātraṃ jāgarikāyogam anuyuktā viharanti /",
    "K10avsata_u:6907": " tair dṛṣṭo bhagavato 'ntike udāro 'vabhāsaḥ /",
    "K10avsata_u:6908": " yaṃ dṛṣṭvā saṃdigdhā bhagavantaṃ paprachuḥ:",
    "K10avsata_u:6909": " kiṃ bhagavann asyāṃ rātrau bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
    "K10avsata_u:6910": " bhagavān āha:",
    "K10avsata_u:6911": " na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
    "K10avsata_u:6912": " api tu dṛṣṭaḥ sa yuṣmābhiḥ śuko yena vayaṃ tasmin vanaṣaṇḍe rātriṃ vastum upanimintritā iti?",
    "K10avsata_u:6913": " bhikṣava ūcuḥ:",
    "K10avsata_u:6914": " evaṃ bhadanteti /",
    "K10avsata_u:6915": " bhagavān āha:",
    "K10avsata_u:6916": " sa eṣa bhikṣavaḥ kālaṃ kṛtvā,",
    "K10avsata_u:6917": " praṇīteṣū deveṣu trāyastriṃśeṣūpapanna iti /",
    "K10avsata_u:6918": " bhikṣava ūcuḥ:",
    "K10avsata_u:6919": " kāni bhadanta śukapūrvakeṇa devaputreṇa karmāṇi kṛtāni yena śukeṣūpapannaḥ,",
    "K10avsata_u:6920": " kāni karmāṇi kṛtāni yena deveṣūpapannaḥ,",
    "K10avsata_u:6921": " satyadarśanaṃ ca kṛtam iti /",
    "K10avsata_u:6922": " bhagavān āha:",
    "K10avsata_u:6923": " śukapūrvakeṇaiva bhikṣavo devaputreṇa pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
    "K10avsata_u:6924": " śukapūrvakeṇa devaputreṇa karmāṇi kṛtāny upacitāni /",
    "K10avsata_u:6925": " ko 'nyaḥ pratyanubhaviṣyati?",
    "K10avsata_u:6926": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:6927": " nābdhātau,",
    "K10avsata_u:6928": " na tejodhātau,",
    "K10avsata_u:6929": " na vāyudhātau,",
    "K10avsata_u:6930": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:6931": " na praṇaśyanti karmāṇi api kalpaśatair api /",
    "K10avsata_u:6932": " sāmagrīṃ prāpya kālaṃ ca phalanti khalu dehinām* // AVŚ_56.6 //",
    "K10avsata_u:6933": " bhūtapūrvaṃ bhikṣavo 'tīte 'dhvani asminn eva bhadrake kalpe viṃśativarṣasahasrāyuṣi",
    "K10avsata_u:6934": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:6935": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:6936": " sa vārāṇasīṃ nagarīm upaniśritya viharati sma /",
    "K10avsata_u:6937": " tasyānyatama upāsakaḥ /",
    "K10avsata_u:6938": " tena śikṣāśaithilyaṃ kṛtam* /",
    "K10avsata_u:6939": " tasya karmaṇo vipākāc chukeṣūpapannaḥ /",
    "K10avsata_u:6940": " yan mayāntike cittaṃ prasāditam*,",
    "K10avsata_u:6941": " tena deveṣūpapannaḥ /",
    "K10avsata_u:6942": " yat tena pariṣiṣṭāni śikṣāpadāni rakṣitāni,",
    "K10avsata_u:6943": " tena satyadarśanaṃ kṛtam* /",
    "K10avsata_u:6944": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:6945": " ekāntaśuklānām ekāntaśuklaḥ,",
    "K10avsata_u:6946": " vyatimiśrāṇāṃ vyatimiśraḥ /",
    "K10avsata_u:6947": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:6948": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:6949": " ity evaṃ vo bhikṣavaḥ śikṣitavyam* //",
    "K10avsata_u:6950": " idam avocad bhagavān* /",
    "K10avsata_u:6951": " āttamanasas te bhikṣavo bhagavato bhāṣitam abhyanandan* //",
    "K10avsata_u:6952": " -------------------- Vaidya, p. 145 -------------------- *******************************************************",
    "K10avsata_u:6953": " AVŚ_57 dūtaḥ / (ed. Speyer, vol. I)",
    "K10avsata_u:6954": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:6955": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:6956": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:6957": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:6958": " rājagṛhe varṣā upagato veṇuvane kalandakanivāpe /",
    "K10avsata_u:6959": " atha anāthapiṇḍado gṛhapatir yena rājā prasenajit kauśalas tenopasaṃkrāntaḥ /",
    "K10avsata_u:6960": " upasaṃkramya rājānaṃ prasenajitaṃ jayenāyuṣā ca vardhayitvā vijñāpayati:",
    "K10avsata_u:6961": " yat khalu deva jānīyāś ciradṛṣṭo 'smābhir bhagavān* /",
    "K10avsata_u:6962": " paritṛṣitāḥ smo bhagavato darśanāya /",
    "K10avsata_u:6963": " icchāmo vayaṃ bhagavantaṃ draṣṭum iti /",
    "K10avsata_u:6964": " tato rājā anāthapiṇḍadaṃ gṛhapatim uvāca:",
    "K10avsata_u:6965": " kaccit te gṛhapate śrutaṃ kutra bhagavān etarhi varṣā upagata iti?",
    "K10avsata_u:6966": " anāthapiṇḍada uvāca:",
    "K10avsata_u:6967": " śrutaṃ me deva bhagavān rājagṛhe varṣā upagata iti //",
    "K10avsata_u:6968": " tato rājñā prasenajitā kauśalena anāthapiṇḍadādyaiś ca paurajānapadāmātyair anyatamaḥ puruṣo dūtyenāhūyoktaḥ:",
    "K10avsata_u:6969": " ehi tvaṃ bho puruṣa,",
    "K10avsata_u:6970": " yena bhagavāṃs tenopasaṃkrāma /",
    "K10avsata_u:6971": " upasaṃkramyāsmākaṃ vacanena bhagavataḥ pādau śirasā vandasva,",
    "K10avsata_u:6972": " alpābādhatāṃ ca pṛccha alpātaṅkaṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
    "K10avsata_u:6973": " evaṃ ca vada:",
    "K10avsata_u:6974": " rājā bhadanta kauśalaḥ śrāvastīnivāsinaś ca paurā ākāṅkṣanti bhagavato darśanam* /",
    "K10avsata_u:6975": " evaṃ cāhuḥ: ciradṛṣṭo 'smābhir bhagavān* /",
    "K10avsata_u:6976": " paritṛṣitāḥ smo bhagavato darśanāya /",
    "K10avsata_u:6977": " ichāmo vayaṃ bhagavantaṃ draṣṭum* /",
    "K10avsata_u:6978": " sādhu bhagavāñ chrāvastīm āgacched anukampām upādāyeti /",
    "K10avsata_u:6979": " evaṃ deveti sa puruṣo rājñaḥ prasenajitaḥ kauśalasya sāmātyapaurajānapadasya pratiśrutya śrāvastīto 'nupūrveṇa cañcūryamāṇo rājagṛhaṃ nagaram anuprāptaḥ /",
    "K10avsata_u:6980": " tataḥ pūrvaṃ rājagṛhaṃ nagaram avalokya yena bhagavāṃs tenopasaṃkrāntaḥ /",
    "K10avsata_u:6981": " upasaṃkramya bhagavataḥ pādau śirasā vanditvaikānte niṣaṇṇaḥ /",
    "K10avsata_u:6982": " ekāntaniṣaṇṇaḥ sa puruṣo bhagavantam idam avocat*:",
    "K10avsata_u:6983": " rājā bhadanta prasenajit kauśalaḥ śrāvastīnivāsinaś ca paurā bhagavataḥ pādau śirasā vanditvā alpābādhatāṃ pṛcchanti,",
    "K10avsata_u:6984": " alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
    "K10avsata_u:6985": " evaṃ cāhuḥ: ciradṛṣṭo 'smābhir bhagavān* /",
    "K10avsata_u:6986": " paritṛṣitāḥ smo bhagavato darśanāya /",
    "K10avsata_u:6987": " ichāmo vayaṃ bhagavantaṃ draṣṭum* /",
    "K10avsata_u:6988": " sādhu bhagavāñ chrāvastīm āgacched anukampām upādāyeti /",
    "K10avsata_u:6989": " bhagavān āha:",
    "K10avsata_u:6990": " sacen me bhoḥ puruṣa rājā bimbisāro 'nujñāsyati;",
    "K10avsata_u:6991": " gamiṣyāmīti /",
    "K10avsata_u:6992": " tataḥ sa dūto rājānaṃ bimbisāram anujñāpya bhagavantam idam avocat*:",
    "K10avsata_u:6993": " anujñāto 'si bhagavan rājñā bimbisāreṇa gamanāya,",
    "K10avsata_u:6994": " yasyedānīṃ bhagavān kālaṃ manyata iti /",
    "K10avsata_u:6995": " adhivāsayati bhagavāṃs tasya puruṣasya tūṣṇībhāvena //",
    "K10avsata_u:6996": " atha bhagavāṃs trayāṇāṃ vārṣikāṇāṃ māsānām atyayāt kṛtacīvaro niṣṭhitacīvaraḥ samādāya pātracīvaraṃ mahatā parivāreṇa śrāvastyabhimukho 'bhijagāma",
    "K10avsata_u:6997": " dūto 'pi rathābhirūḍhaḥ saṃprasthitaḥ /",
    "K10avsata_u:6998": " athāsau dadarśa buddhaṃ bhagavantaṃ padbhyāṃ saṃprasthitam* /",
    "K10avsata_u:6999": " tato rathād avatīrya yena bhagavāṃs tenāñjaliṃ praṇamya bhagavantam idam avocat*:",
    "K10avsata_u:7000": " pratigṛhyatāṃ bhagavann asmākīno ratho 'nukampām upādāyeti //",
    "K10avsata_u:7001": " -------------------- Vaidya, p. 146 --------------------",
    "K10avsata_u:7002": " bhagavān āha:",
    "K10avsata_u:7003": " ṛddhipādarathenāhaṃ samyagvyāyāmavartinā /",
    "K10avsata_u:7004": " vicarāmi mahīṃ kṛtsnām akṣataḥ kleśakaṇṭhakaiḥ // AVŚ_57.1 // iti //",
    "K10avsata_u:7005": " dūtaḥ prāha:",
    "K10avsata_u:7006": " yady api bhagavān ṛddhipādayānayāyī;",
    "K10avsata_u:7007": " tathāpi tu kriyatāṃ mamānugrahārtham anukampeti /",
    "K10avsata_u:7008": " atha bhagavān dūtasyānugrahārtham ṛddhyā rathasyopari sthitaḥ /",
    "K10avsata_u:7009": " tato bhagavān rathābhirūḍhaḥ śrāvastīm anuprāptaḥ /",
    "K10avsata_u:7010": " dūtena ca rājñe niveditam* /",
    "K10avsata_u:7011": " atha rājā sāmātyaḥ sapaurajānapado bhagavantaṃ pratyudgataḥ /",
    "K10avsata_u:7012": " tatraiva ca jetavane rātriṃvāsam upagato dharmaśravaṇāya /",
    "K10avsata_u:7013": " sa ca dūto 'lpāyuṣko dharmaṃ śrutvā tasyām eva rātrau kālagataḥ /",
    "K10avsata_u:7014": " sa kālaṃ kṛtvā praṇīteṣu deveṣu trāyastriṃśeṣūpapannaḥ //",
    "K10avsata_u:7015": " dharmatā khalu devaputrasya vā devakanyāyā vā aciropapannasya trīṇi cittāny utpadyante:",
    "K10avsata_u:7016": " kutaś cyutaḥ,",
    "K10avsata_u:7017": " kutropapannaḥ kena karmaṇeti /",
    "K10avsata_u:7018": " sa paśyati: manuṣyebhyaś cyutaḥ praṇīteṣu deveṣu trāyastriṃśeṣūpapannaḥ,",
    "K10avsata_u:7019": " bhagavato 'ntike cittam abhiprasādyeti /",
    "K10avsata_u:7020": " atha dūtapūrviṇo devaputrasyaitad abhavat*:",
    "K10avsata_u:7021": " na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrāmeyam* /",
    "K10avsata_u:7022": " yanv aham aparyuṣitaparivāsa eva bhagavantaṃ darśanāyopasaṃkrāmeyam iti /",
    "K10avsata_u:7023": " atha dūtapūrvī devaputraś calavimalakuṇḍaladharo hārārdhahāravirājitagātro maṇiratnavicitracūḍaḥ",
    "K10avsata_u:7024": " kuṅkumatamālapatraspṛkkādisaṃsṛṣṭagātras tasyām eva rātrau divyānām utpalapadmakumudapuṇḍarīkamandāravāṇām",
    "K10avsata_u:7025": " puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
    "K10avsata_u:7026": " puṣpair avakīrya bhagavataḥ purastān niṣaṇṇo dharmaśravaṇāya /",
    "K10avsata_u:7027": " atha bhagavān dūtapūrviṇo devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:7028": " yāṃ śrutvā dūtapūrviṇā devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:7029": " sa dṛṣṭasatyas trir udānam udānayati:",
    "K10avsata_u:7030": " idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
    "K10avsata_u:7031": " ucchoṣitā rudhirāśrusamudrāḥ,",
    "K10avsata_u:7032": " laṅghitā asthiparvatāḥ,",
    "K10avsata_u:7033": " pihitāny apāyadvārāṇi,",
    "K10avsata_u:7034": " vivṛtāni svargamokṣadvārāṇi,",
    "K10avsata_u:7035": " pratiṣṭhāpitāḥ smo devamanuṣyeṣu / āha ca:",
    "K10avsata_u:7036": " tavānubhāvāt pihitaḥ sughoro",
    "K10avsata_u:7037": " hy apāyamārgo bahudoṣayuktaḥ /",
    "K10avsata_u:7038": " apāvṛtā svargagatiḥ supuṇyā",
    "K10avsata_u:7039": " nirvāṇamārgaś ca mayopalabdhaḥ // AVŚ_57.2 //",
    "K10avsata_u:7040": " tvadāśrayāc cāptam apetadoṣaṃ",
    "K10avsata_u:7041": " mayādya śuddhaṃ suviśuddhacakṣuḥ /",
    "K10avsata_u:7042": " (Speyer: suviśuddha cakṣuḥ)",
    "K10avsata_u:7043": " prāptaṃ ca śāntaṃ padam āryakāntaṃ",
    "K10avsata_u:7044": " tīrṇaś ca duḥkhārṇavapāram asmi // AVŚ_57.3 //",
    "K10avsata_u:7045": " naravarendra narāmarapūjita",
    "K10avsata_u:7046": " vigatajanmajarāmaraṇāmayaṃ /",
    "K10avsata_u:7047": " bhavasahasrasudurlabhadarśana",
    "K10avsata_u:7048": " saphalam adya mune tava darśanam* // AVŚ_57.4 //",
    "K10avsata_u:7049": " avanamya tataḥ pralambahāraś",
    "K10avsata_u:7050": " caraṇau dvāv abhivandya jātaharṣaḥ /",
    "K10avsata_u:7051": " parigamya ca dakṣiṇaṃ jitāriṃ",
    "K10avsata_u:7052": " suralokābhimukho divaṃ jagāma // AVŚ_57.5 //",
    "K10avsata_u:7053": " -------------------- Vaidya, p. 147 --------------------",
    "K10avsata_u:7054": " atha dūtapūrvī devaputro vaṇig iva labdhalābhaḥ,",
    "K10avsata_u:7055": " sasyasaṃpanna iva karṣakaḥ śūra iva vijitasaṃgrāmaḥ,",
    "K10avsata_u:7056": " sarvarogaparimukta ivāturo yayā hi vibhūtyā bhagavatsakāśam āgatas tayaiva vibhūtyā svabhavanaṃ gataḥ //",
    "K10avsata_u:7057": " tato rājā prasenajid upariprāsādatalagatas tam udāram avabhāsaṃ dṛṣṭvā prabhātāyāṃ rajanyāṃ bhagavantaṃ papracha:",
    "K10avsata_u:7058": " kiṃ bhagavann imāṃ rātriṃ bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
    "K10avsata_u:7059": " bhagavān āha:",
    "K10avsata_u:7060": " na mahārāja brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ,",
    "K10avsata_u:7061": " api tu tāvako dūtaḥ sa mamāntike cittam abhiprasādya kālagataḥ praṇīteṣū deveṣu trāyastriṃśeṣūpapannaḥ /",
    "K10avsata_u:7062": " sa imāṃ rātriṃ matsakāśam āgataḥ /",
    "K10avsata_u:7063": " tasya mayā dharmo deśitaḥ /",
    "K10avsata_u:7064": " sa dṛṣṭasatyaḥ svabhavanaṃ gata iti /",
    "K10avsata_u:7065": " tato rājā vismayajātaḥ kathayati:",
    "K10avsata_u:7066": " aho buddho aho dharmaḥ aho saṃgho yatra nāma parīttaṃ karma kṛtvā mahān vipāka iti /",
    "K10avsata_u:7067": " atha rājā prasenajit kauśalo bhagavato bhāṣitam abhinandyānumodya bhagavataḥ pādau śirasā vanditvotthāyāsanāt prakrāntaḥ //",
    "K10avsata_u:7068": " tatra bhagavān bhikṣūn āmantrayate sma:",
    "K10avsata_u:7069": " tisra imā bhikṣavo 'graprajñaptayaḥ /",
    "K10avsata_u:7070": " katamās tisraḥ?",
    "K10avsata_u:7071": " buddhe agraprajñaptir dharme saṃghe 'graprajñaptiḥ /",
    "K10avsata_u:7072": " buddhe 'graprajñaptiḥ katamā?",
    "K10avsata_u:7073": " ye kecid satvā apadā vā dvipadā vā bahupadā vā rūpiṇo vā arūpiṇo va saṃjñino vā asaṃjñino vā naivasaṃjñino nāsaṃjñinaḥ,",
    "K10avsata_u:7074": " tathāgato 'rhan samyaksaṃbuddhas teṣām agra ākhyātaḥ /",
    "K10avsata_u:7075": " ye kecid buddhe 'bhiprasannāḥ,",
    "K10avsata_u:7076": " agre te 'bhiprasannāḥ /",
    "K10avsata_u:7077": " teṣām agre 'bhiprasannānām agra eva vipākaḥ pratikāṅkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
    "K10avsata_u:7078": " iyam ucyate buddhe 'graprajñaptiḥ /",
    "K10avsata_u:7079": " dharme 'graprajñaptiḥ katamā?",
    "K10avsata_u:7080": " ye kecid dharmāḥ saṃskṛtā vā asaṃskṛtā vā,",
    "K10avsata_u:7081": " virāgo dharmas teṣām agra ākhyātaḥ /",
    "K10avsata_u:7082": " ye kecid dharme 'bhiprasannā,",
    "K10avsata_u:7083": " agre te 'bhiprasannāḥ /",
    "K10avsata_u:7084": " teṣām agre 'bhiprasannānām agra eva vipākaḥ pratikāṅkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
    "K10avsata_u:7085": " iyam ucyate dharme agraprajñaptiḥ /",
    "K10avsata_u:7086": " saṃghe 'graprajñaptiḥ katamā?",
    "K10avsata_u:7087": " ye kecit saṃghā vā gaṇā vā pūgā vā pariṣado vā,",
    "K10avsata_u:7088": " tathāgataśrāvakasaṃghas teṣām agra ākhyātaḥ /",
    "K10avsata_u:7089": " ye kecit saṃghe 'bhiprasannāḥ,",
    "K10avsata_u:7090": " agre te 'bhiprasannāḥ /",
    "K10avsata_u:7091": " teṣām agre 'bhiprasannānām agra eva vipākaḥ pratikāṅkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
    "K10avsata_u:7092": " iyam ucyate saṃghe agraprajñaptiḥ //",
    "K10avsata_u:7093": " idam avocad bhagavān* /",
    "K10avsata_u:7094": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:7095": " AVŚ_58 mahiṣaḥ / (ed. Speyer, vol. I)",
    "K10avsata_u:7096": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7097": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7098": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7099": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ",
    "K10avsata_u:7100": " -------------------- Vaidya, p. 148 --------------------",
    "K10avsata_u:7101": " saśrāvakasaṃghaḥ kośaleṣu janapadeṣu cārikāṃ carann anyatamavanaṣaṇḍam anuprāptaḥ /",
    "K10avsata_u:7102": " tatra ca vanaṣaṇḍe mahān mahiṣīyūthaḥ prativasati,",
    "K10avsata_u:7103": " pañcamātrāṇi ca mahiṣīpālaśatāni /",
    "K10avsata_u:7104": " yāvat tatrānyatamo mahiṣo balavān parameṇa balena samanvāgataḥ /",
    "K10avsata_u:7105": " sa paramanuṣyāṇāṃ gandham āghrāya pṛṣṭhato 'nudhāvati /",
    "K10avsata_u:7106": " bhagavāṃś ca taṃ pradeśam anuprāpatḥ /",
    "K10avsata_u:7107": " tato mahiṣīpālair bhagavān saśrāvakasaṃgho dūrata eva dṛṣṭaḥ /",
    "K10avsata_u:7108": " tatas tair uccaiḥ śabdair uktaḥ: bhagavan,",
    "K10avsata_u:7109": " imaṃ mārgaṃ varjaya,",
    "K10avsata_u:7110": " duṣṭamahiṣo 'tra prativasatīti /",
    "K10avsata_u:7111": " bhagavān āha:",
    "K10avsata_u:7112": " alpotsukā bhavantu bhavantaḥ /",
    "K10avsata_u:7113": " vayam atra kālajñā bhaviṣyāma iti /",
    "K10avsata_u:7114": " athāsau duṣṭamahiṣo bhagavantaṃ dūrata eva dṛṣṭvā lāṅgūlam unnāmya yena bhagavāṃs tena pradhāvitaḥ /",
    "K10avsata_u:7115": " tato bhagavatā purastāt pañca kesariṇaḥ saṭādhāriṇaḥ (Speyer:",
    "K10avsata_u:7116": " keśariṇaḥ saṭadhāriṇaḥ)",
    "K10avsata_u:7117": " siṃhā nirmitāḥ,",
    "K10avsata_u:7118": " vāme dakṣiṇe ca pārśve dvāv agniskandhau,",
    "K10avsata_u:7119": " upariṣṭān mahatyayomayī śilā /",
    "K10avsata_u:7120": " tataḥ sa mahiṣaḥ samantato mahābhayaṃ dṛṣṭvā bhagavataḥ pādau niśritya dīnavadanaś ca bhagavantaṃ prekṣyate (Speyer: prekṣate) /",
    "K10avsata_u:7121": " tato 'sya bhagavatā tanmayyā gatyās tanmayyā yonyās tribhiḥ pādair dharmo deśitaḥ:",
    "K10avsata_u:7122": " iti hi bhadramukha sarvasaṃskārā anityāḥ,",
    "K10avsata_u:7123": " sarvadharmā anātmānaḥ,",
    "K10avsata_u:7124": " śāntaṃ nirvāṇam iti /",
    "K10avsata_u:7125": " jātiś ca smāritā /",
    "K10avsata_u:7126": " sa śrutvā rodituṃ pravṛttaḥ /",
    "K10avsata_u:7127": " atha bhagavāṃs tasyāṃ velāyāṃ gāthe bhāṣate:",
    "K10avsata_u:7128": " idānīṃ kiṃ kariṣyāmi tiryagyonigatasya te /",
    "K10avsata_u:7129": " akṣaṇapratipannasya kiṃ rodiṣi nirarthakam* // AVŚ_58.1 //",
    "K10avsata_u:7130": " sādhu prasādyatāṃ cittaṃ mayi kāruṇike jine /",
    "K10avsata_u:7131": " tiryagyoniṃ virāgyeha tataḥ svargaṃ gamiṣyasi // AVŚ_58.2// iti //",
    "K10avsata_u:7132": " athāsau duṣṭamahiṣaḥ svāśrayaṃ jugupsamāno 'nāhāratāṃ pratipannaḥ /",
    "K10avsata_u:7133": " dīptāgnayas tiryagyonigatāḥ prāṇinaḥ /",
    "K10avsata_u:7134": " sa āśu kālaṃ kṛtvā praṇīteṣu deveṣu trāyastriṃśeṣūpapannaḥ //",
    "K10avsata_u:7135": " dharmatā khalu devaputrasya vā devakanyāyā vā aciropapannasya trīṇi cittāny utpadyante:",
    "K10avsata_u:7136": " kutaś cyutaḥ,",
    "K10avsata_u:7137": " kutropapannaḥ kena karmaṇeti /",
    "K10avsata_u:7138": " sa paśyati: tiryagbhyaś cyutaḥ praṇīteṣu deveṣu trāyastriṃśeṣūpapannaḥ,",
    "K10avsata_u:7139": " bhagavato 'ntike cittam abhiprasādyeti /",
    "K10avsata_u:7140": " atha mahiṣapūrviṇo devaputrasyaitad abhavat*:",
    "K10avsata_u:7141": " na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrāmeyam* /",
    "K10avsata_u:7142": " yanv aham aparyuṣitaparivāsa eva bhagavantaṃ darśanāyopasaṃkrāmeyam iti /",
    "K10avsata_u:7143": " atha mahiṣapūrvī devaputraś calavimalakuṇḍaladharo hārārdhahāravirājitagātro maṇiratnavicitracūḍaḥ",
    "K10avsata_u:7144": " kuṅkumatamālapatraspṛkkādisaṃsṛṣṭagātras tasyām eva rātrau divyānām utpalapadmakumudapuṇḍarīkamandāravāṇāṃ",
    "K10avsata_u:7145": " puṣpāṇām utsaṅgaṃ pūrayitvā sarvaṃ taṃ vanaṣaṇḍam udāreṇāvabhāsenāvabhāsya bhagavantaṃ",
    "K10avsata_u:7146": " puṣpair avakīrya bhagavataḥ purastān niṣaṇṇo dharmaśravaṇāya /",
    "K10avsata_u:7147": " atha bhagavān mahiṣapūrviṇo devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:7148": " yāṃ śrutvā mahiṣapūrviṇā devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:7149": " sa dṛṣṭasatyas trir udānam udānayati:",
    "K10avsata_u:7150": " idam asmākaṃ bhadanta na mātrā kṛtaṃ na pitrā na rājñā na",
    "K10avsata_u:7151": " -------------------- Vaidya, p. 149 --------------------",
    "K10avsata_u:7152": " devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
    "K10avsata_u:7153": " ucchoṣitā rudhirāśrusamudrāḥ,",
    "K10avsata_u:7154": " laṅghitā asthiparvatāḥ,",
    "K10avsata_u:7155": " pihitāny apāyadvārāṇi,",
    "K10avsata_u:7156": " vivṛtāni svargamokṣadvārāṇi,",
    "K10avsata_u:7157": " pratiṣṭhāpitāḥ smo devamanuṣyeṣu / āha ca:",
    "K10avsata_u:7158": " tavānubhāvāt pihitaḥ sughoro",
    "K10avsata_u:7159": " hy apāyamārgo bahudoṣayuktaḥ /",
    "K10avsata_u:7160": " apāvṛtā svargagatiḥ supuṇyā",
    "K10avsata_u:7161": " nirvāṇamārgaś ca mayopalabdhaḥ // AVŚ_58.3 //",
    "K10avsata_u:7162": " tvadāśrayāc cāptam apetadoṣaṃ",
    "K10avsata_u:7163": " mayādya śuddhaṃ suviśuddhacakṣuḥ /",
    "K10avsata_u:7164": " (Speyer: suviśuddha cakṣuḥ)",
    "K10avsata_u:7165": " prāptaṃ ca śāntaṃ padam āryakāntaṃ",
    "K10avsata_u:7166": " tīrṇaś ca duḥkhārṇavapāram asmi // AVŚ_58.4 //",
    "K10avsata_u:7167": " naravarendra narāmarapūjita",
    "K10avsata_u:7168": " vigatajanmajarāmaraṇāmayam* /",
    "K10avsata_u:7169": " bhavasahasrasudurlabhadarśana",
    "K10avsata_u:7170": " saphalam adya mune tava darśanam* // AVŚ_58.5 //",
    "K10avsata_u:7171": " avanamya tataḥ pralambahāraś",
    "K10avsata_u:7172": " caraṇau dvāv abhivandya jātaharṣaḥ /",
    "K10avsata_u:7173": " parigamya ca dakṣiṇaṃ jitāriṃ",
    "K10avsata_u:7174": " suralokābhimukho divaṃ jagāma // AVŚ_58.6 //",
    "K10avsata_u:7175": " atha tair mahiṣīpālaiḥ sa udāro 'vabhāso dṛṣṭaḥ,",
    "K10avsata_u:7176": " yaṃ dṛṣṭvā kutūhalajātā bhagavantaṃ paprachuḥ:",
    "K10avsata_u:7177": " ka eṣa bhagavan*,",
    "K10avsata_u:7178": " rātrau divyam avabhāsaṃ kṛtvā bhagavatsakāśam anuprāpta iti /",
    "K10avsata_u:7179": " bhagavān āha:",
    "K10avsata_u:7180": " sa eṣa bhavanto mahiṣo mamāntike cittam abhiprasādya kālagataḥ praṇīteṣu deveṣu trāyastriṃśeṣūpapannaḥ /",
    "K10avsata_u:7181": " so 'syāṃ rātrau matsakāśam upasaṃkrāntaḥ /",
    "K10avsata_u:7182": " tasya mayā dharmo deśitaḥ /",
    "K10avsata_u:7183": " sa dṛṣṭasatyaḥ svabhavanaṃ gataḥ /",
    "K10avsata_u:7184": " tatas te mahiṣīpālāḥ paraṃ vismayam āpannāḥ:",
    "K10avsata_u:7185": " āścaryaṃ yan nāma ayaṃ tiryagyonigato bhūtvā bhagavantaṃ kalyāṇamitram āsādya deveṣūpapannaḥ,",
    "K10avsata_u:7186": " satyadarśanaṃ ca kṛtam* /",
    "K10avsata_u:7187": " kathaṃ nāma vayaṃ manuṣyabhūtā viśeṣaṃ nādhigacchemeti?",
    "K10avsata_u:7188": " tatas te buddhaṃ bhagavantaṃ saśrāvakasaṃghaṃ praṇītenāhāreṇa saṃtarpya bhagavato 'ntike pravrajitāḥ /",
    "K10avsata_u:7189": " tair yujyamānair ghaṭamānair vyāyacchamānaiḥ sarvakleśaprahāṇād arhatvaṃ sākṣātkṛtam* //",
    "K10avsata_u:7190": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7191": " kāni bhadanta mahiṣapūrvikeṇa devaputreṇa karmāṇi kṛtāni yena mahiṣeṣūpapannaḥ?",
    "K10avsata_u:7192": " ebhiś ca mahiṣīpālaiḥ kiṃ karma kṛtaṃ yenāhartvaṃ sākṣātkṛtam*?",
    "K10avsata_u:7193": " bhagavān āha:",
    "K10avsata_u:7194": " ebhir eva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:7195": " ebhiḥ karmāṇi kṛtāny upacitāni /",
    "K10avsata_u:7196": " ko 'nyaḥ pratyanubhaviṣyati?",
    "K10avsata_u:7197": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:7198": " nābdhātau,",
    "K10avsata_u:7199": " na tejodhātau,",
    "K10avsata_u:7200": " na vāyudhātau,",
    "K10avsata_u:7201": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:7202": " na praṇaśyanti karmāṇi kalpakoṭiśatair api /",
    "K10avsata_u:7203": " sāmagrīṃ prāpya kālaṃ ca phalanti khalu dehinām* // AVŚ_58.7 //",
    "K10avsata_u:7204": " bhūtapūrvaṃ bhikṣavo 'tīte 'dhvani asminn eva bhadrake kalpe viṃśatisahasrāyuṣi prajāyāṃ",
    "K10avsata_u:7205": " kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
    "K10avsata_u:7206": " puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:7207": " sa vārāṇasīṃ nagarīm upaniśritya viharati",
    "K10avsata_u:7208": " -------------------- Vaidya, p. 150 --------------------",
    "K10avsata_u:7209": " ṛṣipatane mṛgadāve /",
    "K10avsata_u:7210": " tatra ca kāle bhikṣūṇāṃ viniścaye vartamāne tripiṭo bhikṣuḥ pañcaśataparivāro viniścaye 'avasthitaḥ /",
    "K10avsata_u:7211": " tatra ca bhikṣavaḥ śaikṣāśaikṣāḥ /",
    "K10avsata_u:7212": " te tripiṭaṃ praśnaṃ pṛcchanti /",
    "K10avsata_u:7213": " sa na śaknoti vyākartum* /",
    "K10avsata_u:7214": " tena kupitena kharaṃ vākkarma niścāritam*:",
    "K10avsata_u:7215": " ime ca mahiṣā kiṃ prajānantīti /",
    "K10avsata_u:7216": " śiṣyair apy asyoktam:",
    "K10avsata_u:7217": " ime mahiṣīpālāḥ kiṃ prajānantīti //",
    "K10avsata_u:7218": " bhagavān āha:",
    "K10avsata_u:7219": " kiṃ manyadhve bhikṣavo yo 'sau mahiṣaḥ,",
    "K10avsata_u:7220": " ayam asau tripiṭaḥ /",
    "K10avsata_u:7221": " ye te śiṣyāḥ,",
    "K10avsata_u:7222": " ime te mahiṣīpālāḥ /",
    "K10avsata_u:7223": " tena karmaṇā pañca janmaśatāni mahiṣeṣūpapannāḥ /",
    "K10avsata_u:7224": " imāni ca pañca mahiṣīpālaśatāni saṃvṛttāni /",
    "K10avsata_u:7225": " yan mamāntike cittaṃ prasāditaṃ tena deveṣūpapannaḥ,",
    "K10avsata_u:7226": " satyadarśanaṃ ca kṛtam* /",
    "K10avsata_u:7227": " tasmāt tarhi bhikṣava vāgduścaritaprahāṇāya vyāyantavyaṃ yathā ete doṣā na bhaviṣyanti ye mahiṣasya mahiṣīpālāṇāṃ ca /",
    "K10avsata_u:7228": " eṣa eva guṇagaṇo bhaviṣyati yas tasyaiva devaputrabhūtasya /",
    "K10avsata_u:7229": " ity evaṃ vo bhikṣavaḥ śikṣitavyam* //",
    "K10avsata_u:7230": " idam avocad bhagavān* /",
    "K10avsata_u:7231": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:7232": " AVŚ_59 upoṣadhaḥ / (ed. Speyer, vol. I)",
    "K10avsata_u:7233": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7234": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7235": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7236": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:7237": " śrāvastyāṃ viharati jetavane 'nāthapiṇḍadasyārāme /",
    "K10avsata_u:7238": " tena khalu punaḥ samayena devānāṃ trāyastriṃśānām upoṣadho nāma devaputro 'sakṛdasakṛd bhagavatsakāśam upasaṃkrāmati dharmaśravaṇāya /",
    "K10avsata_u:7239": " yāvad apareṇa samayena upoṣadho nāma devaputraḥ pañcaśataparivāro yena bhagavāṃs tenopasaṃkrāntaḥ /",
    "K10avsata_u:7240": " upasaṃkramya bhagavataḥ pādau śirasā vanditvaikānte niṣaṇṇo dharmaśravaṇāya /",
    "K10avsata_u:7241": " atha bhagavān upoṣadhasya devaputrasya āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:7242": " yāṃ śrutvā upoṣadhena devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:7243": " sa dṛṣṭasatyas trir udānam udānayati:",
    "K10avsata_u:7244": " idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
    "K10avsata_u:7245": " ucchoṣitā rudhirāśrusamudrāḥ,",
    "K10avsata_u:7246": " laṅghitā asthiparvatāḥ,",
    "K10avsata_u:7247": " pihitāny apāyadvārāṇi,",
    "K10avsata_u:7248": " vivṛtāni svargamokṣadvārāṇi,",
    "K10avsata_u:7249": " pratiṣṭhāpitāḥ smo devamanuṣyeṣu / āha ca:",
    "K10avsata_u:7250": " tavānubhāvāt pihitaḥ sughoro",
    "K10avsata_u:7251": " hy apāyamārgo bahudoṣayuktaḥ /",
    "K10avsata_u:7252": " apāvṛtā svargagatiḥ supuṇyā",
    "K10avsata_u:7253": " nirvāṇamārgaś ca mayopalabdhaḥ // AVŚ_59.1 //",
    "K10avsata_u:7254": " -------------------- Vaidya, p. 151 --------------------",
    "K10avsata_u:7255": " tvadāśrayāc cāptam apetadoṣaṃ",
    "K10avsata_u:7256": " mayādya śuddhaṃ suviśuddhacakṣuḥ /",
    "K10avsata_u:7257": " (Speyer: suviśuddha cakṣuḥ)",
    "K10avsata_u:7258": " prāptaṃ ca śāntaṃ padam āryakāntaṃ",
    "K10avsata_u:7259": " tīrṇaś ca duḥkhārṇavapāram asmi // AVŚ_59.2 //",
    "K10avsata_u:7260": " naravarendra narāmarapūjita",
    "K10avsata_u:7261": " vigatajanmajarāmaraṇāmayam* /",
    "K10avsata_u:7262": " bhavasahasrasudurlabhadarśana",
    "K10avsata_u:7263": " saphalam adya mune tava darśanam* // AVŚ_59.3 //",
    "K10avsata_u:7264": " avanamya tataḥ pralambahāraś",
    "K10avsata_u:7265": " caraṇau dvāv abhivandya jātaharṣaḥ /",
    "K10avsata_u:7266": " parigamya ca dakṣiṇaṃ jitāriṃ",
    "K10avsata_u:7267": " suralokābhimukho divaṃ jagāma // AVŚ_59.4 //",
    "K10avsata_u:7268": " tato bhikṣavaḥ pūrvarātrāpararātraṃ jāgarikāyogam anuyuktā viharanti /",
    "K10avsata_u:7269": " tair dṛṣṭo bhagavato 'ntike udāro 'vabhāsaḥ /",
    "K10avsata_u:7270": " yaṃ dṛṣṭvā saṃvignā bhagavantaṃ paprachuḥ:",
    "K10avsata_u:7271": " kiṃ bhagavann imāṃ rātriṃ bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
    "K10avsata_u:7272": " bhagavān āha:",
    "K10avsata_u:7273": " na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
    "K10avsata_u:7274": " api tu deveṣu trāyastriṃśeṣu upoṣadho nāma devaputraḥ pañcaśataparivāro māṃ darśanāyopasaṃkrāntaḥ /",
    "K10avsata_u:7275": " tasya mayā dharmo deśitaḥ /",
    "K10avsata_u:7276": " dṛṣṭasatyaś ca svabhavanaṃ gata iti /",
    "K10avsata_u:7277": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7278": " kuto bhadanta upoṣadhasya devaputrasyotpattir nāmābhinirvṛttiś ceti /",
    "K10avsata_u:7279": " bhagavān āha:",
    "K10avsata_u:7280": " icchatha yūyaṃ hikṣavaḥ śrotum?",
    "K10avsata_u:7281": " evaṃ bhadanta /",
    "K10avsata_u:7282": " tena hi bhikṣavaḥ śṛṇuta,",
    "K10avsata_u:7283": " sādhu ca suṣṭhu ca manasi kuruta, bhāṣiṣye //",
    "K10avsata_u:7284": " bhūtapūrvaṃ bhikṣavo 'tīte 'dhvani asminn eva bhadrakalpe viṃśatisahasrāyuṣi prajāyāṃ",
    "K10avsata_u:7285": " kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
    "K10avsata_u:7286": " puruṣadamyasārathiḥ śāstā devamanuṣyāṇāṃ ca buddho bhagavān* /",
    "K10avsata_u:7287": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:7288": " yāvad apareṇa samayena kṛkī rājā bhagavantaṃ darśanāyopasaṃkrāmati paryupāsanāya /",
    "K10avsata_u:7289": " yāvad dvau brāhmaṇāu ṛṣipatanaṃ gatau kenacit karaṇīyena /",
    "K10avsata_u:7290": " tābhyāṃ rājā drṣṭo mahatyā rājaṛddhyā mahatā rājānubhāvena /",
    "K10avsata_u:7291": " tayo rājyābhilāṣo jātaḥ /",
    "K10avsata_u:7292": " tābhyām anyatama upāsakaḥ pṛṣṭaḥ:",
    "K10avsata_u:7293": " bho buddhopāsaka,",
    "K10avsata_u:7294": " kiṃ karma kṛtvā yac cintayati yat prārthayate tad asya sarvaṃ samṛdhyatīti /",
    "K10avsata_u:7295": " upāsakenoktam*:",
    "K10avsata_u:7296": " ya pariśuddham aṣṭāṅgasamanvāgatam upavāsam upavasati,",
    "K10avsata_u:7297": " yac cintayati yat prārthayate tad asya sarvaṃ samṛdhyatīti /",
    "K10avsata_u:7298": " tatas tau brāhmaṇau āṣāḍhasya gṛhapateḥ sakāśād aṣṭāṅgasamanvāgatam upavāsam upalabhyopoṣitau /",
    "K10avsata_u:7299": " tadaikena pariśuddho rakṣitaḥ /",
    "K10avsata_u:7300": " sa kālaṃ kṛtvā rājñaḥ kṛkeḥ putratvam abhyupagataḥ /",
    "K10avsata_u:7301": " tasya sujāta iti nāmadheyaṃ vyavasthāpitam* /",
    "K10avsata_u:7302": " sa pitur atyayād rājye pratiṣṭhāpitaḥ //",
    "K10avsata_u:7303": " dvitīyenopavāsaḥ khaṇḍitaḥ /",
    "K10avsata_u:7304": " sa kālaṃ kṛtvā nāgeṣūpapannaḥ /",
    "K10avsata_u:7305": " tasyopari divase divase saptakṛtvaḥ taptavālukā nipatati yayā so 'sthiśeṣaḥ kriyate /",
    "K10avsata_u:7306": " tasyaitad abhavat*:",
    "K10avsata_u:7307": " kasyedaṃ karmaṇaḥ phalaṃ kasyāyaṃ karmaṇaḥ phalavipāko yenāham īdṛśaṃ duḥkham anubhavāmīti /",
    "K10avsata_u:7308": " sa paśyati: aṣṭāṅgasamanvāgataṃ me upavāsaṃ samādāya śikṣāśaithilyaṃ kṛtaṃ yenāham īdṛśaṃ mahadduḥkhaṃ pratyanubhavāmi /",
    "K10avsata_u:7309": " yena punaḥ samādāya rakṣitaṃ tena rājyaṃ pratilabdham iti /",
    "K10avsata_u:7310": " tasyaitad abhavat:",
    "K10avsata_u:7311": " yanv aham idānīm api",
    "K10avsata_u:7312": " -------------------- Vaidya, p. 152 --------------------",
    "K10avsata_u:7313": " tāvad aṣṭāṅgasamanvāgatm upavāsam upavaseyam* /",
    "K10avsata_u:7314": " apy eva nāma nāgayoner mokṣaḥ syād iti /",
    "K10avsata_u:7315": " tato nāgavarṇam antardhāpya brāhmaṇavarṇam ātmānam abhinirmāya rājñaḥ sakāśam upasaṃkrāntaḥ /",
    "K10avsata_u:7316": " upasaṃkramya jayenāyuṣā ca vardhayitvovāca:",
    "K10avsata_u:7317": " aṣṭāṅgasamanvāgatena me mahārāja upavāsena prayojanam* /",
    "K10avsata_u:7318": " tad arhati devo 'ṣṭāṅgasamanvāgatam upavāsaṃ paryeṣitum* /",
    "K10avsata_u:7319": " atha na paryeṣase,",
    "K10avsata_u:7320": " niyataṃ devasya saptadhā mūrdhānaṃ sphālayāmi /",
    "K10avsata_u:7321": " ity uktvā tatraivāntarhitaḥ /",
    "K10avsata_u:7322": " tato rājā bhītas trastaḥ saṃvigna āhṛṣṭaromakūpo hiraṇyapiṭakaṃ dhvajāgre baddhvā sarvavijite ghaṇṭāvaghoṣaṇaṃ kārayāmāsa:",
    "K10avsata_u:7323": " yo me 'ṣṭāṅgasamanvāgatam upavāsaṃ deśayiṣyati,",
    "K10avsata_u:7324": " tasyaitaṃ hiraṇyapiṭakaṃ dāsyāmi,",
    "K10avsata_u:7325": " mahatā satkāreṇa satkariṣyāmīti /",
    "K10avsata_u:7326": " yāvad anyatamā vṛddhā strī palagaṇḍaduhitā /",
    "K10avsata_u:7327": " tayā rājñaḥ stambho darśitaḥ:",
    "K10avsata_u:7328": " atra me stambhe pitā asakṛdgandhadhūpapuṣpārcanaṃ kṛtavān* /",
    "K10avsata_u:7329": " tam utpāṭya pratyavekṣasveti /",
    "K10avsata_u:7330": " tato rājñā pauruṣeyāṇām ājñā dattā:",
    "K10avsata_u:7331": " ayaṃ stambha utpāṭyatām iti /",
    "K10avsata_u:7332": " tato rājapuruṣaiḥ stambha utpāṭitaḥ /",
    "K10avsata_u:7333": " tasyādhastāt suvarṇapatrābhilikhito 'ṣṭāṅgasamanvāgata upavāso labdhaḥ /",
    "K10avsata_u:7334": " saha pañca copāsakaśikṣāpadāni saptatriṃśac ca bodhipakṣyā dharmāḥ /",
    "K10avsata_u:7335": " tato rājñā tasya nāgasyāṣṭāṅgasamanvāgata upavāso likhitvā dattaḥ /",
    "K10avsata_u:7336": " ṛṣipatananivāsibhiś ca dvādaśabhir ṛṣisahasraiḥ saptatriṃśadbodhipakṣyā dharmāḥ pratyakṣīkṛtāḥ /",
    "K10avsata_u:7337": " sa ca nāgo 'ṣṭāṅgasamanvāgatam upavāsam upoṣya sthalam udgamyotsṛṣṭakāyo 'vasthitaḥ /",
    "K10avsata_u:7338": " so 'nāhāratāṃ pratipaṇṇaḥ kālaṃ kṛtvā pañcaśataparivāraḥ praṇīteṣū deveṣu trāyastriṃśeṣūpapannaḥ /",
    "K10avsata_u:7339": " ato bhikṣavo upoṣadhasyotpattir nāmābhinirvṛttiś ceti //",
    "K10avsata_u:7340": " idam avocad bhagavān* /",
    "K10avsata_u:7341": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:7342": " AVŚ_60 haṃsāḥ / (ed. Speyer, vol. I)",
    "K10avsata_u:7343": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7344": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7345": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7346": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:7347": " śrāvastyāṃ viharati jetavane 'nāthapiṇḍadasyārāme /",
    "K10avsata_u:7348": " śrāvastyāṃ rājā prasenajit kauśalo rājyaṃ kārayati ṛddhaṃ ca sphītaṃ ca kṣemaṃ ca",
    "K10avsata_u:7349": " subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ",
    "K10avsata_u:7350": " śālīkṣugomahiṣīsaṃpannam akhilam akaṇṭakam* /",
    "K10avsata_u:7351": " ekaputram iva rājyaṃ pālayati /",
    "K10avsata_u:7352": " yāvad apareṇa samayena rājā prasenajit kauśalo jetavanaṃ nirgato bhagavantaṃ darśanāyopasaṃkramituṃ paryupāsanāya /",
    "K10avsata_u:7353": " rājñā ca pañcālena rājñaḥ prasenajit kauśalasya prābhṛtaṃ pañca haṃsaśatāni preṣitāni /",
    "K10avsata_u:7354": " yadā rājā jetavanaṃ nirgatas tadā tāni pañca haṃsaśatāny upanāmitāni /",
    "K10avsata_u:7355": " tato rājñā prasenajitā teṣām abhayapradānaṃ datvā tatraiva jetavanae samutsṛṣṭāṇi /",
    "K10avsata_u:7356": " yadā bhagavān mahāśrāvakaparivṛto 'jine (Speyer: 'śana)",
    "K10avsata_u:7357": " upaniṣīdati,",
    "K10avsata_u:7358": " tadā te haṃsā bhagavatsakāśam upasaṃkrāmanti /",
    "K10avsata_u:7359": " bhagavān api tebhya ālopam anuprayacchanti mahāśrāvakāś ca /",
    "K10avsata_u:7360": " -------------------- Vaidya, p. 153 --------------------",
    "K10avsata_u:7361": " te muktvā tṛptāḥ praṇītendriyās tiṣṭhanti /",
    "K10avsata_u:7362": " yadā bhagavān pratisaṃlayanād vyutthāya catasṛṇāṃ parṣadāṃ dharmaṃ deśayati,",
    "K10avsata_u:7363": " tadā te haṃsā bhagavatsakāśaṃ gatvā dharmaṃ śṛṇvanti /",
    "K10avsata_u:7364": " te cālpāyuṣkāḥ kālaṃ kṛtvā praṇīteṣu deveṣu trāyastriṃśeṣūpapannāḥ //",
    "K10avsata_u:7365": " dharmatā khalu devaputrasya vā devakanyāyā vā aciropapannasya trīṇi cittāny utpadyante:",
    "K10avsata_u:7366": " kutaś cyutaḥ,",
    "K10avsata_u:7367": " kutropapannaḥ kena karmaṇeti /",
    "K10avsata_u:7368": " paśyanti haṃsebhyaś cyutāḥ praṇīteṣu deveṣu trāyastriṃśeṣūpapannāḥ,",
    "K10avsata_u:7369": " bhagavato 'ntike cittam abhiprasādyeti /",
    "K10avsata_u:7370": " atha haṃsapūrviṇo devaputrāś calavimalakuṇḍaladharā hārārdhahāravirājitagātrā maṇiratnavicitracūḍāḥ",
    "K10avsata_u:7371": " kuṅkumatamālapatraspṛkkādisaṃsṛṣṭagātrās tasyām eva rātrau divyānām utpalapadmakumudapuṇḍarīkamandāravāṇāṃ",
    "K10avsata_u:7372": " puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
    "K10avsata_u:7373": " puṣpair avakīrya bhagavataḥ purastān niṣaṇṇā dharmaśravaṇāya /",
    "K10avsata_u:7374": " atha bhagavān haṃsapūrviṇāṃ devaputrāṇām āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
    "K10avsata_u:7375": " yāṃ śrutvā haṃsapūrvibhir devaputrair viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ prāptam* /",
    "K10avsata_u:7376": " te dṛṣṭasatyā vaṇig iva labdhalābhāḥ,",
    "K10avsata_u:7377": " sasyasaṃpannā iva karṣakāḥ śūrā iva vijitasaṃgrāmāḥ,",
    "K10avsata_u:7378": " sarvarogaparimuktā ivāturāḥ yayā vibhūtyā bhagavatsakāśam āgatās tayaiva vibhūtyā svabhavanaṃ gatāḥ //",
    "K10avsata_u:7379": " bhikṣavaḥ pūrvarātrāpararātraṃ jāgarikāyogam anuyuktā viharanti /",
    "K10avsata_u:7380": " tair dṛṣṭo bhagavato 'ntike udāro 'vabhāsaḥ /",
    "K10avsata_u:7381": " yaṃ dṛṣṭvā saṃdigdhā bhagavantaṃ paprachuḥ:",
    "K10avsata_u:7382": " kiṃ bhagavann imāṃ rātriṃ bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
    "K10avsata_u:7383": " bhagavān āha:",
    "K10avsata_u:7384": " na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
    "K10avsata_u:7385": " api tu dṛṣṭās te yuṣmābhir bhikṣavas tāni pañca haṃsaśatāni rājñā prasenajitā kauśalena ihotsṛṣṭāni?",
    "K10avsata_u:7386": " evaṃ bhadanta /",
    "K10avsata_u:7387": " tāni mamāntike cittam abhiprasādya kālagatāni,",
    "K10avsata_u:7388": " praṇīteṣu deveṣūpapannāni /",
    "K10avsata_u:7389": " tāny asyāṃ rātrau matsakāśam upasaṃkrāntāni /",
    "K10avsata_u:7390": " teṣāṃ mayā dharmo deśitaḥ /",
    "K10avsata_u:7391": " dṛṣṭasatyāni ca svabhavanaṃ gatāni //",
    "K10avsata_u:7392": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7393": " kāni bhadanta haṃsapūrvakair devaputraiḥ karmāṇi kṛtāni yena haṃseṣūpapannāḥ,",
    "K10avsata_u:7394": " kāni karmāṇi kṛtāni yena deveṣūpapannāḥ satyadarśanaṃ ca kṛtam iti?",
    "K10avsata_u:7395": " bhagavān āha:",
    "K10avsata_u:7396": " ebhir eva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:7397": " ebhiḥ karmāṇi kṛtāny upacitāni /",
    "K10avsata_u:7398": " ko 'nyaḥ pratyanubhaviṣyati?",
    "K10avsata_u:7399": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:7400": " nābdhātau,",
    "K10avsata_u:7401": " na tejodhātau,",
    "K10avsata_u:7402": " na vāyudhātau,",
    "K10avsata_u:7403": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:7404": " na praṇaśyanti karmāṇi kalpakoṭiśatair api /",
    "K10avsata_u:7405": " sāmagrīṃ prāpya kālaṃ ca phalanti khalu dehinām* // AVŚ_60.1 //",
    "K10avsata_u:7406": " -------------------- Vaidya, p. 154 --------------------",
    "K10avsata_u:7407": " bhūtapūrvaṃ bhikṣavo asminn eva bhadrake kalpe viṃśativarṣasahasrāyuṣi prajāyāṃ kāśyapo",
    "K10avsata_u:7408": " nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:7409": " śāstā devamanuṣyāṇāṃ buddho bhagavān* /",
    "K10avsata_u:7410": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:7411": " tatraibhiḥ pravrajitaiḥ śikṣāśaithilyaṃ kṛtam* /",
    "K10avsata_u:7412": " tena haṃseṣūpapannāḥ /",
    "K10avsata_u:7413": " yan mamāntike cittaṃ prasāditaṃ tena deveṣūpapannāḥ /",
    "K10avsata_u:7414": " yat pariśiṣṭāni śikṣāpadāni tena satyadarśanaṃ kṛtam iti /",
    "K10avsata_u:7415": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:7416": " ekāntaśuklānām ekāntaśuklaḥ,",
    "K10avsata_u:7417": " vyatimiśrāṇāṃ vyatimiśraḥ /",
    "K10avsata_u:7418": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:7419": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:7420": " ity evaṃ vo bhikṣavaḥ śikṣitavyam* //",
    "K10avsata_u:7421": " idam avocad bhagavān* /",
    "K10avsata_u:7422": " āttamanasas te bhikṣavo bhagavato bhāṣitam abhyanandan* //",
    "K10avsata_u:7423": " -------------------- Vaidya, p. 155 --------------------",
    "K10avsata_u:7424": " saptamo vargaḥ /",
    "K10avsata_u:7425": " tasyoddānam*:",
    "K10avsata_u:7426": " suvarṇābhaḥ sugandhiś ca vapuṣmān balavān priyaḥ /",
    "K10avsata_u:7427": " padmākṣo dundubhiḥ putrāḥ sūryo mallapatākayā // *******************************************************",
    "K10avsata_u:7428": " AVŚ_61 suvarṇābhaḥ /",
    "K10avsata_u:7429": " (ed. Speyer, vol. I)",
    "K10avsata_u:7430": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7431": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7432": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7433": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:7434": " kapilavastuni viharati nyagrodhārāme /",
    "K10avsata_u:7435": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:7436": " tena sadṛśāt kulāt kalatram ānītam* /",
    "K10avsata_u:7437": " sa tayā sārdhaṃ krīḍati ramate paricārayati /",
    "K10avsata_u:7438": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:7439": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:7440": " dārako jāto 'bhirūpo darśanīyaḥ prāsādiko 'tikrānto mānuṣavarṇam asaṃprāptaś ca divyaṃ varṇaṃ jāmbūnadaniṣkasadṛśaḥ /",
    "K10avsata_u:7441": " suvarṇavarṇayā cānena prabhayā sarvaṃ kapilavastu nagaram avabhāsitam* /",
    "K10avsata_u:7442": " taddarśanān mātāpitarāv anye ca kutūhalābhyāgatāḥ satvāḥ paraṃ vismayam āgatāḥ /",
    "K10avsata_u:7443": " cintayanti ca:",
    "K10avsata_u:7444": " kuto 'yam īdṛśaḥ satvaviśeṣa iti /",
    "K10avsata_u:7445": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:7446": " kiṃ bhavatu dārakasya nāmeti /",
    "K10avsata_u:7447": " jñātaya ūcuḥ:",
    "K10avsata_u:7448": " yasmād anena jātena suvarṇavarṇayā prabhayā sarvaṃ kapilavastu nagaram avabhāsitam*,",
    "K10avsata_u:7449": " tasmād bhavatu dārakasya suvarṇābha iti nāmeti /",
    "K10avsata_u:7450": " suvarṇābho dārako 'ṣṭābhyo dhātrībhyo 'nupradatto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:7451": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:7452": " āśu vardhate hradastham iva paṅkajam* /",
    "K10avsata_u:7453": " sa ca paṇḍito vyakto medhāvī śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ //",
    "K10avsata_u:7454": " yāvad apareṇa samayena rūpamadamatto bahir adhiṣṭhānasya krīḍati /",
    "K10avsata_u:7455": " saṃbahulāś ca śākyā nyagrodhārāmaṃ gacchanti /",
    "K10avsata_u:7456": " tatas tena suvarṇābhena dṛṣṭāḥ pṛṣṭāś ca:",
    "K10avsata_u:7457": " kva bhavanto gacchantīti /",
    "K10avsata_u:7458": " tair uktam*: nyagrodhārāmaṃ gacchāmo buddhaṃ bhagavantaṃ draṣṭum iti /",
    "K10avsata_u:7459": " suvarṇābhasya buddha ity aśrutapūrvaṃ nāma śrutvā sarvaromakūpāṇy āhṛṣṭani,",
    "K10avsata_u:7460": " paramaṃ ca kutūhalam utpannam* /",
    "K10avsata_u:7461": " tasyaitad abhavat*:",
    "K10avsata_u:7462": " yanv aham api buddhaṃ bhagavantaṃ darśanāyopasaṃkrāmeyam iti /",
    "K10avsata_u:7463": " so 'pi nyagrodhārāmaṃ gacchati /",
    "K10avsata_u:7464": " tatas tatra dadarśa suvarṇābhakumāro buddhaṃ bhagavantaṃ dvātriṃśatā mahāpuruṣalakṣaṇaiḥ",
    "K10avsata_u:7465": " samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:7466": " jaṅgamam iva ratnaparvataṃ samantato bhadrakam* /",
    "K10avsata_u:7467": " sahadarśanāc cāsya",
    "K10avsata_u:7468": " -------------------- Vaidya, p. 156 --------------------",
    "K10avsata_u:7469": " yo 'sau rūpamadaḥ sa prativigataḥ /",
    "K10avsata_u:7470": " sa bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:7471": " tasya bhagavatā dharmo deśitaḥ /",
    "K10avsata_u:7472": " sa taṃ dharmaṃ śrutvā pravrajyābhilāṣī saṃvṛttaḥ /",
    "K10avsata_u:7473": " yāvan mātāpitarāv anujñāpya bhagavatsakāśam upasaṃkrāntaḥ /",
    "K10avsata_u:7474": " upasaṃkramya bhagavataḥ pādau śirasā vanditvā yena bhagavāṃs tenāñjaliṃ praṇamayya bhagavantam idam avocat*:",
    "K10avsata_u:7475": " labheyāhaṃ bhadanta svākhyāte dharmavinaye pravrajyām upasaṃpadaṃ bhikṣubhāvam* /",
    "K10avsata_u:7476": " careyam ahaṃ bhagavato 'ntike brahmacaryam iti /",
    "K10avsata_u:7477": " tato bhagavān gajabhujasadṛśaṃ suvarṇavarṇabāhum abhiprasārya suvarṇābhadārakam idam avocat*: ehi kumāra,",
    "K10avsata_u:7478": " cara brahmacaryam iti /",
    "K10avsata_u:7479": " ehīti coktaḥ sa tathāgatena muṇḍaś ca saṃghāṭiparītadehaḥ /",
    "K10avsata_u:7480": " sadyaḥ praśāntendriya eva tasthāv evaṃ sthito buddhamanorathena // AVŚ_61.1 //",
    "K10avsata_u:7481": " yāvat saptāhāvaropitakeśaśmaśrur dvādaśavarṣopasaṃpanneryāpathaḥ pātrakaravyagrahasto bhagavataḥ purastāt sthitaḥ /",
    "K10avsata_u:7482": " tasya bhagavatā manasikāro dattaḥ /",
    "K10avsata_u:7483": " tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
    "K10avsata_u:7484": " calācalaṃ viditvā sarvasaṃskāragatīḥ śatanapatanavikaraṇavidhvaṃsanadharmatayā parāhatya",
    "K10avsata_u:7485": " sarvakleśaprahāṇād arhatvaṃ sākṣātkṛtam* /",
    "K10avsata_u:7486": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:7487": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:7488": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7489": " kāni bhadanta suvarṇābhena karmāṇi kṛtāni yenaivaṃrūpo darśanīyaḥ prāsādikaḥ pravrajya ca acirād (Speyer: cāciraṃ)",
    "K10avsata_u:7490": " arhatvaṃ sākṣātkṛtam iti /",
    "K10avsata_u:7491": " bhagavān āha:",
    "K10avsata_u:7492": " suvarṇābhenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:7493": " suvarṇābhena karmāṇi kṛtāny upacitāni /",
    "K10avsata_u:7494": " ko 'nyaḥ pratyanubhaviṣyati?",
    "K10avsata_u:7495": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:7496": " nābdhātau,",
    "K10avsata_u:7497": " na tejodhātau,",
    "K10avsata_u:7498": " na vāyudhātau,",
    "K10avsata_u:7499": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:7500": " na praṇaśyanti karmāṇi api kalpaśatair api /",
    "K10avsata_u:7501": " sāmagrīṃ prāpya kālaṃ ca phalanti khalu dehinām* // AVŚ_61.2 //",
    "K10avsata_u:7502": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:7503": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:7504": " sa bandhumatīṃ rājadhānīm upaniśritya viharati /",
    "K10avsata_u:7505": " yāvad vipaśyī samyaksaṃbuddho buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
    "K10avsata_u:7506": " tato rājñā bandhumatā bhagavataḥ śarīre śarīrapūjāṃ kṛtvā samantayojanaḥ stūpaś catūratnamayaḥ pratiṣṭhāpitaḥ krośam uccatvena",
    "K10avsata_u:7507": " -------------------- Vaidya, p. 157 --------------------",
    "K10avsata_u:7508": " / stūpamahaś ca prajñaptaḥ /",
    "K10avsata_u:7509": " yāvad anyatamo gṛhapatis tasmin stūpamahe vartamāne nirgataḥ /",
    "K10avsata_u:7510": " tena tasmāt stūpāt sauvarṇavarṇa ādarśaḥ patito dṛṣṭaḥ /",
    "K10avsata_u:7511": " sa tenāvataṃsakaṃ kārayitvā tatra stūpe āropitaḥ /",
    "K10avsata_u:7512": " gandhadhūpapuṣpārcanaṃ kṛtvā pādayor nipatya praṇidhānaṃ kṛtam*:",
    "K10avsata_u:7513": " aham apy evaṃvidhānāṃ guṇānāṃ lābhī bhaviṣyāmi,",
    "K10avsata_u:7514": " evaṃvidham eva śāstāram ārāgayeyam iti //",
    "K10avsata_u:7515": " bhagavān āha:",
    "K10avsata_u:7516": " kiṃ manyadhve bhikṣavo yo 'sau tena kālena tena samayena gṛhapatir āsīt*,",
    "K10avsata_u:7517": " ayaṃ sa suvarṇābhaḥ /",
    "K10avsata_u:7518": " yat tena vipaśyinaḥ samyaksaṃbuddhasya stūpe kārāḥ kṛtāḥ,",
    "K10avsata_u:7519": " tenāsyaivaṃvidho rūpaviśeṣaḥ saṃvṛttaḥ /",
    "K10avsata_u:7520": " yat praṇidhānaṃ kṛtaṃ tad ihaiva janmany arhatvaṃ sākṣātkṛtam* /",
    "K10avsata_u:7521": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:7522": " ekāntaśuklānām ekāntaśuklaḥ,",
    "K10avsata_u:7523": " vyatimiśrāṇāṃ vyatimiśraḥ /",
    "K10avsata_u:7524": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:7525": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:7526": " ity evaṃ vo bhikṣavaḥ śikṣitavyam* //",
    "K10avsata_u:7527": " idam avocad bhagavān* /",
    "K10avsata_u:7528": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:7529": " AVŚ_62 sugandhiḥ / (ed. Speyer, vol. I)",
    "K10avsata_u:7530": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7531": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7532": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7533": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:7534": " kapilavastuni viharati nyagrodhārāme /",
    "K10avsata_u:7535": " kapilavastuni anyatamaḥ kulaputraḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī",
    "K10avsata_u:7536": " tena sadṛśāt kulāt kalatram ānītam* /",
    "K10avsata_u:7537": " sa tayā sārdhaṃ krīḍati ramate paricārayati /",
    "K10avsata_u:7538": " tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko atikrānto mānuṣavarṇam asaṃprāptaś ca divyaṃ varṇam* /",
    "K10avsata_u:7539": " tasya mukhān nīlotpalagandho vāti sarvaśarīrāc candanagandhaḥ /",
    "K10avsata_u:7540": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:7541": " kiṃ bhavatu dārakasya nāmeti /",
    "K10avsata_u:7542": " jñātaya ūcuḥ:",
    "K10avsata_u:7543": " yasmād asya mukān nīlotpalagandho vāti,",
    "K10avsata_u:7544": " śarīrāc candanagandhaḥ,",
    "K10avsata_u:7545": " tasmād bhavatu dārakasya sugandhir iti nāmeti /",
    "K10avsata_u:7546": " sugandhir dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:7547": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:7548": " āśu vardhate hradastham iva paṅkajam* /",
    "K10avsata_u:7549": " sa pūrvahetubalādhānāc chrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ /",
    "K10avsata_u:7550": " yadā sugandhir dārakaḥ keyūrahārakaṭakālaṃkṛto vīthīm avatarati,",
    "K10avsata_u:7551": " tadā candanagandhena sarvaṃ nagaram āpūrayati /",
    "K10avsata_u:7552": " janakāyaś ca divyaṃ gandham āghrāya paraṃ vismayam āpadyte /",
    "K10avsata_u:7553": " evaṃ cāha: aho puṇyānāṃ sāmarthyam iti /",
    "K10avsata_u:7554": " -------------------- Vaidya, p. 158 --------------------",
    "K10avsata_u:7555": " yāvad apareṇa samayena sugandhir dārako nyagrodhārāmaṃ gataḥ /",
    "K10avsata_u:7556": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:7557": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:7558": " jaṅgamam iva ratnaparvataṃ samantato bhadrakam* /",
    "K10avsata_u:7559": " sahadarśanāc cānena bhagavato 'ntike cittaṃ prasāditam* /",
    "K10avsata_u:7560": " prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:7561": " tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:7562": " yāṃ śrutvā sugandhidārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:7563": " sa dṛṣṭasatyo mātāpitarāv anujñāpya bhagavacchāsane pravrajitaḥ /",
    "K10avsata_u:7564": " tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
    "K10avsata_u:7565": " calācalaṃ viditvā sarvasaṃskāragatīḥ śatanapatanavikaraṇavidhvaṃsanadharmatayā parāhatya",
    "K10avsata_u:7566": " sarvakleśaprahāṇād arhatvaṃ sākṣātkṛtam* /",
    "K10avsata_u:7567": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:7568": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:7569": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7570": " kāni bhadanta sugandhinā karmāṇi kṛtāni yenāsya mukhān nīlotpalagandho vāti,",
    "K10avsata_u:7571": " sarvaśarīrāc candanagandhaś ca /",
    "K10avsata_u:7572": " bhagavān āha:",
    "K10avsata_u:7573": " sugandhinaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:7574": " sugandhinā karmāṇi kṛtāny upacitāni /",
    "K10avsata_u:7575": " ko 'nyaḥ pratyanubhaviṣyati?",
    "K10avsata_u:7576": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:7577": " nābdhātau,",
    "K10avsata_u:7578": " na tejodhātau,",
    "K10avsata_u:7579": " na vāyudhātau,",
    "K10avsata_u:7580": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:7581": " na praṇaśyanti karmāṇi kalpakoṭiśatair api /",
    "K10avsata_u:7582": " sāmagrīṃ prāpya kālaṃ ca phalanti khalu dehinām* // AVŚ_62.1 //",
    "K10avsata_u:7583": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:7584": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:7585": " sa bandhumatīṃ rājadhānīm upaniśritya viharati /",
    "K10avsata_u:7586": " yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
    "K10avsata_u:7587": " tato rājñā bandhumatā bhagavataḥ śarīre śarīrapūjāṃ kṛtvā samantayojanaḥ stūpaś catūratnamayaḥ pratiṣṭhāpitaḥ krośam uccatvena /",
    "K10avsata_u:7588": " stūpamahaś ca prajñaptaḥ /",
    "K10avsata_u:7589": " tatrānyatamena gṛhapatinā prasādajātena vicitrair gandhaiḥ pralepaṃ datvā dhūpapuṣpārcanaṃ kṛtvā praṇidhānaṃ kṛtam*:",
    "K10avsata_u:7590": " anenāhaṃ kuśalamūlena cittotpādena deyadharmaparityāgena evaṃvidhānāṃ guṇānāṃ lābhī bhaviṣyāmi /",
    "K10avsata_u:7591": " evaṃvidham eva śāstāram ārāgayeyam*,",
    "K10avsata_u:7592": " mā virāgayeyam iti //",
    "K10avsata_u:7593": " bhagavān āha:",
    "K10avsata_u:7594": " kiṃ manyadhve bhikṣavo yo 'sau tena kālena tena samayena gṛhapatir āsīt*,",
    "K10avsata_u:7595": " ayaṃ sa sugandhiḥ /",
    "K10avsata_u:7596": " yad anena vipaśyinaḥ samyaksaṃbuddhasya stūpe kārāḥ kṛtās tena tena sugandhaḥ saṃvṛttaḥ /",
    "K10avsata_u:7597": " -------------------- Vaidya, p. 159 --------------------",
    "K10avsata_u:7598": " yat praṇidhānaṃ kṛtaṃ teneha janmany arhatvaṃ sākṣātkṛtam* /",
    "K10avsata_u:7599": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:7600": " ekāntaśuklānām ekāntaśuklaḥ,",
    "K10avsata_u:7601": " vyatimiśrāṇāṃ vyatimiśraḥ /",
    "K10avsata_u:7602": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:7603": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:7604": " ity evaṃ vo bhikṣavaḥ śikṣitavyam* //",
    "K10avsata_u:7605": " idam avocad bhagavān* /",
    "K10avsata_u:7606": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:7607": " AVŚ_63 vapuṣmān / (ed. Speyer, vol. I)",
    "K10avsata_u:7608": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7609": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7610": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7611": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:7612": " kapilavastuni viharati nyagrodhārāme /",
    "K10avsata_u:7613": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:7614": " tena sadṛśāt kulāt kalatram ānītam* /",
    "K10avsata_u:7615": " sa tayā sārdhaṃ krīḍati ramate paricārayati /",
    "K10avsata_u:7616": " tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko",
    "K10avsata_u:7617": " gauro 'tikrānto mānuṣavarṇam asaṃprāptaś ca divyaṃ varṇaṃ ramyavapuḥ sūkṣmatvaṅ maheśākhyaḥ",
    "K10avsata_u:7618": " prāptocchrayakāyaś ca /",
    "K10avsata_u:7619": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:7620": " kiṃ bhavatu dārakasya nāmeti /",
    "K10avsata_u:7621": " jñātaya ūcuḥ:",
    "K10avsata_u:7622": " yasmād asya divyaṃ vapuḥ,",
    "K10avsata_u:7623": " tasmād bhavatu dārakasya vapuṣmān iti nāmeti /",
    "K10avsata_u:7624": " vapuṣmān dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:7625": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:7626": " āśu vardhate hradastham iva paṅkajam* /",
    "K10avsata_u:7627": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ sarvalokeṣu pūjyo mānyo 'bhivādyaś ca /",
    "K10avsata_u:7628": " tato vapuṣmān yān yān api sa bhūpradeśān* gatvā krāmati,",
    "K10avsata_u:7629": " te te 'sya medhyā bhavanti /",
    "K10avsata_u:7630": " evaṃvidhaḥ puṇyamaheśākhyaḥ //",
    "K10avsata_u:7631": " yāvad apareṇa samayena nyagrodhārāmaṃ gataḥ /",
    "K10avsata_u:7632": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:7633": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:7634": " jaṅgamam iva ratnaparvataṃ samantato bhadrakam* /",
    "K10avsata_u:7635": " sahadarśanāc cānena bhagavato 'ntike cittaṃ",
    "K10avsata_u:7636": " -------------------- Vaidya, p. 160 --------------------",
    "K10avsata_u:7637": " prasāditam* /",
    "K10avsata_u:7638": " prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:7639": " tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:7640": " yāṃ śrutvā vapuṣmatā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:7641": " sa dṛṣṭasatyo mātāpitarāv anujñāpya bhagavacchāsane pravrajitaḥ /",
    "K10avsata_u:7642": " tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
    "K10avsata_u:7643": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:7644": " sarvakleśaprahāṇād arhatvaṃ sākṣātkṛtam* /",
    "K10avsata_u:7645": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:7646": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:7647": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7648": " kāni bhadanta vapuṣmatā karmāṇi kṛtāni yenāsyaivaṃvidha āśrayo 'rhatvaṃ ca prāptam iti /",
    "K10avsata_u:7649": " bhagavān āha:",
    "K10avsata_u:7650": " vapuṣmataiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:7651": " vapuṣmatā karmāṇi kṛtāny upacitāni /",
    "K10avsata_u:7652": " ko 'nyaḥ pratyanubhaviṣyati?",
    "K10avsata_u:7653": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:7654": " nābdhātau,",
    "K10avsata_u:7655": " na tejodhātau,",
    "K10avsata_u:7656": " na vāyudhātau,",
    "K10avsata_u:7657": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:7658": " na praṇaśyanti karmāṇi kalpakoṭiśatair api /",
    "K10avsata_u:7659": " sāmagrīṃ prāpya kālaṃ ca phalanti khalu dehinām* // AVŚ_63.1 //",
    "K10avsata_u:7660": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:7661": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:7662": " sa bandhumatīṃ rājadhānīm upaniśritya viharati /",
    "K10avsata_u:7663": " yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
    "K10avsata_u:7664": " tato 'sya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
    "K10avsata_u:7665": " tatra ca rājñā bandumatā saputravargeṇa sāmātyagaṇaparivṛtena stūpamahaḥ kṛtaḥ /",
    "K10avsata_u:7666": " yāvad anyatamasmin divase 'nyatamo daridrapuruṣaḥ stūpāṅgaṇaṃ praviṣṭaḥ /",
    "K10avsata_u:7667": " tatra tena puṣpāṇi mlānāni dṛṣṭāni,",
    "K10avsata_u:7668": " rajasā ca stūpāṅgaṇo malinīkṛtaḥ /",
    "K10avsata_u:7669": " tatas tena buddhaguṇān anusmṛtya prasādajātena saṃmārjanīṃ gṛhītvā stūpaḥ saṃmṛṣṭo nirmālyaṃ cāpanītam* /",
    "K10avsata_u:7670": " tato 'pagatarajaṃ stūpaṃ nirmalaṃ dṛṣṭvā prasādajātaḥ pādayor nipatya praṇidhānaṃ kṛtam*:",
    "K10avsata_u:7671": " anenāhaṃ kuśalena cittotpādena caivaṃvidhānāṃ guṇānāṃ lābhī bhaviṣyāmīty evaṃvidham eva śāstāram ārāgayeyam*,",
    "K10avsata_u:7672": " mā virāgayeyam iti //",
    "K10avsata_u:7673": " -------------------- Vaidya, p. 161 --------------------",
    "K10avsata_u:7674": " bhagavān āha:",
    "K10avsata_u:7675": " kiṃ manyadhve bhikṣavo yo 'sau tena kālena tena samayena daridraḥ puruṣa āsīt*,",
    "K10avsata_u:7676": " ayaṃ sa vapuṣmān* /",
    "K10avsata_u:7677": " yatas tena stūpaḥ saṃmṛṣṭaḥ,",
    "K10avsata_u:7678": " tenābhirūpaḥ saṃvṛttaḥ /",
    "K10avsata_u:7679": " yat praṇidhānaṃ kṛtaṃ teneha janmany arhatvaṃ sākṣātkṛtam* /",
    "K10avsata_u:7680": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:7681": " ekāntaśuklānām ekāntaśuklaḥ,",
    "K10avsata_u:7682": " vyatimiśrāṇāṃ vyatimiśraḥ /",
    "K10avsata_u:7683": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:7684": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:7685": " ity evaṃ vo bhikṣavaḥ śikṣitavyam* //",
    "K10avsata_u:7686": " idam avocad bhagavān* /",
    "K10avsata_u:7687": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:7688": " AVŚ_64 balavān / (ed. Speyer, vol. I)",
    "K10avsata_u:7689": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7690": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7691": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7692": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:7693": " kapilavastuni viharati nyagrodhārāme /",
    "K10avsata_u:7694": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:7695": " tena sadṛśāt kulāt kalatram ānītam* /",
    "K10avsata_u:7696": " sa tayā sārdhaṃ krīḍati ramate paricārayati /",
    "K10avsata_u:7697": " tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko 'tikrāntapauruṣabalaḥ /",
    "K10avsata_u:7698": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:7699": " kiṃ bhavatu dārakasya nāmeti /",
    "K10avsata_u:7700": " jñātaya ūcuḥ:",
    "K10avsata_u:7701": " yasmād ayaṃ dārako balavān,",
    "K10avsata_u:7702": " prāptaṃ syād asya balavān iti nāma /",
    "K10avsata_u:7703": " balavān dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:7704": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:7705": " āśu vardhate hradastham iva paṅkajam* /",
    "K10avsata_u:7706": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ //",
    "K10avsata_u:7707": " yāvad apareṇa samayena nyagrodhārāmaṃ gataḥ /",
    "K10avsata_u:7708": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:7709": " aśītyā {c}ānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:7710": " jaṅgamam iva ratnaparvataṃ samantato bhadrakam* /",
    "K10avsata_u:7711": " sahadarśanāc cānena bhagavato 'ntike cittaṃ prasāditam* /",
    "K10avsata_u:7712": " prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:7713": " tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:7714": " yāṃ śrutvā balavatā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:7715": " sa dṛṣṭasatyo mātāpitarāv anujñāpya bhagavacchāsane pravrajitaḥ /",
    "K10avsata_u:7716": " tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ",
    "K10avsata_u:7717": " -------------------- Vaidya, p. 162 --------------------",
    "K10avsata_u:7718": " śatanapatanavikaraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
    "K10avsata_u:7719": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:7720": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:7721": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7722": " kāni bhadanta balavatā karmāṇi kṛtāny upacitāni yenāsyāśrayo balavān*,",
    "K10avsata_u:7723": " arhatvaṃ ca prāptam iti /",
    "K10avsata_u:7724": " bhagavān āha:",
    "K10avsata_u:7725": " balavataiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:7726": " balavatā karmāṇi kṛtāny upacitāni /",
    "K10avsata_u:7727": " ko 'nyaḥ pratyanubhaviṣyati?",
    "K10avsata_u:7728": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:7729": " nābdhātau,",
    "K10avsata_u:7730": " na tejodhātau,",
    "K10avsata_u:7731": " na vāyudhātau,",
    "K10avsata_u:7732": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:7733": " na praṇaśyanti karmāṇi kalpakoṭiśatair api /",
    "K10avsata_u:7734": " sāmagrīṃ prāpya kālaṃ ca phalanti khalu dehinām* // AVŚ_64.1 //",
    "K10avsata_u:7735": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:7736": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:7737": " sa bandhumatīṃ rājadhānīm upaniśritya viharati /",
    "K10avsata_u:7738": " yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
    "K10avsata_u:7739": " tasya rājñā bandhumatā śarīre śarīrapūjāṃ kṛtvā samantayojanaḥ stūpaś catūratnamayaḥ pratiṣṭhāpitaḥ krośam uccatvena /",
    "K10avsata_u:7740": " tatra stūpamahe vartamāne mahājanakāyena nṛtyatā gāyatā ca stūpaṃ pāṃsunā malinīkṛtam* /",
    "K10avsata_u:7741": " yāvad anyatamo gṛhapatiḥ stūpāṅgaṇaṃ praviṣṭaḥ /",
    "K10avsata_u:7742": " sa paśyati stūpāṅgaṇaṃ rajasā malinīkṛtaḥ /",
    "K10avsata_u:7743": " tatas tena gṛhapatinā buddhaguṇān anusmṛtya prasādajātena tailavyāmiśro gandhakāyo dattaḥ,",
    "K10avsata_u:7744": " praṇidhānaṃ ca kṛtam*:",
    "K10avsata_u:7745": " apy evaṃvidhānāṃ guṇānāṃ lābhī syām* /",
    "K10avsata_u:7746": " evaṃvidham eva śāstāram ārāgayeyaṃ mā virāgayeyam iti //",
    "K10avsata_u:7747": " bhagavān āha:",
    "K10avsata_u:7748": " kiṃ manyadhve bhikṣavo yo 'sau tena kālena tena samayena gṛhapatiḥ,",
    "K10avsata_u:7749": " ayaṃ sa balavān* /",
    "K10avsata_u:7750": " yad anena vipaśyinaḥ stūpe kārāḥ kṛtās tena balavān saṃvṛttaḥ /",
    "K10avsata_u:7751": " yat praṇidhānaṃ kṛtaṃ tenedānīm arhatvaṃ sākṣātkṛtam* /",
    "K10avsata_u:7752": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:7753": " ekāntaśuklānām ekāntaśuklaḥ,",
    "K10avsata_u:7754": " vyatimiśrāṇāṃ vyatimiśraḥ /",
    "K10avsata_u:7755": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:7756": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:7757": " ity evaṃ vo bhikṣavaḥ śikṣitavyam* //",
    "K10avsata_u:7758": " idam avocad bhagavān* /",
    "K10avsata_u:7759": " āttamanasas te bhikṣavo bhagavato bhāṣitam abhyanandan* //",
    "K10avsata_u:7760": " -------------------- Vaidya, p. 163 -------------------- *******************************************************",
    "K10avsata_u:7761": " AVŚ_65 priyaḥ / (ed. Speyer, vol. I)",
    "K10avsata_u:7762": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7763": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7764": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7765": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:7766": " kapilavastuni viharati nyagrodhārāme /",
    "K10avsata_u:7767": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:7768": " tena sadṛśāt kulāt kalatram ānītam* /",
    "K10avsata_u:7769": " sa tayā sārdhaṃ krīḍati ramate paricārayati /",
    "K10avsata_u:7770": " tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko maheśākhyo priyadarśanaś ca /",
    "K10avsata_u:7771": " tasya janmani sarvaṃ kapilavastu nagaraṃ yaśasā āpūritam* /",
    "K10avsata_u:7772": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:7773": " kiṃ bhavatu dārakasya nāmeti /",
    "K10avsata_u:7774": " jñātaya ūcuḥ:",
    "K10avsata_u:7775": " yasmād ayaṃ jātamātra eva sarvajanapriyaḥ,",
    "K10avsata_u:7776": " tasmād asya priya iti nāma bhavatu /",
    "K10avsata_u:7777": " priyo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām*",
    "K10avsata_u:7778": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:7779": " āśu vardhate hradastham iva paṅkajam* /",
    "K10avsata_u:7780": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalas tyāgaruciḥ pradānaruciḥ pradāne 'bhirato mahati tyāge vartate /",
    "K10avsata_u:7781": " sa śramaṇabrāhmaṇakṛpaṇavanīpakānāṃ vividhair dānavisargaiḥ saṃgrahaṃ karoti //",
    "K10avsata_u:7782": " yāvat priyo dārako 'pareṇa samayena nyagrodhārāmaṃ gataḥ /",
    "K10avsata_u:7783": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:7784": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:7785": " jaṅgamam iva ratnaparvataṃ samantato bhadrakam* /",
    "K10avsata_u:7786": " sahadarśanāc cānena bhagavato 'ntike cittaṃ prasāditam* /",
    "K10avsata_u:7787": " sa prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:7788": " tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:7789": " yāṃ śrutvā priyeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:7790": " sa dṛṣṭasatyo mātāpitarāv anujñāpya bhagavacchāsane pravrajitaḥ /",
    "K10avsata_u:7791": " tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
    "K10avsata_u:7792": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:7793": " sarvakleśaprahāṇād arhatvaṃ sākṣātkṛtam* /",
    "K10avsata_u:7794": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:7795": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:7796": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7797": " kāni bhadanta priyeṇa karmāṇi kṛtāny upacitāni yena mahāyaśasāṃ priyo manāpaś ca /",
    "K10avsata_u:7798": " pravrajya cārhatvaṃ prāptam iti /",
    "K10avsata_u:7799": " bhagavān āha:",
    "K10avsata_u:7800": " priyeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni",
    "K10avsata_u:7801": " -------------------- Vaidya, p. 164 --------------------",
    "K10avsata_u:7802": " oghavat pratyupasthitāny avaśyaṃbhāvīni /",
    "K10avsata_u:7803": " priyeṇa kṛtāni karmāṇy upacitāni /",
    "K10avsata_u:7804": " ko 'nyaḥ pratyanubhaviṣyati?",
    "K10avsata_u:7805": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:7806": " nābdhātau,",
    "K10avsata_u:7807": " na tejodhātau,",
    "K10avsata_u:7808": " na vāyudhātau,",
    "K10avsata_u:7809": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:7810": " na praṇaśyanti karmāṇi kalpakoṭiśatair api /",
    "K10avsata_u:7811": " sāmagrīṃ prāpya kālaṃ ca phalanti khalu dehinām* // AVŚ_65.1 //",
    "K10avsata_u:7812": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:7813": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:7814": " sa bandhumatīṃ rājadhānīm upaniśritya viharati /",
    "K10avsata_u:7815": " yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
    "K10avsata_u:7816": " tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
    "K10avsata_u:7817": " yāvad apareṇa samyena vasantakālasamaye saṃpuṣpiteṣu pādeṣu nānāvicitriteṣu puṣpeṣu prādurbhūteṣv anyatamo gṛhapatī rājānaṃ vijñāpayāmāsa:",
    "K10avsata_u:7818": " icchāmy ahaṃ devasahāyo vipaśyinaḥ stūpe puṣpāropaṇaṃ kartum iti /",
    "K10avsata_u:7819": " rājā kathayati:",
    "K10avsata_u:7820": " evam astv iti /",
    "K10avsata_u:7821": " yāvat tena gṛhapatinā rājāmātyapauruṣaiḥ sahāyena ghaṇṭāvaghoṣaṇena vicitrapuṣpasaṃgrahaṃ kṛtvā vipaśyinaḥ stūpe puṣpārohaṇaṃ kṛtam*,",
    "K10avsata_u:7822": " yatrānekaiḥ prāṇiśatasahasraiś cittāni prasādya kuśalamūlāni samāropitāni //",
    "K10avsata_u:7823": " bhagavān āha:",
    "K10avsata_u:7824": " kiṃ manyadhve bhikṣavo yo 'sau tena kālena tena samayena gṛhapatir āsīt* ayaṃ sa priyaḥ /",
    "K10avsata_u:7825": " yat tena mahārājasahāyena kuśalamūlāny avaropitāni,",
    "K10avsata_u:7826": " tena mahājanasya priyo manāpaś ca saṃvṛttaḥ,",
    "K10avsata_u:7827": " tenaiva hetunā darśanīyaḥ prasādikaḥ /",
    "K10avsata_u:7828": " arhatvaṃ ca prāptam* /",
    "K10avsata_u:7829": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:7830": " ekāntaśuklānām ekāntaśuklaḥ,",
    "K10avsata_u:7831": " vyatimiśrāṇāṃ vyatimiśraḥ /",
    "K10avsata_u:7832": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:7833": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:7834": " ity evaṃ vo bhikṣavaḥ śikṣitavyam* //",
    "K10avsata_u:7835": " idam avocad bhagavān* /",
    "K10avsata_u:7836": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:7837": " AVŚ_66 padmākṣaḥ / (ed. Speyer, vol. I)",
    "K10avsata_u:7838": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7839": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7840": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7841": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:7842": " kapilavastuni viharati nyagrodhārāme /",
    "K10avsata_u:7843": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito",
    "K10avsata_u:7844": " -------------------- Vaidya, p. 165 --------------------",
    "K10avsata_u:7845": " vaiśravaṇadhanapratispardhī /",
    "K10avsata_u:7846": " tena sadṛśāt kulāt kalatram ānītam* /",
    "K10avsata_u:7847": " sa tayā sārdhaṃ krīḍati ramate paricārayati /",
    "K10avsata_u:7848": " tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko 'bhinīlapadmanetraḥ divyenendranīlamaṇiratnena śirasy ābaddhena,",
    "K10avsata_u:7849": " yena kapilavastu nagaram indranīlavarṇaṃ vyavasthāpitam* /",
    "K10avsata_u:7850": " tasya jatau jātimahaṃ kṛtvā nāmadheyaṃ vyavasthāpyate:",
    "K10avsata_u:7851": " kiṃ bhavatu dārakasya nāmeti /",
    "K10avsata_u:7852": " jñātaya ūcuḥ:",
    "K10avsata_u:7853": " yasmād asya padmasadṛśe akṣiṇī,",
    "K10avsata_u:7854": " tasmād bhavatu dārakasya padmākṣa iti nāmeti /",
    "K10avsata_u:7855": " padmākṣo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:7856": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:7857": " āśu vardhate hradastham iva paṅkajam* /",
    "K10avsata_u:7858": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmas tyāgaruciḥ pradānābhirato mahati tyāge vartate /",
    "K10avsata_u:7859": " sa yena yena gacchati,",
    "K10avsata_u:7860": " tena devamanuṣyaiḥ pūjyate 'bhyarcyate ca //",
    "K10avsata_u:7861": " yatha padmākṣo dārako 'pareṇa samayena nyagrodhārāmaṃ gataḥ /",
    "K10avsata_u:7862": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:7863": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:7864": " jaṅgamam iva ratnaparvataṃ samantato bhadrakam* /",
    "K10avsata_u:7865": " sahadarśanāc cānena bhagavato 'ntike cittam abhiprasāditam* /",
    "K10avsata_u:7866": " prasādajātaś ca bhagavatpādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:7867": " tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:7868": " yāṃ śrutvā padmākṣeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:7869": " sa dṛṣṭasatyo dānapradānāni datvā śramaṇabrāhmaṇakṛpaṇavanīpakaduḥkhitān saṃtarpayitvā mātāpitarāv anujñāpya bhagavacchāsane pravrajitaḥ /",
    "K10avsata_u:7870": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:7871": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:7872": " sarvakleśaprahāṇād arhatvaṃ sākṣātkṛtam* /",
    "K10avsata_u:7873": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:7874": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:7875": " yāvad asau piṇḍapātapraviṣṭo mahājanakāyenodvīkṣyamāṇo jihreti /",
    "K10avsata_u:7876": " atha sa padmākṣo bhagavataḥ sakāśam upasaṃkramya bhagavantaṃ vijñāpayāmāsa:",
    "K10avsata_u:7877": " sādhu me bhagavāṃs tathā karotu yathā maṇiratnam antardhīyeta /",
    "K10avsata_u:7878": " bhagavān āha:",
    "K10avsata_u:7879": " karmajaṃ hy etat*,",
    "K10avsata_u:7880": " na śakyam antardhāpayitum* /",
    "K10avsata_u:7881": " api tu tathā kariṣyāmi yac chrāddhā drakṣyanti nāśrāddhā iti /",
    "K10avsata_u:7882": " tato bhagavatā tathā kṛtam* //",
    "K10avsata_u:7883": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7884": " kāni bhadanta padmākṣeṇa karmāṇi kṛtāny {upacitāni} yenaivaṃ mahāśakhyo 'rhatvaṃ ca prāptam iti /",
    "K10avsata_u:7885": " bhagavān āha:",
    "K10avsata_u:7886": " padmākṣeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:7887": " padmākṣeṇa karmāṇi kṛtāny upacitāni /",
    "K10avsata_u:7888": " ko 'nyaḥ pratyanubhaviṣyati?",
    "K10avsata_u:7889": " -------------------- Vaidya, p. 166 --------------------",
    "K10avsata_u:7890": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:7891": " nābdhātau,",
    "K10avsata_u:7892": " na tejodhātau,",
    "K10avsata_u:7893": " na vāyudhātau,",
    "K10avsata_u:7894": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:7895": " na praṇaśyanti karmāṇi kalpakoṭiśatair api /",
    "K10avsata_u:7896": " sāmagrīṃ prāpya kālaṃ ca phalanti khalu dehinām* // AVŚ_66.1 //",
    "K10avsata_u:7897": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:7898": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:7899": " sa bandhumatīṃ rājadhānīm upaniśritya viharati /",
    "K10avsata_u:7900": " yāvad vipaśyī samyaksaṃbuddhaḥ sakalaṃ buddhakāryaṃ kṛtvendhanakṣayād ivāgnir nirupadhiśeṣe nirvāṇadhātau parinirvṛtaḥ,",
    "K10avsata_u:7901": " tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ /",
    "K10avsata_u:7902": " tatra anekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
    "K10avsata_u:7903": " yāvad anyatamaḥ sārthavāho mahāsamudrāt siddhayānapātro 'bhyagataḥ /",
    "K10avsata_u:7904": " tena tatra mahindranīlakaṃ ratnam ānitam* /",
    "K10avsata_u:7905": " tena vipaśyinaḥ stūpaṃ dṛṣṭvā tathāgataguṇān anusmṛtya tan maṇiratnaṃ vipaśyinaḥ stūpavarṣasthālyām upari nibaddham* /",
    "K10avsata_u:7906": " tasyānubhāvena digvidiśaḥ sarvā nīlākārā avasthitāḥ /",
    "K10avsata_u:7907": " padmaiś ca pūjāṃ kṛtvā praṇidhānaṃ kṛtam*:",
    "K10avsata_u:7908": " aham apy evaṃ guṇānāṃ lābhī syām*,",
    "K10avsata_u:7909": " evaṃvidham eva śāstāram ārāgayeyaṃ mā virāgayeyam iti //",
    "K10avsata_u:7910": " bhagavān āha:",
    "K10avsata_u:7911": " kiṃ manyadhve bhikṣavo yo 'sau tena kālena tena samayena sārthavāha āsīt*,",
    "K10avsata_u:7912": " ayaṃ sa padmākṣaḥ /",
    "K10avsata_u:7913": " yat tena vipaśyinaḥ stūpe maṇiratnam āropitaṃ tasya karmaṇo vipākenāsya maṇiratnaṃ śirasi prādurbhūtam* /",
    "K10avsata_u:7914": " yan nīlapadmaiḥ pūjā kṛtā tenābhinīlapadmanetraḥ saṃvṛttaḥ /",
    "K10avsata_u:7915": " yat praṇidhānaṃ kṛtvā teneha janmany arhatvaṃ sākṣātkṛtam* /",
    "K10avsata_u:7916": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:7917": " ekāntaśuklānām ekāntaśuklaḥ,",
    "K10avsata_u:7918": " vyatimiśrāṇāṃ vyatimiśraḥ /",
    "K10avsata_u:7919": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:7920": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:7921": " ity evaṃ vo bhikṣavaḥ śikṣitavyam* //",
    "K10avsata_u:7922": " idam avocad bhagavān* /",
    "K10avsata_u:7923": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:7924": " AVŚ_67 dundubhisvaraḥ /",
    "K10avsata_u:7925": " (ed. Speyer, vol. I)",
    "K10avsata_u:7926": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:7927": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:7928": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:7929": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:7930": " kapilavastuni viharati nyagrodhārāme /",
    "K10avsata_u:7931": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:7932": " tena sadṛśāt kulāt kalatram ānītam* /",
    "K10avsata_u:7933": " sa tayā sārdhaṃ krīḍati ramate",
    "K10avsata_u:7934": " -------------------- Vaidya, p. 167 --------------------",
    "K10avsata_u:7935": " paricārayati /",
    "K10avsata_u:7936": " tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko maheśākhyaḥ kalaviṅkamanojñabhāṇī (Speyer:",
    "K10avsata_u:7937": " kalaviṅkamanojñabhāṣī)",
    "K10avsata_u:7938": " dundubhisvaranirghoṣaḥ /",
    "K10avsata_u:7939": " tasya jatau jātimahaṃ kṛtvā nāmadheyaṃ vyavasthāpyate:",
    "K10avsata_u:7940": " kiṃ bhavatu dārakasya nāmeti /",
    "K10avsata_u:7941": " jñātaya ūcuḥ:",
    "K10avsata_u:7942": " yasmād ayaṃ dārako dundubhisvaraḥ,",
    "K10avsata_u:7943": " tasmād asya bhavatu dundubhisvara iti nāmeti /",
    "K10avsata_u:7944": " dundubhisvaro dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:7945": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:7946": " āśu vardhate hradastham iva paṅkajam* /",
    "K10avsata_u:7947": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalas tyāgaruciḥ pradānarucir mahati tyāge vartate /",
    "K10avsata_u:7948": " yāvad apareṇa samayena dundubhisvaro dārako nyagrodhārāmaṃ gataḥ /",
    "K10avsata_u:7949": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:7950": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:7951": " jaṅgamam iva ratnaparvataṃ samantato bhadrakam* /",
    "K10avsata_u:7952": " sahadarśanāc cānena bhagavato 'ntike cittaṃ prasāditam* /",
    "K10avsata_u:7953": " prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:7954": " tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:7955": " yāṃ śrutvā dundubhisvareṇa dārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:7956": " sa dṛṣṭasatyo dānapradānāni datvā śramaṇabrāhmaṇavanīpakān duḥkhitān saṃtarpayitvā mātāpitarāv anujñāpya bhagavacchāsane pravrajitaḥ /",
    "K10avsata_u:7957": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:7958": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:7959": " sarvakleśaprahāṇād arhatvaṃ sākṣātkṛtam* /",
    "K10avsata_u:7960": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:7961": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:7962": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:7963": " kāni bhadanta dundubhisvareṇa karmāṇi kṛtāny yenābhirūpo darśanīyaḥ prasādiko 'rhatvaṃ ca prāptam iti /",
    "K10avsata_u:7964": " bhagavān āha:",
    "K10avsata_u:7965": " dundubhisvareṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:7966": " dundubhisvareṇa karmāṇi kṛtāny upacitāni /",
    "K10avsata_u:7967": " ko 'nyaḥ pratyanubhaviṣyati?",
    "K10avsata_u:7968": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:7969": " nābdhātau,",
    "K10avsata_u:7970": " na tejodhātau,",
    "K10avsata_u:7971": " na vāyudhātau,",
    "K10avsata_u:7972": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:7973": " na praṇaśyanti karmāṇi kalpakoṭiśatair api /",
    "K10avsata_u:7974": " sāmagrīṃ prāpya kālaṃ ca phalanti khalu dehinām* // AVŚ_67.1 //",
    "K10avsata_u:7975": " -------------------- Vaidya, p. 168 --------------------",
    "K10avsata_u:7976": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:7977": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:7978": " sa bandhumatīṃ rājadhānīm upaniśritya viharati /",
    "K10avsata_u:7979": " yāvad vipaśyī samyaksaṃbuddhaḥ sakalaṃ buddhakāryaṃ kṛtvendhanakṣayād ivāgnir nirupadhiśeṣe nirvāṇadhātau parinirvṛtaḥ,",
    "K10avsata_u:7980": " tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
    "K10avsata_u:7981": " tatrānekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
    "K10avsata_u:7982": " yāvad anyatareṇa gṛhapatinā vicitrāṇi vādyabhāṇḍāni puruṣāś ca śikṣayitvā tatra stūpe niryātitāḥ,",
    "K10avsata_u:7983": " ye tatra stūpe ahanyahani vādyaviśeṣaiḥ satkāraṃ kurvanti //",
    "K10avsata_u:7984": " {bhagavān āha:",
    "K10avsata_u:7985": " } kiṃ manyadhve bhikṣavo yo 'sau tena kālena tena samayena gṛhapatir āsīt*,",
    "K10avsata_u:7986": " ayaṃ sa dundubhisvaraḥ /",
    "K10avsata_u:7987": " yat tena vipaśyinaḥ stūpe vādyabhāṇḍāni niryātitāni,",
    "K10avsata_u:7988": " tenedānīṃ dundubhisvaraḥ saṃvṛttaḥ /",
    "K10avsata_u:7989": " tenaiva hetunedānīm arhatvaṃ sākṣātkṛtam* /",
    "K10avsata_u:7990": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:7991": " ekāntaśuklānāṃ karmanām ekāntaśuklaḥ,",
    "K10avsata_u:7992": " vyatimiśrāṇāṃ vyatimiśraḥ /",
    "K10avsata_u:7993": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:7994": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:7995": " ity evaṃ vo bhikṣavaḥ śikṣitavyam* //",
    "K10avsata_u:7996": " idam avocad bhagavān* /",
    "K10avsata_u:7997": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:7998": " AVŚ_68 putrāḥ / (ed. Speyer, vol. I)",
    "K10avsata_u:7999": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:8000": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:8001": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:8002": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:8003": " kapilavastuni viharati nyagrodhārāme /",
    "K10avsata_u:8004": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:8005": " tena sadṛśāt kulāt kalatram ānītam* /",
    "K10avsata_u:8006": " sa tayā sārdhaṃ krīḍati ramate paricārayati /",
    "K10avsata_u:8007": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:8008": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:8009": " mahatī mahatī māṃsapeśī jātā,",
    "K10avsata_u:8010": " yāṃ dṛṣṭvā mātāpitarau viṣaṇṇau,",
    "K10avsata_u:8011": " anye ca gṛhavāsinaḥ paricārakā jñātayaś ca:",
    "K10avsata_u:8012": " ko nāmāyam evaṃvidho jāta iti /",
    "K10avsata_u:8013": " yāvad asau gṛhapatiḥ śokāgāraṃ praviśya kare kapolaṃ datvā cintāparo vyavasthitaḥ:",
    "K10avsata_u:8014": " kasya nivedayeyam*,",
    "K10avsata_u:8015": " ko jñāsyati kim etad iti /",
    "K10avsata_u:8016": " tasya buddhir utpannā:",
    "K10avsata_u:8017": " ayaṃ buddho bhagavān sarvajñaḥ sarvadarśī /",
    "K10avsata_u:8018": " buddhasya bhagavato nivedayāmi,",
    "K10avsata_u:8019": " sa jñāsyatīti /",
    "K10avsata_u:8020": " sa yena bhagavāṃs tenopasaṃkrāntaḥ /",
    "K10avsata_u:8021": " upasaṃkramya bhagavantaṃ papraccha /",
    "K10avsata_u:8022": " bhagavān āha:",
    "K10avsata_u:8023": " mā bhaiṣīs tvaṃ gṛhapate, mā bhaiṣīḥ /",
    "K10avsata_u:8024": " suvihite karpāse",
    "K10avsata_u:8025": " -------------------- Vaidya, p. 169 --------------------",
    "K10avsata_u:8026": " māṃsapeśīṃ sthāpayitvā trir divasasya pāṇināpamṛjya kṣīreṇa punaḥ pariprokṣasva yāvat saptāham* /",
    "K10avsata_u:8027": " tataḥ sphuṭiṣyati,",
    "K10avsata_u:8028": " kumāraśatam utpatsyate /",
    "K10avsata_u:8029": " te ca sarve mahānagnabalino bhaviṣyanti /",
    "K10avsata_u:8030": " iti śrutvā gṛhapatiḥ paraṃ vismayam āpannaḥ /",
    "K10avsata_u:8031": " cintayati ca:",
    "K10avsata_u:8032": " lābhā me sulabdhā yasya me īdṛśāḥ putrā utpatsyantīti /",
    "K10avsata_u:8033": " tena tathaiva kṛtam* /",
    "K10avsata_u:8034": " yāvat saptame divase sā māṃsapeśī sphuṭitā /",
    "K10avsata_u:8035": " kumāraśatam utpannam* /",
    "K10avsata_u:8036": " sarve abhirūpā darśanīyāḥ prāsādikāḥ sarvāṅgapratyaṅgopetā mahānagnabalinaḥ //",
    "K10avsata_u:8037": " yāvat krameṇa unnītā vardhitā mahāntaḥ saṃvṛttāś ca /",
    "K10avsata_u:8038": " sarve yauvanamadamattā itaś cāmutaś ca paribhramanto nyagrodhārāmaṃ gatāḥ /",
    "K10avsata_u:8039": " atha te dadṛśur buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:8040": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:8041": " jaṅgamam iva ratnaparvataṃ samantato bhadrakam* /",
    "K10avsata_u:8042": " sahadarśanāc bhagavataḥ pādābhivandanaṃ kṛtvā purastān niṣaṇṇā dharmaśravaṇāya /",
    "K10avsata_u:8043": " teṣāṃ bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:8044": " yāṃ śrutvā sarvair evaṃ viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:8045": " te dṛṣṭasatyā mātāpitarāv anujñāpya bhagavacchāsane pravrajitāḥ /",
    "K10avsata_u:8046": " taiḥ sarvair yujyamānair ghaṭamānair vyāyacchamānaiḥ sarvakleśaprahāṇād arhatvaṃ sākṣātkṛtam* /",
    "K10avsata_u:8047": " arhanto babhūvas traidhātukavītarāgaḥ samaloṣṭakāñcana ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhāḥ /",
    "K10avsata_u:8048": " sendropendrāṇāṃ devānāṃ pūjyā mānyā abhivādyāś ca saṃvṛttāḥ //",
    "K10avsata_u:8049": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:8050": " kāni bhadanta kumāraśatena karmāṇi kṛtāny yena mahānagnabalinaḥ saṃvṛttāḥ,",
    "K10avsata_u:8051": " sahitāś ca bhrātara iti /",
    "K10avsata_u:8052": " bhagavān āha:",
    "K10avsata_u:8053": " ebhir eva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:8054": " ebhir kṛtānikarmāṇy upacitāni /",
    "K10avsata_u:8055": " ko 'nyaḥ pratyanubhaviṣyati?",
    "K10avsata_u:8056": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:8057": " nābdhātau,",
    "K10avsata_u:8058": " na tejodhātau,",
    "K10avsata_u:8059": " na vāyudhātau,",
    "K10avsata_u:8060": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:8061": " na praṇaśyanti karmāṇi kalpakoṭiśatair api /",
    "K10avsata_u:8062": " sāmagrīṃ prāpya kālaṃ ca phalanti khalu dehinām* // AVŚ_68.1 //",
    "K10avsata_u:8063": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:8064": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:8065": " sa bandhumatīṃ rājadhānīm upaniśritya viharati /",
    "K10avsata_u:8066": " yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
    "K10avsata_u:8067": " tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena,",
    "K10avsata_u:8068": " yatrānekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
    "K10avsata_u:8069": " yāvad goṣṭhikānāṃ",
    "K10avsata_u:8070": " -------------------- Vaidya, p. 170 --------------------",
    "K10avsata_u:8071": " śataṃ nirgatam* /",
    "K10avsata_u:8072": " taṃb stūpaṃ dṛṣṭvā tathāgataguṇān anusmṛtya tais tatra stūpe ekapuruṣeṇa vā ekadehinā vā ekātmanā vā ekacitteneva ekātmabhāveneva (Speyer:",
    "K10avsata_u:8073": " ekapuruṣeṇevaikadehinevaikātmanevaikacittenevaikātmabhāveneva)",
    "K10avsata_u:8074": " sarvair ekasamūhībhūtaiḥ prasannacittakaiḥ prītijātair ekātmanībhūtais tatra stūpe puṇyadhūpagandhamālyavilepanāni naivedyarasarasāgrabhojyāni sarvopahārāṇi copaḍhaukitāni /",
    "K10avsata_u:8075": " dhvajavitānacchatrāṇi cāropitāni /",
    "K10avsata_u:8076": " āropya ekasamūhībhūtvā ekasvareṇa stūtiṃ kṛtvā pradakṣiṇaśatasahasraṃ kṛtam* /",
    "K10avsata_u:8077": " tatas taiḥ sarvair ekātmabhāvenaikacittakena praṇidhānaṃ kṛtvā:",
    "K10avsata_u:8078": " anena kuśalamūlenāsmākaṃ tathaivaikātmajātā ekacittakāḥ samānadehāḥ samānācārāḥ samānadharmāḥ samānapuṇyāḥ samanirvāṇā bhavantu iti /",
    "K10avsata_u:8079": " tatraiva stūpe evaṃ bhaktiparāyaṇā nirvṛttāḥ //",
    "K10avsata_u:8080": " (The text in all MS is mutilated. The para must beginn with kiṃ manyadhve bhikṣavaḥ ... saṃvṛttāḥ.)",
    "K10avsata_u:8081": " {kiṃ manyadhve bhukṣavaḥ ... saṃvṛttāḥ} /",
    "K10avsata_u:8082": " tenaiva hetunā idānīm ekapeśījātāḥ samarūpāḥ samadehabhāvāḥ samātmacittāḥ samabalavīryaparākramāḥ samācārāḥ samadharmeṣu parāyaṇāḥ samaṃ srotāpattiphalaṃ",
    "K10avsata_u:8083": " samaṃ cārhatvaṃ prāptāḥ /",
    "K10avsata_u:8084": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:8085": " ekāntaśuklānām ekāntaśuklaḥ,",
    "K10avsata_u:8086": " vyatimiśrāṇāṃ vyatimiśraḥ /",
    "K10avsata_u:8087": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:8088": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:8089": " ity evaṃ vo bhikṣavaḥ śikṣitavyam* //",
    "K10avsata_u:8090": " idam avocad bhagavān* /",
    "K10avsata_u:8091": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:8092": " AVŚ_69 sūryaḥ / (ed. Speyer, vol. I)",
    "K10avsata_u:8093": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:8094": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:8095": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:8096": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:8097": " kapilavastuni viharati nyagrodhārāme /",
    "K10avsata_u:8098": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:8099": " tena sadṛśāt kulāt kalatram ānītam* /",
    "K10avsata_u:8100": " sa tayā sārdhaṃ krīḍati ramate paricārayati /",
    "K10avsata_u:8101": " tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko maheśākhyaḥ śirasi maṇiratnayuktaḥ /",
    "K10avsata_u:8102": " (Tib transl. seems to add afew sentaneces here,",
    "K10avsata_u:8103": " describing the sun line splendour of the gem on the crest. Cf. tasya maṇiratnasya prabhayā sarvaṃ gṛham avabhāsitaṃ sūryasyeva.) /",
    "K10avsata_u:8104": " tasya jatau jātimahaṃ kṛtvā nāmadheyaṃ vyavasthāpyate:",
    "K10avsata_u:8105": " kiṃ bhavatu dārakasya nāmeti /",
    "K10avsata_u:8106": " jñātaya ūcuḥ:",
    "K10avsata_u:8107": " yasmād asya dārakasya śirasi maṇiratnaṃ prādurbhūtam*,",
    "K10avsata_u:8108": " tasya maṇiratnasya prabhayā sarvaṃ gṛham avabhāsitaṃ sūryasyeva,",
    "K10avsata_u:8109": " tasmād asya",
    "K10avsata_u:8110": " -------------------- Vaidya, p. 171 --------------------",
    "K10avsata_u:8111": " sūryo nāma bhavatu iti /",
    "K10avsata_u:8112": " sūryo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ maladhātrībhyāṃ dvābhyāṃ kṣīradhātrībhyāṃ dvābhyāṃ krīḍanikābhyāṃ dhātrībhyām*",
    "K10avsata_u:8113": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:8114": " āśu vardhate hradastham iva paṅkajam* /",
    "K10avsata_u:8115": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalas tyāgaruciḥ pradānakauśalo mahati tyāge vartate /",
    "K10avsata_u:8116": " yāvad apareṇa samayena sūryo dārako nyagrodhārāmaṃ gataḥ /",
    "K10avsata_u:8117": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:8118": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:8119": " jaṅgamam iva ratnaparvataṃ samantato bhadrakam* /",
    "K10avsata_u:8120": " sahadarśanāc cānena bhagavato 'ntike cittaṃ prasādya svaśirasi maṇiratnam uddhṛtya bhagavata upanāmitam* /",
    "K10avsata_u:8121": " tataḥ prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:8122": " tato bhagavatā sūryasyānukampām upādāya tan maṇiratnam upagṛhyāśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā",
    "K10avsata_u:8123": " yāṃ śrutvā tena sūryeṇa dārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
    "K10avsata_u:8124": " sa dṛṣṭasatyo dānapradānāni datvā śramaṇabrāhmaṇavanīpakān duḥkhitān satvān saṃtarpayitvā mātāpitarāv anujñāpya bhagavataḥ śāsane pravrajitaḥ",
    "K10avsata_u:8125": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:8126": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:8127": " sarvakleśaprahāṇād arhatvaṃ sākṣātkṛtam* /",
    "K10avsata_u:8128": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:8129": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:8130": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:8131": " kāni bhadanta sūryeṇa dārakeṇa karmāṇi kṛtāny yena śirasi maṇiratnaṃ jātam*,",
    "K10avsata_u:8132": " yena ca maheśākhyo 'rhatvaṃ ca prāptam iti /",
    "K10avsata_u:8133": " bhagavān āha:",
    "K10avsata_u:8134": " sūryeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:8135": " sūryeṇa karmāṇi kṛtāny upacitāni /",
    "K10avsata_u:8136": " ko 'nyaḥ pratyanubhaviṣyati?",
    "K10avsata_u:8137": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:8138": " nābdhātau,",
    "K10avsata_u:8139": " na tejodhātau,",
    "K10avsata_u:8140": " na vāyudhātau,",
    "K10avsata_u:8141": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:8142": " na praṇaśyanti karmāṇi kalpakoṭiśatair api /",
    "K10avsata_u:8143": " sāmagrīṃ prāpya kālaṃ ca phalanti khalu dehinām* // AVŚ_69.1 //",
    "K10avsata_u:8144": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:8145": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:8146": " sa bandhumatīṃ rājadhānīm upaniśritya viharati /",
    "K10avsata_u:8147": " yāvad vipaśyī samyaksaṃbuddhaḥ",
    "K10avsata_u:8148": " -------------------- Vaidya, p. 172 --------------------",
    "K10avsata_u:8149": " sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
    "K10avsata_u:8150": " tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
    "K10avsata_u:8151": " yatrānekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
    "K10avsata_u:8152": " tatra stūpamaho vartate /",
    "K10avsata_u:8153": " śrāddhā brāhmaṇagṛhapatayo vicitrair gandhamālyavilepanaiś chatrair dhvajaiḥ patākābhiḥ pūjāṃ kurvanti /",
    "K10avsata_u:8154": " yāvad apareṇa puruṣeṇa rājñāḥ sakāśād dyūtaṃ krīḍataḥ sūryābhāsaṃ (Speyer:",
    "K10avsata_u:8155": " sūryāvabhāsaṃ)",
    "K10avsata_u:8156": " maṇiratnaṃ nirjitam* /",
    "K10avsata_u:8157": " tatas tena prasādajātena vipaśyinaś caitye varṣāsthālyāṃ samāropitam* /",
    "K10avsata_u:8158": " tataḥ pādayor nipatya praṇidhānaṃ kṛtam*:",
    "K10avsata_u:8159": " anenāhaṃ kuśalena cittotpādena deyadharmaparityāgena ca evaṃvidhānāṃ guṇānāṃ lābhī syām*,",
    "K10avsata_u:8160": " evaṃvidhaṃ śāstāram ārāgayeyaṃ mā virāgayeyam*,",
    "K10avsata_u:8161": " evaṃvidhena cūḍāyāṃ baddhena mātuḥ kukṣer nirgaccheyam iti //",
    "K10avsata_u:8162": " bhagavān āha:",
    "K10avsata_u:8163": " kiṃ manyadhve bhikṣavo yo 'sau tena kālena tena samayena akṣadhūrta āsīt*,",
    "K10avsata_u:8164": " ayaṃ sa sūryaḥ /",
    "K10avsata_u:8165": " yat tena vipaśyinaḥ stūpe ratnaṃ samāropitaṃ tenāsya śirasi maṇiratnaṃ prādurbhūtam* /",
    "K10avsata_u:8166": " tenaiva hetunā abhirūpo darśanīyaḥ prāsādikaḥ /",
    "K10avsata_u:8167": " arhatvaṃ ca sākṣātkṛtam* /",
    "K10avsata_u:8168": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:8169": " ekāntaśuklānām ekāntaśuklaḥ,",
    "K10avsata_u:8170": " vyatimiśrāṇāṃ vyatimiśraḥ /",
    "K10avsata_u:8171": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:8172": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:8173": " ity evaṃ vo bhikṣavaḥ śikṣitavyam* //",
    "K10avsata_u:8174": " idam avocad bhagavān* /",
    "K10avsata_u:8175": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:8176": " AVŚ_70 mallapatākā /",
    "K10avsata_u:8177": " (ed. Speyer, vol. I)",
    "K10avsata_u:8178": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:8179": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:8180": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:8181": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:8182": " kapilavastuni viharati nyagrodhārāme /",
    "K10avsata_u:8183": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:8184": " tena sadṛśāt kulāt kalatram ānītam* /",
    "K10avsata_u:8185": " sa tayā sārdhaṃ krīḍati ramate paricārayati /",
    "K10avsata_u:8186": " tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko 'tikrānto mānuṣaṃ varṇam asaṃprāptaś ca divyaṃ varṇam* /",
    "K10avsata_u:8187": " yadāsau kumāro jātas tadā devatābhir divyāḥ patākāḥ samantata ucchrāpitāḥ,",
    "K10avsata_u:8188": " divyāni vādyabhāṇḍāni parāhatāni,",
    "K10avsata_u:8189": " divyāni cotpalakumudapadmapuṇḍarīkamāndāravāṇāṃ puṣpāṇi kṣiptāni,",
    "K10avsata_u:8190": " sarvaṃ ca kapilavastu nagaraṃ yaśasā āpūritam*,",
    "K10avsata_u:8191": " sarvagṛheṣu cāsya nāmnā patākā ucchrāpitāḥ /",
    "K10avsata_u:8192": " tasya jatau jātimahaṃ kṛtvā nāmadheyaṃ vyavasthāpyate:",
    "K10avsata_u:8193": " kiṃ bhavatu dārakasya nāmeti /",
    "K10avsata_u:8194": " jñātaya ūcuḥ:",
    "K10avsata_u:8195": " yasmād asya jātasya yaśasā sarvaloka",
    "K10avsata_u:8196": " -------------------- Vaidya, p. 173 --------------------",
    "K10avsata_u:8197": " āpūritaḥ, tasmād bhavatu dārakasya viditayaśā iti nāmeti /",
    "K10avsata_u:8198": " viditayaśā dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:8199": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:8200": " āśu vardhate hradastham iva paṅkajam* /",
    "K10avsata_u:8201": " sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ /",
    "K10avsata_u:8202": " yāvad apareṇa samayena nyagrodhārāmaṃ gataḥ /",
    "K10avsata_u:8203": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:8204": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:8205": " jaṅgamam iva ratnaparvataṃ samantato bhadrakam* /",
    "K10avsata_u:8206": " sahadarśanāc cānena bhagavato 'ntike cittaṃ prasāditam* /",
    "K10avsata_u:8207": " prasādajātaś ca bhagavatpādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:8208": " tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:8209": " yāṃ śrutvā tena viditayaśasā dārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
    "K10avsata_u:8210": " sa dṛṣṭasatyaḥ śramaṇabrāhmaṇakṛpaṇavanīpakebhyo dānapradānāni datvā mātāpitarāv anujñāpya bhagavacchāsane pravrajitaḥ /",
    "K10avsata_u:8211": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:8212": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:8213": " sarvakleśaprahāṇād arhatvaṃ sākṣātkṛtam* /",
    "K10avsata_u:8214": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:8215": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:8216": " sa yācitacīvaraṃ paribhuṅkte alpam ayācitam*,",
    "K10avsata_u:8217": " yācitapiṇḍapātaśayanāsanaglānapratyayabhaiṣajyapariṣkārān paribhuṅkte alpam ayācitam* //",
    "K10avsata_u:8218": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:8219": " kāni bhadanta viditayaśasā karmāṇi kṛtāny yena jātamātrasya devatābhiḥ patākā ucchrāpitāḥ,",
    "K10avsata_u:8220": " yaśasā ca sarvaloka āpūrṇaḥ,",
    "K10avsata_u:8221": " pravrajya cārhatvaṃ sākṣātkṛtam iti /",
    "K10avsata_u:8222": " bhagavān āha:",
    "K10avsata_u:8223": " viditayaśasaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:8224": " viditayaśasā karmāṇi kṛtāny upacitāni /",
    "K10avsata_u:8225": " ko 'nyaḥ pratyanubhaviṣyati?",
    "K10avsata_u:8226": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:8227": " nābdhātau,",
    "K10avsata_u:8228": " na tejodhātau,",
    "K10avsata_u:8229": " na vāyudhātau,",
    "K10avsata_u:8230": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:8231": " na praṇaśyanti karmāṇi kalpakoṭiśatair api /",
    "K10avsata_u:8232": " sāmagrīṃ prāpya kālaṃ ca phalanti khalu dehinām* // AVŚ_70.1 //",
    "K10avsata_u:8233": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:8234": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho",
    "K10avsata_u:8235": " -------------------- Vaidya, p. 174 --------------------",
    "K10avsata_u:8236": " bhagavān* / sa bandhumatīṃ rājadhānīm upaniśritya viharati /",
    "K10avsata_u:8237": " yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
    "K10avsata_u:8238": " tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
    "K10avsata_u:8239": " yatra anekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
    "K10avsata_u:8240": " yāvad rājñā bandhumatā stūpamahaḥ kāritaḥ /",
    "K10avsata_u:8241": " tatra ca stūpamahe vartamāne mallānāṃ madhye patākā ucchrāpitā /",
    "K10avsata_u:8242": " yāvad rājamallena rājamallo nihataḥ /",
    "K10avsata_u:8243": " tatas tena mallapatākā āsāditā /",
    "K10avsata_u:8244": " sa tām ādāya anekaprāṇiśatasahasraparivṛto nānāvicitrair vādyair vādyamānair yena vipaśyinaḥ stūpas tenopasaṃkrāntaḥ /",
    "K10avsata_u:8245": " upasaṃkramya tathāgataguṇānām anusmaraṇaṃ kṛtvā tāṃ patākāṃ stūpayaṣṭyāṃ baddhvā praṇidhānaṃ kṛtavān*:",
    "K10avsata_u:8246": " aham apy evaṃvidhānāṃ guṇānāṃ lābhī syām*,",
    "K10avsata_u:8247": " evaṃvidham eva śāstāram ārāgayeyaṃ mā virāgayeyam iti //",
    "K10avsata_u:8248": " bhagavān āha:",
    "K10avsata_u:8249": " kiṃ manyadhve bhikṣavo yo 'sau tena kālena tena samayena malla āsīt*,",
    "K10avsata_u:8250": " ayaṃ sa viditayaśāḥ /",
    "K10avsata_u:8251": " yad anena vipaśyinaḥ stūpe kārāḥ kṛtās tena saṃsāre 'nantaṃ sukham anubhūtavān* /",
    "K10avsata_u:8252": " tenaiva hetunā idānīm arhatvaṃ sākṣātkṛtam* /",
    "K10avsata_u:8253": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:8254": " ekāntaśuklānām ekāntaśuklaḥ,",
    "K10avsata_u:8255": " vyatimiśrāṇāṃ vyatimiśraḥ /",
    "K10avsata_u:8256": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:8257": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:8258": " ity evaṃ vo bhikṣavaḥ śikṣitavyam* //",
    "K10avsata_u:8259": " idam avocad bhagavān* /",
    "K10avsata_u:8260": " āttamanasas te bhikṣavo bhagavato bhāṣitam abhyanandan* //",
    "K10avsata_u:8261": " -------------------- Vaidya, p. 175 --------------------",
    "K10avsata_u:8262": " aṣṭamo vargaḥ /",
    "K10avsata_u:8263": " tasyoddānam*:",
    "K10avsata_u:8264": " suprabhā supriyā caiva śuklā somā tathāparā /",
    "K10avsata_u:8265": " kuvalayā sundarī yaiva muktā caiva kacaṅgalā /",
    "K10avsata_u:8266": " kṣemā virūpā + + vargo bhavati samuddhitaḥ // *******************************************************",
    "K10avsata_u:8267": " AVŚ_71 suprabhā / (ed. Speyer, vol. II)",
    "K10avsata_u:8268": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:8269": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:8270": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:8271": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:8272": " śrāvastyāṃ viharati jetavane 'nāthapiṇḍadasyārāme /",
    "K10avsata_u:8273": " śrāvastyām anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:8274": " tena sadṛśāt kulāt kalatram ānītam* /",
    "K10avsata_u:8275": " sa tayā sārdhaṃ krīḍati ramate paricārayati /",
    "K10avsata_u:8276": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:8277": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:8278": " dārikā jātā abhirūpā darśanīyā prāsādikā divyālaṃkārabhūṣitā maṇiratnena kaṇṭhe ābaddhena /",
    "K10avsata_u:8279": " tasmāc ca prabhā nirgacchati,",
    "K10avsata_u:8280": " yayā sarvā śrāvastī avabhāsate /",
    "K10avsata_u:8281": " tasyā jātau jātimahaṃ kṛtvā nāmadheyaṃ vyavasthāpyate:",
    "K10avsata_u:8282": " kiṃ bhavatu dārikāyā nāmeti /",
    "K10avsata_u:8283": " jñātaya ūcuḥ:",
    "K10avsata_u:8284": " yasmād anayā jātamātrayā maṇiratnāvabhāsena sarvā śrāvastī avabhāsitā,",
    "K10avsata_u:8285": " tasmād bhavatu dārikāyāḥ suprabheti nāmeti /",
    "K10avsata_u:8286": " sā suprabhā dārikā aṣṭābhyo dhātrībhyo dattā dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:8287": " sā aṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:8288": " āśu vardhate hradastham iva paṅkajam* /",
    "K10avsata_u:8289": " sā dārikā śrāddhā bhadrā kalyāṇāśayā ātmahitaparahitapratipannā /",
    "K10avsata_u:8290": " tasyā ye ye yācanakā āgacchanti,",
    "K10avsata_u:8291": " tebhyas tebhyaḥ kaṇṭhād alaṃkāram avamucya prayacchati /",
    "K10avsata_u:8292": " datte ca punar alaṃkāraḥ prādurbhavati //",
    "K10avsata_u:8293": " yāvad asau dārikā krameṇa mahatī saṃvṛttā,",
    "K10avsata_u:8294": " tadā tasyā bahavo yācanakā āgacchanti,",
    "K10avsata_u:8295": " rājaputrā amātyaputrāḥ śreṣṭhiputrāś ca /",
    "K10avsata_u:8296": " tair upadrūyamāṇaḥ pitā cāsyāḥ kare kapolaṃ datvā cintāparo vyavasthitaḥ:",
    "K10avsata_u:8297": " yady ekasmai dāsyāmi,",
    "K10avsata_u:8298": " anye me amitrā bhaviṣyantīti /",
    "K10avsata_u:8299": " yāvad asau dārikā pitaraṃ cintāparam avekṣyovāca:",
    "K10avsata_u:8300": " tāta kim asi cintāpara iti /",
    "K10avsata_u:8301": " tena so 'rtho vistareṇa samākhyātaḥ /",
    "K10avsata_u:8302": " dārikā kathayati:",
    "K10avsata_u:8303": " tāta na te śokaḥ kartavyaḥ /",
    "K10avsata_u:8304": " svayam evāhaṃ saptame divase svayaṃvaram avatariṣyāmīti /",
    "K10avsata_u:8305": " tataḥ śreṣṭhī rājñaḥ prasenajito nivedya śrāvastyāṃ ghaṇṭāvaghoṣaṇaṃ kārayāmāsa:",
    "K10avsata_u:8306": " saptame divase suprabhā dārikā svayaṃvaram avatariṣyati,",
    "K10avsata_u:8307": " yena vo yat karaṇīyaṃ sa tat karotv iti //",
    "K10avsata_u:8308": " -------------------- Vaidya, p. 176 --------------------",
    "K10avsata_u:8309": " tataḥ saptame divase suprabhā dārikā rathābhirūḍhā kāṣāyaṃ dhvajam ucchrāpya buddhaṃ bhagavantaṃ citrapaṭe lekhayitvā abhiṣṭuvatī vīthīm avatīrṇā",
    "K10avsata_u:8310": " sā tatra rājaputrair amātyaputraiḥ śreṣṭhiputraiś ca sotkaṇṭhK‍h̲dvīkṣyamāṇā vicitrābhiḥ kathābhiḥ saṃjñapyovāca:",
    "K10avsata_u:8311": " sarvathāhaṃ na kenacid aṃśena bhavatāṃ paribhavaṃ karomi /",
    "K10avsata_u:8312": " kevalaṃ tu nāhaṃ kāmenārthinī /",
    "K10avsata_u:8313": " buddhaṃ śaraṇaṃ gatāsmi /",
    "K10avsata_u:8314": " tasya sakāśe pravrajiṣyāmīti /",
    "K10avsata_u:8315": " tatas te nirbhartsitāḥ pratinivṛttāḥ /",
    "K10avsata_u:8316": " suprabhāpi dārikā bhagavatsakāśam upasaṃkramya bhagavataḥ pādābhivandanaṃ kṛtvā purastān niṣaṇṇā dharmaśravaṇāya /",
    "K10avsata_u:8317": " tasyā bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:8318": " yāṃ śrutvā suprabhayā dārikayā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam*,",
    "K10avsata_u:8319": " abhinirhāraś ca kṛtaḥ /",
    "K10avsata_u:8320": " atha suprabhā dārikā utthāyāsanād ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamayya bhagavantam idam avocat*:",
    "K10avsata_u:8321": " labheyāhaṃ bhadanta svākhyāte dharmavinaye pravrajyām upasaṃpadaṃ bhikṣuṇībhāvam* /",
    "K10avsata_u:8322": " careyam ahaṃ bhagavato 'ntike brahmacaryam iti /",
    "K10avsata_u:8323": " tato bhagavān saṃlakṣayati:",
    "K10avsata_u:8324": " anayā asmāc chāsane (Speyer:",
    "K10avsata_u:8325": " asmacchāsane)",
    "K10avsata_u:8326": " mahadvineyākarṣaṇaṃ kartavyam iti /",
    "K10avsata_u:8327": " tato bhagavatoktā:",
    "K10avsata_u:8328": " gaccha dārike parṣadam avalokayeti /",
    "K10avsata_u:8329": " tataḥ suprabhā dārikā jetavanān nirgatya tatrāgatā /",
    "K10avsata_u:8330": " tatraikaikasyaivaṃ bhavati:",
    "K10avsata_u:8331": " balenaināṃ harāma iti /",
    "K10avsata_u:8332": " te tām ākramitum ārabdhāḥ /",
    "K10avsata_u:8333": " tataḥ suprabhā dārikā tair upakramyamāṇā vitatapakṣa iva haṃsarājo gaganatalam abhyudgamya vicitrāṇi prātihāryāṇi darśayitum ārabdhā /",
    "K10avsata_u:8334": " āśu pṛthagjanasya ṛddhir āvarjanakarī /",
    "K10avsata_u:8335": " tatas te tad atyadbhūtaṃ devamanuṣyāvarjanakaraṃ prātihāryaṃ dṛṣṭvā uddaṇḍaromāṇo mūlanikṛtta iva drumāḥ pādayor nipatya vijñāpayitum ārabdhāḥ:",
    "K10avsata_u:8336": " avatara avatara bhagini,",
    "K10avsata_u:8337": " yayaite tvayā dharmāḥ sākṣātkṛtāḥ /",
    "K10avsata_u:8338": " asthānam etad yat tvaṃ kāmān paribhuñjīthā iti /",
    "K10avsata_u:8339": " tataḥ suprabhā dārikā gaganatalād (Speyer:",
    "K10avsata_u:8340": " gagaṇatalād)",
    "K10avsata_u:8341": " avatīrya janakāyasya purastāt sthitvā tathāvidhāṃ dharmadeśanāṃ kṛtavatī,",
    "K10avsata_u:8342": " yāṃ śrutvā anekaiḥ prāṇiśatasahasraiḥ satyadarśanaṃ kṛtam*",
    "K10avsata_u:8343": " / tato bhagavatā mahāprajāpatyāḥ saṃnyastā /",
    "K10avsata_u:8344": " tatas tayā pravrājitā upasaṃpāditā ca /",
    "K10avsata_u:8345": " tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
    "K10avsata_u:8346": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:8347": " sarvakleśaprahāṇād arhatvaṃ sākṣātkṛtam* /",
    "K10avsata_u:8348": " arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
    "K10avsata_u:8349": " sendropendrāṇāṃ devānāṃ pūjyā mānyābhivādyā ca saṃvṛttā //",
    "K10avsata_u:8350": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:8351": " kāni bhadanta suprabhayā dārikayā karmāṇi kṛtāny,",
    "K10avsata_u:8352": " yenābhirūpā darśanīyā prāsādikā,",
    "K10avsata_u:8353": " maṇiratnaṃ ca kaṇṭhe prādurbhūtam*,",
    "K10avsata_u:8354": " pravrajya cārhatvaṃ sākṣātkṛtam iti /",
    "K10avsata_u:8355": " bhagavān āha:",
    "K10avsata_u:8356": " suprabhayaiva bhikṣavaḥ pūrvam anyāsu jātiṣu karmāṇi kṛtāny upacitāni {labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:8357": " suprabhayā dārikayā karmāṇi kṛtāny upacitāni} /",
    "K10avsata_u:8358": " ko 'nyaḥ pratyanubhaviṣyati?",
    "K10avsata_u:8359": " na bhikṣavaḥ karmāṇi",
    "K10avsata_u:8360": " -------------------- Vaidya, p. 177 --------------------",
    "K10avsata_u:8361": " kṛtāny upacitāni bāhye pṛthivīdhātau vipacyante,",
    "K10avsata_u:8362": " nābdhātau,",
    "K10avsata_u:8363": " na tejodhātau,",
    "K10avsata_u:8364": " na vāyudhātau,",
    "K10avsata_u:8365": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:8366": " na praṇaśyanti karmāṇi kalpakoṭiśatair api /",
    "K10avsata_u:8367": " sāmagrīṃ prāpya kālaṃ ca phalanti khalu dehinām* // AVŚ_71.1 //",
    "K10avsata_u:8368": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:8369": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:8370": " sa bandhumatīṃ rājadhānīm upaniśritya viharati /",
    "K10avsata_u:8371": " yāvad vipaśyī samyaksaṃbuddhaḥ sakalaṃ buddhakāryaṃ kṛtvendhanakṣayād ivāgnir nirupadhiśeṣe nirvāṇadhātau parinirvṛtaḥ,",
    "K10avsata_u:8372": " tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
    "K10avsata_u:8373": " yā bandhumato rājño 'gramahiṣī vṛddhībhūtā,",
    "K10avsata_u:8374": " tayā vicitrāṇy ābharaṇāni śarīrād avamucya tatra stūpe dattāni /",
    "K10avsata_u:8375": " tataḥ pādayor nipatya praṇidhānaṃ kṛtavatī:",
    "K10avsata_u:8376": " anena kuśalamūlema cittotpādena deyadharmaparityāgena cārhatvaṃ prāpnuyām iti //",
    "K10avsata_u:8377": " bhagavān āha:",
    "K10avsata_u:8378": " kiṃ manyadhve bhikṣavo yā sā tena kālena tena samayena rājño bandhumato agramahiṣī āsīt*,",
    "K10avsata_u:8379": " iyaṃ sā suprabhā /",
    "K10avsata_u:8380": " yad anayā vipaśyinaḥ stūpe vicitrāṇy ābharaṇāni samāropitāni,",
    "K10avsata_u:8381": " tenābhirūpā darśanīyā prāsādikā sarvāṅgapratyaṅgopetā saṃvṛttā /",
    "K10avsata_u:8382": " yat praṇidhānaṃ kṛtam*,",
    "K10avsata_u:8383": " tenedānīm arhatvaṃ sākṣātkṛtam* /",
    "K10avsata_u:8384": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:8385": " ekāntaśuklānām ekāntaśuklaḥ,",
    "K10avsata_u:8386": " vyatimiśrāṇāṃ vyatimiśraḥ /",
    "K10avsata_u:8387": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:8388": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:8389": " ity evaṃ vo bhikṣavaḥ śikṣitavyam* //",
    "K10avsata_u:8390": " idam avocad bhagavān* /",
    "K10avsata_u:8391": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:8392": " AVŚ_72 supriyā / (ed. Speyer, vol. II)",
    "K10avsata_u:8393": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:8394": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:8395": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:8396": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:8397": " śrāvastyāṃ viharati jetavane 'nāthapiṇḍadasyārāme /",
    "K10avsata_u:8398": " tena khalu samayena anāthapiṇḍadasya gṛhapateḥ patnī āpannasatvā saṃvṛttā /",
    "K10avsata_u:8399": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:8400": " dārikā jātā abhirūpā darśanīyā prāsādikā sarvāṅgapratyaṅgopetā śrāvastyadhivāsino janakāyasyātīva priyā /",
    "K10avsata_u:8401": " tasyā jātau jātimahaṃ kṛtvā nāmadheyaṃ vyavasthāpyate:",
    "K10avsata_u:8402": " kiṃ bhavatu dārikāyā nāmeti /",
    "K10avsata_u:8403": " jñātaya ūcuḥ:",
    "K10avsata_u:8404": " yasmād iyaṃ priyā sarvajanasya,",
    "K10avsata_u:8405": " tasmād bhavatu dārikāyāḥ supriyeti nāmeti /",
    "K10avsata_u:8406": " jātismarā jātamātrā gāthāṃ bhāṣate:",
    "K10avsata_u:8407": " -------------------- Vaidya, p. 178 --------------------",
    "K10avsata_u:8408": " dattaṃ hi dānaṃ bahu vālpakaṃ vā",
    "K10avsata_u:8409": " vistīryate kṣetraviśeṣayogāt* /",
    "K10avsata_u:8410": " tasmād dhi deyaṃ viduṣā prayatnāt*",
    "K10avsata_u:8411": " buddhāya lokendrasureśvarāya // AVŚ_72.1//",
    "K10avsata_u:8412": " āthāsyā mātāpitarāv anye ca gṛhavāsinas taṃ vākyavyāhāraṃ śrutvā bhītās trastāḥ saṃvignā ākṛṣṭaromakūpāḥ (Speyer:",
    "K10avsata_u:8413": " āhṛṣṭaromakūpāḥ)",
    "K10avsata_u:8414": " kathayanti:",
    "K10avsata_u:8415": " piśācīva seyaṃ dāriketi /",
    "K10avsata_u:8416": " sā kathayati:",
    "K10avsata_u:8417": " amba nāhaṃ piśācī nāpi rākṣasī,",
    "K10avsata_u:8418": " kiṃ tarhi dārikā /",
    "K10avsata_u:8419": " icchāmi dānāni dātum iti /",
    "K10avsata_u:8420": " tato 'syā mātrā anāthapiṇḍadasya gṛhapater niveditam*:",
    "K10avsata_u:8421": " evam eṣā dārikā brūta iti /",
    "K10avsata_u:8422": " tatas tena gṛhapatinā hṛṣṭatuṣṭapramuditena bhagavān antargṛhe sabhikṣusaṃgho bhojitaḥ,",
    "K10avsata_u:8423": " tasyāś ca nāmnā dakṣiṇādeśanaṃ kāritam* //",
    "K10avsata_u:8424": " yāvad asau dārikā krameṇa saptavarṣā saṃvṛttā,",
    "K10avsata_u:8425": " mātāpitarāv anujñāpya bhagavacchāsane pravrajitā /",
    "K10avsata_u:8426": " sā sarvāsāṃ bhikṣuṇīnām iṣṭā kāntā priyā manāpā /",
    "K10avsata_u:8427": " yāvat tatra kālena mahādurbhikṣaṃ prādurbhūtaṃ durbhikṣāntarakalpasadṛśam*,",
    "K10avsata_u:8428": " yatrānekāni prāṇiśatasahasrāṇi annapānaviyogāt kālaṃ kurvanti /",
    "K10avsata_u:8429": " tatra bhagavān āyuṣmantam ānandam āmantrayate sma:",
    "K10avsata_u:8430": " gaccha ānanda,",
    "K10avsata_u:8431": " madvacanāt supriyāṃ vada:",
    "K10avsata_u:8432": " catasras te parṣadas traimāsyaṃ cīvarapiṇḍapātaśayanāsanaglānapratyayabhaiṣajyapariṣkāraiḥ pratipādayitavyā iti /",
    "K10avsata_u:8433": " tata āyuṣmān ānandaḥ supriyāṃ gatvovāca:",
    "K10avsata_u:8434": " bhagavān āha:",
    "K10avsata_u:8435": " catasras te pariṣadas traimāsyaṃ cīvarapiṇḍapātaśayanāsanaglānapratyayabhaiṣajyapariṣkāraiḥ pratipādayitavyā iti /",
    "K10avsata_u:8436": " tataḥ supriyā kṛtakarapuṭā bhagavata ājñāṃ śirasi kṛtvā kathayati:",
    "K10avsata_u:8437": " evam astv iti //",
    "K10avsata_u:8438": " supriyā śrāvastīm abhisaṃprasthitā gocaravyavalokanārtham* /",
    "K10avsata_u:8439": " yāvad eṣā pravṛttir anāthapiṇḍadena śrutā /",
    "K10avsata_u:8440": " sa tvaritaṃ supriyāyā agrato bhūtaḥ kathayati:",
    "K10avsata_u:8441": " supriye kva gacchasīti /",
    "K10avsata_u:8442": " sā kathayati:",
    "K10avsata_u:8443": " bhagavān āha traimāsyaṃ vaiyāvṛtyakarmaṇi niyukteti /",
    "K10avsata_u:8444": " anāthapiṇḍada uvāca:",
    "K10avsata_u:8445": " alpotsukā bhava,",
    "K10avsata_u:8446": " ahaṃ tvāṃ sarveṇa pravārayāmīti /",
    "K10avsata_u:8447": " supriyā kathayati:",
    "K10avsata_u:8448": " kim atrāścaryaṃ yadi tāto dṛṣṭasatyaḥ pravārayati samantato 'ntarhitāni nidhānāny abhisamīkṣya /",
    "K10avsata_u:8449": " ahaṃ tu daridrajanasyānugrahaṃ karomīti /",
    "K10avsata_u:8450": " tathā pañcabhir upāsakaśatair alpotsukā kriyate /",
    "K10avsata_u:8451": " mālikayā devyā,",
    "K10avsata_u:8452": " varṣākārayā kṣatriyayā,",
    "K10avsata_u:8453": " ṛṣidattapurāṇābhyāṃ sthapatibhyāṃ,",
    "K10avsata_u:8454": " viśākhayā mṛgāramātrā,",
    "K10avsata_u:8455": " rājñā prasenajitā /",
    "K10avsata_u:8456": " aṭavīgatā tatrāpy amanuṣyair manuṣyaveṣadhāribhiḥ pravāryate /",
    "K10avsata_u:8457": " tayā evaṃ pravāryamāṇayā bhagavān saśrāvakasaṃghas traimāsyam upasthitaś cīvarapiṇḍapātaśayanāsanaglānapratyayabhaiṣajyapariṣkāraiḥ /",
    "K10avsata_u:8458": " tatraiva ca traimāsye yujyamānaghaṭamānavyāyacchamānayā idam eva pañcagaṇḍakaṃ saṃsāracakraṃ",
    "K10avsata_u:8459": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:8460": " sarvakleśaprahāṇād arhatvaṃ sākṣātkṛtam* /",
    "K10avsata_u:8461": " arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
    "K10avsata_u:8462": " sendropendrāṇāṃ devānāṃ pūjyā mānyābhivādyā ca saṃvṛttā //",
    "K10avsata_u:8463": " -------------------- Vaidya, p. 179 --------------------",
    "K10avsata_u:8464": " atha bhagavāṃs traimāsyātyayāt kṛtacīvaro niṣṭhitacīvaraḥ samādāya pātracīvaraṃ śrāvastyā rājagṛhaṃ saṃprasthitaḥ sārdhaṃ śrāvakasaṃghena /",
    "K10avsata_u:8465": " tataḥ supriyayā bhagavān antarmārge alpotsukaḥ kṛtaḥ /",
    "K10avsata_u:8466": " yāvad asau {alpo}dikām aṭavīm anuprāptaḥ,",
    "K10avsata_u:8467": " gaṇḍīdeśakālo jātaḥ,",
    "K10avsata_u:8468": " pathyadanaṃ ca nāsti /",
    "K10avsata_u:8469": " tayā bhagavān saśrāvakasaṃgha upaniveśitaḥ /",
    "K10avsata_u:8470": " tataḥ pātraṃ vāme pāṇau pratiṣṭhāpyovāca,",
    "K10avsata_u:8471": " pravyāhṛtavatī:",
    "K10avsata_u:8472": " yadi puṇyānām asti vipākaḥ,",
    "K10avsata_u:8473": " pātram evaṃvidhabhakṣyabhojyādinā paripūryeteti /",
    "K10avsata_u:8474": " tato devatayā divyayā sudhayā paripūritam* /",
    "K10avsata_u:8475": " tataḥ supriyayā anuparipāṭikayā sarvasya bhikṣusaṃghasya pātrāṇi pūritāni /",
    "K10avsata_u:8476": " tatra bhagavān bhikṣūn āmantrayate sma:",
    "K10avsata_u:8477": " eṣā agrā me bhikṣavo bhikṣūṇīnāṃ mama śrāvikāṇāṃ kṛtapuṇyānāṃ yaduta supriyā bhikṣuṇī //",
    "K10avsata_u:8478": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:8479": " kāni bhadanta supriyayā dārikayā karmāṇi kṛtāny,",
    "K10avsata_u:8480": " yenāḍhye kule jātā abhirūpā darśanīyā prāsādikā abhimatā sarvajanasya,",
    "K10avsata_u:8481": " pravrajya cārhatvaṃ sākṣātkṛtam iti /",
    "K10avsata_u:8482": " bhagavān āha:",
    "K10avsata_u:8483": " supriyayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:8484": " supriyayā karmāṇi kṛtāny upacitāni /",
    "K10avsata_u:8485": " ko 'nyaḥ pratyanubhaviṣyati?",
    "K10avsata_u:8486": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:8487": " nābdhātau,",
    "K10avsata_u:8488": " na tejodhātau,",
    "K10avsata_u:8489": " na vāyudhātau,",
    "K10avsata_u:8490": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:8491": " na praṇaśyanti karmāṇi kalpakoṭiśatair api /",
    "K10avsata_u:8492": " sāmagrīṃ prāpya kālaṃ ca phalanti khalu dehinām* // AVŚ_72.2 //",
    "K10avsata_u:8493": " bhūtapūrvaṃ bhikṣavo 'tīte 'dhvani asminn eva bhadrake kalpe viṃśativarṣasahasrāyuṣi",
    "K10avsata_u:8494": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:8495": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:8496": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:8497": " atha kāśyapaḥ samyaksaṃbuddhaḥ purvāhṇe nivāsya pātracivaram ādāya bhikṣugaṇaparivṛto bhikṣusaṃghapuraskṛto vārāṇasīṃ nagarīṃ piṇḍāya prāvikṣat*",
    "K10avsata_u:8498": " yāvad anyataraḥ śreṣṭhī saparijana udyānaṃ gataḥ,",
    "K10avsata_u:8499": " prabhūtaṃ ca khādanīyaṃ bhojanīyaṃ nītam* /",
    "K10avsata_u:8500": " yāvat tasya preṣyadārikayā (",
    "K10avsata_u:8501": " Acording to Kalpadrumāvadāna it is:",
    "K10avsata_u:8502": " peśām ādāya paiṣṭikīm.) /",
    "K10avsata_u:8503": " {tayā} bhagavān saśrāvakasaṃgho 'ntarmārge dṛṣṭaḥ /",
    "K10avsata_u:8504": " tasyāḥ prasādajātāyā buddhir utpannā:",
    "K10avsata_u:8505": " kiṃ māṃ svāmī dvir api dāsīkariṣyati,",
    "K10avsata_u:8506": " yanv ahaṃ bhagavantaṃ bhojayeyam iti /",
    "K10avsata_u:8507": " tatas tayā bandhanatāḍanam agaṇayitvā bhaktapeḍām uddhāṭya bhagavān saśrāvakasaṃgho vicitreṇāhāreṇa saṃtarpitaḥ /",
    "K10avsata_u:8508": " tataḥ śreṣṭhinaḥ sakāśam upasaṃkrāntā /",
    "K10avsata_u:8509": " yāvac chreṣṭhinā uktā:",
    "K10avsata_u:8510": " dārike kva sā bhaktapeḍeti /",
    "K10avsata_u:8511": " sā kathayati:",
    "K10avsata_u:8512": " bhagavān me kāśyapaḥ samyaksaṃbuddhāḥ piṇḍakena pratipāditaḥ / iti",
    "K10avsata_u:8513": " -------------------- Vaidya, p. 180 --------------------",
    "K10avsata_u:8514": " śrutvā śreṣṭhī paraṃ vismayam āpannaḥ /",
    "K10avsata_u:8515": " tatas tena hṛṣṭatuṣṭapramuditenoktā:",
    "K10avsata_u:8516": " gaccha dārike,",
    "K10avsata_u:8517": " adyāgreṇa tvam adāsī bhava,",
    "K10avsata_u:8518": " yā tvaṃ mama suptasya jāgarṣīti /",
    "K10avsata_u:8519": " sā kṛtakarapuṭā gṛhapatiṃ vijñāpitavatī:",
    "K10avsata_u:8520": " anujānīhi maṃ*,",
    "K10avsata_u:8521": " bhagavacchāsane pravrajiṣyāmīti /",
    "K10avsata_u:8522": " tato 'syāḥ śreṣṭhinā pātracīvaraṃ dattam* /",
    "K10avsata_u:8523": " sā svakena pātracīvareṇa bhagavacchāsane pravrajitā /",
    "K10avsata_u:8524": " bhagavataḥ kāśyapasya pravacane daśavarṣasahasrāṇi vaiyāvṛtyaṃ kṛtam*,",
    "K10avsata_u:8525": " bhaktais tarpaṇair yavāgūpānair nityakair naimittikair (Speyer:",
    "K10avsata_u:8526": " nimittikair)",
    "K10avsata_u:8527": " dīpamālābhiḥ kaṭhinacīvarair dānapradānāni datvā praṇidhānaṃ kṛtam*:",
    "K10avsata_u:8528": " yan mayā bhagavate kāśyapāya kṛcchreṇa samudānīya dānapradānāni dattāni,",
    "K10avsata_u:8529": " anenāhaṃ kuśalamūlena cittotpādena deyadharmaparityāgena ca bhagavataḥ śākyamuneḥ pravrajyāhartvaṃ prāpnuyām iti //",
    "K10avsata_u:8530": " bhagavān āha:",
    "K10avsata_u:8531": " kiṃ manyadhve bhikṣavo yāsau preṣyadārikā,",
    "K10avsata_u:8532": " iyam asau supriyā /",
    "K10avsata_u:8533": " yad anayā bhagavān kāsyapaḥ piṇḍakena pratipāditaḥ,",
    "K10avsata_u:8534": " tena āḍhye kule jātā abhirūpā darśanīyā prāsādikā abhimatā sarvajanasya /",
    "K10avsata_u:8535": " yat praṇidhānaṃ kṛtaṃ tenedānīm arhatvaṃ sākṣātkṛtam* /",
    "K10avsata_u:8536": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:8537": " ekāntaśuklānām ekāntaśuklaḥ,",
    "K10avsata_u:8538": " vyatimiśrāṇāṃ vyatimiśraḥ /",
    "K10avsata_u:8539": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:8540": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:8541": " ity evaṃ vo bhikṣavaḥ śikṣitavyam* //",
    "K10avsata_u:8542": " idam avocad bhagavān* /",
    "K10avsata_u:8543": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:8544": " AVŚ_73 śuklā / (ed. Speyer, vol. II)",
    "K10avsata_u:8545": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:8546": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:8547": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:8548": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:8549": " kapilavastuni viharati nyagrodhārāme /",
    "K10avsata_u:8550": " śākyeṣu rohiṇo nāma śākyaḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī",
    "K10avsata_u:8551": " tena sadṛśāt kulāt kalatram ānītam* /",
    "K10avsata_u:8552": " sa tayā sārdhaṃ krīḍati ramate paricārayati /",
    "K10avsata_u:8553": " tasya krīḍato ramamāṇasya paricārayataḥ na putro na duhitā /",
    "K10avsata_u:8554": " sa kare kapolaṃ datvā cintāparo vyavasthitaḥ:",
    "K10avsata_u:8555": " anekadhanasamuditaṃ me gṛham*,",
    "K10avsata_u:8556": " na me putro na duhitā /",
    "K10avsata_u:8557": " mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
    "K10avsata_u:8558": " sa śramaṇabrāhmaṇanaimittikasuhṛtsaṃbandhibāndhavair ucyate:",
    "K10avsata_u:8559": " devatārādhanaṃ kuruṣveti /",
    "K10avsata_u:8560": " so 'putraḥ putrābhinandī śivavaruṇakuberavāsavādīn anyāṃś ca devatāviśeṣān āyācate /",
    "K10avsata_u:8561": " tadyathā ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
    "K10avsata_u:8562": " sahajāḥ sahadhārmikā nityānubaddhā api devatā āyācate sma /",
    "K10avsata_u:8563": " asti caiṣa loke pravādo yadāyācanahetoḥ putrā jāyante duhitaraś ceti /",
    "K10avsata_u:8564": " tac ca naivam* /",
    "K10avsata_u:8565": " yady evam abhaviṣyat*,",
    "K10avsata_u:8566": " ekaikasya putrasahasram abhaviṣyat tadyathā rājñaś cakravartinaḥ /",
    "K10avsata_u:8567": " api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:8568": " katameṣāṃ trayāṇām* /",
    "K10avsata_u:8569": " mātāpitarāu",
    "K10avsata_u:8570": " -------------------- Vaidya, p. 181 --------------------",
    "K10avsata_u:8571": " raktau bhavataḥ saṃnipatitau,",
    "K10avsata_u:8572": " mātā ca kalyā bhavati ṛtumatī,",
    "K10avsata_u:8573": " gandharvaś ca pratyupasthito bhavati /",
    "K10avsata_u:8574": " eteṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca //",
    "K10avsata_u:8575": " sa caivam āyācanaparas tiṣṭhati /",
    "K10avsata_u:8576": " anyatamā ca dārikā anyatamasmāt devanikāyāc cyutvā tasya prajāpatyāḥ kukṣim avakrāntā /",
    "K10avsata_u:8577": " tayā svāmine niveditam* /",
    "K10avsata_u:8578": " tataḥ svāminocyate:",
    "K10avsata_u:8579": " bhadre yadi putraṃ janiṣyasīty evaṃ kuśalam*,",
    "K10avsata_u:8580": " atha duhitaram*,",
    "K10avsata_u:8581": " tayaiva saha tvāṃ niṣkāsayāmīti /",
    "K10avsata_u:8582": " yāvad asāv aṣṭānāṃ vā navānāṃ vā māsānām atyayāt prasūtā /",
    "K10avsata_u:8583": " dārikā jātā abhirūpā darśanīyā prāsādikā atikrāntā mānuṣyāṃ varṇam asaṃprāptā ca divyaṃ varṇam*,",
    "K10avsata_u:8584": " śuklair vastraiḥ prāvṛtā anupaliptaiva garbhamalena /",
    "K10avsata_u:8585": " yāvad rohiṇena śrutaṃ prajāptī te prasūtā dārikā jāteti,",
    "K10avsata_u:8586": " sa kupitaḥ praviṣṭaḥ /",
    "K10avsata_u:8587": " tato 'sya prajāptyā divyavastrapravṛtā dārikopanītā /",
    "K10avsata_u:8588": " tato rohiṇaḥ śākyo dārikāṃ dṛṣṭvā paraṃ vismayam āpannaḥ /",
    "K10avsata_u:8589": " tasyā jātau jātimahaṃ kṛtvā nāmadheyaṃ vyavasthāpyate:",
    "K10avsata_u:8590": " kiṃ bhavatu dārikāyā nāmeti /",
    "K10avsata_u:8591": " jñātaya ūcuḥ:",
    "K10avsata_u:8592": " yasmād iyaṃ śuklavastraparivṛtā jātā,",
    "K10avsata_u:8593": " tasmād bhavatu dārikāyāḥ śukleti nāmeti /",
    "K10avsata_u:8594": " śuklā dārikā aṣṭābhyo dhātrībhyo dattā dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām*",
    "K10avsata_u:8595": " sā aṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:8596": " āśu vardhate hradastham iva paṅkajam* /",
    "K10avsata_u:8597": " yathā yathā ca śuklā dārikā vardhate,",
    "K10avsata_u:8598": " tathā tathā tāny api vastrāṇi vardhante na ca malinībhavanti,",
    "K10avsata_u:8599": " na cāsyāḥ kāyo malenābhibhūyate //",
    "K10avsata_u:8600": " yadā śuklā dārikā krameṇa mahatī saṃvṛttā,",
    "K10avsata_u:8601": " tadāsyā bahavo yācanakā āgacchanti,",
    "K10avsata_u:8602": " rājaputrā amātyaputrāś ca /",
    "K10avsata_u:8603": " tatas tair upadrūyamāṇaḥ pitā cāsyāḥ kare kapolaṃ datvā cintāparo vyavasthitaḥ:",
    "K10avsata_u:8604": " yady ekasmai dāsyāmi,",
    "K10avsata_u:8605": " anye me amitrā bhaviṣyantīti /",
    "K10avsata_u:8606": " yāvad asau dārikā pitaraṃ cintāparam avekṣyovāca:",
    "K10avsata_u:8607": " tāta kim asi cintāpara iti /",
    "K10avsata_u:8608": " tena so 'rtho vistareṇa samākhyātaḥ /",
    "K10avsata_u:8609": " dārikā kathayati:",
    "K10avsata_u:8610": " tāta na te śokaḥ kartavyaḥ,",
    "K10avsata_u:8611": " nāhaṃ kāmenārthinī,",
    "K10avsata_u:8612": " bhagavacchāsane pravrajiṣyāmi,",
    "K10avsata_u:8613": " anujānīhi māṃ tāteti /",
    "K10avsata_u:8614": " yāvad asau mātāpitarāv anujñāpya bhagavacchāsane pravrajitā /",
    "K10avsata_u:8615": " yenaiva vastreṇa prāvṛtā jātā,",
    "K10avsata_u:8616": " tata eva paripūrṇaṃ pañcacīvaraṃ saṃpannam* /",
    "K10avsata_u:8617": " tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
    "K10avsata_u:8618": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:8619": " sarvakleśaprahāṇād arhatvaṃ sākṣātkṛtam* /",
    "K10avsata_u:8620": " arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
    "K10avsata_u:8621": " sendropendrāṇāṃ devānāṃ pūjyā mānyābhivādyā ca saṃvṛttā //",
    "K10avsata_u:8622": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:8623": " kāni bhadanta śuklayā dārikayā karmāṇi kṛtāny,",
    "K10avsata_u:8624": " yenāḍhye kule jātā abhirūpā darśanīyā prāsādikā,",
    "K10avsata_u:8625": " śuklavastraprāvṛttā /",
    "K10avsata_u:8626": " pravrajya cārhatvaṃ sākṣātkṛtam iti /",
    "K10avsata_u:8627": " bhagavān āha:",
    "K10avsata_u:8628": " śuklayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni / śuklayā",
    "K10avsata_u:8629": " -------------------- Vaidya, p. 182 --------------------",
    "K10avsata_u:8630": " karmāṇi kṛtāny upacitāni /",
    "K10avsata_u:8631": " ko 'nyaḥ pratyanubhaviṣyati?",
    "K10avsata_u:8632": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:8633": " nābdhātau,",
    "K10avsata_u:8634": " na tejodhātau,",
    "K10avsata_u:8635": " na vāyudhātau,",
    "K10avsata_u:8636": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:8637": " na praṇaśyanti karmāṇi kalpakoṭiśatair api /",
    "K10avsata_u:8638": " sāmagrīṃ prāpya kālaṃ ca phalanti khalu dehinām* // AVŚ_73.1 //",
    "K10avsata_u:8639": " bhūtapūrvaṃ bhikṣavo 'tīte 'dhvani asminn eva bhadrake kalpe viṃśativarṣasahasrāyuṣi",
    "K10avsata_u:8640": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:8641": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:8642": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:8643": " yāvad anyatarā śreṣṭhibhāryā śrāddhā bhadrā kalyāṇāśayā kenacid eva karaṇīyena ṛṣipatanaṃ gatā /",
    "K10avsata_u:8644": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:8645": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:8646": " jaṅgamam iva ratnaparvataṃ samantato bhadrakam* /",
    "K10avsata_u:8647": " sahadarśanāc ca bhagavataḥ pādābhivandanaṃ kṛtvā purastān niṣaṇṇā dharmaśravaṇāya /",
    "K10avsata_u:8648": " tato 'syā bhagavatā kāśyapena dharmo deśitaḥ /",
    "K10avsata_u:8649": " tayā labdhaprasādayā bhagavantaṃ saśrāvakasaṃgham antargṛhe bhojayitvā bhikṣusaṃghāya kaṭhinacīvaram anupradattam*,",
    "K10avsata_u:8650": " krameṇa ca mātāpitarāv anujñāpya bhagavacchāsane pravrajitā //",
    "K10avsata_u:8651": " kiṃ manyadhve bhikṣavo yāsau śreṣṭhibhāryā,",
    "K10avsata_u:8652": " eṣaivāsau śuklā bhikṣuṇī /",
    "K10avsata_u:8653": " yad anayā bhikṣusaṃghāya kaṭhinacīvaram anupradattaṃ tena śuklavastraprāvṛttā jātā /",
    "K10avsata_u:8654": " yad brahmacaryavāsaḥ paripālitas teneha janmany arhatvaṃ sākṣātkṛtam* /",
    "K10avsata_u:8655": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:8656": " ekāntaśuklānām ekāntaśuklaḥ,",
    "K10avsata_u:8657": " vyatimiśrāṇāṃ vyatimiśraḥ /",
    "K10avsata_u:8658": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:8659": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:8660": " ity evaṃ vo bhikṣavaḥ śikṣitavyam* //",
    "K10avsata_u:8661": " idam avocad bhagavān* /",
    "K10avsata_u:8662": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:8663": " AVŚ_74 somā / (ed. Speyer, vol. II)",
    "K10avsata_u:8664": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:8665": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:8666": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:8667": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:8668": " śrāvastyāṃ viharati jetavane 'nāthapiṇḍadasyārāme /",
    "K10avsata_u:8669": " śrāvastyām anyatamo brāhmaṇa āḍhyo mahādhano mahābhogo vistīrṇaviśālaparigraho vaiśravaṇadhanasamudito",
    "K10avsata_u:8670": " vaiśravaṇadhanapratispardhī trayāṇāṃ vedānāṃ pāragataḥ sanighaṇṭakaiṭabhānāṃ sākṣaraprabhedānām",
    "K10avsata_u:8671": " itihāsapañcamānāṃ padaśo vyākaraṇaḥ /",
    "K10avsata_u:8672": " sa pañca māṇavakaśatāni brāhmaṇakān mantrān pāṭhayati / tena",
    "K10avsata_u:8673": " -------------------- Vaidya, p. 183 --------------------",
    "K10avsata_u:8674": " putrahetoḥ sadṛśāt kulāt kalatram ānītam* /",
    "K10avsata_u:8675": " sa tayā sārdhaṃ krīḍati ramate paricārayati /",
    "K10avsata_u:8676": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:8677": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:8678": " dārikā jātā abhirūpā darśanīyā prāsādikā sarvāṅgapratyaṅgopetā /",
    "K10avsata_u:8679": " tasyā jātau jātimahaṃ kṛtvā nāmadheyaṃ vyavasthāpyate:",
    "K10avsata_u:8680": " kiṃ bhavatu dārikāyā nāmeti /",
    "K10avsata_u:8681": " jñātaya ūcuḥ:",
    "K10avsata_u:8682": " prāyaśo 'smākaṃ putrapautrikayā somanāmāni kriyante /",
    "K10avsata_u:8683": " bhavatu dārikāyāḥ someti nāmeti /",
    "K10avsata_u:8684": " somā dārikā unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:8685": " āśu vardhate hradastham iva paṅkajam* //",
    "K10avsata_u:8686": " yadā krameṇa mahatī saṃvṛttā,",
    "K10avsata_u:8687": " sā paṇḍitā vyaktā medhāvinī paṭupracārā smṛtimatī śrutidharā ca /",
    "K10avsata_u:8688": " yāvad asyāḥ pitā māṇavakān mantrān pāṭhayati,",
    "K10avsata_u:8689": " sā śrutamātreṇodgṛhṇāti /",
    "K10avsata_u:8690": " śrutvā ca teṣāṃ śāstrāṇāṃ pūrvāpareṇa vyākhyānaṃ karoti /",
    "K10avsata_u:8691": " tato 'syā yaśasā sarvā śrāvastī sphuṭā saṃvṛttā /",
    "K10avsata_u:8692": " tīrthyāś cāsyā ahanyahani darśanāyopasaṃkrāmanti,",
    "K10avsata_u:8693": " tayā ca saha viniścayaṃ kurvanti /",
    "K10avsata_u:8694": " yadā bhagavān anuttarāṃ samyaksaṃbodhim abhisaṃbuddhaḥ tadā śrāvastīm āgataḥ /",
    "K10avsata_u:8695": " prāyeṇa ye paṇḍitāḥ paṇḍitasaṃkhyātāḥ,",
    "K10avsata_u:8696": " te bhagavato darśanāyopasaṃkrāmanti /",
    "K10avsata_u:8697": " tataḥ sā tān na paśyantī antarjanam āmantrayate:",
    "K10avsata_u:8698": " ko 'tra bhavanto hetur yenaitarhi śāstravido nopasaṃkrāmantīti /",
    "K10avsata_u:8699": " te kathayanti:",
    "K10avsata_u:8700": " bhagavān sarvajñaḥ śākyamunir nāmeha saṃprāptaḥ,",
    "K10avsata_u:8701": " sarve tatpravaṇāḥ saṃvṛttā iti /",
    "K10avsata_u:8702": " tato buddha ity aśrutapūrvaṃ ghoṣaṃ śrutvāsyāḥ sarvaromakūpā hṛṣṭāḥ (Speyer:",
    "K10avsata_u:8703": " sarvaromakūpāhṛṣṭāḥ ) /",
    "K10avsata_u:8704": " tatra somā dārikā buddhaśabdaśravaṇād bhagavatsakāśam upasaṃkrāntā /",
    "K10avsata_u:8705": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:8706": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:8707": " jaṅgamam iva ratnaparvataṃ samantato bhadrakam* /",
    "K10avsata_u:8708": " sahadarśanāc ca bhagavatpādābhivandanaṃ kṛtvā purastān niṣaṇṇā dharmaśravaṇāya /",
    "K10avsata_u:8709": " atha bhagavān somāyā dārikāyā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikīṃ dharmadeśanāṃ kṛtavān*,",
    "K10avsata_u:8710": " yāṃ śrutvā somayā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
    "K10avsata_u:8711": " sā dṛṣṭasatyā mahāprajāpatyāḥ sakāśe pravrajitā /",
    "K10avsata_u:8712": " tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
    "K10avsata_u:8713": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:8714": " sarvakleśaprahāṇād arhatvaṃ sākṣātkṛtam* /",
    "K10avsata_u:8715": " arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
    "K10avsata_u:8716": " sendropendrāṇāṃ",
    "K10avsata_u:8717": " devānāṃ pūjyā mānyābhivādyā ca saṃvṛttā //",
    "K10avsata_u:8718": " yadā bhagavatā bhikṣubhya ājñā dattā:",
    "K10avsata_u:8719": " yūyam eva bhikṣavo 'nvardhamāsaṃ prātimokṣasūtroddeśam uddiśateti,",
    "K10avsata_u:8720": " tadā mahāprajāpatyā:",
    "K10avsata_u:8721": " uddiśatu bhagavān prātimokṣam*,",
    "K10avsata_u:8722": " uddiśatu sugataḥ prātimokṣam iti /",
    "K10avsata_u:8723": " bhagavān āha:",
    "K10avsata_u:8724": " na hi bhikṣuṇyas tathāgatā arhantaḥ samyaksaṃbuddhaḥ padaśo dharmam uddiśanti /",
    "K10avsata_u:8725": " yadi yuṣmākaṃ kācid utsahate (Speyer: ucchahate)",
    "K10avsata_u:8726": " sakṛduktaṃ dhārayitum*,",
    "K10avsata_u:8727": " evam aham uddiśeyam iti /",
    "K10avsata_u:8728": " tena khalu samayena sā bhikṣuṇī tasyām eva parṣadi saṃniṣaṇṇā saṃnipatitā /",
    "K10avsata_u:8729": " atha sā bhikṣuṇī utthāyāsanād yena bhagavāṃs tenāñjaliṃ praṇamayya bhagavantam etad avocat*:",
    "K10avsata_u:8730": " uddiśatu bhagavān prātimokṣam*,",
    "K10avsata_u:8731": " -------------------- Vaidya, p. 184 --------------------",
    "K10avsata_u:8732": " uddiśatu sugataḥ prātimokṣam* /",
    "K10avsata_u:8733": " ahaṃ sakṛduktaṃ dhārayiṣye /",
    "K10avsata_u:8734": " tato bhagavatā vistareṇoddiṣṭaḥ,",
    "K10avsata_u:8735": " somayā sakṛdukto dhāritaḥ /",
    "K10avsata_u:8736": " tatra bhagavān bhikṣūn āmantrayate sma:",
    "K10avsata_u:8737": " eṣā agrā me bhikṣavo bhikṣuṇīnāṃ mama śrāvikāṇāṃ bahuśrutānāṃ śrutadharīṇāṃ yaduta somā bhikṣuṇī //",
    "K10avsata_u:8738": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:8739": " kāni bhadanta somayā bikṣuṇyā karmāṇi kṛtāny upacitāni,",
    "K10avsata_u:8740": " yenāḍhye kule jātā abhirūpā darśanīyā prāsādikā śrutidharā ca saṃvṛtteti /",
    "K10avsata_u:8741": " bhagavān āha:",
    "K10avsata_u:8742": " somayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:8743": " somayā karmāṇi kṛtāny upacitāni /",
    "K10avsata_u:8744": " ko 'nyaḥ pratyanubhaviṣyati?",
    "K10avsata_u:8745": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:8746": " nābdhātau,",
    "K10avsata_u:8747": " na tejodhātau,",
    "K10avsata_u:8748": " na vāyudhātau,",
    "K10avsata_u:8749": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:8750": " na praṇaśyanti karmāṇi kalpakoṭiśatair api /",
    "K10avsata_u:8751": " sāmagrīṃ prāpya kālaṃ ca phalanti khalu dehinām* // AVŚ_74.1 //",
    "K10avsata_u:8752": " bhūtapūrvaṃ bhikṣavo 'tīte 'dhvani asminn eva bhadrake kalpe viṃśativarṣasahasrāyuṣi",
    "K10avsata_u:8753": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:8754": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:8755": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:8756": " yāvad anyatarā brāhmaṇadārikā bhagavataḥ kāsyapasya śāsane pravrajitā /",
    "K10avsata_u:8757": " tayā tatroddiṣṭaṃ paṭhitaṃ skandhakauśalaṃ pratītyasamutpādakauśalaṃ sthānāsthānakauśalaṃ ca kṛtam* /",
    "K10avsata_u:8758": " na tu śaktitaṃ naiṣṭhikaṃ jñānam utpādayitum* /",
    "K10avsata_u:8759": " yasyāś copādhyāyikāyāḥ sakāśe pravrajitāsīt*,",
    "K10avsata_u:8760": " sā bhagavatā kāśyapena śrutadharīṇām agrā nirdiṣṭā /",
    "K10avsata_u:8761": " tataḥ somayā bhikṣuṇyā maraṇakāle praṇidhānaṃ kṛtam*:",
    "K10avsata_u:8762": " yathā me upādhyāyikā śrutadharīṇām agrā nirdiṣṭā,",
    "K10avsata_u:8763": " evam aham apy anāgate 'dhvani yo 'sau bhagavatā kāśyapenottaro nāma māṇavo vyākṛtaḥ:",
    "K10avsata_u:8764": " bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddha iti,",
    "K10avsata_u:8765": " tasya śāsane pravrajitā bhagavatā śākyamuninā śrutidharīṇām agrā nirdiśyeya //",
    "K10avsata_u:8766": " kiṃ manyadhve bhikṣavo yāsau brāhmaṇadārikā āsīt*,",
    "K10avsata_u:8767": " iyaṃ sā somā bhikṣuṇī /",
    "K10avsata_u:8768": " yad anayā praṇidhānaṃ kṛtam*,",
    "K10avsata_u:8769": " tena śrutidharīṇām agrā nirdiṣṭā /",
    "K10avsata_u:8770": " yad anayā tasyoddiṣṭaṃ paṭhitaṃ svādhyāyitam*,",
    "K10avsata_u:8771": " tenedānīm arhatvaṃ sākṣātkṛtam* /",
    "K10avsata_u:8772": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:8773": " ekāntaśuklānām ekāntaśuklaḥ,",
    "K10avsata_u:8774": " vyatimiśrāṇāṃ vyatimiśraḥ /",
    "K10avsata_u:8775": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:8776": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:8777": " ity evaṃ vo bhikṣavaḥ śikṣitavyam* //",
    "K10avsata_u:8778": " idam avocad bhagavān* /",
    "K10avsata_u:8779": " āttamanasas te bhikṣavo bhagavato bhāṣitam abhyanandan* //",
    "K10avsata_u:8780": " -------------------- Vaidya, p. 185 -------------------- *******************************************************",
    "K10avsata_u:8781": " AVŚ_75 kuvalayā / (ed. Speyer, vol. II)",
    "K10avsata_u:8782": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:8783": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:8784": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:8785": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:8786": " rājagṛham upaniśritya viharati veṇuvane kalandakanivāpe /",
    "K10avsata_u:8787": " tena khalu samayena rājagṛhe nagare girivalgusamāgamo nāma parva pratyupasthitam* /",
    "K10avsata_u:8788": " tatra sarvebhyaḥ ṣaḍbhyo mahānagarebhyo janakāyaḥ saṃnipatati /",
    "K10avsata_u:8789": " yāvad dakṣiṇāpathān naṭācārya āgataḥ /",
    "K10avsata_u:8790": " tasya duhitā kuvalayā nāma abhirūpā darśanīyā prāsādikā sarvāṅgapratyaṅgopetā /",
    "K10avsata_u:8791": " sā rūpayauvanārogyamadamattā /",
    "K10avsata_u:8792": " yadā raṅgamadhyam avatarati,",
    "K10avsata_u:8793": " tadā sarvaprekṣakaiḥ sotkaṇṭhair udvīkṣyate /",
    "K10avsata_u:8794": " ye cāpratisaṃkhyānabahulās teṣāṃ manāṃsyākarṣati /",
    "K10avsata_u:8795": " tatra yadā parva pratyupasthitaṃ bhavati,",
    "K10avsata_u:8796": " tadā pūraṇaprabhṛtayaḥ saparṣatkā upasaṃkrāmanti /",
    "K10avsata_u:8797": " tataḥ kuvalayā dārikā janakāyam uvāca:",
    "K10avsata_u:8798": " asti bhavanto rājagṛhe nagare kaścin manuṣyabhūto yo me rūpeṇa samo viśiṣṭataro veti /",
    "K10avsata_u:8799": " janakāyenoktā:",
    "K10avsata_u:8800": " asti śramaṇo gautamaḥ saparivāra iti /",
    "K10avsata_u:8801": " kuvalayovāca:",
    "K10avsata_u:8802": " kim asau manuṣyabhūto 'tha deva iti /",
    "K10avsata_u:8803": " manuṣyabhūtaḥ sa tu sarvajña iti //",
    "K10avsata_u:8804": " tatas tadvacanam upaśrutya kuvalayā sarvālaṃkārabhūṣitā bhagavatsakāśam upasaṃkrāntā /",
    "K10avsata_u:8805": " upasaṃkramya bhagavataḥ purastāt sthitvā nṛtyati gāyati vādayate strīliṅgāni strīcihnāni strīnimittāni copadarśayati /",
    "K10avsata_u:8806": " ye sarāgā bhikṣavas te tayā saṃbhrāmitāḥ /",
    "K10avsata_u:8807": " tato bhagavān rāgabahulānāṃ bhikṣūṇāṃ vinayanārthaṃ kuvalayāyāś ca rūpayauvanamadāpanayanārthaṃ tadrūpān ṛddhyabhisaṃkārān abhisaṃkṛtavān*,",
    "K10avsata_u:8808": " yena kuvalayā jīrṇā vṛddhā palitaśiraskā khaṇḍadantā kubjagopānasīvaktrā nirmitā /",
    "K10avsata_u:8809": " tatkālasamanantaram eva kuvalāyā ātmānaṃ bībhatsam abhivīkṣya yo 'sau rūpayauvanamadaḥ sa prativigataḥ /",
    "K10avsata_u:8810": " rāgabahulāś ca bhikṣavaḥ saṃvignāḥ /",
    "K10avsata_u:8811": " tataḥ kuvalayā apagatamadā bhagavataḥ pādau śirasā vanditvā bhagavantaṃ vijñāpitavatī:",
    "K10avsata_u:8812": " sādhu me bhagavāṃs tathā dharmaṃ deśayatu,",
    "K10avsata_u:8813": " yathāham asmāt pūtikalevarād (Speyer:",
    "K10avsata_u:8814": " pūtikaḍevarād)",
    "K10avsata_u:8815": " alpakṛcchreṇa parimucyeyeti /",
    "K10avsata_u:8816": " atha bhagavān kuvalāyās teṣāṃ cāvītarāgāṇāṃ bhikṣūṇām āśayānuśayaṃ dhātuṃ prakṛtiṃ ca jñātvā tāthavidhāṃ dharmadeśanāṃ kṛtavān*,",
    "K10avsata_u:8817": " yāṃ śrutvā kaiścid viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam*,",
    "K10avsata_u:8818": " kaiścit sakṛdāgāmiphalam*,",
    "K10avsata_u:8819": " kaiścid anāgāmiphalm*,",
    "K10avsata_u:8820": " kaiścit pravrajya sarvakleśaprahāṇād arhatvaṃ sākṣātkṛtam* /",
    "K10avsata_u:8821": " kuvalayāpi labdhaprasādā bhagavatsakāśe pravrajitā /",
    "K10avsata_u:8822": " tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
    "K10avsata_u:8823": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:8824": " sarvakleśaprahāṇād arhatvaṃ sākṣātkṛtam* /",
    "K10avsata_u:8825": " arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā",
    "K10avsata_u:8826": " -------------------- Vaidya, p. 186 --------------------",
    "K10avsata_u:8827": " bhavalābhalobhasatkāraparāṅmukhā /",
    "K10avsata_u:8828": " sendropendrāṇāṃ devānāṃ pūjyā mānyā abhivādyā ca saṃvṛttā /",
    "K10avsata_u:8829": " tair api naṭais tena saṃvegena sarvakleśaprahāṇād arhatvaṃ sākṣātkṛtam* //",
    "K10avsata_u:8830": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:8831": " āścaryaṃ bhadanta yad bhagavatā kuvalayā naṭadārikā rūpayauvanamadamattā jarayā saṃvejya yāvad atyantaniṣṭhe nirvāṇe pratiṣṭhāpitā iti /",
    "K10avsata_u:8832": " bhagavān āha:",
    "K10avsata_u:8833": " kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
    "K10avsata_u:8834": " parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena",
    "K10avsata_u:8835": " sarvākārajñena sarvajñānajñeyavaśiprāptena kuvalayā dārikā rūpayauvanamadamattā jarayā",
    "K10avsata_u:8836": " saṃvejya yāvad atyantaniṣṭhe nirvāṇe pratiṣṭhāpitā /",
    "K10avsata_u:8837": " yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsaiḥ",
    "K10avsata_u:8838": " kuvalayā dārikā saṃvejya pañcasu vratapradeśeṣu pratiṣṭhāpitā /",
    "K10avsata_u:8839": " tac chṛṇuta,",
    "K10avsata_u:8840": " sādhu ca suṣṭhu ca manasi kuruta, bhāṣiṣye //",
    "K10avsata_u:8841": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
    "K10avsata_u:8842": " kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:8843": " taskararogāpagataṃ śālīkṣugomahiṣīsaṃpannam* /",
    "K10avsata_u:8844": " priyam ivaikaputrakaṃ rājyaṃ kārayati /",
    "K10avsata_u:8845": " yāvad asau rājā devyā saha krīḍati ramate paricārayati /",
    "K10avsata_u:8846": " tasya krīḍato ramamāṇasya paricārayataḥ kālāntareṇa devī āpannasatvā saṃvṛttā /",
    "K10avsata_u:8847": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:8848": " dāriko jāto abhirūpo darśanīyo prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭa uccaghoṣaṇaḥ saṃgatabrūs tuṅganāsaḥ sarvāṅgapratyaṅgopetaḥ /",
    "K10avsata_u:8849": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:8850": " kiṃ bhavatu dārikasya nāmeti /",
    "K10avsata_u:8851": " jñātaya ūcuḥ:",
    "K10avsata_u:8852": " yasmād asya pitā kāśirājaḥ,",
    "K10avsata_u:8853": " ayaṃ cābhirūpo darśaniyaḥ prāsādikaḥ,",
    "K10avsata_u:8854": " tasmād bhavatu dārikasya kāśisundara iti nāma /",
    "K10avsata_u:8855": " kāśisundaro dārakaḥ aṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:8856": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:8857": " āśu vardhate hradastham iva paṅkajam* /",
    "K10avsata_u:8858": " yadā mahāvṛttas tadā yauvarājye 'bhiṣiktaḥ /",
    "K10avsata_u:8859": " so 'nekadoṣaduṣṭam anarthamūlaṃ rājatvaṃ viditvā ṛiṣiṣu pravrajitaḥ /",
    "K10avsata_u:8860": " sa ca himavatkandare prativasati phalamūlāṃbubhakto 'jinavalkaladhārī agnihotrikaḥ /",
    "K10avsata_u:8861": " yāvad apareṇa samayena phalānām artham anyataraṃ parvatakandaram anupravṛttaḥ /",
    "K10avsata_u:8862": " yāvat tatra kinnaradārikā /",
    "K10avsata_u:8863": " ṛiṣikumāraṃ dṛṣṭvā saṃraktā nṛtyati gāyati vādayati strīcihnāni strīnimittāni strīvikrīḍitāny upadarśayati /",
    "K10avsata_u:8864": " yāvat kāśisundareṇa ṛṣiṇā tasyā dārikāyā dharmadeśanā dattā /",
    "K10avsata_u:8865": " jīrṇāsi bhagini,",
    "K10avsata_u:8866": " prathamas te svaro madhuraḥ snigdhaś ca,",
    "K10avsata_u:8867": " paścimas te jarjarībhūta iti /",
    "K10avsata_u:8868": " tatas tena tasyā dharmadeśanā kṛtā,",
    "K10avsata_u:8869": " yāṃ śrutvā kinnarakanyāyā yo 'bhūd rūpamadaḥ",
    "K10avsata_u:8870": " -------------------- Vaidya, p. 187 --------------------",
    "K10avsata_u:8871": " sa prativigataḥ /",
    "K10avsata_u:8872": " tayā prasādajātayā praṇidhānaṃ kṛtam*:",
    "K10avsata_u:8873": " yasmin samaye 'nuttarāṃ samyaksaṃbodhim abhisaṃbudhyethāḥ,",
    "K10avsata_u:8874": " tadā te 'haṃ śrāvikā syām iti //",
    "K10avsata_u:8875": " bhagavān āha:",
    "K10avsata_u:8876": " kiṃ manyadhve bhikṣavo yo 'sau tena kālena tena samayena ṛṣikumāro babhūva, ahaṃ saḥ /",
    "K10avsata_u:8877": " kinnarakanyā imam eva kuvalayā /",
    "K10avsata_u:8878": " bhikṣavo buddhaṃ bhagavantaṃ pṛcchanti:",
    "K10avsata_u:8879": " kāni bhadanta kuvalayayā karmāṇi kṛtāny upacitāni,",
    "K10avsata_u:8880": " yenābhirūpā darśanīyā prāsādikā saṃvṛttā,",
    "K10avsata_u:8881": " kāni karmaṇi kṛtāni yenārhatvaṃ sākṣātkṛtam api /",
    "K10avsata_u:8882": " bhagavān āha:",
    "K10avsata_u:8883": " kuvalayayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:8884": " kuvalayayā karmāṇi kṛtāny upacitāni /",
    "K10avsata_u:8885": " ko 'nyaḥ pratyanubhaviṣyati?",
    "K10avsata_u:8886": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:8887": " nābdhātau,",
    "K10avsata_u:8888": " na tejodhātau,",
    "K10avsata_u:8889": " na vāyudhātau,",
    "K10avsata_u:8890": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:8891": " na praṇaśyanti karmāṇi kalpakoṭiśatair api /",
    "K10avsata_u:8892": " sāmagrīṃ prāpya kālaṃ ca phalanti khalu dehinām* // AVŚ_75.1 //",
    "K10avsata_u:8893": " bhūtapūrvaṃ bhikṣavo 'tīte 'dhvani catvāriṃśadvarṣasahasrāyuṣi prajāyāṃ krakucchando",
    "K10avsata_u:8894": " nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ",
    "K10avsata_u:8895": " śāstā devamanuṣyāṇāṃ buddho bhagavān* /",
    "K10avsata_u:8896": " sa śobhāvatīṃ rājadhānīm upaniśritya viharati /",
    "K10avsata_u:8897": " yāvad dakṣiṇāpathād anyataro naṭācārya āgataḥ /",
    "K10avsata_u:8898": " tatra śobhanena (Speyer: śobhena)",
    "K10avsata_u:8899": " rājñā bhagavataḥ sakāśāt satyadarśanaṃ kṛtvā naṭācāryāṇām ājñā dattā:",
    "K10avsata_u:8900": " bauddhaṃ nāṭakaṃ mama purastān nāṭayitavyam iti /",
    "K10avsata_u:8901": " tair ājñā śirasi pratigṛhītā:",
    "K10avsata_u:8902": " evaṃ bhadanteti /",
    "K10avsata_u:8903": " tataḥ sarvanaṭair bauddhaṃ nāṭakaṃ vicārya muninirjitaṃ kṛtam* /",
    "K10avsata_u:8904": " yāvad rājño 'mātyagaṇaparivṛtasya purato naṭā nāṭayitum ārabdhāḥ /",
    "K10avsata_u:8905": " tatra naṭācāryaḥ svayam eva buddhaveṣeṇāvatīrṇaḥ,",
    "K10avsata_u:8906": " pariśiṣṭā naṭā bhikṣuveṣeṇa /",
    "K10avsata_u:8907": " tato rājñā hṛṣṭatuṣṭapramuditena naṭācāryapramukho naṭagaṇo mahatā dhanaskandhenācchāditaḥ /",
    "K10avsata_u:8908": " tatas te bhagavacchāsane labdhaprasādā dānapradānāni datvā samyakpraṇidhānaṃ cakruḥ:",
    "K10avsata_u:8909": " anena vayaṃ kuśalamūlena cittotpādena deyadharmaparityāgena ca anāgatān buddhān ārāgayema,",
    "K10avsata_u:8910": " mā virāgayemeti //",
    "K10avsata_u:8911": " kiṃ manyadhve bhikṣavo ye te naṭāḥ,",
    "K10avsata_u:8912": " ime te kuvalayāpramukhāḥ /",
    "K10avsata_u:8913": " yad ebhis tatra praṇidhānaṃ kṛtaṃ tenedānīm arhatvaṃ sākṣātkṛtam* /",
    "K10avsata_u:8914": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:8915": " ekāntaśuklānām ekāntaśuklaḥ,",
    "K10avsata_u:8916": " vyatimiśrāṇāṃ vyatimiśraḥ /",
    "K10avsata_u:8917": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:8918": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:8919": " ity evaṃ vo bhikṣavaḥ śikṣitavyam* //",
    "K10avsata_u:8920": " idam avocad bhagavān* /",
    "K10avsata_u:8921": " āttamanasas te bhikṣavo bhagavato bhāṣitam abhyanandan* //",
    "K10avsata_u:8922": " -------------------- Vaidya, p. 188 -------------------- *******************************************************",
    "K10avsata_u:8923": " AVŚ_76 kāśisundarī /",
    "K10avsata_u:8924": " (ed. Speyer, vol. II)",
    "K10avsata_u:8925": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:8926": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:8927": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:8928": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:8929": " vārāṇasyāṃ viharati ṛṣipatane mṛgadāve /",
    "K10avsata_u:8930": " vārāṇasyāṃ nagaryāṃ rājā brahmadatto rājyaṃ kārayati ṛddhaṃ ca sphītaṃ ca kṣemaṃ",
    "K10avsata_u:8931": " ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ",
    "K10avsata_u:8932": " śālīkṣugomahiṣīsaṃpannam* /",
    "K10avsata_u:8933": " priyam ivaikaputrakaṃ rājyaṃ pālayati /",
    "K10avsata_u:8934": " yāvad asau rājā devyā saha krīḍati ramate paricārayati /",
    "K10avsata_u:8935": " tasya krīḍato ramamāṇasya paricārayataḥ kālāntareṇa devī āpannasatvā saṃvṛttā /",
    "K10avsata_u:8936": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:8937": " dārikā jātā abhirūpā darśanīyā prāsādikā sarvāṅgapratyaṅgopetā /",
    "K10avsata_u:8938": " tasyā jātau jātimahaṃ kṛtvā nāmadheyaṃ vyavasthāpyate:",
    "K10avsata_u:8939": " kiṃ bhavatu dārikāyā nāmeti /",
    "K10avsata_u:8940": " jñātaya ūcuḥ:",
    "K10avsata_u:8941": " yasmād iyaṃ kāśirājasya duhitā surūpā ca,",
    "K10avsata_u:8942": " tasmād bhavatu dārikāyāḥ kāśisundarīti nāmeti /",
    "K10avsata_u:8943": " kāśisundarī dārikā aṣṭābhyo dhātrībhyo dattā dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:8944": " sā 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:8945": " āśu vardhate hradastham iva paṅkajam* //",
    "K10avsata_u:8946": " yadā kāśisundarī dārikā krameṇa mahatī saṃvṛttā,",
    "K10avsata_u:8947": " tadā prātisīmaiḥ ṣaḍbhiḥ rājabhī rājñe brahmadattasya dūtasaṃpreṣaṇaṃ kṛtam*:",
    "K10avsata_u:8948": " śrutam asmābhir yathā tava duhitā jāteti /",
    "K10avsata_u:8949": " tad arhasy asmākaṃ putrāṇām anyatarasmai anupradātum iti /",
    "K10avsata_u:8950": " tato rājā śokāgāraṃ praviśya kare kapolaṃ datvā cintāparo vyavasthitaś cintayati:",
    "K10avsata_u:8951": " yady ekasmai dāsyāmi,",
    "K10avsata_u:8952": " apareṇa saha me (Speyer: me saha)",
    "K10avsata_u:8953": " virodho bhaviṣyatīti /",
    "K10avsata_u:8954": " kāśisundarī dārikā sarvālaṃkāravibhūṣitā pituḥ sakāśam upasaṃkrāntā /",
    "K10avsata_u:8955": " tayā pitā śokārto dṛṣṭaḥ pṛṣṭaś ca:",
    "K10avsata_u:8956": " tāta kimarthaṃ śokaḥ kriyata iti /",
    "K10avsata_u:8957": " pitrā asyā yathābhūtaṃ samākhyātam* /",
    "K10avsata_u:8958": " tataḥ kāśisundarī pitaram uvāca:",
    "K10avsata_u:8959": " kriyatāṃ tāta prātisīmānāṃ rājñāṃ dūtasaṃpreṣaṇam* /",
    "K10avsata_u:8960": " saptame divase kāśisundarī dārikā svayaṃvaram avatariṣyati /",
    "K10avsata_u:8961": " yena vo yat karaṇīyaṃ sa tat karotv iti /",
    "K10avsata_u:8962": " yāvat saptame divase ṣaṭ prātisīmā rājānaḥ saṃnipatitāḥ /",
    "K10avsata_u:8963": " kāśisundary api ratham abhiruhya kāṣāyaṃ dhvajam ucchrāpya buddhapaṭaṃ hastena gṛhītvā rājasabhāṃ gatvovāca:",
    "K10avsata_u:8964": " śṛṇvantu bhavantaḥ prātisīmā rājānaḥ /",
    "K10avsata_u:8965": " nāhaṃ bhavatāṃ rūpayauvanakulabhogaiśvaryaṃ tulayāmi,",
    "K10avsata_u:8966": " api tu nāhaṃ kāmair arthinī /",
    "K10avsata_u:8967": " ya eṣa eva me bhagavān buddhaḥ paṭe likhitas tasyāhaṃ śrāvikā /",
    "K10avsata_u:8968": " asya śāsane pravrajiṣyāmīti //",
    "K10avsata_u:8969": " yāvad ṛṣipatanaṃ gatvā bhagavataḥ pādābhivandanaṃ kṛtvā bhagavantam idam avocat*:",
    "K10avsata_u:8970": " labheyāhaṃ bhadanta svākhyāte dharmavinaye pravrajyām upasaṃpadaṃ bhikṣu{ṇī}bhāvam* /",
    "K10avsata_u:8971": " careyam ahaṃ bhagavato 'ntike brahmacaryam iti /",
    "K10avsata_u:8972": " tato bhagavato mahāprajāpatyāṃ saṃnyastā /",
    "K10avsata_u:8973": " tatas tayā pravrājitā upasaṃpāditā ca /",
    "K10avsata_u:8974": " tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ calācalaṃ",
    "K10avsata_u:8975": " -------------------- Vaidya, p. 189 --------------------",
    "K10avsata_u:8976": " viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
    "K10avsata_u:8977": " arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
    "K10avsata_u:8978": " sendropendrāṇāṃ devānāṃ pūjyā mānyā abhivādyā ca saṃvṛttā /",
    "K10avsata_u:8979": " tatas te rājaputrās tasyā rūpayauvanaśobhāṃ samanusmṛtya rāgamadamattāḥ pravrajitām api prārthayituṃ pravṛttāḥ /",
    "K10avsata_u:8980": " sā taiḥ prārthyamānā vitatapakṣa iva haṃsarājo gaganatalam (Speyer:",
    "K10avsata_u:8981": " gagaṇatalam)",
    "K10avsata_u:8982": " abhyudgamya vicitrāṇi prātihāryāṇi vidarśayitum ārabdhā /",
    "K10avsata_u:8983": " āśu pṛthagjanasya ṛddhir āvarjanakarī /",
    "K10avsata_u:8984": " tatas te rāputrā atyadbhutaṃ devamanuṣyāvarjanakaraṃ prātihāryaṃ dṛṣṭvā āhṛṣṭaromakūpāḥ pādayor nipatya kṣamāpayitum ārabdhāḥ:",
    "K10avsata_u:8985": " marṣaya bhagini /",
    "K10avsata_u:8986": " yathaite tvayā dharmāḥ sākṣātkṛtāḥ,",
    "K10avsata_u:8987": " asthānam etad yat tvaṃ kāmān parimuñjīthā iti /",
    "K10avsata_u:8988": " tataḥ kāśisundarī dārikā gaganatalād avatīrya janakāyasya purastāt sthitvā tathāvidhāṃ dharmadeśanāṃ kṛtavatī,",
    "K10avsata_u:8989": " yāṃ śrutvā anekaiḥ prāṇiśatasahasrair mahān viśeṣo 'dhigataḥ //",
    "K10avsata_u:8990": " tato bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:8991": " kāni bhadanta kāśisundaryā karmāṇi kṛtāni,",
    "K10avsata_u:8992": " yenaivam ābhirūpā darśanīyā prāsādikā /",
    "K10avsata_u:8993": " pravrajya cārhatvaṃ sākṣātkṛtam api /",
    "K10avsata_u:8994": " bhagavān āha:",
    "K10avsata_u:8995": " kāśisundaryaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:8996": " kāśisundaryā karmāṇi kṛtāny upacitāni /",
    "K10avsata_u:8997": " ko 'nyaḥ pratyanubhaviṣyati?",
    "K10avsata_u:8998": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:8999": " nābdhātau,",
    "K10avsata_u:9000": " na tejodhātau,",
    "K10avsata_u:9001": " na vāyudhātau,",
    "K10avsata_u:9002": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:9003": " na praṇaśyanti karmāṇi kalpakoṭiśatair api /",
    "K10avsata_u:9004": " sāmagrīṃ prāpya kālaṃ ca phalanti khalu dehinām* // AVŚ_76.1 //",
    "K10avsata_u:9005": " bhūtapūrvaṃ bhikṣavo 'tīte 'dhvany asminn eva bhadrake kalpe triṃśadvarṣasahasrāyuṣi",
    "K10avsata_u:9006": " prajāyāṃ kanakamunir nāma tathāgato 'rhan samyaksaṃbuddho loka udapādi vidyācaraṇasaṃpannaḥ",
    "K10avsata_u:9007": " sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:9008": " (The name of the place is missing.) /",
    "K10avsata_u:9009": " yāvat tatrānyatarā rājaduhitā śrāddhā bhadrā kalyāṇāśayā ātmahitaparahitapratipannā /",
    "K10avsata_u:9010": " tayā vihāraṃ kārayitvā sarvopakaraṇaiḥ paripūrya bhagavate saśrāvakasaṃghāya pratipāditaḥ /",
    "K10avsata_u:9011": " kanakamunau ca samyaksaṃbuddhe pravrajya daśavarṣasahasrāṇi maitrī bhavitā //",
    "K10avsata_u:9012": " kiṃ manyadhve bhikṣavo yā sā rājaduhitā,",
    "K10avsata_u:9013": " iyaṃ sā kāśisundarī dārikā /",
    "K10avsata_u:9014": " yad anayā vihāraḥ pratipāditas tenābhirūpā darśanīyā prāsādikā saṃvṛttā /",
    "K10avsata_u:9015": " yat kanakamunau bhagavati pravrajya daśavarṣasahasrāṇi maitrī bhāvitā tenedānīm arhatvaṃ sākṣātkṛtam* /",
    "K10avsata_u:9016": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:9017": " ekāntaśuklānām ekāntaśuklaḥ,",
    "K10avsata_u:9018": " vyatimiśrāṇāṃ vyatimiśraḥ /",
    "K10avsata_u:9019": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:9020": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:9021": " ity evaṃ vo bhikṣavaḥ śikṣitavyam* //",
    "K10avsata_u:9022": " idam avocad bhagavān* /",
    "K10avsata_u:9023": " āttamanasas te bhikṣavo bhagavato bhāṣitam abhyanandan* //",
    "K10avsata_u:9024": " -------------------- Vaidya, p. 190 -------------------- *******************************************************",
    "K10avsata_u:9025": " AVŚ_77 muktā / (ed. Speyer, vol. II)",
    "K10avsata_u:9026": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:9027": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:9028": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:9029": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:9030": " śrāvastyāṃ viharati jetavane 'nāthapiṇḍadasyārāme /",
    "K10avsata_u:9031": " śrāvastyāṃ puṣyo nāma śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:9032": " tena sadṛśāt kulāt kalatram ānītam* /",
    "K10avsata_u:9033": " sa tayā sārdhaṃ krīḍati ramate paricārayati /",
    "K10avsata_u:9034": " tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā /",
    "K10avsata_u:9035": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:9036": " dārikā jātā abhirūpā darśanīyā prāsādikā muktāmālayā śirasi baddhayā /",
    "K10avsata_u:9037": " tasyā jātau jātimahaṃ kṛtvā nāmadheyaṃ vyavasthāpyate:",
    "K10avsata_u:9038": " kiṃ bhavatu dārikāyā nāmeti /",
    "K10avsata_u:9039": " jñātaya ūcuḥ:",
    "K10avsata_u:9040": " yasmād asyā jātamātrāyā muktamālā śirasi prādurbhūtaṃ,",
    "K10avsata_u:9041": " tasmād bhavatu dārikāyā mukteti nāmeti /",
    "K10avsata_u:9042": " muktā dārikā aṣṭābhyo dhātrībhyo dattā dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām*",
    "K10avsata_u:9043": " sā 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:9044": " āśu vardhate hradastham iva paṅkajam* //",
    "K10avsata_u:9045": " yāvan muktā dārikā krameṇa mahatī saṃvṛttā /",
    "K10avsata_u:9046": " tasyāḥ sā muktāmālā avatāritā punaḥ prādurbhavati /",
    "K10avsata_u:9047": " tataḥ sā dārikā kṛpaṇavanīpakān dṛṣṭvā bhāgasaṃvibhāgaṃ karoti /",
    "K10avsata_u:9048": " yadā ca pradeyā saṃvṛttā,",
    "K10avsata_u:9049": " tadā tasyā bahavo yācanakā āgacchanti rājaputrā amātyaputrāḥ śreṣṭhiputrāś ca /",
    "K10avsata_u:9050": " tato 'syāḥ pitā śokāgāraṃ praviśya kare kapolaṃ datvā cintāparo vyavasthitaś cintayati:",
    "K10avsata_u:9051": " yady ekasmai dāsyāmi,",
    "K10avsata_u:9052": " anye me 'mitrā bhaviṣyantīti /",
    "K10avsata_u:9053": " tato 'sau dārikā pitaraṃ vijñāpayāmāsa:",
    "K10avsata_u:9054": " tāta kimarthaṃ śokaḥ kriyata iti /",
    "K10avsata_u:9055": " tena yathāvṛttaṃ sarvaṃ tat samākhyātam* /",
    "K10avsata_u:9056": " tato dārikā kathayati:",
    "K10avsata_u:9057": " tāta nāhaṃ kāmair arthinī /",
    "K10avsata_u:9058": " bhagavacchāsane pravrajiṣyāmīti /",
    "K10avsata_u:9059": " yāvad anāthapiṇḍadasya supriyo nāma kanīyaḥ putras tena pitā vijñaptaḥ /",
    "K10avsata_u:9060": " mamārthāyaitāṃ dārikāṃ yācasveti /",
    "K10avsata_u:9061": " tato 'nāthapiṇḍadena puṣyasya gṛhapater dūtasaṃpreṣaṇaṃ kṛtam*:",
    "K10avsata_u:9062": " dīyatāṃ muktā dārikā mama putrāya /",
    "K10avsata_u:9063": " evaṃ kṛtaṃ sāṃbandhikaṃ yāvajjīvasukhyaṃ kṛtaṃ ca bhaviṣyatīti /",
    "K10avsata_u:9064": " tataḥ puṣyeṇa gṛhapatinā svasyāṃ duhitari so 'rtho niveditaḥ /",
    "K10avsata_u:9065": " sā kathayati:",
    "K10avsata_u:9066": " samayato yadīndriyāṇāṃ paripākān mayā saha bhagavacchāsane pravrajati,",
    "K10avsata_u:9067": " evam ahaṃ taṃ bhartāraṃ varayāmīti /",
    "K10avsata_u:9068": " tena tathaiva kṛtam* /",
    "K10avsata_u:9069": " yāvad ubhāv eva gṛhān niṣkramya bhagavacchāsane pravrajitau /",
    "K10avsata_u:9070": " tābhyāṃ yujyamānābhyāṃ ghaṭamānābhyāṃ vyāyacchamānābhyām idam eva pañcagaṇḍakaṃ saṃsāracakraṃ",
    "K10avsata_u:9071": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:9072": " sarvakleśaprahāṇād arhatvaṃ sākṣātkṛtam* /",
    "K10avsata_u:9073": " arhantau saṃvṛttau traidhātukavītarāgau samaloṣṭakāñcanāv ākāśapāṇitalasamacittau",
    "K10avsata_u:9074": " vāsīcandanakalpau vidyāvidāritāṇḍakośau vidyābhijñāpratisaṃvitprāptau bhavalābhalobhasatkāraparāṅmukhau /",
    "K10avsata_u:9075": " sendropendrāṇāṃ devānāṃ pūjyau mānyāv abhivādyau ca saṃvṛttau //",
    "K10avsata_u:9076": " -------------------- Vaidya, p. 191 --------------------",
    "K10avsata_u:9077": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:9078": " kāni bhadanta muktayā karmāṇi kṛtāni yena muktāmālayā śirasy ābaddhayā,",
    "K10avsata_u:9079": " pravrajya cārhatvaṃ sākṣātkṛtam iti /",
    "K10avsata_u:9080": " bhagavān āha:",
    "K10avsata_u:9081": " muktayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:9082": " muktayā karmāṇi kṛtāny upacitāni /",
    "K10avsata_u:9083": " ko 'nyaḥ pratyanubhaviṣyati?",
    "K10avsata_u:9084": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:9085": " nābdhātau,",
    "K10avsata_u:9086": " na tejodhātau,",
    "K10avsata_u:9087": " na vāyudhātau,",
    "K10avsata_u:9088": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:9089": " na praṇaśyanti karmāṇi kalpakoṭiśatair api /",
    "K10avsata_u:9090": " sāmagrīṃ prāpya kālaṃ ca phalanti khalu dehinām* // AVŚ_77.1 //",
    "K10avsata_u:9091": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
    "K10avsata_u:9092": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:9093": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:9094": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:9095": " yāvad anyatamaḥ sārthavāhaḥ sa mahāsamudram avatīrṇaḥ /",
    "K10avsata_u:9096": " tataḥ svasti susiddhayānapātra āgataḥ /",
    "K10avsata_u:9097": " tatas tena muktāhāraḥ paramaśobhana ānitaḥ /",
    "K10avsata_u:9098": " tasya ca bhāryā abhirūpā darśanīyā prāsādikā /",
    "K10avsata_u:9099": " tena tasyāḥ śirasi baddhaḥ //",
    "K10avsata_u:9100": " vārāṇasyām anyatamo gṛhaptiḥ śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ /",
    "K10avsata_u:9101": " tasya buddhir utpannā:",
    "K10avsata_u:9102": " yanv ahaṃ chandakabhikṣaṇaṃ kṛtvā bhagavataḥ kāśyapasya śāsane pañcavārṣikaṃ kuryām iti /",
    "K10avsata_u:9103": " tena rājñaḥ kṛkiṇo niveditam*:",
    "K10avsata_u:9104": " icchāmy ahaṃ chandakabhikṣaṇaṃ samādāpya bhagavataḥ pañcavārṣikaṃ kartum iti /",
    "K10avsata_u:9105": " rājñā evam astv iti samanujñātaḥ /",
    "K10avsata_u:9106": " athāsau gṛhapatir hastiskandhārūḍho vārāṇāsyāṃ nagaryāṃ rathyāvīthīcatvaraśṛṅgāṭakeṣu cchandakabhikṣaṇaṃ yācituṃ pravṛttaḥ /",
    "K10avsata_u:9107": " yāvat sārthavāhabhāryā muktāhāraṃ śiraso 'vamucya tasmiṃś chandakabhikṣaṇe dattavatī /",
    "K10avsata_u:9108": " yāvat sārthavāha āgatas taṃ muktāhāraṃ śiraso 'panītaṃ dṛṣṭvā pṛṣṭavān*:",
    "K10avsata_u:9109": " bhadre kvāsau muktāhāra iti /",
    "K10avsata_u:9110": " tatas tayoktam*:",
    "K10avsata_u:9111": " āryaputra prītiṃ janaya,",
    "K10avsata_u:9112": " prasādam utpādaya,",
    "K10avsata_u:9113": " bhagavacchāsane chandakabhikṣaṇe datta it /",
    "K10avsata_u:9114": " yāvat sārthavāhena puṣkalena mūlyena niṣkrīya tasyai patnyai dattaḥ /",
    "K10avsata_u:9115": " sā necchati punas taṃ grahītum*,",
    "K10avsata_u:9116": " parityakto (Speyer:",
    "K10avsata_u:9117": " parityaktā) me iti /",
    "K10avsata_u:9118": " svāminocyate:",
    "K10avsata_u:9119": " bhadre mayā prabhūtena hiraṇyasuvarṇenāyaṃ krītaḥ /",
    "K10avsata_u:9120": " kasmān necchasīti /",
    "K10avsata_u:9121": " tato 'sau dārikā taṃ gṛhītvā prabhūtaṃ puṣpasaṃgrahaṃ kṛtvā gandhamālyāni ca gṛhītvā ṛṣipatanaṃ gatā /",
    "K10avsata_u:9122": " tato gandhakuṭyāṃ gandhapralepaṃ kṛtvā puṣpair ākīrya muktāhāraṃ bhagavato mūrdhni kṣiptavatī /",
    "K10avsata_u:9123": " sa sahasā bhagavataḥ kāśyapasya mūrdhani sthitaḥ /",
    "K10avsata_u:9124": " tataḥ prasādajātayā praṇidhānaṃ kṛtam*:",
    "K10avsata_u:9125": " aham apy evaṃvidhānāṃ guṇānāṃ labhinī syām*,",
    "K10avsata_u:9126": " evaṃvidham eva śāstāram ārāgayeyaṃ mā virāgayeyam iti //",
    "K10avsata_u:9127": " kiṃ manyadhve bhikṣavo yāsau tena kālena tena samayena sārthavāhabhāryā,",
    "K10avsata_u:9128": " iyaṃ sā muktā /",
    "K10avsata_u:9129": " yad anayā bhagavati kāśyape kārāḥ kṛtās tenābhirūpā darśaniyā prāsādikā /",
    "K10avsata_u:9130": " muktāhāraś cāsyāḥ",
    "K10avsata_u:9131": " -------------------- Vaidya, p. 192 --------------------",
    "K10avsata_u:9132": " śirasi prādurbhūtaḥ /",
    "K10avsata_u:9133": " tenaiva hetunedānīm arhatvaṃ sākṣātkṛtam* /",
    "K10avsata_u:9134": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:9135": " ekāntaśuklānām ekāntaśuklaḥ,",
    "K10avsata_u:9136": " vyatimiśrāṇāṃ vyatimiśraḥ /",
    "K10avsata_u:9137": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:9138": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:9139": " ity evaṃ vo bhikṣavaḥ śikṣitavyam* //",
    "K10avsata_u:9140": " idam avocad bhagavān* /",
    "K10avsata_u:9141": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:9142": " AVŚ_78 kacaṅgalā / (ed. Speyer, vol. II)",
    "K10avsata_u:9143": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:9144": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:9145": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:9146": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:9147": " kacaṅgalāyāṃ viharati kācaṅgalīye vanaṣaṇḍe /",
    "K10avsata_u:9148": " tasyāṃ kacaṅgalāyāṃ kacaṅgalā nāma vṛddhā /",
    "K10avsata_u:9149": " sā ghaṭam ādāya udakārthinī kūpam upasṛptā /",
    "K10avsata_u:9150": " tatra bhagavān āyuṣmantam ānandam āmantrayate:",
    "K10avsata_u:9151": " gaccha ānanda,",
    "K10avsata_u:9152": " etasyāṃ vṛddhāyāṃ kathaya:",
    "K10avsata_u:9153": " bhagavāṃs trṣitaḥ,",
    "K10avsata_u:9154": " pānīyam anuprayacchasveti /",
    "K10avsata_u:9155": " sā ānandenoktā:",
    "K10avsata_u:9156": " ahaṃ svayam evāneṣyāmīti /",
    "K10avsata_u:9157": " yāvat kacaṅgalā pānīyaghaṭaṃ pūrayitvā bhagavataḥ sakāśaṃ gatā /",
    "K10avsata_u:9158": " dadarśa kacaṅgalā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:9159": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:9160": " jaṅgamam iva ratnaparvataṃ samantato bhadrakam* /",
    "K10avsata_u:9161": " sahadarśanād asyāḥ putrasnehaḥ samutpannaḥ,",
    "K10avsata_u:9162": " stanābhyāṃ kṣīradhārāḥ prasūtāḥ /",
    "K10avsata_u:9163": " sā ūrdhvabāhuḥ putra putreti bhagavantaṃ pariṣvaktum ārabdhā /",
    "K10avsata_u:9164": " bhikṣavas tāṃ vārayanti /",
    "K10avsata_u:9165": " bhagavān āha:",
    "K10avsata_u:9166": " mā yūyaṃ bhikṣava imāṃ vṛddhāṃ vārayata /",
    "K10avsata_u:9167": " tat kasya hetoḥ:",
    "K10avsata_u:9168": " pañca janmaśatāny eṣā mama mātā āsīn nirantaram* /",
    "K10avsata_u:9169": " iyaṃ me putrasnehena gātreṣu samaślikṣata // AVŚ_78.1 //",
    "K10avsata_u:9170": " saced eṣā nivāryeta mama gātreṣu śleṣaṇāt* /",
    "K10avsata_u:9171": " idānīṃ rudhiraṃ hy uṣṇaṃ kaṇṭhād asyāḥ sravet kṣaṇāt* // AVŚ_78.2 //",
    "K10avsata_u:9172": " kṛtajñatām anusmṛtya dṛṣṭvemāṃ putralālasām* /",
    "K10avsata_u:9173": " kāruṇyād gātrasaśleṣaṃ dadāmi anukampyayā // AVŚ_78.3 //",
    "K10avsata_u:9174": " yāvad asau putrasnehaṃ vinodya bhagavataḥ purastān niṣaṇṇā dharmaśravaṇāya /",
    "K10avsata_u:9175": " bhagavān cāsyā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:9176": " yāṃ śrutvā kacaṅgalayā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
    "K10avsata_u:9177": " sā dṛṣṭasatyā gāthā bhāṣate:",
    "K10avsata_u:9178": " yat kartavyaṃ hi putreṇa mātur duṣkarakariṇā /",
    "K10avsata_u:9179": " tat kṛtaṃ bhavatā mahyaṃ cittaṃ mokṣaparāyaṇam* // AVŚ_78.4 //",
    "K10avsata_u:9180": " -------------------- Vaidya, p. 193 --------------------",
    "K10avsata_u:9181": " durgatibhyaḥ samuddhṛtya svarge mikṣe ca te aham* /",
    "K10avsata_u:9182": " sthāpitā sarvayatnena viśeṣaḥ sumahān kṛtaḥ // AVŚ_78.5 //",
    "K10avsata_u:9183": " yāvad asau svāminam anujñāpya bhagavacchāsane pravrajitā /",
    "K10avsata_u:9184": " tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
    "K10avsata_u:9185": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:9186": " sarvakleśaprahāṇād arhatvaṃ sākṣātkṛtam* /",
    "K10avsata_u:9187": " arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
    "K10avsata_u:9188": " sendropendrāṇāṃ devānāṃ pūjyā mānyā abhivādyā ca saṃvṛttā /",
    "K10avsata_u:9189": " yadā bhagavān bhikṣuṇīnāṃ saṃkṣepeṇoddiśya pratisaṃlayanāya praviśati,",
    "K10avsata_u:9190": " tadā kacaṅgalā bhikṣuṇīnāṃ vyākaroti /",
    "K10avsata_u:9191": " tatra bhagavān bhikṣūn āmantrayate sma:",
    "K10avsata_u:9192": " eṣāgra me bhikṣavo bhikṣuṇīnāṃ mama śrāvikāṇāṃ sūtrāntavibhāgakartrīṇāṃ yaduta kacaṅgalā bhikṣuṇīti //",
    "K10avsata_u:9193": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:9194": " kāni bhadanta kacaṅgalayā karma kṛtaṃ yena vṛddhā pravrajitā,",
    "K10avsata_u:9195": " kiṃ karma kṛtaṃ yena bhagavān paścimagarbhavāsena *{S:",
    "K10avsata_u:9196": " paścimagarbhavāsena}* dhāritaḥ,",
    "K10avsata_u:9197": " pravrajya cārhatvaṃ sākṣātkṛtam*,",
    "K10avsata_u:9198": " sūtrāntavibhāgakartrīṇāṃ cāgrā nirdiṣṭā iti /",
    "K10avsata_u:9199": " bhagavān āha:",
    "K10avsata_u:9200": " kacaṅgalayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:9201": " kacaṅgalayā karmāṇi kṛtāny upacitāni /",
    "K10avsata_u:9202": " ko 'nyaḥ pratyanubhaviṣyati?",
    "K10avsata_u:9203": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:9204": " nābdhātau,",
    "K10avsata_u:9205": " na tejodhātau,",
    "K10avsata_u:9206": " na vāyudhātau,",
    "K10avsata_u:9207": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:9208": " na praṇaśyanti karmāṇi kalpakoṭiśatair api /",
    "K10avsata_u:9209": " sāmagrīṃ prāpya kālaṃ ca phalanti khalu dehinām* // AVŚ_78.1 //",
    "K10avsata_u:9210": " bhūtapūrvaṃ bhikṣavo 'tīte 'dhvani bodhisatvacaryāyāṃ vartamānasyaiṣā me pañca janmaśatāni mātā āsīt* /",
    "K10avsata_u:9211": " nirantaraṃ yadāhaṃ pravrajitum icchāmi,",
    "K10avsata_u:9212": " tadā mām eṣā vārayati /",
    "K10avsata_u:9213": " tasya karmaṇo vipākena vṛddhā pravrajitā /",
    "K10avsata_u:9214": " dānaṃ dadato me dānāntarāyo 'nayā kṛtaḥ /",
    "K10avsata_u:9215": " tena daridrā saṃvṛttā /",
    "K10avsata_u:9216": " kiṃ tv anayā naivaṃvidhāni maheśākhyasaṃvartanīyāni karmāṇi kṛtāni,",
    "K10avsata_u:9217": " yathā mahāmāyā kṛtavatī /",
    "K10avsata_u:9218": " tenāham anayā paścime na dhāritaḥ /",
    "K10avsata_u:9219": " bhūyaḥ kāśyape bhagavati pravrajitā āsīt* /",
    "K10avsata_u:9220": " tatrānayā śaikṣāśaikṣā bhikṣuṇyo dāsīvādena samudācīrṇāḥ /",
    "K10avsata_u:9221": " tena dāsī saṃvṛttā /",
    "K10avsata_u:9222": " yat tatrānayā paṭhitaṃ svādhyāyitaṃ skandhakauśalaṃ pratītyasamutpādakauśalaṃ sthānāsthanakauśalaṃ ca kṛtam*,",
    "K10avsata_u:9223": " tenedānīm arhatvaṃ sākṣātkṛtam*,",
    "K10avsata_u:9224": " sūtrantavibhākartrīṇāṃ cāgratāyāṃ nirdiṣṭā /",
    "K10avsata_u:9225": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:9226": " ekāntaśuklānām ekāntaśuklaḥ,",
    "K10avsata_u:9227": " vyatimiśrāṇāṃ vyatimiśraḥ /",
    "K10avsata_u:9228": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:9229": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:9230": " ity evaṃ vo bhikṣavaḥ śikṣitavyam* //",
    "K10avsata_u:9231": " idam avocad bhagavān* /",
    "K10avsata_u:9232": " āttamanasas te bhikṣavo bhagavato bhāṣitam abhyanandan* //",
    "K10avsata_u:9233": " -------------------- Vaidya, p. 194 -------------------- *******************************************************",
    "K10avsata_u:9234": " AVŚ_79 kṣemā / (ed. Speyer, vol. II)",
    "K10avsata_u:9235": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:9236": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:9237": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:9238": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:9239": " śrāvastyāṃ viharati jetavane 'nāthapiṇḍadasyārāme /",
    "K10avsata_u:9240": " tena khalu samayena rājā prasenajit kauśalo rājā ca brāhmadatta ubhāv apy etau parasparaviruddhau /",
    "K10avsata_u:9241": " yāvad rājā prasenajit kauśalaḥ svaviṣayaparyantaṃ gatvā kāṣṭhavāṭaṃ baddhvāvasthitaḥ,",
    "K10avsata_u:9242": " rājā brahmadattaś ca caturaṅgabalakāyaṃ saṃnāhya hastikāyam aśvakāyaṃ rathakāyaṃ pattikāyaṃ nadyāḥ kūle kāṣṭhavāṭaṃ baddhvāvasthitaḥ /",
    "K10avsata_u:9243": " yāvad rājñā prasenajitkauśalena tatraivāgramahiṣī nītā /",
    "K10avsata_u:9244": " sa tayā sārdhaṃ krīḍati ramate paricārayati /",
    "K10avsata_u:9245": " brahmadatto 'pi devyā saha krīḍati ramate paricārayati /",
    "K10avsata_u:9246": " yenaikadivasa eva rājñaḥ prasenajitkauśalasya duhitā jātā,",
    "K10avsata_u:9247": " brahmadattasya putraḥ //",
    "K10avsata_u:9248": " yāvad ubhayor api skandhāvāre brahmadattasya skandhāvāre pravartate yenāyam evaṃvidha utsava iti /",
    "K10avsata_u:9249": " tair ākhyātam*:",
    "K10avsata_u:9250": " rājño brahmadattasya putro jāta iti /",
    "K10avsata_u:9251": " brahmadattenāpi tathaiva pṛṣṭam* /",
    "K10avsata_u:9252": " kathayanti:",
    "K10avsata_u:9253": " rājñaḥ prasenajito duhitā jāteti /",
    "K10avsata_u:9254": " tato rājñā brahmadattena rājñaḥ prasenajito dūtasaṃpreṣaṇaṃ kṛtam*:",
    "K10avsata_u:9255": " śrutaṃ mayā yathā tava duhitā jāteti /",
    "K10avsata_u:9256": " diṣṭyā vardhase /",
    "K10avsata_u:9257": " asmākam api putro jātaḥ /",
    "K10avsata_u:9258": " kiṃ tu dīyatām eṣā dārikā mama putrāya /",
    "K10avsata_u:9259": " evaṃ kṛte sāṃbandhike yāvajjīvaṃ vairotsargaḥ kṛto bhaviṣyatīti /",
    "K10avsata_u:9260": " rājñā prasenajitā pratijñātam*:",
    "K10avsata_u:9261": " evam bhavatv iti /",
    "K10avsata_u:9262": " tatas tābhyāṃ parasparaṃ prītau kṛtāyāṃ kṣeme jāte rājñā brahmadattena dārakasya jātau jātimahaṃ kṛtvā nāmadheyaṃ vyavasthāpitaṃ kṣemaṃkara iti /",
    "K10avsata_u:9263": " rājñā prasenajitā kauśalena dārikāyā jātāyā jātimahaṃ kṛtvā kṣemeti nāmadheyaṃ kṛtam* /",
    "K10avsata_u:9264": " tāv ubhāv apy unnītau vardhitau /",
    "K10avsata_u:9265": " yāvat krameṇa mahāntau saṃvṛttau //",
    "K10avsata_u:9266": " atha sa dārako dārikāyā hārārdhahāramālāṃ badhnan kaṇṭhemaṇīn preṣayati /",
    "K10avsata_u:9267": " yadāsau dārikā mahatī saṃvṛttā,",
    "K10avsata_u:9268": " tayā te pṛṣṭāḥ:",
    "K10avsata_u:9269": " kuta etāni prābhṛtāny āgacchanti?",
    "K10avsata_u:9270": " preṣyair vistareṇa sa vṛtānta (Speyer:",
    "K10avsata_u:9271": " vṛttānta) āveditaḥ /",
    "K10avsata_u:9272": " śrutvā ca pitaraṃ vijñāpayāmāsa:",
    "K10avsata_u:9273": " tāta nāhaṃ kāmair arthinī,",
    "K10avsata_u:9274": " bhagavacchāsane pravrajiṣyāmi,",
    "K10avsata_u:9275": " anujānīhi māṃ tāteti /",
    "K10avsata_u:9276": " rājā kathayati:",
    "K10avsata_u:9277": " naitad dārike śakyaṃ mayā kartum*,",
    "K10avsata_u:9278": " yasmāt tava janmani mama kṣemaṃ jātam iti /",
    "K10avsata_u:9279": " tato rājñā prasenajitā kauśalena rājño brahmadattasya dūtasaṃpreṣaṇaṃ kṛtam*:",
    "K10avsata_u:9280": " eṣā me dārikā pravrajitum icchati /",
    "K10avsata_u:9281": " āgatyaināṃ gṛhāṇeti /",
    "K10avsata_u:9282": " yāvad rājñā brahmadattena divasaḥ pratigṛhītaḥ:",
    "K10avsata_u:9283": " saptame 'hani āgacchāmīti /",
    "K10avsata_u:9284": " yat te kṛtyaṃ vā karaṇīyaṃ vā tat kuruṣveti /",
    "K10avsata_u:9285": " eṣa vṛttāntaḥ kṣemayā dārikayā śrutaḥ:",
    "K10avsata_u:9286": " saptame divase vivāho bhaviṣyatīti /",
    "K10avsata_u:9287": " tataḥ kṣemā bhītā trastā saṃvignā āhṛṣṭaromakūpā śaraṇapṛṣṭham abhiruhya jetavanābhimukhī buddhaṃ bhagavantam āyācituṃ pravṛttā / āha ca:",
    "K10avsata_u:9288": " -------------------- Vaidya, p. 195 --------------------",
    "K10avsata_u:9289": " kṛpakaruṇavihāro dhyāyamāno maharṣiḥ",
    "K10avsata_u:9290": " praśamadamavidhijñaḥ pāpahaḥ śāntacittaḥ /",
    "K10avsata_u:9291": " mama vidhivadapāyān mocaya tvaṃ hi nāthaḥ",
    "K10avsata_u:9292": " śaraṇam upagatāhaṃ lokanāthaṃ hy anāthā // AVŚ_79.1 //",
    "K10avsata_u:9293": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:9294": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛtt{ak}ānām ekārakṣāṇām",
    "K10avsata_u:9295": " ekavīrāṇām advitīyānām advayavādināṃ śamathavipaśyanāvihāriṇāṃ tridamathavastukuśalānāṃ",
    "K10avsata_u:9296": " caturoghottīrṇānāṃ caturṛddhipādacaraṇatalasupratiṣṭhitānāṃ pañcāṅgaviprahīṇānāṃ",
    "K10avsata_u:9297": " pañcagatisamatikrāntānāṃ ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām",
    "K10avsata_u:9298": " aṣṭāṅgamārgadeśikānāṃ navānupūrvavihārasamāpattikuśalānāṃ daśadiksamāpūrṇayaśasāṃ",
    "K10avsata_u:9299": " daśaśatavaśavartiprativiśiṣṭānāṃ trī rātres trir divasasya buddhacakṣuṣā lokaṃ vyavalokya",
    "K10avsata_u:9300": " jñānadarśanaṃ pravartate:",
    "K10avsata_u:9301": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:9302": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:9303": " kasyānavaropitāni kuśalamulāny avaropayeyam*,",
    "K10avsata_u:9304": " kasyāvaropitāni paripācayeyam*,",
    "K10avsata_u:9305": " kasya paripakvāni vimocayeyam* / āha ca:",
    "K10avsata_u:9306": " apy evātikramed velāṃ sāgaro makarālayaḥ /",
    "K10avsata_u:9307": " na tu vaineyavatsānāṃ buddho velām atikramet // AVŚ_79.1 //",
    "K10avsata_u:9308": " atha bhagavān kṣemāyā vinayakālam avekṣya ṛddhyā upasaṃkrāntaḥ /",
    "K10avsata_u:9309": " upasaṃkramya tādṛśī caturāryasatyasaṃprativedhikī dharmadeśanā kṛtā,",
    "K10avsata_u:9310": " yāṃ śrutvā kṣemayā anāgāmiphalaṃ prāptam abhijñānirhāraś ca /",
    "K10avsata_u:9311": " atha kṣemā atikrāntakāmadhātau labdhapratiṣṭhā //",
    "K10avsata_u:9312": " yāvat saptame divase vivāhakāle saṃprāpte pratyupasthite rājakumāre anekajanaśatasahāye vedīmadhyagatāyāṃ brāhmaṇena purohitena lājā ghṛtasarpiṣānupradattā",
    "K10avsata_u:9313": " tato dārakadārikāhastasaṃśleṣaṇe kriyamāṇe kṣemā paśyatām anekeṣāṃ prāṇiśatasahasrāṇāṃ vitatapakṣa iva haṃsarājo gaganatalam abhiruhya vicitrāṇi prātihāryāṇi vidarśayitum ārabdhā /",
    "K10avsata_u:9314": " tato rājā prasenajit kauśalo rājā ca brahmadattaḥ kṣemaṃkaraś ca rājakumāro 'nye ca kutūhalābhyāgatāḥ satvā vismayam upagatāḥ pādayor nipatya vijñāpayitum ārabdhāḥ:",
    "K10avsata_u:9315": " marṣaya bhagini ya ete tvayā dharmāḥ sākṣātkṛtāḥ,",
    "K10avsata_u:9316": " asthānam etad yat tvaṃ kāmān parimuñjīthā iti /",
    "K10avsata_u:9317": " atha kṣemā gaganatalād avatīrya janakāyasya puraḥ sthitvā tathāvidhāṃ dharmadeśanāṃ kṛtavatī,",
    "K10avsata_u:9318": " yāṃ śrutvā anekaiḥ prāṇiśatasahasraiḥ satyadarśanaṃ kṛtam* /",
    "K10avsata_u:9319": " tataḥ kṣemā dārikā pitaram anujñāpya bhagavatsakāśam upasaṃkrāntā /",
    "K10avsata_u:9320": " bhagavatā ca mahāprajāpatyāḥ saṃnyastā /",
    "K10avsata_u:9321": " tatas tayā pravrājitā upasaṃpāditā ca /",
    "K10avsata_u:9322": " tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
    "K10avsata_u:9323": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:9324": " sarvakleśaprahāṇād arhatvaṃ sākṣātkṛtam* / arhantī",
    "K10avsata_u:9325": " -------------------- Vaidya, p. 196 --------------------",
    "K10avsata_u:9326": " saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā",
    "K10avsata_u:9327": " sendropendrāṇāṃ devānāṃ pūjyā mānyā abhivādyā ca saṃvṛttā /",
    "K10avsata_u:9328": " yadā bhagavān bhikṣūn āmantrayate sma:",
    "K10avsata_u:9329": " eṣā agrā me bhikṣavo bhikṣuṇīnāṃ mama śrāvikāṇāṃ mahāprājñānāṃ mahāpratibhānāṃ yaduta kṣemā bhikṣuṇīti //",
    "K10avsata_u:9330": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:9331": " kāni bhadanta kṣemayā karmāṇi kṛtāni yena mahāprājñānāṃ mahāpratibhānām agrā nirdiṣṭā /",
    "K10avsata_u:9332": " bhagavān āha:",
    "K10avsata_u:9333": " kṣemayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:9334": " kṣemayā karmāṇi kṛtāny upacitāni /",
    "K10avsata_u:9335": " ko 'nyaḥ pratyanubhaviṣyati?",
    "K10avsata_u:9336": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:9337": " nābdhātau,",
    "K10avsata_u:9338": " na tejodhātau,",
    "K10avsata_u:9339": " na vāyudhātau,",
    "K10avsata_u:9340": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:9341": " na praṇaśyanti karmāṇi kalpakoṭiśatair api /",
    "K10avsata_u:9342": " sāmagrīṃ prāpya kālaṃ ca phalanti khalu dehinām* // AVŚ_79.1 //",
    "K10avsata_u:9343": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
    "K10avsata_u:9344": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:9345": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:9346": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:9347": " yāvat tatrānyatarā śreṣṭhiduhitā bhagavataḥ kāsyapasya śāsane pravrajitā /",
    "K10avsata_u:9348": " tayā bhagavataḥ kāśyapasya śāsane dānapradānāni dattāni,",
    "K10avsata_u:9349": " dvādaśa varṣasahasrāṇi ca brahmacaryavāsaḥ paripālitaḥ,",
    "K10avsata_u:9350": " na ca kaścid guṇagaṇo 'dhigataḥ,",
    "K10avsata_u:9351": " yasyās tūpādhyāyikāyāḥ sakāśe pravrajitā āsīt*,",
    "K10avsata_u:9352": " sā bhagavatā kāśyapena prajñāvatīnām agrā nirdiṣṭā /",
    "K10avsata_u:9353": " tatas tayā praṇidhānaṃ kṛtam*:",
    "K10avsata_u:9354": " yathaiṣā upādhyāyikā prajñāvatīnām agrā nirdiṣṭā,",
    "K10avsata_u:9355": " evam aham apy anāgate 'dhvani yo 'sau bhagavatā kāśyapena uttaro nāma māṇavo vyākṛtaḥ:",
    "K10avsata_u:9356": " bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddha iti,",
    "K10avsata_u:9357": " tasyāhaṃ śāsane pravrajitvā prajñāvatīnām agrā bhaveyam iti //",
    "K10avsata_u:9358": " bhagavān āha:",
    "K10avsata_u:9359": " kiṃ manyadhve bhikṣavo yāsau tena kālena tena samayena śreṣṭhiduhitā,",
    "K10avsata_u:9360": " iyaṃ sā kṣemā bhikṣuṇī /",
    "K10avsata_u:9361": " yat tayā dānāni pradattāni,",
    "K10avsata_u:9362": " tenāḍhye kule pratyājātā /",
    "K10avsata_u:9363": " yat tayā dvādaśa varṣasahasrāṇi brahmacaryavāsaḥ paripālitaḥ,",
    "K10avsata_u:9364": " tenedānīm arhatvaṃ sākṣātkṛtam* /",
    "K10avsata_u:9365": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:9366": " ekāntaśuklānām ekāntaśuklaḥ,",
    "K10avsata_u:9367": " vyatimiśrāṇāṃ vyatimiśraḥ /",
    "K10avsata_u:9368": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:9369": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:9370": " ity evaṃ vo bhikṣavaḥ śikṣitavyam* //",
    "K10avsata_u:9371": " idam avocad bhagavān* /",
    "K10avsata_u:9372": " āttamanasas te bhikṣavo bhagavato bhāṣitam abhyanandan* //",
    "K10avsata_u:9373": " -------------------- Vaidya, p. 197 -------------------- *******************************************************",
    "K10avsata_u:9374": " AVŚ_80 virūpā / (ed. Speyer, vol. II)",
    "K10avsata_u:9375": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:9376": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:9377": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:9378": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:9379": " śrāvastyāṃ viharati jetavane 'nāthapiṇḍadasyārāme /",
    "K10avsata_u:9380": " tena khalu samayena prasenajit kauśalo rājyaṃ kārayati ṛddhaṃ ca sphītaṃ ca kṣemaṃ",
    "K10avsata_u:9381": " ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ",
    "K10avsata_u:9382": " śālīkṣugomahiṣīsaṃpannam* /",
    "K10avsata_u:9383": " priyam ivaikaputrakaṃ rājyaṃ pālayati /",
    "K10avsata_u:9384": " yāvat sa rājā anyatamayā devyā saha krīḍati ramate paricārayati /",
    "K10avsata_u:9385": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:9386": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:9387": " dārikā jātā aṣṭādaśabhir daurvarṇikair aṅgaiḥ samanvāgatā /",
    "K10avsata_u:9388": " tasyā jātau jātimahaṃ kṛtvā virūpeti nāmadheyaṃ vyavasthāpyate /",
    "K10avsata_u:9389": " yadā krameṇa mahatī saṃvṛttā,",
    "K10avsata_u:9390": " tadā yasmai pradīyate,",
    "K10avsata_u:9391": " sa tāṃ virūpeti kṛtvā na pratigṛhṇāti //",
    "K10avsata_u:9392": " yāvad dakṣiṇāpathād gaṅgo nāma sārthavāho 'bhyāgato vistīrṇavibhavaḥ /",
    "K10avsata_u:9393": " tato rājñaḥ prasenajito buddhir utpannā:",
    "K10avsata_u:9394": " ayaṃ gaṅgasārthavāha etasyā doṣeṣv anabhijñaḥ /",
    "K10avsata_u:9395": " yanv aham asmai dāsyāmīti /",
    "K10avsata_u:9396": " tato rājñā rātrau saṃprāptāyāṃ bhagnacakṣuṣpathe (Speyer:",
    "K10avsata_u:9397": " bhagne cakṣuṣpathe)",
    "K10avsata_u:9398": " gaṅgaṃ dūtenāhvāpya sā dārikā sarvālaṃkāravibhūṣitā bhāryārthe dattā gaṅgāya /",
    "K10avsata_u:9399": " gaṅgarasthā gaṅgarastheti saṃjñā prādurbhūtā //",
    "K10avsata_u:9400": " yāvad gaṅgena sārthavāhena dvitīye divase prabhātāyāṃ rajanyāṃ sā dārikā dṛṣṭā paramabībhatsā /",
    "K10avsata_u:9401": " yāṃ dṛṣṭvā rājāpekṣayā na śaknoty avamoktum* /",
    "K10avsata_u:9402": " svagṛhe dhārayati //",
    "K10avsata_u:9403": " yāvad gaṅgaḥ sārthavāhaḥ kasmiṃścit parvaṇy upasthite goṣṭhikānāṃ madhyaṃ gataḥ /",
    "K10avsata_u:9404": " goṣṭhikaiś ca kriyākāraḥ kṛtaḥ:",
    "K10avsata_u:9405": " saha bhāryayā amukam udyānaṃ yo no yāsyati,",
    "K10avsata_u:9406": " sa goṣṭhikānāṃ pañca purāṇaśatāni daṇḍam anupradāsyatīti /",
    "K10avsata_u:9407": " tato gaṅgaḥ svagṛham āgatya śokāgāraṃ praviśya kare kapolaṃ kṛtvā cintāparo vyavasthitaḥ /",
    "K10avsata_u:9408": " tasya buddhir utpannā:",
    "K10avsata_u:9409": " varam ahaṃ daṇḍaṃ dadyām*,",
    "K10avsata_u:9410": " na cāham etām eteṣāṃ darśayeyam* /",
    "K10avsata_u:9411": " sahadarśanāc cāvagīto bhaviṣyāmīti /",
    "K10avsata_u:9412": " atha gaṅgo dvāraṃ baddhvā pañca purāṇaśatāni",
    "K10avsata_u:9413": " -------------------- Vaidya, p. 198 --------------------",
    "K10avsata_u:9414": " daṇḍaṃ gṛhītvā goṣṭhikānāṃ madhyaṃ gataḥ /",
    "K10avsata_u:9415": " tato dārikāyā mahad daurmanasyam utpannam*:",
    "K10avsata_u:9416": " kiṃ mamānenaivaṃvidhena jīvitena,",
    "K10avsata_u:9417": " yatra me na ca svāmicittaṃ sukhitam*, na cāham* /",
    "K10avsata_u:9418": " kim atra prāptakālam* /",
    "K10avsata_u:9419": " ātmānaṃ ghātayiṣyāmīti /",
    "K10avsata_u:9420": " tato rajjuṃ gṛhītvā avarakaṃ praviṣṭā udbandhanahetoḥ //",
    "K10avsata_u:9421": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:9422": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛtt{ak}ānām ekārakṣāṇām",
    "K10avsata_u:9423": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:9424": " pañcāṅgaviprahīṇānāṃ pañcagatisamatikrāntānāṃ ṣaḍaṅgasamanvāgatānāṃ ṣaṭpāramitāparipūrṇānāṃ",
    "K10avsata_u:9425": " saptabodhyaṅgakusumāḍhyānām aṣṭāṅgamārgadeśikānāṃ navānupūrvavihārasamāpattikuśalānāṃ",
    "K10avsata_u:9426": " daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trī rātres",
    "K10avsata_u:9427": " trir divasasya buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:9428": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ,",
    "K10avsata_u:9429": " ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:9430": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:9431": " kasyānavaropitāni kuśalamulāny avaropayeyam*,",
    "K10avsata_u:9432": " kasyāvaropitāni paripācayeyam*,",
    "K10avsata_u:9433": " kasya paripakvāni vimocayeyam* / āha ca:",
    "K10avsata_u:9434": " apy evātikramed velāṃ sāgaro makarālayaḥ /",
    "K10avsata_u:9435": " na tu vaineyavatsānāṃ buddho velām atikramet // AVŚ_80.1 //",
    "K10avsata_u:9436": " tato bhagavatā jetavanāvasthitena kanakavarṇā prabhā utsṛṣṭā,",
    "K10avsata_u:9437": " yayā tad gṛhaṃ sūryasahasreṇevāvabhāsitam* /",
    "K10avsata_u:9438": " ṛddhyā copasaṃkramya tadgalād udbandhanam avamucya dārikāṃ samāśvāsitavān* /",
    "K10avsata_u:9439": " ṣaṇṇāṃ sthānānām āścaryādbhuto loke prādurbhāvaḥ /",
    "K10avsata_u:9440": " tathāgatasya tathāgatapraveditasya dharmavinayasya manuṣyatvasya āryāyatane pratyājātatvasya indriyair avikalatvasya kuśaladharmacchandakasya āścaryādbhuto loke prādurbhāvaḥ /",
    "K10avsata_u:9441": " tato bhagavatā tasyā dārikāyās tathāvidhā dharmadeśanā kṛtā,",
    "K10avsata_u:9442": " yāṃ śrutvā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
    "K10avsata_u:9443": " tato labdhaprasādayā bhagavān bhaktena pratipāditaḥ paṭena cācchāditaḥ /",
    "K10avsata_u:9444": " tato dārikāyā apagatā alakṣmīḥ /",
    "K10avsata_u:9445": " lakṣmīḥ prādurbhūtā /",
    "K10avsata_u:9446": " devakanyeva cāvarakam avabhāsamānā sthitā /",
    "K10avsata_u:9447": " bhagavān api prakrāntaḥ //",
    "K10avsata_u:9448": " tato goṣṭhikānāṃ buddhir utpannā:",
    "K10avsata_u:9449": " nūnam asya bhāryā paramadarśanīyā saṃvṛttā /",
    "K10avsata_u:9450": " sa eṣa īrṣyāprakṛtir daṇḍam utsahate dātum*,",
    "K10avsata_u:9451": " na ca tāṃ darśayitum icchati /",
    "K10avsata_u:9452": " yan nu vayam enaṃ viruddhair madyaiḥ pāyayitvā tāḍam ādāya gṛham asya gatvā bhāryāṃ paśyemeti /",
    "K10avsata_u:9453": " tatas tais taṃ ghanaghanena viruddhamadyena pānena kṣībaṃ (Speyer: kṣīvaṃ)",
    "K10avsata_u:9454": " kṛtvā tāḍam apahṛtya gṛhaṃ gatvā dvāram avamucya dārikā dṛṣṭā /",
    "K10avsata_u:9455": " tato dṛṣṭvā paraṃ vismayam upagatāś cintayanti:",
    "K10avsata_u:9456": " sthāne 'sau na darśayaty asmākam iti /",
    "K10avsata_u:9457": " tatas te punar āgatya madyavaśāt suptam utthāpya",
    "K10avsata_u:9458": " -------------------- Vaidya, p. 199 --------------------",
    "K10avsata_u:9459": " ūcuḥ: lābhās te gaṅga sulabdhāḥ,",
    "K10avsata_u:9460": " yasya te evaṃvidhā darśanīyā dāriketi /",
    "K10avsata_u:9461": " tato gaṅgo bhūyasyā mātrayā duḥkhī durmanā saṃvṛttā /",
    "K10avsata_u:9462": " daṇḍaḥ svayaṃ mayā dattaḥ,",
    "K10avsata_u:9463": " ahaṃ cāvagīto jāta iti /",
    "K10avsata_u:9464": " tato durmanāḥ svagṛham āgataḥ /",
    "K10avsata_u:9465": " dvāram avamucya tāṃ bhāryāṃ dṛṣṭavān vanadevatām iva kusumitamadhye 'tīva vibhrājamānām* /",
    "K10avsata_u:9466": " tataḥ pṛcchati:",
    "K10avsata_u:9467": " bhadre kim etat*?",
    "K10avsata_u:9468": " kiṃ kṛto rūpaviśeṣa iti /",
    "K10avsata_u:9469": " tatas tayā yathāvṛttaṃ svāmine samākhyātam* /",
    "K10avsata_u:9470": " śrutvā tenāpi bhagavati śraddhā pratilabdhā //",
    "K10avsata_u:9471": " yāvad asau dārikā krameṇa bhartāram anujñāpya bhagavacchāsane pravrajitā /",
    "K10avsata_u:9472": " tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
    "K10avsata_u:9473": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:9474": " sarvakleśaprahāṇād arhatvaṃ sākṣātkṛtam* /",
    "K10avsata_u:9475": " arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
    "K10avsata_u:9476": " sendropendrāṇāṃ devānāṃ pūjyā mānyā abhivādyā ca saṃvṛttā //",
    "K10avsata_u:9477": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:9478": " kiṃ bhadanta gaṅgarasthayā karma kṛtam*,",
    "K10avsata_u:9479": " yenāḍhye jātā /",
    "K10avsata_u:9480": " kiṃ karma kṛtaṃ yena virūpā saṃvṛttā,",
    "K10avsata_u:9481": " pravrajya cārhatvaṃ sākṣātkṛtam iti /",
    "K10avsata_u:9482": " bhagavān āha:",
    "K10avsata_u:9483": " gaṅgarasthayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:9484": " gaṅgarasthayā karmāṇi kṛtāny upacitāni /",
    "K10avsata_u:9485": " ko 'nyaḥ pratyanubhaviṣyati?",
    "K10avsata_u:9486": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:9487": " nābdhātau,",
    "K10avsata_u:9488": " na tejodhātau,",
    "K10avsata_u:9489": " na vāyudhātau,",
    "K10avsata_u:9490": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:9491": " na praṇaśyanti karmāṇi kalpakoṭiśatair api /",
    "K10avsata_u:9492": " sāmagrīṃ prāpya kālaṃ ca phalanti khalu dehinām* // AVŚ_80.1 //",
    "K10avsata_u:9493": " bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamā śreṣṭhibhāryā caṇḍā rabhasā karkaśā /",
    "K10avsata_u:9494": " asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
    "K10avsata_u:9495": " yāvad anyataraḥ pratyekabuddhas tad gṛhaṃ praviṣṭo virūpaḥ /",
    "K10avsata_u:9496": " sa tayā bahu paribhāṣya gṛhān niṣkāsitaḥ:",
    "K10avsata_u:9497": " kenāyaṃ virūpo mama gṛhe praveśita iti /",
    "K10avsata_u:9498": " tataḥ pratyekabuddhas tasyā anugrahārthaṃ vitatapakṣa iva haṃsarājo gaganatalam abhyudgamya vicitrāṇi prātihāryāṇi vidarśayitum ārabdhaḥ /",
    "K10avsata_u:9499": " tataḥ śreṣṭhibhāryayā vipratisārajātayā {kṣamasvety uktaḥ} /",
    "K10avsata_u:9500": " yāvad asau kṣamitaḥ piṇḍakena pratipāditaś ca /",
    "K10avsata_u:9501": " praṇidhānaṃ ca kṛtam*:",
    "K10avsata_u:9502": " yan mayā pratyekabuddhaḥ paribhāṣitaḥ,",
    "K10avsata_u:9503": " mā asya karmaṇo vipākam anubhaveyam*,",
    "K10avsata_u:9504": " evaṃvidhānāṃ ca dharmāṇāṃ lābhinī syāṃ*,",
    "K10avsata_u:9505": " prativiśiṣṭataraṃ ca śāstāram ārāgayeyam iti //",
    "K10avsata_u:9506": " -------------------- Vaidya, p. 200 --------------------",
    "K10avsata_u:9507": " kiṃ manyadhve bhikṣavo yāsau śreṣṭhibhāryā,",
    "K10avsata_u:9508": " iyam asau gaṅgarasthā /",
    "K10avsata_u:9509": " yad anayā pratyekabuddhaḥ piṇḍakena pratipāditaḥ,",
    "K10avsata_u:9510": " tasya karmaṇo vipākenāḍhye rājakule pratyāgatā /",
    "K10avsata_u:9511": " yad virūpāvavādena samudācarya gṛhān niṣkāsitaḥ,",
    "K10avsata_u:9512": " tena virūpā saṃvṛttā /",
    "K10avsata_u:9513": " bhūyaḥ kāśyape bhagavati pravrajitā āsīt* /",
    "K10avsata_u:9514": " tatrānayā paṭhitaṃ svādhyāyitaṃ skandhakauśalam āyatanakauśalaṃ pratītyasamutpādakauśalaṃ sthānāsthānakauśalaṃ kṛtam*,",
    "K10avsata_u:9515": " brahmacaryavāsaś ca paripālitaḥ,",
    "K10avsata_u:9516": " tenedānīm arhatvaṃ sākṣātkṛtam* /",
    "K10avsata_u:9517": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:9518": " ekāntaśuklānām ekāntaśuklaḥ,",
    "K10avsata_u:9519": " vyatimiśrāṇāṃ vyatimiśraḥ /",
    "K10avsata_u:9520": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:9521": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:9522": " ity evaṃ vo bhikṣavaḥ śikṣitavyam* //",
    "K10avsata_u:9523": " idam avocad bhagavān* /",
    "K10avsata_u:9524": " āttamanasas te bhikṣavo bhagavato bhāṣitam abhyanandan* //",
    "K10avsata_u:9525": " -------------------- Vaidya, p. 201 --------------------",
    "K10avsata_u:9526": " navamo vargaḥ /",
    "K10avsata_u:9527": " tasyoddānam*.",
    "K10avsata_u:9528": " samudraḥ sumanāś caiva hiraṇyapāṇis tripiṭena ca /",
    "K10avsata_u:9529": " yaśomitropapādau ca śobhitaḥ kapphiṇas tathā /",
    "K10avsata_u:9530": " bhadriko rāṣṭrapālaś ca vargo bhavati samudditaḥ // *******************************************************",
    "K10avsata_u:9531": " AVŚ_81 samudraḥ / (ed. Speyer, vol. II)",
    "K10avsata_u:9532": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:9533": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:9534": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:9535": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:9536": " śrāvastyāṃ viharati jetavane 'nāthapiṇḍadasyārāme /",
    "K10avsata_u:9537": " śrāvastyām anyatamaḥ sārthavāhaḥ /",
    "K10avsata_u:9538": " tena sadṛśāt kulāt kalatram ānītam* /",
    "K10avsata_u:9539": " sa tayā sārdhaṃ krīḍati ramate paricārayati /",
    "K10avsata_u:9540": " tasya krīḍato ramamāṇasya paricārayato buddhir utpannā:",
    "K10avsata_u:9541": " yāvad ahaṃ yuvā,",
    "K10avsata_u:9542": " tāvad dhanasaṃcayaṃ karomi /",
    "K10avsata_u:9543": " paścād vṛddhāvasthāyāṃ sukhaṃ parimokṣye iti /",
    "K10avsata_u:9544": " tataḥ sārthavāhaḥ pañcavaṇikchataparivāro *{Vaidya:",
    "K10avsata_u:9545": " ŚvaṇikśataŚ}* yānapātram ādāya bhāryāsahāyo mahāsamudram avatīrṇaḥ /",
    "K10avsata_u:9546": " yāvad prajāvatī āpannasatvā jātā /",
    "K10avsata_u:9547": " yāvat taraiva samudramadhye prasūtā /",
    "K10avsata_u:9548": " dārako jāto 'bhirūpo darśanīyaḥ prāsādikaḥ /",
    "K10avsata_u:9549": " tasya jātau jātimahaṃ kṛtvā nāmadheyaṃ vyavasthāpitam*:",
    "K10avsata_u:9550": " yasmāt samudramadhye jātas tasmāt samudra iti nām /",
    "K10avsata_u:9551": " yāvad asau sārthavāhaḥ svastikṣemābhyāṃ saṃsidhhayānapātro mahāsamudrāt pratyāgataḥ //",
    "K10avsata_u:9552": " yadā samudro darako mahān saṃvṛttas tadā pitrā sārthavāhatve pratiṣṭhāpya pañcavaṇikchataparivāro *{Vaidya:",
    "K10avsata_u:9553": " ŚvaṇikśataŚ}* mahāsamudraṃ saṃpreṣitaḥ /",
    "K10avsata_u:9554": " so 'nupūrveṇa cañcūryamāṇo grāmanagaranigamarāṣṭrarājadhānīpaṭṭanāny avalokayan samudratīram anuprāptaḥ /",
    "K10avsata_u:9555": " sa pñcabhiḥ purāṇaśatair vahanaṃ bhṛtvā pañca pauruṣeyān* gṛhītvā āhāraṃ nāvikaṃ kaivartaṃ karṇadhāraṃ ca trir api ghaṇṭāvaghoṣaṇaṃ kṛtvā mahāsamudram avatīrṇaḥ /",
    "K10avsata_u:9556": " tatas teṣāṃ samudramadhyagatānāṃ kālikāvātena tad vahanam itaś cāmutaś ca paribhrāmyate /",
    "K10avsata_u:9557": " samudraś ca sārthavāhas tīrthikābhiprasannaḥ /",
    "K10avsata_u:9558": " so 'kālamṛtyubhayabhītaḥ ṣaṭ śāstṝn āyācituṃ pravṛttaḥ /",
    "K10avsata_u:9559": " tathāpi tad vahanaṃ vāyunā bhrāmyata eva /",
    "K10avsata_u:9560": " yāvad anye vaṇijo devatāsahasrāṇy āyācituṃ pravṛttāḥ / āhuś ca:",
    "K10avsata_u:9561": " śivavaruṇakuberā vāyur agni mahendro",
    "K10avsata_u:9562": " bhuvi ca tuvimagho yo viśvadevo maharṣiḥ /",
    "K10avsata_u:9563": " vayam iha maraṇārtā vaḥ prapannāḥ sma śīghraṃ",
    "K10avsata_u:9564": " vyasanam idam upetaṃ trātum icchantu sārtham* //",
    "K10avsata_u:9565": " -------------------- Vaidya, p. 202 --------------------",
    "K10avsata_u:9566": " tatas teṣām evam api paridevamānānāṃ nāsti kaścit trātā /",
    "K10avsata_u:9567": " yāvat tatrānyatama upāsakaḥ samārūḍhaḥ /",
    "K10avsata_u:9568": " sa uvāca: kiṃ vo bhavantaḥ ṣaṭ śāstāra anye ca devatāḥ kariṣyanti?",
    "K10avsata_u:9569": " buddhaṃ bhagavantaṃ pratyakṣadevataṃ bhāvena śaraṇaṃ prapadyadhvam* /",
    "K10avsata_u:9570": " sa vas trātā bhaviṣyatīti /",
    "K10avsata_u:9571": " tataḥ samudrapramukhāni pañca vaṇikchatāni ekasvareṇa bhagavantaṃ śaraṇaṃ prapannāni //",
    "K10avsata_u:9572": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:9573": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttānām ekārakṣāṇām",
    "K10avsata_u:9574": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:9575": " pañcāṅgaviprahīṇānāṃ pañcagatisamatikrāntānāṃ ṣaḍaṅgasamanvāgatānāṃ ṣaṭpāramitāparipūrṇānāṃ",
    "K10avsata_u:9576": " saptabodhyaṅgakusumāḍhyānām aṣṭāṅgamārgadeśikānāṃ navānupūrvavihārasamāpattikuśalānāṃ",
    "K10avsata_u:9577": " daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trī rātres",
    "K10avsata_u:9578": " trir divasasya buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:9579": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ,",
    "K10avsata_u:9580": " ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:9581": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:9582": " kasyānavaropitāni kuśalamulāny avaropayeyam*,",
    "K10avsata_u:9583": " kasyāvaropitāni paripācayeyam*,",
    "K10avsata_u:9584": " kasya paripakvāni vimocayeyam* / āha ca:",
    "K10avsata_u:9585": " apy evātikramed velāṃ sāgaro makarālayaḥ /",
    "K10avsata_u:9586": " na tu vaineyavatsānāṃ buddho velām atikramet // AVŚ_81.1 //",
    "K10avsata_u:9587": " yāvad bhagavatā jetavanāvasthitena sūryasahasrātirekaprabhāḥ kanakavarṇā marīcaya utsṛṣṭāḥ,",
    "K10avsata_u:9588": " yais te vaṇijaḥ samantād avabhāsitāḥ /",
    "K10avsata_u:9589": " kalpasahasraparibhāvitāś cāṃśava utsṛṣṭāḥ,",
    "K10avsata_u:9590": " yaiḥ prahlāditāḥ /",
    "K10avsata_u:9591": " kālikāvātaś ca pratyāgataḥ //",
    "K10avsata_u:9592": " yāvat samudraḥ svastikṣemābhyāṃ saṃsiddhayānapātraḥ pratyāgatas tenaiva maraṇasaṃvegena",
    "K10avsata_u:9593": " dānapradānāni datvā bandhujanaṃ samāśvāsya śramaṇabrāhmaṇakṛpaṇavanīpakān saṃtarpya",
    "K10avsata_u:9594": " pañcavaṇikchataparivāro bhagavacchāsane pravrajitaḥ /",
    "K10avsata_u:9595": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:9596": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:9597": " sarvakleśaprahāṇād arhatvaṃ sākṣātkṛtam* /",
    "K10avsata_u:9598": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:9599": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:9600": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:9601": " āścaryaṃ bhadanta yad bhagavatā imāni samudrapramukhāni pañca vaṇikchatāni iṣṭena jīvitenācchāditāni,",
    "K10avsata_u:9602": " vyasanāt paritrātāni,",
    "K10avsata_u:9603": " atyantaniṣṭe ca nirvāṇe pratiṣṭhāpitānīti /",
    "K10avsata_u:9604": " bhagavān āha:",
    "K10avsata_u:9605": " kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
    "K10avsata_u:9606": " parimuktena jātijarāvyādhimaraṇaśokaparidevaduḥkhadaurmanasyopāyāsaiḥ imāni samudrapramukhāni",
    "K10avsata_u:9607": " pañca vaṇikchatāni iṣṭena jīvitenācchāditāni,",
    "K10avsata_u:9608": " -------------------- Vaidya, p. 203 --------------------",
    "K10avsata_u:9609": " vyasanāt paritrātāni,",
    "K10avsata_u:9610": " atyantaniṣṭe ca nirvāṇe pratiṣṭhāpitānīti /",
    "K10avsata_u:9611": " yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsaiḥ ime vaṇijaḥ paritrātāḥ",
    "K10avsata_u:9612": " tac chṛṇuta,",
    "K10avsata_u:9613": " sādhu ca suṣṭhu ca manasi kuruta, bhāṣiṣye //",
    "K10avsata_u:9614": " bhūtapūrvaṃ bhikṣavo 'tīte 'dhvany anyatarasmin samudratīre pañcābhijñaḥ ṛṣiḥ prativasati,",
    "K10avsata_u:9615": " kaṣṭatayā mūlaphalāmbubhakto 'jinavalkalavāsī agnihotrikaḥ (Speyer:",
    "K10avsata_u:9616": " agnihotrakaḥ) /",
    "K10avsata_u:9617": " sa ca kāruṇiko mahātmā dharmakāmaḥ prajāvatsalo vyasanagatānāṃ paritrātā /",
    "K10avsata_u:9618": " yāvad vārāṇasyāṃ pañcavaṇikchatāni samudram avatartukāmāni /",
    "K10avsata_u:9619": " tāny anupūrveṇa cañcūryamāṇāni samudratīram anuprātāni /",
    "K10avsata_u:9620": " tam ṛṣiṃ dṛṣṭvā prasādajātāni pādayor nipatya vijñāpayitum ārabdhāni:",
    "K10avsata_u:9621": " yady asmākaṃ bhagavan samudramadhyagatānāṃ kiṃcid vyasanam utpadyate,",
    "K10avsata_u:9622": " bhagavatā tāvad ete paritrātavyā iti /",
    "K10avsata_u:9623": " tenādhivāsitam*:",
    "K10avsata_u:9624": " evaṃ bhavatv iti /",
    "K10avsata_u:9625": " tatas te vaṇijo ratnāny ādāya jambudvīpābhimukhāḥ saṃprasthitāḥ /",
    "K10avsata_u:9626": " yāvat kālikayā rākṣasyā saṃtrāsitum ārabdhāḥ /",
    "K10avsata_u:9627": " tatas tena ṛṣiṇā paritrārāḥ /",
    "K10avsata_u:9628": " tataḥ saṃsiddhayānapātrāḥ pratyāgatā ṛṣisamīpam upagamyocuḥ:",
    "K10avsata_u:9629": " bho maharṣe anena duṣkareṇa vyavasāyena kāruṇyabhāvāc ca kiṃ prārthayasa iti /",
    "K10avsata_u:9630": " tenoktam*: andhe loke 'nāyake buddho bhūyāsam atīrṇānāṃ satvānāṃ tārayitā,",
    "K10avsata_u:9631": " amuktānāṃ mocayitā,",
    "K10avsata_u:9632": " anāśvastānām āśvāsayitā,",
    "K10avsata_u:9633": " aparinirvṛtānāṃ parinirvāpayiteti /",
    "K10avsata_u:9634": " tair uktam*: yadā tvaṃ buddho bhaves tadā asmān api samanvāharethā iti /",
    "K10avsata_u:9635": " ṛṣir āha: evam astv iti //",
    "K10avsata_u:9636": " kiṃ manyadhve bhikṣavo yo 'sau tena kālena tena samayena ṛṣir āsīt*, ahaṃ saḥ /",
    "K10avsata_u:9637": " ye te vaṇijaḥ,",
    "K10avsata_u:9638": " ime te samudrapramukhās tadāpy ete mayā paritrātāḥ /",
    "K10avsata_u:9639": " bhūyaḥ kāśyape bhagavati pravrajitā babhūvuḥ /",
    "K10avsata_u:9640": " tatraibhir indrayaparipākaḥ kṛtaḥ /",
    "K10avsata_u:9641": " tenedānīm arhatvaṃ sākṣātkṛtam* /",
    "K10avsata_u:9642": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:9643": " ekāntaśuklānām ekāntaśuklaḥ,",
    "K10avsata_u:9644": " vyatimiśrāṇāṃ vyatimiśraḥ /",
    "K10avsata_u:9645": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:9646": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:9647": " ity evaṃ vo bhikṣavaḥ śikṣitavyam* //",
    "K10avsata_u:9648": " idam avocad bhagavān* /",
    "K10avsata_u:9649": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:9650": " AVŚ_82 sumanāḥ / (ed. Speyer, vol. II)",
    "K10avsata_u:9651": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:9652": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:9653": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:9654": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:9655": " śrāvastyāṃ viharati jetavane 'nāthapiṇḍadasyārāme /",
    "K10avsata_u:9656": " śrāvastyām anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:9657": " tena sadṛśāt kulāt kalatram ānītam* /",
    "K10avsata_u:9658": " sa tayā sārdhaṃ krīḍati",
    "K10avsata_u:9659": " -------------------- Vaidya, p. 204 --------------------",
    "K10avsata_u:9660": " ramate paricārayati /",
    "K10avsata_u:9661": " tasya krīḍato ramamāṇasya paricārayataḥ putrāḥ prajāyante ca mriyante ca /",
    "K10avsata_u:9662": " tasmiṃś ca gṛhe sthaviro 'niruddhaḥ kulopagataḥ /",
    "K10avsata_u:9663": " tato gṛhapater iyaṃ buddhir utpannā:",
    "K10avsata_u:9664": " ayaṃ sthavirāniruddho vipākamaheśākhyaḥ,",
    "K10avsata_u:9665": " etaṃ tāvad āyāciṣye:",
    "K10avsata_u:9666": " yadi me putro jāyate,",
    "K10avsata_u:9667": " asya paścācchramaṇaṃ dasyāmīti /",
    "K10avsata_u:9668": " tato gṛhapatinā sthavirāniruddho 'ntargṛhe bhaktenopanimantritaḥ /",
    "K10avsata_u:9669": " tataḥ piṇḍakena pratipādyāyācitaḥ:",
    "K10avsata_u:9670": " yadi me putro jāto jīvati,",
    "K10avsata_u:9671": " sthavirasya paścācchramaṇaṃ dasyāmīti /",
    "K10avsata_u:9672": " sthavirāniruddhenoktam*: evam astu,",
    "K10avsata_u:9673": " kiṃ tu smartavyā te pratijñeti //",
    "K10avsata_u:9674": " yāvad apareṇa samayena patnyā sārdhaṃ krīḍati ramate paricārayati /",
    "K10avsata_u:9675": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:9676": " tasyāḥ kāyāt surabhir gandhaḥ pravāti /",
    "K10avsata_u:9677": " yāvan navānāṃ māsānām atyayāt prasūtā /",
    "K10avsata_u:9678": " dārako jātaḥ abhirūpo darśanīyaḥ prāsādiko divyasumanaḥkañcikayā prāvṛtaḥ /",
    "K10avsata_u:9679": " tasya jātau jātimahaṃ kṛtvā sumanā iti nāmadheyaṃ vyavasthāpitam* /",
    "K10avsata_u:9680": " tataḥ sthavirāniruddham antargṛhe bhaktenopanimantrya sa dārako niryātitaḥ /",
    "K10avsata_u:9681": " tataḥ sthavirāniruddhenāsmai kāṣāyāṇi dattāni,",
    "K10avsata_u:9682": " āśīr vādaś ca:",
    "K10avsata_u:9683": " dīrghāyur bhavatv iti //",
    "K10avsata_u:9684": " yadā saptavarṣo jātas tadā mātāpitṛbhyāṃ sthavirāya dattaḥ /",
    "K10avsata_u:9685": " tataḥ sthavirāniruddhena pravrājya manasikāro dattaḥ /",
    "K10avsata_u:9686": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:9687": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:9688": " sarvakleśaprahāṇād arhatvaṃ sākṣātkṛtam* /",
    "K10avsata_u:9689": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:9690": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:9691": " sa ca tīkṣṇendriyaḥ /",
    "K10avsata_u:9692": " yadā pāṃsukūlaṃ pratisaṃskaroti,",
    "K10avsata_u:9693": " tadā ekaikasmin* sūcīpradeśe aṣṭau vimokṣān samāpadyate ca vyuttiṣṭhate ca //",
    "K10avsata_u:9694": " yāvad apareṇa samayena sthavirāniruddhenoktaḥ:",
    "K10avsata_u:9695": " gaccha putraka,",
    "K10avsata_u:9696": " nadyā ajiravatyā udakam ānayeti /",
    "K10avsata_u:9697": " tataḥ sumanāḥ śramaṇoddeśo ghaṭam ādāyājiravatīm avatīrṇaḥ /",
    "K10avsata_u:9698": " tatra snātvā udakasya ghaṭaṃ pūrayitvā vihāyasaṃ prasthitaḥ /",
    "K10avsata_u:9699": " agrato ghaṭo gacchati,",
    "K10avsata_u:9700": " tataḥ sumanāḥ śramaṇoddeśaḥ /",
    "K10avsata_u:9701": " tasmiṃś ca samaye bhagavān pratisaṃlayanād vyutthāya catasṛṇāṃ parṣadāṃ dharmaṃ deśayati /",
    "K10avsata_u:9702": " tatra bhagavān āyuṣmantaṃ śāriputram āmantrayate:",
    "K10avsata_u:9703": " imaṃ paśya śāriputra śramaṇoddeśam āgacchantam udakasya ghaṭaṃ pūrayitvā smṛtimantaṃ susamāhitendriyam* /",
    "K10avsata_u:9704": " hitvā rāgaṃ ca dveṣaṃ ca abhidhyāṃ ca virāgayan* /",
    "K10avsata_u:9705": " saṃghārayann imaṃ dehaṃ śobhate udahārakaḥ //",
    "K10avsata_u:9706": " -------------------- Vaidya, p. 205 --------------------",
    "K10avsata_u:9707": " yadā bhagavatā sumanāḥ śramaṇoddeśo bhikṣusaṃghasya purastāt stutaḥ praśastaś ca,",
    "K10avsata_u:9708": " tadā bhikṣūṇāṃ saṃdeho jātaḥ /",
    "K10avsata_u:9709": " kāni bhadanta sumanasā karmāṇi kṛtāny upacitāni,",
    "K10avsata_u:9710": " yenābhirūpo darśanīyaḥ prāsādiko divyayā ca sumanasāṃ kañcukayā prāvṛtto jātaḥ,",
    "K10avsata_u:9711": " tīkṣnendriyaḥ,",
    "K10avsata_u:9712": " arhatvaṃ ca prāptam iti /",
    "K10avsata_u:9713": " sumanasaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:9714": " sumanasā tāni karmāṇi kṛtāny upacitāni /",
    "K10avsata_u:9715": " ko 'nyaḥ pratyanubhaviṣyati?",
    "K10avsata_u:9716": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:9717": " nābdhātau,",
    "K10avsata_u:9718": " na tejodhātau,",
    "K10avsata_u:9719": " na vāyudhātau,",
    "K10avsata_u:9720": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:9721": " na praṇaśyanti karmāṇi kalpakoṭiśatair api /",
    "K10avsata_u:9722": " sāmagrīṃ prāpya kālaṃ ca phalanti khalu dehinām* // AVŚ_81.2 //",
    "K10avsata_u:9723": " bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
    "K10avsata_u:9724": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:9725": " sa bandhumatīṃ rājadhānīm upaniśritya viharati /",
    "K10avsata_u:9726": " yāvad anyatamaḥ sārtavāhaḥ /",
    "K10avsata_u:9727": " tasya taruṇāvasthāyāṃ pravrajyācittam utpannam* /",
    "K10avsata_u:9728": " tena na śakitaṃ pravrajitum* /",
    "K10avsata_u:9729": " yadā vṛddho bhūtas tadā tasya vipratisāro jātaḥ:",
    "K10avsata_u:9730": " na me śobhanaṃ kṛtaṃ yad ahaṃ bhagavacchāsane na pravrajita iti /",
    "K10avsata_u:9731": " tatas tena keśanakhanastūpe sumanaḥpuṣpāropaṇaṃ kṛtam*,",
    "K10avsata_u:9732": " vipaśyī ca samyaksaṃbuddhaḥ saśrāvakasaṃghaḥ piṇḍakena pratipāditaḥ /",
    "K10avsata_u:9733": " tataḥ tena pādayor nipatya praṇidhānaṃ kṛtam*:",
    "K10avsata_u:9734": " anenāhaṃ kuśalamūlema cittotpādena deyadharmaparityāgena ca anāgatān samyaksaṃbuddhānām ārāgayeyam* /",
    "K10avsata_u:9735": " yasya ca śāsane pravrajeyam*,",
    "K10avsata_u:9736": " tatra daharāvasthāyām āryadharmān adhigaccheyam iti /",
    "K10avsata_u:9737": " bhūyaḥ kāśyape bhagavati pravrajito babhūva /",
    "K10avsata_u:9738": " tatrānena daśa varṣasahasrāṇi brahmacaryāvāsaḥ paripālitaḥ /",
    "K10avsata_u:9739": " tenedānīm arhatvaṃ sākṣātkṛtam* /",
    "K10avsata_u:9740": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:9741": " ekāntaśuklānām ekāntaśuklaḥ,",
    "K10avsata_u:9742": " vyatimiśrāṇāṃ vyatimiśraḥ /",
    "K10avsata_u:9743": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:9744": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:9745": " ity evaṃ vo bhikṣavaḥ śikṣitavyam* //",
    "K10avsata_u:9746": " idam avocad bhagavān* /",
    "K10avsata_u:9747": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:9748": " AVŚ_83 hiraṇyapāṇiḥ /",
    "K10avsata_u:9749": " (ed. Speyer, vol. II)",
    "K10avsata_u:9750": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:9751": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:9752": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:9753": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:9754": " śrāvastyāṃ viharati jetavane 'nāthapiṇḍadasyārāme /",
    "K10avsata_u:9755": " śrāvastyām anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito",
    "K10avsata_u:9756": " -------------------- Vaidya, p. 206 --------------------",
    "K10avsata_u:9757": " vaiśravaṇadhanapratispardhī /",
    "K10avsata_u:9758": " na cāsya putro na duhitā /",
    "K10avsata_u:9759": " sa kare kapolaṃ datvā cintāparo vyavasthitaḥ:",
    "K10avsata_u:9760": " anekadhanasamuditaṃ me gṛham*,",
    "K10avsata_u:9761": " na me putro na duhitā /",
    "K10avsata_u:9762": " mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
    "K10avsata_u:9763": " sa śramaṇabrāhmaṇasuhṛtsaṃbandhibāndhavair ucyate:",
    "K10avsata_u:9764": " devatārādhanaṃ kuruṣveti /",
    "K10avsata_u:9765": " asti caiṣa loke pravādo yadāyācanahetoḥ putrā jāyante duhitaraś ceti /",
    "K10avsata_u:9766": " tac ca naivam* /",
    "K10avsata_u:9767": " yady evam abhaviṣyat*,",
    "K10avsata_u:9768": " ekaikasya putrasahasram abhaviṣyat tadyathā rājñaś cakravartinaḥ /",
    "K10avsata_u:9769": " api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:9770": " katameṣāṃ trayāṇām* /",
    "K10avsata_u:9771": " mātāpitarāu raktau bhavataḥ saṃnipatitau,",
    "K10avsata_u:9772": " mātā kalyā bhavati ṛtumatī,",
    "K10avsata_u:9773": " gandharvaś ca pratyupasthito bhavati /",
    "K10avsata_u:9774": " eteṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:9775": " sa caivam āyācanaparas tiṣṭhati //",
    "K10avsata_u:9776": " anyatamaś ca satvo 'nyatamasmād devanikāyāc cyutvā tasya prajāpatyāḥ kukṣim avakrāntaḥ /",
    "K10avsata_u:9777": " pañcāveṇikā dharmā ekatye paṇḍitajātīye mātṛgrāme /",
    "K10avsata_u:9778": " katame pañca /",
    "K10avsata_u:9779": " raktaṃ puruṣaṃ jānāti,",
    "K10avsata_u:9780": " viraktaṃ puruṣaṃ jānāti /",
    "K10avsata_u:9781": " kālaṃ jānāti ṛtuṃ jānāti /",
    "K10avsata_u:9782": " garbham avakrāntaṃ jānāti /",
    "K10avsata_u:9783": " yasya sakāśād garbho 'vakrāmati taṃ jānāti /",
    "K10avsata_u:9784": " dārakaṃ jānāti /",
    "K10avsata_u:9785": " dārikāṃ jānāti /",
    "K10avsata_u:9786": " saced dārako bhavati dakṣiṇaṃ kukṣiṃ niśritya tiṣṭhati /",
    "K10avsata_u:9787": " {saced dārikā bhavati vāmaṃ kukṣiṃ niśritya tiṣṭhati /",
    "K10avsata_u:9788": " } sā āttamanāḥ svāmina ārocayati:",
    "K10avsata_u:9789": " diṣṭyā āryaputra vardhase /",
    "K10avsata_u:9790": " āpannasatvāsmi saṃvṛttā /",
    "K10avsata_u:9791": " yathā ca me dakṣiṇaṃ kukṣiṃ niśritya tiṣṭhati niyataṃ dārako bhaviṣyatīti /",
    "K10avsata_u:9792": " so 'py āttamanāḥ pūrvakāyam abhyunnamayya (Speyer:",
    "K10avsata_u:9793": " atyunnamayya)",
    "K10avsata_u:9794": " dakṣiṇaṃ bāhum abhiprasārya udānam udānayati:",
    "K10avsata_u:9795": " apy evāhaṃ cirakālābhilaṣitaṃ putramukhaṃ paśyeyam* /",
    "K10avsata_u:9796": " jāto me syān nāvajātaḥ /",
    "K10avsata_u:9797": " kṛtyāni me kurvīta /",
    "K10avsata_u:9798": " bhṛtaḥ pratibibhṛyāt /",
    "K10avsata_u:9799": " dāyād yaṃ pratipadyeta /",
    "K10avsata_u:9800": " kulavaṃśo me cirasthitikaḥ syāt* /",
    "K10avsata_u:9801": " asmākaṃ cāpy atītakālagatānām alpaṃ vā prabhūtaṃ vā dānāni datvā puṇyāni kṛtvā asmākaṃ nāmnā dakṣiṇām ādekṣyati:",
    "K10avsata_u:9802": " idaṃ tayor yatratatropapannayor gacchator anugacchatv iti /",
    "K10avsata_u:9803": " āpannasatvāṃ caināṃ viditvopariprāsādatalagatām ayantritāṃ dhārayati,",
    "K10avsata_u:9804": " śīte śītopakaraṇair uṣṇe uṣṇopakaraṇair vaidyaprajñaptair āhārair nātitiktair nātyamlair",
    "K10avsata_u:9805": " nātilavaṇair nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair āhāraiḥ /",
    "K10avsata_u:9806": " hārārdhahāravibhūṣitagātrīm apsarasam iva nandanavanavicāriṇīṃ mañcān mañcaṃ pīṭhāt pīṭham anavatarantīm adharāṃ bhūmim* /",
    "K10avsata_u:9807": " na cāsyāḥ kiṃcid amanojñaśabdaśravaṇaṃ yāvad eva garbhasya paripākāya //",
    "K10avsata_u:9808": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:9809": " dārako jāto 'bhirūpo darśanīyaḥ prāsādikaḥ sarvāṅgapratyaṅgopetaḥ /",
    "K10avsata_u:9810": " pāṇidvaye cāsya lakṣaṇāhataṃ karmavipākajaṃ dīnāradvayam* /",
    "K10avsata_u:9811": " yadā tad apanītaṃ bhavati tadā anyat prādurbhavati /",
    "K10avsata_u:9812": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:9813": " kiṃ bhavatu dārakasya nāmeti /",
    "K10avsata_u:9814": " jñātayaḥ ūcuḥ:",
    "K10avsata_u:9815": " yasmād asya jātamātrasya pāṇidvaye lakṣaṇāhataṃ karmavipākajaṃ dīnāradvayaṃ prādurbhūtam*,",
    "K10avsata_u:9816": " tasmād bhavatu dārakasya hiraṇyapāṇir iti nāmeti /",
    "K10avsata_u:9817": " hiraṇyapāṇir dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:9818": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:9819": " āśu vardhate hradastham iva paṅkajam* /",
    "K10avsata_u:9820": " sa śrāddho bhadraḥ kalyāṇāśaya ātmahitaparahitapratipannaḥ kāruṇiko",
    "K10avsata_u:9821": " -------------------- Vaidya, p. 207 --------------------",
    "K10avsata_u:9822": " mahātmā dharmakāmaḥ prajāvatsalaḥ /",
    "K10avsata_u:9823": " ya yadā vīthīm avatīrṇo bhavati,",
    "K10avsata_u:9824": " tadā śramaṇabrāhmaṇakṛpaṇavanīpakān dṛṣṭvā pāṇidvayaṃ prasārayati /",
    "K10avsata_u:9825": " tato lakṣaṇāhatasya hiraṇyasuvarṇasya rāśiḥ prādurbhavati,",
    "K10avsata_u:9826": " yena tān saṃtarpayati /",
    "K10avsata_u:9827": " tasya yaśasā sarvā śrāvastī āpūrṇā //",
    "K10avsata_u:9828": " yāvad hiraṇyapāṇir dārako 'pareṇa samayena jetavanaṃ nirgataḥ /",
    "K10avsata_u:9829": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:9830": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:9831": " jaṅgamam iva ratnaparvataṃ samantato bhadrakam* /",
    "K10avsata_u:9832": " sahadarśanāc cānena bhagavato 'ntike citte prasāditam* /",
    "K10avsata_u:9833": " prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:9834": " tato 'sya bhagavatā dharmo deśitaḥ /",
    "K10avsata_u:9835": " sa āyuṣmantam ānandam idam avocat*:",
    "K10avsata_u:9836": " icchāmy aham ācārya bhagavataḥ saśrāvakasaṃghasya bhaktaṃ kartum iti /",
    "K10avsata_u:9837": " sthavirānandenoktaḥ:",
    "K10avsata_u:9838": " vatsa kārṣāpaṇaiḥ prayojanam iti /",
    "K10avsata_u:9839": " tato hiraṇyapāṇinā buddhapramukhasya bhikṣusaṃghasya purastāt sthitvā pāṇidvayaṃ prasārya hiraṇyasuvarṇasya mahān rāśiḥ sthāpitaḥ,",
    "K10avsata_u:9840": " yaṃ dṛṣṭvā saṃghasthaviro 'nye ca bhikṣavaḥ sthavirānandaś ca paraṃ vismayam āpannāḥ /",
    "K10avsata_u:9841": " tato hiraṇyapāṇir dārako buddhapramukhaṃ bhikṣusaṃghaṃ bhojayitvā bhagavataḥ purastān niṣaṇṇo dharmaśravaṇāya /",
    "K10avsata_u:9842": " tasya bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:9843": " yāṃ śrutvā hiraṇyapāṇidārikeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
    "K10avsata_u:9844": " dṛṣṭasatyo jñātīnāṃ bhāgasaṃvibhāgaṃ kṛtvā śramaṇabrāhmaṇkṛpaṇanīpakān saṃtarpya mātāpitarāv anujñāpya bhagavacchāsane pravrajitaḥ /",
    "K10avsata_u:9845": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:9846": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:9847": " sarvakleśaprahāṇād arhatvaṃ sākṣātkṛtam* /",
    "K10avsata_u:9848": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:9849": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:9850": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:9851": " kāni bhadanta hiraṇyapāṇinā karmāṇi kṛtāni,",
    "K10avsata_u:9852": " yenāsya pāṇidvaye lakṣanāhataṃ dīnāradvayaṃ jātam*,",
    "K10avsata_u:9853": " pravrajya cārhatvaṃ sākṣātkṛtam iti /",
    "K10avsata_u:9854": " bhagavān āha:",
    "K10avsata_u:9855": " hiraṇyapāṇinaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:9856": " hiraṇyapāṇinā karmāṇi kṛtāny upacitāni /",
    "K10avsata_u:9857": " ko 'nyaḥ pratyanubhaviṣyati?",
    "K10avsata_u:9858": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:9859": " nābdhātau,",
    "K10avsata_u:9860": " na tejodhātau,",
    "K10avsata_u:9861": " na vāyudhātau,",
    "K10avsata_u:9862": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:9863": " na praṇaśyanti karmāṇi kalpakoṭiśatair api /",
    "K10avsata_u:9864": " sāmagrīṃ prāpya kālaṃ ca phalanti khalu dehinām* // AVŚ_83.1 //",
    "K10avsata_u:9865": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
    "K10avsata_u:9866": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
    "K10avsata_u:9867": " -------------------- Vaidya, p. 208 --------------------",
    "K10avsata_u:9868": " puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:9869": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:9870": " atha kāśyapaḥ samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
    "K10avsata_u:9871": " tasya rājñā kṛkiṇā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
    "K10avsata_u:9872": " tatra ca stūpamahe vartamāne dyūtakareṇa dīnāradvayaṃ tasmin stūpe yaṣṭyāṃ samāropitam* /",
    "K10avsata_u:9873": " tataḥ pādayor nipatya praṇidhānaṃ kṛtavān*:",
    "K10avsata_u:9874": " yatra yatra jāyeya,",
    "K10avsata_u:9875": " tatra tatra hastagatenaiva suvarṇeneti //",
    "K10avsata_u:9876": " bhagavān āha:",
    "K10avsata_u:9877": " kiṃ manyadhve bhikṣavo yo 'sau tena kālena tena samayena dyūtakara āsīt*,",
    "K10avsata_u:9878": " ayaṃ sa hiraṇyapāṇiḥ /",
    "K10avsata_u:9879": " yad anena stūpe dīnāradvayaṃ samāropitam*,",
    "K10avsata_u:9880": " tenāsyaivaṃvidho viśeṣaḥ saṃvṛttaḥ /",
    "K10avsata_u:9881": " yat praṇidhānaṃ kṛtaṃ tenedānīm arhatvaṃ sākṣātkṛtam* /",
    "K10avsata_u:9882": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:9883": " ekāntaśuklānām ekāntaśuklaḥ,",
    "K10avsata_u:9884": " vyatimiśrāṇāṃ vyatimiśraḥ /",
    "K10avsata_u:9885": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:9886": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:9887": " ity evaṃ vo bhikṣavaḥ śikṣitavyam* //",
    "K10avsata_u:9888": " idam avocad bhagavān* /",
    "K10avsata_u:9889": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:9890": " AVŚ_84 tripiṭakaḥ /",
    "K10avsata_u:9891": " (ed. Speyer, vol. II)",
    "K10avsata_u:9892": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:9893": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:9894": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:9895": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:9896": " śrāvastyāṃ viharati jetavane 'nāthapiṇḍadasyārāme /",
    "K10avsata_u:9897": " tena khalu samayena śrāvastyāṃ rājā prasenajit kauśalo rājyaṃ kārayati ṛddhaṃ ca",
    "K10avsata_u:9898": " sphītaṃ ca kṣemaṃ ca {subhikṣaṃ ca} ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:9899": " taskararogāpagataṃ śālīkṣugomahiṣīsaṃpannam* /",
    "K10avsata_u:9900": " priyam ivaikaputrakaṃ rājyaṃ pālayati /",
    "K10avsata_u:9901": " yāvad asau devyā saha krīḍati ramate paricārayati /",
    "K10avsata_u:9902": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:9903": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:9904": " dārako jātaḥ kāṣāyavastraṃ prāvṛtya śramaṇaveṣadhārī jātismaraś ca /",
    "K10avsata_u:9905": " sa jātamātraḥ pṛcchati:",
    "K10avsata_u:9906": " kiṃ bhagavān ihaiva śrāvastyāṃ śāriputramaudgalyāyanakāśyapānandaprabhṛtayo vā mahāśrāvakā iti /",
    "K10avsata_u:9907": " tato 'sya mātā vismayaharṣapūrṇā kathayati:",
    "K10avsata_u:9908": " putraka bhagavān ihaiva śrāvastyāṃ mahāśrāvakāś ceti /",
    "K10avsata_u:9909": " yāvad eṣo 'rtho rājñaḥ prasenajito niveditaḥ:",
    "K10avsata_u:9910": " putras te jātaḥ /",
    "K10avsata_u:9911": " kāṣāyavastraṃ prāvṛtya śramaṇaveṣadhārī jātismaraś ca /",
    "K10avsata_u:9912": " sa bhagavato mahāśrāvakāṇāṃ ca pravṛttim anveṣata iti /",
    "K10avsata_u:9913": " tato rājñā prasenajitā tasyānugrahāryaṃ bhagavān saśrāvakasaṃgho bhaktenopanimantritaḥ /",
    "K10avsata_u:9914": " atha bhagavān bhikṣugaṇaparivṛto bhikṣusaṃghapuraskṛto yena rājñaḥ prasenajito bhaktābhisāras tenopasaṃkrāntaḥ /",
    "K10avsata_u:9915": " upasaṃkramya purastād bhikṣusaṃghasya prajñapta evāsane niṣaṇṇaḥ /",
    "K10avsata_u:9916": " tato rājā prasenajit kauśalaḥ putram utsaṅge kṛtvā bhagavato darśayati:",
    "K10avsata_u:9917": " ayaṃ me bhagavan putro jātamātra eṣa",
    "K10avsata_u:9918": " -------------------- Vaidya, p. 209 --------------------",
    "K10avsata_u:9919": " bhagavantaṃ smarati,",
    "K10avsata_u:9920": " mahāśrāvakāṃś ceti /",
    "K10avsata_u:9921": " tato bhagavāṃs taṃ kumāram āmantrayate:",
    "K10avsata_u:9922": " ārogyaṃ te tripiṭeti /",
    "K10avsata_u:9923": " sa kathayati:",
    "K10avsata_u:9924": " vande tathāgatam arhantaṃ samyaksaṃbuddham iti /",
    "K10avsata_u:9925": " tato rājā prasenajit param vismayam āpannaḥ //",
    "K10avsata_u:9926": " yadā saptavarṣo jātas tadā bhagavacchāsane pravrajitas tair eva kāṣāyaiḥ prāvṛtaḥ /",
    "K10avsata_u:9927": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:9928": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:9929": " sarvakleśaprahāṇād arhatvaṃ sākṣātkṛtam* /",
    "K10avsata_u:9930": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:9931": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:9932": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:9933": " kāni bhadanta tripiṭena karmāṇi kṛtāni,",
    "K10avsata_u:9934": " yena kāṣāyavastraprāvṛto jātaḥ śramaṇaveṣadhārī jātismaraḥ /",
    "K10avsata_u:9935": " pravrajya cārhatvaṃ sākṣātkṛtam iti /",
    "K10avsata_u:9936": " bhagavān āha:",
    "K10avsata_u:9937": " tripiṭenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:9938": " tripiṭena karmāṇi kṛtāny upacitāni /",
    "K10avsata_u:9939": " ko 'nyaḥ pratyanubhaviṣyati?",
    "K10avsata_u:9940": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:9941": " nābdhātau,",
    "K10avsata_u:9942": " na tejodhātau,",
    "K10avsata_u:9943": " na vāyudhātau,",
    "K10avsata_u:9944": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:9945": " na praṇaśyanti karmāṇi kalpakoṭiśatair api /",
    "K10avsata_u:9946": " sāmagrīṃ prāpya kālaṃ ca phalanti khalu dehinām* // AVŚ_84.1 //",
    "K10avsata_u:9947": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
    "K10avsata_u:9948": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:9949": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:9950": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:9951": " yāvad rājñaḥ kṛkiṇaḥ putra ṛṣipatanaṃ gataḥ /",
    "K10avsata_u:9952": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:9953": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:9954": " jaṅgamam iva ratnaparvataṃ samantato bhadrakam* /",
    "K10avsata_u:9955": " sahadarśanāc cāsya prasādo jātaḥ /",
    "K10avsata_u:9956": " sa prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:9957": " tasya bhagavatā āśayānuśayaṃ dhātuṃ prakṛtiṃ ca jñātvā tādṛśī saṃsāravairāgyikī dharmadeśanā kṛtā,",
    "K10avsata_u:9958": " yāṃ śrutvā saṃsāre doṣadarśī nirvāṇe guṇadarśī bhūtvā rājānaṃ vijñāpayāmāsa:",
    "K10avsata_u:9959": " anujānīhi māṃ tāta,",
    "K10avsata_u:9960": " bhagavacchāsane pravrajiṣyāmīti /",
    "K10avsata_u:9961": " rājovāca: na śakyam etan mayā kartum* /",
    "K10avsata_u:9962": " yasmāt te yuvarājābhiṣeko nacireṇa bhaviṣyatīti /",
    "K10avsata_u:9963": " kumāraḥ kathayati:",
    "K10avsata_u:9964": " alaṃ me rājyena bahudoṣaduṣṭadharmasaṃpannena /",
    "K10avsata_u:9965": " avaśyam evāhaṃ bhagavacchāsane pravrajiṣyāmīti /",
    "K10avsata_u:9966": " sa pitrā nānujñātaḥ /",
    "K10avsata_u:9967": " tenaiko bhaktacchedaḥ kṛtaḥ,",
    "K10avsata_u:9968": " dvau trayo vā yāvat ṣaḍ bhaktacchedāḥ kṛtāḥ /",
    "K10avsata_u:9969": " tato 'sya vayasyakai rājā vijñaptaḥ /",
    "K10avsata_u:9970": " deva anujānīhi kumāraṃ pravrajitum* /",
    "K10avsata_u:9971": " mā haiva kālaṃ kariṣyatīti /",
    "K10avsata_u:9972": " tato rājñā putraḥ pratijñāṃ",
    "K10avsata_u:9973": " -------------------- Vaidya, p. 210 --------------------",
    "K10avsata_u:9974": " karitaḥ: tāvat te 'smākaṃ darśanaṃ na deyam*,",
    "K10avsata_u:9975": " yāvat trayaḥ piṭakā adhītā iti /",
    "K10avsata_u:9976": " yāvad asau pitaram anujñāpya bhagavacchāsane pravrajitaḥ /",
    "K10avsata_u:9977": " tena yujyamānena ghaṭamānena vyāyacchamānena nacireṇa trayaḥ piṭakā adhītāḥ /",
    "K10avsata_u:9978": " yuktam uktapratibhānī dhārmakathikaḥ saṃvṛttaḥ /",
    "K10avsata_u:9979": " tasyaitad abhavat*:",
    "K10avsata_u:9980": " yanv ahaṃ pūrvikāṃ pratijñāṃ niryātayeyam iti /",
    "K10avsata_u:9981": " sa pituḥ sakāśaṃ gataḥ /",
    "K10avsata_u:9982": " sa pṛṣṭaś ca:",
    "K10avsata_u:9983": " kiṃ putra asti kiṃcid adhītam iti?",
    "K10avsata_u:9984": " tenoktam*: trayaḥ piṭakā iti /",
    "K10avsata_u:9985": " tatas tena pitus tādṛśī dharmadeśanā kṛtā,",
    "K10avsata_u:9986": " yāṃ śrutvā rājā āttamanāḥ saṃvṛttaḥ /",
    "K10avsata_u:9987": " tataḥ prasādajātaḥ kathayati:",
    "K10avsata_u:9988": " putra kena te prayojanam iti /",
    "K10avsata_u:9989": " tenoktam*: icchāmy ahaṃ bhagavantaṃ saśrāvakasaṃgham upanimantrya ṣaḍbhiḥ pariṣkārair ācchādayitum iti /",
    "K10avsata_u:9990": " rājā kathayati:",
    "K10avsata_u:9991": " yatheṣṭaṃ kuruṣva,",
    "K10avsata_u:9992": " vistīrṇaṃ rājakulam iti /",
    "K10avsata_u:9993": " tatas tripiṭena bhagavān viṃśatisahasraparivāraḥ praṇītenāhāreṇa saṃtarpitaḥ /",
    "K10avsata_u:9994": " ekaikaś ca bhikṣuḥ ṣaḍbhiḥ pariṣkārair ācchāditaḥ /",
    "K10avsata_u:9995": " tataḥ pādayor nipatya praṇidhānaṃ kṛtam*:",
    "K10avsata_u:9996": " yan mayā idānīṃ kṛcchreṇa pravrajyā pratilabdhā,",
    "K10avsata_u:9997": " tathāgate ca saśrāvakasaṃghe kārāḥ kṛtāḥ,",
    "K10avsata_u:9998": " anenāhaṃ kuśalamūlena cittotpādena deyadharmaparityāgena ca yatra yatra jāyeya tatra tatra kāṣāyavastraprāvṛta eva śramaṇaveṣadhārī jātismaraś ca syām iti //",
    "K10avsata_u:9999": " bhagavān āha:",
    "K10avsata_u:10000": " kiṃ manyadhve bhikṣavo yo 'sau tena kālena tena samayena kṛkiṇaḥ putraḥ,",
    "K10avsata_u:10001": " ayaṃ tripiṭaḥ /",
    "K10avsata_u:10002": " tenaiva hetunā āḍhye rājakule putro jāto 'bhirūpo darśanīyaḥ prāsādiko jātismaraś ca saṃvṛttaḥ /",
    "K10avsata_u:10003": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:10004": " ekāntaśuklānām ekāntaśuklaḥ,",
    "K10avsata_u:10005": " vyatimiśrāṇāṃ vyatimiśraḥ /",
    "K10avsata_u:10006": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:10007": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:10008": " ity evaṃ vo bhikṣavaḥ śikṣitavyam* //",
    "K10avsata_u:10009": " idam avocad bhagavān* /",
    "K10avsata_u:10010": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:10011": " AVŚ_85 yaśomitraḥ /",
    "K10avsata_u:10012": " (ed. Speyer, vol. II)",
    "K10avsata_u:10013": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:10014": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:10015": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:10016": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:10017": " śrāvastyāṃ viharati jetavane 'nāthapiṇḍadasyārāme /",
    "K10avsata_u:10018": " śrāvastyām anyatamaḥ sārthavāha āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:10019": " tena sadṛśāt kulāt kalatram ānītam* /",
    "K10avsata_u:10020": " sa tayā sārdhaṃ krīḍati ramate paricārayati /",
    "K10avsata_u:10021": " tena khalu samayena durbhikṣam abhūt kṛcchram* /",
    "K10avsata_u:10022": " kāntāradurlabhaḥ (Speyer:",
    "K10avsata_u:10023": " durlambhaḥ)",
    "K10avsata_u:10024": " piṇḍako yācanakena /",
    "K10avsata_u:10025": " -------------------- Vaidya, p. 211 --------------------",
    "K10avsata_u:10026": " naimittikaiś ca nirdiṣṭo devo na varṣiṣyatīti /",
    "K10avsata_u:10027": " yāvat sārthavāhapatnī āpannasatvā saṃvṛttā /",
    "K10avsata_u:10028": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:10029": " dārako jāto 'bhirūpo darśanīyaḥ prāsādikaḥ sarvāṅgopetaḥ /",
    "K10avsata_u:10030": " yatra ca divase dārako jātas tatraiva divase 'nāvṛṣṭir bhagnā /",
    "K10avsata_u:10031": " tasya yaśasā sarvā śrāvastī āpūritā /",
    "K10avsata_u:10032": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:10033": " kiṃ bhavatu dārakasya nāmeti /",
    "K10avsata_u:10034": " jñātaya ūcuḥ:",
    "K10avsata_u:10035": " yasmād asya samantād yaśo visṛtam*,",
    "K10avsata_u:10036": " tasmād bhavatu dārakasya yaśomitra iti nāmeti /",
    "K10avsata_u:10037": " yaśomitro dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:10038": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:10039": " āśu vardhate hradastham iva paṅkajam* //",
    "K10avsata_u:10040": " yadā yaśomitro mahān saṃvṛttas tadā jetavanaṃ nirgataḥ kenacid eva karaṇīyena /",
    "K10avsata_u:10041": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:10042": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:10043": " jaṅgamam iva ratnaparvataṃ samantato bhadrakam* /",
    "K10avsata_u:10044": " sahadarśanāc cāsya prasādo jātaḥ /",
    "K10avsata_u:10045": " prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:10046": " tasya bhagavatā tādṛśī saṃsāravairāgyikī dharmadeśanā kṛtā,",
    "K10avsata_u:10047": " yāṃ śrutvā saṃsāradoṣadarśī nirvāṇaguṇadarśī bhūtvā mātapitarāv anujñāpya bhagavacchāsane pravrajitaḥ /",
    "K10avsata_u:10048": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:10049": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:10050": " sarvakleśaprahāṇād arhatvaṃ sākṣātkṛtam* /",
    "K10avsata_u:10051": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:10052": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:10053": " tasya daṃṣṭrābhyām aṣṭāṅgopetaṃ pānīyaṃ prasravati,",
    "K10avsata_u:10054": " yenāsya tṛṣā na bādhate /",
    "K10avsata_u:10055": " yadā nidāghakāle bhikṣavas tṛṣārtāḥ pānakasyārthe saṃgham avataranti,",
    "K10avsata_u:10056": " tadāpy asau nāvatarati /",
    "K10avsata_u:10057": " tato 'sya supremakā bhikṣavaḥ pṛcchanti:",
    "K10avsata_u:10058": " kena hetunā bhavatas tṛṣā na bādhata iti /",
    "K10avsata_u:10059": " sa kathayati:",
    "K10avsata_u:10060": " mamaitābhyāṃ daṃṣṭrābhyām aṣṭāṅgopetaṃ pānīyaṃ prasravati,",
    "K10avsata_u:10061": " yena na me tṛṣā bādhatā iti //",
    "K10avsata_u:10062": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:10063": " kāni bhadanta yaśomitreṇa karmāṇi kṛtāni,",
    "K10avsata_u:10064": " yenābhirūpo darśanīyaḥ prāsādikaḥ,",
    "K10avsata_u:10065": " daṃṣṭrāntarāc cāṣṭāṅgopetaṃ pānīyaṃ prasravati,",
    "K10avsata_u:10066": " pravrajya cārhatvaṃ sākṣātkṛtam iti /",
    "K10avsata_u:10067": " bhagavān āha:",
    "K10avsata_u:10068": " yaśomitreṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:10069": " yaśomitreṇa karmāṇi kṛtāny upacitāni /",
    "K10avsata_u:10070": " ko 'nyaḥ pratyanubhaviṣyati?",
    "K10avsata_u:10071": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:10072": " nābdhātau,",
    "K10avsata_u:10073": " na tejodhātau,",
    "K10avsata_u:10074": " na vāyudhātau,",
    "K10avsata_u:10075": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:10076": " -------------------- Vaidya, p. 212 --------------------",
    "K10avsata_u:10077": " na praṇaśyanti karmāṇi kalpakoṭiśatair api /",
    "K10avsata_u:10078": " sāmagrīṃ prāpya kālaṃ ca phalanti khalu dehinām* // AVŚ_85.1 //",
    "K10avsata_u:10079": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
    "K10avsata_u:10080": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:10081": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:10082": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:10083": " yāvad anyataraḥ śreṣṭhiputro 'nyatarasya vṛddhabhikṣoḥ sakāśe pravrajitaḥ /",
    "K10avsata_u:10084": " so 'laso necchati samayācārikāṃ caritum* /",
    "K10avsata_u:10085": " tataḥ sa brahmacāribhiḥ sthavirasyopasthāyako dattaḥ /",
    "K10avsata_u:10086": " sa upasthāyakam ātmānaṃ matvā vṛddhatarāṇāṃ bhikṣūṇāṃ sakāśād upasthānaṃ svīkaroti /",
    "K10avsata_u:10087": " tasyākuśalamūlāny aparyantāni //",
    "K10avsata_u:10088": " yāvad apareṇa samayena glānyaṃ patitaḥ /",
    "K10avsata_u:10089": " sthavireṇāsya vaidyopadeśād ghṛtaṃ pānāya dattam* /",
    "K10avsata_u:10090": " sa rātrau tṛṣātrāsitaḥ (Speyer:",
    "K10avsata_u:10091": " tṛṣā trāsitaḥ)",
    "K10avsata_u:10092": " svakaṃ kamaṇḍalukam upagṛhya pānīyaṃ pāsyāmīti paśyati nirudakam* /",
    "K10avsata_u:10093": " evam ācāryopādhyāyānām* /",
    "K10avsata_u:10094": " yāvat sāṃghikaṃ pānīyamaṇḍapam avatīrṇaḥ /",
    "K10avsata_u:10095": " tad api nirudakaṃ paśyati /",
    "K10avsata_u:10096": " yāvan nadīcārikām avatīrṇaḥ /",
    "K10avsata_u:10097": " sāpi nirudakā saṃvṛttā /",
    "K10avsata_u:10098": " sa udvignaḥ svakānāṃ sabrahmacāriṇām udvejanārthaṃ śraddhādeyasya ca gurutvasaṃdarśanārtham*,",
    "K10avsata_u:10099": " nadīcārikāyāḥ parivṛkṣaḥ (Speyer:",
    "K10avsata_u:10100": " pare vṛkṣaḥ)",
    "K10avsata_u:10101": " , tatra śāṭakaṃ baddhvā samabhirūḍhaḥ,",
    "K10avsata_u:10102": " svakarmāṇi mamety avetya karmapratiśaraṇāvasthitaḥ (Speyer:",
    "K10avsata_u:10103": " karmapratisaraṇāvasthitaḥ) /",
    "K10avsata_u:10104": " yāvad dvitīye divase prabhātāyāṃ rajanyām etad vṛttāntaṃ sabrahmacāriṇām ārocayati /",
    "K10avsata_u:10105": " tato 'sya sabrahmacāriṇaḥ pretakaraṇaṃ śrutvodvignāḥ,",
    "K10avsata_u:10106": " itaś cāmutaś cārocayitum ārabdhāḥ /",
    "K10avsata_u:10107": " tato 'sya upādhyāyena pānīyam upanāmitam* /",
    "K10avsata_u:10108": " tad api na paśyati /",
    "K10avsata_u:10109": " tenāpi saṃvignena bhagavataḥ kāśyapasya niveditam* /",
    "K10avsata_u:10110": " bhagavatā kāśyapenoktaḥ:",
    "K10avsata_u:10111": " gaṇḍīr ākoṭyatām iti /",
    "K10avsata_u:10112": " tata upadhivārikeṇa gaṇḍīr ākoṭitā /",
    "K10avsata_u:10113": " buddhapramukho bhikṣusaṃghaḥ saṃnipatitaḥ //",
    "K10avsata_u:10114": " eṣa vṛttānto vārāṇasyāṃ nagaryāṃ samantato visṛtaḥ /",
    "K10avsata_u:10115": " tato 'nekāni prāṇiśatasahasrāṇi saṃnipatitāni /",
    "K10avsata_u:10116": " yāvad upādhyāyena vṛddhānte niṣādayitvā udakapurṇā kuṇḍikā dattā /",
    "K10avsata_u:10117": " vatsa etat pānīyaṃ saṃghe cārayeti /",
    "K10avsata_u:10118": " sa pratyakṣaphaladarśī tenaiva saṃvegena buddhe bhagavti śrāvakeṣu ca prasādam utpādya tīvreṇāśayena tad udakaṃ saṃghe cāritavān* /",
    "K10avsata_u:10119": " tato bhagavatā tasyānugrahārthaṃ gajabhujasadṛśaṃ bāhum abhiprasārya bhītānām āśvāsanakareṇa tad udakaṃ gṛhītaṃ mahāśrāvakaiś ca /",
    "K10avsata_u:10120": " na ca kṣīyate /",
    "K10avsata_u:10121": " yāvat sarvasaṃghe cāritam*,",
    "K10avsata_u:10122": " tadāpi na kṣīyate /",
    "K10avsata_u:10123": " tad atyadbhutaṃ devamanuṣyāvarjanakaraṃ prātihāryaṃ dṛṣṭvā anekaiḥ prāṇiśatasahasraiḥ satyadarśanaṃ kṛtam* /",
    "K10avsata_u:10124": " tasyāpi saṃtāne 'kuśalamūlāni pratisaṃhṛtāni /",
    "K10avsata_u:10125": " yadā tasmād glānyād vyutthitaḥ,",
    "K10avsata_u:10126": " tadā tena buddhapramukho bhikṣusaṃghaḥ pānīyenālpotsukaḥ kṛtaḥ /",
    "K10avsata_u:10127": " dvādaśa varṣasahasrāṇi tena saṃghe pānīyaṃ cāritam* /",
    "K10avsata_u:10128": " yāvan maraṇakālasamaye praṇidhānaṃ kṛtavān*:",
    "K10avsata_u:10129": " anenāhaṃ kuśalamūlena cittotpādena deyadharmaparityāgena ca yo 'sau bhagavatā kāśyapena uttaro nāma māṇavo vyākṛtaḥ:",
    "K10avsata_u:10130": " bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddhaḥ,",
    "K10avsata_u:10131": " tam aham ārāgayeyaṃ mā virāgayeyam*,",
    "K10avsata_u:10132": " daṃṣṭrāntarāc ca me 'ṣṭāṅgopetaṃ pānīyaṃ nirgacched iti //",
    "K10avsata_u:10133": " -------------------- Vaidya, p. 213 --------------------",
    "K10avsata_u:10134": " bhagavān āha:",
    "K10avsata_u:10135": " kiṃ manyadhve bhikṣavo yo 'sau tena kālena tena samayena bhikṣur āsīt, ayaṃ saḥ /",
    "K10avsata_u:10136": " yat tena dvādaśa varṣasahasrāṇi saṃghe pānīyaṃ cāritam*,",
    "K10avsata_u:10137": " praṇidhānaṃ ca kṛtam*,",
    "K10avsata_u:10138": " teneha janmani daṃṣṭrāntarād aṣṭāṅgopetam pānīyaṃ nirgacchati /",
    "K10avsata_u:10139": " tenaiva hetunārhatvaṃ sākṣātkṛtam* /",
    "K10avsata_u:10140": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:10141": " ekāntaśuklānām ekāntaśuklaḥ,",
    "K10avsata_u:10142": " vyatimiśrāṇāṃ vyatimiśraḥ /",
    "K10avsata_u:10143": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:10144": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:10145": " ity evaṃ vo bhikṣavaḥ śikṣitavyam* //",
    "K10avsata_u:10146": " idam avocad bhagavān* /",
    "K10avsata_u:10147": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:10148": " AVŚ_86 aupapādukaḥ /",
    "K10avsata_u:10149": " (ed. Speyer, vol. II)",
    "K10avsata_u:10150": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:10151": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:10152": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:10153": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ deveṣu trāyastriṃśeṣu",
    "K10avsata_u:10154": " varṣā upagataḥ pāṇḍukambalaśilāyāṃ pārijātasya kovidārasya nātidūre /",
    "K10avsata_u:10155": " mātur janitryā dharmaṃ deśayati,",
    "K10avsata_u:10156": " anyeṣāṃ ca devānām* /",
    "K10avsata_u:10157": " tena khalu samayenāyuṣmān mahāmaudgalyāyanaḥ śrāvastyāṃ varṣā upagato jetavane 'nāthapiṇḍadasyārāme /",
    "K10avsata_u:10158": " atha catasraḥ parṣado yenāyuṣmān mahāmaudgalyāyanaḥ tenopasaṃkrāntāḥ,",
    "K10avsata_u:10159": " mahāmaudgalyāyanapādau śirasā vanditvā ekānte niṣaṇṇāḥ /",
    "K10avsata_u:10160": " catasraḥ parṣada āyuṣmān mahāmaudgalyāyano dharmakathayā saṃdarśayati samādāpayati samuttejayati saṃpraharṣayati /",
    "K10avsata_u:10161": " anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm* /",
    "K10avsata_u:10162": " atha catasraḥ parṣada utthāyāsanād ekāṃsam uttarāsaṅgaṃ kṛtvā yenāyuṣmān mahāmaudgalyāyanaḥ tenāñjaliṃ praṇamayya āyuṣmantaṃ mahāmaudgalyāyam idam avocat*:",
    "K10avsata_u:10163": " kaccit te bhadanta mahāmaudgalyāyana śrutaṃ kutra bhagavān etarhi varṣā upagata iti /",
    "K10avsata_u:10164": " mahāmaudgalyāyana āha:",
    "K10avsata_u:10165": " śrutaṃ me bhavanto bhagavān deveṣu trāyastriṃśeṣu varṣā upagataḥ,",
    "K10avsata_u:10166": " pāṇḍukambalaśilāyāṃ pārijātasya kovidārasya nātidūre /",
    "K10avsata_u:10167": " mātur janitryā dharmaṃ deśayati,",
    "K10avsata_u:10168": " anyeṣāṃ ca devānāṃ trāyastriṃśānām iti /",
    "K10avsata_u:10169": " atha catasraḥ parṣadaḥ āyuṣmato mahāmaudgalyāyanasya bhāṣitam abhinandyānumodya pādau śirasā vanditvotthāyāsanebhyaḥ prakrāntāḥ //",
    "K10avsata_u:10170": " atha catasraḥ parṣadas trayāṇāṃ vārṣikāṇām atyayād yenāyuṣmān mahāmaudgalyāyanaḥ tenopasaṃkrāntāḥ /",
    "K10avsata_u:10171": " upasaṃkramyāyuṣmato mahāmaudgalyāyanasya pādau śirasā vanditvā ekānte niṣaṇṇāḥ /",
    "K10avsata_u:10172": " catasraḥ parṣada āyuṣmān mahāmaudgalyāyano dharmyayā kathayā saṃdarśayati (Speyer:",
    "K10avsata_u:10173": " saṃpradarśayati)",
    "K10avsata_u:10174": " samādāpayati samuttejayati",
    "K10avsata_u:10175": " -------------------- Vaidya, p. 214 --------------------",
    "K10avsata_u:10176": " saṃpraharṣayati /",
    "K10avsata_u:10177": " anekaparyāyeṇa dhamyayā kathayā saṃdarśya samādāpya samuttejya saṃpraharṣya tūṣṇīm* /",
    "K10avsata_u:10178": " atha catasraḥ parṣada utthāyāsanād ekāṃsam uttarāsaṅgaṃ kṛtvā yenāyuṣmān mahāmaudgalyāyanas tenāñjaliṃ praṇamayya āyuṣmantaṃ mahāmaudgalyāyam idam avocat*:",
    "K10avsata_u:10179": " yat khalu bhadantamahāmaudgalyāyano jānīyāt* (Speyer:",
    "K10avsata_u:10180": " jānāyāc; MS:",
    "K10avsata_u:10181": " -maudgalyāyana jānīyā cira-)",
    "K10avsata_u:10182": " : ciradṛṣṭo 'smābhir bhagavān*,",
    "K10avsata_u:10183": " paritṛṣitāḥ smo vayaṃ bhagavato darśanena /",
    "K10avsata_u:10184": " icchāmo vayaṃ bhagavantaṃ draṣṭum* /",
    "K10avsata_u:10185": " saced bhadantamahāmaudgalyāyasyāguru,",
    "K10avsata_u:10186": " sādhu bhadantamahāmaudgalyāyano yena bhagavāṃs tenopasaṃkrāmet+ /",
    "K10avsata_u:10187": " upasaṃkramyāsmākaṃ vacanena bhagavataḥ pādau śirasā vandasva,",
    "K10avsata_u:10188": " alpābādhatāṃ ca pṛccha,",
    "K10avsata_u:10189": " alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
    "K10avsata_u:10190": " evaṃ ca vada:",
    "K10avsata_u:10191": " jambūdvīpe bhadanta catasraḥ parṣada ākāṅkṣanti bhagavato darśanam* /",
    "K10avsata_u:10192": " evaṃ cāhuḥ: nāsti khalu bhadanta jambūdvīpakānāṃ manuṣyāṇāṃ tadrūpā ṛddhir vā anubhāvo vā yena jambūdvīpakā manuṣyā devāṃs trāyastriṃśān (Speyer:",
    "K10avsata_u:10193": " trayastriṃśān)",
    "K10avsata_u:10194": " abhiroheyuḥ bhagavantaṃ darśanāyopasaṃkramaṇāya paryupāsanāya /",
    "K10avsata_u:10195": " asti khalu devānāṃ trāyastriṃśānāṃ tadrūpā ṛddhiś cānubhāvaś ca,",
    "K10avsata_u:10196": " yena devās trāyastriṃśā jambūdvīpam avatareyur bhagavantaṃ darśanāyopasaṃkramaṇāya paryupāsanāya /",
    "K10avsata_u:10197": " sādhu bhagavān devebhyas trāyastriṃśebhyo jambūdvīpam avatared anukampām upādāyeti /",
    "K10avsata_u:10198": " adhivāsayaty āyuṣmān mahāmaudgalyāyanaś catasṛṇāṃ parṣadāṃ tūṣṇībhāvena /",
    "K10avsata_u:10199": " atha catasraḥ parṣada āyuṣmato mahāmaudgalyāyanasya tūṣṇībhāvenādhivāsanāṃ viditvā āyuṣmato mahāmaudgalyāyanasya pādau śirasā vanditvotthāyāsanebhyaḥ prakrāntāḥ //",
    "K10avsata_u:10200": " athāyuṣmān mahāmaudgalyāyano 'ciraprakrāntāś catasraḥ parṣado viditvā tadrūpaṃ samādhiṃ samāpanno yathā samāhite citte tadyathā balavān puruṣaḥ saṃkuñcitaṃ vā bāhuṃ prasārayet*,",
    "K10avsata_u:10201": " prasāritaṃ vā saṃkuñcayet*,",
    "K10avsata_u:10202": " evam evāyuṣmān mahāmaudgalyāyanaḥ śrāvastyām antarhito deveṣu trāyastriṃśeṣu pratyaṣṭhāt pāṇdukambalaśilāyāṃ pārijātasya kovidārasya nātidūre",
    "K10avsata_u:10203": " tena khalu samayena bhagavān anekaśatāyā devaparṣado dharmaṃ deśayati /",
    "K10avsata_u:10204": " adrākṣīc ca mahāmaudgalyāyano bhagavantam anekaśatāyā devaparṣadaḥ purastān niṣaṇṇaṃ dharmaṃ deśayantam* /",
    "K10avsata_u:10205": " dṛṣṭvā ca punaḥ smitaṃ prāvirakārṣīt*:",
    "K10avsata_u:10206": " ihāpi bhagavān ākīrṇo viharati tadyathā jambūdvīpe catasṛbhiḥ parṣadbhir iti /",
    "K10avsata_u:10207": " atha bhagavān āyuṣmato mahāmaudgalyāyanasya cetasā cittam ājñāya āyuṣmantaṃ mahāmaudgalyāyanam idam avocat*:",
    "K10avsata_u:10208": " na khalu maudgalyāyana svairatvam eṣām*,",
    "K10avsata_u:10209": " api tu yadā me evaṃ bhavati:",
    "K10avsata_u:10210": " āgacchantv iti,",
    "K10avsata_u:10211": " tadā āgacchanti /",
    "K10avsata_u:10212": " yadā me evaṃ bhavati:",
    "K10avsata_u:10213": " gacchantv iti,",
    "K10avsata_u:10214": " tadā gacchanti /",
    "K10avsata_u:10215": " iti me cetasā cittam ājñāya āgacchanti ca gacchanti //",
    "K10avsata_u:10216": " āyuṣmān mahāmaudgalyāyano yena bhagavāṃs tenopasaṃkrāntaḥ /",
    "K10avsata_u:10217": " upasaṃkramya bhagavataḥ pādau śirasā vanditvā ekānte niṣaṇṇaḥ /",
    "K10avsata_u:10218": " ekāntaniṣaṇṇa āyuṣmān maudgalyāyanaḥ sarvāṃ devaparṣadam avalokya bhagavantam idam avocat:",
    "K10avsata_u:10219": " vicitrā bateyaṃ devaparṣat saṃniṣaṇṇā saṃnipatitā /",
    "K10avsata_u:10220": " santy asyāṃ devaparṣadi devatā yā buddhe 'vetya prasādena samanvāgatāḥ kāyasya bhedād ihopapannāḥ /",
    "K10avsata_u:10221": " santi dharme,",
    "K10avsata_u:10222": " santi saṃghe,",
    "K10avsata_u:10223": " santi āryakāntaiḥ śīlaiḥ samanvāgatāḥ,",
    "K10avsata_u:10224": " kāyasya bhedād ihopapannāḥ /",
    "K10avsata_u:10225": " -------------------- Vaidya, p. 215 --------------------",
    "K10avsata_u:10226": " atha bhagavān āyuṣmato mahāmaudgalyāyanasya bhāṣitam anuvarṇayann āyuṣmantaṃ mahāmaudgalyāyanam idam avocat*:",
    "K10avsata_u:10227": " evam etan maudgalyāyana,",
    "K10avsata_u:10228": " evam evam etat* /",
    "K10avsata_u:10229": " vicitrā bateyaṃ devaparṣat saṃniṣaṇṇā saṃnipatitā /",
    "K10avsata_u:10230": " santy asyāṃ devatā yā buddhe 'vetya prasādena samanvāgatāḥ,",
    "K10avsata_u:10231": " kāyasya bhedād ihopapannāḥ /",
    "K10avsata_u:10232": " santi dharme,",
    "K10avsata_u:10233": " santi saṃghe,",
    "K10avsata_u:10234": " santi āryakāntaiḥ śīlaiḥ samanvāgatāḥ,",
    "K10avsata_u:10235": " kāyasya bhedād ihopapannāḥ //",
    "K10avsata_u:10236": " atha śakro śakro devānām indro bhagavata āyuṣmataś ca mahāmaudgalyāyanasya bhāṣitam anuvarṇayann āyuṣmantaṃ mahāmaudgalyāyanam idam avocat*:",
    "K10avsata_u:10237": " evam etad bhadanta mahāmaudgalyāyana, evam etat* /",
    "K10avsata_u:10238": " vicitrā bateyaṃ devaparṣat saṃniṣaṇṇā saṃnipatitā /",
    "K10avsata_u:10239": " santy asyāṃ devaparṣadi devatāḥ,",
    "K10avsata_u:10240": " yā buddhe 'vetya prasādena samanvāgatāḥ,",
    "K10avsata_u:10241": " kāyasya bhedād ihopapannāḥ /",
    "K10avsata_u:10242": " santi dharme,",
    "K10avsata_u:10243": " santi saṃghe,",
    "K10avsata_u:10244": " santy āryakāntaiḥ śīlaiḥ samanvāgatāḥ,",
    "K10avsata_u:10245": " kāyasya bhedād ihopapannāḥ //",
    "K10avsata_u:10246": " athānyatamo devaputro bhagavata āyuṣmataś ca mahāmaudgalyāyanasya śakrasya ca devānām indrasya bhāṣitam anuvarṇayann āyuṣmantaṃ mahāmaudgalyāyanam idam avocat*:",
    "K10avsata_u:10247": " evam etad bhadanta mahāmaudgalyāyana, evam etat* /",
    "K10avsata_u:10248": " vicitrā bateyaṃ devaparṣat saṃniṣaṇṇā saṃnipatitā /",
    "K10avsata_u:10249": " santy asyāṃ devaparṣadi devatāḥ,",
    "K10avsata_u:10250": " yā buddhe 'vetya prasādena samanvāgatāḥ kāyasya bhedād ihopapannāḥ /",
    "K10avsata_u:10251": " santi dharme,",
    "K10avsata_u:10252": " santi saṃghe /",
    "K10avsata_u:10253": " santi āryakāntaiḥ śīlaiḥ samanvāgatāḥ kāyasya bhedād ihopapannā iti //",
    "K10avsata_u:10254": " tatrānekāni devatāśatāni anekāni devatāsahasrāṇy anekāni devatāśatasahasrāṇi bhagavataḥ purastāt pratyekaṃ pratyekaṃ srotāpattiphalaṃ sākṣātkṛtya tatraivāntarhitāni //",
    "K10avsata_u:10255": " athāyuṣmān mahāmaudgalyāyanaḥ praviviktāṃ devaparṣadaṃ viditvā ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamayya bhagavantam idam",
    "K10avsata_u:10256": " jambūdvīpe bhadanta catasraḥ parṣado bhagavataḥ pādau śirasā vandante alpābādhatāṃ ca pṛcchanti,",
    "K10avsata_u:10257": " alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
    "K10avsata_u:10258": " bhagavān āh:",
    "K10avsata_u:10259": " sukhino maudgalyāyana bhavantu jambūdvīpe catasraḥ parṣadas tvaṃ ca /",
    "K10avsata_u:10260": " mahāmaudgalyāyana āha:",
    "K10avsata_u:10261": " jambūdvīpe bhadanta catasraḥ parṣada ākāṅkṣanti bhagavato darśanam* /",
    "K10avsata_u:10262": " evaṃ cāhuḥ: nāsti bhadanta jāmbūdvīpakānāṃ manuṣyāṇāṃ tadrūpā ṛddhir vā anubhāvo",
    "K10avsata_u:10263": " vā yena jāmbūdvīpakā manuṣyā devāṃs trāyastriṃśān abhiroheyur bhagavantaṃ darśanāyopasaṃkramituṃ paryupāsanāya /",
    "K10avsata_u:10264": " asti tu bhadanta devānāṃ trāyastriṃśānāṃ tadrūpā ṛddhiś cānubhāvaś ca,",
    "K10avsata_u:10265": " yena devās trāyastriṃśā jambūdvīpam avatareyur bhagavantaṃ darśanāyopasaṃkramituṃ paryupāsanāya /",
    "K10avsata_u:10266": " sādhu bhagavān devebhyaś trāyastriṃśebhyo 'vatared anukampām upādāya /",
    "K10avsata_u:10267": " bhagavān āha:",
    "K10avsata_u:10268": " tena hi tvaṃ gaccha maudgalyāyana jambūdvīpam* /",
    "K10avsata_u:10269": " gatvā ca catasṛṇāṃ parṣadām ārocaya:",
    "K10avsata_u:10270": " avatariṣyati bhavanto bhagavān itaḥ saptame divase devebhyas trāyastriṃśebhyo jambūdvīpaṃ sāṃkāśye nagare āpajjure dāve udumbaramūle iti //",
    "K10avsata_u:10271": " athāyuṣmān mahāmaudgalyāyano bhagavataḥ pratiśrutya pādau śirasā vanditvā tadrūpaṃ samādhiṃ saṃpanno yathā samāhite citte tadyathā balavān puruṣaḥ saṃkuñcitaṃ bāhuṃ prasārayet*,",
    "K10avsata_u:10272": " -------------------- Vaidya, p. 216 --------------------",
    "K10avsata_u:10273": " prasāritaṃ vā saṃkuñcayet*,",
    "K10avsata_u:10274": " evam evāyuṣmān mahāmaudgalyāyano deveṣu trāyastriṃśeṣv antarhitaḥ,",
    "K10avsata_u:10275": " jambūdvīpe pratyaṣṭhāt* /",
    "K10avsata_u:10276": " athāyuṣmān mahāmaudgalyāyano jambūdvīpam āgatya catasṛṇāṃ parṣadām ārocayati:",
    "K10avsata_u:10277": " avatariṣyati bhavanto bhagavān itaḥ saptame divase devebhyas trāyastriṃśebhyo jambūdvīpaṃ sāṃkāśye nagare āpajjure dāve udumbaramūle iti //",
    "K10avsata_u:10278": " avatīrṇo bhagavāṃs tataḥ saptame divase devebhyas trāyastriṃśebhyaḥ sāṃkāśye nagare āpajjure dāve udumbaramūle /",
    "K10avsata_u:10279": " yadā bhagavān sāmkāśyaṃ nagaram avatīrṇaḥ,",
    "K10avsata_u:10280": " tadā anekāni prāṇiśatasahasrāṇi bhagavato darśanāya saṃnipatitāni /",
    "K10avsata_u:10281": " tatropapāduko bhikṣuḥ prādurbhūtaḥ /",
    "K10avsata_u:10282": " tena bhagavān saśrāvakasaṃghas te ca devāsuragaruḍakinnaramahoragā bhaktenopanimantritāḥ /",
    "K10avsata_u:10283": " yāvad gaṇḍīdeśanākāle sahacittotpādād divyāny āsanāny udārapaṭācchāditāni prādurbhūtāni,",
    "K10avsata_u:10284": " divyāni ca bhakṣyabhojyāni /",
    "K10avsata_u:10285": " tata upapādukena bhagavān divyenāhāreṇa saṃtarpitaḥ /",
    "K10avsata_u:10286": " te ca devāsuragaruḍakinnaramahoragāḥ samyag upasthitāḥ /",
    "K10avsata_u:10287": " tato 'sya bhagavatā āśayānuśayaṃ dhātuṃ prakṛtiṃ ca jñātvā tādṛśī dharmadeśanā kṛtā,",
    "K10avsata_u:10288": " yāṃ śrutvopapādukena bhikṣuṇā idam eva pañcagaṇḍakaṃ saṃsāracakraṃ calācalaṃ viditvā",
    "K10avsata_u:10289": " sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād",
    "K10avsata_u:10290": " arhatvaṃ sākṣātkṛtam* /",
    "K10avsata_u:10291": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:10292": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:10293": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:10294": " kāni bhadanta upapādukena karmāṇi kṛtāni,",
    "K10avsata_u:10295": " yenopapādukaḥ saṃvṛttaḥ?",
    "K10avsata_u:10296": " sahacittotpādāc cāsya yac cintayati,",
    "K10avsata_u:10297": " tat prārthayate,",
    "K10avsata_u:10298": " tat sarvaṃ saṃṛdhyatīti /",
    "K10avsata_u:10299": " bhagavān āha:",
    "K10avsata_u:10300": " upapādukenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:10301": " upapādukenaiva karmāṇi kṛtāny upacitāni /",
    "K10avsata_u:10302": " ko 'nyaḥ pratyanubhaviṣyati?",
    "K10avsata_u:10303": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:10304": " nābdhātau,",
    "K10avsata_u:10305": " na tejodhātau,",
    "K10avsata_u:10306": " na vāyudhātau,",
    "K10avsata_u:10307": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:10308": " na praṇaśyanti karmāṇi kalpakoṭiśatair api /",
    "K10avsata_u:10309": " sāmagrīṃ prāpya kālaṃ ca phalanti khalu dehinām* // AVŚ_86.1 //",
    "K10avsata_u:10310": " bhūtapūrvaṃ bhikṣavo 'tīte 'dhvany ekanavate kalpe vipaśyī nāma samyaksaṃbuddho loka",
    "K10avsata_u:10311": " udapādi tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ",
    "K10avsata_u:10312": " puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:10313": " sa bandhumatīṃ rājadhānīm upaniśritya viharati /",
    "K10avsata_u:10314": " yāvad anyatarasmin grāmake 'raṇyāyatane pañca bhikṣavo varṣā upagatāḥ tatraikena bhikṣuṇā caturṇāṃ",
    "K10avsata_u:10315": " -------------------- Vaidya, p. 217 --------------------",
    "K10avsata_u:10316": " bhikṣūṇāṃ vaiyāvṛtyaṃ kṛtam* /",
    "K10avsata_u:10317": " tair yujyamānair ghaṭamānair vyāyacchamānaiḥ sarvakleśaprahāṇād arhatvaṃ sākṣātkṛtam* /",
    "K10avsata_u:10318": " pañcamena pādayor nipatya praṇidhānaṃ kṛtam*:",
    "K10avsata_u:10319": " yathaibhir mām āgamya arhatvaṃ sākṣātkṛtam*,",
    "K10avsata_u:10320": " anena me kuśalamūlena cittotpādena deyadharmaparityāgena ca pravrajitasya upakaraṇaviśeṣair avaikalyaṃ syād iti //",
    "K10avsata_u:10321": " kiṃ manyadhve bhikṣavaḥ yo 'sau tena kālena tena samayena vaiyāvṛtyaṃ kṛtavān*,",
    "K10avsata_u:10322": " ayaṃ sa upapāduka iti /",
    "K10avsata_u:10323": " bhikṣava ūcuḥ:",
    "K10avsata_u:10324": " kiṃ karma kṛtaṃ yenopapādukaḥ saṃvṛttaḥ?",
    "K10avsata_u:10325": " bhagavān āha:",
    "K10avsata_u:10326": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi (Speyer:",
    "K10avsata_u:10327": " viṃśatisahasrāyuṣi)",
    "K10avsata_u:10328": " prajāyāṃ kāśyapo nāma samyaksaṃbuddho loka udapādi tathāgato 'rhan samyaksaṃbuddho",
    "K10avsata_u:10329": " vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:10330": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:10331": " tatrānyataraḥ śreṣṭhī /",
    "K10avsata_u:10332": " tasya bhāryā prasavakāle duḥkhavedanābhibhūtā ārtasvarā kradanti /",
    "K10avsata_u:10333": " sa taṃ śabdaṃ śrutvā paraṃ saṃvegam āpannaḥ /",
    "K10avsata_u:10334": " sa śokāgāraṃ praviśya kare kapolaṃ datvā cintāparo vyavasthitaḥ /",
    "K10avsata_u:10335": " tasya buddhir utpannā:",
    "K10avsata_u:10336": " yanv ahaṃ bhagavacchāsane pravrajya praṇidhānaṃ kuryām*,",
    "K10avsata_u:10337": " yena na kadācid garbhaśayyāṃ pratyanubhavāmīti /",
    "K10avsata_u:10338": " sa tenaiva saṃvegena bhagavataḥ kāśyapasya pravacane pravrajitaḥ /",
    "K10avsata_u:10339": " tena praṇidhānaṃ kṛtam*:",
    "K10avsata_u:10340": " anenāhaṃ kuśalamūlena cittotpādena deyadharmaparityāgena ca yatra yatra jāyeya,",
    "K10avsata_u:10341": " tatra tatropapāduko bhaveyam*,",
    "K10avsata_u:10342": " mā kadācid garbhaśayyāṃ pratyanubhaveyam iti //",
    "K10avsata_u:10343": " kiṃ manyadhve bhikṣavo yo 'sau tena kālena tena samayena sārthavāha āsīt*,",
    "K10avsata_u:10344": " ayaṃ sa upapādukaḥ /",
    "K10avsata_u:10345": " yat praṇidhānaṃ kṛtam*,",
    "K10avsata_u:10346": " tenopapādukaḥ saṃvṛttaḥ /",
    "K10avsata_u:10347": " yat tatrānenendriyāṇi paripācitāni,",
    "K10avsata_u:10348": " tenedānīm arhatvaṃ sākṣātkṛtam* /",
    "K10avsata_u:10349": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:10350": " ekāntaśuklānām ekāntaśuklaḥ,",
    "K10avsata_u:10351": " vyatimiśrāṇāṃ vyatimiśraḥ /",
    "K10avsata_u:10352": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:10353": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:10354": " ity evaṃ vo bhikṣavaḥ śikṣitavyam* //",
    "K10avsata_u:10355": " idam avocad bhagavān* /",
    "K10avsata_u:10356": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:10357": " AVŚ_87 śobhitaḥ / (ed. Speyer, vol. II)",
    "K10avsata_u:10358": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:10359": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:10360": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:10361": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:10362": " kapilavastuni viharati nyagrodhārāme /",
    "K10avsata_u:10363": " kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:10364": " tena sadṛśāt kulāt kalatram ānītam* /",
    "K10avsata_u:10365": " sa tayā sārdhaṃ krīḍati ramate paricārayati /",
    "K10avsata_u:10366": " tasya krīḍato ramamāṇasya paricārayataḥ patnī āpannasatvā saṃvṛttā / sā",
    "K10avsata_u:10367": " -------------------- Vaidya, p. 218 --------------------",
    "K10avsata_u:10368": " aṣṭānāṃ vā navānāṃ vā māsānām atyayāt prasūtā /",
    "K10avsata_u:10369": " dārako jāto 'bhirūpo darśanīyaḥ prāsādiko 'tikrānto mānuṣavarṇam asaṃprāptaś ca divyaṃ varṇam* /",
    "K10avsata_u:10370": " tasya janmany anekāny adbhutāni prādurbhūtāni,",
    "K10avsata_u:10371": " yaiḥ kapilavastu nagaraṃ samantataḥ śobhitam* /",
    "K10avsata_u:10372": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:10373": " kiṃ bhavatu dārakasya nāmeti /",
    "K10avsata_u:10374": " jñātaya ūcuḥ:",
    "K10avsata_u:10375": " yasmād asya janmani kapilavastu nagaraṃ samantataḥ śobhitam*,",
    "K10avsata_u:10376": " tasmād asya bhavatu śobhita iti nāmeti /",
    "K10avsata_u:10377": " śobhito dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:10378": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:10379": " āśu vardhate hradastham iva paṅkajam* //",
    "K10avsata_u:10380": " sa yadā mahān samvṛttas tadā nyagrodhārāmaṃ gato bhagavato darśanāya /",
    "K10avsata_u:10381": " dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītyā cānuvyañjanair",
    "K10avsata_u:10382": " virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam iva ratnaparvataṃ",
    "K10avsata_u:10383": " samantato bhadrakam* /",
    "K10avsata_u:10384": " sahadarśanāc cānena bhagavato 'ntike cittaṃ prasāditam* /",
    "K10avsata_u:10385": " prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:10386": " tasya bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:10387": " yāṃ śrutvā śobhitena dārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
    "K10avsata_u:10388": " sa dṛṣṭasatyo mātāpitarāv anujñāpya bhagavacchāsane pravrajitaḥ /",
    "K10avsata_u:10389": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:10390": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:10391": " sarvakleśaprahāṇād arhatvaṃ sākṣātkṛtam* /",
    "K10avsata_u:10392": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:10393": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:10394": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:10395": " kāni bhadanta śobhitena karmāṇi kṛtāni,",
    "K10avsata_u:10396": " yenābhirūpo darśanīyaḥ prāsādiko 'tikrānto mānuṣavarṇam asaṃprāptaś ca divyaṃ varṇam*,",
    "K10avsata_u:10397": " janmani cāsyānekāni adbhutāni prādurbhūtāni,",
    "K10avsata_u:10398": " yaiḥ kapilavastu nagaraṃ samantataḥ śobhitam*?",
    "K10avsata_u:10399": " bhagavān āha:",
    "K10avsata_u:10400": " śobhitenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:10401": " śobhitenaiva karmāṇi kṛtāny upacitāni /",
    "K10avsata_u:10402": " ko 'nyaḥ pratyanubhaviṣyati?",
    "K10avsata_u:10403": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:10404": " nābdhātau,",
    "K10avsata_u:10405": " na tejodhātau,",
    "K10avsata_u:10406": " na vāyudhātau,",
    "K10avsata_u:10407": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:10408": " na praṇaśyanti karmāṇi kalpakoṭiśatair api /",
    "K10avsata_u:10409": " sāmagrīṃ prāpya kālaṃ ca phalanti khalu dehinām* // AVŚ_87.1 //",
    "K10avsata_u:10410": " -------------------- Vaidya, p. 219 --------------------",
    "K10avsata_u:10411": " bhūtapūrvaṃ bhikṣavo 'tīte 'dhvany asminn eva bhadrake kalpe catvāriṃśadvarṣasahasrāyuṣi",
    "K10avsata_u:10412": " prajāyāṃ krakucchando nāma samyaksaṃbuddho loka udapādi vidyācaraṇasaṃpannaḥ sugato",
    "K10avsata_u:10413": " lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:10414": " sa śobhāvatīṃ rājadhānīm upaniśritya viharati /",
    "K10avsata_u:10415": " śobhena rājñā keśanakhastūpaḥ pratiṣṭhāpitaḥ /",
    "K10avsata_u:10416": " yāvat kasmiṃścit parvaṇi pratyupasthite goṣṭhikāḥ stūpasamīpaṃ gatāḥ /",
    "K10avsata_u:10417": " tais taṃ stūpaṃ dṛṣṭvā pasādajātaiḥ puṣpāropaṇaṃ kartum ārabdham* /",
    "K10avsata_u:10418": " tatraiko goṣṭhikaḥ kathayati:",
    "K10avsata_u:10419": " ahaṃ na karomi,",
    "K10avsata_u:10420": " mama vibhavo nāstīti /",
    "K10avsata_u:10421": " sa taiś ca goṣṭhikamadhyān niṣkāsitaḥ /",
    "K10avsata_u:10422": " tasya vipratisāro jātaḥ /",
    "K10avsata_u:10423": " tena vicitrapuṣpasaṃgrahaṃ kṛtvā tasminn eva stūpe puṣpāropaṇaṃ kṛtam* //",
    "K10avsata_u:10424": " bhagavān āha:",
    "K10avsata_u:10425": " kiṃ manyadhve bhikṣavo yo 'sau tena kālena tena samayena goṣṭhika āsīt,",
    "K10avsata_u:10426": " yena vipratisārajātena krakucchandasya keśanakhastūpe puṣpāripaṇaṃ kṛtam*,",
    "K10avsata_u:10427": " ayam asau śobhitaḥ /",
    "K10avsata_u:10428": " anyāny api hi bhikṣavaḥ śobhitena karmāṇi kṛtāny upacitāni /",
    "K10avsata_u:10429": " bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamaḥ śreṣṭhī /",
    "K10avsata_u:10430": " tena glānaḥ pratyekabuddho dṛṣṭaḥ /",
    "K10avsata_u:10431": " tataḥ prasādajātena pādayor nipatya piṇḍakena pratipāditaḥ paṭena cācchāditaḥ //",
    "K10avsata_u:10432": " kiṃ manyadhve bhikṣavo yo 'sau tena kālena tena samayena śreṣṭhī,",
    "K10avsata_u:10433": " ayaṃ śobhitaḥ /",
    "K10avsata_u:10434": " bhūyaḥ kāśyape bhagavati daridro 'bhūt kāṣṭhahārakaḥ /",
    "K10avsata_u:10435": " sa kāṣṭhānām arthe parvatadarīṃ praviṣṭaḥ /",
    "K10avsata_u:10436": " tena stūpo dṛṣṭaḥ /",
    "K10avsata_u:10437": " tatra ca stūpāṅgaṇe tṛṇāni jātāni /",
    "K10avsata_u:10438": " tatas tena prasādajātena tṛṇāny utpāṭya saṃmārjanīṃ gṛhītvā stūpāṅgaṇaṃ ca saṃmṛṣṭam* /",
    "K10avsata_u:10439": " tataḥ pādayor nipatya praṇidhānaṃ kartum ārabdhaḥ:",
    "K10avsata_u:10440": " anenāhaṃ kuśalamūlena cittotpādena deydharmaparityāgena ca abhirūpaḥ syāṃ darśanīyaḥ prasādikaḥ,",
    "K10avsata_u:10441": " anāgatāṃś ca buddhān ārāgayeyaṃ mā virāgayeyam iti //",
    "K10avsata_u:10442": " bhagavān āha:",
    "K10avsata_u:10443": " kiṃ manyadhve bhikṣavo yo 'sau tena kālena tena samayena kāṣṭhahāraka āsīt,",
    "K10avsata_u:10444": " ayam evāsau śobhitaḥ /",
    "K10avsata_u:10445": " yad anena stūpāṅgaṇaṃ saṃmṛṣṭam*,",
    "K10avsata_u:10446": " tena yatra yatra jātas tatra tatrābhirūpo darśanīyaḥ prasādikaḥ saṃvṛttaḥ /",
    "K10avsata_u:10447": " tenaiva hetunedānīm ārhatvaṃ sākṣātkṛtam* /",
    "K10avsata_u:10448": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:10449": " ekāntaśuklānām ekāntaśuklaḥ,",
    "K10avsata_u:10450": " vyatimiśrāṇāṃ vyatimiśraḥ /",
    "K10avsata_u:10451": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:10452": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:10453": " ity evaṃ vo bhikṣavaḥ śikṣitavyam* //",
    "K10avsata_u:10454": " idam avocad bhagavān* /",
    "K10avsata_u:10455": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:10456": " AVŚ_88 kapphiṇaḥ / (ed. Speyer, vol. II)",
    "K10avsata_u:10457": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:10458": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:10459": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:10460": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ",
    "K10avsata_u:10461": " -------------------- Vaidya, p. 220 --------------------",
    "K10avsata_u:10462": " saśrāvakasaṃghaḥ śrāvastyāṃ viharati jetavane 'nāthapiṇḍadasyārāme /",
    "K10avsata_u:10463": " tena khalu samayena dakṣiṇāpathe kalpo nāma rājā rājyaṃ kārayati ṛddhaṃ ca sphītaṃ",
    "K10avsata_u:10464": " ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:10465": " taskararogāpagataṃ śālīkṣugomahiṣīsaṃpannam* /",
    "K10avsata_u:10466": " priyam ivaikaputrakaṃ rājyaṃ pālayati /",
    "K10avsata_u:10467": " so 'pareṇa samayena devyā sārdhaṃ krīḍati ramate paricārayati /",
    "K10avsata_u:10468": " tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādikaḥ sarvāṅgapratyaṅgopetaḥ /",
    "K10avsata_u:10469": " tasya jātau jātimahaṃ kṛtvā kapphiṇa iti nāmadheyaṃ vyavasthāpitam* /",
    "K10avsata_u:10470": " kapphiṇo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:10471": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:10472": " āśu vardhate hradastham iva paṅkajam* /",
    "K10avsata_u:10473": " yasminn eva divase kapphiṇaḥ kumāro jātaḥ,",
    "K10avsata_u:10474": " tasminn eva divase aṣṭādaśānām amātyasahasrāṇāṃ putrā jātāḥ,",
    "K10avsata_u:10475": " sarve mahānagnāḥ /",
    "K10avsata_u:10476": " teṣāṃ pratirūpāṇi nāmāni vyavasthāpitāni //",
    "K10avsata_u:10477": " yad rājā kalpaḥ kāladharmeṇa saṃyuktaḥ,",
    "K10avsata_u:10478": " tasyātyayāt kapphiṇaḥ kumāro rājye pratiṣṭhitaḥ /",
    "K10avsata_u:10479": " tāni cāṣṭādaśāmātyaputrasahasrāṇi sarvāṇy amātyatve niyuktāni /",
    "K10avsata_u:10480": " athāpareṇa samayena rājā mahākapphiṇo 'ṣṭādaśāmātyasahasraparivṛto mṛgavadhāya nirgataḥ /",
    "K10avsata_u:10481": " purastāt pṛṣṭhataś ca sarvabalaugham avalokyāmātyān āmantrayate:",
    "K10avsata_u:10482": " asti bhavantaḥ kasyacid evaṃrūpo balaughaḥ tadyathā mamaivaitarhīti?",
    "K10avsata_u:10483": " tataḥ priyavādibhir amātyair abhihitam*:",
    "K10avsata_u:10484": " deva nānyasya kasyacid iti /",
    "K10avsata_u:10485": " atha madhyadeśād vaṇijo dakṣiṇāpathaṃ gatāḥ /",
    "K10avsata_u:10486": " tai rājño mahākapphiṇasya prābhṛtam upanītam* /",
    "K10avsata_u:10487": " rājñā uktāḥ:",
    "K10avsata_u:10488": " bho vaṇijaḥ,",
    "K10avsata_u:10489": " kas tatra rājeti /",
    "K10avsata_u:10490": " vaṇijaḥ kathayanti:",
    "K10avsata_u:10491": " deva kecid deśā gaṇādhīnāḥ kecid rājādhīnā iti /",
    "K10avsata_u:10492": " yāvad rājñā mahākapphiṇena śrāvastyādiṣu ṣaṭsu mahānagareṣu dūtasaṃpreṣaṇaṃ kṛtam* /",
    "K10avsata_u:10493": " yady utthitā bhavatha nopaveṣṭavyam*,",
    "K10avsata_u:10494": " śīghram āgantavyam*,",
    "K10avsata_u:10495": " anyathā va uttamena daṇḍena samanuśāsiṣyāmīti /",
    "K10avsata_u:10496": " etad vacanam upaśrutya ṣaṇmahānagaravāsino rājāno bhītās trastāḥ saṃvignā āhṛṣṭaromakūpāḥ saṃgamya samāgamya ekasamūhena śrāvastīm anuprāptāḥ",
    "K10avsata_u:10497": " tato bhagavatsakāśaṃ gatāḥ /",
    "K10avsata_u:10498": " taiḥ sa vṛttānto bhagavato vistareṇa niveditaḥ /",
    "K10avsata_u:10499": " bhagavatā te samāśvāsitāḥ,",
    "K10avsata_u:10500": " uktāś ca: sa dūto matsakāśam ānetavya iti /",
    "K10avsata_u:10501": " tatas tair dūtasya niveditam* /",
    "K10avsata_u:10502": " asty asmākaṃ rājādhirāja,",
    "K10avsata_u:10503": " taṃ tāvat paśyeti //",
    "K10avsata_u:10504": " tato bhagavatā dūtāgamanam avetya jetavanaṃ catūratnamayam nirmitaṃ devānām iva sudarśanaṃ nagaram* /",
    "K10avsata_u:10505": " atra catvāro mahārājāno dauvārikāḥ sthāpitāḥ,",
    "K10avsata_u:10506": " airāvatasadṛśā hastinaḥ,",
    "K10avsata_u:10507": " bālāhakasadṛśā aśvāḥ,",
    "K10avsata_u:10508": " nandīghoṣasadṛśā rathāḥ,",
    "K10avsata_u:10509": " vyāḍayakṣsadṛśā manuṣyāḥ /",
    "K10avsata_u:10510": " svayaṃ ca bhagavatā cakravartiveṣo nirmitaḥ,",
    "K10avsata_u:10511": " saptatālodgataṃ ca simḥāsanaṃ yatra bhagavān niṣaṇṇāḥ /",
    "K10avsata_u:10512": " tato dūtas tathāvidhāṃ śobhāṃ dṛṣṭvā paraṃ vismayam āpannaḥ /",
    "K10avsata_u:10513": " tato bhagavatā lekhaṃ lekhayitvā sa dūto 'bhihitaḥ:",
    "K10avsata_u:10514": " kapphiṇo madvacanād vaktavyaḥ:",
    "K10avsata_u:10515": " lekhavācanasamakālam eva yady utthito bhavasi,",
    "K10avsata_u:10516": " nopaveṣṭavyam*,",
    "K10avsata_u:10517": " śīghram āgantavyam* /",
    "K10avsata_u:10518": " -------------------- Vaidya, p. 221 --------------------",
    "K10avsata_u:10519": " athavā nāgacchasi,",
    "K10avsata_u:10520": " aham eva mahatā balaughena sārdham āgamiṣyāmīti /",
    "K10avsata_u:10521": " tato dūtena gatvā rājño mahākapphiṇasya lekhaṃ vācikaṃ ca yat saṃdiṣṭaṃ tat sarvaṃ niveditam* //",
    "K10avsata_u:10522": " tataḥ kapphiṇo rājā aṣṭādaśāmātyagaṇasahasraparivṛto 'nupūrveṇa cañcūryamāṇaḥ śrāvastīm anuprāptaḥ /",
    "K10avsata_u:10523": " prātisīmāś ca rājāno rājānaṃ mahākapphiṇaṃ pratyudgatāḥ /",
    "K10avsata_u:10524": " tair mahāsatkāreṇa nagaraṃ praveśitaḥ /",
    "K10avsata_u:10525": " mārgaśramaṃ prativinodya bhagavato niveditavantaḥ /",
    "K10avsata_u:10526": " tato bhagavatā tasyāgamanam avetya jetavanaṃ catūratnamayaṃ nirmitaṃ devānām iva sudarśanaṃ nagaram* /",
    "K10avsata_u:10527": " yatra catvāro mahārājāno dauvārikāḥ sthāpitāḥ /",
    "K10avsata_u:10528": " airāvatasadṛśā hastinaḥ,",
    "K10avsata_u:10529": " bālāhakasadṛśā aśvāḥ,",
    "K10avsata_u:10530": " nandīghoṣasadṛśā rathāḥ,",
    "K10avsata_u:10531": " vyāḍayakṣasadṛśā manuṣyāḥ /",
    "K10avsata_u:10532": " svayaṃ ca bhagavatā cakravartiveṣo nirmitaḥ /",
    "K10avsata_u:10533": " saptatālodgataṃ ca siṃhāsanaṃ sarvaṃ tathaiva nirmitam* /",
    "K10avsata_u:10534": " tato rājā mahākapphiṇo jetavanaṃ praviṣṭaḥ /",
    "K10avsata_u:10535": " sahadarśanād asya yo rūpo rūpamadaḥ,",
    "K10avsata_u:10536": " aiśvarye aiśvaryamadaḥ,",
    "K10avsata_u:10537": " sa prativigataḥ /",
    "K10avsata_u:10538": " baladarpo 'dyāpi pratibādhata eva /",
    "K10avsata_u:10539": " tato bhagavatā laukikaṃ cittam utpāditam*:",
    "K10avsata_u:10540": " aho bata śakro devendra aindraṃ dhanur ādāya āgacchatv iti /",
    "K10avsata_u:10541": " sahacittotpādād bhagavataḥ śakro devendraḥ sārathiveṣeṇa aindraṃ dhanur upanāmayati /",
    "K10avsata_u:10542": " bhagavatā mahākapphiṇasyopanāmitam* /",
    "K10avsata_u:10543": " tac ca rājā mahākapphiṇa utkraṣṭum api na śaknoti,",
    "K10avsata_u:10544": " kutaḥ punar āropayiṣyati /",
    "K10avsata_u:10545": " tato bhagavatā saptāyobheryo nirmittāḥ /",
    "K10avsata_u:10546": " svayaṃ ca tad dhanur ardhacandrākāreṇāropya śaraḥ kṣiptaḥ,",
    "K10avsata_u:10547": " yena tāḥ saptāyobheryaś chidrīkṛtāḥ /",
    "K10avsata_u:10548": " tataḥ śabdaṃ nirgataḥ:",
    "K10avsata_u:10549": " ārabhadhvaṃ niṣkrāmata yujyadhvaṃ buddhaśāsane /",
    "K10avsata_u:10550": " dhunīta mṛtyunaḥ sainyaṃ naḍāgāram iva kuñjaraḥ // AVŚ_88.1 //",
    "K10avsata_u:10551": " yo hy asmin dharmavinaye apramattaś cariṣyati /",
    "K10avsata_u:10552": " prahāya jātisaṃsāraṃ duḥkhasyāntaṃ kariṣyati // AVŚ_88.2 // iti",
    "K10avsata_u:10553": " sa ca śabdo yāvad akaniṣṭhān devān gataḥ /",
    "K10avsata_u:10554": " tato rājñaḥ kapphiṇasya yo 'bhūd balamadaḥ,",
    "K10avsata_u:10555": " sa prativigataḥ /",
    "K10avsata_u:10556": " tasya buddhir utpannā:",
    "K10avsata_u:10557": " kim idam iti /",
    "K10avsata_u:10558": " tato bhagavān rājño mahākapphiṇasya cittaprakāram upalakṣya rājaveṣam antardhāpya idaṃ sūtram āradbhavān*: (Cf. DbSū(2))",
    "K10avsata_u:10559": " daśabalasamanvāgato bhikṣavas tathāgato 'han samyaksaṃbuddhaś catur vaiśāradyaviśārada udāram ārṣabhaṃ sthānaṃ pratijānīte,",
    "K10avsata_u:10560": " brahmacaryaṃ pravartayati,",
    "K10avsata_u:10561": " parṣadi samyaksiṃhanādaṃ nadati:",
    "K10avsata_u:10562": " yadutāsmin satīdaṃ bhavati,",
    "K10avsata_u:10563": " asyotpādād idam utpadyate /",
    "K10avsata_u:10564": " yaduta avidyāpratyayāḥ saṃskārāḥ /",
    "K10avsata_u:10565": " saṃskārapratyayaṃ vijñānam* /",
    "K10avsata_u:10566": " vijñānapratyayaṃ nāmarūpam* /",
    "K10avsata_u:10567": " nāmarūpapratyayaṃ ṣaḍāyatanam* /",
    "K10avsata_u:10568": " ṣaḍayatanapratyayaḥ sparśaḥ /",
    "K10avsata_u:10569": " sparśapratyayā vedanā /",
    "K10avsata_u:10570": " vedanāpratyayā tṛṣṇā /",
    "K10avsata_u:10571": " tṛṣṇāpratyayam upādānam* /",
    "K10avsata_u:10572": " upādānapratyayo bhavaḥ /",
    "K10avsata_u:10573": " bhavapratyayā jātiḥ /",
    "K10avsata_u:10574": " jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti /",
    "K10avsata_u:10575": " evam asya kevalasya mahato duḥkhaskandhasya samudayo bhavati /",
    "K10avsata_u:10576": " yaduta asminn asatīdaṃ na bhavati,",
    "K10avsata_u:10577": " asya nirodhād idaṃ nirudhyate /",
    "K10avsata_u:10578": " yaduta avidyānirodhāt saṃskāranirodhaḥ",
    "K10avsata_u:10579": " -------------------- Vaidya, p. 222 --------------------",
    "K10avsata_u:10580": " / saṃskāranirodhād vijñānanirodhaḥ /",
    "K10avsata_u:10581": " vijñānanirodhān nāmarūpanirodhaḥ /",
    "K10avsata_u:10582": " nāmarūpanirodhāt ṣaḍāyatananirodhaḥ /",
    "K10avsata_u:10583": " ṣaḍāyatananirodhāt sparśanirodhaḥ /",
    "K10avsata_u:10584": " sparśanirodhād vedanānirodhaḥ /",
    "K10avsata_u:10585": " vedanānirodhāt tṛṣṇānirodhaḥ /",
    "K10avsata_u:10586": " tṛṣṇānirodhād upādānanirodhaḥ /",
    "K10avsata_u:10587": " upādānanirodhād bhavanirodhaḥ /",
    "K10avsata_u:10588": " bhavanirodhāj jātinirodhaḥ /",
    "K10avsata_u:10589": " jātinirodhāj jarāmaraṇaśokaparidevaduḥkhadaurmanasyopāyāsā nirudhyante /",
    "K10avsata_u:10590": " evam asya kevalasya mahato duḥkhaskandhasya nirodho bhavati /",
    "K10avsata_u:10591": " svākhyāto me bhikṣavo dharmaḥ,",
    "K10avsata_u:10592": " uttāno vivṛtaś chinnaplotiko yāvad devamanuṣyebhyaḥ samyaksuprakāśitaḥ /",
    "K10avsata_u:10593": " evaṃ svākhyāte me dharme uttāne vivṛte chinnaplotike yāvad devamanuṣyebhyaḥ samyaksuprakāśite yāvad alam eva bhikṣavaḥ śraddhāpravrajitena kulaputreṇa alaṃ yogāya alam apramādāya,",
    "K10avsata_u:10594": " alaṃ śāstuḥ śāsane yogam āpattum*,",
    "K10avsata_u:10595": " kāmaṃ tvaksnāyvasthy avatiṣṭhatām*,",
    "K10avsata_u:10596": " pariśuṣyatu śarīrān māṃsaśoṇitam* /",
    "K10avsata_u:10597": " atha ca punar yat tadārabdhavīryeṇa prāptavyaṃ sthāmavatā vīryavatā utsāhinā dṛḍhaparākrameṇānikṣiptadhureṇa kuśaleṣu dharmeṣu,",
    "K10avsata_u:10598": " tadvahanānuprāptā na vīryasya sraṃsanaṃ bhaviṣyati /",
    "K10avsata_u:10599": " tat kasya hetoḥ?",
    "K10avsata_u:10600": " duḥkhaṃ hi kusīdo viharati vyavakīrṇa,",
    "K10avsata_u:10601": " pāpakair akuśalair dharmaiḥ sāṃkleśikaiḥ paunarbhavikaiḥ sajvarair duḥkhavipākaiḥ āyatyāṃ jātijarāmaraṇīyaiḥ mahataś cārthasya parihāṇir bhavati",
    "K10avsata_u:10602": " ārabdhavīryas tu sukhaṃ viharaty avakīrṇaḥ pāpakair akuśalair dharmaiḥ sāṃkleśikaiḥ paunarbhavikaiḥ sajvarair duḥkhavipākaiḥ āyatyāṃ jātijarāmaraṇīyaiḥ",
    "K10avsata_u:10603": " mahataś cārthasya pāripūrir bhavati /",
    "K10avsata_u:10604": " maṇḍayeyam idaṃ pravacanaṃ yaduta śāstā ca saṃmukhībhūtaḥ /",
    "K10avsata_u:10605": " dharmaś ca deśyata aupaśamikaḥ pārinirvāṇikaḥ saṃbodhigāmī sugatapraveditaḥ /",
    "K10avsata_u:10606": " tasmāt tarhi bhikṣava ātmārthaṃ ca samanupaśyadbhiḥ parārthaṃ cobhayārthaṃ ca,",
    "K10avsata_u:10607": " idaṃ pratisaṃśikṣitavyam:",
    "K10avsata_u:10608": " kaccin naḥ pravrajyā amoghā bhaviṣyati,",
    "K10avsata_u:10609": " saphalā sukhodayā sukhavipākā /",
    "K10avsata_u:10610": " yeṣāṃ ca paribhokṣyāmahe cīvarapiṇḍapātaśayanāsanaglānapratyayabhaiṣajyapariṣkārān*,",
    "K10avsata_u:10611": " teṣāṃ ca te kārāḥ kṛtāḥ kaccid atyarthamahāphalā bhaviṣyanti,",
    "K10avsata_u:10612": " mahānuśaṃsā mahādyutayo mahāvaistārāḥ /",
    "K10avsata_u:10613": " ity evaṃ vo bhikṣavaḥ śikṣitavyam* //",
    "K10avsata_u:10614": " asmin khalu dharmaparyāye bhāṣyamāṇe rājñā mahākapphiṇena aṣṭādaśāmātyagaṇasahasraparivāreṇa",
    "K10avsata_u:10615": " viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
    "K10avsata_u:10616": " sa dṛṣṭasatyo bhagavacchāsane pravrajitaḥ /",
    "K10avsata_u:10617": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:10618": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:10619": " sarvakleśaprahāṇād arhatvaṃ sākṣātkṛtam* /",
    "K10avsata_u:10620": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:10621": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:10622": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:10623": " kāni bhadanta kapphiṇena karmāṇi kṛtāni,",
    "K10avsata_u:10624": " yenābhirūpo darśanīyaḥ prāsādiko 'ṣṭādaśāmātyagaṇasahasraparivāro mahānagnabalaḥ,",
    "K10avsata_u:10625": " pravrajya cārhatvaṃ sākṣātkṛtam iti /",
    "K10avsata_u:10626": " bhagavān āha:",
    "K10avsata_u:10627": " kapphiṇenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:10628": " -------------------- Vaidya, p. 223 --------------------",
    "K10avsata_u:10629": " kapphiṇena karmāṇi kṛtāny upacitāni /",
    "K10avsata_u:10630": " ko 'nyaḥ pratyanubhaviṣyati?",
    "K10avsata_u:10631": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:10632": " nābdhātau,",
    "K10avsata_u:10633": " na tejodhātau,",
    "K10avsata_u:10634": " na vāyudhātau,",
    "K10avsata_u:10635": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:10636": " na praṇaśyanti karmāṇi kalpakoṭiśatair api /",
    "K10avsata_u:10637": " sāmagrīṃ prāpya kālaṃ ca phalanti khalu dehinām* // AVŚ_88.3 //",
    "K10avsata_u:10638": " bhūtapūrvaṃ bhikṣavo 'tīte 'dhvany ekanavate kalpe vipaśyī nāma samyaksaṃbuddho loka",
    "K10avsata_u:10639": " udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:10640": " sa bandhumatīṃ rājadhānīm upaniśritya viharati bandhumatīyake dāve /",
    "K10avsata_u:10641": " yāvad anyatamena sārthavāhena mahāsamudrāt prabhūtāni ratnāny ānītāni /",
    "K10avsata_u:10642": " vipaśyī samyaksaṃbuddhaḥ saśrāvakasaṃghas traimāsyaṃ bhaktenopanimantritaḥ /",
    "K10avsata_u:10643": " vihāraṃ ca kārayitvā cāturdiśāya bhikṣusaṃghāya bhikṣusaṃghāya niryātitavān* //",
    "K10avsata_u:10644": " kiṃ manyadhve bhikṣavaḥ yo 'sau sārthavāhaḥ,",
    "K10avsata_u:10645": " eṣa evāsau kapphiṇo rājā tena kālena tena samayena /",
    "K10avsata_u:10646": " yad anena vipaśyī samyaksaṃbuddhāḥ saśrāvakasaṃghas traimāsyaṃ svāntargṛhe bhaktenopanimantritaḥ,",
    "K10avsata_u:10647": " vihāraṃ ca kārayitvā cāturdiśāya bhikṣusaṃghāya niryātitaḥ {tenedānīm abhirūpo darśanīyaḥ prāsādikaḥ saṃvṛttaḥ} aparāṇy api bhikṣavaḥ kapphiṇena karmāṇi kṛtāny upacitāni /",
    "K10avsata_u:10648": " bhūtapūrvaṃ bhikṣavo 'tīte 'dhvani vārāṇasyāṃ mahānagaryāṃ brahmadatto nāma rājā",
    "K10avsata_u:10649": " rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ",
    "K10avsata_u:10650": " ca praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannam* /",
    "K10avsata_u:10651": " dhārmiko dharmarājo dharmeṇa rājyaṃ kārayati /",
    "K10avsata_u:10652": " so 'pareṇa samayena saṃprāpte vasantakālasamaye,",
    "K10avsata_u:10653": " saṃpuṣpiteṣu pādapeṣu,",
    "K10avsata_u:10654": " haṃsakrauñcamayūraśukaśārikākokilajīvañjīvakanirghoṣite vanaṣaṇḍe aṣṭādaśāmātyagaṇasahasraparivṛta udyānaṃ nirgataḥ /",
    "K10avsata_u:10655": " tena tatrodyāne glānaḥ pratyekabuddhaḥ dṛṣṭaḥ /",
    "K10avsata_u:10656": " sa tena sāṃpreyabhojanena traimāsyam upasthitaḥ /",
    "K10avsata_u:10657": " parinirvṛtasya ca śarīrastūpaṃ kārayitvā amātyagaṇasahāyena tailābhiṣeko dattaḥ /",
    "K10avsata_u:10658": " tena saparivāro mahānagnabalādhānena saṃvṛttaḥ /",
    "K10avsata_u:10659": " bhūyaḥ kāśyape bhagavati pravrajite babhūva /",
    "K10avsata_u:10660": " tatrānenendriyaparipākaḥ kṛtaḥ /",
    "K10avsata_u:10661": " tenedānīm arhatvaṃ sākṣātkṛtam* /",
    "K10avsata_u:10662": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:10663": " ekāntaśuklānām ekāntaśuklaḥ,",
    "K10avsata_u:10664": " vyatimiśrāṇāṃ vyatimiśraḥ /",
    "K10avsata_u:10665": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:10666": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:10667": " ity evaṃ vo bhikṣavaḥ śikṣitavyam* //",
    "K10avsata_u:10668": " idam avocad bhagavān* /",
    "K10avsata_u:10669": " āttamanasas te bhikṣavo bhagavato bhāṣitam abhyanandan* //",
    "K10avsata_u:10670": " -------------------- Vaidya, p. 224 -------------------- *******************************************************",
    "K10avsata_u:10671": " AVŚ_89 bhadrikaḥ / (ed. Speyer, vol. II)",
    "K10avsata_u:10672": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:10673": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:10674": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:10675": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:10676": " śrāvastyāṃ viharati jetavane 'nāthapiṇḍadasyārāme //",
    "K10avsata_u:10677": " yadā bhagavān ṣaḍvarṣābhisaṃbuddho dvādaśavarṣanirgataḥ kapilavastu anuprāptaḥ,",
    "K10avsata_u:10678": " tadā droṇodanāmṛtodanapramukhair anekaiḥ śākyasahasraiḥ satyadarśanaṃ kṛtaṃ sthāpayitvā rājānaṃ śuddhodanam* /",
    "K10avsata_u:10679": " tato rājā śuddhodanas tāṃ putraśobhāṃ dṛṣṭvā paraṃ vismayam āpannaḥ /",
    "K10avsata_u:10680": " tasya buddhir utpannā:",
    "K10avsata_u:10681": " yadi me putro na pravrajito 'bhaviṣyat*,",
    "K10avsata_u:10682": " so 'yam abhaviṣyad rājā cakravartī caturantavijetā dhārmiko dharmarājaḥ /",
    "K10avsata_u:10683": " sa etarhi jaṭilapravrajitaparivāro na śobhate /",
    "K10avsata_u:10684": " yanv ahaṃ śākyakulebhya ekaikaṃ pravrājayeyam iti /",
    "K10avsata_u:10685": " tato rājñā śuddhodanena nagare ghaṇṭāvaghoṣaṇaṃ kāritam*:",
    "K10avsata_u:10686": " sarvaśākyaiḥ saṃnipattavyam iti /",
    "K10avsata_u:10687": " tataḥ sarvaśākyeṣu saṃnipatiteṣu rājā śuddhodanaḥ kathayati:",
    "K10avsata_u:10688": " śṛṇvantu bhavantaḥ śākyāḥ /",
    "K10avsata_u:10689": " yadi sarvārthasiddhaḥ kumāro na pravrajito 'bhaviṣyat*,",
    "K10avsata_u:10690": " yad yuṣmābhir evopasthānaṃ kṛtam abhaviṣyat* /",
    "K10avsata_u:10691": " tad idānīm asya pravrajitasya ekaikena kulapuruṣeṇa śākyenopasthāyakena pravrajitavyam iti /",
    "K10avsata_u:10692": " tato bhadrikāniruddharevatadevadattaprabhṛtīni pacca kumāraśatāni pravrajitāni /",
    "K10avsata_u:10693": " teṣām upālir nāma kalpaka upasthāyakaḥ tān pravrajitān dṛṣṭvā roditum ārabdhaḥ /",
    "K10avsata_u:10694": " tataḥ śākyaiḥ pṛṣṭaḥ:",
    "K10avsata_u:10695": " kimartham upāle rudyata iti /",
    "K10avsata_u:10696": " sa karuṇadīnavilambitair akṣarair uvāca:",
    "K10avsata_u:10697": " yūyaṃ pravrajitāḥ /",
    "K10avsata_u:10698": " ko mamedānīṃ bhahtācchādanena paripālanaṃ kariṣyatīti /",
    "K10avsata_u:10699": " tataḥ śākyā ūcuḥ:",
    "K10avsata_u:10700": " tena hi upāle,",
    "K10avsata_u:10701": " paṭakaṃ prasārayeti /",
    "K10avsata_u:10702": " tena paṭakaḥ prasāritaḥ /",
    "K10avsata_u:10703": " tataḥ śākyaiḥ śarīrāvalagnānāṃ hārārdhahāramaṇimukhtāvaiḍūryakeyūrāṅgulīyakānāṃ mahān rāśiḥ kṛtaḥ /",
    "K10avsata_u:10704": " tata upāleḥ kalpakasya tān dṛṣṭvā vicitraṃ cālaṃkāram abhivīkṣya yoniśo manasikāra utpannaḥ:",
    "K10avsata_u:10705": " ime tāvac chākyāḥ kularūpayuvanavanto 'ntaḥpurāṇi imaṃ cālaṃkāraṃ kheṭavad utsṛjya pravrajitāḥ /",
    "K10avsata_u:10706": " kim utāham alpavibhavaḥ imam alaṃkāraṃ gṛhaṃ neṣyāmi? alam anena /",
    "K10avsata_u:10707": " yanv aham etān anupravrajeyam iti /",
    "K10avsata_u:10708": " athopāliḥ kalpako yena bhagavāṃs tenopasaṃkrāntaḥ,",
    "K10avsata_u:10709": " upasaṃkramya bhagavataḥ pādayor nipatya bhagavantam idam avocat*:",
    "K10avsata_u:10710": " yadi bhagavan mādṛśānāṃ pravrajyā asti,",
    "K10avsata_u:10711": " labheyāhaṃ svākhyāte dharmavinaye pravrajyām upasaṃpadaṃ bhikṣubhāvam*,",
    "K10avsata_u:10712": " careyam aham bhagavato 'ntike brahmacaryam iti /",
    "K10avsata_u:10713": " tato bhagavatā ehibhikṣukayā pravrājitaḥ //",
    "K10avsata_u:10714": " tato bhadrikapramukhāni pañca śākyaśatāni bhikṣunepathyadhārīṇi (Speyer:",
    "K10avsata_u:10715": " bhikṣuveṣadhārīṇi)",
    "K10avsata_u:10716": " buddhapramukhasya bhikṣusaṃghasya praṇāmaṃ kartúṃ pravṛttāni /",
    "K10avsata_u:10717": " te upāliṃ jñātvā kularūpavibhavānvitatvān necchanty upāleḥ",
    "K10avsata_u:10718": " -------------------- Vaidya, p. 225 --------------------",
    "K10avsata_u:10719": " praṇāmaṃ kartum* /",
    "K10avsata_u:10720": " tatra bhagavān āyuṣmantaṃ bhadrikam āmantrayate:",
    "K10avsata_u:10721": " bhadrika kartavyo 'sya praṇāmaḥ,",
    "K10avsata_u:10722": " yasmād idaṃ māmakaṃ śāsanaṃ na kularūpayauvanaiśvaryacāturvarṇyaviśuddhim apekṣata iti /",
    "K10avsata_u:10723": " tato mūlanikṛttā iva drumā bhadrikapramukhāni pañca śākyaśatāni dharmatām avalambya pādayor nipatitāni /",
    "K10avsata_u:10724": " teṣām pādavandanasamakālam eveyaṃ mahāpṛthivī ṣaḍvikāraṃ prakampitā /",
    "K10avsata_u:10725": " tatrāyuṣmatā bhadrikeṇa yujyamānena ghaṭamānena vyāyacchamānena idam eva pañcagaṇḍakaṃ",
    "K10avsata_u:10726": " saṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā",
    "K10avsata_u:10727": " parāhatya sarvakleśaprahāṇād arhatvaṃ sākṣātkṛtam* /",
    "K10avsata_u:10728": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:10729": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:10730": " sa ca mahātmā hīnadīnānukampī /",
    "K10avsata_u:10731": " so 'pareṇa samayena pūrvāhṇe nivāsya pātracīvaram ādāya śrāvastīṃ gocarāya prasthitaḥ /",
    "K10avsata_u:10732": " yāvad anyataracaṇḍālakaṭhinaṃ piṇḍāya praviṣṭaḥ /",
    "K10avsata_u:10733": " tena khalu samayena rājā prasenajit kauśala ekapuṇḍarīkaṃ hastināgam abhiruhya dīrgheṇa cārāyaṇena sārathinā bhagavato darśanāya saṃprasthitaḥ",
    "K10avsata_u:10734": " dadarśa rājā prasenajit kauśalo bhadrikaṃ śāntendriyaṃ śāntamānasam*,",
    "K10avsata_u:10735": " parameṇa ca cittadamavyupaśamanasamanvāgataṃ pāṃsukūlaprāvṛtaṃ lūhaṃ piṇḍapātaṃ gṛhītvā tasmāc caṇḍālakaṭhinān nirgacchantam* /",
    "K10avsata_u:10736": " dṛṣṭvā ca punar dīrghaṃ cārāyaṇaṃ sārathim āmantrayate:",
    "K10avsata_u:10737": " syād ayaṃ cārāyaṇa bhadriko bhikṣuḥ?",
    "K10avsata_u:10738": " evaṃ yathā vadasi /",
    "K10avsata_u:10739": " iti śrutvā rājā prasenajit kauśalaḥ saṃmoham āpannaḥ,",
    "K10avsata_u:10740": " pṛthivyāṃ mūrcchitaḥ patitaḥ /",
    "K10avsata_u:10741": " tato jalapariṣekapratyāgataprāṇacetaso labdhamānasaś cārāyaṇena sārathinotthāpitaḥ //",
    "K10avsata_u:10742": " tato rājā bhagavatsakāśam upasaṃkramya bhagavataḥ pādābhivandanaṃ kṛtvā bhagavantam uvāca: bhagavan,",
    "K10avsata_u:10743": " adbhutaṃ me dṛṣṭam* /",
    "K10avsata_u:10744": " asau bhadrikaḥ śākyarājaḥ pāṃsukūlaprāvṛto lūhaṃ piṇḍapātaṃ gṛhītvā devamanuṣyāvarjanakareṇātipraśānteneryāpathena piṇḍapātam ādāya caṇḍālakaṭhinān nirgataḥ /",
    "K10avsata_u:10745": " tasya mamaitad abhavat*:",
    "K10avsata_u:10746": " āścarya yāvat suvinītaṃ bhagavacchāsanam*,",
    "K10avsata_u:10747": " yatra nāma evaṃvidhāḥ kumārāḥ sukhaidhitā evaṃvinītapracārāḥ saṃvṛttā iti /",
    "K10avsata_u:10748": " bhagavān āha:",
    "K10avsata_u:10749": " aparam api mahārāja bhadrikasyāścaryaṃ śṛṇu /",
    "K10avsata_u:10750": " ayaṃ mahārāja bhadriko 'raṇyagato vā vṛkṣamūlagato vā śūnyāgāragato vā trir udānayati:",
    "K10avsata_u:10751": " aho bata saukhyam* /",
    "K10avsata_u:10752": " yad aham apravrajitaḥ san rājakulamadhyagato 'mātyanaigamajānapadasusaṃrakṣitaḥ prākāraparikhādvārastūpābhinigūḍhaḥ pariśaṅkitahṛdayaḥ saṃvignaḥ samantataḥśaṅkī nidrāṃ nāsādayāmi /",
    "K10avsata_u:10753": " so 'ham etarhi nirapekṣaḥ kāye jīvite ca sukhaṃ yatratatrastho viharāmīti //",
    "K10avsata_u:10754": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:10755": " kāni bhadanta bhadrikeṇa pūrvam anyāsu jātiṣu karmāṇi kṛtāni,",
    "K10avsata_u:10756": " yenābhirūpo darśanīyaḥ prāsādika āḍhye rājakule pratyājātaḥ /",
    "K10avsata_u:10757": " pravrajya cārhatvaṃ sākṣātkṛtam iti /",
    "K10avsata_u:10758": " bhagavān āha:",
    "K10avsata_u:10759": " bhadrikeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:10760": " bhadrikeṇa karmāṇi kṛtāny upacitāni /",
    "K10avsata_u:10761": " ko 'nyaḥ pratyanubhaviṣyati?",
    "K10avsata_u:10762": " -------------------- Vaidya, p. 226 --------------------",
    "K10avsata_u:10763": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:10764": " nābdhātau,",
    "K10avsata_u:10765": " na tejodhātau,",
    "K10avsata_u:10766": " na vāyudhātau,",
    "K10avsata_u:10767": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:10768": " na praṇaśyanti karmāṇi api kalpaśatair api /",
    "K10avsata_u:10769": " sāmagrīṃ prāpya kālaṃ ca phalanti khalu dehinām* // AVŚ_89.1 //",
    "K10avsata_u:10770": " bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamaḥ koṭṭamallakaḥ kṣutkṣāmaparigataśarīraḥ itaś cāmutaś cānvāhiṇḍate /",
    "K10avsata_u:10771": " yāvad anyatarā dārikā pūpalikā ādāya gacchati /",
    "K10avsata_u:10772": " tatas tena koṭṭamallakena sā dārikā pūpalikānām arthe abhibhūtā /",
    "K10avsata_u:10773": " tato balād ekām pūpalikām ādāya itas tataḥ (Speyer:",
    "K10avsata_u:10774": " ta(tas ta)taḥ)",
    "K10avsata_u:10775": " palāyitum ārabdhaḥ /",
    "K10avsata_u:10776": " sā cāsya dārikā pṛṣṭhataḥ samanubaddhaiva /",
    "K10avsata_u:10777": " tato 'sau koṭṭamallakaḥ sahasā nadīcārikām uttīrṇaḥ /",
    "K10avsata_u:10778": " asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
    "K10avsata_u:10779": " tadā anyataraḥ pratyekabuddhas tasya koṭṭamallakasyāgrataḥ sthitaḥ /",
    "K10avsata_u:10780": " tataḥ koṭṭamallasya taṃ pratyekabuddhaṃ śānteryāpathaṃ dṛṣṭvā mahān prasādo jātaḥ /",
    "K10avsata_u:10781": " tena svaṃ vyasanam agaṇayya pratyekabuddhāya pūpalikā pratipāditā /",
    "K10avsata_u:10782": " tasya vipraharṣasaṃjananārthaṃ vitatapakṣa iva haṃsarājo gaganatalam abhyudgamya vicitrāṇi prātihāryāṇi vidarśayitum ārabdhaḥ /",
    "K10avsata_u:10783": " tataḥ koṭṭamallakas tad atyadbhutaṃ devamanuṣyāvarjanakaraṃ prātihāryaṃ dṛṣṭvā mūlanikṛttā iva drumaḥ pādayor nipatya praṇidhānaṃ kartum ārabdhaḥ:",
    "K10avsata_u:10784": " yan me siddhavrato dakṣiṇīyaḥ pūpalikayā pratipāditaḥ,",
    "K10avsata_u:10785": " anenāhaṃ kuśalamūlena cittotpādena deyadharmaparityāgena ca yatra yatra jāyeya,",
    "K10avsata_u:10786": " tatra tatroccakulīnaḥ syām*,",
    "K10avsata_u:10787": " evaṃvidhānāṃ ca dharmāṇāṃ lābhī syām*,",
    "K10avsata_u:10788": " prativiśiṣṭataraṃ cātaḥ śāstāram ārāgayeyaṃ mā virāgayeyam iti //",
    "K10avsata_u:10789": " bhagavān āha:",
    "K10avsata_u:10790": " kiṃ manyadhve bhikṣavo yo 'sau tena kālena tena samayena koṭṭamallakaḥ,",
    "K10avsata_u:10791": " ayam asau bhadrikaḥ /",
    "K10avsata_u:10792": " yat tena pratyekabuddhaḥ pūlikayā pratipāditaḥ,",
    "K10avsata_u:10793": " tasya karmaṇo vipākenāḍhye śākye pratyāgataḥ /",
    "K10avsata_u:10794": " bhūyaḥ kāśyape bhagavati pravrajito babhūva /",
    "K10avsata_u:10795": " tatrānena daśa varṣasahasrāṇi brahmacaryāvāsaḥ pratipālitaḥ /",
    "K10avsata_u:10796": " tenedānīm ārhatvaṃ sākṣātkṛtam* /",
    "K10avsata_u:10797": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:10798": " ekāntaśuklānām ekāntaśuklaḥ,",
    "K10avsata_u:10799": " vyatimiśrāṇāṃ vyatimiśraḥ /",
    "K10avsata_u:10800": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:10801": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:10802": " ity evaṃ vo bhikṣavaḥ śikṣitavyam* //",
    "K10avsata_u:10803": " idam avocad bhagavān* /",
    "K10avsata_u:10804": " āttamanasas te bhikṣavo bhagavato bhāṣitam abhyanandan* //",
    "K10avsata_u:10805": " -------------------- Vaidya, p. 227 -------------------- *******************************************************",
    "K10avsata_u:10806": " AVŚ_90 rāṣṭrapālaḥ /",
    "K10avsata_u:10807": " (ed. Speyer, vol. II)",
    "K10avsata_u:10808": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:10809": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:10810": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:10811": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:10812": " sthūlakoṣṭham upaniśritya viharati sthūlakoṣṭhakīye vanaṣaṇḍe /",
    "K10avsata_u:10813": " tena khalu samayena sthūlakoṣṭhake kauravyo nāma rājā rājyaṃ kārayati ṛddhaṃ ca sphītaṃ",
    "K10avsata_u:10814": " ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:10815": " taskararogāpagataṃ śālīkṣugomahiṣīsaṃpannam akhilam akaṇṭakam* /",
    "K10avsata_u:10816": " ekaputram iva rājyaṃ pālayati /",
    "K10avsata_u:10817": " tasya bhrātṛputro rāṣṭrapālo nāmnā abhirūpo darśanīyaḥ prāsādikaḥ sarvāṅgapratyaṅgopetaḥ /",
    "K10avsata_u:10818": " tasya vinayakālam avekṣya bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛtaḥ sthūlakoṣṭhakaṃ piṇḍāya praviṣṭaḥ",
    "K10avsata_u:10819": " dadarśa rāṣṭrapālo buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:10820": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:10821": " jaṅgamam iva ratnaparvataṃ samantato bhadrakam* /",
    "K10avsata_u:10822": " sahadarśanāc cāsya bhagavato 'ntike cittaṃ prasannam* /",
    "K10avsata_u:10823": " sa prasādajāto bhagavataḥ pādayor nipatya pravrajyāṃ yācate /",
    "K10avsata_u:10824": " tatas taṃ bhagavān āha:",
    "K10avsata_u:10825": " vatsa anujñāto 'si mātāpitṛbhyām iti?",
    "K10avsata_u:10826": " rāṣṭrapālaḥ kathayati:",
    "K10avsata_u:10827": " no bhadanteti /",
    "K10avsata_u:10828": " bhagavān āha:",
    "K10avsata_u:10829": " na hi vatsa tathāgatā vā tathāgataśrāvakā vā anujñātaṃ mātāpitṛbhyāṃ pravrājayanti,",
    "K10avsata_u:10830": " upasaṃpādayanti ceti //",
    "K10avsata_u:10831": " tato rāṣṭrapālo mātāpitroḥ sakāśam upasaṃkrāntaḥ /",
    "K10avsata_u:10832": " upasaṃkramya buddhasya varṇaṃ bhāṣate:",
    "K10avsata_u:10833": " dṛṣṭo mayā bhagavāñ chākyamuniḥ samyaksaṃbuddhaḥ /",
    "K10avsata_u:10834": " sphītaṃ cakravartirājyam apahāya pravrajitaḥ ṣaṣṭiṃ cāntaḥpurasahasrāṇi /",
    "K10avsata_u:10835": " muṇḍaḥ saṃghāṭipravṛtto 'sminn eva sthūlakoṣṭhake piṇḍapātam aṭati /",
    "K10avsata_u:10836": " tad arhato yuvāṃ mām anujñātum*:",
    "K10avsata_u:10837": " yad ahaṃ taṃ bhagavantaṃ pravrajitam anupravrajeyam iti /",
    "K10avsata_u:10838": " tato 'sya mātāpitarau nānujānītaḥ /",
    "K10avsata_u:10839": " tatas tenaiko bhaktacchedaḥ kṛtaḥ /",
    "K10avsata_u:10840": " dvau trayo vā yāvac chaḍ bhaktacchedāḥ kṛtāḥ //",
    "K10avsata_u:10841": " atha rāṣṭrapālasya mātāpitarau yena rāṣṭrapālo gṛhapatiputras tenopasaṃkrāntau /",
    "K10avsata_u:10842": " upasaṃkramya rāṣṭrapālaṃ gṛhapatiputram idam avocatām*:",
    "K10avsata_u:10843": " yat khalu tāta rāṣṭrapāla jānīyāḥ:",
    "K10avsata_u:10844": " tvaṃ hi sukumāraḥ sukhaiṣī /",
    "K10avsata_u:10845": " na tvaṃ jānako duḥkhasya /",
    "K10avsata_u:10846": " duṣkaraṃ brahmacaryam*,",
    "K10avsata_u:10847": " duṣkaraṃ prāvivekyam*,",
    "K10avsata_u:10848": " durabhiramam ekatvam*,",
    "K10avsata_u:10849": " durabhisaṃbodhāny araṇyavanaprasthāni,",
    "K10avsata_u:10850": " prāntāni śayanāsanāny adhyāvastum* /",
    "K10avsata_u:10851": " ihaiva tvaṃ tāta rāṣṭrapāla niṣadya kāmāṃś ca paribhuṅkṣva,",
    "K10avsata_u:10852": " dānāni ca dehi,",
    "K10avsata_u:10853": " puṇyāni ca kuru /",
    "K10avsata_u:10854": " evam ukte rāṣṭrapālo gṛhapatiputras tūṣṇīm* //",
    "K10avsata_u:10855": " -------------------- Vaidya, p. 228 --------------------",
    "K10avsata_u:10856": " atha rāṣṭrapālasya gṛhapatiputrasya mātāpitarau jñātīn udyojayataḥ:",
    "K10avsata_u:10857": " aṅga tāvaj jñātayaḥ tātaṃ rāṣṭrapālam utthāpayata /",
    "K10avsata_u:10858": " atha rāṣṭrapālasya gṛhapatiputrasya jñātayo yena rāṣṭrapālo gṛhapatiputras tenopasaṃkrāntāḥ /",
    "K10avsata_u:10859": " upasaṃkramya rāṣṭrapālaṃ gṛhapatiputram evam avocan:",
    "K10avsata_u:10860": " yat khalu tāta rāṣṭrapāla jānīyāḥ:",
    "K10avsata_u:10861": " tvaṃ hi sukumāraḥ sukhaiṣī /",
    "K10avsata_u:10862": " na tvaṃ jānako duḥkhasya /",
    "K10avsata_u:10863": " duṣkaraṃ brahmacaryam,",
    "K10avsata_u:10864": " duṣkaraṃ prāvivekyaṃ,",
    "K10avsata_u:10865": " durabhiramam ekatvam,",
    "K10avsata_u:10866": " durabhisaṃbodhāny araṇyavanaprasthāni,",
    "K10avsata_u:10867": " prāntāni śayanāsanāny adhyāvastum* /",
    "K10avsata_u:10868": " ihaiva tvaṃ tāta rāṣṭrapāla niṣadya kāmāṃś ca paribhuṅkṣva,",
    "K10avsata_u:10869": " dānāni ca dehi,",
    "K10avsata_u:10870": " puṇyāni ca kuru /",
    "K10avsata_u:10871": " evam ukte rāṣṭrapālo gṛhapatiputras tūṣṇīm* //",
    "K10avsata_u:10872": " atha rāṣṭrapālasya gṛhapatiputrasya mātāpitarau rāṣṭrapālasya gṛhapatiputrasya vayasyakān udyojayataḥ:",
    "K10avsata_u:10873": " aṅga tāvat kumārāḥ,",
    "K10avsata_u:10874": " tātaṃ rāṣṭrapālam utthāpayata /",
    "K10avsata_u:10875": " atha rāṣṭrapālasya gṛhapatiputrasya vayasyakā yena rāṣṭrapālo gṛhapatiputras tenopasaṃkrāntāḥ /",
    "K10avsata_u:10876": " upasaṃkramya rāṣṭrapālaṃ gṛhapatiputram idam avocan:",
    "K10avsata_u:10877": " yat khalu saumya rāṣṭrapāla jānīyāḥ:",
    "K10avsata_u:10878": " tvaṃ hi sukumāraḥ sukhaiṣī /",
    "K10avsata_u:10879": " na tvaṃ jānako duḥkhasya /",
    "K10avsata_u:10880": " duṣkaraṃ brahmacaryam,",
    "K10avsata_u:10881": " duṣkaraṃ prāvivekyaṃ,",
    "K10avsata_u:10882": " durabhiramam ekatvam,",
    "K10avsata_u:10883": " durabhisaṃbodhāny araṇyavanaprasthāni,",
    "K10avsata_u:10884": " prāntāni śayanāsanāny adhyāvastum* /",
    "K10avsata_u:10885": " ihaiva tvaṃ saumya rāṣṭrapāla niṣadya kāmāṃś ca paribhuṅkṣva,",
    "K10avsata_u:10886": " dānāni ca dehi,",
    "K10avsata_u:10887": " puṇyāni ca kuru /",
    "K10avsata_u:10888": " evam ukte rāṣṭrapālo gṛhapatiputras tūṣṇīm* //",
    "K10avsata_u:10889": " atha rāṣṭrapālasya gṛhapatiputrasya vayasyakā yena rāṣṭrapālasya gṛhapatiputrasya mātāpitarau tenopasaṃkrāntāḥ /",
    "K10avsata_u:10890": " upasaṃkramya rāṣṭrapālasya gṛhapatiputrasya mātāpitarāv idam avocan*: amba tāta,",
    "K10avsata_u:10891": " anujānītaṃ saumya rāṣṭrapālaṃ pravrajituṃ samyag eva śraddhayā agarād anagārikām*,",
    "K10avsata_u:10892": " kiṃ mṛtena kariṣyatha?",
    "K10avsata_u:10893": " sacet tātaḥ pravrajyāyām abhiraṃsyate,",
    "K10avsata_u:10894": " jīvantam enaṃ drakṣyadhve /",
    "K10avsata_u:10895": " sacen nābhiramate,",
    "K10avsata_u:10896": " kā anyā putrasya gatir anyatra mātāpitarāv eva /",
    "K10avsata_u:10897": " evam āvāṃ kumārakāḥ tātaṃ rāṣṭrapālam anujānīyāvaḥ /",
    "K10avsata_u:10898": " sacet pravrajyopadarśiṣya{ty ātmānam*} //",
    "K10avsata_u:10899": " atha rāṣṭrapālo gṛhapatiputro 'nupūrveṇa kāyasya sthāmaṃ ca balaṃ ca saṃjanayya yena bhagavāṃs tenopasaṃkrāntaḥ /",
    "K10avsata_u:10900": " upasaṃkramya bhagavatpādau śirasā vanditvaikānte 'sthāt* /",
    "K10avsata_u:10901": " ekānte sthito rāṣṭrapālo gṛhapatiputro bhagavantam idam avocat*:",
    "K10avsata_u:10902": " anujñāto 'smi bhagavan mātāpitṛbhyām* /",
    "K10avsata_u:10903": " labheyāhaṃ svākhyāte dharmavinaye pravrajyām upasaṃpadaṃ bhikṣubhāvam* /",
    "K10avsata_u:10904": " careyam ahaṃ bhagavato 'ntike brahmacaryam* /",
    "K10avsata_u:10905": " labdhavān rāṣṭrapālo gṛhapatiputraḥ svākhyāte dharmavinaye pravrajyām upasaṃpadaṃ bhikṣubhāvam* /",
    "K10avsata_u:10906": " sa evaṃ pravrajitaḥ sann idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ",
    "K10avsata_u:10907": " śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
    "K10avsata_u:10908": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo",
    "K10avsata_u:10909": " -------------------- Vaidya, p. 229 --------------------",
    "K10avsata_u:10910": " vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:10911": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:10912": " tatra bhagavān bhikṣūn āmantrayate sma:",
    "K10avsata_u:10913": " eṣo 'gro me bhikṣavo bhikṣūṇāṃ mama śrāvakāṇāṃ {āraṇyakānāṃ }yaduta rāṣṭrapālo bhiksur iti //",
    "K10avsata_u:10914": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:10915": " kāni bhadanta rāṣṭrapālena karmāṇi kṛtāni,",
    "K10avsata_u:10916": " yenāḍhye rājakule pratyājata iti /",
    "K10avsata_u:10917": " abhirūpo darśanīyaḥ prāsādikaḥ /",
    "K10avsata_u:10918": " pravrajya cārhatvaṃ sākṣātkṛtam iti /",
    "K10avsata_u:10919": " bhagavān āha:",
    "K10avsata_u:10920": " rāṣṭrapālenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:10921": " rāṣṭrapālena karmāṇi kṛtāny upacitāni /",
    "K10avsata_u:10922": " ko 'nyaḥ pratyanubhaviṣyati?",
    "K10avsata_u:10923": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:10924": " nābdhātau,",
    "K10avsata_u:10925": " na tejodhātau,",
    "K10avsata_u:10926": " na vāyudhātau,",
    "K10avsata_u:10927": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:10928": " na praṇaśyanti karmāṇi kalpakoṭiśatair api /",
    "K10avsata_u:10929": " sāmagrīṃ prāpya kālaṃ ca phalanti khalu dehinām* // AVŚ_90.1 //",
    "K10avsata_u:10930": " bhūtapūrvaṃ bhikṣavo 'tīte 'dhvani videharājaḥ saparivāraḥ paracakravitrāsito 'ṭavīm anuprāptaḥ /",
    "K10avsata_u:10931": " sa madhyāhne tīkṣṇasūryaraśmiparitāpitaḥ sabalaugha itaś cāmutaś ca paribhramati,",
    "K10avsata_u:10932": " mārgaṃ ca nāsādayati /",
    "K10avsata_u:10933": " asati ca buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
    "K10avsata_u:10934": " yāvad anyataraḥ pratyekabuddhas tasmin kāntāramārge prativasati /",
    "K10avsata_u:10935": " tena kāruṇyam utpādya tasya videharājasya mārgo vyapadiṣṭaḥ,",
    "K10avsata_u:10936": " pānīyahradaś ca darśitaḥ,",
    "K10avsata_u:10937": " yena sa rājā iṣṭena jīvitenācchāditaḥ /",
    "K10avsata_u:10938": " tato rājñā prasādajātena svanagaram ānīya traimāsyaṃ sarvopakaraṇair upasthitaḥ /",
    "K10avsata_u:10939": " parinirvṛtasya cāsya śarīrastūpaṃ kārayāmāsa /",
    "K10avsata_u:10940": " praṇidhānaṃ ca kṛtavān:",
    "K10avsata_u:10941": " aham apy evaṃvidhānāṃ guṇānāṃ labhī syām*,",
    "K10avsata_u:10942": " prativiśiṣṭataraṃ ca śāstāram ārāgayeyaṃ mā virāgayeyam iti //",
    "K10avsata_u:10943": " bhagavān āha:",
    "K10avsata_u:10944": " kiṃ manyadhve bhikṣavo yo 'sau tena kālena tena samayena rājā babhūva,",
    "K10avsata_u:10945": " ayaṃ sa rāṣṭrapālaḥ /",
    "K10avsata_u:10946": " aparāṇy api rāṣṭrapālena karmāṇi kṛtāny upacitāni /",
    "K10avsata_u:10947": " asminn eva bhadrake kalpe viṃśativarṣasahasrāyuṣi prajāyāṃ kāśyapo nāma samyaksaṃbuddho",
    "K10avsata_u:10948": " loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā",
    "K10avsata_u:10949": " devamanuṣyāṇāṃ buddho bhagavān* /",
    "K10avsata_u:10950": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:10951": " tena khalu samayena vārāṇasyāṃ nagaryāṃ kṛkī rājā rājyaṃ kārayati ṛddhaṃ ca sphītaṃ",
    "K10avsata_u:10952": " ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:10953": " taskararogāpagataṃ śālīkṣugomahiṣīsaṃpannam* /",
    "K10avsata_u:10954": " dhārmiko dharmarājo dharmeṇa rājyaṃ kārayati /",
    "K10avsata_u:10955": " tasya kanīyān putra ṛṣipatanaṃ gataḥ /",
    "K10avsata_u:10956": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:10957": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:10958": " jaṅgamam iva ratnaparvataṃ samantato bhadrakam* /",
    "K10avsata_u:10959": " sahadarśanāc",
    "K10avsata_u:10960": " -------------------- Vaidya, p. 230 --------------------",
    "K10avsata_u:10961": " cāsya bhagavato 'ntike cittam abhiprasannam* /",
    "K10avsata_u:10962": " prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:10963": " tato 'sya bhagavatā kāśyapena dharmo deśitaḥ /",
    "K10avsata_u:10964": " tena prasādajātena bhagavān kāśyapaḥ saparivāra upasthitaḥ /",
    "K10avsata_u:10965": " śaraṇagamanaśikṣāpadāni gṛhītāni /",
    "K10avsata_u:10966": " parinirvṛtasya ca stūpe kanīyāñ chatram āropitavān* /",
    "K10avsata_u:10967": " kiṃ manyadhve bhikṣavo yo 'sau rājaputraḥ,",
    "K10avsata_u:10968": " ayam evāsau rāṣṭrapālas tena kālena tena samayena /",
    "K10avsata_u:10969": " aparāṇy api rāṣṭrapālena karmāṇi kṛtāny upacitāni /",
    "K10avsata_u:10970": " bhūtapūrvaṃ bhikṣavo 'tīte 'dhvani vārāṇasyāṃ mahānagaryām anyatamo mūliko brāhmaṇaḥ /",
    "K10avsata_u:10971": " sa mūlānām arthe 'nyatamaṃ parvatam abhirūḍhaḥ /",
    "K10avsata_u:10972": " tena tatra paryaṭatā vanānte glānaḥ pratyekabuddho dṛṣṭaḥ /",
    "K10avsata_u:10973": " tatas tena prasādajātena tasyopasthānaṃ kṛtam* /",
    "K10avsata_u:10974": " yadā glānyād vyutthitaḥ,",
    "K10avsata_u:10975": " tadā piṇḍakena pratipādya praṇidhānaṃ kṛtam*:",
    "K10avsata_u:10976": " aham apy evaṃvidhānāṃ {guṇānāṃ} labhī syām*,",
    "K10avsata_u:10977": " prativiśiṣṭataraṃ cātaḥ śāstāram ārāgayeyaṃ mā virāgayeyam iti //",
    "K10avsata_u:10978": " kiṃ manyadhve bhikṣavo yo 'sau tena kālena tena samayena mūliko brāhmaṇaḥ,",
    "K10avsata_u:10979": " ayam evāsau rāṣṭrapālaḥ /",
    "K10avsata_u:10980": " tasya karmaṇo vipākena saṃsāre na kadācid duḥkham anubhūtavān* /",
    "K10avsata_u:10981": " idānīm apy āḍhye rājakule pratyājāto 'bhirūpo darśanīyaḥ prāsādikaḥ /",
    "K10avsata_u:10982": " tenaiva hetunārhatvaṃ sākṣātkṛtam* /",
    "K10avsata_u:10983": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:10984": " ekāntaśuklānām ekāntaśuklaḥ,",
    "K10avsata_u:10985": " vyatimiśrāṇāṃ vyatimiśraḥ /",
    "K10avsata_u:10986": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:10987": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:10988": " ity evaṃ vo bhikṣavaḥ śikṣitavyam* //",
    "K10avsata_u:10989": " idam avocad bhagavān* /",
    "K10avsata_u:10990": " āttamanasas te bhikṣavo bhagavato bhāṣitam abhyanandan* //",
    "K10avsata_u:10991": " -------------------- Vaidya, p. 231 --------------------",
    "K10avsata_u:10992": " daśamo vargaḥ /",
    "K10avsata_u:10993": " tasyoddānam*:",
    "K10avsata_u:10994": " subhūtiḥ sthaviraś cāpi hasta lekuñcikas tathā /",
    "K10avsata_u:10995": " saṃsāro guptikaś cāpi virūpo gaṅgikena ca /",
    "K10avsata_u:10996": " dīrghanakhaḥ saṃgītiś ca vargo bhavati samudditaḥ // *******************************************************",
    "K10avsata_u:10997": " AVŚ_91 subhūtiḥ / (ed. Speyer, vol. II)",
    "K10avsata_u:10998": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:10999": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:11000": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:11001": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:11002": " śrāvastyāṃ viharati jetavane 'nāthapiṇḍadasyārāme /",
    "K10avsata_u:11003": " yadā bhagavatā anuttarāṃ samyaksaṃbodhim abhisaṃbudhya śrāvakā niyuktās teṣu janapadeṣu vineyajanānugrahārtham*,",
    "K10avsata_u:11004": " tadā ye 'dhyāyinas te sumerupariṣaṇḍāyāṃ dhyānaparā sthitāḥ /",
    "K10avsata_u:11005": " yāvat suparṇipakṣirājena mahāsamudrān nāgapotalaka uddhṛtaḥ /",
    "K10avsata_u:11006": " sa taṃ sumerupariṣaṇḍāyām āropya bhakṣayitum ārabdhaḥ /",
    "K10avsata_u:11007": " tato nāgapotalako jīvitād vyaparopyamāṇo mahāśrāvakāṇām antike cittam abhiprasādya kālagataḥ //",
    "K10avsata_u:11008": " sa kālaṃ kṛtvā śrāvastyāṃ bhūtir nāma brāhmaṇaḥ,",
    "K10avsata_u:11009": " tasyāgramahiṣyāḥ kukṣāv upapannaḥ /",
    "K10avsata_u:11010": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:11011": " dārako jāto 'bhirūpo darśanīyaḥ prāsādikaḥ /",
    "K10avsata_u:11012": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:11013": " kiṃ bhavatu dārakasya nāmeti /",
    "K10avsata_u:11014": " jñātaya ūcuḥ:",
    "K10avsata_u:11015": " yasmād asya pitā bhūtiḥ,",
    "K10avsata_u:11016": " tasmād bhavatu dārakasya subhūtir iti nāmeti /",
    "K10avsata_u:11017": " subhūtir dāraka unnīto vardhito mahān samvṛttaḥ /",
    "K10avsata_u:11018": " sa pūrveṇa hetubalādhānena atīva roṣaṇaḥ krodhaparyavasthānabahulo mātāpitṛbhyām ātharvaṇād vinivartya ṛṣiṣu pravrājitaḥ /",
    "K10avsata_u:11019": " sa ca tatra dhyānaparaḥ saṃyato 'nyatarad vanaṣaṇḍam upaniśritya viharati /",
    "K10avsata_u:11020": " tatra ca vanaṣaṇḍe devatā prativasati dṛṣṭasatyā /",
    "K10avsata_u:11021": " tasyāḥ kāruṇyam utpannam*:",
    "K10avsata_u:11022": " ayaṃ kulaputraḥ krodhaparyavasthānabahalo viśeṣaṃ nādhigacchati /",
    "K10avsata_u:11023": " yanv aham enaṃ bhagavaddarśane niyojayeyam iti /",
    "K10avsata_u:11024": " tatas tayā devatayā subhūteḥ purastād buddhasya varṇo bhāṣito dharmasya ca saṃghasya ca /",
    "K10avsata_u:11025": " tataḥ subhūter bhagavaddarśanahetor abhilāṣa utpannaḥ /",
    "K10avsata_u:11026": " tato devatayā ṛddhyanubhāvād (Speyer:",
    "K10avsata_u:11027": " ṛddhyānubhāvād)",
    "K10avsata_u:11028": " bhagavatsakāśam upanītaḥ /",
    "K10avsata_u:11029": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:11030": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:11031": " jaṅgamam iva ratnaparvataṃ samantato bhadrakam* /",
    "K10avsata_u:11032": " sahadarśanāc cāsya yo 'bhūt satveṣv",
    "K10avsata_u:11033": " -------------------- Vaidya, p. 232 --------------------",
    "K10avsata_u:11034": " āghātaḥ, sa prativigataḥ /",
    "K10avsata_u:11035": " tataḥ prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:11036": " tasya bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:11037": " yāṃ śrutvā subhūtinā kulaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
    "K10avsata_u:11038": " sa dṛṣṭasatyo bhagavacchāsane pravrajitaḥ /",
    "K10avsata_u:11039": " tena yujyamānena ghaṭamānena vyāyacchamānena maitrībhāvanayā cittaṃ damayitvā sarvakleśaprahāṇād arhatvaṃ sākṣātkṛtam* /",
    "K10avsata_u:11040": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:11041": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:11042": " tatra āyuṣmān subhūtiḥ samanvāhartuṃ pravṛttaḥ:",
    "K10avsata_u:11043": " kuto 'haṃ cyutaḥ,",
    "K10avsata_u:11044": " kutropapannaḥ kena karmaṇeti /",
    "K10avsata_u:11045": " paśyati: pañca jātiśatāni nāgebhyaś cyuto nāgeṣv evopapannaḥ /",
    "K10avsata_u:11046": " tasya buddhir utpannā:",
    "K10avsata_u:11047": " mayā atīva evaṃvidho dveṣapratyayopasaṃbhāraḥ kṛtaḥ,",
    "K10avsata_u:11048": " yenāhaṃ pañca janmaśatāni nāgeṣūpapannaḥ /",
    "K10avsata_u:11049": " tenaiva hetunā mahadvyasanam anubhūtavān* /",
    "K10avsata_u:11050": " idānīṃ punas tathā kariṣyāmi yat pareṣām antike dveṣopasaṃbhāro notpatsyate /",
    "K10avsata_u:11051": " yena samanvāgataḥ kāyasya bhedād apāyaṃ durgatiṃ vinipātaṃ narakeṣūpapadyate /",
    "K10avsata_u:11052": " so 'raṇyapratipadaṃ samādāya vartate /",
    "K10avsata_u:11053": " yadā saṃghe vā grāme vā deśe vā janapade vā bhikṣāhetor vihartukāmo bhavati,",
    "K10avsata_u:11054": " tadā pūrvataraṃ gocaram avalokayati:",
    "K10avsata_u:11055": " mā māṃ kaścit kāraṇena dṛṣṭvā cittaṃ pradūṣayiṣyati,",
    "K10avsata_u:11056": " antataḥ kuntapipīlakā apīti /",
    "K10avsata_u:11057": " sa tānīryāpathena praśritenābhiramayati /",
    "K10avsata_u:11058": " tena teṣāṃ satvānāṃ cittaprasādo bhavati /",
    "K10avsata_u:11059": " evaṃvidhāṃ so 'rhatvaprāpto 'py apatrapām anubhavatīti /",
    "K10avsata_u:11060": " tata āyuṣmataḥ subhūter buddhir utpannā:",
    "K10avsata_u:11061": " yanv aham idānīṃ mahājanānugrahārthaṃ kuryām iti /",
    "K10avsata_u:11062": " tatas tena ṛddhyā pañca suparṇiśatāni nirmitāni,",
    "K10avsata_u:11063": " yāni dṛṣṭvā nāgā bhītās trastā saṃvignā itaś cāmutaś ca saṃbhrāntāḥ /",
    "K10avsata_u:11064": " tataḥ subhūtinā ṛddhibalena punaḥ paritrātāḥ /",
    "K10avsata_u:11065": " tatas teṣāṃ prasannacittānāṃ maitrī vyapadiṣṭā /",
    "K10avsata_u:11066": " punar api mahāntaṃ nāgarūpam abhinirmāya pañca garuḍaśatāny abhidrutāni /",
    "K10avsata_u:11067": " teṣām api bhītānāṃ maitrī vyapadiṣṭā /",
    "K10avsata_u:11068": " evaṃ tena nāgānāṃ garuḍānāṃ ca pañca kulaśatāni vinītāni /",
    "K10avsata_u:11069": " tatra bhagavān bhikṣūn āmantrayate sma:",
    "K10avsata_u:11070": " eṣo 'gro me bhikṣavo bhikṣūṇāṃ mama śrāvakāṇām araṇāvihāriṇāṃ yaduta subhūtiḥ kulaputraḥ //",
    "K10avsata_u:11071": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:11072": " kāni bhadanta subhūtinā karmāṇi kṛtāni yenāraṇāvihāriṇām agro nirdiṣṭa iti /",
    "K10avsata_u:11073": " bhagavān āha:",
    "K10avsata_u:11074": " subhūtinaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:11075": " subhūtinā karmāṇi kṛtāny upacitāni /",
    "K10avsata_u:11076": " ko 'nyaḥ pratyanubhaviṣyati?",
    "K10avsata_u:11077": " na bhikṣavaḥ karmāṇi kṛtāny upacitāni bāhye pṛthivīdhātau vipacyante, nābdhātau,",
    "K10avsata_u:11078": " -------------------- Vaidya, p. 233 --------------------",
    "K10avsata_u:11079": " na tejodhātau,",
    "K10avsata_u:11080": " na vāyudhātau,",
    "K10avsata_u:11081": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:11082": " na praṇaśyanti karmāṇi kalpakoṭiśatair api /",
    "K10avsata_u:11083": " sāmagrīṃ prāpya kālaṃ ca phalanti khalu dehinām* // AVŚ_91.1 //",
    "K10avsata_u:11084": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
    "K10avsata_u:11085": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:11086": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:11087": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:11088": " tatrāyaṃ pravrajito babhūva /",
    "K10avsata_u:11089": " tatrānena dānapradānāni dattāni,",
    "K10avsata_u:11090": " daśavarṣashasrāṇi brahmacaryavāsaḥ paripālitaḥ,",
    "K10avsata_u:11091": " praṇidhānaṃ ca kṛtam*:",
    "K10avsata_u:11092": " anenāhaṃ kuśalamūlena cittotpādena deyadharmaparityāgena ca yo 'sau bhagavatā kāśyapena uttaro nāma māṇavo vyākṛtaḥ:",
    "K10avsata_u:11093": " bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddha iti,",
    "K10avsata_u:11094": " tasyāhaṃ śāsane pravrajya araṇāvihāriṇām agraḥ syām iti //",
    "K10avsata_u:11095": " kāni karmāṇi kṛtāni yena nāgeṣūpapannaḥ?",
    "K10avsata_u:11096": " aprahīṇatvāt kleśānām udbhrāntatvād indriyāṇām aparyantīkṛtatvāt karmapathānāṃ śaikṣāśaikṣabhikṣuṣu cittaṃ pradūṣya āśīviṣavādena samudācaritāḥ,",
    "K10avsata_u:11097": " tena nāgeṣūpapannaḥ /",
    "K10avsata_u:11098": " yat tena dānapradānāni dattāni,",
    "K10avsata_u:11099": " brahmacaryavāsaḥ paripālitaḥ,",
    "K10avsata_u:11100": " tenedānīm arhatvaṃ sākṣātkṛtam*,",
    "K10avsata_u:11101": " araṇāvihāriṇāṃ cāgro nirdiṣṭaḥ /",
    "K10avsata_u:11102": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:11103": " ekāntaśuklānām ekāntaśuklaḥ,",
    "K10avsata_u:11104": " vyatimiśrāṇāṃ vyatimiśraḥ /",
    "K10avsata_u:11105": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:11106": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:11107": " ity evaṃ vo bhikṣavaḥ śikṣitavyam* //",
    "K10avsata_u:11108": " idam avocad bhagavān* /",
    "K10avsata_u:11109": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:11110": " AVŚ_92 sthaviraḥ / (ed. Speyer, vol. II)",
    "K10avsata_u:11111": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:11112": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:11113": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:11114": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:11115": " rājagṛham upaniśritya viharati veṇuvane kalandakanivāpe /",
    "K10avsata_u:11116": " anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:11117": " tena sadṛśāt kulāt kalatram ānītam* /",
    "K10avsata_u:11118": " sa tayā sārdhaṃ krīḍati ramate paricārayati /",
    "K10avsata_u:11119": " tasya krīḍato ramamāṇasya paricārayataḥ patnī āpannasatvā saṃvṛttā,",
    "K10avsata_u:11120": " na prasūyate /",
    "K10avsata_u:11121": " yāvad bhūyas tayaiva sārdhaṃ krīḍati ramate paricārayati /",
    "K10avsata_u:11122": " tasya krīḍato ramamāṇasya paricārayataḥ putro jātaḥ /",
    "K10avsata_u:11123": " sa prathamagarbho yathāvasthitaḥ eva mātur udare /",
    "K10avsata_u:11124": " yāvat tasyāḥ kramaśo daśa",
    "K10avsata_u:11125": " -------------------- Vaidya, p. 234 --------------------",
    "K10avsata_u:11126": " putrā jātāḥ /",
    "K10avsata_u:11127": " sa prathamagarbho mātur udarastha eva /",
    "K10avsata_u:11128": " yāvad asau gṛhapatipatnī glānyapatitā /",
    "K10avsata_u:11129": " sā upasthīyate mūlagaṇḍapatrapuṣpaphalabhaiṣajyena /",
    "K10avsata_u:11130": " na cāsau vyādhir upaśamaṃ gacchati /",
    "K10avsata_u:11131": " yadā cāsyā maraṇāntikī vedanā prādurbhūtā nacireṇa kālaṃ kariṣyatīti,",
    "K10avsata_u:11132": " tadā tayā svāmī uktaḥ:",
    "K10avsata_u:11133": " yat khalv āryaputra jānīyāḥ mamātra prathamagarbho 'vatiṣṭhate /",
    "K10avsata_u:11134": " yadāhaṃ mṛtā bhavāmi,",
    "K10avsata_u:11135": " tadā dakṣiṇapārśvaṃ śastreṇa ghātayitvā tataḥ prathamasthitaṃ dārakam uddharethāḥ / ity uktvā:",
    "K10avsata_u:11136": " sarve kṣayāntā nicayāḥ patanāntāḥ samucchrayāḥ /",
    "K10avsata_u:11137": " saṃyogā viprayogāntā maraṇāntaṃ hi jīvitam* // AVŚ_92.1 //",
    "K10avsata_u:11138": " ity uktvā kāladharmeṇa saṃyuktā //",
    "K10avsata_u:11139": " tasyāḥ kālagatāyā nīlapītalohitāvadātair vastraiḥ śibikām (Speyer: śivikām)",
    "K10avsata_u:11140": " alaṃkṛtya śītavanaṃ śmaśānaṃ nītvā jīvako (Speyer: jīviko)",
    "K10avsata_u:11141": " vaidyarāja āhūtaḥ /",
    "K10avsata_u:11142": " eṣa ca śabdo rājagṛhe nagare samantato visṛtaḥ:",
    "K10avsata_u:11143": " evam amukastriyā iyanti varṣāṇi garbhaḥ sthitaḥ,",
    "K10avsata_u:11144": " tasyāś cānye daśa putrā jātāḥ,",
    "K10avsata_u:11145": " na cāsau prathamataram avasthito garbho nirgataḥ /",
    "K10avsata_u:11146": " adya jīvako vaidyarājaḥ śastreṇa mṛtāyā udaraṃ ghātayitvā taṃ prathamasthitaṃ dārakam uddhariṣyatīti /",
    "K10avsata_u:11147": " taṃ śabdaṃ śrutvā kutūhalād bahūni prāṇiśatasahasrāṇi śītavanaśmaśāne saṃnipatitāni /",
    "K10avsata_u:11148": " pūraṇaprabhṛtayaś ca ṣaṭ* śāstṛpratijñāḥ /",
    "K10avsata_u:11149": " tatra bhagavān āyuṣmantam ānandam āmantrayate:",
    "K10avsata_u:11150": " gaccha ānanda,",
    "K10avsata_u:11151": " bhikṣūṇāṃ kathaya,",
    "K10avsata_u:11152": " bhagavān śmaśānacārikāṃ gantukāmaḥ,",
    "K10avsata_u:11153": " yo 'dbhutāni draṣṭukāmaḥ,",
    "K10avsata_u:11154": " sa āgacchatv iti /",
    "K10avsata_u:11155": " yāvad bhagavān ājñātakauṇḍinyabāṣpamahānāmāniruddhaśāriputramaudgalyāyanakāśyapānandarevataprabhṛtibhir mahāśrāvakaiḥ parivṛtaḥ śītavanaśmaśānaṃ gataḥ /",
    "K10avsata_u:11156": " janakāyena ca bhagavantaṃ dṛṣṭvā vivaraṃ kṛtam* /",
    "K10avsata_u:11157": " tatra jīvakena tasyāḥ striyā dakṣiṇaḥ kukṣiḥ pāṭitaḥ /",
    "K10avsata_u:11158": " tataḥ svayam eva nirgato valipalitacitāṅgaḥ parijīrṇaśarīrāvayavaḥ:",
    "K10avsata_u:11159": " pariṇatendriyaḥ kṛśo 'lpasthāmaḥ /",
    "K10avsata_u:11160": " nirgatamātraś ca taṃ janakāyam avalokya vācaṃ niścārayati sma:",
    "K10avsata_u:11161": " mā bhavanto guruṣu gurusthānīyeṣu mātāpitṛṣv ācāryopādhyāyeṣu kharāṃ vācaṃ niścārayata /",
    "K10avsata_u:11162": " mā haivaṃvidhām avasthām anubhaviṣyatha,",
    "K10avsata_u:11163": " yad aham āmāśayapakvāśayayor madhye ṣaṣṭi varṣāṇy uṣitaḥ /",
    "K10avsata_u:11164": " ity uktvā tūṣṇīm avasthitaḥ /",
    "K10avsata_u:11165": " tatra bhagavān bhikṣūn āmantrayate sma:",
    "K10avsata_u:11166": " tṛpyata bhikṣavaḥ sarvabhavopapattibhyaḥ,",
    "K10avsata_u:11167": " tṛpyata sarvabhavopapattyupakaraṇebhyaḥ,",
    "K10avsata_u:11168": " yatra nāma caramabhavikasya satvasyeyam avasthā /",
    "K10avsata_u:11169": " tatra bhagavāṃs taṃ dārakam āmantrayate:",
    "K10avsata_u:11170": " sthavirako 'si dārakaḥ?",
    "K10avsata_u:11171": " sthavirako 'haṃ bhagavan* /",
    "K10avsata_u:11172": " sthavirako 'si dāraka?",
    "K10avsata_u:11173": " sthavirako 'smi sugata /",
    "K10avsata_u:11174": " sthaviraka iti saṃjñā jātā /",
    "K10avsata_u:11175": " tato bhagavatā tadadhiṣṭhānā tathāvidhā dharmadeśanā kṛtā,",
    "K10avsata_u:11176": " yāṃ śrutvā saṃvignair bahubhiḥ satvaśatair mahān viśeṣo 'dhigataḥ //",
    "K10avsata_u:11177": " sa ca daśavarṣāṇi gṛhāgāram adhyāsya saptativarṣo bhagavacchāsane pravrajitaḥ /",
    "K10avsata_u:11178": " gṛdhrakūṭe parvate pañcaviṃśatyā bhikṣubhiḥ sārdhaṃ varṣā upagataḥ /",
    "K10avsata_u:11179": " tatra saṃghasthavireṇa kriyākāraṃ kāritaḥ:",
    "K10avsata_u:11180": " na kenacit pṛthagjanena pravārayitavyam iti /",
    "K10avsata_u:11181": " trayāṇāṃ māsānām atyayāc caturviṃśatyā bhikṣubhir arhatvaṃ prāptam* /",
    "K10avsata_u:11182": " sthavira ekaḥ pṛthagjana eva /",
    "K10avsata_u:11183": " tataḥ saṃghasthavireṇa pravāraṇāyāṃ vartamānāyāṃ subahu paribhāṣya gaṇamadhyān niṣkāsitaḥ /",
    "K10avsata_u:11184": " sa śastram ādāya kuṭiṃ praviśya rudan bahuvidhaṃ paridevate / āha ca:",
    "K10avsata_u:11185": " -------------------- Vaidya, p. 235 --------------------",
    "K10avsata_u:11186": " ādīptaṃ kānanaṃ sarvaṃ parvatā pi palīkṛtā /",
    "K10avsata_u:11187": " athedaṃ pāpakaṃ cittam adyāpi na vimucyate // AVŚ_92.2 //",
    "K10avsata_u:11188": " śāntā girinadīśabdāḥ parīttasalilodakāḥ /",
    "K10avsata_u:11189": " athedaṃ pāpakaṃ cittam adyāpi na vimucyate // AVŚ_92.3 //",
    "K10avsata_u:11190": " ete hy aṇḍajāḥ pakṣiṇo viratā mandaghoṣakāḥ /",
    "K10avsata_u:11191": " athedaṃ pāpakaṃ cittam adyāpi na vimucyate // AVŚ_92.4 //",
    "K10avsata_u:11192": " pāṇḍupatraṃ vanaṃ hy etacchīṛnapatro vanaspatiḥ /",
    "K10avsata_u:11193": " athedaṃ pāpakaṃ cittam adyāpi na vimucyate // AVŚ_92.5 //",
    "K10avsata_u:11194": " śastram ārādhayiṣyāmi ko nv artho jīvitena me /",
    "K10avsata_u:11195": " kathaṃ pṛthagjano bhūtvā śāstāram upasaṃkrame // AVŚ_92.6 // iti",
    "K10avsata_u:11196": " atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
    "K10avsata_u:11197": " dharmatā khalu buddhānāṃ bhagavatāṃ mahākāruṇikānāṃ lokānugrahapravṛttānām ekārakṣāṇām",
    "K10avsata_u:11198": " śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
    "K10avsata_u:11199": " pañcāṅgaviprahīṇānāṃ pañcagatisamatikrāntānāṃ ṣaḍaṅgasamanvāgatānāṃ ṣaṭpāramitāparipūrṇānāṃ",
    "K10avsata_u:11200": " saptabodhyaṅgakusumāḍhyānām aṣṭāṅgamārgadeśikānāṃ navānupūrvavihārasamāpattikuśalānāṃ",
    "K10avsata_u:11201": " daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trī rātres",
    "K10avsata_u:11202": " trir divasasya buddhacakṣuṣā lokaṃ vyavalokya jñānadarśanaṃ pravartate:",
    "K10avsata_u:11203": " ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ,",
    "K10avsata_u:11204": " ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
    "K10avsata_u:11205": " kam aham apāyād uddhṛtya svarge mokṣe ca pratiṣṭhāpayeyam*,",
    "K10avsata_u:11206": " kasyānavaropitāni kuśalamulāny avaropayeyam *{kasyāvaropitāni paripācayeyam}*,",
    "K10avsata_u:11207": " kasya paripakvāni vimocayeyam* / āha ca:",
    "K10avsata_u:11208": " apy evātikramed velāṃ sāgaro makarālayaḥ /",
    "K10avsata_u:11209": " na tu vaineyavatsānāṃ buddho velām atikramet // AVŚ_92.7 //",
    "K10avsata_u:11210": " yāvad bhagavatā samanvāhṛtyā copasaṃkramya tathāvidhā dharmadeśanā kṛtā,",
    "K10avsata_u:11211": " yāṃ śrutvā sthavirakeṇa idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ",
    "K10avsata_u:11212": " śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
    "K10avsata_u:11213": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:11214": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:11215": " -------------------- Vaidya, p. 236 --------------------",
    "K10avsata_u:11216": " tataḥ sthaviro 'rhatvaprāptaḥ samanvāhartuṃ pravṛttaḥ:",
    "K10avsata_u:11217": " mamāpi kaścid vineya iti /",
    "K10avsata_u:11218": " paśyati pañcamātrāṇi vaṇikśatāni kālikāvātavitrāsitāni apāyād vyasanābhimukhāni,",
    "K10avsata_u:11219": " mayā tasmād bhayāt paritrātavyānīti /",
    "K10avsata_u:11220": " tena mama vineyā bhaviṣyantīti /",
    "K10avsata_u:11221": " tataḥ sthavireṇa ṛddhyā gatvā tasmād bhayāt paritrātāḥ /",
    "K10avsata_u:11222": " tataḥ prasādajātāḥ sarva eva pravrajitāḥ,",
    "K10avsata_u:11223": " manasikāraś caiṣa dattaḥ /",
    "K10avsata_u:11224": " taiḥ sarvair eva yujyamānair ghaṭamānair vyāyacchamānaiḥ sarvakleśaprahāṇād arhatvaṃ sākṣātkṛtam* /",
    "K10avsata_u:11225": " teṣāṃ ca guṇeṣu na kaścit pratyakṣaḥ /",
    "K10avsata_u:11226": " ṣaḍvargikā avadhyāyituṃ pravṛttāḥ:",
    "K10avsata_u:11227": " mahallena bhūtvā pañca sārdhavihāriṇāṃ (Speyer:",
    "K10avsata_u:11228": " sārdhaṃvihāriṇāṃ)",
    "K10avsata_u:11229": " śatāni upasthāpitāni /",
    "K10avsata_u:11230": " ete 'py evam eva vinītā bhaviṣyantīti //",
    "K10avsata_u:11231": " tata āyuṣmān ānandaḥ sabrahmacārivatsalaḥ parānugrahapravṛtta āyuṣmantaṃ sthavirakanāmān udbhāvayitukāmo yenāyuṣmān sthaviranāmā tenopasaṃkrāntaḥ",
    "K10avsata_u:11232": " upasaṃkramya āyuṣmatā sthavireṇa sthaviranāmnā bhikṣuṇā sārdhaṃ saṃmukhaṃ saṃmodanīṃ saṃrañjanīṃ vividhāṃ kathāṃ vyatisārya ekānte niṣaṇṇaḥ",
    "K10avsata_u:11233": " ekānte niṣaṇṇa āyuṣmān ānandaḥ sthaviraṃ sthavirakanāman idam avocat*:",
    "K10avsata_u:11234": " pṛcchema vayam āyuṣmantaṃ sthaviraṃ sthavirakanāmānaṃ kaṃcid eva pradeśam*,",
    "K10avsata_u:11235": " saced avakāśaṃ kuryāḥ praśnasya vyākaraṇāya /",
    "K10avsata_u:11236": " āyuṣmann ānanda,",
    "K10avsata_u:11237": " śrutvā te vedayiṣye /",
    "K10avsata_u:11238": " araṇyagatenāyuṣman sthavira bhikṣuṇā vṛkṣamūlagatena śūnyāgāragatena katame dharmā abhīkṣṇaṃ manasikartavyāḥ?",
    "K10avsata_u:11239": " āha: araṇyagatena āyuṣmann ānanda bhikṣuṇā vṛkṣamūlagatena śūnyāgāragatena dvau dharmāv abhīkṣṇaṃ manasikartavyau:",
    "K10avsata_u:11240": " śamathaś ca vipaśyanā ca /",
    "K10avsata_u:11241": " śamathaḥ (Speyer: śamatha)",
    "K10avsata_u:11242": " sthavira āsevito bhāvito bahulīkṛtaḥ kam arthaṃ pratyanubhavati?",
    "K10avsata_u:11243": " vipaśyanā āsevitā bhāvitā bahulīkṛtā kam arthaṃ pratyanubhavati?",
    "K10avsata_u:11244": " śamatha āyuṣmann ānanda āsevito bhāvito bahulīkṛto vipaśyanām āgamya vimucyate /",
    "K10avsata_u:11245": " vipaśyanā āsevitā bhāvitā bahulīkṛtā śamatham āgamya vimucyate /",
    "K10avsata_u:11246": " śamathavipaśyanāparibhāvitam āyuṣmann ānanda śrutavataḥ āryaśrāvakasya cittaṃ dhātuśo vimucyate /",
    "K10avsata_u:11247": " tatra sthavira katame dhātavaḥ?",
    "K10avsata_u:11248": " yaś cāyuṣmann ānanda prahāṇadhātuḥ,",
    "K10avsata_u:11249": " yaś ca virāgadhātuḥ,",
    "K10avsata_u:11250": " yaś ca nirodhadhātuḥ /",
    "K10avsata_u:11251": " kasya nu sthavira prahāṇāt prahāṇadhātur ity ucyate?",
    "K10avsata_u:11252": " kasya virāgād virāgadhātur ity ucyate?",
    "K10avsata_u:11253": " kasya nirodhān nirodhadhātur ity ucyate?",
    "K10avsata_u:11254": " sarvasaṃskārāṇām āyuṣmann ānanda prahāṇāt prahāṇadhātur ity ucyate /",
    "K10avsata_u:11255": " sarvasaṃskārāṇāṃ virāgād virāgadhātur ity ucyate /",
    "K10avsata_u:11256": " sarvasaṃskārāṇāṃ nirodhān nirodhadhātur ity ucyate /",
    "K10avsata_u:11257": " athāyuṣmān ānandaḥ sthavirasya sthavirakanāmno bhikṣor bhāṣitam abhinandyānumodya yena pañca bhikṣuśatāni tenopasaṃkrāntaḥ /",
    "K10avsata_u:11258": " upasaṃkramya pañca bhikṣuśatānīdam avocat*:",
    "K10avsata_u:11259": " araṇyagatenāyuṣmanto bhikṣuṇā vṛkṣamūlagatena śūnyāgāragatena katame dharmā abhīkṣṇaṃ manasikartavyāḥ?",
    "K10avsata_u:11260": " araṇyagatena āyuṣmann ānanda bhikṣuṇā vṛkṣamūlagatena śūnyāgāragatena dvau dharmāv abhīkṣṇaṃ manasikartavyau:",
    "K10avsata_u:11261": " śamathaś ca vipaśyanā ca /",
    "K10avsata_u:11262": " śamatha āyuṣmanta āsevito bhāvito bahulīkṛtaḥ kam arthaṃ pratyanubhavati?",
    "K10avsata_u:11263": " vipaśyanā āsevitā bhāvitā bahulīkṛtā kam arthaṃ pratyanubhavati?",
    "K10avsata_u:11264": " śamatha āyuṣmann ānanda āsevito bhāvito bahulīkṛto vipaśyanām āgamya vimucyate /",
    "K10avsata_u:11265": " vipaśyanā āsevitā bhāvitā bahulīkṛtā śamatham āgamya vimucyate /",
    "K10avsata_u:11266": " śamathavipaśyanāparibhāvitam āyuṣmann ānanda śrutavataḥ",
    "K10avsata_u:11267": " -------------------- Vaidya, p. 237 --------------------",
    "K10avsata_u:11268": " āryaśrāvakasya cittaṃ dhātuśo vimucyate /",
    "K10avsata_u:11269": " tatra āyuṣmantaḥ katame dhātavaḥ?",
    "K10avsata_u:11270": " yaś cāyuṣmann ānanda prahāṇadhātuḥ,",
    "K10avsata_u:11271": " yaś ca virāgadhātuḥ,",
    "K10avsata_u:11272": " yaś ca nirodhadhātuḥ /",
    "K10avsata_u:11273": " kasya nu āyuṣmantaḥ prahāṇāt prahāṇadhātur ity ucyate?",
    "K10avsata_u:11274": " kasya virāgād virāgadhātur ity ucyate?",
    "K10avsata_u:11275": " kasya nirodhān nirodhadhātur ity ucyate?",
    "K10avsata_u:11276": " sarvasaṃskārāṇām āyuṣmann ānanda prahāṇāt prahāṇadhātur ity ucyate /",
    "K10avsata_u:11277": " sarvasaṃskārāṇāṃ virāgād virāgadhātur ity ucyate /",
    "K10avsata_u:11278": " sarvasaṃskārāṇāṃ nirodhān nirodhadhātur ity ucyate //",
    "K10avsata_u:11279": " āyuṣmān ānandaḥ pañcānāṃ bhikṣuśatānāṃ bhāṣitam abhinandyānumodya yena bhagavāṃs tenopasaṃkrāntaḥ /",
    "K10avsata_u:11280": " upasaṃkramya bhagavataḥ pādau śirasā vanditvaikānte 'sthāt* /",
    "K10avsata_u:11281": " ekāntasthita āyuṣmān ānando bhagavantam idam avocat*:",
    "K10avsata_u:11282": " araṇyagatena bhadanta bhikṣuṇā vṛkṣamūlagatena śūnyāgāragatena katame dharmā abhīkṣṇaṃ manasikartavyāḥ?",
    "K10avsata_u:11283": " araṇyagatenānanda bhikṣuṇā vṛkṣamūlagatena śūnyāgāragatena dvau dharmāv abhīkṣṇaṃ manasikartavyau:",
    "K10avsata_u:11284": " śamathaś ca vipaśyanā ca /",
    "K10avsata_u:11285": " śamatho bhadanta āsevito bhāvito bahulīkṛtaḥ kam arthaṃ pratyanubhavati?",
    "K10avsata_u:11286": " vipaśyanā āsevitā bhāvitā bahulīkṛtā kam arthaṃ pratyanubhavati?",
    "K10avsata_u:11287": " śamatha ānanda āsevito bhāvito bahulīkṛto vipaśyanām āgamya vimucyate /",
    "K10avsata_u:11288": " vipaśyanā āsevitā bhāvitā bahulīkṛtā śamatham āgamya vimucyate /",
    "K10avsata_u:11289": " śamathavipaśyanāparibhāvitānanda śrutavata āryaśrāvakasya cittaṃ dhātuśo vimucyate /",
    "K10avsata_u:11290": " tatra bhadanta katame dhātavaḥ?",
    "K10avsata_u:11291": " yaś cānanda prahāṇadhātuḥ,",
    "K10avsata_u:11292": " yaś ca virāgadhātuḥ,",
    "K10avsata_u:11293": " yaś ca nirodhadhātuḥ /",
    "K10avsata_u:11294": " kasya nu bhadanta prahāṇāt prahāṇadhātur ity ucyate?",
    "K10avsata_u:11295": " kasya virāgād virāgadhātur ity ucyate?",
    "K10avsata_u:11296": " kasya nirodhān nirodhadhātur ity ucyate?",
    "K10avsata_u:11297": " bhagavān āha:",
    "K10avsata_u:11298": " sarvasaṃskārāṇām ānanda prahāṇāt prahāṇadhātur ity ucyate /",
    "K10avsata_u:11299": " sarvasaṃskārāṇāṃ virāgād virāgadhātur ity ucyate /",
    "K10avsata_u:11300": " sarvasaṃskārāṇāṃ nirodhān nirodhadhātur ity ucyate /",
    "K10avsata_u:11301": " āścaryaṃ bhadanta,",
    "K10avsata_u:11302": " yāvac chāstuḥ śrāvakāṇāṃ ca arthenārthaḥ,",
    "K10avsata_u:11303": " padena padam*,",
    "K10avsata_u:11304": " vyañjanena vyañjanaṃ saṃsyandate sameti yadutāgrapadaiḥ /",
    "K10avsata_u:11305": " tat kasya hetoḥ?",
    "K10avsata_u:11306": " ihāhaṃ bhadanta yena sthaviraḥ sthavirakanāmā bhikṣus tenopasaṃkrāntaḥ /",
    "K10avsata_u:11307": " upasaṃkramya sthaviraṃ sthavirakanāmānaṃ bhikṣum etam evārtham ebhiḥ padair ebhir vyañjanaiḥ praśnaṃ pṛṣṭavān* /",
    "K10avsata_u:11308": " tena mama eṣa evārtha ebhiḥ padair ebhir vyañjanaiḥ praśnaṃ pṛṣṭena vyākṛtaḥ,",
    "K10avsata_u:11309": " tadyathaitarhi bhagavatā /",
    "K10avsata_u:11310": " so 'ham āyuṣmataḥ sthavirasya sthaviranāmno bhikṣor bhāṣitam abhinandyānumodya yena pañca bhikṣuśatāni tenopasaṃkrāntaḥ /",
    "K10avsata_u:11311": " upasaṃkramya pañca bhikṣuśatāny etam evārtham ebhiḥ padair ebhir vyañjanaiḥ praśnaṃ pṛṣṭavān* /",
    "K10avsata_u:11312": " tair api mama eṣa evārtha ebhiḥ padair ebhir vyañjanaiḥ praśnaṃ pṛṣṭair vyākṛtaḥ,",
    "K10avsata_u:11313": " tadyathaitarhi bhagavatā / tad idaṃ",
    "K10avsata_u:11314": " bhadanta āścaryaṃ yāvac chāstuḥ śrāvakāṇāṃ ca arthenārthaḥ,",
    "K10avsata_u:11315": " padena padam*,",
    "K10avsata_u:11316": " vyañjanena vyañjanaṃ saṃsyandate sameti yadutāgrapadaiḥ //",
    "K10avsata_u:11317": " kaṃ punas tvam ānanda sthavirakaṃ bhikṣuṃ saṃjānīyāḥ?",
    "K10avsata_u:11318": " sthavirako bhadanta bhikṣur arhan kṣīṇāśravaḥ kṛtakṛtyaḥ kṛtakaraṇīyo 'pahṛtabhāro 'nuprāptasvakārthaḥ parikṣīṇabhavasaṃyojanaḥ samyagājñāsuvimuktacittaḥ",
    "K10avsata_u:11319": " tāny api bhikṣuśatāni sarvāṇy arhanti kṣīṇāsravāṇi kṛtakṛtyāni kṛtakaraṇīyāny apahṛtabhārāṇy anuprāptasvakārthaḥ parikṣīṇabhavasaṃyojanaḥ samyagājñāsuvimuktacittāni",
    "K10avsata_u:11320": " -------------------- Vaidya, p. 238 --------------------",
    "K10avsata_u:11321": " yadā bhagavatā āyuṣmatānandena sthavirakas te ca bhikṣava udbhāvitāḥ prakāśitāś ca,",
    "K10avsata_u:11322": " tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:11323": " kāni bhadanta sthavirakeṇa karmāṇi kṛtāny upacitāni,",
    "K10avsata_u:11324": " yena ṣaṣṭi varṣāṇi mātuḥ kukṣāv uṣitaḥ,",
    "K10avsata_u:11325": " kāni karmāṇi kṛtāni yena dhandhaḥ saṃvṛttaḥ paramadhandhaḥ,",
    "K10avsata_u:11326": " pravrajya cārhatvaṃ sākṣātkṛtam*?",
    "K10avsata_u:11327": " bhagavān āha:",
    "K10avsata_u:11328": " sthavirakeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:11329": " sthavirakeṇa karmāṇi kṛtāny upacitāni /",
    "K10avsata_u:11330": " ko 'nyaḥ pratyanubhaviṣyati?",
    "K10avsata_u:11331": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:11332": " nābdhātau,",
    "K10avsata_u:11333": " na tejodhātau,",
    "K10avsata_u:11334": " na vāyudhātau,",
    "K10avsata_u:11335": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:11336": " na praṇaśyanti karmāṇi kalpakoṭiśatair api /",
    "K10avsata_u:11337": " sāmagrīṃ prāpya kālaṃ ca phalanti khalu dehinām* // AVŚ_92.8 //",
    "K10avsata_u:11338": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
    "K10avsata_u:11339": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:11340": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:11341": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:11342": " tatrānyataraḥ śreṣṭhīputraḥ sthavirasakāśe pravajitaḥ /",
    "K10avsata_u:11343": " sa ca sthaviro 'rhan,",
    "K10avsata_u:11344": " sa rāgaviprahīṇaḥ /",
    "K10avsata_u:11345": " yāvat tatra deśe parva pratyupasthitam* /",
    "K10avsata_u:11346": " tatas taruṇabhikṣuṇā sthavira utthāpyate:",
    "K10avsata_u:11347": " uttiṣṭha gocaragrāmaṃ gamiṣyāva iti /",
    "K10avsata_u:11348": " sthavira āha:",
    "K10avsata_u:11349": " vatsa adyāpi prag eva,",
    "K10avsata_u:11350": " gaccha tāvat kuśalapakṣaṃ pratijāgṛhīti /",
    "K10avsata_u:11351": " dvir api trir api taruṇabhikṣuṇā sthavira utthāpyate:",
    "K10avsata_u:11352": " uttiṣṭha gocaragrāmaṃ gamiṣyāva iti /",
    "K10avsata_u:11353": " dvir api trir api sthavira āha: vatsa,",
    "K10avsata_u:11354": " adyāpi prag eva,",
    "K10avsata_u:11355": " gaccha tāvat kuśalapakṣaṃ pratijāgṛhīti /",
    "K10avsata_u:11356": " tatas tena taruṇabhikṣuṇā āhāragṛddhreṇa (Speyer:",
    "K10avsata_u:11357": " āhāragṛdhreṇa)",
    "K10avsata_u:11358": " kharaṃ vākkarma niścāritam* / //",
    "K10avsata_u:11359": " {mā svapihi gṛhe ṣaṣṭi varṣasahasrāṇi},",
    "K10avsata_u:11360": " tasya karmaṇo vipākena ṣaṣṭi varṣasahasrāṇi mātuḥ kukṣāv uṣitaḥ /",
    "K10avsata_u:11361": " yad abhūd dharmamātsaryaṃ tena duḥprajñaḥ,",
    "K10avsata_u:11362": " kṛcchreṇendriyāṇi paripācitāni /",
    "K10avsata_u:11363": " yad anena tatra paṭhitaṃ svādhyāyitaṃ skandhakauśalaṃ pratītyasamutpādakauśalaṃ sthānāsthānakauśalaṃ ca kṛtam*,",
    "K10avsata_u:11364": " tena mama śāsane pravrajya sarvakleśaprahāṇād arhatvaṃ sākṣātkṛtam* /",
    "K10avsata_u:11365": " tasmāt tarhi bhikṣavo vāgduścaritaprahāṇāya vyāyantavyam* /",
    "K10avsata_u:11366": " ete doṣā na bhaviṣyanti,",
    "K10avsata_u:11367": " ye sthavirakasya pṛthagjanabhūtasya /",
    "K10avsata_u:11368": " eṣa eva guṇagaṇo bhaviṣyati yas tasyaivārhatvaṃ prāptasya /",
    "K10avsata_u:11369": " ity evaṃ vo bhikṣavaḥ śikṣitavyam* //",
    "K10avsata_u:11370": " idam avocad bhagavān* /",
    "K10avsata_u:11371": " āttamanasas te bhikṣavo bhagavato bhāṣitam abhyanandan* //",
    "K10avsata_u:11372": " -------------------- Vaidya, p. 239 -------------------- *******************************************************",
    "K10avsata_u:11373": " AVŚ_93 hastakaḥ / (ed. Speyer, vol. II)",
    "K10avsata_u:11374": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:11375": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:11376": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:11377": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:11378": " śrāvastyāṃ viharati jetavane 'nāthapiṇḍadasyārāme /",
    "K10avsata_u:11379": " śrāvastyām anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:11380": " tena sadṛśāt kulāt kalatram ānītam* /",
    "K10avsata_u:11381": " sa tayā sārdhaṃ krīḍati ramate paricārayati /",
    "K10avsata_u:11382": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:11383": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:11384": " dārako jāto 'bhirūpo darśanīyaḥ prāsādikaḥ sarvāṅgapratyaṅgopetaḥ prakṛtijātismaraś ca /",
    "K10avsata_u:11385": " sa svakaṃ hastaṃ gṛhītvā āliṅgate cumbati pariṣvajati,",
    "K10avsata_u:11386": " vācaṃ bhāṣate:",
    "K10avsata_u:11387": " aho bata me hastakau sucireṇa labdhau,",
    "K10avsata_u:11388": " aho bata me hastakau sucireṇa labdhakāv iti /",
    "K10avsata_u:11389": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:11390": " kiṃ bhavatu dārakasya nāmeti /",
    "K10avsata_u:11391": " jñātaya ūcuḥ:",
    "K10avsata_u:11392": " yasmād ayaṃ jātamātra eva hastāv āliṅgate cumbati,",
    "K10avsata_u:11393": " tasmād bhavatu dārakasya hastaka iti nāmeti /",
    "K10avsata_u:11394": " hastako dāraka aṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:11395": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:11396": " āśu vardhate hradastham iva paṅkajam* /",
    "K10avsata_u:11397": " yadā tatra deśe kiṃcid bhavati bhayam*,",
    "K10avsata_u:11398": " tadā sa janakāyo bhīta itaś cāmutaś codbhrānto bhāṇḍaṃ gopāyati /",
    "K10avsata_u:11399": " sa tu hastau gopāyati,",
    "K10avsata_u:11400": " janakāyasya caivaṃ kathayati:",
    "K10avsata_u:11401": " mā bhavanto dakṣiṇīyeṣu cittaṃ pradūṣayata,",
    "K10avsata_u:11402": " mā paruṣāṃ vācaṃ bhāṣayadhvam*,",
    "K10avsata_u:11403": " aho bata me hastakau sucireṇa labdhakau,",
    "K10avsata_u:11404": " aho bata me hastakau sucireṇa labdhakāv iti //",
    "K10avsata_u:11405": " yāvad apareṇa samayena hastako jetavanaṃ gataḥ /",
    "K10avsata_u:11406": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:11407": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:11408": " jaṅgamam iva ratnaparvataṃ samantato bhadrakam* /",
    "K10avsata_u:11409": " sahadarśanāc cānena bhagavato 'ntike cittaṃ prasāditam* /",
    "K10avsata_u:11410": " sa prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:11411": " tato 'sya bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
    "K10avsata_u:11412": " yāṃ śrutvā hastakena viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
    "K10avsata_u:11413": " sa dṛṣṭasatyo mātāpitarāv anujñāpya bhagavacchāsane pravrajitaḥ /",
    "K10avsata_u:11414": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:11415": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:11416": " sarvakleśaprahāṇād arhatvaṃ sākṣātkṛtam* /",
    "K10avsata_u:11417": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto",
    "K10avsata_u:11418": " -------------------- Vaidya, p. 240 --------------------",
    "K10avsata_u:11419": " bhavalābhalobhasatkāraparāṅmukhaḥ /",
    "K10avsata_u:11420": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:11421": " so 'rhatvaprāpto 'py evam eva bhikṣūṇāṃ dharmaṃ deśayati:",
    "K10avsata_u:11422": " mā bhavanto dakṣiṇīyeṣu cittaṃ pradūṣayata,",
    "K10avsata_u:11423": " mā kharāṃ vācaṃ niścārayata /",
    "K10avsata_u:11424": " aho bata me hastakau sucireṇa labdhakau,",
    "K10avsata_u:11425": " aho bata me hastakau sucireṇa labdhakāv iti //",
    "K10avsata_u:11426": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:11427": " kāni bhadanta hastakena karmāṇi kṛtāny upacitāni yenārhatvaprāpto 'py evam eva kathayati:",
    "K10avsata_u:11428": " aho bata me hastakau sucireṇa labdhakau,",
    "K10avsata_u:11429": " aho bata me hastakau sucireṇa labdhakāv iti /",
    "K10avsata_u:11430": " bhagavān āha:",
    "K10avsata_u:11431": " pratyakṣakarmaphaladarśī bhikṣavo 'yaṃ pudgalaḥ /",
    "K10avsata_u:11432": " icchatha yūyam avadhārayitum*?",
    "K10avsata_u:11433": " evaṃ bhadanta /",
    "K10avsata_u:11434": " hastakenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:11435": " hastakena karmāṇi kṛtāny upacitāni /",
    "K10avsata_u:11436": " ko 'nyaḥ pratyanubhaviṣyati?",
    "K10avsata_u:11437": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:11438": " nābdhātau,",
    "K10avsata_u:11439": " na tejodhātau,",
    "K10avsata_u:11440": " na vāyudhātau,",
    "K10avsata_u:11441": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:11442": " na praṇaśyanti karmāṇi kalpakoṭiśatair api /",
    "K10avsata_u:11443": " sāmagrīṃ prāpya kālaṃ ca phalanti khalu dehinām* // AVŚ_93.1 //",
    "K10avsata_u:11444": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśatisahasrāyuṣi prajāyāṃ",
    "K10avsata_u:11445": " kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
    "K10avsata_u:11446": " puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:11447": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:11448": " yāvat tatra dvau bhikṣū saṃśīlikau /",
    "K10avsata_u:11449": " tatraiko bahuśruto 'rhan*,",
    "K10avsata_u:11450": " dvitīyo 'lpaśrutaḥ pṛthagjanaś ca /",
    "K10avsata_u:11451": " tatra yo 'sāv arhan* bahuśrutaḥ,",
    "K10avsata_u:11452": " sa jñāto mahāpuṇyo lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ bahūni ca nimantraṇakāni pratilabhate /",
    "K10avsata_u:11453": " sa taṃ saṃśīlikabhikṣuṃ yatra nimantrito bhavati,",
    "K10avsata_u:11454": " tatra paścācchramaṇaṃ nayati /",
    "K10avsata_u:11455": " yāvad anyatamasmin divase 'rhan nimantritaḥ /",
    "K10avsata_u:11456": " nimantraṇakaṃ gantukāmas taṃ paścācchramaṇam āgacchati,",
    "K10avsata_u:11457": " na ca pratilabhate /",
    "K10avsata_u:11458": " tatas tena tasyādarśanād anyo bhikṣur nītaḥ /",
    "K10avsata_u:11459": " yāvat tatra taruṇabhikṣubhir auddhatyābhiprāyair evam uktam*:",
    "K10avsata_u:11460": " paśyata bhadantā yāvat tenāyaṃ paścācchramaṇo 'dya na nīto 'nyo nīta iti /",
    "K10avsata_u:11461": " tatas tena krodhābhibhūtenārhato 'ntike cittaṃ pradūṣya kharaṃ vākkarma niścāritam* /",
    "K10avsata_u:11462": " tena pañca janmaśatāny ahasto jātaḥ /",
    "K10avsata_u:11463": " yadā āśayato vipratisārajātena atyayam atyayato deśitaṃ vivṛtam uttānīkṛtam*,",
    "K10avsata_u:11464": " tena hastau pratilabdhau /",
    "K10avsata_u:11465": " yat punas tena paṭhitaṃ svādhyāyitaṃ skandhakauśalaṃ dhātukauśalam",
    "K10avsata_u:11466": " -------------------- Vaidya, p. 241 --------------------",
    "K10avsata_u:11467": " āyatanakauśalaṃ pratītyasamutpādakauśalaṃ ca kṛtam*,",
    "K10avsata_u:11468": " tena mama śāsane pravrajya sarvakleśaprahāṇād arhatvaṃ sākṣātkṛtam* /",
    "K10avsata_u:11469": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:11470": " ekāntaśuklānām ekāntaśuklaḥ,",
    "K10avsata_u:11471": " vyatimiśrāṇāṃ vyatimiśraḥ /",
    "K10avsata_u:11472": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:11473": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:11474": " ity evaṃ vo bhikṣavaḥ śikṣitavyam* //",
    "K10avsata_u:11475": " idam avocad bhagavān* /",
    "K10avsata_u:11476": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:11477": " AVŚ_94 lekuñcikaḥ /",
    "K10avsata_u:11478": " (ed. Speyer, vol. II)",
    "K10avsata_u:11479": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:11480": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:11481": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:11482": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:11483": " śrāvastyāṃ viharati jetavane 'nāthapiṇḍadasyārāme /",
    "K10avsata_u:11484": " śrāvastyām anyatamo brahmaṇa āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:11485": " tena sadṛśāt kulāt kalatram ānītam* /",
    "K10avsata_u:11486": " sa tayā sārdhaṃ krīḍati ramate paricārayati /",
    "K10avsata_u:11487": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:11488": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:11489": " dārako jāto durvarṇo durdarśano 'vahoḍimakaḥ /",
    "K10avsata_u:11490": " jātamātrasya cāsya mātuḥ stanābhyāṃ kṣīram antarhitam* /",
    "K10avsata_u:11491": " yāvat tena brāhmaṇena tasyānyā dhātrī ānītā /",
    "K10avsata_u:11492": " tasyā api kṣīram antarhitam* /",
    "K10avsata_u:11493": " tasya dārikasya karmavipākataḥ /",
    "K10avsata_u:11494": " yadāsya kṣīrasaṃbhavaḥ sarvair apy upāyair na saṃbhavati,",
    "K10avsata_u:11495": " tadāsau lehenodbhṛtaḥ (Speyer:",
    "K10avsata_u:11496": " lehenoddhṛtaḥ) /",
    "K10avsata_u:11497": " tasya lekuñcika iti nāmadheyaṃ kṛtam* /",
    "K10avsata_u:11498": " so 'lpeśākhyo 'lpapuṇyaś ca //",
    "K10avsata_u:11499": " yadā mahān saṃvṛttas tadā udarapūraṇam api nāsādayati /",
    "K10avsata_u:11500": " paśyati ca bhikṣūn sunivasitān suprāvṛtān bhramarasadṛśāni pātrāṇi gṛhītvā śrāvastīṃ piṇḍāya praviśataḥ /",
    "K10avsata_u:11501": " tāṃś ca pūrṇahastān pūrṇapātrān pratiniṣkrāmataḥ /",
    "K10avsata_u:11502": " tasya dṛṣṭvā bhagavacchāsane pravrajyābhilāṣa utpannaḥ /",
    "K10avsata_u:11503": " sa mātāpitarāv anujñāpya bhagavacchāsane pravrajito 'py udarapūraṇaṃ nāsādayati /",
    "K10avsata_u:11504": " tena tenaiva saṃvegena yujyamānena ghaṭamānena vyāyacchamānena idam eva pañcagaṇḍakaṃ",
    "K10avsata_u:11505": " saṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā",
    "K10avsata_u:11506": " parāhatya sarvakleśaprahāṇād arhatvaṃ sākṣātkṛtam* /",
    "K10avsata_u:11507": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:11508": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:11509": " -------------------- Vaidya, p. 242 --------------------",
    "K10avsata_u:11510": " yāvad asāv apareṇa samayena bhagavato gandhakuṭīṃ saṃmārjituṃ pravṛttaḥ /",
    "K10avsata_u:11511": " sa tāṃ saṃmṛjya pātracīvaram ādāya śrāvastīṃ piṇḍāya prāvikṣat* /",
    "K10avsata_u:11512": " tatas tena prabhūtaḥ praṇītaś ca piṇḍapāta āsāditaḥ,",
    "K10avsata_u:11513": " yenāsya saṃtarpitānīndriyāṇi mahābhūtāni /",
    "K10avsata_u:11514": " tatas tena saṃtarpitendriyeṇa kṛtsnā rātrir dhyānavimokṣasamāpattibhir atināmitā /",
    "K10avsata_u:11515": " tato 'sya buddhir utpannā:",
    "K10avsata_u:11516": " śobhano 'yam upāyo yanv ahaṃ bhikṣusaṃghaṃ vijñāpayeyam iti /",
    "K10avsata_u:11517": " tena sarva eva bhikṣusaṃgho vijñāpitaḥ:",
    "K10avsata_u:11518": " ahaṃ bhadanta alpapuṇyo yadā gandhakuṭīṃ saṃmṛjya piṇḍapātaṃ praviśāmi,",
    "K10avsata_u:11519": " tadā tṛptiṃ labhe /",
    "K10avsata_u:11520": " tan me saṃghaḥ kāruṇyaṃ karotu,",
    "K10avsata_u:11521": " nānyena bhagavato gandhakuṭī saṃmrāṣṭavyeti /",
    "K10avsata_u:11522": " tataḥ saṃghena kriyākāraḥ kṛtaḥ:",
    "K10avsata_u:11523": " na kenacid bhagavato gandhakuṭī saṃmrāṣṭavyeti /",
    "K10avsata_u:11524": " sa visrabdho gandhakuṭīṃ saṃmṛjya paścāc chrāvastīṃ piṇḍāya praviśati //",
    "K10avsata_u:11525": " tasmiṃś ca samaye āyuṣmāñ chāradvatīputraḥ pañcaśataparivāro janapade varṣoṣitaḥ śrāvastyām abhyāgataḥ /",
    "K10avsata_u:11526": " tataḥ śāstur gauravajāto gandhakuṭīṃ saṃmārṣṭum ārabdhaḥ /",
    "K10avsata_u:11527": " sa āyuṣmatā lekuñcikena lakṣitaḥ /",
    "K10avsata_u:11528": " tenocyate: sthavira udare mama prahāro dattaḥ,",
    "K10avsata_u:11529": " yat te gandhakuṭī saṃmṛṣṭeti /",
    "K10avsata_u:11530": " sthaviraḥ prāha: katham iti?",
    "K10avsata_u:11531": " lekuñcikaḥ kathayati: sthavira,",
    "K10avsata_u:11532": " yadāhaṃ gandhakuṭīṃ na saṃmārjitavāṃs tadā piṇḍapātaṃ nāsādayāmīti /",
    "K10avsata_u:11533": " tataḥ sthaviraśāriputreṇoktam:",
    "K10avsata_u:11534": " yady evam aham anyatra nimantritaḥ /",
    "K10avsata_u:11535": " alpotsukas tvaṃ bhava /",
    "K10avsata_u:11536": " ahaṃ tatra tubhyaṃ piṇḍapātaṃ dāsyāmīti /",
    "K10avsata_u:11537": " tataḥ sthaviraśāriputraḥ pañcaśataparivāro nimantraṇakaṃ prasthitaḥ /",
    "K10avsata_u:11538": " lekuñciko 'pi tenaiva sārdhaṃ saṃprasthitaḥ /",
    "K10avsata_u:11539": " yadā gṛhapater gṛhasamīpaṃ gatas tadā lekuñcikasya karmavipākena tasmin gṛhe mahān kalahaḥ samutpannaḥ /",
    "K10avsata_u:11540": " tata āyuṣmato lekuñcikasyaitad abhavat:",
    "K10avsata_u:11541": " mamālpapuṇyatayā tatra kalaho jāta iti /",
    "K10avsata_u:11542": " tataḥ pratinivṛtya vihāraṃ gatvā bhaktacchedam akarot* /",
    "K10avsata_u:11543": " tato dvitīye divase sthaviraśāriputreṇocyate:",
    "K10avsata_u:11544": " kimarthaṃ tvaṃ na gata iti /",
    "K10avsata_u:11545": " tenoktam*: sthavireṇa nāvagatam*:",
    "K10avsata_u:11546": " mamālpapuṇyatayā yādṛśas tatra kalaho jāta iti /",
    "K10avsata_u:11547": " tataḥ sthaviraśāriputreṇānyatra divase taṃ puraskṛtya tad gṛhaṃ praveśitaḥ /",
    "K10avsata_u:11548": " saṃghamadhye copaviṣṭasya sataḥ pradakṣiṇaś cāhāro dīyate /",
    "K10avsata_u:11549": " tatra pariveṣakajano vismarati /",
    "K10avsata_u:11550": " tena saṃghamadhye dvitīyo bhaktacchedaḥ kṛtaḥ //",
    "K10avsata_u:11551": " yāvad iyaṃ pravṛttiḥ sthavirānandena śrutā /",
    "K10avsata_u:11552": " śrutvā ca lekuñcikam uvāca:",
    "K10avsata_u:11553": " tena hi tvam ihaiva jetavane tiṣṭha,",
    "K10avsata_u:11554": " ahaṃ te piṇḍapātam āneṣyāmīti /",
    "K10avsata_u:11555": " sthavirānandasyaivaṃvidhā smṛtiḥ /",
    "K10avsata_u:11556": " yadā bhagavato 'ntikād aśītir dharmaskandhasahasrāṇy udgṛhītāni /",
    "K10avsata_u:11557": " lekuñcikasya ca karmāvaraṇena sthavirānandena vismṛtam* /",
    "K10avsata_u:11558": " tatrānena tṛtīyo bhaktacchedaḥ kṛtaḥ /",
    "K10avsata_u:11559": " caturthe divase sthavirānandenāsthāṃ kṛtvā piṇḍapāto dattaḥ /",
    "K10avsata_u:11560": " so 'pi nirgacchataḥ śvabhir apahṛtaḥ /",
    "K10avsata_u:11561": " tatrānena caturtho bhaktacchedaḥ kṛtaḥ //",
    "K10avsata_u:11562": " -------------------- Vaidya, p. 243 --------------------",
    "K10avsata_u:11563": " pañcame divase sthaviramaudgalyāyanena śrutvā lekuñcikasyāthāya piṇḍapātaṃ gṛhītvā ṛddhyā saṃprasthitam* /",
    "K10avsata_u:11564": " lekuñcikasya karmavipākena suparṇinā pakṣirājena pakṣaiḥ parāhatya mahāsamudre pātitaḥ /",
    "K10avsata_u:11565": " tatrānena pañcamo bhatacchedaḥ kṛtaḥ //",
    "K10avsata_u:11566": " ṣaṣṭhe divase śāriputreṇa śrutam* /",
    "K10avsata_u:11567": " tasyaitad abhavat*:",
    "K10avsata_u:11568": " yanv ahaṃ lekuñcikasya piṇḍapātaṃ lekuñcikasya kuṭikādvāre 'vasthitaḥ /",
    "K10avsata_u:11569": " tato lekuñcikasya karmavipākena tad api dvāraṃ śilābhir āvṛtam* /",
    "K10avsata_u:11570": " tataḥ śāriputreṇa ṛddhyā mokṣyāmīti tat pātraṃ pṛthivyāṃ sthāpitam* /",
    "K10avsata_u:11571": " tad api lekuñcikasya karmavipākena /",
    "K10avsata_u:11572": " athāśītiṣu yojanasahasreṣu kāñcanamayyāṃ pṛthivyām avasthitam* /",
    "K10avsata_u:11573": " tato 'pi sthaviraśāriputreṇa ṛddhyā samuddhṛtya tat piṇḍakaṃ mukhadvāraśleṣite piṇḍapāte tasya karmāvaraṇena tan mukham ekadhanaṃ saṃvṛttam*",
    "K10avsata_u:11574": " tata āyuṣmāñ chāriputro lekuñcikasyābhavyatāṃ jñātvā saṃvignaḥ /",
    "K10avsata_u:11575": " tena ca bhadantena ṣaḍ bhaktacchedāḥ kṛtāḥ //",
    "K10avsata_u:11576": " tataḥ saptame divase āyuṣmāl lekuñcikaḥ satvānām udvejanārthaṃ karmaṇāṃ cāvipraṇaśasaṃdarśanārthaṃ",
    "K10avsata_u:11577": " karmabalodbhāvanārthaṃ ca bhasmanā pātraṃ pūrayitvā buddhapramukhasya bhikṣusaṃghasya",
    "K10avsata_u:11578": " purastān niṣadya udakenāloḍya pītvā nirupadhiśeṣe nirvāṇadhātau parinirvṛtaḥ /",
    "K10avsata_u:11579": " tam abhivīkṣya bhikṣavaḥ saṃvignāḥ tasya śarīre śarīrapūjāṃ kṛtvā saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:11580": " kāni bhadanta lekuñcikena karmāṇi kṛtāni,",
    "K10avsata_u:11581": " yenārhatvaprāpto 'pi ṣaḍ bhaktacchedān kṛtvā saptame divase nirupadhiśeṣe nirvāṇadhātau parinirvṛta iti /",
    "K10avsata_u:11582": " bhagavān āha:",
    "K10avsata_u:11583": " lekuñcikenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:11584": " lekuñcikena karmāṇi kṛtāny upacitāni /",
    "K10avsata_u:11585": " ko 'nyaḥ pratyanubhaviṣyati?",
    "K10avsata_u:11586": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:11587": " nābdhātau,",
    "K10avsata_u:11588": " na tejodhātau,",
    "K10avsata_u:11589": " na vāyudhātau,",
    "K10avsata_u:11590": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:11591": " na praṇaśyanti karmāṇi kalpakoṭiśatair api /",
    "K10avsata_u:11592": " sāmagrīṃ prāpya kālaṃ ca phalanti khalu dehinām* // AVŚ_94.1 //",
    "K10avsata_u:11593": " bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamā gṛhapatipatnī śrāddhā bhadrā kalyāṇāśayā /",
    "K10avsata_u:11594": " sā abhīṣṇaṃ śramaṇabrāhmaṇakṛpaṇavanīpakayācanakebhyo dānāni dadāti /",
    "K10avsata_u:11595": " tasyā apareṇa samayena bhartā kālagataḥ /",
    "K10avsata_u:11596": " yāvad asyāḥ putraḥ svagṛhe svāmī saṃvṛttaḥ /",
    "K10avsata_u:11597": " sa ca matsarī kuṭukuñcakaḥ āgṛhītapariṣkāraḥ kākāya baliṃ na pradātuṃ vyavasyati /",
    "K10avsata_u:11598": " sa śramaṇabrāhmaṇakṛpaṇavanīpakān dṛṣṭvā cittaṃ pradūṣayati /",
    "K10avsata_u:11599": " tasya mātā tenaiva pūrvakrameṇa śramaṇabrāhmaṇakṛpaṇavanīpakebhyo dānapradānāny anuprayacchati /",
    "K10avsata_u:11600": " tasyāḥ putro mātsaryābhibhūtaḥ kathayati:",
    "K10avsata_u:11601": " amba na me rocate (Speyer: rocyate) /",
    "K10avsata_u:11602": " mā dānam anuprayaccheti /",
    "K10avsata_u:11603": " sā kathayati:",
    "K10avsata_u:11604": " putraka iha kule eṣa kuladharma iti /",
    "K10avsata_u:11605": " -------------------- Vaidya, p. 244 --------------------",
    "K10avsata_u:11606": " tatas tena pṛthagbhaktena sthāpitā /",
    "K10avsata_u:11607": " tathāpy asāv upārdhād dānam anuprayacchati,",
    "K10avsata_u:11608": " upārdham ātmanā paribhuñkte /",
    "K10avsata_u:11609": " tatas tena mātsaryābhibhūtena krodhenāvṛtabuddhinā bhūyo nivāryata eva /",
    "K10avsata_u:11610": " yadā sarvāvasthāyāṃ na śaknoti vārayitum*,",
    "K10avsata_u:11611": " tadā mātaram uvāca:",
    "K10avsata_u:11612": " amba kiṃcit karaṇīyam asti,",
    "K10avsata_u:11613": " avavarakaṃ praviśeti /",
    "K10avsata_u:11614": " sā ṛjusvabhāvatayā avavarakaṃ praviṣṭā /",
    "K10avsata_u:11615": " tatas tena dvāraṃ baddhvā ekaṃ bhaktacchedaṃ kāritā /",
    "K10avsata_u:11616": " sā kathayati:",
    "K10avsata_u:11617": " putra bubhukṣitāsmīti /",
    "K10avsata_u:11618": " tatas tena kharaṃ vākkarma niścāritam*:",
    "K10avsata_u:11619": " bhasma khādeti /",
    "K10avsata_u:11620": " yāvat tenāsau kṛcchrasaṃkaṭasaṃbādhaprāptā sakaruṇakaruṇaṃ vikrośamānā ṣaḍ bhaktacchedān kāritā,",
    "K10avsata_u:11621": " tathāpi na pratimuktā /",
    "K10avsata_u:11622": " kālagatā /",
    "K10avsata_u:11623": " tadāsya mātsaryeṇāvṛtasya mātṛviyogād vipratisāro jātaḥ //",
    "K10avsata_u:11624": " bhagavān āha:",
    "K10avsata_u:11625": " kiṃ manyadhve bhikṣavo yo 'sau tena kālena tena samayena gṛhapatiputraḥ,",
    "K10avsata_u:11626": " ayaṃ sa lekuñcikaḥ /",
    "K10avsata_u:11627": " yad anena mātur apakāraḥ kṛtas tasya karmaṇo vipākena kalpam avīcau mahānaraka utpannaḥ /",
    "K10avsata_u:11628": " tenaiva hetunā idānīm apy arhatvaprāptaḥ ṣaḍ bhaktacchedān kṛtvā bhasmād anāhāra eva parinirvṛtaḥ /",
    "K10avsata_u:11629": " anyāny api bhikṣavo lekuñcikena karmāṇi kṛtāny upacitāni /",
    "K10avsata_u:11630": " bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamo brāhmaṇo devatārcikaḥ",
    "K10avsata_u:11631": " sarveṣāṃ vārāṇaseyānāṃ brāhmaṇagṛhapatīnāṃ satkṛto gurukṛto mānitaḥ pūjito 'bhimataś ca sarvajanasya /",
    "K10avsata_u:11632": " dharmatā caiṣā yad asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
    "K10avsata_u:11633": " yāvad anyatamaḥ pratyekabuddho vārāṇasīṃ piṇḍāya praviṣṭaḥ /",
    "K10avsata_u:11634": " sa ca tatra pūrṇahastaḥ pūrṇapātro nirgacchati /",
    "K10avsata_u:11635": " tena brāhmanena dṛṣṭaḥ /",
    "K10avsata_u:11636": " tasya mātsaryam utpannam* /",
    "K10avsata_u:11637": " kathayati: ānaya yāvat pātraṃ paśyāmīti /",
    "K10avsata_u:11638": " asamanvāhṛtya ca śrāvakapratyekabuddhānāṃ jñānadarśanaṃ na pravartata iti /",
    "K10avsata_u:11639": " tena bhadantenopanāmitam* /",
    "K10avsata_u:11640": " tatas tena pṛthivyām utsṛjya pādenābhimṛditam* /",
    "K10avsata_u:11641": " tatas tena pratyekabuddhena bhaktachedaḥ kṛtaḥ /",
    "K10avsata_u:11642": " na ca tasya brāhmaṇasya vipratisāro jātaḥ //",
    "K10avsata_u:11643": " kiṃ manyadhve bhikṣavo yo 'sau brāhmaṇaḥ,",
    "K10avsata_u:11644": " ayam evāsau lekuñcikaḥ /",
    "K10avsata_u:11645": " bhūyaḥ kāśyape bhagavati pravrajito babhūva /",
    "K10avsata_u:11646": " tatrānena brahmacaryavāsaḥ paripālitaḥ /",
    "K10avsata_u:11647": " tenedānīm arhatvaṃ sākṣātkṛtam* /",
    "K10avsata_u:11648": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:11649": " ekāntaśuklānāṃ karmaṇām ekāntaśuklaḥ,",
    "K10avsata_u:11650": " vyatimiśrāṇāṃ vyatimiśraḥ /",
    "K10avsata_u:11651": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:11652": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:11653": " ity evaṃ vo bhikṣavaḥ śikṣitavyam* //",
    "K10avsata_u:11654": " idam avocad bhagavān* /",
    "K10avsata_u:11655": " āttamanasas te bhikṣavo bhagavato bhāṣitam abhyanandan* // * ******************************************************",
    "K10avsata_u:11656": " AVŚ_95 saṃsāraḥ / (ed. Speyer, vol. II)",
    "K10avsata_u:11657": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:11658": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:11659": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:11660": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ",
    "K10avsata_u:11661": " -------------------- Vaidya, p. 245 --------------------",
    "K10avsata_u:11662": " saśrāvakasaṃghaḥ śrāvastyāṃ viharati jetavane 'nāthapiṇḍadasyārāme /",
    "K10avsata_u:11663": " śrāvastyām anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:11664": " tena sadṛśāt kulāt kalatram ānītam* /",
    "K10avsata_u:11665": " sa tayā sārdhaṃ krīḍati ramate paricārayati /",
    "K10avsata_u:11666": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:11667": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:11668": " dārako jāto 'bhirūpo darśanīyaḥ prāsādikaḥ sarvāṅgapratyaṅgopetaḥ /",
    "K10avsata_u:11669": " sa jātamātra eva gṛham avalokya vācaṃ niścārayati sma:",
    "K10avsata_u:11670": " duḥkho bhavantaḥ saṃsāraḥ,",
    "K10avsata_u:11671": " paramaduḥkhaḥ saṃsāraḥ /",
    "K10avsata_u:11672": " ity uktvā tūṣṇīm avasthitaḥ /",
    "K10avsata_u:11673": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:11674": " kiṃ bhavatu dārakasya nāmeti /",
    "K10avsata_u:11675": " jñātaya ūcuḥ:",
    "K10avsata_u:11676": " yasmād ayaṃ jātamātra eva saṃsāra iti ghoṣayati,",
    "K10avsata_u:11677": " tasmād bhavatu dārakasya saṃsāra iti nāmeti /",
    "K10avsata_u:11678": " saṃsāro dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:11679": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:11680": " āśu vardhate hradastham iva paṅkajam* /",
    "K10avsata_u:11681": " yadā saṃsāro dārakaḥ krameṇa mahān saṃvṛttaḥ,",
    "K10avsata_u:11682": " sa prakṛtijātismaratvāc ca janakāyasya dharmaṃ deśayati:",
    "K10avsata_u:11683": " mā bhavanto guruṣu gurusthānīyeṣu mātāpitṛṣv ācāryopādhyāyeṣu vā kharavācaṃ niścārayata /",
    "K10avsata_u:11684": " duḥkhaṃ saṃsāra iti /",
    "K10avsata_u:11685": " yāvad apareṇa samayena itaś cāmutaś ca paribhramañ jetavanaṃ nirgataḥ /",
    "K10avsata_u:11686": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:11687": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:11688": " jaṅgamam iva ratnaparvataṃ samantato bhadrakam* /",
    "K10avsata_u:11689": " sahadarśanāc cānena bhagavato 'ntike cittaṃ prasāditam* /",
    "K10avsata_u:11690": " prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:11691": " tasmai bhagavatā saṃsāravairāgyikī dharmadeśanā kṛtā,",
    "K10avsata_u:11692": " yāṃ śrutvā saṃsāro dārakaḥ saṃsāre doṣadarśī bhūtvā mātāpitarāv anujñāpya bhagavacchāsane pravrajitaḥ /",
    "K10avsata_u:11693": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:11694": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:11695": " sarvakleśaprahāṇād arhatvaṃ sākṣātkṛtam* /",
    "K10avsata_u:11696": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:11697": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:11698": " so 'rhatvaprāpto 'pi bhikṣūṇāṃ dharmaṃ deśayati:",
    "K10avsata_u:11699": " mā āyuṣmanto guruṣu gurusthānīyeṣu mātāpitṛṣv ācāryopādhyāyeṣu {vā} kharavācaṃ niścārayata /",
    "K10avsata_u:11700": " duḥkhaṃ saṃsāraḥ,",
    "K10avsata_u:11701": " paramaduḥkhaṃ saṃsāra iti / ++++++++++++++//",
    "K10avsata_u:11702": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:11703": " kāni bhadanta saṃsāreṇa karmāṇi kṛtāni,",
    "K10avsata_u:11704": " yena pañca janmaśatāni mṛtakuṇapa eva mātuḥ kukṣer nirgataḥ / pravrajya",
    "K10avsata_u:11705": " -------------------- Vaidya, p. 246 --------------------",
    "K10avsata_u:11706": " cārhatvaṃ sākṣātkṛtam iti /",
    "K10avsata_u:11707": " bhagavān āha:",
    "K10avsata_u:11708": " saṃsāreṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:11709": " saṃsāreṇa karmāṇi kṛtāny upacitāni /",
    "K10avsata_u:11710": " ko 'nyaḥ pratyanubhaviṣyati?",
    "K10avsata_u:11711": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:11712": " nābdhātau,",
    "K10avsata_u:11713": " na tejodhātau,",
    "K10avsata_u:11714": " na vāyudhātau,",
    "K10avsata_u:11715": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:11716": " na praṇaśyanti karmāṇi kalpakoṭiśatair api /",
    "K10avsata_u:11717": " sāmagrīṃ prāpya kālaṃ ca phalanti khalu dehinām* // AVŚ_95.1 //",
    "K10avsata_u:11718": " bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
    "K10avsata_u:11719": " prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
    "K10avsata_u:11720": " anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:11721": " sa vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:11722": " vārāṇasyāṃ nagaryām anyatamaḥ śreṣṭhīputraḥ sthavirasakāśe pravrajitaḥ /",
    "K10avsata_u:11723": " sa ca sthaviro 'rhan,",
    "K10avsata_u:11724": " sa rāgaviprahīṇaḥ /",
    "K10avsata_u:11725": " yāvat tatra deśe parva samupasthitam* /",
    "K10avsata_u:11726": " tatas taruṇabhikṣuṇā sthavira utthāpyate:",
    "K10avsata_u:11727": " uttiṣṭha gocaragrāmaṃ gamiṣyāva iti /",
    "K10avsata_u:11728": " sthavira āha:",
    "K10avsata_u:11729": " vatsa adyāpi prātar eva,",
    "K10avsata_u:11730": " gaccha tāvat kuśalapakṣaṃ pratijāgṛhīti /",
    "K10avsata_u:11731": " dvir api trir api taruṇabhikṣuṇā sthavira utthāpyate:",
    "K10avsata_u:11732": " uttiṣṭha gocaragrāmaṃ gamiṣyāva iti /",
    "K10avsata_u:11733": " dvir api trir api sthavira āha:",
    "K10avsata_u:11734": " vatsa adyāpi prātar eva,",
    "K10avsata_u:11735": " gaccha tāvat kuśalapakṣaṃ pratijāgṛhīti /",
    "K10avsata_u:11736": " tatas tena taruṇabhikṣuṇā rasagṛdhreṇa kharaṃ vākkarma niścāritam:",
    "K10avsata_u:11737": " mā tvaṃ pañcabhir api janmaśatair jīvaḥ kośān nirgaccha,",
    "K10avsata_u:11738": " eṣo 'haṃ nirgata iti //",
    "K10avsata_u:11739": " bhagavān āha:",
    "K10avsata_u:11740": " kiṃ manyadhve bhikṣavo yo 'sau tena kālena tena samayena taruṇabhikṣuḥ,",
    "K10avsata_u:11741": " ayam saṃsāraḥ /",
    "K10avsata_u:11742": " yad anenārhato 'ntike cittaṃ pradūṣya kharaṃ vākkarma niścāritam*,",
    "K10avsata_u:11743": " tasya karmaṇo vipākena pañca janmaśatāni mṛtakuṇapa eva mātuḥ kukṣer nirgataḥ /",
    "K10avsata_u:11744": " nirgateṣu pañcasu janmaśateṣu idānīm anena manuṣyatvam āsāditam* /",
    "K10avsata_u:11745": " tatas tat smṛtvā kathayati:",
    "K10avsata_u:11746": " duḥkhaṃ saṃsāraḥ,",
    "K10avsata_u:11747": " paramaduḥkhaṃ saṃsāra iti /",
    "K10avsata_u:11748": " yad anena vipratisārajātena sthavirasyātyayo deśitaḥ,",
    "K10avsata_u:11749": " brahmacaryavāsaś ca paripālitaḥ,",
    "K10avsata_u:11750": " tenedānīm arhatvaṃ sākṣātkṛtam* /",
    "K10avsata_u:11751": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:11752": " ekāntaśuklānām ekāntaśuklaḥ,",
    "K10avsata_u:11753": " vyatimiśrāṇāṃ vyatimiśraḥ /",
    "K10avsata_u:11754": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:11755": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:11756": " ity evaṃ vo bhikṣavaḥ śikṣitavyam* //",
    "K10avsata_u:11757": " idam avocad bhagavān* /",
    "K10avsata_u:11758": " āttamanasas te bhikṣavo bhagavato bhāṣitam abhyanandan* //",
    "K10avsata_u:11759": " -------------------- Vaidya, p. 247 -------------------- *******************************************************",
    "K10avsata_u:11760": " AVŚ_96 guptikaḥ / (ed. Speyer, vol. II)",
    "K10avsata_u:11761": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:11762": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:11763": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:11764": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:11765": " śrāvastyāṃ viharati jetavane 'nāthapiṇḍadasyārāme /",
    "K10avsata_u:11766": " yadā bhagavatā stavakarṇikanimantritena saupārake nagare mahājanavineyākarṣaṇaṃ kṛtam*,",
    "K10avsata_u:11767": " tadā sarvaḥ saupārakanivāsī janakāyo buddhanimno dharmapravaṇaḥ saṃghaprāgbhāro vyavasthitaḥ //",
    "K10avsata_u:11768": " saupārake nagare 'nyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:11769": " tena sadṛśāt kulāt kalatram ānītam* /",
    "K10avsata_u:11770": " sa tayā sārdhaṃ krīḍati ramate paricārayati /",
    "K10avsata_u:11771": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:11772": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:11773": " dārako jātaḥ jātamātrasya sarvaśarīraṃ piṭakaiḥ sphuṭaṃ saṃvṛttam* /",
    "K10avsata_u:11774": " yadā te piṭakāḥ sphuṭitāḥ,",
    "K10avsata_u:11775": " tadā ekadhano māṃsapiṇḍaḥ saṃsthitaḥ /",
    "K10avsata_u:11776": " pūyaśoṇitaṃ cāsya śarīrāt pragharan mahaddaurgandhaṃ janayati /",
    "K10avsata_u:11777": " tato 'sya pitā aiśvaryabalādhānena dravyamantrauṣadhiparicārakasametaḥ svayam evārabdhaś cikitsāṃ kartum*,",
    "K10avsata_u:11778": " na cāsau vyādhir upaśamaṃ gacchati karmabalādhānaprāptatvāt* /",
    "K10avsata_u:11779": " sa svaśarīraṃ tathā vikṣatam apatrāpya parigṛhītaṃ vastrair gopāyati /",
    "K10avsata_u:11780": " tasya guptika iti nāma kṛtam* /",
    "K10avsata_u:11781": " yāvad guptiko dārako mahān saṃvṛttas tasya vayasyakāḥ sahajātakāḥ śrāvastyāḥ saupārakanagaram anuprāptāḥ /",
    "K10avsata_u:11782": " tatas taiḥ pitur asya kathyate:",
    "K10avsata_u:11783": " tāta yady eṣa śrāvastīṃ nīyate,",
    "K10avsata_u:11784": " śakyetāsmād vyādheḥ parimocayitum*,",
    "K10avsata_u:11785": " yasmāt tatra santi vaidyabhaiṣajādayaḥ sulabhā iti //",
    "K10avsata_u:11786": " tataḥ pitrā tad vacanam upaśrutya prabhūtāni ratnāni paricārakāṃś ca datvā śrāvastīm anupreṣitaḥ /",
    "K10avsata_u:11787": " so 'nupūrveṇa vayasyakasahāyaḥ śrāvastīm anuprāptaḥ /",
    "K10avsata_u:11788": " tatrāpy asya karmajo vyādhiḥ saty api vaidyadravyauṣadhiparicārakabāhulye na śakyate cikitsitum* /",
    "K10avsata_u:11789": " yāvad asāv apareṇa samayena jetavanaṃ nirgataḥ /",
    "K10avsata_u:11790": " athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
    "K10avsata_u:11791": " aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:11792": " jaṅgamam iva ratnaparvataṃ samantato bhadrakam* /",
    "K10avsata_u:11793": " sahadarśanāc cānena bhagavato 'ntike cittaṃ prasāditam* /",
    "K10avsata_u:11794": " prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:11795": " tasmai bhagavatā āśayānuśayaṃ dhātuṃ prakṛtiṃ ca jñātvā pañcopādānaskandhā rogato gaṇḍataḥ śalyato 'ghato 'nityato duḥkhataḥ śūnyato 'nātmataś ca deśitāḥ /",
    "K10avsata_u:11796": " sa saṃskārānityatāṃ viditvā bhagavacchāsane pravrajitaḥ /",
    "K10avsata_u:11797": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ calācalaṃ viditvā",
    "K10avsata_u:11798": " -------------------- Vaidya, p. 248 --------------------",
    "K10avsata_u:11799": " sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
    "K10avsata_u:11800": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:11801": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K10avsata_u:11802": " te 'py asya sahajātakās tenaiva saṃvegena pravrajitāḥ //",
    "K10avsata_u:11803": " te yenāyuṣmān guptikas tenopasaṃkrāntāḥ /",
    "K10avsata_u:11804": " upasaṃkramyāyuṣmantaṃ guptikam idam avocan*:",
    "K10avsata_u:11805": " kim āyuṣman guptika pralopadharma,",
    "K10avsata_u:11806": " kiṃ vā atra loke 'pralopadharma?",
    "K10avsata_u:11807": " rūpam āyuṣmantaḥ pralopadharma /",
    "K10avsata_u:11808": " tasya nirodhān nirvāṇam apralopadharma /",
    "K10avsata_u:11809": " vedanā saṃjñā saṃskārā vijñānam āyuṣmantaḥ pralopadharma /",
    "K10avsata_u:11810": " tasya nirodhān nirvāṇam apralopadharma /",
    "K10avsata_u:11811": " kiṃ manyadhve āyuṣmantaḥ:",
    "K10avsata_u:11812": " rūpaṃ nityaṃ vā anityaṃ vā?",
    "K10avsata_u:11813": " anityam idam āyuṣman guptika /",
    "K10avsata_u:11814": " yat punar anityaṃ duḥkhaṃ vā tan na vā, duḥkham*?",
    "K10avsata_u:11815": " duḥkham idam āyuṣman guptika /",
    "K10avsata_u:11816": " yat punar anityaṃ duḥkhaṃ vipariṇāmadharma,",
    "K10avsata_u:11817": " satyam api tac chrutavān āryaśrāvaka ātmata upagacched etan mama,",
    "K10avsata_u:11818": " eṣo 'ham asmi,",
    "K10avsata_u:11819": " eṣa me ātmety evam etat?",
    "K10avsata_u:11820": " no āyuṣman guptika /",
    "K10avsata_u:11821": " kiṃ manyadhve āyuṣmantaḥ:",
    "K10avsata_u:11822": " vedanā saṃjñā saṃskārā vijñānaṃ nityaṃ vā anityaṃ vā?",
    "K10avsata_u:11823": " anityam idam āyuṣman guptika /",
    "K10avsata_u:11824": " yat punar anityaṃ duḥkham*?",
    "K10avsata_u:11825": " duḥkham idam āyuṣman guptika /",
    "K10avsata_u:11826": " yat punar anityaṃ duḥkhaṃ vipariṇāmadharma,",
    "K10avsata_u:11827": " api tac chrutavān āryaśrāvaka ātmata upagacchet*: etan mama,",
    "K10avsata_u:11828": " eṣo 'ham asmi,",
    "K10avsata_u:11829": " eṣa me ātmeti?",
    "K10avsata_u:11830": " no āyuṣman guptika /",
    "K10avsata_u:11831": " tasmāt tarhi āyuṣmanto yat kiṃcid rūpam atītānāgatapratyutpannam ādhyātmikaṃ vā bāhyaṃ vā audārikaṃ vā sūkṣmaṃ vā hīnaṃ vā praṇītaṃ vā,",
    "K10avsata_u:11832": " yad vā dūre,",
    "K10avsata_u:11833": " yad vāntike,",
    "K10avsata_u:11834": " tat sarvaṃ naitan mama,",
    "K10avsata_u:11835": " naiṣo 'ham asmi,",
    "K10avsata_u:11836": " naiṣa me ātmety evam etad yathābhūtaṃ samyakprajñayā draṣṭavyam* /",
    "K10avsata_u:11837": " yā kācid vedanā saṃjñā saṃskārā yat kiṃcid vijñānam atītānāgatapratyutpannam ādhyātmikaṃ vā bāhyaṃ vā audārikaṃ vā sūkṣmaṃ vā hīnaṃ vā praṇītaṃ",
    "K10avsata_u:11838": " yad vā dūre,",
    "K10avsata_u:11839": " yad vāntike,",
    "K10avsata_u:11840": " tat sarvaṃ naitan mama,",
    "K10avsata_u:11841": " naiṣo 'ham asmi,",
    "K10avsata_u:11842": " naiṣa me ātmety evam etad yathābhūtaṃ samyakprajñayā draṣṭavyam* /",
    "K10avsata_u:11843": " evaṃdarśī āyuṣmantaḥ śrutavān āryaśrāvako rūpād api nirvidyate,",
    "K10avsata_u:11844": " vedanāyāḥ saṃjñāyāḥ saṃskārebhyo vijñānād api /",
    "K10avsata_u:11845": " nirviṇṇo virujyate,",
    "K10avsata_u:11846": " virako vimucyate /",
    "K10avsata_u:11847": " vimuktam evaṃ jñānadarśanaṃ bhavati:",
    "K10avsata_u:11848": " kṣīṇā me jātiḥ,",
    "K10avsata_u:11849": " uṣitaṃ brahmacaryaṃ kṛtaṃ karaṇīyam* /",
    "K10avsata_u:11850": " nāparam asmād bhavaṃ prajānāmīti //",
    "K10avsata_u:11851": " asmin khalu dharmaparyāye bhāṣyamāṇe teṣāṃ sahajātakānāṃ virajo vigatamalaṃ dharmeṣu dharmacakṣur utpannam* /",
    "K10avsata_u:11852": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:11853": " kāni bhadanta guptikena karmāṇi kṛtāni,",
    "K10avsata_u:11854": " yenāsya śārīram evaṃ bībhatsavyādhibahulaṃ durgandhaṃ saṃvṛttam* /",
    "K10avsata_u:11855": " kiṃ karma kṛtaṃ yena tīkṣṇaniśitabuddhiḥ saṃvṛttaḥ,",
    "K10avsata_u:11856": " pravrajya cārhatvaṃ sākṣātkṛtam iti /",
    "K10avsata_u:11857": " bhagavān āha:",
    "K10avsata_u:11858": " guptikenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:11859": " guptikena karmāṇi kṛtāny upacitāni /",
    "K10avsata_u:11860": " -------------------- Vaidya, p. 249 --------------------",
    "K10avsata_u:11861": " ko 'nyaḥ pratyanubhaviṣyati?",
    "K10avsata_u:11862": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:11863": " nābdhātau,",
    "K10avsata_u:11864": " na tejodhātau,",
    "K10avsata_u:11865": " na vāyudhātau,",
    "K10avsata_u:11866": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:11867": " na praṇaśyanti karmāṇi kalpakoṭiśatair api /",
    "K10avsata_u:11868": " sāmagrīṃ prāpya kālaṃ ca phalanti khalu dehinām* // AVŚ_96.1 //",
    "K10avsata_u:11869": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ anyatamaḥ śreṣṭhī /",
    "K10avsata_u:11870": " sa dvitīyaśreṣṭhinā sārdhaṃ viruddhaḥ /",
    "K10avsata_u:11871": " tatas tena rājā prabhūtaṃ dhanaṃ datvā vijñāpitaḥ:",
    "K10avsata_u:11872": " deva ayaṃ śreṣṭhī aparādhikaḥ,",
    "K10avsata_u:11873": " kriyatām asya daṇḍanigraha iti /",
    "K10avsata_u:11874": " tato rājñā tasyaivānujñātaḥ /",
    "K10avsata_u:11875": " tenāsau svagṛham ānīya talābhis tāḍitaḥ /",
    "K10avsata_u:11876": " tato rudhirāvasiktaśarīrasya prabhūtaṃ tīkṣṇaṃ ca viṣacūrṇaṃ datvoptam*,",
    "K10avsata_u:11877": " yenāsya tac charīram ekadhanaṃ māṃsapiṇḍavad avasthitam* /",
    "K10avsata_u:11878": " tatas tasya śreṣṭhino vayasyakaiḥ śrutam*:",
    "K10avsata_u:11879": " yathā tenaivaṃvidhaṃ karma kṛtam iti /",
    "K10avsata_u:11880": " tatas taiḥ sametair bhūtvā {upakaraṇaviśeṣaiḥ} yair upakaraṇaviśeṣais tasmād vyādheḥ parimocitaḥ /",
    "K10avsata_u:11881": " tato 'sau tenaiva ca saṃvegena gṛhān niṣkramya pravrajitaḥ /",
    "K10avsata_u:11882": " tena anācāryakeṇa saptatriṃśadbodhipakṣyān dharmān bhāvayitvā pratyekā bodhiḥ sākṣātkṛtā /",
    "K10avsata_u:11883": " tato 'sya cittam utpannam*:",
    "K10avsata_u:11884": " bahv anena śreṣṭhinā matsaṃtāpād apuṇyaṃ prasūtam* /",
    "K10avsata_u:11885": " yanv aham enaṃ gatvā saṃvejayeyam iti /",
    "K10avsata_u:11886": " tatas tasyāgrato gatvā upari vihāyasam abhyudgamya vicitrāṇi prātihāryāṇi vidarśayitum ārabdhaḥ /",
    "K10avsata_u:11887": " āśu pṛthagjanānām ṛddhir āvarjanakarī /",
    "K10avsata_u:11888": " sa mūlanikṛtta iva drumaḥ pādayor nipatya kṛtakarapuṭo bhagavantaṃ vijñāpayati: avatara,",
    "K10avsata_u:11889": " avatara mahādakṣiṇīya,",
    "K10avsata_u:11890": " kṛtāparādho 'haṃ tavāntike,",
    "K10avsata_u:11891": " tvām eva niśritya punaḥ,",
    "K10avsata_u:11892": " pratyupasthāsyāmīti /",
    "K10avsata_u:11893": " tenāsau pratyekabuddhaḥ kṣamāpayitvā piṇḍakena pratipādya paṭenācchāditaḥ /",
    "K10avsata_u:11894": " praṇidhānaṃ ca kṛtam*:",
    "K10avsata_u:11895": " yan mayā krodhābhibhūtena tavāparādhaḥ kṛtaḥ,",
    "K10avsata_u:11896": " mā asya karmaṇo vipākaṃ pratyanubhaveyam* /",
    "K10avsata_u:11897": " yan mayā satkāraḥ kṛtaḥ,",
    "K10avsata_u:11898": " anenaivaṃvidhānāṃ guṇānāṃ lābhī syām*,",
    "K10avsata_u:11899": " prativiśiṣṭataraṃ cātaḥ śāstāram ārāgayeyam iti //",
    "K10avsata_u:11900": " bhagavān āha:",
    "K10avsata_u:11901": " kiṃ manyadhve bhikṣavo yo 'sau tena kālena tena samayena śreṣṭhī āsīt*,",
    "K10avsata_u:11902": " ayam sa guptikaḥ /",
    "K10avsata_u:11903": " tasya karmaṇaḥ prabhāvāt pañca janmaśatāni kaśābhis tāḍyamānaḥ kālaṃ kṛtavān* /",
    "K10avsata_u:11904": " tenaiva hetunā ayam evaṃvidhaṃ āśraya āsāditaḥ /",
    "K10avsata_u:11905": " bhūyaḥ kāśyape bhagavati sahajātakair vayasyakaiḥ sārdhaṃ pravrajita āsīt*/",
    "K10avsata_u:11906": " tatraibhir brahmacaryavāsaḥ paripālitaḥ /",
    "K10avsata_u:11907": " tenedānīm arhatvaṃ sākṣātkṛtam* /",
    "K10avsata_u:11908": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:11909": " ekāntaśuklānām ekāntaśuklaḥ,",
    "K10avsata_u:11910": " vyatimiśrāṇāṃ vyatimiśraḥ /",
    "K10avsata_u:11911": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:11912": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:11913": " ity evaṃ vo bhikṣavaḥ śikṣitavyam* //",
    "K10avsata_u:11914": " idam avocad bhagavān* /",
    "K10avsata_u:11915": " āttamanasas te bhikṣavo bhagavato bhāṣitam abhyanandan* //",
    "K10avsata_u:11916": " -------------------- Vaidya, p. 250 -------------------- *******************************************************",
    "K10avsata_u:11917": " AVŚ_97 virūpaḥ / (ed. Speyer, vol. II)",
    "K10avsata_u:11918": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:11919": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:11920": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:11921": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:11922": " śrāvastyāṃ viharati jetavane 'nāthapiṇḍadasyārāme /",
    "K10avsata_u:11923": " anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:11924": " tena sadṛśāt kulāt kalatram ānītam* /",
    "K10avsata_u:11925": " sa tayā sārdhaṃ krīḍati ramate paricārayati /",
    "K10avsata_u:11926": " tasya krīḍato ramamāṇasya paricārayataḥ patnī āpannasatvā saṃvṛttā /",
    "K10avsata_u:11927": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:11928": " dārako jātaḥ /",
    "K10avsata_u:11929": " jātamātrasya sarvaśarīraṃ vikṛtisphuṭaṃ pravṛttam* /",
    "K10avsata_u:11930": " durvarṇo durdarśano 'ṣṭādaśabhir doṣavarṇakaiḥ samanvāgataḥ sa dārako bhūtaḥ /",
    "K10avsata_u:11931": " tasya mātāpitarau sarvāṅgaṃ durvarṇaṃ durdarśanaṃ vikṛtarūpaṃ dṛṣṭvā cintāparau vyvasthitau /",
    "K10avsata_u:11932": " tasya jātau jātimahaṃ kṛtvā nāmadheyaṃ vyvasthāpyate:",
    "K10avsata_u:11933": " kiṃ nāma bhavatu dārakasya?",
    "K10avsata_u:11934": " jñātaya ūcuḥ:",
    "K10avsata_u:11935": " yasmād ayaṃ jātamātra evaṃ vikṛtarūpaḥ,",
    "K10avsata_u:11936": " tasmād bhavatu dārakasya virūpa iti nāma //",
    "K10avsata_u:11937": " ydā mahān saṃvṛttas tadā tasya lajjayā mahān saṃkoco jātaḥ /",
    "K10avsata_u:11938": " kutrānyatra gamiṣyāmi,",
    "K10avsata_u:11939": " kva tiṣṭhāmi,",
    "K10avsata_u:11940": " iti vicārya sujīrṇodyānaṃ jagāma /",
    "K10avsata_u:11941": " atha bhagavān mahāśrāvakaparivṛtaḥ sujīrṇodyānaṃ gataḥ /",
    "K10avsata_u:11942": " sa bhagavantaṃ dṛṣṭvā jehrīyamāṇa itaś cāmutaś ca palāyitum ārabdhaḥ /",
    "K10avsata_u:11943": " tato bhagavatā ṛddhyā tathādhiṣṭhito yan na śaknoti palāyitum* /",
    "K10avsata_u:11944": " tato bhagavān saha śrāvakair nirodhasamāpattiṃ samāpannaḥ /",
    "K10avsata_u:11945": " tato nirodhād vyutthāya virūpam ātmānaṃ nirmitavān* /",
    "K10avsata_u:11946": " nirmāya śarāvaṃ bhojanapūrṇam ādāya virūpam āgataṃ dṛṣṭvā harṣajāta āmantritavān*:",
    "K10avsata_u:11947": " ehi sahāyaka,",
    "K10avsata_u:11948": " kuta āgamiṣyate,",
    "K10avsata_u:11949": " tiṣṭha,",
    "K10avsata_u:11950": " ubhāv api sahitau vatsyāva iti /",
    "K10avsata_u:11951": " tato 'sya bhagavatā bhojanaṃ dattam* /",
    "K10avsata_u:11952": " prīṇītendriyaś ca saṃvṛttaḥ /",
    "K10avsata_u:11953": " tato bhagavatā ātmā svaveṣeṇa sthāpitaḥ /",
    "K10avsata_u:11954": " tato virūpo buddhaṃ bhagavantaṃ dṛṣṭvā kathayati:",
    "K10avsata_u:11955": " abhirūpataras tvam idānīṃ saṃvṛttaḥ /",
    "K10avsata_u:11956": " kasya karmaṇaḥ prabhāvād iti /",
    "K10avsata_u:11957": " bhagavān āha:",
    "K10avsata_u:11958": " vidyā me asti cittaprasādajananī nāmnā,",
    "K10avsata_u:11959": " tasyā eṣa prabhāva iti /",
    "K10avsata_u:11960": " tatas tena bhagavato 'ntike cittaṃ prasāditam*,",
    "K10avsata_u:11961": " teṣāṃ ca mahāśrāvakāṇām ālayasamāpannānām* /",
    "K10avsata_u:11962": " tato 'sya lakṣmīḥ prādurbhūtā /",
    "K10avsata_u:11963": " pravrajya cārhatvaṃ sākṣātkṛtam iti //",
    "K10avsata_u:11964": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:11965": " kāni bhadanta virūpeṇa karmāṇi kṛtāni,",
    "K10avsata_u:11966": " yenaiva durvarṇo durdarśano 'ṣṭādaśabhir daurvarṇikadoṣaiḥ samanvāgataḥ /",
    "K10avsata_u:11967": " pravrajya cārhatvaṃ sākṣātkṛtam iti /",
    "K10avsata_u:11968": " bhagavān āha:",
    "K10avsata_u:11969": " virūpeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:11970": " -------------------- Vaidya, p. 251 --------------------",
    "K10avsata_u:11971": " virūpeṇaiva karmāṇi kṛtāny upacitāni /",
    "K10avsata_u:11972": " ko 'nyaḥ pratyanubhaviṣyati?",
    "K10avsata_u:11973": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:11974": " nābdhātau,",
    "K10avsata_u:11975": " na tejodhātau,",
    "K10avsata_u:11976": " na vāyudhātau,",
    "K10avsata_u:11977": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:11978": " na praṇaśyanti karmāṇi kalpakoṭiśatair api /",
    "K10avsata_u:11979": " sāmagrīṃ prāpya kālaṃ ca phalanti khalu dehinām* // AVŚ_97.1 //",
    "K10avsata_u:11980": " bhūtapūrvaṃ bhikṣavo 'tīte 'dhvani puṣyo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
    "K10avsata_u:11981": " so 'pareṇa samayenānyatamāṃ rājadhānīm upaniśritya viharati /",
    "K10avsata_u:11982": " atha puṣyaḥ samyaksaṃbuddhaḥ samanvāhartuṃ pravṛttaḥ /",
    "K10avsata_u:11983": " paśyati tasmin kāle dvau bodhisatvau saṃnikṛṣṭau:",
    "K10avsata_u:11984": " bhagavāñ chākyamunir maitreyaś ca /",
    "K10avsata_u:11985": " maitreyasya svasaṃtatiḥ paripakvā,",
    "K10avsata_u:11986": " śāstur vaineyā aparipakvāḥ /",
    "K10avsata_u:11987": " śākyamunes tu svasaṃtatir aparipakvā,",
    "K10avsata_u:11988": " vaineyāḥ paripakvāḥ /",
    "K10avsata_u:11989": " atha puṣyaḥ samyaksaṃbuddhaḥ śākyamuner bodhisatvasya saṃtatiparipācanārthaṃ himavantaṃ parvatam abhiruhya ratnaguhāṃ praviśa paryaṅkaṃ baddhvā tejodhātuṃ samāpannaḥ /",
    "K10avsata_u:11990": " tasmiṃś ca kāle śākyamunir bodhisatvaḥ phalamūlānām arthe himavantaṃ parvatam abhirūḍhaḥ /",
    "K10avsata_u:11991": " sa itas tataś cañcūryamāṇo dadarśa puṣyaṃ samyaksaṃbuddhaṃ dvātriṃṣatā mahāpuruṣalakṣaṇaiḥ",
    "K10avsata_u:11992": " samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
    "K10avsata_u:11993": " jaṅgamam iva ratnaparvataṃ samantato bhadrakam* /",
    "K10avsata_u:11994": " sahadarśanāc cānena tathāvidhaṃ cittasamādhānaṃ samāsāditam*,",
    "K10avsata_u:11995": " yad ekapādena sapta rātriṃdivāni ekayā gāthayā stutavān*:",
    "K10avsata_u:11996": " na divi bhuvi vā nāsmiṃl loke na vaiśravaṇālaye",
    "K10avsata_u:11997": " na marubhavane divye sthāne na dikṣu vidikṣu vā /",
    "K10avsata_u:11998": " caratu vasudhāṃ sphītāṃ kṛtsnāṃ saparvatakānanāṃ",
    "K10avsata_u:11999": " puruṣavṛṣabhāsty anyas tulyo mahāśramaṇas tava // AVŚ_97.2 //",
    "K10avsata_u:12000": " atha puṣyaḥ samyaksaṃbuddhaḥ paripakvasaṃtatiṃ śākyamuniṃ bodhisatvaṃ dṛṣṭvā sādhukāram adāt*:",
    "K10avsata_u:12001": " sādhu sādhu satpuruṣa /",
    "K10avsata_u:12002": " anena balavīryeṇa saṃpannena dvijottama /",
    "K10avsata_u:12003": " nava kalpāḥ parāvṛttāḥ saṃstutyādya tathāgatam* // AVŚ_97.3 //",
    "K10avsata_u:12004": " tato bhagavān maheśākhyābhir devatābhiḥ parivṛtaḥ tasyāṃ guhāyāṃ sthitaḥ /",
    "K10avsata_u:12005": " tatra guhānivāsinī devatā alpeśākhyatvān na śaknoti tāṃ guhāṃ samabhiroḍhum* /",
    "K10avsata_u:12006": " tato vikṛtanayanā bhūtvā bhagavantaṃ bhīṣayate /",
    "K10avsata_u:12007": " yadā suciram api bhīṣayamāṇā na śaknoti bhagavato 'pakāraṃ kartum*,",
    "K10avsata_u:12008": " tadā tayā prasādo labdhaḥ:",
    "K10avsata_u:12009": " śobhano 'yam ṛṣiḥ siddhavrataś ceti /",
    "K10avsata_u:12010": " tataḥ sā udāraṃ rūpam abhinirmāya bhagavataḥ pādayor nipatya kṣamāpayitvā piṇḍakena pratipāditavatī //",
    "K10avsata_u:12011": " -------------------- Vaidya, p. 252 --------------------",
    "K10avsata_u:12012": " bhagavān āha:",
    "K10avsata_u:12013": " kiṃ manyadhve bhikṣavo yo 'sau tena kālena tena samayena guhānivāsinī devatā babhūva,",
    "K10avsata_u:12014": " ayam virūpaḥ saḥ /",
    "K10avsata_u:12015": " tasya karmaṇo vipākena saṃsāre 'nantaṃ duḥkham anubhūtavān* /",
    "K10avsata_u:12016": " idānīm api tenaiva hetunā virūpaḥ saṃvṛttaḥ /",
    "K10avsata_u:12017": " yad anena paścāc cittaṃ prasāditam*,",
    "K10avsata_u:12018": " tenāsya apagatā alakṣmīḥ prādurbhūtā /",
    "K10avsata_u:12019": " pravrajya cārhatvaṃ sākṣātkṛtam* /",
    "K10avsata_u:12020": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:12021": " ekāntaśuklānām ekāntaśuklaḥ,",
    "K10avsata_u:12022": " vyatimiśrāṇāṃ vyatimiśraḥ /",
    "K10avsata_u:12023": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:12024": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:12025": " ity evaṃ vo bhikṣavaḥ śikṣitavyam* //",
    "K10avsata_u:12026": " idam avocad bhagavān* /",
    "K10avsata_u:12027": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:12028": " AVŚ_98 gaṅgikaḥ / (ed. Speyer, vol. II)",
    "K10avsata_u:12029": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:12030": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:12031": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:12032": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:12033": " vārāṇasīṃ nagarīm upaniśritya viharati ṛṣipatane mṛgadāve /",
    "K10avsata_u:12034": " vārāṇasyām anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
    "K10avsata_u:12035": " tena sadṛśāt kulāt kalatram ānītam* /",
    "K10avsata_u:12036": " sa tayā sārdhaṃ krīḍati ramate paricārayati /",
    "K10avsata_u:12037": " tasya krīḍato ramamāṇasya paricārayato na putro na duhitā /",
    "K10avsata_u:12038": " sa kare kapolaṃ datvā cintāparo vyavasthitaḥ:",
    "K10avsata_u:12039": " anekadhanasamuditaṃ me gṛham*,",
    "K10avsata_u:12040": " na me putro na duhitā /",
    "K10avsata_u:12041": " mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
    "K10avsata_u:12042": " sa śramaṇabrāhmaṇanaimittikasuhṛtsaṃbandhibāndhavair ucyate:",
    "K10avsata_u:12043": " devatārādhanaṃ kuruṣveti /",
    "K10avsata_u:12044": " so 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate /",
    "K10avsata_u:12045": " tadyathā ārāmadevatā vanadevatāś catvaradevatāḥ śṛṅgāṭakadevatāḥ /",
    "K10avsata_u:12046": " sahajāḥ sahadhārmikā nityānubaddhā api devatā āyācate sma /",
    "K10avsata_u:12047": " asti caiṣa loke pravādo yadāyācanahetoḥ putrā jāyante duhitaraś ceti /",
    "K10avsata_u:12048": " tac ca naivam* /",
    "K10avsata_u:12049": " yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /",
    "K10avsata_u:12050": " api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K10avsata_u:12051": " katameṣāṃ trayāṇām* /",
    "K10avsata_u:12052": " mātāpitarāu raktau bhavataḥ saṃnipatitau,",
    "K10avsata_u:12053": " mātā ca kalyā bhavati ṛtumatī,",
    "K10avsata_u:12054": " gandharvaś ca pratyupasthito bhavati /",
    "K10avsata_u:12055": " eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ceti /",
    "K10avsata_u:12056": " sa caivam āyācanaparas tiṣṭhati /",
    "K10avsata_u:12057": " anyatamaś ca satvo 'nyatamasmāt satvanikāyāc cyutvā tasya prajāpatyāḥ kukṣim avakrāntaḥ /",
    "K10avsata_u:12058": " pañcāveṇikā dharmā ekatye paṇḍitajātīye mātṛgrāme / katame",
    "K10avsata_u:12059": " -------------------- Vaidya, p. 253 --------------------",
    "K10avsata_u:12060": " pañca? raktaṃ puruṣaṃ jānāti viraktaṃ {puruṣaṃ} jānāti /",
    "K10avsata_u:12061": " kālaṃ jānāti ṛtuṃ jānāti /",
    "K10avsata_u:12062": " garbham avakrāntaṃ jānāti /",
    "K10avsata_u:12063": " yasya sakāśād garbho 'vakrāmati taṃ jānāti /",
    "K10avsata_u:12064": " dārakaṃ jānāti dārikāṃ jānāti /",
    "K10avsata_u:12065": " saced dārako bhavati,",
    "K10avsata_u:12066": " dakṣiṇaṃ kukṣiṃ niśritya tiṣṭhati /",
    "K10avsata_u:12067": " saced dārikā bhavati,",
    "K10avsata_u:12068": " vāmaṃ kukṣiṃ niśritya tiṣṭhati /",
    "K10avsata_u:12069": " sā āttamanāttamanāḥ svāmina ārocayati:",
    "K10avsata_u:12070": " diṣṭyā āryaputra vardhase /",
    "K10avsata_u:12071": " āpannasatvāsmi saṃvṛttā /",
    "K10avsata_u:12072": " yathā ca me dakṣiṇaṃ kukṣiṃ niśritya tiṣṭhati,",
    "K10avsata_u:12073": " niyataṃ dārako bhaviṣyatīti /",
    "K10avsata_u:12074": " so 'py āttamanāttamanāḥ pūrvakāyam abhyunnamayya (Speyer:",
    "K10avsata_u:12075": " atyunnamayya)",
    "K10avsata_u:12076": " dakṣiṇaṃ bāhum abhiprasāryodānam udānayati:",
    "K10avsata_u:12077": " apy evāhaṃ cirakālābhilaṣitaṃ putramukhaṃ paśyeyam* /",
    "K10avsata_u:12078": " jāto me syān nāvajātaḥ /",
    "K10avsata_u:12079": " kṛtyāni me kurvīta /",
    "K10avsata_u:12080": " bhṛtaḥ pratibibhṛyāt* /",
    "K10avsata_u:12081": " dāyād yaṃ pratipadyeta /",
    "K10avsata_u:12082": " kulavaṃśo me cirasthitikaḥ syāt* /",
    "K10avsata_u:12083": " asmākaṃ cāpy atītakālagatānām alpaṃ vā prabhūtaṃ vā dānāni datvā puṇyāni kṛtvā mama nāmnā dakṣiṇām ādekṣyate:",
    "K10avsata_u:12084": " idaṃ tayor yatratatropapannayor gacchator anugacchatv iti /",
    "K10avsata_u:12085": " āpannasatvāṃ caināṃ viditvā upariprāsādatalagatām ayantritāṃ dhārayati,",
    "K10avsata_u:12086": " śīte śītopakaraṇair uṣṇe uṣṇopakaraṇair vaidyaprajñaptair āhārair nātitiktair nātyamlair",
    "K10avsata_u:12087": " nātilavaṇair nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair āhāraiḥ /",
    "K10avsata_u:12088": " hārārdhahāravibhūṣitagātrīm apsarasam iva nandanavanavicāriṇīṃ mañcān mañcaṃ pīṭhāt pīṭham anavatarantīm adharāṃ bhūmim* /",
    "K10avsata_u:12089": " na cāsyāḥ kiṃcid amanojñaśabdaśravaṇaṃ yāvad eva garbhasya paripākāya /",
    "K10avsata_u:12090": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:12091": " dārako jāto 'bhirūpo darśanīyaḥ prāsādikaḥ sarvāṅgapratyaṅgopetaḥ /",
    "K10avsata_u:12092": " tasya jātau jātimahaṃ kṛtvā gaṅgika iti nāma kṛtam* /",
    "K10avsata_u:12093": " gaṅgiko dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:12094": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:12095": " āśu vardhate hradastham iva paṅkajam* //",
    "K10avsata_u:12096": " sa ca nirbhedabhāgīyaiḥ kuśalamūlaiḥ samanvāgato gṛhāvāse nābhiramate /",
    "K10avsata_u:12097": " sa mātāpitarau pādayor nipatya vijñāpayati:",
    "K10avsata_u:12098": " amba tāta anujānītaṃ mām*,",
    "K10avsata_u:12099": " bhagavacchāsane pravrajiṣyāmīti /",
    "K10avsata_u:12100": " tato 'sya mātāpitarāv ekaputraka iti kṛtvā nānujānītaḥ /",
    "K10avsata_u:12101": " tato gaṅgikasya buddhir utpannā:",
    "K10avsata_u:12102": " durlabho manuṣyapratilābhaḥ,",
    "K10avsata_u:12103": " durlabhaś ca tathāgataprādurbhāvaḥ,",
    "K10avsata_u:12104": " tathendriyasaṃpad api durlabhā /",
    "K10avsata_u:12105": " ko me upāyo bhaved yad ahaṃ bhagavacchāsane pravrajeyam iti /",
    "K10avsata_u:12106": " tasyaitad abhavat*:",
    "K10avsata_u:12107": " yanv ahaṃ praṇidhānaṃ kṛtvā ātmānamātmanā jīvitād vyaparopayeyam*,",
    "K10avsata_u:12108": " yathā manuṣyātvam āsādya laghu laghv eva pravrajeyam iti /",
    "K10avsata_u:12109": " tenaivaṃ vicintya viṣaṃ bhakṣitam*,",
    "K10avsata_u:12110": " na ca kālaṃ karoti /",
    "K10avsata_u:12111": " agnau patitaḥ,",
    "K10avsata_u:12112": " parvatād ātmānam utsṛṣṭavān*,",
    "K10avsata_u:12113": " nadyāṃ cārakāyāṃ patitaḥ,",
    "K10avsata_u:12114": " tatrāpi kālaṃ na karoti /",
    "K10avsata_u:12115": " tasya buddhir utpannā:",
    "K10avsata_u:12116": " kaḥ upāyaḥ syād yena kālaṃ kuryām iti /",
    "K10avsata_u:12117": " tasyaitad abhavat*:",
    "K10avsata_u:12118": " sarvathāyaṃ rājā ajātaśatruś caṇḍo rabhasaḥ karkaśaḥ sāhasikaś ca /",
    "K10avsata_u:12119": " yanv aham asya gṛhe rātrau saṃdhiṃ chindyām iti /",
    "K10avsata_u:12120": " sa rājagṛhaṃ nagaraṃ gatvā rātrau saṃprāptāyāṃ bhagne cakṣuṣpathe saṃdhim ārabdhaś chettum* /",
    "K10avsata_u:12121": " tato rakṣibhir jīvagrāhaṃ gṛhītvā rājño 'jātaśatror upanītaḥ:",
    "K10avsata_u:12122": " ayaṃ deva cauro duṣṭo 'pakārī ca,",
    "K10avsata_u:12123": " yo rājakule rātrau saṃdhiṃ chindatīti /",
    "K10avsata_u:12124": " -------------------- Vaidya, p. 254 --------------------",
    "K10avsata_u:12125": " tato rājñā aparādhika iti kṛtvā vadhya utsṛṣṭaḥ /",
    "K10avsata_u:12126": " tato vyadhyaghātair nīlāmbaravasanaiḥ karavīramālāsaktakaṇṭheguṇa udyataśastrapāṇibhī",
    "K10avsata_u:12127": " rathyāvīthīcatvaraśṛṅgāṭakeṣu śrāvaṇāmukheṣv anuśrāvya dakṣiṇena nagaradvāreṇa niṣkāsya",
    "K10avsata_u:12128": " śītavanaṃ śmaśānaṃ nīyate /",
    "K10avsata_u:12129": " sa nīyamānas tān vadhyaghātān āha:",
    "K10avsata_u:12130": " śīghraṃ śīghraṃ bhavanto gacchantu,",
    "K10avsata_u:12131": " mā kadācid rājñaś cittasyānyathātvaṃ syād iti /",
    "K10avsata_u:12132": " tato vyadhyaghātair eṣā pravṛttī rājño niveditā /",
    "K10avsata_u:12133": " tato rājñā pratinivartya pṛṣṭhaḥ:",
    "K10avsata_u:12134": " ko hetur yat tvam iṣṭaṃ jīvitaṃ parityaktum icchasīti /",
    "K10avsata_u:12135": " tena sa vṛttānto vistareṇa rājñe samākhyātaḥ /",
    "K10avsata_u:12136": " tato rājā ajātaśatruḥ kadambapuṣpavad āhṛṣṭaromakūpaḥ sāśrukaṇṭho rudan mukha udānam udānayati:",
    "K10avsata_u:12137": " aho suparipakvā asya buddhisaṃtatiḥ,",
    "K10avsata_u:12138": " svavagataḥ saṃsāradoṣaḥ,",
    "K10avsata_u:12139": " supratilabdhā śraddhāsaṃpat*,",
    "K10avsata_u:12140": " yatra nāmāyaṃ pravrajyāhetor idam iṣṭaṃ jīvitaṃ parityaktuṃ vyavasitaḥ /",
    "K10avsata_u:12141": " tato rājñā samāśvāsyoktaḥ:",
    "K10avsata_u:12142": " putraka ahaṃ prabhus te jīvitasya /",
    "K10avsata_u:12143": " gacchedānīṃ bhagavacchāsane pravrajeti /",
    "K10avsata_u:12144": " sa rājñotsṛṣṭo bhagavacchāsane pravrajitaḥ /",
    "K10avsata_u:12145": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:12146": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:12147": " sarvakleśaprahāṇād arhatvaṃ sākṣātkṛtam* /",
    "K10avsata_u:12148": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:12149": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:12150": " tatra bhagavān bhikṣūn āmantrayate sma:",
    "K10avsata_u:12151": " eṣo 'gro me bhikṣavo bhikṣūṇāṃ mama śrāvakāṇāṃ śraddhāpravrajitānāṃ yaduta gaṅgiko vārāṇaseyaḥ śreṣṭhiputra iti //",
    "K10avsata_u:12152": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:12153": " kāni bhadanta gaṅgikena karmāṇi kṛtāni,",
    "K10avsata_u:12154": " yenaiṣāṃ vipākān nāgniḥ kāye 'vakāśati,",
    "K10avsata_u:12155": " na viṣam*,",
    "K10avsata_u:12156": " na ca śastram*,",
    "K10avsata_u:12157": " nodakena kālaṃ karoti,",
    "K10avsata_u:12158": " arhatvaṃ cānena prāptam iti /",
    "K10avsata_u:12159": " bhagavān āha:",
    "K10avsata_u:12160": " gaṅgikenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:12161": " gaṅgikenaiva karmāṇi kṛtāny upacitāni /",
    "K10avsata_u:12162": " ko 'nyaḥ pratyanubhaviṣyati?",
    "K10avsata_u:12163": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:12164": " nābdhātau,",
    "K10avsata_u:12165": " na tejodhātau,",
    "K10avsata_u:12166": " na vāyudhātau,",
    "K10avsata_u:12167": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:12168": " na praṇaśyanti karmāṇi kalpakoṭiśatair api /",
    "K10avsata_u:12169": " sāmagrīṃ prāpya kālaṃ ca phalanti khalu dehinām* // AVŚ_98.1 //",
    "K10avsata_u:12170": " bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamaḥ śmaśānamoṣako mātaṅgaḥ /",
    "K10avsata_u:12171": " yāvat tena pāthān hatvā bhāṇḍam āsāditam* /",
    "K10avsata_u:12172": " tatas tasya pṛṣṭhatas taskarāḥ pradhāvitāḥ /",
    "K10avsata_u:12173": " yāvad anyatamasmin śmaśāne pratyekabudho nirodhasamāpattiṃ samāpannaḥ /",
    "K10avsata_u:12174": " tato 'sau śmaśānamoṣako",
    "K10avsata_u:12175": " -------------------- Vaidya, p. 255 --------------------",
    "K10avsata_u:12176": " mātaṅgas tasya purastād bhāṇḍam apasṛjya tatraiva nilīnaḥ /",
    "K10avsata_u:12177": " tats te taskarāḥ pratyekabuddhaṃ dṛṣṭvā asyārabdhāḥ kṣeptuṃ śastram agniṃ ca /",
    "K10avsata_u:12178": " na cāsya cīvarakarṇakam api śaknuvanti cālayitum*,",
    "K10avsata_u:12179": " yasmād asau nirodhasamādhiṃ samāpannaḥ /",
    "K10avsata_u:12180": " yadā te taskarāḥ śrāntāḥ prakrāntāḥ,",
    "K10avsata_u:12181": " tadā sa pratyekabuddhaḥ krameṇa samādhivyutthitaḥ /",
    "K10avsata_u:12182": " tatas tena śmaśānamoṣakeṇa mātaṅgena taṃ pratyekabuddhaṃ piṇḍakena pratipādya praṇidhānaṃ kṛtam*:",
    "K10avsata_u:12183": " aham apy evaṃvidhānāṃ guṇānāṃ lābhī syām*,",
    "K10avsata_u:12184": " yathā cāyam aparopakramaḥ /",
    "K10avsata_u:12185": " evam aham api yatra yatra jāyeya,",
    "K10avsata_u:12186": " tatra tatrāparopakramaḥ syām*,",
    "K10avsata_u:12187": " prativiśiṣṭataraṃ cātaḥ śāstāram ārāgayeyaṃ mā virāgayeyam iti //",
    "K10avsata_u:12188": " bhagavān āha:",
    "K10avsata_u:12189": " kiṃ manyadhve bhikṣavo yo 'sau tena kālena tena samayena śmaśānamoṣako mātaṅgaḥ,",
    "K10avsata_u:12190": " ayam sa gaṅgikaḥ /",
    "K10avsata_u:12191": " bhūyaḥ kāśyape bhagavati pravrajito babhūva /",
    "K10avsata_u:12192": " tatrānena brahmacaryavāsaḥ paripālitaḥ /",
    "K10avsata_u:12193": " tenedānīm arhatvaṃ sākṣātkṛtam* /",
    "K10avsata_u:12194": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:12195": " ekāntaśuklānāṃ karmaṇām ekāntaśuklaḥ,",
    "K10avsata_u:12196": " vyatimiśrāṇāṃ vyatimiśraḥ /",
    "K10avsata_u:12197": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:12198": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:12199": " ity evaṃ vo bhikṣavaḥ śikṣitavyam* //",
    "K10avsata_u:12200": " idam avocad bhagavān* /",
    "K10avsata_u:12201": " āttamanasas te bhikṣavo bhagavato bhāṣitam abhyanandan* // *******************************************************",
    "K10avsata_u:12202": " AVŚ_99 dīrghanakhaḥ /",
    "K10avsata_u:12203": " (ed. Speyer, vol. II)",
    "K10avsata_u:12204": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:12205": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:12206": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:12207": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
    "K10avsata_u:12208": " rājagṛham upaniśritya viharati veṇuvane kalandakanivāpe /",
    "K10avsata_u:12209": " tena khalu samayena nāladagrāmake tiṣyo nāma brāhmaṇaḥ /",
    "K10avsata_u:12210": " tena śārī nāma dārikā māṭharasakāśāl labdhā /",
    "K10avsata_u:12211": " yadā śāriputraḥ sārīkukṣim avakrāntaḥ,",
    "K10avsata_u:12212": " tadā bhrātrā saha dīrghanakhena vivādaṃ kurvantī nigrahasthānaṃ prāpayati / /",
    "K10avsata_u:12213": " tato dīrghanakhena dakṣiṇāpathaṃ gatvā bahūni śāstrāṇy adhītāni /",
    "K10avsata_u:12214": " yāvat krameṇa śāriputro jātaḥ /",
    "K10avsata_u:12215": " tena dvir aṣṭavarṣeṇaindraṃ vyākaraṇam adhītam*,",
    "K10avsata_u:12216": " sarvavādinaś ca nigṛhītāḥ /",
    "K10avsata_u:12217": " so 'nupūrveṇa bhagavataḥ śāsane pravrajitaḥ /",
    "K10avsata_u:12218": " yāvad dīrghanakhena pravrājakena śrutam*:",
    "K10avsata_u:12219": " bhāgineyena te sarve tīrthakarā nigṛhītāḥ /",
    "K10avsata_u:12220": " idānīṃ śramaṇagautamasya śiṣyatvam abhyupagata iti /",
    "K10avsata_u:12221": " -------------------- Vaidya, p. 256 --------------------",
    "K10avsata_u:12222": " śrutvā cāsya mahatī paribhavasaṃjñā utpannā,",
    "K10avsata_u:12223": " sarvaśāstreṣu cāsya anaiṣṭhikasaṃjñā utpannā /",
    "K10avsata_u:12224": " tataḥ kramaśo rājagṛham anuprāptaḥ //",
    "K10avsata_u:12225": " tasmiṃś ca samaye bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam* /",
    "K10avsata_u:12226": " śāriputro 'pi bhagavataḥ purastāt sthito 'bhūd vyajanaṃ gṛhītvā bhagavanataṃ vījayan* /",
    "K10avsata_u:12227": " atha dadarśa dīrghanakhaparivrājako bhagavantam ardhacandrākāreṇopaviṣṭaṃ dharmaṃ deśayantam*,",
    "K10avsata_u:12228": " śāriputraṃ ca vyajanavyagrahastaṃ bhagavantaṃ vījayamānam* /",
    "K10avsata_u:12229": " dṛṣṭvā ca punar bhagavantam idam avocat*:",
    "K10avsata_u:12230": " sarvaṃ me bho gautama na kṣamata iti /",
    "K10avsata_u:12231": " bhagavān āha:",
    "K10avsata_u:12232": " eṣāpi te agnivaiśyāyana dṛṣṭir na kṣamate,",
    "K10avsata_u:12233": " yeyaṃ dṛṣṭiḥ:",
    "K10avsata_u:12234": " sarvaṃ me na kṣamata iti /",
    "K10avsata_u:12235": " eṣāpi me bho gautama dṛṣṭir na kṣamate,",
    "K10avsata_u:12236": " yeyaṃ me dṛṣṭiḥ:",
    "K10avsata_u:12237": " sarvaṃ me na kṣamata iti /",
    "K10avsata_u:12238": " api tu te agnivaiśyāyana evaṃ jānato 'yāś ca dṛṣṭeḥ prahāṇaṃ bhaviṣyati pratinisargo vāntībhāvaḥ;",
    "K10avsata_u:12239": " anyasyāś ca dṛṣṭer apratisaṃdhir anupādānam aprādurbhāvaḥ?",
    "K10avsata_u:12240": " api me bho gautama evaṃ jānata evaṃ paśyato 'syāś ca dṛṣṭeḥ prahāṇaṃ bhaviṣyati pratinisargo vāntībhāvaḥ anyasyāś ca dṛṣṭer apratisaṃdhir anupādānam aprādurbhāvaḥ /",
    "K10avsata_u:12241": " bahujanena te agnivaiśyāyana na saṃsyandiṣyati (Speyer:",
    "K10avsata_u:12242": " saṃsyadiṣyati) /",
    "K10avsata_u:12243": " ima ucyante tanubhyas tanutarāḥ /",
    "K10avsata_u:12244": " loke traya ime agnivaiśyāyana dṛṣṭisaṃniśrayāḥ /",
    "K10avsata_u:12245": " katame trayaḥ?",
    "K10avsata_u:12246": " ihāgnivaiśyāyana eka evaṃdṛṣṭir bhavati evaṃvādī:",
    "K10avsata_u:12247": " sarvaṃ me kṣamata iti /",
    "K10avsata_u:12248": " punar aparam ihaika evaṃdṛṣṭir bhavati evaṃvādī:",
    "K10avsata_u:12249": " sarvaṃ me na kṣamata iti /",
    "K10avsata_u:12250": " punar aparam eka evaṃdṛṣṭir bhavati evaṃvādī:",
    "K10avsata_u:12251": " evaṃ me kṣamate,",
    "K10avsata_u:12252": " ekaṃ na me kṣamata iti /",
    "K10avsata_u:12253": " tatrāgnivaiśyāyana yeyaṃ dṛṣṭiḥ sarvaṃ me kṣamata iti,",
    "K10avsata_u:12254": " iyṃ dṛṣṭiḥ saṃrāgāya saṃvartate nāsaṃrāgāya,",
    "K10avsata_u:12255": " saṃdveṣāya nāsaṃdveṣāya,",
    "K10avsata_u:12256": " saṃmohāya nāsaṃmohāya,",
    "K10avsata_u:12257": " saṃyogāya nāsaṃyogāya,",
    "K10avsata_u:12258": " saṃkleśāya na vyavadānāya,",
    "K10avsata_u:12259": " saṃcayāya nāpacayāya,",
    "K10avsata_u:12260": " abhinandanāyopādānāya adhyavasānāya saṃvartate /",
    "K10avsata_u:12261": " tatrāgnivaiśyāyana yeyaṃ dṛṣṭiḥ:",
    "K10avsata_u:12262": " sarvaṃ me na kṣamata iti,",
    "K10avsata_u:12263": " iyaṃ dṛṣṭiḥ asaṃrāgāya saṃvartate na saṃrāgāya,",
    "K10avsata_u:12264": " asaṃdveṣāya na saṃdveṣāya,",
    "K10avsata_u:12265": " asaṃmohāya na saṃmohāya,",
    "K10avsata_u:12266": " visaṃyogāya na saṃyogāya,",
    "K10avsata_u:12267": " vyavadānāya na saṃkleśāya,",
    "K10avsata_u:12268": " asaṃcayāya na saṃcayāya /",
    "K10avsata_u:12269": " anabhinandanāyānupādānāya anadhyavasānāya",
    "K10avsata_u:12270": " saṃvartate /",
    "K10avsata_u:12271": " tatra yeyaṃ dṛṣṭiḥ:",
    "K10avsata_u:12272": " ekaṃ me kṣamate,",
    "K10avsata_u:12273": " ekaṃ me na kṣamata iti,",
    "K10avsata_u:12274": " yat tāvad asya kṣamate,",
    "K10avsata_u:12275": " tat saṃrāgāya saṃdveṣāya saṃmohāya saṃyogāya saṃkleśāya,",
    "K10avsata_u:12276": " na vyavadānāya nāpacayāya /",
    "K10avsata_u:12277": " abhinandanāyopādānāya adhyavasānāya saṃvartate /",
    "K10avsata_u:12278": " yad asya na kṣamate,",
    "K10avsata_u:12279": " tad asaṃrāgāya saṃvartate na saṃrāgāya,",
    "K10avsata_u:12280": " asaṃdveṣāya na saṃdveṣāya,",
    "K10avsata_u:12281": " asaṃmohāya na saṃmohāya,",
    "K10avsata_u:12282": " asaṃyogāya na saṃyogāya,",
    "K10avsata_u:12283": " vyavadānāya na saṃkleśāya,",
    "K10avsata_u:12284": " apacayāya na saṃcayāya /",
    "K10avsata_u:12285": " anabhinandanāyānupādānāya anadhyavasānāya saṃvartate /",
    "K10avsata_u:12286": " tatrā śrutavān āryaśrāvaka idaṃ pratisaṃśikṣyate:",
    "K10avsata_u:12287": " ahaṃ caivaṃdṛṣṭiḥ syām*,",
    "K10avsata_u:12288": " evaṃvādī: sarvaṃ me kṣamate /",
    "K10avsata_u:12289": " dvābhyāṃ me sārdhaṃ syād vigrahaḥ syād vivādaḥ /",
    "K10avsata_u:12290": " yaś ca evaṃdṛṣṭir evaṃvādī:",
    "K10avsata_u:12291": " sarvaṃ me na kṣamata iti,",
    "K10avsata_u:12292": " yaś ca evaṃdṛṣṭir evaṃvādi:",
    "K10avsata_u:12293": " ekaṃ me kṣamate ekaṃ me na kṣamata iti /",
    "K10avsata_u:12294": " vigrahe sati vivādaḥ,",
    "K10avsata_u:12295": " vivāde sati vihiṃsā /",
    "K10avsata_u:12296": " iti sa tāṃ savigrahāṃ savivādāṃ savihiṃsāṃ ca samanupaśyann",
    "K10avsata_u:12297": " -------------------- Vaidya, p. 257 --------------------",
    "K10avsata_u:12298": " imāṃ ca dṛṣṭiṃ pratinisṛjati,",
    "K10avsata_u:12299": " anyāṃ ca dṛṣṭiṃ nopādatte /",
    "K10avsata_u:12300": " evam asyāś ca dṛṣṭeḥ prahāṇaṃ bhavati pratinisargo vāntībhāvaḥ,",
    "K10avsata_u:12301": " anyasyāś ca dṛṣṭer apratisaṃdhir anupādānam aprādurbhāvaḥ //",
    "K10avsata_u:12302": " tatra śrutavān āryaśrāvaka idaṃ pratisaṃśikṣyate:",
    "K10avsata_u:12303": " ahaṃ ced evaṃdṛṣṭiḥ syām evaṃvādī:",
    "K10avsata_u:12304": " sarvaṃ me na kṣamata iti,",
    "K10avsata_u:12305": " dvābhyāṃ me sārdhaṃ syād vigrahaḥ,",
    "K10avsata_u:12306": " syād vivādaḥ /",
    "K10avsata_u:12307": " yaś ca evaṃdṛṣṭir evaṃvādī:",
    "K10avsata_u:12308": " sarvaṃ me kṣamata iti,",
    "K10avsata_u:12309": " yaś ca evaṃdṛṣṭir evaṃvādi:",
    "K10avsata_u:12310": " ekaṃ me kṣamate ekaṃ me na kṣamata iti /",
    "K10avsata_u:12311": " vigrahe sati vivādaḥ,",
    "K10avsata_u:12312": " vivāde sati vihiṃsā,",
    "K10avsata_u:12313": " iti sa tāṃ savigrahāṃ savivādāṃ savihiṃsāṃ ca samanupaśyann imāṃ ca dṛṣṭiṃ pratinisṛjati,",
    "K10avsata_u:12314": " anyāṃ ca dṛṣṭiṃ nopādatte /",
    "K10avsata_u:12315": " evam asyāś ca dṛṣṭeḥ prahāṇaṃ bhavati pratinisargo vāntībhāvaḥ /",
    "K10avsata_u:12316": " anyasyāś ca dṛṣṭer apratisaṃdhir anupādānam aprādurbhāvaḥ //",
    "K10avsata_u:12317": " (tatra śrutavān āryaśrāvaka idaṃ pratisaṃśikṣyate:",
    "K10avsata_u:12318": " ahaṃ ced evamdṛṣṭiḥ syām evaṃvādī:",
    "K10avsata_u:12319": " sarvaṃ me na kṣamata iti,",
    "K10avsata_u:12320": " dvābhyāṃ me sārdhaṃ syād vigrahaḥ,",
    "K10avsata_u:12321": " syād vivādaḥ /",
    "K10avsata_u:12322": " yaś caivaṃdṛṣṭir evaṃvādī:",
    "K10avsata_u:12323": " sarvaṃ me kṣamata iti,",
    "K10avsata_u:12324": " yaś ca evaṃdṛṣṭir evaṃvādi:",
    "K10avsata_u:12325": " ekaṃ me kṣamate ekaṃ me na kṣamate iti /",
    "K10avsata_u:12326": " vigrahe sati vivādaḥ,",
    "K10avsata_u:12327": " vivāde sati vihiṃsā,",
    "K10avsata_u:12328": " iti sa tāṃ savigrahāṃ savivādāṃ savihiṃsāṃ ca samanupaśyann imāṃ ca dṛṣṭiṃ pratinisṛjati,",
    "K10avsata_u:12329": " anyāṃ ca dṛṣṭiṃ nopādatte /",
    "K10avsata_u:12330": " evam asyāś ca dṛṣṭeḥ prahāṇaṃ bhavati pratinisargo vāntībhāvaḥ /",
    "K10avsata_u:12331": " anyasyāś ca dṛṣṭer apratisaṃdhir anupādānam aprādurbhāvaḥ //)",
    "K10avsata_u:12332": " tatra śrutavān āryaśrāvaka idaṃ pratisaṃśikṣyate:",
    "K10avsata_u:12333": " ahaṃ ced evamdṛṣṭiḥ syām evaṃvādī:",
    "K10avsata_u:12334": " ekaṃ me kṣamate,",
    "K10avsata_u:12335": " ekaṃ me na kṣamata iti,",
    "K10avsata_u:12336": " dvābhyāṃ me sārdhaṃ syād vigrahaḥ,",
    "K10avsata_u:12337": " syād vivādaḥ /",
    "K10avsata_u:12338": " yaś caivaṃdṛṣṭir evaṃvādī:",
    "K10avsata_u:12339": " sarvaṃ me kṣamata iti,",
    "K10avsata_u:12340": " yaś ca evaṃdṛṣṭir evaṃvādi:",
    "K10avsata_u:12341": " sarvaṃ me na kṣamate iti /",
    "K10avsata_u:12342": " vigrahe sati vivādaḥ,",
    "K10avsata_u:12343": " vivāde sati vihiṃsā,",
    "K10avsata_u:12344": " iti sa tāṃ savigrahāṃ savivādāṃ savihiṃsāṃ ca samanupaśyann imāṃ ca dṛṣṭiṃ pratinisṛjati,",
    "K10avsata_u:12345": " anyāṃ ca dṛṣṭiṃ nopādatte /",
    "K10avsata_u:12346": " evam asyāś ca dṛṣṭeḥ prahāṇaṃ bhavati pratinisargo vāntībhāvaḥ /",
    "K10avsata_u:12347": " anyasyāś ca dṛṣṭer apratisaṃdhir anupādānam aprādurbhāvaḥ //",
    "K10avsata_u:12348": " ayaṃ khalv agnivaiśyāyana kāyo rūpī audārikaś cāturmahābhūtika iti āryaśrāvakeṇa abhīkṣṇam udayavyayānudarśinā vihartavyam*,",
    "K10avsata_u:12349": " virāgānudarśinā pratinisargānudarśinā vihartavyam* /",
    "K10avsata_u:12350": " yatrāryaśrāvakasya abhīkṣṇam udayavyayānudarśino viharataḥ,",
    "K10avsata_u:12351": " yo 'sya bhavati kāye kāyacchandaḥ kāyasnehaḥ kāyapremā kāyālayaḥ kāyaviṣaktiḥ kāyādhyavasānam*,",
    "K10avsata_u:12352": " tac cāsya cittaṃ na paryādāya tiṣṭhati //",
    "K10avsata_u:12353": " tisra imā agnivaiśyāyana vedanāḥ /",
    "K10avsata_u:12354": " katamās tisraḥ?",
    "K10avsata_u:12355": " sukhā duḥkhā aduḥkhāsukhā ca /",
    "K10avsata_u:12356": " yasmin samaye śrutavān āryaśrāvakaḥ sukhāṃ vedanāṃ vedayate,",
    "K10avsata_u:12357": " dve asya vedane tasmin samaye niruddhe bhavataḥ:",
    "K10avsata_u:12358": " duḥkhā ca aduḥkhāsukhā ca /",
    "K10avsata_u:12359": " sukhām eva ca tasmin samaye āryaśrāvako vedanāṃ vedayate /",
    "K10avsata_u:12360": " sukhāpi ca vedanā anityā nirodhadharmiṇī /",
    "K10avsata_u:12361": " yasmin samaye āryaśrāvako duḥkhāṃ vedanāṃ vedayate,",
    "K10avsata_u:12362": " dve asya vedane tasmin samaye niruddhe bhavataḥ,",
    "K10avsata_u:12363": " sukhā aduḥkhāsukhā ca /",
    "K10avsata_u:12364": " duḥkhām eva ca tasmin samaye āryaśrāvako vedanāṃ vedayate /",
    "K10avsata_u:12365": " duḥkhāpi vedanā anityā nirodhadharmiṇī /",
    "K10avsata_u:12366": " yasmin samaye āryaśrāvako aduḥkhāsukhāṃ vedanāṃ vedayate,",
    "K10avsata_u:12367": " dve asya vedane tasmin samaye niruddhe bhavataḥ,",
    "K10avsata_u:12368": " sukhā duḥkhā ca /",
    "K10avsata_u:12369": " aduḥkhāsukhām eva ca tasmin samaye āryaśrāvako vedanāṃ vedayate /",
    "K10avsata_u:12370": " aduḥkhāsukhāpi vedanā anityā nirodhadharmiṇī /",
    "K10avsata_u:12371": " tasyaivaṃ bhavati:",
    "K10avsata_u:12372": " imā vedanāḥ kiṃnidānāḥ kiṃsamudayāḥ kiṃjātīyāḥ kiṃprabhāvā iti?",
    "K10avsata_u:12373": " imā vedanā sparśanidānāḥ sparśasamudayāḥ sparśajātīyāḥ sparśaprabhāvāḥ /",
    "K10avsata_u:12374": " tasya sparśasya samudayāt tās tā vedanāḥ samudayante",
    "K10avsata_u:12375": " -------------------- Vaidya, p. 258 --------------------",
    "K10avsata_u:12376": " tasya sparśasya nirodhāt tās tā vedanā nirudhyante,",
    "K10avsata_u:12377": " vyupaśāmyanti śītībhavanti astaṃgacchanti /",
    "K10avsata_u:12378": " sa yāṃ kāṃcid vedanāṃ vedayate sukhāṃ vā duḥkhāṃ vā aduḥkhāsukhā vā,",
    "K10avsata_u:12379": " tāsāṃ vedanānāṃ samudayaṃ cāstaṃgamaṃ cāsvādaṃ cādīnavaṃ ca niḥsaraṇaṃ ca yathābhūtaṃ prajānāmīti,",
    "K10avsata_u:12380": " tasya vedanānāṃ samudayaṃ cāstaṃgamaṃ cāsvādaṃ cādīnavaṃ ca niḥsaraṇaṃ ca yathābhūtaṃ prajānata utpannāsu vedanāsv anityatānudarśī viharati,",
    "K10avsata_u:12381": " vyayānudarśī virāgānudarśī nirodhānudarśī pratisargānudarśī /",
    "K10avsata_u:12382": " sa kāyaparyantikāṃ vedanāṃ vedayamānaḥ kāyaparyantikāṃ vedanāṃ vedaya iti yathābhūtaṃ prajānāti /",
    "K10avsata_u:12383": " jīvitaparyantikāṃ vedanāṃ vedayamāno jīvitaparyantikāṃ vedanāṃ vedaya iti yathābhūtaṃ prajānāti /",
    "K10avsata_u:12384": " bhedāc ca kāyasyorddhvaṃ jīvitaparyādānād ihaivāsya sarvāṇi vedanāni apariśeṣaṃ nirudhyante apariśeṣam astaṃ parikṣayaṃ paryādānaṃ gacchanti",
    "K10avsata_u:12385": " tasyaivaṃ bhavati:",
    "K10avsata_u:12386": " sukhām api vedanāṃ vedayato bhedaḥ kāyasya bhaviṣyati /",
    "K10avsata_u:12387": " eṣa evānto duḥkhasya /",
    "K10avsata_u:12388": " duḥkhām api,",
    "K10avsata_u:12389": " aduḥkhāsukhām api vedanāṃ vedayato bhedaḥ kāyasya bhaviṣyati /",
    "K10avsata_u:12390": " eṣa evānto duḥkhasya /",
    "K10avsata_u:12391": " sa sukhām api vedanāṃ vedayate,",
    "K10avsata_u:12392": " visaṃyukto vedayate,",
    "K10avsata_u:12393": " na saṃyuktaḥ /",
    "K10avsata_u:12394": " duḥkhām api aduḥkhāsukhām api vedanāṃ vedayate,",
    "K10avsata_u:12395": " visaṃyukto vedayate,",
    "K10avsata_u:12396": " na saṃyuktaḥ /",
    "K10avsata_u:12397": " kena visaṃyuktaḥ?",
    "K10avsata_u:12398": " visaṃyukto rāgeṇa dveṣeṇa mohena,",
    "K10avsata_u:12399": " visaṃyukto jātijarāmaraṇaśokaparidevaduḥkhadaurmanasyopāyāsaiḥ,",
    "K10avsata_u:12400": " visaṃyukto duḥkhād iti vadāmi //",
    "K10avsata_u:12401": " tena khalu samayena āyuṣmāñ śāriputro 'rdhamāsopasaṃpanno bhagavataḥ pṛṣṭhataḥ sthito 'bhūd vyajanaṃ gṛhītvā bhagavantaṃ vījayan* /",
    "K10avsata_u:12402": " āyuṣmataḥ śāriputrasyaitad abhavat*:",
    "K10avsata_u:12403": " bhagavāṃs teṣāṃ dharmāṇāṃ prahāṇam eva varṇayati,",
    "K10avsata_u:12404": " virāgam eva nirodham eva pratiniḥsargam eva varṇayati /",
    "K10avsata_u:12405": " yanv ahaṃ teṣāṃ teṣāṃ dharmāṇāṃ prahāṇānudarśī vihareyam*,",
    "K10avsata_u:12406": " virāgānudarśī nirodhānudarśī vihareyam*,",
    "K10avsata_u:12407": " pratiniḥsargānudarśī vihareyam iti /",
    "K10avsata_u:12408": " āyuṣmataḥ śāriputrasyaiṣāṃ dharmāṇām anityatānudarśino viharato vyayānudarśino virāgānudarśino",
    "K10avsata_u:12409": " nirodhānudarśinaḥ pratiniḥsargānudarśino viharataḥ anupādāya āsravebhyaś cittaṃ vimuktam* /",
    "K10avsata_u:12410": " dīrghanakhasya ca parivrājakasya virajo vigatamalaṃ dharmeṣu dharmacakṣur utpannam* //",
    "K10avsata_u:12411": " atha dīrghanakhaḥ parivrājako dṛṣṭadharmā prāptadharmā paryavagāḍhadharmā tīrṇakāṅkṣas tīrṇavicikitso 'parapratyayo 'nanyaneyaḥ śāstuḥ śāsane",
    "K10avsata_u:12412": " śāstraśasane)",
    "K10avsata_u:12413": " dharmeṣu vaiśāradyaprāpta utthāyāsanād ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamayya bhagavantam idam avocat /",
    "K10avsata_u:12414": " lābheyāhaṃ bhadanta svākhyāte dharmavinaye pravrajyām upasaṃpadaṃ bhikṣubhāvam* /",
    "K10avsata_u:12415": " careyam ahaṃ bhagavato 'ntike brahmacaryam* /",
    "K10avsata_u:12416": " labdhavān dīrghanakhaparivrājakaḥ svākhyāte dharmavinaye pravrajyām upasaṃpadaṃ bhikṣubhāvam* /",
    "K10avsata_u:12417": " evaṃ pravrajitaḥ sa āyuṣmān eko vyapakṛṣṭo 'pramatta ātāpī prahitātmā vyahārṣīt* /",
    "K10avsata_u:12418": " eko vyapakṛṣṭo 'pramatta ātāpī prahitātmā viharan* yad arthaṃ kulaputrāḥ keśaśmaśru avatārya kāṣāyāṇi vastrāṇy ācchādya samyag eva śraddhayā agārād anagārikāṃ pravrajanti,",
    "K10avsata_u:12419": " tad anuttaraṃ brahmacaryaparyavasānaṃ",
    "K10avsata_u:12420": " -------------------- Vaidya, p. 259 --------------------",
    "K10avsata_u:12421": " dṛṣṭa eva dharme svayam abhijñayā sākṣātkṛtvā pratipadya pravedayate:",
    "K10avsata_u:12422": " kṣīṇā me jātiḥ,",
    "K10avsata_u:12423": " uṣitaṃ brahmacaryaṃ,",
    "K10avsata_u:12424": " kṛtaṃ karaṇīyaṃ nāparam asmād bhavaṃ prajānāmīti /",
    "K10avsata_u:12425": " ājñātavān sa āyuṣmān arhan babhūva suvimuktacittaḥ /",
    "K10avsata_u:12426": " tatra bhagavān bhikṣūn āmantrayate sma:",
    "K10avsata_u:12427": " eṣo 'gro me bhikṣavo bhikṣūṇāṃ mama śrāvakāṇāṃ pratisaṃvitprāptānāṃ yaduta koṣṭhilo bhikṣur iti //",
    "K10avsata_u:12428": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
    "K10avsata_u:12429": " kāni bhadanta mahākoṣṭhilena karmāṇi kṛtāny upacitāni,",
    "K10avsata_u:12430": " yena mahāvādī saṃvṛttaḥ /",
    "K10avsata_u:12431": " pravrajya cārhatvaṃ sākṣātkṛtam iti /",
    "K10avsata_u:12432": " bhagavān āha:",
    "K10avsata_u:12433": " koṣṭhilenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni",
    "K10avsata_u:12434": " koṣṭhilena karmāṇi kṛtāny upacitāni /",
    "K10avsata_u:12435": " ko 'nyaḥ pratyanubhaviṣyati?",
    "K10avsata_u:12436": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:12437": " nābdhātau,",
    "K10avsata_u:12438": " na tejodhātau,",
    "K10avsata_u:12439": " na vāyudhātau,",
    "K10avsata_u:12440": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:12441": " na praṇaśyanti karmāṇi kalpakoṭiśatair api /",
    "K10avsata_u:12442": " sāmagrīṃ prāpya kālaṃ ca phalanti khalu dehinām* // AVŚ_99.1 //",
    "K10avsata_u:12443": " bhūtapūrvaṃ bhikṣavo 'tīte 'dhvani vārāṇasyāṃ nagaryāṃ pañcamātrāṇi taskaraśatāni senāpatipramukhāṇi cauryeṇa saṃprasthitāni /",
    "K10avsata_u:12444": " yāvat te cañcūryamāṇā anyatamaṃ khadiravaṇam anuprāptāḥ /",
    "K10avsata_u:12445": " yāvat senāpatinābhihitāḥ:",
    "K10avsata_u:12446": " paśyata yūyaṃ kamalāyatākṣaḥ kaścid aparakīyo manuṣyaḥ saṃvidyate,",
    "K10avsata_u:12447": " yena vayaṃ yakṣabaliṃ datvā prakrāmemeti /",
    "K10avsata_u:12448": " tatra ca khadiravane pratyekabuddhaḥ prativasati /",
    "K10avsata_u:12449": " tatas tais taskaraiḥ paryaṭadbhir dṛṣṭvā senāpatisakāśaṃ nītaḥ /",
    "K10avsata_u:12450": " tataś caurasenāpatinā vadhyatām ayam ity ājñā dattā /",
    "K10avsata_u:12451": " tato 'sau pratyekabuddhas teṣām anugrahārthaṃ vitatapakṣa iva haṃsarājaḥ khagapatham abhyudgamya vicitrāṇi prātihāryāṇi vidarśayitum ārabdhaḥ",
    "K10avsata_u:12452": " tataḥ senāpatir mūlanikṛtta iva drumaḥ pādayor nipatya atyayaṃ deśitavān* /",
    "K10avsata_u:12453": " piṇḍakena pratipādya praṇidhānaṃ kṛtavān*:",
    "K10avsata_u:12454": " aham apy evaṃvidhānāṃ guṇānāṃ lābhī syām*,",
    "K10avsata_u:12455": " prativiśiṣṭataraṃ cātaḥ śāstāram ārāgayeyaṃ mā virāgayeyam iti //",
    "K10avsata_u:12456": " bhagavān āha:",
    "K10avsata_u:12457": " kiṃ manyadhve bhikṣavo yo 'sau tena kālena tena samayena caurasenāpatiḥ,",
    "K10avsata_u:12458": " ayam evāsau koṣṭhilaḥ /",
    "K10avsata_u:12459": " bhūyaḥ kāśyape bhagavati pravrajito babhūva /",
    "K10avsata_u:12460": " tatrānena daśa varṣasahasrāṇi brahmacaryavāsaḥ paripālitaḥ /",
    "K10avsata_u:12461": " tenedānīm arhatvaṃ sākṣātkṛtam* /",
    "K10avsata_u:12462": " iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:12463": " ekāntaśuklānām ekāntaśuklaḥ,",
    "K10avsata_u:12464": " vyatimiśrāṇāṃ vyatimiśraḥ /",
    "K10avsata_u:12465": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
    "K10avsata_u:12466": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:12467": " ity evaṃ vo bhikṣavaḥ śikṣitavyam* //",
    "K10avsata_u:12468": " idam avocad bhagavān* /",
    "K10avsata_u:12469": " āttamanasas te bhikṣavo bhagavato bhāṣitam abhyanandan* //",
    "K10avsata_u:12470": " -------------------- Vaidya, p. 260 -------------------- * ******************************************************",
    "K10avsata_u:12471": " AVŚ_100 saṃgītiḥ / (ed. Speyer, vol. II)",
    "K10avsata_u:12472": " buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
    "K10avsata_u:12473": " śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
    "K10avsata_u:12474": " iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
    "K10avsata_u:12475": " lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
    "K10avsata_u:12476": " kuśinagaryāṃ viharati mallānām upavartane yamakaśālavane /",
    "K10avsata_u:12477": " atha bhagavāṃs tad eva parinirvāṇakālasamaye āyuṣmantam ānandam āmantrayate sma:",
    "K10avsata_u:12478": " prajñāpaya ānanda tathāgatasya āntareṇa yamakaśālayor uttarāśirasaṃ mañcam* /",
    "K10avsata_u:12479": " adya tathāgatasya rātryā madhyame yāme nirupadhiśeṣe nirvāṇadhātau parinirvāṇaṃ bhaviṣyatīti /",
    "K10avsata_u:12480": " evaṃ bhadantety āyuṣmān ānando bhagavataḥ pratiśrutya antareṇa yamakaśālayor uttarāśirasaṃ mañcaṃ prajñāpya yena bhagavāṃs tenopasaṃkrāntaḥ",
    "K10avsata_u:12481": " upasaṃkramya bhagavataḥ pādau śirasā vanditvā ekānte 'sthāt* /",
    "K10avsata_u:12482": " ekāntasthita āyuṣmān ānando bhagavantam idam avocat*:",
    "K10avsata_u:12483": " prajñapto bhadanta tathāgatasya antareṇa yamakaśālayor uttarāśirasaṃ mañcaḥ /",
    "K10avsata_u:12484": " atha bhagavān* yena mañcas tenopasaṃkrāntaḥ /",
    "K10avsata_u:12485": " upasaṃkramya dakṣiṇena pārśvena śayyāṃ kalpayati pādaṃ pādenopadhāya ālokasaṃjñī smṛtaḥ saṃprajānan nirvāṇasaṃjñām eva manasi kurvann iti //",
    "K10avsata_u:12486": " tatra bhagavān rātryā madhyame yāme 'nupadhiśeṣe nirvāṇadhātau parinirvṛtaḥ /",
    "K10avsata_u:12487": " samanantaraparinirvṛte buddhe bhagavati atyarthaṃ tasmin samaye mahāpṛthivīcālo 'bhūt* ulkāpātā diśodāhāḥ /",
    "K10avsata_u:12488": " antarīkṣe devadundubhayo nadanti /",
    "K10avsata_u:12489": " samanantaraparinirvṛte buddhe bhagavati ubhau yamakaśālavanasya drumottamau tathāgatasya siṃhaśayyāṃ śālapuṣpair avākiratām* /",
    "K10avsata_u:12490": " samanantaraparinirvṛte bhagavati anyataro bhikṣus tasyāṃ velāyāṃ gāthāṃ bhāṣate:",
    "K10avsata_u:12491": " sundarau khalv imau śālavanasyāsya drumottamau /",
    "K10avsata_u:12492": " yad avākiratāṃ puṣpaiḥ śāstāraṃ parinirvṛtam* // AVŚ_100.1 //",
    "K10avsata_u:12493": " samanantaraparinirvṛte buddhe bhagavati śakro devendro gāthāṃ bhāṣate:",
    "K10avsata_u:12494": " anityā bata saṃskārā utpādavyayadharmiṇaḥ /",
    "K10avsata_u:12495": " utpadya hi nirudhyante teṣāṃ vyupaśamaḥ sukham* // AVŚ_100.2 // iti",
    "K10avsata_u:12496": " samanantaraparinirvṛte buddhe bhagavati brahmā sahāṃpatir gāthāṃ bhāṣate:",
    "K10avsata_u:12497": " sarvabhūtāni loke 'sminn ikṣepsyanti samucchrayam* /",
    "K10avsata_u:12498": " evaṃvidho yatra śāstā lokeṣv apratipudgalaḥ /",
    "K10avsata_u:12499": " tathāgatabalaprāptaḥ cakṣumān parinirvṛtaḥ // AVŚ_100.3 //",
    "K10avsata_u:12500": " samanantaraparinirvṛte buddhe bhagavati āyuṣmān āniruddho gāthāṃ bhāṣate:",
    "K10avsata_u:12501": " sthitā āśvāsapraśvāsā sthiracittasya tāyinaḥ /",
    "K10avsata_u:12502": " ānijyāṃ śāntim āgamya cakṣumān parinirvṛtaḥ // AVŚ_100.4 //",
    "K10avsata_u:12503": " -------------------- Vaidya, p. 261 --------------------",
    "K10avsata_u:12504": " tadābhavad bhīṣaṇakaṃ tadābhūd romaharṣaṇam* /",
    "K10avsata_u:12505": " sarvākārabalopetaḥ śāstā kālaṃ yadākarot* // AVŚ_100.5 //",
    "K10avsata_u:12506": " asaṃlīnena cittena vedanā adhivāsayan* /",
    "K10avsata_u:12507": " pradyotasy eva nirvāṇaṃ vimokṣas tasya cetasaḥ // AVŚ_100.6 // iti //",
    "K10avsata_u:12508": " saptāhaparinirvṛte buddhe bhagavati āyuṣmān ānando bhagavataś citāṃ pradakṣiṇīkurvan* gāthāṃ bhāṣate:",
    "K10avsata_u:12509": " yena kāyaratanena nāyako brahmalokam agaman maharddhikaḥ /",
    "K10avsata_u:12510": " dahyate sma tanujena tejasā pañcabhir yugaśataiḥ sa veṣṭitaḥ (Speyer: veṣṭhitaḥ) // AVŚ_100.7 //",
    "K10avsata_u:12511": " sahasramātreṇa hi cīvarāṇāṃ buddhasya kāyaḥ pariveṣṭito 'bhūt* /",
    "K10avsata_u:12512": " (Speyer: pariveṣṭhito)",
    "K10avsata_u:12513": " dve cīvare tatra tu naiva dagdhe abhyantaraṃ bāhyam atha dvitīyam* // AVŚ_100.8 //",
    "K10avsata_u:12514": " varṣaśataparinirvṛte buddhe bhagavati pāṭaliputre nagare rājā aśoko rājyaṃ kārayati",
    "K10avsata_u:12515": " ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
    "K10avsata_u:12516": " taskararogāpagataṃ śālīkṣugomahiṣīsaṃpannam* /",
    "K10avsata_u:12517": " dhārmiko dharmarājo dharmeṇa rājyaṃ pālayati /",
    "K10avsata_u:12518": " yāvad apareṇa samayena devyā sārdhaṃ krīḍati ramate paricārayati /",
    "K10avsata_u:12519": " tasya krīḍato ramamāṇasya paricārayataḥ kālāntareṇa devī āpannasatvā saṃvṛttā /",
    "K10avsata_u:12520": " sā aṣṭānāṃ vā navānāṃ vā māsānām atyayāt prasūtā /",
    "K10avsata_u:12521": " dārako jāto abhirūpo darśanīyaḥ prāsādikaḥ kuṇālasadṛśābhyāṃ netrābhyām* /",
    "K10avsata_u:12522": " tasya jātau jātimahaṃ kṛtvā nāmadheyaṃ vyavasthāpyate:",
    "K10avsata_u:12523": " kiṃ bhavatu dārakasya nāmeti /",
    "K10avsata_u:12524": " jñātaya ūcuḥ:",
    "K10avsata_u:12525": " yasmād asya jātamātrasya kuṇālasadṛśe netre,",
    "K10avsata_u:12526": " tasmād bhavatu dārakasya kuṇāla iti nāmeti /",
    "K10avsata_u:12527": " kuṇālo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
    "K10avsata_u:12528": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
    "K10avsata_u:12529": " āśu vardhate hradastham iva paṅkajam* /",
    "K10avsata_u:12530": " tatas taṃ sarvālaṃkāravibhūṣitaṃ rājā utsaṅgena kṛtvā punaḥ punaḥ prekṣya rūpasaṃpadā praharṣita uvāca:",
    "K10avsata_u:12531": " asadṛśo me putro loke rūpeṇeti //",
    "K10avsata_u:12532": " tatra ca samaye gāndhāre puṣpabherotso nāma grāmaḥ /",
    "K10avsata_u:12533": " tatrānyatamasya gṛhapateḥ putro jāto 'tikrānto mānuṣaṃ varṇam asaṃprāptaś ca divyaṃ varṇam* /",
    "K10avsata_u:12534": " janmani cāsya divyagandhodakaparipūrṇā",
    "K10avsata_u:12535": " -------------------- Vaidya, p. 262 --------------------",
    "K10avsata_u:12536": " ratnamayī puṣkariṇī prādurbhūtā,",
    "K10avsata_u:12537": " puṣpasaṃpannaṃ ca mahad udyānaṃ jaṅgamaṃ ca /",
    "K10avsata_u:12538": " yatra yatra kumāro gacchati tatra tatra ca puṣkariṇī udyānaṃ ca prādurbhavati /",
    "K10avsata_u:12539": " tasya sundara iti nāmadheyaṃ vyavasthāpitam* //",
    "K10avsata_u:12540": " yāvat krameṇa kumāro mahān saṃvṛttam* /",
    "K10avsata_u:12541": " tato 'pareṇa samayena puṣpabherotsād vaṇijaḥ kenacid eva karaṇīyena pāṭaliputraṃ gatāḥ /",
    "K10avsata_u:12542": " te prābhṛtam ādāya rājñaḥ sakāśam upagatāḥ /",
    "K10avsata_u:12543": " tataḥ pādayor nipatya prābhṛtaṃ rājñe upanamayya purastād vyavasthitāḥ /",
    "K10avsata_u:12544": " tato rājā aśokas teṣāṃ kuṇālaṃ darśayati:",
    "K10avsata_u:12545": " haṃ bho vaṇijaḥ,",
    "K10avsata_u:12546": " kadācit kutracid bhavadbhiḥ paryaṭadbhir evaṃvidhaṃ rūpaviśeṣayuktaṃ dṛṣṭapūrvam iti ?",
    "K10avsata_u:12547": " tatas te vaṇijaḥ kṛtakarapuṭāḥ pādayor nipatya abhayaṃ mārgayitvā rājānam ūcuḥ:",
    "K10avsata_u:12548": " asti deva asmadīye viṣaye sundaro nāma kumāro 'tikrānto mānuṣaṃ varṇam asaṃprāptaś ca divyaṃ varṇam* /",
    "K10avsata_u:12549": " janmani cāsya divyagandhodakaparipūrṇā ratnamayī puṣkariṇī prādurbhūtā,",
    "K10avsata_u:12550": " puṣpaphalasamṛddhaṃ ca mahad udyānaṃ jaṅgamam* /",
    "K10avsata_u:12551": " yatra yatra ca kumāro gacchati tatra tatra puṣkariṇī udyānaṃ ca prādurbhavati /",
    "K10avsata_u:12552": " śrutvā rājā aśokaḥ paraṃ vismayam āpannaḥ /",
    "K10avsata_u:12553": " kutūhalajātaś ca dūtasaṃpreṣaṇaṃ kṛtavān:",
    "K10avsata_u:12554": " eṣa rājā aśoka āgantum icchati sundarasya kumārasya darśanahetoḥ /",
    "K10avsata_u:12555": " yad vaḥ kṛtyaṃ vā karaṇīyaṃ vā tat kurudhvam iti /",
    "K10avsata_u:12556": " tato mahājanakāyo bhītāḥ:",
    "K10avsata_u:12557": " yadi rājā mahāsādhanena ihāgamiṣyati,",
    "K10avsata_u:12558": " mā haiva kaṃcid anartham utpādayiṣyatīti /",
    "K10avsata_u:12559": " tataḥ sa kumāro bhadrayānaṃ yojayitvā śatasahasraṃ ca muktāhāraṃ prābhṛtasyārthe datvā aśokasya sakāśaṃ preṣitaḥ /",
    "K10avsata_u:12560": " so 'nupūrveṇa cañcūryamāṇaḥ pāṭaliputraṃ nagaraṃ prāptaḥ /",
    "K10avsata_u:12561": " śatasahasraṃ ca muktāhāraṃ gṛhītvā rājño 'śokasya sakāśam anuprāptaḥ /",
    "K10avsata_u:12562": " rājā aśokaś ca sahadarśanāt sundarasya kumārasya rūpaṃ śobhāṃ varṇapuṣkalatāṃ ca divyāṃ puṣkariṇīm udyānaṃ ca dṛṣṭvā paraṃ vismayam upagataḥ",
    "K10avsata_u:12563": " tato rājā aśokaḥ sthaviropaguptasya vismayajananārthaṃ sundaraṃ ca kumāram ādāya kukkuṭāgāraṃ gataḥ /",
    "K10avsata_u:12564": " tatropaguptapramukhāṇy aṣṭādaśārhatsahasrāṇi nivasanti,",
    "K10avsata_u:12565": " taddviguṇāḥ śaikṣāḥ pṛthagjanakalyāṇakāḥ /",
    "K10avsata_u:12566": " tataḥ sa sthavirasya pādābhivandanaṃ kṛtvā purastān niṣaṇṇo dharmaśravaṇāya /",
    "K10avsata_u:12567": " sthaviropaguptenāsya dharmo deśitaḥ /",
    "K10avsata_u:12568": " tataḥ kumāraḥ paripakvasaṃtatir dharmaṃ śrutvā pravrajyābhilāṣī saṃvṛttaḥ /",
    "K10avsata_u:12569": " sa rājānam aśokam anujñāpya sthaviropaguptasya sakāśe pravrajitaḥ /",
    "K10avsata_u:12570": " tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
    "K10avsata_u:12571": " calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
    "K10avsata_u:12572": " sarvakleśaprahāṇād arhatvaṃ sākṣātkṛtam* /",
    "K10avsata_u:12573": " arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
    "K10avsata_u:12574": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
    "K10avsata_u:12575": " tato rājā aśokaḥ saṃdigdhaḥ sthaviraṃ pṛcchati:",
    "K10avsata_u:12576": " kāni bhadanta sundareṇa karmāṇi kṛtāni,",
    "K10avsata_u:12577": " yenāsyaivaṃvidhaṃ rūpam*,",
    "K10avsata_u:12578": " kāni punaḥ karmāṇi yena divyagandhodakaparipūrṇā ratnamayī puṣkariṇī prādurbhūtā,",
    "K10avsata_u:12579": " puṣpaphalasamṛddhaṃ ca mahad udyānaṃ jaṅgamam*?",
    "K10avsata_u:12580": " sthaviropagupta āha:",
    "K10avsata_u:12581": " sundareṇaiva",
    "K10avsata_u:12582": " -------------------- Vaidya, p. 263 --------------------",
    "K10avsata_u:12583": " mahārāja pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
    "K10avsata_u:12584": " sundareṇaiva karmāṇi kṛtāny upacitāni /",
    "K10avsata_u:12585": " ko 'nyaḥ pratyanubhaviṣyati?",
    "K10avsata_u:12586": " na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
    "K10avsata_u:12587": " nābdhātau,",
    "K10avsata_u:12588": " na tejodhātau,",
    "K10avsata_u:12589": " na vāyudhātau,",
    "K10avsata_u:12590": " api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
    "K10avsata_u:12591": " na praṇaśyanti karmāṇi kalpakoṭiśatair api /",
    "K10avsata_u:12592": " sāmagrīṃ prāpya kālaṃ ca phalanti khalu dehinām* // AVŚ_100.1 //",
    "K10avsata_u:12593": " bhūtapūrvaṃ mahārāja yadā bhagavān parinirvṛtaḥ,",
    "K10avsata_u:12594": " tadā āyuṣmān mahākāśyapaḥ pañcaśataparivāro magadheṣu janapadacārikāṃ caran dharmasaṃgītiṃ kartukāmaḥ /",
    "K10avsata_u:12595": " yāvad anyatamena daridrakarṣakeṇa mahān bhikṣusaṃgho dṛṣṭaḥ,",
    "K10avsata_u:12596": " śāstṛviyogāc chokārto 'dhvapariśrānto rajasāvacūrṇitagātraḥ /",
    "K10avsata_u:12597": " tato 'sya kāruṇyam utpannam* /",
    "K10avsata_u:12598": " tatas tena kāśyapapramukhāṇi pañca bhikṣuśatāni jentākasnātreṇopanimantritāni /",
    "K10avsata_u:12599": " tatas tena nānāgandhaparibhāvitam uṣṇodakaṃ kṛtvā te bhikṣavaḥ snāpitāḥ,",
    "K10avsata_u:12600": " cīvarakāṇi śobhitāni /",
    "K10avsata_u:12601": " praṇītena cāhāreṇa saṃtarpya śaraṇagamanaśikṣāpadāni datvā praṇidhānaṃ kṛtam*:",
    "K10avsata_u:12602": " asminn eva śākyamuneḥ pravacane pravrajya cārhatvaṃ prāpnuyām iti //",
    "K10avsata_u:12603": " kiṃ manyase mahārāja yo 'sau tena kālena tena samayena daridrakarṣakaḥ,",
    "K10avsata_u:12604": " ayaṃ sa sundaro bhikṣuḥ /",
    "K10avsata_u:12605": " yat tena bhikṣavo jentākasnātreṇa snāpitāḥ,",
    "K10avsata_u:12606": " tenāsyaivaṃvidho rūpaviśeṣaḥ saṃvṛttaḥ,",
    "K10avsata_u:12607": " divyacandanodakaparipūrṇā ramaṇīyā puṣkariṇī puṣpaphalasamṛddhaṃ ca mahad udyānaṃ jaṅgamaṃ prāptam* /",
    "K10avsata_u:12608": " yat tena śaraṇagamanaśikṣāpadāni upalabdhāni,",
    "K10avsata_u:12609": " teneha janmany arhatvaṃ sākṣātkṛtam* /",
    "K10avsata_u:12610": " iti hi mahārāja ekāntakṛṣṇānāṃ karmaṇām ekāntakṛṣṇo vipākaḥ,",
    "K10avsata_u:12611": " ekāntaśuklānām ekāntaśuklaḥ,",
    "K10avsata_u:12612": " vyatimiśrāṇāṃ vyatimiśraḥ /",
    "K10avsata_u:12613": " tasmāt tarhi mahārāja ekāntakṛṣṇāni karmāṇy apāsya vyatimiśrāṇi ca,",
    "K10avsata_u:12614": " ekāntaśukleṣv eva karmasv ābhogaḥ karaṇīyaḥ /",
    "K10avsata_u:12615": " ity evaṃ vo bhikṣavaḥ śikṣitavyam* //",
    "K10avsata_u:12616": " atha rāhā aśoka āyuṣmataḥ sthaviropaguptasya bhāṣitam abhinandyānumodya utthāyāsanāt prakrāntaḥ //"
}