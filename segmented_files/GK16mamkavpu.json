{
  "GK16mamkavpu:0": "Kāvyaprakāśaḥ",
  "GK16mamkavpu:1": "prathama ullāsaḥ",
  "GK16mamkavpu:2": "granthārambhe vighnavighātāya samuciteṣṭadevatāṃ granthakṛt parāmṛśati ----",
  "GK16mamkavpu:3": "niyatikṛtaniyamarahitāṃ hlādaikamayīmananyaparatantrām /",
  "GK16mamkavpu:4": "navarasarucirāṃ nirmitimādadhatī bhāratī kaverjayati // MKpr-K_1 //",
  "GK16mamkavpu:5": "niyatiśaktyā niyatarūpā sukhaduḥkhamohasvabhāvā paramāṇvādyupādānakarmādisahakārikāraṇaparatantrā ṣaḍrasā na ca hṛdyaiva taiḥ,",
  "GK16mamkavpu:6": "tādṛśī brahmaṇo nirmitirnirmāṇam / etadvilakṣaṇā tu kavivāṅnirmitiḥ / ata eva jayati / jayatyarthena ca namaskāra ākṣipyate iti tāṃ pratyasmi praṇata iti labhyate //1//",
  "GK16mamkavpu:7": "ihābhidheyaṃ saprajyojanamityāha ----",
  "GK16mamkavpu:8": "kāvyaṃ yaśase 'rthakṛte vyavahāravide śivetarakṣataye /",
  "GK16mamkavpu:9": "sadyaḥ paranirvṛtaye kāntāsaṃmitatayopadeśayuje // MKpr-K_2 //",
  "GK16mamkavpu:10": "kālidāsādīnāmiva yaśaḥ śrīharṣāderdhāvakādīnāmiva dhanam rājādigatocitācāraparijñānam ādityādermayūrādīnāmivānarthanivāraṇam /",
  "GK16mamkavpu:11_0": "sakalaprayojanamaulibhūtaṃ samanantarameva rasāsvādana-samudbhūtaṃ vigalitavedyāntaramānandam",
  "GK16mamkavpu:11_1": "prabhusaṃmitaśabdapradhānavedādiśāstrebhyaḥ śabdārthayorguṇabhāvena rasāṅgabhūtavyāpārapravaṇatayā",
  "GK16mamkavpu:11_2": "vilakṣaṇaṃ yat kāvyaṃ lokottaravarṇanānipuṇakavikarma tat kānteva sarasatāpādanenābhimukhīkṛtya",
  "GK16mamkavpu:11_3": "rāmādivadvartitavyaṃ na rāvaṇādivadityupadeśaṃ ca yathāyogaṃ kaveḥ sahṛdayasya ca",
  "GK16mamkavpu:11_4": "karotīti sarvathā tatra yatanīyam //2 //",
  "GK16mamkavpu:12": "evamasya prayojanamuktvā kāraṇamāha ----",
  "GK16mamkavpu:13": "śaktirnipuṇatā lokaśāstrakāvyādyavekṣaṇāt /",
  "GK16mamkavpu:14": "kāvyajñaśikṣayābhyāsa iti hetustadudbhave // MKpr-K_3 //",
  "GK16mamkavpu:15_0": "śaktiḥ kavitvabījarūpaḥ saṃskāraviśeṣaḥ yāṃ vinā kāvyaṃ na prasaret prasṛtaṃ vā upahasanīyaṃ",
  "GK16mamkavpu:15_1": "syāt / lokasya sthāvarajaṅgamātmakalokavṛttasya / śāstrāṇāṃ chandovyākaraṇābhidhānakośakalācaturvargagajaturagakhaḍgādilakṣaṇagranthānām /",
  "GK16mamkavpu:15_2": "kāvyānāṃ ca mahākavisaṃbandhinām / ādigrahaṇāditihāsānāṃ ca vimarśanādvyutpattiḥ /",
  "GK16mamkavpu:15_3": "kāvyaṃ kartuṃ vicārayituṃ ca ye jānanti tadupadeśena karaṇe yojane ca paunaḥpunyena",
  "GK16mamkavpu:15_4": "pravṛttiriti / trayaḥ samuditāḥ na tu vyastāḥ tasya kāvyasyodbhave nirmāṇe samullāse",
  "GK16mamkavpu:15_5": "ca heturna tu hetavaḥ //3 //",
  "GK16mamkavpu:16": "evamasya kāraṇamuktvā svarūpamāha ----",
  "GK16mamkavpu:17": "tadadoṣau śabdārthau saguṇāvanalaṅkṛtī punaḥ kvāpi /",
  "GK16mamkavpu:18": "doṣaguṇālaṅkārāḥ vakṣyante / kvāpītyanenaitadāha yat sarvatra",
  "GK16mamkavpu:19": "sālaṅkārau kvacittu sphuṭālaṅkāravirahe 'pi na kāvyatvahāniḥ /",
  "GK16mamkavpu:20": "yathā",
  "GK16mamkavpu:21": "{yaḥ kaumaraharaḥ sa eva hi varastā eva caitrakṣapāste",
  "GK16mamkavpu:22": "conmīlitamālatīsurabhayaḥ prauḍhāḥ kadambānilāḥ /",
  "GK16mamkavpu:23": "sā caivāsmi tathāpi tatra suratavyāpāralīlāvidau",
  "GK16mamkavpu:24": "revārodhasi vetasītarutale cetaḥ samutkaṇṭhate //1//}",
  "GK16mamkavpu:25": "([Śīlābhaṭṭārikā], etc.)",
  "GK16mamkavpu:26": "atra sphuṭo na kaścidalaṅkāraḥ / rasasya ca prādhānyānnālaṅkāratā /",
  "GK16mamkavpu:27": "tadbhedān krameṇāha",
  "GK16mamkavpu:28": "idamuttamamatiśayini vyaṅgye vācyāddhvanirbudhaiḥ kathitaḥ // MKpr-K_4 //",
  "GK16mamkavpu:29_0": "idamiti kāvyam / budhairvaiyākaraṇaiḥ pradhānabhūtasphoṭarūpavyaṅgyavyañjakasya śabdasya",
  "GK16mamkavpu:29_1": "dhvanir iti vyavahāraḥ kṛtaḥ / tatastanmatānusāribhiranyairapi nyagbhāvitavācyavyaṅgyavyañjanakṣamasya",
  "GK16mamkavpu:29_2": "śabdārthayugalasya /",
  "GK16mamkavpu:30": "yathā",
  "GK16mamkavpu:31": "{niḥśeṣacyutacandanaṃ stanataṭaṃ nirmṛṣṭarāgocharo",
  "GK16mamkavpu:32": "netre dūramanañjane pulakitā tanvī tavayaṃ tanuḥ /",
  "GK16mamkavpu:33": "mithyāvādini dūti bāndhavajanasyājñātapīḍāgame",
  "GK16mamkavpu:34": "vāpīṃ snātumito gatāsi na punastasyādhamasyāntikam //2//}",
  "GK16mamkavpu:35": "(Amaruśataka 105)",
  "GK16mamkavpu:36": "atra tadantikameva rantuṃ gatāsīti prādhānyenādhamapadena vyajyate //4//",
  "GK16mamkavpu:37": "atādṛśi guṇībhūtavyaṅgyaṃ vyaṅgye tu madhyamam /",
  "GK16mamkavpu:38": "atādṛśi vācyādanatiśāyini / yathā ----",
  "GK16mamkavpu:39": "{grāmataruṇaṃ taruṇyā navavañjulamañjarīsanāthakaram /",
  "GK16mamkavpu:40": "paśyantyā bhavati muhurnitarāṃ malinā mukhacchāyā //3//}",
  "GK16mamkavpu:41": "(Rudraṭa's Kāvyālaṅkāra 7.39)",
  "GK16mamkavpu:42": "atra vañjulalatāgṛhe dattasaṃketā na gateti vyaṅgyaṃ guṇībhūtaṃ",
  "GK16mamkavpu:43": "tadapekṣayā vācyasyaiva camatkāritvāt //",
  "GK16mamkavpu:44": "śabdacitraṃ vācyacitramavyaṅgyaṃ tvavaraṃ smṛtam // MKpr-K_5 //",
  "GK16mamkavpu:45": "citramiti guṇālaṅkārayuktam / avyaṅgyamiti sphuṭapratīyamānārtharahitam /",
  "GK16mamkavpu:46": "avaram adhamam / yathā ----",
  "GK16mamkavpu:47": "{svacchandocchaladacchakacchakuharacchātetarāmbucchaṭā-",
  "GK16mamkavpu:48": "mūrchanmohamaharṣiharṣavihitasnānāhnikāhnāya vaḥ /",
  "GK16mamkavpu:49": "bhidyādudyadudāradarduradarīdīrghādaridradruma-",
  "GK16mamkavpu:50": "drohodrekamahormimeduramadā mandākinī mandatām //4//}",
  "GK16mamkavpu:51": "(Govindaṭhakkura's Kāvyapradīpa)",
  "GK16mamkavpu:52": "{vinirgataṃ mānadamātmamandirād bhavatyupaśrutya yadṛcchayāpi yam /",
  "GK16mamkavpu:53": "sasaṃbhramendrradrutapātitārgalā nimīlitākṣīva bhiyāmarāvatī //5//}",
  "GK16mamkavpu:54": "(Meṇṭhakṛtaṃ Hayagrīvavadham)",
  "GK16mamkavpu:55": "iti kāvyaprakāśe kāvyasya prayojanakāraṇasvarūpaviśeṣanirṇayo nāma",
  "GK16mamkavpu:56": "prathama ullāsaḥ || 1 ||",
  "GK16mamkavpu:57": "==================================================",
  "GK16mamkavpu:58": "krameṇa śabdārthayoḥ svarūpamāha",
  "GK16mamkavpu:59": "syādvācako lākṣaṇikaḥ śabdo 'tra vyañjakastridhā /",
  "GK16mamkavpu:60": "atreti kāvye / eṣāṃ svarūpaṃ vakṣyate //",
  "GK16mamkavpu:61": "vācyādayastadarthāḥ syuḥ ...",
  "GK16mamkavpu:62": "vācyalakṣyavyaṅgyāḥ //",
  "GK16mamkavpu:63": "... tātparyārtho 'pi keṣucit // MKpr-K_6 //",
  "GK16mamkavpu:64": "ākāṅkṣāyogyatāsaṃnidhivaśādvakṣyamāṇasvarūpāṇāṃ padārthānāṃ samanvaye tātparyārtho viśeṣavapurapadārtho 'pi vākyaārthaḥ samullasatītyabhihitānvayavādināṃ matam //",
  "GK16mamkavpu:65": "vācya eva vākyārtha ityanvitābhidhānavādinaḥ //6//",
  "GK16mamkavpu:66": "sarveṣāṃ prāyaśo 'rthānāṃ vyañjakatvamapīṣyate /",
  "GK16mamkavpu:67": "atra vācyasya yathā",
  "GK16mamkavpu:68": "{mā_e gharova_araṇaṃ ajja hu ṇatthi tti sāhi_aṃ tuma_e /",
  "GK16mamkavpu:69": "tā bhaṇa kiṃ karaṇijjaṃ eme_a ṇa vāsaro ṭhā_i //6//}",
  "GK16mamkavpu:70": "[mātaḥ gṛhopakaraṇaṃ adya khalu nāstīti sādhitaṃ tvayā /",
  "GK16mamkavpu:71": "tadbhaṇa kiṃ karaṇīyaṃ evameva na vāsaraḥ sthīyī //]",
  "GK16mamkavpu:72": "(Hāla's Gāthāsaptaśatī)",
  "GK16mamkavpu:73": "atra svairavihārārthinīti vyajyate /",
  "GK16mamkavpu:74": "lakṣyasya yathā",
  "GK16mamkavpu:75": "{sāhentī sahi suha_aṃ khaṇe khaṇe dummiāsi majjhaka_e /",
  "GK16mamkavpu:76": "sabbhāvaṇehakaraṇijjasarisa_aṃ dāva vira_i_aṃ tuma_e //7//}",
  "GK16mamkavpu:77": "[sādhayantī sakhi subhagaṃ kṣaṇekṣaṇe dūnā'si matkṛte /",
  "GK16mamkavpu:78": "sadbhāvasnehakaraṇīyasadṛśaṃ tāvat viracitaṃ tvayā //]",
  "GK16mamkavpu:79": "(Hāla's Gāthāsaptaśatī)",
  "GK16mamkavpu:80": "atra matpriyaṃ ramayantyā tvayā śatrutvamācaritamiti lakṣyam / tena ca kāmukaviṣayaṃ sāparādhatvaprakāśanaṃ vyaṅgyam / vyaṅgyasya yathā",
  "GK16mamkavpu:81": "{u_a ṇiccalaṇippandā bhisiṇīpattammi rehai valā_ā /",
  "GK16mamkavpu:82": "ṇimmalamaraga_abhā_aṇapariṭṭiā saṃkhasuttivva //8//}",
  "GK16mamkavpu:83": "[paśya niścalaniṣpandā visinīptre rājate balākā /",
  "GK16mamkavpu:84": "nirmalamarakatabhājanaparisthitā śaṅkhaśuktiriva //]",
  "GK16mamkavpu:85": "(Hāla's Gāthāsaptaśatī 1.4)",
  "GK16mamkavpu:86": "atra niṣpandatvena āśvastatvam / tena ca janarahitatvam / ataḥ saṃketasthānametaditi kayācit kañcitpratyucyate / athavā mithyā vadasi na tvamatrāgatobhūriti vyajyate //",
  "GK16mamkavpu:87": "vācakādīnāṃ krameṇa svarūpamāha /",
  "GK16mamkavpu:88": "sākṣātsaṃketitaṃ yo 'rthamabhidhatte sa vācakaḥ // MKpr-K_7 //",
  "GK16mamkavpu:89": "ihāgṛhītasaṃketasya śabdasyārthapratīterabhāvātsaṃketasahāya eva śabdo 'rthaviśeṣaṃ pratipādayatīti yasya yatrāvyavadhānena saṃketo gṛhyate sa tasya vācakaḥ //7//",
  "GK16mamkavpu:90": "saṅketitaścaturbhedo jātyādirjātireva vā /",
  "GK16mamkavpu:91": "yadyapyarthakriyākāritayā pravṛttinivṛttiyogyā vyaktireva tathāpyānantyād vyabhicārācca tatra saṃketaḥ kartuṃ na yujyata iti",
  "GK16mamkavpu:92": "gauḥ śuklaścalo ḍittha ityādīnāṃ viṣayavibhāgo na prāpnotīti ca / tadupādhāveva saṃketaḥ /",
  "GK16mamkavpu:93_0": "upādhiśca dvividhaḥ ---- vastudharmo vaktṛyadṛcchāsaṃniveśitaśca / vastudharmo 'pi",
  "GK16mamkavpu:93_1": "dvividhaḥ ---- siddhaḥ sādhyaśca / siddho 'pi dvividhaḥ ---- padārthasya prāṇaprado",
  "GK16mamkavpu:93_2": "viśeṣādhānahetuśca / tatrādyo jātiḥ / uktaṃ hi vākyapadīye ----",
  "GK16mamkavpu:94": "{na hi gauḥ svarūpeṇa gaurnāpyagauḥ / gotvābhisaṃvandhātu gauḥ} iti /",
  "GK16mamkavpu:95": "dvitīyo guṇaḥ / śuklādinā hi labdhasattākaṃ vastu viśiṣyate / sādhyaḥ pūrvāparībhūtāvayavaḥ kriyārūpaḥ /",
  "GK16mamkavpu:96": "ḍitthādiśabdānāmantyabuddhinirgrāhyaṃ saṃhṛtakramaṃ svarūpaṃ vaktrā tadṛcchayā ḍitthādiṣvartheṣūpādhitvena saṃniveśyata iti so 'yaṃ saṃjñārūpo yadṛcchātmaka iti /",
  "GK16mamkavpu:97_0": "{gauḥśuklaścalo ḍittha ityādau catuṣṭayī śabdānāṃ pravṛttiḥ} iti mahābhāṣyakāraḥ /",
  "GK16mamkavpu:97_1": "paramāṇvādīnāṃ tu guṇamadhyapāṭhāt pāribhāṣikaṃ guṇatvam / guṇakriyāyadṛcchānāṃ vastuta",
  "GK16mamkavpu:97_2": "ekarūpāṇām apyāśrayabhedād bheda iva lakṣyate / yathaikasya mukhasya khaḍgamukuratailādyālambanabhedāt /",
  "GK16mamkavpu:98_0": "himapayaḥśaṅkhādyāśrayeṣu paramārthato bhinneṣu śuklādiṣu yadvaśena śuklaḥ śukla",
  "GK16mamkavpu:98_1": "ityādyabhinnābhidhānapratyayotpattistat śuklatvādi sāmānyam / guḍataṇḍulādipākādiṣvevameva pākatvādi /",
  "GK16mamkavpu:99_0": "bālavṛddhaśukādyudīriteṣu ḍitthādiśabdeṣu ca pratikṣaṇaṃ bhidyamāneṣu ḍitthādya'rtheṣu",
  "GK16mamkavpu:99_1": "vā ḍitthatvādyastīti sarveṣāṃ śabdānāṃ jātireva pravṛttinimittamityanye / tadvān",
  "GK16mamkavpu:99_2": "apoho vā śabdārthaḥ kaiściduktaṃ iti granthagauravabhayāt prakṛtānupayogācca na darśitam //7 //",
  "GK16mamkavpu:100": "sa mukhyo 'rthastatra mukhyo vyāpāro 'syābhidhocyate // MKpr-K_8 //",
  "GK16mamkavpu:101": "sa iti sākṣātsaṃketitaḥ / asyeti śabdasya //8//",
  "GK16mamkavpu:102": "mukhyārthabādhe tadyoge rūḍhito 'tha prayojanāt /",
  "GK16mamkavpu:103": "anyo 'rtho lakṣyate yatsā lakṣaṇāropitā kriyā // MKpr-K_9 //",
  "GK16mamkavpu:104_0": "{karmani kuśalaḥ} ityādau darbhagrahaṇādyayogāt {gaṅgaāyāṃ ghoṣaḥ} ityādau ca gaṅgādīnāṃ",
  "GK16mamkavpu:104_1": "ghoṣādyādhāratvāsaṃbhavāt mukhyārthasya bādhe vivecakatvādau sāmīpye ca saṃbandhe rūḍhitaḥ prasiddheḥ",
  "GK16mamkavpu:105_0": "tathā gaṅgātaṭe ghoṣa ityādaiḥ prayogāt yeṣāṃ na tathā pratipattiḥ teṣāṃ pāvanatvādīnāṃ",
  "GK16mamkavpu:105_1": "dharmāṇāṃ tathāpratipādanātmanaḥ prayojanācca mukhyena amukhyo 'rtho lakṣyate yat",
  "GK16mamkavpu:105_2": "sa āropitaḥ śabdavyāpāraḥ sāntarārthaniṣṭho",
  "GK16mamkavpu:106": "lakṣaṇā //9//",
  "GK16mamkavpu:107": "svāsiddhaye parākṣepaḥ parārthaṃ svasamarpaṇam /",
  "GK16mamkavpu:108": "upādānaṃ lakṣaṇaṃ cetyuktā śuddhaiva sā dvidhā // MKpr-K_10 //",
  "GK16mamkavpu:109": "{kuntāḥ praviśanti} {yaṣṭayaḥ praviśanti} ityādau kuntādibhirātmanaḥ praveśasiddhyarthaṃ svasaṃyoginaḥ puruṣā ākṣipyante / tata upādānene 'yaṃ lakṣaṇā /",
  "GK16mamkavpu:110": "{gauranubandhyaḥ} ityādau śruticoditamanubandhanaṃ kathaṃ me syāditi jātyā vyaktirākṣipyate na tu śabdenocyate",
  "GK16mamkavpu:111": "{viśeṣyaṃ nābhidhā gacchet kṣīṇaśaktirviśeṣaṇe} iti nyāyādityupādānalakṣaṇā tu nodāhartavyā /",
  "GK16mamkavpu:112_0": "na hyatra prayojanamasti na vā rūḍhiriyam / vyaktyavinābhāvitvāttu jātyā vyaktirākṣipyate /",
  "GK16mamkavpu:112_1": "yathā kriyatāmityatra kartā / kurvityatra karma / praviśa piṇḍīmityādau gṛhaṃ bhakṣayetyādi ca /",
  "GK16mamkavpu:113": "{pīno devadatto divā na bhuṅkte} ityatra ca rātribhojanaṃ na lakṣyate śrutārthāpatterarthāpattervā tasya viṣayatvāt /",
  "GK16mamkavpu:114": "{gaṅgāyāṃ ghoṣaḥ} ityatra taṭasya ghoṣādhikaraṇatvasiddhaye gaṅgāśabdaḥ svārthamarpayati ityevamādau lakṣaṇenaiṣā lakṣaṇā / ubhayarūpā ceyaṃ śuddhā / upacāreṇāmiśritatvāt /",
  "GK16mamkavpu:115_0": "anayorlakṣyasya lakṣakasya ca na bhedarūpaṃ tāṭasthyam / taṭādīnāṃ gaṅgādiśabdaiḥ",
  "GK16mamkavpu:115_1": "pratipādane tattvapratipattau hi pratipipādayiṣitaprayojanasaṃpratyayaḥ / gaṅgāsaṃbandhamātrapratītau",
  "GK16mamkavpu:115_2": "tu gaṅgātaṭe ghoṣa iti mukhyaśabdābhidhānāllakṣaṇāyāḥ ko bhedaḥ //10 //",
  "GK16mamkavpu:116": "sāropānyā tu yatroktau viṣayī viṣayastathā /",
  "GK16mamkavpu:117": "āropyamāṇaḥ āropaviṣayaśca yatrānapahnutabhedau sāmānādhikaraṇyena nirdiśyete sā lakṣaṇā sāropā //",
  "GK16mamkavpu:118": "viṣyayyantaḥkṛte 'nyasmin sā syātsādhyavasānikā // MKpr-K_11 //",
  "GK16mamkavpu:119": "viṣayiṇāropyamāṇenāntaḥkṛte nigīrṇe anyasminnāropaviṣaye sati sādhyavasānā syāt //11//",
  "GK16mamkavpu:120": "bhedāvimau ca sādṛśyātsambandhāntaratastathā /",
  "GK16mamkavpu:121": "gauṇau śuddhau ca vijñeyau ...",
  "GK16mamkavpu:122": "imāvāropādhyavasānarūpau sādṛśyahetū bhedau {gaurvāhīkaḥ} ityatra {gaurayam} ityatra ca /",
  "GK16mamkavpu:123_0": "atra hi svārthasahacāriṇo guṇā jāḍyamāndyādayo lakṣyamāṇā api gośabdasya parārthābhidhāne",
  "GK16mamkavpu:123_1": "pravṛttinimittatvamupayāntiṃ iti kecit / svārthasahacāriguṇābhedena padārthagatā",
  "GK16mamkavpu:123_2": "guṇā eva lakṣyante na",
  "GK16mamkavpu:124": "parārtho 'bhidhīyate ityanye / sādhāraṇaguṇāśrayatvena parārtha eva lakṣyate ityapare /",
  "GK16mamkavpu:125": "uktaṃ cānyatra",
  "GK16mamkavpu:126": "{abhidheyāvinābhūtapratītirlakṣaṇocyate /",
  "GK16mamkavpu:127": "lakṣyamāṇaguṇairyogādvṛtteriṣṭā tu gauṇatāṃ} iti /",
  "GK16mamkavpu:128": "([Kumārila, Tantravārtika 3,4.12])",
  "GK16mamkavpu:129": "avinābhāvo 'tra saṃbandhamātraṃ na tu nāntarīyakatvam / tattve hi {mañcāḥ krośanti} ityādau na lakṣaṇā syāt /",
  "GK16mamkavpu:130": "avinābhāve cākṣepeṇaiva siddherlakṣaṇāyā nopayoga ityuktam /",
  "GK16mamkavpu:131": "{āyurdhṛtam} {āyurevedam} ityādau ca sādṛśyādanyat kāryakāraṇabhāvādi saṃbandhāntaram / evamādau ca kāryakāraṇabhāvādilakṣaṇapūrve āropādhyavasāne /",
  "GK16mamkavpu:132": "atra gauṇabhedayorbhede 'pi tādrūpyapratītiḥ sarvathaivābhedāvagamaśca prayojanam / śuddhabhedayostvanyavailakṣaṇyenāvyabhicāreṇa ca kāryakāritvādi /",
  "GK16mamkavpu:133_0": "kvacit tādarthyādupacāraḥ / yathā indrārthā sthūṇā indraḥ / kvacit svasvāmibhāvāt /",
  "GK16mamkavpu:133_1": "yathā rājakīyaḥ puruṣo rājā / kvacit avayavāvayavibhāvāt / yathā agrahasta ityatrāgramātre",
  "GK16mamkavpu:133_2": "'vayave hastaḥ / kvacit tātkarmyāt / yathā atakṣā takṣā //",
  "GK16mamkavpu:134": "... lakṣaṇā tena ṣaḍvidhā // MKpr-K_12 //",
  "GK16mamkavpu:135": "ādyabhedābhyāṃ saha //12//",
  "GK16mamkavpu:136": "sā ca",
  "GK16mamkavpu:137": "vyaṅgyena rahitā rūḍhau sahitā tu prayojane /",
  "GK16mamkavpu:138": "prayojanaṃ hi vyañjanavyāpāragamyameva //",
  "GK16mamkavpu:139": "tacca gūḍhamagūḍhaṃ vā ...",
  "GK16mamkavpu:140": "tacceti vyaṅgyam / gūḍhaṃ yathā",
  "GK16mamkavpu:141": "{mukhaṃ vikasitasmitaṃ vaśitavakrima prekṣitaṃ",
  "GK16mamkavpu:142": "samucchalitavibhramā gatirapāstasaṃsthā matiḥ /",
  "GK16mamkavpu:143": "uro mukulitastanaṃ jaghanamaṃsavandhoddhuraṃ",
  "GK16mamkavpu:144": "batenduvadanātanau taruṇimodgamo modate //9//}",
  "GK16mamkavpu:145": "(Abhinavagupta's Dhvanyālokalocana)",
  "GK16mamkavpu:146": "agūḍhaṃ yathā",
  "GK16mamkavpu:147": "{śrīparicayājjaḍā api bhavantyabhijñā vidagdhacaritānām /",
  "GK16mamkavpu:148": "upadiśati kāminīnāṃ yauvanamada eva lalitāni //10//}",
  "GK16mamkavpu:149": "(Vallabhadeva's Subhāṣitāvali)",
  "GK16mamkavpu:150": "atropadiśatīti //",
  "GK16mamkavpu:151": "... tadeṣā kathitā tridhā // MKpr-K_13 //",
  "GK16mamkavpu:152": "avyaṅgyā gūḍhavyaṅgyā agūḍhavyaṅgyā ca //13//",
  "GK16mamkavpu:153": "tadbhūrlākṣiṇikas ...",
  "GK16mamkavpu:154": "śabda iti saṃbadhyate / tadbhūstadāśrayaḥ //",
  "GK16mamkavpu:155": "... tatra vyāpāro vyañjanātmakaḥ /",
  "GK16mamkavpu:156": "kuta ityāha",
  "GK16mamkavpu:157": "yasya pratītimādhātuṃ lakṣaṇā samupāsyate // MKpr-K_14 //",
  "GK16mamkavpu:158": "phale śabdaikagamye 'tra vyañjanānnāparā kriyā /",
  "GK16mamkavpu:159": "prayojanapratipipādayiṣayā yatra lakṣaṇayā śabdaprayogastatra nānyatastatpratītirapi tu tasmādeva śabdāt /",
  "GK16mamkavpu:160": "na cātra vyañjanādṛte 'nyo vyāpāraḥ //",
  "GK16mamkavpu:161": "tathāhi",
  "GK16mamkavpu:162": "nābhidhā samayābhāvāt ...",
  "GK16mamkavpu:163": "gaṅgāyāṃ ghoṣa ityādau ye pāvanatvādayo dharmāstaṭādau pratīyante na tatra gaṅgādiśabdāḥ saṃketitāḥ //",
  "GK16mamkavpu:164": "hetvabhāvānna lakṣaṇā // MKpr-K_15 //",
  "GK16mamkavpu:165": "mukhyārthabādhāditrayaṃ hetuḥ //15//",
  "GK16mamkavpu:166": "tathā ca",
  "GK16mamkavpu:167": "lakṣyaṃ na mukhyaṃ nāpyatra bādho yogaḥ phalena no /",
  "GK16mamkavpu:168": "na prayojanametasmin na ca śabdaḥ skhaladgatiḥ // MKpr-K_16 //",
  "GK16mamkavpu:169": "yathā gaṅgāśabdaḥ srotasi sabādha iti taṭaṃ lakṣayati tadvat yadi taṭe 'pi sabādhaḥ syāt tat prayojanaṃ lakṣayet /",
  "GK16mamkavpu:170_0": "na ca taṭaṃ mukhyo 'rthaḥ / nāpyatra bādhaḥ / na ca gaṅgāśabdārthasya taṭasya pāvanatvādyairlakṣaṇīyaiḥ",
  "GK16mamkavpu:170_1": "saṃbandhaḥ / nāpi prayojane lakṣye kiñcit prayojanam / nāpi gaṅgāśabdastaṭamiva prayojanaṃ",
  "GK16mamkavpu:170_2": "pratipādayitumasamarthaḥ //16 //",
  "GK16mamkavpu:171": "evamapyanavasthā syād yā mūlakṣayakāriṇī /",
  "GK16mamkavpu:172": "evamapi prayojanaṃ cellakṣyate tat prayojanāntareṇeti tadapi prayojanāntareṇeti prakṛtāpratītikṛt anavasthā bhavet //",
  "GK16mamkavpu:173": "nanu pāvanatvādidharmayuktameva taṭaṃ lakṣyate / {gaṅgāyāstaṭe ghoṣaḥ} ityato 'dhikasyārthasya pratītiśca prayojanamiti viśiṣṭe lakṣaṇā tatkiṃ vyañjanayetyāha",
  "GK16mamkavpu:174": "prayojanena sahitaṃ lakṣaṇīyaṃ na yujyate // MKpr-K_17 //",
  "GK16mamkavpu:175": "kuta ityāha",
  "GK16mamkavpu:176": "jñānasya viṣayo hyanyaḥ phalamanyadudāhṛtam /",
  "GK16mamkavpu:177": "pratyakṣādernīlādirviṣayaḥ phalaṃ tu prakṭatā saṃvittirvā //",
  "GK16mamkavpu:178": "viśiṣṭe lakṣaṇā naivaṃ ...",
  "GK16mamkavpu:179": "vyākhyātam //",
  "GK16mamkavpu:180": "... viśeṣāḥ syustu lakṣite // MKpr-K_18 //",
  "GK16mamkavpu:181": "taṭādau viśeṣāḥ pāvanatvādayaste cābhidhātātparyalakṣaṇābhyo vyāpārāntareṇa gamyāḥ / tacca vyañjanadhvananadyotanādiśabdavācyamavaśyameṣitavyam //18//",
  "GK16mamkavpu:182": "evaṃ lakṣaṇāmūlaṃ vyañjakatvamuktam // abhidhāmūlaṃ tvāha ----",
  "GK16mamkavpu:183": "anekārthasya śabdasya vācakatve niyantrite /",
  "GK16mamkavpu:184": "saṃyogādyairavācyārthadhīkṛdvyāpṛtirañjanam // MKpr-K_19 //",
  "GK16mamkavpu:185": "{saṃyogo viprayogaśca sāhacaryaṃ virodhitā /",
  "GK16mamkavpu:186": "arthaḥ prakaraṇaṃ liṅgaṃ śabdasyānyasya saṃnidhiḥ //",
  "GK16mamkavpu:187": "sāmarthyamaucitī deśaḥ kālo vyaktiḥ svarādayaḥ /",
  "GK16mamkavpu:188": "śabdārthasyānavacchede viśeṣasmṛtihetavaḥ //}",
  "GK16mamkavpu:189": "([Bhartṛhari, Vākyapadīya 2.315-316])",
  "GK16mamkavpu:190": "ityuktadiśā",
  "GK16mamkavpu:191": "saśaṅkhacakro hariḥ aśaṅkhacakro harirityucyate / rāmalakṣmaṇāviti dāśarathau / rāmārjunagatistayoriti bhārgavakārtavīryayoḥ / sthāṇuṃ bhaja bhavacchide,",
  "GK16mamkavpu:192": "iti hare / sarvaṃ jānāti deva iti yuṣmadarthe /",
  "GK16mamkavpu:193_0": "kupito makaradhvaja iti kāme / devasya purārāteriti śaṃbhau / madhunā mattaḥ kokila",
  "GK16mamkavpu:193_1": "iti vasante / pātu vo dayitāmukhamiti sāṃmukhye / bhātyatra parameśvara iti rājadhānīrūpāt",
  "GK16mamkavpu:193_2": "deśādrājani / citrabhānurvibhātīti dine ravau rātrau vahnau /",
  "GK16mamkavpu:194": "mitraṃ bhātīti suhṛdi mitro bhātīti ravau / indraśatrurityādau vede eva na kāvye svaro viṣeṣapratītikṛt /",
  "GK16mamkavpu:195": "ādigrahaṇāt",
  "GK16mamkavpu:196": "{eddahamettatthaṇiā eddahamettehi acchivattehiṃ /",
  "GK16mamkavpu:197": "eddahamettāvatthā eddahamettehiṃ diaehiṃ //11//}",
  "GK16mamkavpu:198": "[etāvanmātrastankā etāvanmātrābhyāmakṣipatrābhyām /",
  "GK16mamkavpu:199": "etāvanmātrāvasthā etāvanmātrairdivasaiḥ //]",
  "GK16mamkavpu:200": "(Hāla's Gāthāsaptaśatī 973)",
  "GK16mamkavpu:201": "ityādāvabhinayādayaḥ /",
  "GK16mamkavpu:202_0": "itthaṃ saṃyogādibhirarthāntarābhidhāyakatve nivārite 'pyanekārthasya śabdasya yat",
  "GK16mamkavpu:202_1": "kvacidarthāntarapratipādanaṃ tatra nābhidhā niyamanāttasyāḥ / na ca lakṣaṇā mukhyārthabādhādyabhāvāt /",
  "GK16mamkavpu:202_2": "api tvañjanaṃ vyañjanameva vyāpāraḥ / yathā",
  "GK16mamkavpu:203": "{bhadrātmano duradhirohatanorviśāla",
  "GK16mamkavpu:204": "vaṃśonnateḥkṛtaśilīmukhavigrahasya /",
  "GK16mamkavpu:205": "yasyānupaplutagateḥ paravāraṇasya",
  "GK16mamkavpu:206": "dānāmbusekasubhagaḥ satataṃ karobhūt //12//}",
  "GK16mamkavpu:207": "(Śivasvāmin's Kapphinābhyudaya 1.38)",
  "GK16mamkavpu:208": "//19//",
  "GK16mamkavpu:209": "tadyukto vyañjakaḥ śabdo ...",
  "GK16mamkavpu:210": "tadyukto vyañjanayuktaḥ",
  "GK16mamkavpu:211": "... yatso 'rthāntarayuk tathā /",
  "GK16mamkavpu:212": "artho 'pi vyañjakastatra sahakāritayā mataḥ // MKpr-K_20 //",
  "GK16mamkavpu:213": "tatheti vyañjakaḥ //20//",
  "GK16mamkavpu:214": "iti kāvyaprakāśe śabdārthasvarūpanirṇayo nāma dvitīya ullāsaḥ ||2||",
  "GK16mamkavpu:215": "===========================================",
  "GK16mamkavpu:216": "tṛtīya ullāsaḥ",
  "GK16mamkavpu:217": "arthāḥ proktāḥ purā teṣām ...",
  "GK16mamkavpu:218": "arthāḥ vācyalakṣyavyaṅgyāḥ / teṣāṃ vācakalākṣaṇikavyañjakānām //",
  "GK16mamkavpu:219": "... arhtavyañjakatocyate /",
  "GK16mamkavpu:220": "kīdṛśītyāha ----",
  "GK16mamkavpu:221": "vaktṛboddhavyakākūnāṃ vākyavācyānyasannidheḥ // MKpr-K_21 //",
  "GK16mamkavpu:222": "prastāvadeśakālādervaiśiṣṭyāt pratibhājuṣām /",
  "GK16mamkavpu:223": "yo 'rthasyānyārthadhīheturvyāpāro vyaktireva sā // MKpr-K_22 //",
  "GK16mamkavpu:224": "boddhavyaḥ pratipādyaḥ / kākurdhvanervikāraḥ / prastāvaḥ prakaraṇam /",
  "GK16mamkavpu:225": "arthasya vācyalakṣyavyaṅgyātmanaḥ /",
  "GK16mamkavpu:226": "krameṇodāharaṇāni /",
  "GK16mamkavpu:227": "{a_ipihulaṃ jalakuṃbhaṃ ghettūṇa samāgadahmi sahi turi_aṃ /",
  "GK16mamkavpu:228": "samase_asalilaṇīsāsaṇīsahā vīsamāmi khaṇaṃ //13//}",
  "GK16mamkavpu:229": "[atipṛthulaṃ jalakumbhaṃ gṛhītvā samāgatāsmi sakhi tvaritam /",
  "GK16mamkavpu:230": "śramasvedasalilaniḥśvāsaniḥsahā viśrāmyāmi kṣaṇam //]",
  "GK16mamkavpu:231": "(Hāla's Gāthāsaptaśatī 989)",
  "GK16mamkavpu:232": "atra cauryaratahopanaṃ gamyate /",
  "GK16mamkavpu:233": "{oṇṇiddaṃ dobballaṃ cintā alasattaṇaṃ saṇīsasi_aṃ /",
  "GK16mamkavpu:234": "maha mandabhā_iṇī_e keraṃ sahi tuha vi ahaha parihava_i //14//}",
  "GK16mamkavpu:235": "[aunnidryaṃ daurbalyaṃ cintālasatvaṃ saniścasitam /",
  "GK16mamkavpu:236": "mama mandabhāginyāḥ krṭe sakhi tvāmapyahaha paribhavati //]",
  "GK16mamkavpu:237": "(Hāla's Gāthāsaptaśatī 956)",
  "GK16mamkavpu:238": "atra dūtyāstatkāmukopabhogo vyajyate /",
  "GK16mamkavpu:239": "{tathābhūtāṃ dṛṣṭvā nṛpasadasi pāñcālatanayāṃ",
  "GK16mamkavpu:240": "vane vyādhaiḥ sārdhaṃ suciramuṣitaṃ valkaladharaiḥ /",
  "GK16mamkavpu:241": "virāṭasyāvāse sthitamanucitārambhanibhṛtaṃ",
  "GK16mamkavpu:242": "guruḥ khedaṃ khinne mayi bhajati nādyāpi kuruṣu //15 [=220]//}",
  "GK16mamkavpu:243": "(Bhaṭṭanārāyaṇa's Veṇīsaṃhāra 1.11)",
  "GK16mamkavpu:244": "atra mayi na yogyaḥ khedaḥ kuruṣu tu yogya iti kākvā prakāśyate /",
  "GK16mamkavpu:245": "na ca vācyasiddhyaṅgamatra kākuriti guṇībhūtavyaṅgyatvaṃ śaṅgyam /",
  "GK16mamkavpu:246": "praśnamātreṇāpi kākorviśrānteḥ /",
  "GK16mamkavpu:247": "{ta_i_ā maha gaṇḍatthalaṇimiaṃ diṭṭhiṃ ṇa ṇesi aṇṇatto /",
  "GK16mamkavpu:248": "eṇhiṃ sacce_a ahaṃ te a kavālā ṇa sā diṭṭhī //16//}",
  "GK16mamkavpu:249": "[tadā mama gaṇḍasthalanimagnāṃ dṛṣṭiṃ nānaiṣīratnyatra /",
  "GK16mamkavpu:250": "idānīṃ saivāhaṃ tau ca kapolau na ca sā dṛṣṭiḥ //]",
  "GK16mamkavpu:251": "(Hāla's Gāthāsaptaśatī 939)",
  "GK16mamkavpu:252": "atra matsakhīṃ kapolapratibimbitāṃ paśyataste dṛṣṭiranyaivābhūt calitāyāṃ tu tasyāmanyaiva jātetyaho pracchannakāmukatvaṃ te iti vyajyate /",
  "GK16mamkavpu:253": "{uddeśo 'yaṃ sarasakadalīśreṇiśobhātiśāyī",
  "GK16mamkavpu:254": "kuñjotkarṣāṅkuritaramaṇīvibhramo narmadāyāḥ /",
  "GK16mamkavpu:255": "kiṃ caitasmin suratasuhṛdastanvi te vānti vātā",
  "GK16mamkavpu:256": "yeṣāmagre sarati kalitākāṇḍakopo manobhūḥ //17//}",
  "GK16mamkavpu:257": "(Kuntaka's Vakroktijīvita 1.93)",
  "GK16mamkavpu:258": "atra ratārthaṃ praviśeti vyaṅgyam /",
  "GK16mamkavpu:259": "{ṇolle_i aṇollamaṇā attā maṃ gharabharammi sa_alammi /",
  "GK16mamkavpu:260": "khaṇamettaṃ ja_i saṃjhā_i ho_i ṇa va ho_i vīsāmo //18//}",
  "GK16mamkavpu:261": "[nudatyanārdramanāḥ śvaśrūrmāṃ gṛhabhare sakale /",
  "GK16mamkavpu:262": "kṣaṇamātraṃ yadi saṃdhyāyāṃ bhavati na vā bhavati viśrāmaḥ //]",
  "GK16mamkavpu:263": "(Hāla's Gāthāsaptaśatī 875)",
  "GK16mamkavpu:264": "atra saṃdhyā saṃketakāla iti taṭasthaṃ prati kayāciddyotyate /",
  "GK16mamkavpu:265": "{suvva_i samāgamissadi tujjha pi_o añjaṃ paharametteṇa /",
  "GK16mamkavpu:266": "eme a kitti ciṭṭhasi tā sahi sañjesu karaṇijjaṃ //19//}",
  "GK16mamkavpu:267": "[śrūyate samāgamiṣyati tava priyo 'dya praharamātreṇa /",
  "GK16mamkavpu:268": "evameva kimiti tiṣṭhasi tat sakhi sajjaya karaṇīyam //]",
  "GK16mamkavpu:269": "(Hāla's Gāthāsaptaśatī 962)",
  "GK16mamkavpu:270": "atropapatiṃ pratyabhisartuṃ prastutā na yuktamiti kayācinnivāryate /",
  "GK16mamkavpu:271": "{anyatra yūyaṃ kusumāvacāyaṃ kurudhvamatrāsmi karomi sakhyaḥ /",
  "GK16mamkavpu:272": "nāhaṃ hi dūraṃ bhramituṃ samarthā prasīdatāyaṃ racitoñjalirvaḥ //20//}",
  "GK16mamkavpu:273": "(Govindaṭhakkura's Kāvyapradīpa)",
  "GK16mamkavpu:274": "atra vivikto 'yaṃ deśa iti pracchannakāmukastvayābhisāryatāmiti āśvastāṃ prati kayācinnivedyate /",
  "GK16mamkavpu:275": "{guru_aṇaparavasa pi_a kiṃ bhaṇāmi tu_i mandabhāiṇī aha_aṃ /",
  "GK16mamkavpu:276": "ajja pavāsaṃ vaccasi vacca sa_aṃ jevva suṇasi karaṇijjaṃ //21//}",
  "GK16mamkavpu:277": "[gurujanaparavaśa priya kiṃ bhaṇāmi tava mandabhāginī ahakam /",
  "GK16mamkavpu:278": "adya pravāsaṃ vrajasi vraja svayameva śroṣyasi karaṇīyam //]",
  "GK16mamkavpu:279": "(Hāla's Gāthāsaptaśatī 851)",
  "GK16mamkavpu:280": "atrādya madhusamaye yadi vrajasi tadāhaṃ tāvat na bhavāmi",
  "GK16mamkavpu:281": "tava tu na jānāmi gatimiti vyajyate / //",
  "GK16mamkavpu:282": "ādigrahaṇācceṣṭādeḥ / tatra ceṣṭāyā yathā ---",
  "GK16mamkavpu:283": "{dvāropāntanirantare mayi tayā saundaryasāraśriyā",
  "GK16mamkavpu:284": "prollāsyoruyugaṃ parasparasamāsaktaṃ samāsāditam /",
  "GK16mamkavpu:285": "ānītaṃ purataḥ śiroṃśukamadhaḥ kṣipte cale locane",
  "GK16mamkavpu:286": "vācastatra nivāritaṃ prasaraṇaṃ saṃkocite dorlate //22//}",
  "GK16mamkavpu:287": "(Govindaṭhakkura's Kāvyapradīpa)",
  "GK16mamkavpu:288": "atra ceṣṭayā pracchannakāntaviṣaya ākūtaviśeṣo dhvanyate /",
  "GK16mamkavpu:289": "nirākāṅkṣapratipattaye prāptāvasaratayā ca punaḥ punarudāhriyate / vaktrādīnāṃ mithaḥsaṃyoge dvikādibhedena /",
  "GK16mamkavpu:290": "anena krameṇa lakṣyavyaṅgyayośca vyañjakatvamudāhāryam //21-22//",
  "GK16mamkavpu:291": "śabdapramāṇavedyo 'rtho vyanaktyarthāntaraṃ yataḥ /",
  "GK16mamkavpu:292": "arthasya vyañjakatve tacchabdasya sahakāritā // MKpr-K_23 //",
  "GK16mamkavpu:293": "śabdeti / nahi pramāṇāntaravedyo 'rtho vyañjakaḥ //23//",
  "GK16mamkavpu:294": "iti śrīkāvyaprakāśe 'rthavyañjakatānirṇayo nāma tṛtīya ullāsaḥ //3//",
  "GK16mamkavpu:295": "=================================================================",
  "GK16mamkavpu:296": "caturtha ullāsaḥ",
  "GK16mamkavpu:297": "yadyapi śabdārthayornirṇaye kṛte doṣaguṇāla.amkārāṇāṃ svarūpamabhidhānīyaṃ tathāpi dharmiṇi pradarśite dharmāṇāṃ heyopādeyatā jñāyata iti prathamaṃ kāvyabhedāt āha ----",
  "GK16mamkavpu:298": "avivakṣitavācyo yastatra vācyaṃ bhaveddhvanau /",
  "GK16mamkavpu:299": "arthāntare saṅkramitamatyantaṃ vā tiraskṛtam // MKpr-K_24 //",
  "GK16mamkavpu:300": "lakṣaṇāmūlagūḍhavyaṅgyaprādhānye satyeva avivakṣitaṃ vācyaṃ yatra sa 'dhvanau';",
  "GK16mamkavpu:301": "ityanuvādāt dhvaniriti jñeyaḥ /",
  "GK16mamkavpu:302": "tatra ca vācyaṃ kvacidanupayujyamānatvādarthāntare pariṇamitam / yathā",
  "GK16mamkavpu:303": "{tvāmasmi vacmi viduṣāṃ samavāyo 'tra tiṣṭhati /",
  "GK16mamkavpu:304": "ātmīyāṃ matimāsthāya sthitimatra vidhehi tat //23//}",
  "GK16mamkavpu:305": "(Rudraṭa's Kāvyālaṅkāra 6.15)",
  "GK16mamkavpu:306": "atra vacanādi upadeśādirūpatayā pariṇamati /",
  "GK16mamkavpu:307": "kvacidanupapadyamānatayā atyantaṃ tiraskṛtam / yathā ----",
  "GK16mamkavpu:308": "{upakṛtaṃ bahu tatra kimucyate sujanatā prathitā bhavatā param /",
  "GK16mamkavpu:309": "vidadhadīdṛśameva sadā sakhe sukhitamāssva tataḥ śaradāṃ śatam //24//}",
  "GK16mamkavpu:310": "(Abhinavagupta's Dhvanyālokalocana)",
  "GK16mamkavpu:311": "etad apakāriṇaṃ prati viparītalakṣaṇayā kaścidvakti //24//",
  "GK16mamkavpu:312": "vivakṣitaṃ cānyaparaṃ vācyaṃ yatrāparastu saḥ /",
  "GK16mamkavpu:313": "anyaparaṃ vyaṅgyaniṣṭham / eṣa ca",
  "GK16mamkavpu:314": "ko 'pyalakṣyakramavyaṅgyo lakṣyavyaṅgyakramaḥ paraḥ // MKpr-K_25 //",
  "GK16mamkavpu:315": "alakṣyeti / na khalu vibhāvānubhāvavyabhicāriṇa eva rasaḥ / api tu rasastaiḥ ityasti kramaḥ / sa tu lāghavānna lakṣyate //25//",
  "GK16mamkavpu:316": "atra",
  "GK16mamkavpu:317": "rasabhāvatadābhāvabhāvaśāntyādirakramaḥ /",
  "GK16mamkavpu:318": "bhinno rasādyalaṅkārādalaṅkāryatayā sthitaḥ // MKpr-K_26 //",
  "GK16mamkavpu:319_0": "ādigrahaṇād bhāvodayabhāvasaṃdhibhāvaśabalatvāni / pradhānatayā yatra sthito rasādistatrālaṅkāryaḥ",
  "GK16mamkavpu:319_1": "yathodāhariṣyate / anyatra tu pradhāne vākyārthe yatrāṅgabhūto rasādistatra guṇībhūtavyaṅgye",
  "GK16mamkavpu:320": "rasavatpreyaūrjasvisamāhitādayo 'laṅkārāḥ / te ca guṇībhūtavyaṅgyābhidhāne udāhariṣyante //26//",
  "GK16mamkavpu:321": "tatra rasasvarūpamāha --",
  "GK16mamkavpu:322": "kāraṇānyatha kāryāṇi sahakārīṇi yāni ca /",
  "GK16mamkavpu:323": "ratyādeḥ sthāyino loke tāni cennāṭyakāvyayoḥ // MKpr-K_27 //",
  "GK16mamkavpu:324": "vibhāvā anubhāvāstat kathyante vyabhicāriṇaḥ /",
  "GK16mamkavpu:325": "vyaktaḥ sa tairvibhāvādyaiḥ sthāyī bhāvo rasaḥ smṛtaḥ // MKpr-K_28 //",
  "GK16mamkavpu:326": "uktaṃ hi bharatena {vibhāvānubhāvavyabhicārisaṃyogād rasaniṣpattiḥ} iti",
  "GK16mamkavpu:327_0": "etadvivṛṇvate ---- {vibhāvairlalanodyānādibhirālambanoddīpanakāraṇaiḥ ratyādiko bhāvo",
  "GK16mamkavpu:327_1": "janitaḥ anubhāvaiḥ kaṭākṣabhujākṣepaprabhṛtibhiḥ kāryaiḥ pratītiyogyaḥ kṛtaḥ vyabhicāribhirnirvedādibhiḥ",
  "GK16mamkavpu:327_2": "sahakāribhirupacito mukhyayā vṛttyā rāmādāvanukārye tadrūpasaṃdhānānnartake 'pi pratīyamāno",
  "GK16mamkavpu:327_3": "rasaḥ} iti bhaṭṭalollaṭaprabhṛtayaḥ /",
  "GK16mamkavpu:328_0": "rāma evāyam ayameva rāma iti {na rāmo 'yam} ityauttarakālike bādhe rāmo 'yam iti",
  "GK16mamkavpu:328_1": "rāmaḥ syādvā na vāyam iti rāmasadṛśyo 'yam iti ca samyaṅmithyāsaṃśayasādṛśyapratītibhyo",
  "GK16mamkavpu:328_2": "vilakṣaṇayā citraturagādinyāyena rāmo 'yamiti pratipattyā grāhye naṭe",
  "GK16mamkavpu:329": "{seyaṃ mamāṅgeṣu sudhārasacchaṭā supūrakarpūraśalākikā dṛśoḥ /",
  "GK16mamkavpu:330": "manorathaśrīrmanasaḥ śarīriṇī prāṇeśvarī locanagocaraṃ gatā //25//}",
  "GK16mamkavpu:331": "(Subhāṣitaratnabhāṇḍāgāra 273/6)",
  "GK16mamkavpu:332": "{daivādahamadya tayā capalāyatanetrayā viyuktaśca /",
  "GK16mamkavpu:333": "aciralavilolajaladaḥ kālaḥ samupāgataścāyam //26//}",
  "GK16mamkavpu:334": "(Rudraṭa's Kāvyālaṅkāra 7.29)",
  "GK16mamkavpu:335_0": "ityādikāvyānusaṃdhānabalācchikṣābhyāsanirvartitasvakāryaprakaṭanena ca naṭenaiva",
  "GK16mamkavpu:335_1": "prakāśitaiḥ kāraṇakāryasahakāribhiḥ kṛtrimairapi tathānabhimanyamānairvibhāvādiśabdavyapadeśyaiḥ {saṃyogāt},",
  "GK16mamkavpu:336_0": "gamyagamakabhāvarūpāt anumīyamāno 'pi vastusaudaryabalādrasanīyatvenānyānumīyamānavilakṣaṇaḥ",
  "GK16mamkavpu:336_1": "sthāyitvena saṃbhāvyamāno ratyādirbhāvastatrāsannapi sāmājikānāṃ vāsanayā carvyamāṇo",
  "GK16mamkavpu:336_2": "rasa iti śrīśaṅkukaḥ /",
  "GK16mamkavpu:337_0": "na tāṭasthyena nātmagatatvena rasaḥ pratīyate notpadyate nābhivyajyate api tu kāvye",
  "GK16mamkavpu:337_1": "nāṭye cābhidhāto dvitīyena vibhāvādisādhāraṇīkaraṇātmanā bhāvakatvavyāpāreṇa bhāvyamānaḥ",
  "GK16mamkavpu:337_2": "sthāyī sattvodrekaprakāśānandamayasaṃvidviśrāntisatattvena bhogena bhujyate iti bhaṭṭanāyakaḥ /",
  "GK16mamkavpu:338_0": "loke pramadābhiḥ sthāyyanumāne 'bhyāsapāṭavavatāṃ kāvye nāṭye ca taireva kāraṇatvādiparihāreṇa",
  "GK16mamkavpu:338_1": "vibhāvanādivyāpāravattvādalaukikavibhāvādiśabdavyavahāryairmamaivaite śatrorevaite",
  "GK16mamkavpu:338_2": "taṭasthasyaivaite na mamaivaite",
  "GK16mamkavpu:339_0": "na śatrorevaite na taṭasthasyaivaite iti saṃbandhaviśeṣasvīkāraparihāraniyamānadhyavasāyāt",
  "GK16mamkavpu:339_1": "sādhāraṇyena pratītairabhivyaktaḥ sāmājikānāṃ vāsanātmatayā sthitaḥ sthāyī ratyādiko",
  "GK16mamkavpu:339_2": "niyatapramātṛgatatvena sthito 'pi",
  "GK16mamkavpu:340_0": "sādhāraṇopāyabalāt tatkālavigalitaparimitapramātṛbhāvavaśonmiṣitavedyāntarasaṃparkaśūnyāparimitabhāvena",
  "GK16mamkavpu:340_1": "pramātrā sakalasahṛdayasaṃvādabhājā sādhāraṇyena svākāra ivābhinno 'pi gocarīkṛtaścarvyamāṇataikaprāṇovibhāvādijīvitāvadhiḥ",
  "GK16mamkavpu:340_2": "pānakarasanyāyena carvyamāṇaḥ pura iva parisphuran hṛdayamiva praviśan sarvāṅgīṇamivāliṅgan anyat",
  "GK16mamkavpu:341_0": "sarvamiva tirodadhat brahmāsvādamivānubhāvayan alaukikacamatkārakārī śṛṅgārādiko",
  "GK16mamkavpu:341_1": "rasaḥ / sa ca na kāryaḥ / vibhāvādivināṃśe 'pi tasya saṃbhavaprasaṅgāt / nāpi jñāpyaḥ",
  "GK16mamkavpu:341_2": "siddhasya tasyāsaṃbhavāt /",
  "GK16mamkavpu:342_0": "api tu vibhāvādibhirvyañjitaścarvaṇīyaḥ / kārakajñāpakābhyāmanyat kva dṛṣṭamiti cet",
  "GK16mamkavpu:342_1": "na kvaciddṛṣṭamityalaukikasiddherbhūṣaṇametanna dūṣaṇam / carvaṇāniṣpattyā tasya",
  "GK16mamkavpu:342_2": "niṣpattirupacariteti kāryo 'pyucyatām /",
  "GK16mamkavpu:343_0": "laukikapratyakṣādipramāṇatāṭasthyāvabodhaśālimitayogijñānavedyāntarasaṃsparśarahitasvātmamātraparyavasitaparimitetarayogisaṃvedanavilakṣaṇalokottarasvasaṃvedanagocara",
  "GK16mamkavpu:343_1": "iti pratyeyo 'pyabhidhīyatām / tadgrāhakaṃ ca na nirvikalpakaṃ vibhāvādiparāmarśapradhānatvāt /",
  "GK16mamkavpu:343_2": "nāpi savikalpakaṃ carvyamāṇasyālaukikānandamayasya svasaṃvedanasiddhatvāt / ubhayābhāvasvarūpasya",
  "GK16mamkavpu:343_3": "cobhayātmakatvamapi pūrvavallokottaratāmeva gamayati na tu",
  "GK16mamkavpu:344": "virodhamiti śrīmadācāryābhinavaguptapādāḥ //",
  "GK16mamkavpu:345": "vyāghrādayo vibhāvā bhayānakasyeva vīrādbhutaraudrāṇām aśrupātādayo 'nubhāvāḥ śṛṅgārasyeva karuṇabhayānakayoḥ",
  "GK16mamkavpu:346": "cintādayo vyabhicāriṇaḥ śṛṅgārasyaeva vīrakaruṇabhayānakānām iti pṛthaganaikāntikatvāt sūtre militā nirdiṣṭāḥ /",
  "GK16mamkavpu:347": "{viyadalimalināmbugarbhameghaṃ",
  "GK16mamkavpu:348": "madhukarakokilakūjitairdiśāṃ śrīḥ /",
  "GK16mamkavpu:349": "dharaṇirabhinavāṅkurāṅkaṭaṅkā",
  "GK16mamkavpu:350": "praṇatipare dayite prasīda mugdhe //27//}",
  "GK16mamkavpu:351": "(Govindaṭhakkura's Kāvyapradīpa)",
  "GK16mamkavpu:352": "ityādau",
  "GK16mamkavpu:353": "{parimṛditamṛṇālīmlānamaṅgaṃ pravṛttiḥ",
  "GK16mamkavpu:354": "kathamapi parivāraprārthanābhiḥ kriyāsu /",
  "GK16mamkavpu:355": "kalayati ca himāṃśorniṣkalaṅkasya lakṣmīṃ",
  "GK16mamkavpu:356": "abhinavakaridantacchedakāntaḥ kapolaḥ //28//}",
  "GK16mamkavpu:357": "(Bhavabhūti's Mālatīmādhava 1.22)",
  "GK16mamkavpu:358": "ityādau",
  "GK16mamkavpu:359": "{durādutsukamāgate vivalitaṃ saṃbhāṣiṇi sphāritaṃ",
  "GK16mamkavpu:360": "saṃśliṣyatyaruṇaṃ gṛhītavasane kiñcāñcitabhrūlatam /",
  "GK16mamkavpu:361": "māninyāścaraṇānativyatikare bāṣpāmbupūrṇekṣaṇaṃ",
  "GK16mamkavpu:362": "cakṣurjātamaho prapañcacaturaṃ jātāgasi preyasi //29//}",
  "GK16mamkavpu:363": "(Amaruśataka 44)",
  "GK16mamkavpu:364": "ityādau ca",
  "GK16mamkavpu:365": "yadyapi vibhāvānāmanubhāvānāmautsukyavrīḍāharṣakopāsūyāprasādānāṃ ca vyabhicāriṇāṃ kevalānāmatra sthitiḥ,",
  "GK16mamkavpu:366": "tathāpyeteṣāmasādhāraṇatvamityanyatamadvayākṣepakatve sati nānaikāntikatvamiti //28//",
  "GK16mamkavpu:367": "tadviśeṣānāha ----",
  "GK16mamkavpu:368": "sṛṅgārahāsyakaruṇaraudravīrabhayānakāḥ /",
  "GK16mamkavpu:369": "bībhatsādbhutasaṃjñau cetyaṣṭau nāṭye rasāḥ smṛtāḥ // MKpr-K_29 //",
  "GK16mamkavpu:370": "tatra śṛṅgārasya dvau bhedau / saṃbhogo vipralambhaśca / tatrādyaḥ parasparāvalokanāliṅganādharapānaparicumbanādyanantatvādaparicchedya",
  "GK16mamkavpu:371": "eka eva gaṇyate / yathā",
  "GK16mamkavpu:372": "{śūnyaṃ vāsagṛhaṃ vilokya śayanādutthāya kiñcicchanair-",
  "GK16mamkavpu:373": "nidrāvyājamupāgatasya suciraṃ nirvarṇya patyurmukham /",
  "GK16mamkavpu:374": "viśrabdhaṃ paricumbya jātapulakāmālokya gaṇḍasthalīṃ",
  "GK16mamkavpu:375": "lajjānamramukhī priyeṇa hasatā bālā ciraṃ cumbitā //30//}",
  "GK16mamkavpu:376": "(Amaruśataka 77)",
  "GK16mamkavpu:377": "tathā",
  "GK16mamkavpu:378": "{tvaṃ mugdhākṣi vinaiva kañculikayā dhatse manohāriṇīṃ",
  "GK16mamkavpu:379": "lakṣmīmityabhidhāyini priyatame tadvīṭikāsaṃspṛśi /",
  "GK16mamkavpu:380": "śayyopāntaniviṣṭasasmitasakhīnetrotsavānandito",
  "GK16mamkavpu:381": "niryātaḥ śanakairalīkavacanopanyāsamālījanaḥ //31//}",
  "GK16mamkavpu:382": "(Amaruśataka 23)",
  "GK16mamkavpu:383": "aparastu ---- abhilāṣaviraherṣyāpravāsaśāpahetuka iti pañcavidhaḥ / krameṇodāharaṇam ----",
  "GK16mamkavpu:384": "{premārdrāḥ praṇayaspṛśaḥ paricayādudgāḍharāgodayāḥ",
  "GK16mamkavpu:385": "tāstā mugdhadṛśo nisargamadhurāśceṣṭā bhaveyurmayi /",
  "GK16mamkavpu:386": "yāsvantaḥkaraṇasya bāhyakaraṇavyāpārarodhī kṣaṇāt",
  "GK16mamkavpu:387": "āśaṃsāparikalpitāsvapi bhavatyānandasāndro layaḥ //32//}",
  "GK16mamkavpu:388": "(Bhavabhūti's Mālatīmādhava 5.7)",
  "GK16mamkavpu:389": "{anyatra vrajatīti kā khalu kathā nāpyasya tādṛk suhṛd",
  "GK16mamkavpu:390": "yo māṃ necchati nāgataśca hahahā ko 'yaṃ vidheḥprakramaḥ /",
  "GK16mamkavpu:391": "ityalpetarakalpanākavalitasvāntā niśāntāntare",
  "GK16mamkavpu:392": "bālā vṛttavivartanavyatikarā nāpnoti nidrāṃ niśi //33//}",
  "GK16mamkavpu:393": "(Govindaṭhakkura's Kāvyapradīpa)",
  "GK16mamkavpu:394": "eṣā virahotkaṇṭhitā /",
  "GK16mamkavpu:395": "{sā patyuḥ prathamāparādhasamaye sakhyopadeśaṃ vinā",
  "GK16mamkavpu:396": "no jānāti savibhramāṅgavalanāvakroktisaṃsūcanam /",
  "GK16mamkavpu:397": "svacchairacchakapolamūlagalitaiḥ paryastanetrotpalā",
  "GK16mamkavpu:398": "bālā kevalameva roditi luṭhallolālakairaśrubhiḥ //34//}",
  "GK16mamkavpu:399": "(Amaruśataka 29)",
  "GK16mamkavpu:400": "{prasthānaṃ valayaiḥ kṛtaṃ priyasakhairasrairajasraṃ gataṃ",
  "GK16mamkavpu:401": "dhṛtyā na kṣaṇamāsitaṃ vyavasitaṃ cittena gantuṃ puraḥ /",
  "GK16mamkavpu:402": "yātuṃ niścitacetasi priyatame sarve samaṃ prasthitā",
  "GK16mamkavpu:403": "gantavye sati jīvita priyasuhṛtsārthaḥ kimu tyajyate //35//}",
  "GK16mamkavpu:404": "(Amaruśataka 35)",
  "GK16mamkavpu:405": "{tvāmālikhya praṇayakupitāṃ dhāturāgaiḥ śilāyā-",
  "GK16mamkavpu:406": "mātmānaṃ te caraṇapatitaṃ yāvadicchāmi kartum /",
  "GK16mamkavpu:407": "asraistāvanmuhurupacitairdṛṣṭirālupyate me",
  "GK16mamkavpu:408": "krūrastasminnapi na sahate saṃgamaṃ nau kṛtāntaḥ //36//}",
  "GK16mamkavpu:409": "(Kālidāsa's Meghadūta, Uttaramegha 44)",
  "GK16mamkavpu:410": "{ākuñcya pāṇimaśucñci mama mūrdhni veśyā",
  "GK16mamkavpu:411": "mantrābhasāṃ pratipadaṃ pṛṣataiḥ pavitre /",
  "GK16mamkavpu:412": "tārasvaraṃ prathitathūtkamadātprahāraṃ",
  "GK16mamkavpu:413": "hāhā hato 'hamiti roditi viṣṇuśarmā //37//}",
  "GK16mamkavpu:414": "(Govindaṭhakkura's Kāvyapradīpa)",
  "GK16mamkavpu:415": "{hā mātastvaritāsi kutra kimidaṃ hā devatāḥ kvāśiṣaḥ",
  "GK16mamkavpu:416": "dhik prāṇān patito 'śanirhutavahaste 'ṅgeṣu dagdhe dṛśau /",
  "GK16mamkavpu:417": "itthaṃ ghargharamadhyaruddhakaruṇāḥ paurāṅganānāṃ gira-",
  "GK16mamkavpu:418": "ścitrasthānapi rodayanti śatadhā kurvanti bhittīrapi //38//}",
  "GK16mamkavpu:419": "(Nārāyaṇabhaṭṭa,Jayantabhaṭṭollekhaḥ)",
  "GK16mamkavpu:420": "{kṛtamanumataṃ dṛṣṭaṃ vā yairidaṃ gurupātakaṃ",
  "GK16mamkavpu:421": "manujapaśubhirnirmaryādairbhavadbhirudāyudhaiḥ /",
  "GK16mamkavpu:422": "narakaripuṇā sārdha teṣāṃ sabhīmakirīṭinā-",
  "GK16mamkavpu:423": "mayamaha[ma]sṛṅmedomāṃsaiḥ karomi diśāṃ balim //39//}",
  "GK16mamkavpu:424": "(Bhaṭṭanārāyaṇa's Veṇīsaṃhāra 3.24)",
  "GK16mamkavpu:425": "{kṣudrā saṃtrāsamete vijahita harayaḥ kṣuṇṇaśakrebhakumbhā",
  "GK16mamkavpu:426": "yuṣmaddeheṣu lajjāṃ dadhati paramamī sāyakā niṣpatantaḥ /",
  "GK16mamkavpu:427": "saumitre tiṣṭha pātraṃ tvamasi na hi ruṣāṃ nanvahaṃ meghanādaḥ",
  "GK16mamkavpu:428": "kiñcidbhrūbhaṅgalīlāniyamitajaladhiṃ rāmamanveṣayāmi //40//}",
  "GK16mamkavpu:429": "(Harṣa's Nāgānanda 11.2)",
  "GK16mamkavpu:430": "{grīvābhaṅgābhirāmaṃ muhuranupatati syandane baddhadṛṣṭiḥ",
  "GK16mamkavpu:431": "paścārdhena praviṣṭaḥ śarapatanabhayādbhūyasā pūrvakāyam /",
  "GK16mamkavpu:432": "darbhairardhāvalīḍhaiḥ śramavivṛtamukhabhraṃśibhiḥ kīrṇavartmā",
  "GK16mamkavpu:433": "paśyodagraplutatvādviyati bahutaraṃ stokamurvyāṃ prayāti //41//}",
  "GK16mamkavpu:434": "(Kālidāsa's Abhijñānaśakuntalam 1.7)",
  "GK16mamkavpu:435": "{utkṛtyotkṛtya kṛttiṃ prathamamatha pṛthūtsedhabhūyāṃsi māṃsā-",
  "GK16mamkavpu:436": "nyaṃsasphikpṛṣṭhapiṇḍyādyavayavasulabhānyugrapūtīni jagdhvā /",
  "GK16mamkavpu:437": "ārttaḥ paryastanetraḥ prakaṭitadaśanaḥ pretaraṅkaḥ karaṅkā-",
  "GK16mamkavpu:438": "daṅkasthādasthisaṃsthaṃ sthapuṭagatamapi kravyamavyagramatti //42//}",
  "GK16mamkavpu:439": "(Bhavabhūti's Mālatīmādhava 5.16)",
  "GK16mamkavpu:440": "{citraṃ mahāneṣa batāvatāraḥ kva kāntireṣābhinavaiva bhaṅgiḥ /",
  "GK16mamkavpu:441": "lokottaraṃ dhairyamaho prabhāvaḥ kāpyākṛtirnūtana eṣa sargaḥ //43//}",
  "GK16mamkavpu:442": "(Śrivatsalāñchanācārya's Kāvyaparīkṣā 29)",
  "GK16mamkavpu:443": "eṣāṃ sthāyibhāvānāha----",
  "GK16mamkavpu:444": "ratirhāsaśca śokaśca krodhotsāhau bhayaṃ tathā /",
  "GK16mamkavpu:445": "jugupsā vismayaśceti sthāyibhāvāḥ prakīrtitāḥ // MKpr-K_30 //",
  "GK16mamkavpu:446": "spaṣṭam //30//",
  "GK16mamkavpu:447": "vyabhicāriṇo brūte ----",
  "GK16mamkavpu:448": "nirvedaglāniśaṅkākhyāstathāsūyā madaśramāḥ /",
  "GK16mamkavpu:449": "ālasyaṃ caiva dainyaṃ ca cintā mohaḥ smṛtirdhṛtiḥ // MKpr-K_31 //",
  "GK16mamkavpu:450": "vrīḍā capalatā harṣa āvego jaḍatā tathā /",
  "GK16mamkavpu:451": "garvo viṣāda autsukyaṃ nidrāpasmāra eva ca // MKpr-K_32 //",
  "GK16mamkavpu:452": "suptaṃ prabodhomarṣaścāpyavahitthamathogratā /",
  "GK16mamkavpu:453": "matirvyādhistathonmādastathā maraṇameva ca // MKpr-K_33 //",
  "GK16mamkavpu:454": "trāsaścaiva vitarkaśca vijñeyā vyabhicāriṇaḥ /",
  "GK16mamkavpu:455": "triṃstriśadamī bhāvāḥ samākhyātāstu nāmataḥ // MKpr-K_34 //",
  "GK16mamkavpu:456": "nirvedasyāmaṅgalaprāyasya prathamamanupādeyatve 'pyupādānaṃ vyabhicāritve 'pi sthāyitābhidhānārtham / tena",
  "GK16mamkavpu:457": "nirvedasthāyibhāvo 'sti śānto 'pi navamo rasaḥ /",
  "GK16mamkavpu:458": "yathā",
  "GK16mamkavpu:459": "{ahau vā hāre vā kusumaśayane vā dṛṣadi vā",
  "GK16mamkavpu:460": "maṇau vā loṣṭe vā balavati ripau vā suhṛdi vā /",
  "GK16mamkavpu:461": "tṛṇe vā straiṇe vā mama samadṛśo yānti divasāḥ",
  "GK16mamkavpu:462": "kvacitpuṇyāraṇye śiva śiva śiveti pralapataḥ //44//}",
  "GK16mamkavpu:463": "(Utpalarāja, Utpalarājīya)",
  "GK16mamkavpu:464": "ratirdevādiviṣayā vyabhicārī tathāñjitaḥ // MKpr-K_35 //",
  "GK16mamkavpu:465": "bhāvaḥ proktaḥ ...",
  "GK16mamkavpu:466": "ādiśabdānmunigurunṛpaputrādiviṣayā / kāntāviṣayā tu vyaktā śṛṅgāraḥ /",
  "GK16mamkavpu:467": "udāharaṇam",
  "GK16mamkavpu:468": "{kaṇṭhakoṇaviniviṣṭamīśa te kālakūṭamapi me mahāmṛtam /",
  "GK16mamkavpu:469": "apyupāttamamṛtaṃ bhavadvapurbhedavṛtti yadi me na rocate //45//}",
  "GK16mamkavpu:470": "(Utpalarāja, Utpalarājīya)",
  "GK16mamkavpu:471": "{haratyaghaṃ saṃprati hetureṣyataḥ śubhasya pūrvācaritaiḥ kṛtaṃ śubhaiḥ /",
  "GK16mamkavpu:472": "śarīrabhājāṃ bhavadīyadarśanaṃ vyanakti kālatritaye 'pi yogyatām //46//}",
  "GK16mamkavpu:473": "(Māgha's Siśupālavadha 1.26)",
  "GK16mamkavpu:474": "evamanyadapyudāhāryam / añjitavyabhicārī yathā",
  "GK16mamkavpu:475": "{jāne kopaparāṅmukhī priyatamā svapnedya dṛṣṭā mayā",
  "GK16mamkavpu:476": "mā māṃ saṃspṛśa pāṇineti rudatī gantuṃ pravṛttā puraḥ /",
  "GK16mamkavpu:477": "no yāvatparirabhya cāṭuśatakairāśvāsayāmi priyāṃ",
  "GK16mamkavpu:478": "bhrātastāvadahaṃ śaṭhena vidhinā nidrādaridrīkṛtaḥ //47//}",
  "GK16mamkavpu:479": "(Govindaṭhakkura's Kāvyapradīpa)",
  "GK16mamkavpu:480": "atra vidhiṃ pratyasūyā /",
  "GK16mamkavpu:481": "... tadābhāsā anaucityapravarttitāḥ /",
  "GK16mamkavpu:482": "tadābhāsā rasābhāsā bhāvābhāsāśca / tatra rasābhāso yathā",
  "GK16mamkavpu:483": "{stumaḥ kaṃ vāmākṣi kṣaṇamapi vinā yaṃ na ramase",
  "GK16mamkavpu:484": "vilebhe kaḥ prāṇān raṇamakhamukhe yaṃ mṛgayase /",
  "GK16mamkavpu:485": "sulagne ko jātaḥ śaśimukhi yamāliṅgasi balāt",
  "GK16mamkavpu:486": "tapaḥśrīḥ kasyaiṣā madananagari dhyāyasi tu yam //48//}",
  "GK16mamkavpu:487": "(Śrivatsalāñchanācārya's Kāvyaparīkṣā 33)",
  "GK16mamkavpu:488": "atrānekakāmukaviṣayamabhilāpaṃ tasyāḥ stuma ityādyanugataṃ bahuvyāpāropādānaṃ vyanakti / bhāvābhāso yathā",
  "GK16mamkavpu:489": "{rākāsudhākaramukhī taralāyatākṣī",
  "GK16mamkavpu:490": "sā smerayauvanataraṅgitavibhramāṅgī /",
  "GK16mamkavpu:491": "tat kiṃ karomi vidadhe kathamatra maitrīṃ",
  "GK16mamkavpu:492": "tatsvīkṛtivyatikare ka ivābhyupāyaḥ //49//}",
  "GK16mamkavpu:493": "(Śrivatsalāñchanācārya's Kāvyaparīkṣā 34)",
  "GK16mamkavpu:494": "atra cintā anaucityapravartitā / evamanye 'pyudāhāryāḥ //",
  "GK16mamkavpu:495": "bhāvasya śāntirudayaḥ sandhiḥ śabalatā tathā // MKpr-K_36 //",
  "GK16mamkavpu:496": "karameṇodāharaṇam",
  "GK16mamkavpu:497": "{tasyāḥ sāndravilepanastanataṭapraśleṣamudrāṅkitaṃ",
  "GK16mamkavpu:498": "kiṃ vakṣaścaraṇānativyatikaravyājena gopāyyate /",
  "GK16mamkavpu:499": "ityukte kva tadityudīrya sahasā tat saṃpramārṣṭuṃ mayā",
  "GK16mamkavpu:500": "sāśliṣṭā(cx: saṃśliṣṭā) rabhasena tatsukhavaśāttanvyā ca tadvismṛtam //50//}",
  "GK16mamkavpu:501": "(Amaruśataka 26)",
  "GK16mamkavpu:502": "atra kopasya /",
  "GK16mamkavpu:503": "{ekasmiñ śayane vipakṣaramaṇīnāmagrahe mugdhayā",
  "GK16mamkavpu:504": "sadyo mānaparigrahaglapitayā cāṭūni kurvannapi /",
  "GK16mamkavpu:505": "āvegādavadhīritaḥ priyatamastūṣṇīṃ sthitastatkṣaṇaṃ",
  "GK16mamkavpu:506": "mā bhūtsupta ivetyamandavalitagrīvaṃ punarvīkṣitaḥ //51//}",
  "GK16mamkavpu:507": "(Amaruśataka 22)",
  "GK16mamkavpu:508": "atrautsukyasya /",
  "GK16mamkavpu:509": "{utsiktasya tapaḥparākramanidherabhyāgamādekataḥ",
  "GK16mamkavpu:510": "satsaṃgapriyatā ca vīrarabhasotphālaśca māṃ karṣataḥ /",
  "GK16mamkavpu:511": "vaidaihīparirambha eṣa ca muhurścaitanyamāmīlayan",
  "GK16mamkavpu:512": "ānandī haricandanenduśiśirasnigdho ruṇaddhyanyataḥ //52//}",
  "GK16mamkavpu:513": "(Bhavabhtūti's Mahāvīracarita 2.16)",
  "GK16mamkavpu:514": "atrāvegaharṣayoḥ /",
  "GK16mamkavpu:515": "{kvākāryaṃ śaśalakṣaṇaḥ kva ca kulaṃ bhūyo 'pi dṛśyeta sā",
  "GK16mamkavpu:516": "doṣāṇāṃ praśamāya na śrutamaho kope 'pi kāntaṃ mukham /",
  "GK16mamkavpu:517": "kiṃ vakṣyantyapakalmaṣāḥ kṛtadhiyaḥ svapne 'pi sā durlabhā",
  "GK16mamkavpu:518": "cetaḥ svāsthyamupaihi kaḥ khalu yuvā dhanyo 'dharaṃ dhāsyati //53//}",
  "GK16mamkavpu:519": "(Kālidāsa's Vikramorvaśīya 4.4)",
  "GK16mamkavpu:520": "atra vitarkautsukyamatismaraṇaśaṅkādainyadhṛticintānāṃ śabalatā /",
  "GK16mamkavpu:521": "bhāvasthitistūktā udāhṛtā ca //36//",
  "GK16mamkavpu:522": "mukhye rase 'pi te 'ṅgitvaṃ prāpnuvanti kadācana /",
  "GK16mamkavpu:523": "te bhāvaśāntyādayaḥ / aṅgitvaṃ rājānugatavivāhapravṛttabhṛtyavat //",
  "GK16mamkavpu:524": "anusvānābhasaṃlakṣyakramavyaṅgyasthitistu yaḥ // MKpr-K_37 //",
  "GK16mamkavpu:525": "śabdārthobhayaśaktyutthastridhā sa kathito dhvaniḥ /",
  "GK16mamkavpu:526": "śabdaśaktimūlānuraṇanarūpavyaṅgyaḥ, arthaśaktimūlānuraṇanarūpavyaṅgyaḥ,",
  "GK16mamkavpu:527": "ubhayaśaktimūlānuraṇanarūpavyaṅgyaśceti trividhaḥ //37//",
  "GK16mamkavpu:528": "tatra",
  "GK16mamkavpu:529": "alaṅkāro 'tha vastveva śabdādyatrāvabhāsate // MKpr-K_38 //",
  "GK16mamkavpu:530": "pradhānatvena sa jñeyaḥ śabdaśaktyudbhavo dvidhā /",
  "GK16mamkavpu:531": "vastveti, analaṅkāraṃ vastumātram / ādyo yathā",
  "GK16mamkavpu:532": "{ullāsya kālakaravālamahāmbuvāhaṃ",
  "GK16mamkavpu:533": "devena yena jaraṭhorjitagarjitena /",
  "GK16mamkavpu:534": "nirvāpitaḥ sakala eva raṇe ripūṇāṃ",
  "GK16mamkavpu:535": "dhārājalaistrijagati jvalitaḥ pratāpaḥ //54//}",
  "GK16mamkavpu:536": "(Śivasvāmin's Kapphinābhyudaya 1.24)",
  "GK16mamkavpu:537": "atra vākyasyāsaṃbaddhārthābhidhāyakatvaṃ mā prasāṅkṣīditi prākaraṇikāprākaraṇikayorupamānopameyabhāvaḥ kalpanīya ityatropamālaṅkāro vyaṅgyaḥ /",
  "GK16mamkavpu:538": "{tigmarucirapratāpo vidhuraniśākṛdvibho madhuralīlaḥ /",
  "GK16mamkavpu:539": "matimānatattvavṛttiḥpratipadapakṣāgraṇīrvibhāti bhavān //55//}",
  "GK16mamkavpu:540": "(Govindaṭhakkura's Kāvyapradīpa)",
  "GK16mamkavpu:541": "atraikaikasya padasya dvipadatve virodhābhāsaḥ /",
  "GK16mamkavpu:542": "{amitaḥ samitaḥ prāptairutkarṣairharṣada prabho /",
  "GK16mamkavpu:543": "ahitaḥ sahitaḥ sādhuyaśobhirasatāmasi //56//}",
  "GK16mamkavpu:544": "(Govindaṭhakkura's Kāvyapradīpa)",
  "GK16mamkavpu:545": "atrāpi virodhābhāsaḥ /",
  "GK16mamkavpu:546": "{nirupādānasaṃbhāramabhittāveva tanvate /",
  "GK16mamkavpu:547": "jagaccitraṃ namastasmai kalāślādhyāya śūline //57//}",
  "GK16mamkavpu:548": "(Govindaṭhakkura's Kāvyapradīpa)",
  "GK16mamkavpu:549": "atra vyatirekaḥ /",
  "GK16mamkavpu:550": "alaṅkāryasyāpi brāhmaṇaśramaṇanyāyenālaṅkāratā / vastumātraṃ yathā",
  "GK16mamkavpu:551": "{panthi_a ṇa ettha sattharamaitthi maṇaṃ pattharatthale gāme /",
  "GK16mamkavpu:552": "uṇṇa_apa_oharaṃ pekhkhiūṇa ja_i vasasi tā vasasu //58//}",
  "GK16mamkavpu:553": "[pathika nātra srastaramasti manāk prastarasthale grāme /",
  "GK16mamkavpu:554": "unnatapayodharaṃ praks.ya yadi vasasi tadā vasa //]",
  "GK16mamkavpu:555": "(Hāla's Gāthāsaptaśatī 879)",
  "GK16mamkavpu:556": "atra yadyupabhogakṣamosi tadā āssvetiṃ vyajyate /",
  "GK16mamkavpu:557": "{śaniraśaniśca tamuccairnihanti kupyasi narendra yasmai tvam /",
  "GK16mamkavpu:558": "yatra prasīdasi punaḥ sa bhātyudāronudāraśca //59//}",
  "GK16mamkavpu:559": "(Govindaṭhakkura's Kāvyapradīpa)",
  "GK16mamkavpu:560": "aviruddhāvapi tvadanuvartanārthamekaṃ kārya kuruta iti dhvanyate /",
  "GK16mamkavpu:561": "arthaśaktyudbhavo 'pyartho vyañjakaḥ saṃbhavī svataḥ // MKpr-K_39 //",
  "GK16mamkavpu:562": "prauḍhoktimātrātsiddho vā kavestenombhitasya vā /",
  "GK16mamkavpu:563": "vastu vālaṅkṛtirvety ṣaḍbhedo 'sau vyanakti yat // MKpr-K_40 //",
  "GK16mamkavpu:564": "vastvalaṅkāramathavā tenāyaṃ dvādaśātmakaḥ /",
  "GK16mamkavpu:565_0": "svataḥsaṃbhavī na kevalaṃ bhaṇitamātraniṣpanno yāvadbahirapyaucityena saṃbhāvyamānaḥ /",
  "GK16mamkavpu:565_1": "kavinā pratibhāmātreṇa bahirasannapi nirmitaḥ kavinibaddhena vaktreti vā dvividhopara",
  "GK16mamkavpu:565_2": "iti trividhaḥ / vastu vālaṅkāro vāsāviti ṣoḍhā vyañjakaḥ / tasya vastu vālaṅkāro",
  "GK16mamkavpu:565_3": "vā vyaṅgya iti dvādaśabhedo 'rthaśaktyudbhavo dhvaniḥ / krameṇodāharaṇam ----",
  "GK16mamkavpu:566": "{alasaśiromaṇi dhuttāṇaṃ aggimo putti dhaṇasamiddhima_o /",
  "GK16mamkavpu:567": "i_a bhaṇi_eṇa ṇa_aṅgī papphullavilo_aṇā jā_ā //60//}",
  "GK16mamkavpu:568": "[alasaśiromaṇirdhūrtānāmagrimaḥ putri dhanasamṛddhimayaḥ /",
  "GK16mamkavpu:569": "iti bhaṇitenanatāṅgī praphullavilocanā jātā //]",
  "GK16mamkavpu:570": "(Hāla's Gāthāsaptaśatī 970)",
  "GK16mamkavpu:571": "atra mamaivopabhogya iti vastunā vastu vyajyate /",
  "GK16mamkavpu:572": "{dhanyāsi yā kathayasi priyasaṃgame 'pi",
  "GK16mamkavpu:573": "viśrabdhacāṭukaśatāni ratāntareṣu /",
  "GK16mamkavpu:574": "nīvīṃ prati praṇihite tu kare priyeṇa",
  "GK16mamkavpu:575": "sakhyaḥ śapāmi yadi kiñcidapi smarāmi //61//}",
  "GK16mamkavpu:576": "(Śārṅgadharapaddhati)",
  "GK16mamkavpu:577": "atra tvamadhanyā ahaṃ tu dhanyeti vyatirekālaṅkāraḥ /",
  "GK16mamkavpu:578": "{darpāndhagandhagajakumbhakapāṭakūṭa-",
  "GK16mamkavpu:579": "saṃkrāntinighnaghanaśoṇitaśoṇaśociḥ /",
  "GK16mamkavpu:580": "vīrairvyaloki yudhi kopakaṣāyakāntiḥ",
  "GK16mamkavpu:581": "kālīkaṭākṣa iva yasya kare kṛpāṇaḥ //62//}",
  "GK16mamkavpu:582": "(Śivasvāmin's Kapphinābhyudaya 1.37)",
  "GK16mamkavpu:583": "atropamālaṅkāreṇa sakalaripubalakṣayaḥ kṣaṇāt kariṣyate iti vastu /",
  "GK16mamkavpu:584": "{gāḍhakāntadaśanakṣatavyathāsaṃkaṭādarivadhūjanasya yaḥ /",
  "GK16mamkavpu:585": "oṣṭhavidrumadalānyamocayannirdaśan yudhi ruṣā nijādharam //63//}",
  "GK16mamkavpu:586": "(Viśvanātha's Sāhityadarpaṇa 4.9)",
  "GK16mamkavpu:587": "atra virodhālaṅkāreṇādharanirdaśanasamakālameva śatravo vyāpāditā iti tulyayogitā mama kṣatyāpyanyasya kṣatirnivartatāmiti tadbuddhirutprekṣyate ityutprekṣā ca /",
  "GK16mamkavpu:588": "eṣūdāharaṇeṣu svataḥsaṃbhavī vyañjakaḥ /",
  "GK16mamkavpu:589": "{kailāsasya prathamaśikhare veṇusaṃmūrchanābhiḥ",
  "GK16mamkavpu:590": "śrutvā kīrtiṃ vibudharamaṇīgīyamānāṃ yadīyām /",
  "GK16mamkavpu:591": "srastāpāṅgāḥ sarasabisinīkāṇḍasaṃjātaśaṅkāḥ",
  "GK16mamkavpu:592": "diṅmātaṅgāḥ śravaṇapuline hastamāvartayanti //64//}",
  "GK16mamkavpu:593": "(Govindaṭhakkura's Kāvyapradīpa)",
  "GK16mamkavpu:594": "atra vastunā yeṣāmapyarthādhigamo nāsti teṣāmapyevamādibuddhijananena camatkāraṃ karoti tvatkīrtiriti vastu dhvanyate /",
  "GK16mamkavpu:595": "{kesesu balāmoḍi_a teṇa a samarammi ja_asirī gahi_ā /",
  "GK16mamkavpu:596": "jaha kandarāṃhi vihurā tassa daḍhaṃ kaṇṭha_ammi saṃṭhavi_ā //65//}",
  "GK16mamkavpu:597": "[keśeṣu balātkāreṇa tena ca samare jayaśrīrgṛhītā /",
  "GK16mamkavpu:598": "yathā kandarābhirvidhurāstasya dṛḍhaṃ kaṇṭhe saṃsthāpitā //]",
  "GK16mamkavpu:599": "(Hāla's Gāthāsaptaśatī 971)",
  "GK16mamkavpu:600_0": "atra keśagrahaṇāvalokanoddīpitamadanā iva kandarāstadvidhurān kaṇṭhe gṛhṇanti ityutprekṣā /",
  "GK16mamkavpu:600_1": "ekatra saṃgrāme vijayadarśanāttasyārayaḥ palāyya guhāsu tiṣṭhantīti kāvyaheturalaṅkāraḥ /",
  "GK16mamkavpu:600_2": "na palāyya gatāstadvairiṇo 'pi tu tataḥ parābhavaṃ saṃbhāvya tān kandarā na tyajantītyapahnutiśca /",
  "GK16mamkavpu:601": "{gāḍhāliṅgaṇarahasujja-ammi da-i-e lahu samosara-i /",
  "GK16mamkavpu:602": "māṇaṃsiṇīṇa māṇo pīlaṇabhī-a vva hi-a-āhiṃ //66//}",
  "GK16mamkavpu:603": "[gāḍhāliṅganarabhasodyate dayite laghu samapasarati /",
  "GK16mamkavpu:604": "manasvinyāḥ mānaḥ pīḍanabhīta iva hṛdayāt //]",
  "GK16mamkavpu:605": "(Hāla's Gāthāsaptaśatī 934)",
  "GK16mamkavpu:606": "atrotprekṣayā pratyāliṅganādi tatra vijṛmbhate iti vastu /",
  "GK16mamkavpu:607": "{jā ṭheraṃvva hasantī ka-iva-aṇaṃburuhavaddhaviṇivesā /",
  "GK16mamkavpu:608": "dāve-i bhu-aṇamaṇḍalamaṇṇaṃ vi-a ja-a-i sā vāṇī //67//}",
  "GK16mamkavpu:609": "[yā sthaviramiva hasantī kavivadanāmburuhabaddhaviniveśā /",
  "GK16mamkavpu:610": "darśayati bhuvanamaṇḍalamanyadiva jayati sā vāṇī //]",
  "GK16mamkavpu:611": "(Hāla's Gāthāsaptaśatī 982)",
  "GK16mamkavpu:612": "atrotprekṣayā camatkāraikakāraṇaṃ navaṃ navaṃ jagat ajaḍāsanasthā nirmimīte iti vyatirekaḥ / eṣu kaviprauḍhoktimātraniṣpanno vyañjakaḥ /",
  "GK16mamkavpu:613": "{je laṅkāgirimehalāse khali-ā saṃbhogakhiṇṇora-i-",
  "GK16mamkavpu:614": "phārupphullaphaṇāvalīkavalaṇe pattā dariddattaṇaṃ /",
  "GK16mamkavpu:615": "te ehṇiṃ mala-ānilā virahiṇīṇīsāsasaṃpakkiṇo",
  "GK16mamkavpu:616": "jādā jhatti sisuttaṇe vi bahalā tāruṇṇapuṇṇā vi-a //68//}",
  "GK16mamkavpu:617": "[ye laṅkāgirimekhalāsu skhalitāḥ saṃbhogakhinnoragī-",
  "GK16mamkavpu:618": "sphārotphullaphaṇāvalīkavalane prāptā daridratvam /",
  "GK16mamkavpu:619": "ta idānīṃ malayānilā virahiṇīniḥśvāsasaṃparkiṇaḥ",
  "GK16mamkavpu:620": "jātā jhaṭiti śiśutve 'pi bahalāstāruṇyapūrṇā iva //]",
  "GK16mamkavpu:621": "(Rājaśekhara's Karpūramañjarī 1.19)",
  "GK16mamkavpu:622": "atra niḥśvāsaiḥ prāptaiśvaryā vāyavaḥ kiṃ kiṃ na kurvantīti vastunā vastu vyajyate /",
  "GK16mamkavpu:623": "{sahi vira-i-ūṇa māṇassa majjha dhīrattaṇeṇa āsāsaṃ /",
  "GK16mamkavpu:624": "pi-adaṃsaṇavihaṅkhalelakkhaṇammi sahasatti teṇa osari-aṃ //69//}",
  "GK16mamkavpu:625": "[sakhi viracayya mānasya mama dhīratvenāśvāsam /",
  "GK16mamkavpu:626": "priyadarśanaviśṛṅkhalakṣaṇe sahaseti tenāpasṛtam //]",
  "GK16mamkavpu:627": "(Hāla's Gāthāsaptaśatī 936)",
  "GK16mamkavpu:628": "atra vastunākṛte 'pi prārthane prasanneti vibhāvanā priyadarśanasya saubhāgyabalaṃ dhairyeṇa soḍhuṃ na śakyate ityutprekṣā vā /",
  "GK16mamkavpu:629": "{ollollakara-ara-akhkha-ehi tuha lo-aṇesu maha diṇṇaṃ /",
  "GK16mamkavpu:630": "rattaṃsu-aṃ pasā-o koveṇa puṇo ime ṇa akkami-ā //70//}",
  "GK16mamkavpu:631": "[ārdrārdrakarajaradanakṣataistava locanayormama dattam /",
  "GK16mamkavpu:632": "raktāṃśukaṃ prasādaḥ kopena punarime nākrānte //]",
  "GK16mamkavpu:633": "(Hāla's Gāthāsaptaśatī 971)",
  "GK16mamkavpu:634": "atra kimiti locane kupite vahasi iti uttarālaṅkāreṇa na kevalamārdranakhakṣatāni gopāyasi yāvatteṣāmahaṃ prasādapātraṃ jāteti vastu /",
  "GK16mamkavpu:635": "{mahilāsahassabhari-e tuha hi-a-e suha-a sā amā-antī /",
  "GK16mamkavpu:636": "aṇudiṇamaṇaṇṇakammā aṅgaṃ taṇu-aṃ vi taṇu-e-i //71//}",
  "GK16mamkavpu:637": "[mahilāsahasrabharite tava hṛdaye subhaga sā amāntī /",
  "GK16mamkavpu:638": "anudinamananyakarmā aṅgaṃ tanukamapi tanayati //]",
  "GK16mamkavpu:639": "(Hāla's Gāthāsaptaśatī 2.82)",
  "GK16mamkavpu:640": "atra hetvalaṅkāreṇa tanostanūkaraṇepi tava hṛdaye na vartate iti viśeṣoktiḥ / eṣu kavinibaddhavaktṛprauḍhoktimātraniṣpannaśarīro vyañjakaḥ / evaṃ dvādaśa bhedāḥ //",
  "GK16mamkavpu:641": "śabdārthobhayabhūreko ...",
  "GK16mamkavpu:642": "{atandracandrābharaṇā samuddīpitamanmathā /",
  "GK16mamkavpu:643": "tārakātaralā śyāmā sānandaṃ na karoti kam //72//}",
  "GK16mamkavpu:644": "(Govindaṭhakkura's Kāvyapradīpa)",
  "GK16mamkavpu:645": "atropamā vyaṅgyā //",
  "GK16mamkavpu:646": "... bhedā aṣṭādaśāsya tat // MKpr-K_41 //",
  "GK16mamkavpu:647": "asyeti dhvaneḥ //41//",
  "GK16mamkavpu:648": "nanu rasādīnāṃ bahubhedatvena kathamaṣṭādaśetyata āha /",
  "GK16mamkavpu:649": "rasādīnāmanantatvādbheda eko hi gaṇyate /",
  "GK16mamkavpu:650_0": "anantatvāditi / tathāhi ---- nava rasāḥ / tatra śṛṅgārasya dvau bhedau / saṃbhogo",
  "GK16mamkavpu:650_1": "vipralambhaśca / saṃbhogasyāpi parasparāvalokanāliṅganaparicumbanādikusumoccayajalakelisūryāstamayacandrodayaṣaḍṛtuvarṇanādayo",
  "GK16mamkavpu:650_2": "bahavo bhedāḥ / vipralambhasyābhilāṣādaya uktāḥ / tayorapi vibhāvānubhāvavyabhicārivaicitryam /",
  "GK16mamkavpu:650_3": "tatrāpi nāyakayoruttamamadhyamādhamaprakṛtitvam / tatrāpi deśakālāvasthādibhedā ityekasyaiva rasasyānantyam /",
  "GK16mamkavpu:651": "kā gaṇanā tvanyeṣāṃ / kramatvaṃ tu sāmānyamāśritya rasādidhvanibheda eka eva gaṇyate //",
  "GK16mamkavpu:652": "vākye dvyutthaḥ ...",
  "GK16mamkavpu:653": "dvyuttha iti śabdārthobhayaśaktimūlaḥ //",
  "GK16mamkavpu:654": "... pade 'pyanye ...",
  "GK16mamkavpu:655": "apiśabdādvākyepi / ekāvayavasthitena bhūṣaṇena kāminīva padadyotyena vyaṅgyena vākyavyaṅgyāpi bhāratī bhāsate / tatra padaprakāśyatve krameṇodāharaṇāni ----",
  "GK16mamkavpu:656": "{yasya mitrāṇi mitrāṇi śatravaḥ śatravastathā /",
  "GK16mamkavpu:657": "anukampyonukampyaśca sa jātaḥ sa ca jīvati //73// (1)}",
  "GK16mamkavpu:658": "(Govindaṭhakkura's Kāvyapradīpa)",
  "GK16mamkavpu:659": "atra dvitīyamitrādiśabdā āśvastatvaniyantraṇīyatvasnehapātratvādisaṃkramitavācyāḥ /",
  "GK16mamkavpu:660": "{khalavavahārā dīsanti dāruṇā jahavi tahavi dhīrāṇaṃ /",
  "GK16mamkavpu:661": "hi_a_ava_assavahuma_ā ṇa hu vavasā_ā vimujjhanti //74// (2)}",
  "GK16mamkavpu:662": "[khalavyavahārāḥ dṛśyante dāruṇāḥ yadyapi tathāpi dhīrāṇām /",
  "GK16mamkavpu:663": "hṛdayavayasyabahumatāḥ na khalu vyavasāyāḥ vimuhyanti //]",
  "GK16mamkavpu:664": "(Govindaṭhakkura's Kāvyapradīpa)",
  "GK16mamkavpu:665": "atra vimuhyantīti /",
  "GK16mamkavpu:666": "{lāvaṇyaṃ tadasau kāntistadrūpaṃ sa vacaḥkramaḥ /",
  "GK16mamkavpu:667": "tadā sudhāspadamabhūdadhunā tu jvaro mahān //75//}",
  "GK16mamkavpu:668": "(Govindaṭhakkura's Kāvyapradīpa)",
  "GK16mamkavpu:669": "atra tadādipadairanubhavaikagocarā arthāḥ prakāśyante / yathā vā",
  "GK16mamkavpu:670": "{mugdhe mugdhatayaiva netumakhilaḥ kālaḥ kimārabhyate",
  "GK16mamkavpu:671": "mānaṃ dhatsva dhṛtiṃ badhāna ṛjutāṃ dūre kuru preyasi /",
  "GK16mamkavpu:672": "sakhyaivaṃ pratibodhitā prativacastāmāha bhītānanā",
  "GK16mamkavpu:673": "nīcaiḥśaṃsa hṛdi sthito hi nanu me prāṇeśvaraḥ śroṣyati //76// (3)}",
  "GK16mamkavpu:674": "(Amaruśataka 70)",
  "GK16mamkavpu:675": "atra bhītānaneti / etena hi nīcaiḥśaṃsanavidhānasya yuktatā gamyate / bhāvādīnāṃ padaprakāśyatve 'dhikaṃ na vaicitryamiti na tadudāhriyate /",
  "GK16mamkavpu:676": "{rudhiravisaraprasādhitakaravālakarālarucirabhujaparighaḥ /",
  "GK16mamkavpu:677": "jhaṭiti bhrukuṭiviṭaṅkitalalāṭapaṭṭo vibhāsi nṛpa bhīma //77// (4)}",
  "GK16mamkavpu:678": "(Govindaṭhakkura's Kāvyapradīpa)",
  "GK16mamkavpu:679": "atra bhīṣaṇīyasya bhīmasena upamānam /",
  "GK16mamkavpu:680": "{bhuktimuktikṛdekāntasamādeśanatatparaḥ /",
  "GK16mamkavpu:681": "kasya nānandanisyandaṃ vidadhāti sadāgamaḥ //78// (5)}",
  "GK16mamkavpu:682": "(Govindaṭhakkura's Kāvyapradīpa)",
  "GK16mamkavpu:683": "kācit saṃketadāyinamevaṃ mukhyayā vṛttyā śaṃsati /",
  "GK16mamkavpu:684": "{sāyaṃ snānamupāsitaṃ malayajenāṅgaṃ samālepitaṃ",
  "GK16mamkavpu:685": "yāto 'stācalamaulimambaramaṇirvisrabdhamatrāgatiḥ /",
  "GK16mamkavpu:686": "āścaryaṃ tava saukumāryamabhitaḥ klāntāsi yenādhunā",
  "GK16mamkavpu:687": "netradvandvamamīlanavyatikaraṃ śaknoti tenāsitum //79// (6)}",
  "GK16mamkavpu:688": "(Govindaṭhakkura's Kāvyapradīpa)",
  "GK16mamkavpu:689": "atra vastunā kṛtapuruṣaparicayā klāntāsīti vastu adhunāpadadyotyaṃ vyajyate /",
  "GK16mamkavpu:690": "{tadprāptimahāduḥkhavilīnāśeṣapātakā /",
  "GK16mamkavpu:691": "taccintāvipulāhlādakṣīṇapuṇyacayā tathā //80//",
  "GK16mamkavpu:692": "cintayantī jagatsūtiṃ parabrahmasvarūpiṇam /",
  "GK16mamkavpu:693": "nirucchvāsatayā muktiṃ gatānyā gopakanyakā //81// (7)}",
  "GK16mamkavpu:694": "(Viṣṇupurāṇa 5,13.21,22)",
  "GK16mamkavpu:695": "atra janmasahastairupabhoktavyāni duṣkṛtasukṛtaphalāni viyogaduḥkhacintanāhlādābhyāmanubhūtānītyuktam /",
  "GK16mamkavpu:696": "evaṃ cāśeṣacayapadadyotye atiśayoktī /",
  "GK16mamkavpu:697": "{kṣaṇadāsāvakṣaṇadā vanamavanaṃ vyasanamavyasanam /",
  "GK16mamkavpu:698": "bata vīra tava dviṣatāṃ parāṅmukhe tvayi parāṃṅmukhaṃ sarvam //82// (8)}",
  "GK16mamkavpu:699": "(Subhāṣitaratnabhāṇḍāgāra 103/74)",
  "GK16mamkavpu:700": "atra śabdaśaktimūlavirodhāṅgenārthāntaranyāsena {vidhirapi tvāmanuvartate} iti sarvapadadyotyaṃ vastu /",
  "GK16mamkavpu:701": "{tuha vallahassa gosammi āsi aharo milāṇakamaladalo /",
  "GK16mamkavpu:702": "i-a ṇavavahu-ā so-ūṇa kuṇa-i va-aṇaṃ mahisaṃmuhaṃ //83// (9)}",
  "GK16mamkavpu:703": "[tava vallabhasya prabhāta āsīdadharo mlānakamaladalam /",
  "GK16mamkavpu:704": "iti navavadhūḥ śrutvā karoti vadanaṃ mahīsaṃmukham //]",
  "GK16mamkavpu:705": "(Hāla's Gāthāsaptaśatī 998)",
  "GK16mamkavpu:706": "atra rūpakeṇa tvayāsya muhurmuhuḥ paricumbanaṃ tathā kṛtaṃ yena mlānatvamiti milāṇādipadadyotyaṃ kāvyaliṅgam / eṣu svataḥ- saṃbhavī vyañjakaḥ /",
  "GK16mamkavpu:707": "{rā-īsu candadhavalāsu lali-amapphāli-ūṇa jo cāvaṃ /",
  "GK16mamkavpu:708": "ekacchattaṃ vi-a kuṇa-i bhu-aṇarajjaṃ vijaṃbhanto //84// (10)}",
  "GK16mamkavpu:709": "[rātrīṣu candradhavalāsu lalitamāsphālya yaścāpam /",
  "GK16mamkavpu:710": "ekacchatramiva karoti bhuvanarājyaṃ vijṛmbhamāṇaḥ //]",
  "GK16mamkavpu:711": "(Hāla's Gāthāsaptaśatī 992)",
  "GK16mamkavpu:712": "atra vastunā yeṣāṃ kāmināmasau rājā smarastebhyo na kaścidapi tadādeśaparāṅmukha iti jāgradbhirupabhogaparaireva tairniśātivāhyate iti bhu_aṇarajjapadadyotyaṃ vastu prakāśyate /",
  "GK16mamkavpu:713": "{niśitaśaradhiyārpayatyanaṅgo",
  "GK16mamkavpu:714": "dṛśi sudṛśaḥ svabalaṃ vayasyarāle /",
  "GK16mamkavpu:715": "diśi nipatati yatra sā ca tatra",
  "GK16mamkavpu:716": "vyatikarametya samunmiṣantyavasthāḥ //85// (11)}",
  "GK16mamkavpu:717": "(Govindaṭhakkura's Kāvyapradīpa)",
  "GK16mamkavpu:718": "atra vastunā yugapadavasthāḥ prasparaviruddhā api prabhavantīti vyatikarapadadyotyo virodhaḥ /",
  "GK16mamkavpu:719": "{vārijjanto vi puṇo saṃdāvakadatthi-eṇa hi-a-eṇa /",
  "GK16mamkavpu:720": "thaṇaharava-asma-eṇa visuddhajā-ī ṇa cala-i se hāro //86// (12)}",
  "GK16mamkavpu:721": "[vāryamāṇo 'pi punaḥ saṃtāpakadarthitena hṛdayena /",
  "GK16mamkavpu:722": "stanabharavayasyena viśuddhajātirna calatyasyā hāraḥ //]",
  "GK16mamkavpu:723": "(Hāla's Gāthāsaptaśatī 994)",
  "GK16mamkavpu:724": "atra viśuddhajātitvalakṣaṇahetvalaṅkāreṇa hāro 'navarataṃ kampamāna evāste iti ṇa cala-i-padadyotyaṃ vastu /",
  "GK16mamkavpu:725": "{so muddhasāmalaṅgo dhammillo kali-alaliaṇi-adeho /",
  "GK16mamkavpu:726": "tī-e khandhāhi balaṃ gahi-a saṃro sura-asaṃgare ja-a-i //87// (13)}",
  "GK16mamkavpu:727": "[sa mugdhaśyāmalāṅgaḥ dhammillaḥ kalitalalitanijadehaḥ /",
  "GK16mamkavpu:728": "tasyāḥ skandhādbalaṃ gṛhītvā smaraḥ suratasaṃgare jayati //]",
  "GK16mamkavpu:729": "(Hāla's Gāthāsaptaśatī 998)",
  "GK16mamkavpu:730_0": "atra rūpakeṇa muhurmuhurākarṣaṇena tathā keśapāśaḥ skandhayoḥ prāpto yathā rativiratāvapyanivṛttābhilāṣaḥ",
  "GK16mamkavpu:730_1": "kāmko 'bhūditi khandha-padadyotyā vibhāvanā // eṣu kaviprauḍhoktimātraniṣpannaśarīraḥ //",
  "GK16mamkavpu:731": "{ṇavapuṇṇimāmi-aṅkassa suha-a ko taṃ si bhaṇasu maha saccaṃ /",
  "GK16mamkavpu:732": "kā sohaggasamaggā pa-osara-aṇivva tuha ajja //88// (14)}",
  "GK16mamkavpu:733": "[navapūrṇimāmṛgāṅkasya subhaga kastvamasi bhaṇa mama satyam /",
  "GK16mamkavpu:734": "kā saubhāgyasamagrā pradoṣarajanīva tavādya //]",
  "GK16mamkavpu:735": "(Hāla's Gāthāsaptaśatī 986)",
  "GK16mamkavpu:736": "atra vastunā mayīvānyasyāmapi prathamamanuraktastvaṃ na tata iti ṇavetyādi - pa-osetyādipadadyotyaṃ vastu vyajyate //",
  "GK16mamkavpu:737": "{sahi ṇavaṇihuvaṇasamarammi aṅkavālīsahī-e ṇiviḍā-e /",
  "GK16mamkavpu:738": "hāro ṇivāri-o vi-a uccheranto tado kahaṃ rami-aṃ //89// (15)}",
  "GK16mamkavpu:739": "[sakhi navanidhuvanasamare 'ṅkapālīsakhyā nibiḍayā /",
  "GK16mamkavpu:740": "hāro nivārita evocchriyamāṇastataḥ kathaṃ ramitam //]",
  "GK16mamkavpu:741": "(Hāla's Gāthāsaptaśatī 996)",
  "GK16mamkavpu:742": "atra vastunā hāracchedānantaramanyadeva ratamavaśyamabhūt tatkathaya kīdṛgiti vyatirekaḥ kahaṃpadagamyaḥ //",
  "GK16mamkavpu:743": "{pravisaṃtī gharavāraṃ vivali-ava-aṇā vilo-i-ūṇa pahaṃ /",
  "GK16mamkavpu:744": "khandhe ghettūṇa ghaḍaṃ hā hā ṇaṭṭhotti ru-asi sahi kinti //90//}",
  "GK16mamkavpu:745": "[praviśantī gṛhadvāraṃ vivalitavadanā vilokya panthānam /",
  "GK16mamkavpu:746": "skandhe gṛhītvā ghaṭaṃ hā hā naṣṭa iti rodiṣi sakhi kimiti //]",
  "GK16mamkavpu:747": "(Hāla's Gāthāsaptaśatī 880)",
  "GK16mamkavpu:748": "atra hetvalaṅkāreṇa saṃketaniketanaṃ gacchantaṃ dṛṣṭvā yadi tatra gantumicchasi tadā aparaṃ ghaṭaṃ gṛhītvā gaccheti vastu kinti-pada-dyotyam / yathā vā",
  "GK16mamkavpu:749": "{vihalaṅkhalaṃ tumaṃ sahi daṭṭhūṇa kuḍeṇa taralataradiṭṭhiṃ /",
  "GK16mamkavpu:750": "vārapphaṃsamiseṇa a appā guru-otti pāḍi-a vihiṇṇo //91// (16)}",
  "GK16mamkavpu:751": "[viśṛṅkhalāṃ tvāṃ sakhi dṛṣṭvā kuṭena taralataradṛṣṭim /",
  "GK16mamkavpu:752": "dvārasparśamiṣeṇa cātmā guruka iti pātayitvā vibhinnaḥ //]",
  "GK16mamkavpu:753": "(Hāla's Gāthāsaptaśatī 880)",
  "GK16mamkavpu:754_0": "atra nadīkūle latāgahane kṛtasaṃketamaprāptaṃ gṛhapraveśāvasare paścādāgataṃ dṛṣṭvā",
  "GK16mamkavpu:754_1": "punarnadīgamanāya dvāropaghātavyājena buddhipūrvaṃ vyākulatayā tvayā ghaṭaḥ sphoṭita",
  "GK16mamkavpu:754_2": "iti mayā cintitaṃ tatkimiti nāśvasiṣi tatsamīhitasiddhaye vraja ahaṃ te śvaśrūnikaṭe",
  "GK16mamkavpu:754_3": "sarvaṃ samarthayiṣye iti dvārasparśanavyājenetyapahnutyā vastu /",
  "GK16mamkavpu:755": "{johṇā-iṃ mahuraseṇa a vi-iṇṇatāruṇcchu-amaṇā sā /",
  "GK16mamkavpu:756": "vuḍḍhāvi ṇavoḍhavvi-a paravahu-ā ahaha hara-ituha hi-a-aṃ //92// (17)}",
  "GK16mamkavpu:757": "[jyotsnayā madhurasena ca vitīrṇatāruṇyotsukamanāḥ sā /",
  "GK16mamkavpu:758": "vṛddhāpi navoḍheva paravadhūrahaha harati tava hṛdayam //]",
  "GK16mamkavpu:759": "(Hāla's Gāthāsaptaśatī 984)",
  "GK16mamkavpu:760": "atra kāvyaliṅgena vṛddhāṃ paravadhūṃ tvamasmānujjhitvābhilaṣasīti tvadīyamācaritaṃ vaktuṃ na śaktyamityākṣepaḥ paravahūpadaprakāśyaḥ /",
  "GK16mamkavpu:761": "eṣu kavinibaddhavaktṛprauḍhoktimātraniṣpannaśarīraḥ //",
  "GK16mamkavpu:762": "vākyaprakāśye tu pūrvamudāhṛtam //",
  "GK16mamkavpu:763": "śabdārthobhayaśaktyudbhavastu padaprakāśyo na bhavatīti",
  "GK16mamkavpu:764": "pañcatriṃśadbhedāḥ //",
  "GK16mamkavpu:765": "... prabandhe 'pyarthaśaktibhūḥ // MKpr-K_42 //",
  "GK16mamkavpu:766": "yathā gṛdhragomāyusaṃvādādau /",
  "GK16mamkavpu:767": "{alaṃ sthitvā śmaśāne 'smin gṛdhragomāyusaṃkule /",
  "GK16mamkavpu:768": "kaṅkālabahale ghore sarvaprāṇibhayaṅkare //93//}",
  "GK16mamkavpu:769": "(Mahābhārata śāntiparvan 153-11)",
  "GK16mamkavpu:770": "{na ceha jīvitaḥ kaścit kāladharmamupāgataḥ /",
  "GK16mamkavpu:771": "priyo vā yadi vā dveṣyaḥ prāṇināṃ gatirīdṛśī //94//}",
  "GK16mamkavpu:772": "(Śrivatsalāñchanācārya's Kāvyaparīkṣā 52)",
  "GK16mamkavpu:773": "iti divā prabhavato gṛdhrasya puruṣavisarjanaparamidaṃ vacanam //",
  "GK16mamkavpu:774": "{ādityo 'yaṃ sthito mūḍhāḥ snehaṃ kuruta sāṃpratam /",
  "GK16mamkavpu:775": "bahuvighno muhūrto 'yaṃ jīvedapi kadācana //95//}",
  "GK16mamkavpu:776": "(Mahābhārata, Gita Press. śāntiparvan 153-19)",
  "GK16mamkavpu:777": "{amuṃ kanakavarṇābhaṃ bālamaprāptayauvanam /",
  "GK16mamkavpu:778": "gṛdhravākyātkathaṃ mūḍhāstyajadhvamaviśaṅkitāḥ //96//}",
  "GK16mamkavpu:779": "(Mahābhārata, Gita Press. śāntiparvan 153-65?)",
  "GK16mamkavpu:780": "iti niśi vijṛmbhamāṇasya gomāyorjanavyāvartananiṣṭhaṃ ca vacanamiti prabandha eva prathate //",
  "GK16mamkavpu:781": "anye tvekādaśa bhedā granthavistarabhayānnodāhṛtāḥ svayaṃ tu lakṣaṇatonusartavyāḥ //",
  "GK16mamkavpu:782": "apiśabdātpadavākyayoḥ //42//",
  "GK16mamkavpu:783": "padaikadeśaracanāvarṇeṣvapi rasādayaḥ /",
  "GK16mamkavpu:784": "tatra prakṛtyā yathā",
  "GK16mamkavpu:785": "{ra-ikelihi-aṇivasaṇakarakisala-aruddhaṇa-aṇaju-alassa /",
  "GK16mamkavpu:786": "ruddhassa ta-i-aṇa-aṇaṃ pavva-īparicuṃbi-aṃ ja-a-i //97//}",
  "GK16mamkavpu:787": "[ratikelibṛtanivasanakarakisalayaruddhanayanayugalasya /",
  "GK16mamkavpu:788": "rudrasya tṛtīyanayanaṃ pārvatīparicumbitañjayati //]",
  "GK16mamkavpu:789": "(Hāla's Gāthāsaptaśatī 5.53)",
  "GK16mamkavpu:790": "atha jayatīti na tu śobhate ityādi / samāne 'pi hi sthaganavyāpāre lokottareṇaiva vyāpāreṇāsya pidhānamiti",
  "GK16mamkavpu:791": "tadevotkṛṣṭam / yathā vā",
  "GK16mamkavpu:792": "{preyān so 'yamapākṛtaḥ saśapathaṃ pādānataḥ kāntayā",
  "GK16mamkavpu:793": "dvitrāṇyeva padāni vāsabhavanādyāvanna yātyunmanāḥ /",
  "GK16mamkavpu:794": "tāvatpratyuta pāṇisaṃpuṭagalannīvīnibandhaṃ dhṛto",
  "GK16mamkavpu:795": "dhāvitveva kṛtapraṇāmakamaho premṇo vicitrā gatiḥ //98//}",
  "GK16mamkavpu:796": "(Vāmana's Kāvyālaṅkārasūtravṛtti 3,2.15)",
  "GK16mamkavpu:797": "atra padānīti na tu dvārāṇīti //",
  "GK16mamkavpu:798": "tiṅsuporyathā",
  "GK16mamkavpu:799": "{pathi pathi śukacañcūcārurābhāṅkurāṇāṃ",
  "GK16mamkavpu:800": "diśi diśi pavamāno vīrudhāṃ lāsakaśca /",
  "GK16mamkavpu:801": "nari nari kirati drāk sāyakān puṣpadhanvā",
  "GK16mamkavpu:802": "puri puri vinivṛttā māninīmānacarcā //99//}",
  "GK16mamkavpu:803": "(Subhāṣitaratnabhāṇḍāgāra 333/85)",
  "GK16mamkavpu:804": "atra kiratīti kiraṇasya sādhyamānatvaṃ nivṛtteti nivartanasya siddhatvaṃ tiṅā supā ca tatrāpi ktapratyayenātītatvaṃ dyotyate / yathā vā",
  "GK16mamkavpu:805": "{likhannāste bhūmiṃ bahiravanataḥ prāṇadayito",
  "GK16mamkavpu:806": "nirāhārāḥ sakhyaḥ satataruditocchūnanayanāḥ /",
  "GK16mamkavpu:807": "parityaktaṃ sarvaṃ hasitapaṭhitaṃ pañjaraśukaiḥ",
  "GK16mamkavpu:808": "tavāvasthā ceyaṃ visṛja kaṭhine mānamadhhunā //100//}",
  "GK16mamkavpu:809": "(Amaruśataka 6)",
  "GK16mamkavpu:810": "atra likhanniti na tu likhatīti tathā āste iti na tu āsīta iti api tu prasādaparyantamāste iti bhūmimiti na tu",
  "GK16mamkavpu:811": "bhūmāviti na hi buddhipūrvakamaparaṃ kiñcillikhatīti tiṅsubvibhaktīnāṃ vyaṅgyam /",
  "GK16mamkavpu:812": "saṃbandhasya yathā",
  "GK16mamkavpu:813": "{gāmāruhamhi hāme vasāmi ṇa-araṭṭhi-iṃ ṇa jāṇāmi /",
  "GK16mamkavpu:814": "ṇā-ari-āṇaṃ pa-iṇo haremi jā homi sā homi //101//}",
  "GK16mamkavpu:815": "[grāmaruhāsmi grāme vasāmi nagarasthitiṃ na jānāmi /",
  "GK16mamkavpu:816": "nāgarikāṇāṃ patīn harāmi yā bhavāmi sā bhavāmi //]",
  "GK16mamkavpu:817": "(Hāla's Gāthāsaptaśatī 705)",
  "GK16mamkavpu:818": "atra nāgarikāṇāmiti ṣaṣṭhyāḥ /",
  "GK16mamkavpu:819": "ramaṇīyaḥ kṣatriyakumāra āsīt iti kālasya / eṣā hi bhagnamaheśvarakārmukaṃ dāśarathiṃ pratikupitasya bhārgavasyokti / vacanasya yathā /",
  "GK16mamkavpu:820": "{tāṇaṃ guṇaggaaṇāṇaṃ tāṇukkaṇṭhāṇaṃ tassa pemmassa /",
  "GK16mamkavpu:821": "tāṇaṃ bhaṇi-āṇaṃ suṃdara erisi-aṃ jā-amavasāṇaṃ //102//}",
  "GK16mamkavpu:822": "[teṣāṃ guṇagrahaṇānāṃ tāsāmutkaṇṭhānāṃ tasya premnaḥ /",
  "GK16mamkavpu:823": "tāsāṃ bhaṇitīnāṃ sundara īdṛśaṃ jātamavasānam //]",
  "GK16mamkavpu:824": "(Hāla's Gāthāsaptaśatī 940)",
  "GK16mamkavpu:825": "atra guṇagrahaṇādīnāṃ bahutvaṃ premṇaścaikatvaṃ dyotyate //",
  "GK16mamkavpu:826": "puruṣavyatyayasya yathā",
  "GK16mamkavpu:827": "{re re cañcalalocanāñcitaruce cetaḥ pramucya sthira-",
  "GK16mamkavpu:828": "premāṇaṃ mahimānameṇayanāmālokya kiṃ nṛtyasi /",
  "GK16mamkavpu:829": "kiṃ manye vihariṣyase bata hatāṃ muñcāntarāśāmimām",
  "GK16mamkavpu:830": "eṣā kaṇṭhataṭe kṛtā khalu śilā saṃsāravārāṃnidhau //103//}",
  "GK16mamkavpu:831": "(Govindaṭhakkura's Kāvyapradīpa)",
  "GK16mamkavpu:832": "atra prahāsaḥ /",
  "GK16mamkavpu:833": "pūrvanipātasya yathā",
  "GK16mamkavpu:834": "{yeṣāṃ dorbalameva durbalatayā te saṃmatāstairapi",
  "GK16mamkavpu:835": "prāyaḥ kevalanītirītiśaraṇaiḥ kāryaṃ kimurvīśvaraiḥ /",
  "GK16mamkavpu:836": "ye kṣmāśakra punaḥ parākramanayasvīkārakāntakramās ----",
  "GK16mamkavpu:837": "te syurnaiva bhavādṛśāstrijagati dvitrāḥ pavitrāḥ param //104//}",
  "GK16mamkavpu:838": "(Govindaṭhakkura's Kāvyapradīpa)",
  "GK16mamkavpu:839": "atra parākramasya prādhānyamavagamyate /",
  "GK16mamkavpu:840": "vibhaktiviśeṣasya yathā",
  "GK16mamkavpu:841": "{pradhanādhvani dhīradhanurdhvanibhṛti vidhurairayodhi tava divasam /",
  "GK16mamkavpu:842": "divasena tu narapa bhavānayuddha vidhisiddhasādhuvādapadam //105//}",
  "GK16mamkavpu:843": "(Govindaṭhakkura's Kāvyapradīpa)",
  "GK16mamkavpu:844": "atra divasenetyapavargatṛtīyā phalaprāptiṃ dyotayati /",
  "GK16mamkavpu:845": "{bhūyo bhūyaḥ savidhanagarīrathyayā paryaṭantaṃ",
  "GK16mamkavpu:846": "dṛṣṭvā dṛṣṭvā bhavanavalabhītuṅgavātāyanasthā /",
  "GK16mamkavpu:847": "sākṣātkāmaṃ navamiva ratirmālatī mādhavaṃ yat",
  "GK16mamkavpu:848": "gāḍhotkaṇṭhālulitalulitairaṅgakaistāmyatīti //106//}",
  "GK16mamkavpu:849": "(Bhavabhūti's Mālatīmādhava 1.30)",
  "GK16mamkavpu:850": "atrānukampāvṛtteḥ karūpataddhitasya /",
  "GK16mamkavpu:851": "{paricchedātītaḥ sakalavacanānāmaviṣayaḥ",
  "GK16mamkavpu:852": "punarjanmanyasminnanubhavapathaṃ yo na gatavān /",
  "GK16mamkavpu:853": "vivekapradhvaṃsādupacitamahāmohagahano",
  "GK16mamkavpu:854": "vikāraḥ ko 'pyantarjaḍayati ca tāpaṃ ca kurute //107//}",
  "GK16mamkavpu:855": "(Bhavabhūti's Mālatīmādhava 1.30)",
  "GK16mamkavpu:856": "atra praśabdasyopasargasya /",
  "GK16mamkavpu:857": "{kṛtaṃ ca garvābhimukhaṃ manastvayā",
  "GK16mamkavpu:858": "kimanyadevaṃ nihatāśca no dviṣaḥ /",
  "GK16mamkavpu:859": "tamāṃsi tiṣṭhanti hi tāvadaṃśumān",
  "GK16mamkavpu:860": "na yāvadāyātyudayādrimaulitām //108//}",
  "GK16mamkavpu:861": "(Govindaṭhakkura's Kāvyapradīpa)",
  "GK16mamkavpu:862": "atra tulyayogitādyotakasya [ca] iti nipātasya /",
  "GK16mamkavpu:863": "{rāmosau bhuvaneṣu vikramaguṇaiḥ prāptaḥ prasiddhiṃ parā-",
  "GK16mamkavpu:864": "masmadbhāgyaviparyayādyadi paraṃ devo na jānāti tam /",
  "GK16mamkavpu:865": "bandīvaiṣa yaśāṃsi gāyati marudyasyaikabāṇāhati-",
  "GK16mamkavpu:866": "śreṇībhūtaviśālatālavivarodgīrṇaiḥsvaraiḥsaptabhiḥ //109//}",
  "GK16mamkavpu:867": "([Viśākhadatta])",
  "GK16mamkavpu:868_0": "atrāsāviti bhuvaneṣviti guṇairiti sarvanāmaprātipadikavacanānāṃ na tvaditi na maditi",
  "GK16mamkavpu:868_1": "api asmadityasya sarvākṣepiṇaḥ bhāgyaviparyayādityanyathāsaṃpattimukhena na tvabhāvamukhenābhidhānasya /",
  "GK16mamkavpu:869": "{taruṇimani kalayati kalāmanumadanadhanurbhruvoḥ paṭhatyagre /",
  "GK16mamkavpu:870": "adhivasati sakalalalanāmaulimiyaṃ cakitaṃhariṇacalanayanā //110//}",
  "GK16mamkavpu:871": "(Mahimabhaṭṭa's Vyaktiviveka)",
  "GK16mamkavpu:872": "atra imanijavyayībhāvakarmabhūtādhārāṇāṃ svarūpasya taruṇatve,",
  "GK16mamkavpu:873": "iti dhanuṣaḥ samīpe,",
  "GK16mamkavpu:874": "iti maulau vasatīti tvādibhistulye,",
  "GK16mamkavpu:875": "eṣāṃ vācakatve,",
  "GK16mamkavpu:876": "asti kaścit svarūpasya viśeṣo yaścamatkārakārī sa eva vyañjakatvaṃ prāpnoti /",
  "GK16mamkavpu:877": "evamanyeṣāmapi boddhavyam /",
  "GK16mamkavpu:878": "varṇaracanānāṃ vyañjakatvaṃ guṇasvarūpanirūpaṇe udāhariṣyate apiśabdāt prabandheṣu nāṭakādiṣu /",
  "GK16mamkavpu:879": "evaṃ rasādīnāṃ pūrvagaṇitabhedābhyāṃ saha ṣaḍ bhedāḥ /",
  "GK16mamkavpu:880": "bhedāstadekapañcāśat ...",
  "GK16mamkavpu:881": "vyākhyātāḥ //",
  "GK16mamkavpu:882": "... teṣāṃ cānyonyayojane // MKpr-K_43 //",
  "GK16mamkavpu:883": "saṃkareṇa trirūpeṇa saṃsṛṣṭyā caikarūpayā /",
  "GK16mamkavpu:884_0": "na kevalaṃ śuddhā evaikapañcāśadbhedā bhavanti / yāvatteṣāṃ svaprabhedairekapañcāśatā",
  "GK16mamkavpu:884_1": "saṃśayāspadatvenānugrāhakatayaikavyañjakānupraveśena ceti trividhena saṃkareṇa parasparanirapekṣarūpayaikaprakārayā",
  "GK16mamkavpu:884_2": "saṃsṛṣṭyā ceti catur[bhir]guṇane /",
  "GK16mamkavpu:885": "vedakhābdhiviyaccandrāḥ ...",
  "GK16mamkavpu:886": "śuddhabhedaiḥ saha",
  "GK16mamkavpu:887": "... śareṣuyugakhendavaḥ // MKpr-K_44 //",
  "GK16mamkavpu:888": "tatra diṅmātramudāhṇiyate /",
  "GK16mamkavpu:889": "{kkhaṇapāhuṇi-ā de-ara jā-ā-e suha-a kiṃpi de bhaṇi-ā /",
  "GK16mamkavpu:890": "ru-a-i paḍoharavalahīgharammi aṇuṇiñja-u varā-ī //111//}",
  "GK16mamkavpu:891": "[kṣaṇaprāghuṇikā devara jāyayā subhaga kimapi te bhaṇitā /",
  "GK16mamkavpu:892": "roditi gṛhapaścādbhāgavalanbhīgṛhe 'nunīyatāṃ varākī //]",
  "GK16mamkavpu:893": "(Hāla's Gāthāsaptaśatī 963 ; Abhinavagupta's Dhvanyālokalocana 3)",
  "GK16mamkavpu:894": "atrānunayaḥ kimupabhogalakṣaṇe 'rthāntare saṃkramitaḥ kimanuraṇananyāyenopabhoge eva vyaṅgye vyañjakaḥ iti saṃdehaḥ /",
  "GK16mamkavpu:895": "{snigdhaśyāmalakāntiliptaviyato velladbalākā ghanāḥ",
  "GK16mamkavpu:896": "vātāḥ śīkariṇaḥ payodasuhṛdāmānandakekāḥ kalāḥ /",
  "GK16mamkavpu:897": "kāmaṃ santu dṛḍhaṃ kaṭhorahṛdayo rāmo 'smi sarvaṃ sahe",
  "GK16mamkavpu:898": "vaidehī tu kathaṃ bhaviṣyati ha hā hā devi dhīrā bhava //112//}",
  "GK16mamkavpu:899": "(Ānandavardana's dhvanyāloka 2)",
  "GK16mamkavpu:900_0": "atra lipteti payodasuhṛdāmiti ca atyantatiraskṛtavācyayoḥ saṃsṛṣṭiḥ / tābhyāṃ saha",
  "GK16mamkavpu:900_1": "rāmo 'smītyarthāntarasaṃkramitavācyasyānugrāhakabhāvena rāmapadalakṣaṇaikavyañjakānupraveśena",
  "GK16mamkavpu:900_2": "cārthāntarasaṃkramitavācyarasadhvanyoḥ saṃkaraḥ / evamanyadapyudāhāryam //",
  "GK16mamkavpu:901": "iti kāvyaprakāśe dhvaninirṇayo nāma caturtha ullāsaḥ ||4||",
  "GK16mamkavpu:902": "==========================================================",
  "GK16mamkavpu:903": "atha pañcama ullāsaḥ",
  "GK16mamkavpu:904": "evaṃ dhvanau nirṇīte guṇībhūtavyaṅgyaprabhedānāha /",
  "GK16mamkavpu:905": "agūḍhamaparasyāṅgaṃ vācyasiddhyaṅgamasphuṭam /",
  "GK16mamkavpu:906": "sandigdhatulyaprādhānye kākvākṣiptamasundaram // MKpr-K_45 //",
  "GK16mamkavpu:907": "vyaṅgyamevaṃ guṇībhūtavyaṅgyasyāṣṭau bhidāḥ smṛtāḥ /",
  "GK16mamkavpu:908": "kāminīkucakalaśavat gūḍhaṃ camatkaroti / agūḍhaṃ tu sphuṭatayā vācyāyamānamiti guṇībhūtameva / agūḍhaṃ yathā",
  "GK16mamkavpu:909": "{yasyāsuhṛtkṛtatiraskṛtiretya tapta-",
  "GK16mamkavpu:910": "sūcīvyadhavyatikareṇa yunakti karṇau /",
  "GK16mamkavpu:911": "kāñcīguṇagrathanabhājanameṣa so 'smi",
  "GK16mamkavpu:912": "jīvanna saṃprati bhavāmi kimāvahāmi //113//}",
  "GK16mamkavpu:913": "(Govindaṭhakkura's Kāvyapradīpa)",
  "GK16mamkavpu:914": "atra jīvannityarthāntarasaṃkramitavācyasya /",
  "GK16mamkavpu:915": "{unnidrakokanadareṇupiśaṅgitāngā",
  "GK16mamkavpu:916": "gāyanti mañju madhupā gṛhadīrghikāsu /",
  "GK16mamkavpu:917": "etaccakāsti ca ravernavabandhujīva-",
  "GK16mamkavpu:918": "puṣpacchadābhamudayācalacumbi bimbam //114//}",
  "GK16mamkavpu:919": "(Kuntaka's Vakroktijīvita 2.3)",
  "GK16mamkavpu:920": "atra cumbanasyātyantatiraskṛtavācyasya /",
  "GK16mamkavpu:921": "{atrāsīt phaṇipāśabandhanavidhiḥ śaktyā bhavaddevare",
  "GK16mamkavpu:922": "gāḍhaṃ vakṣasi tāḍite hanumatā droṇādriratrāhṛtaḥ /",
  "GK16mamkavpu:923": "divyairindrajidatra lakṣmaṇaśarairlokāntaraṃ prāpitaḥ",
  "GK16mamkavpu:924": "kenāpyatra mṛgākṣi rākṣasapateḥ kṛttā ca kaṇṭhāṭavī //115// (1)}",
  "GK16mamkavpu:925": "(Rājaśekhara's Bālarāmāyaṇa 10.20)",
  "GK16mamkavpu:926": "atra kenāpyatretyarthaśaktimūlānuraṇanarūpasya / {tasyāpyatra} iti yuktaḥ pāṭhaḥ /",
  "GK16mamkavpu:927": "aparasya rasādervācyasya vā (vākyārthībhūtasya) aṅgaṃ rasādi anuraṇanarūpaṃ vā / yathā",
  "GK16mamkavpu:928": "{ayaṃ sa raśanotkarṣī pīnastanavimardanaḥ /",
  "GK16mamkavpu:929": "nābhyūrujaghanasparśī nīvīvisraṃsanaḥ karaḥ //116//}",
  "GK16mamkavpu:930": "(Mahābhārata)",
  "GK16mamkavpu:931": "atra śṛṅgāraḥ karuṇasya /",
  "GK16mamkavpu:932": "{kailāsālayabhālalocanarucā nirvartitālaktaka-",
  "GK16mamkavpu:933": "vyaktiḥ pādanakhadyutirgiribhuvaḥ sā vaḥ sadā trāyatām /",
  "GK16mamkavpu:934": "spardhābandhasamṛddhayeva sudṛḍhaṃ rūḍhā yayā netrayoḥ",
  "GK16mamkavpu:935": "kāntiḥ kokanadānukārasarasā sadyaḥ samutsāryate //117//}",
  "GK16mamkavpu:936": "(Govindaṭhakkura's Kāvyapradīpa)",
  "GK16mamkavpu:937": "atra bhāvasya rasaḥ /",
  "GK16mamkavpu:938": "{atyuccāḥ paritaḥ sphuranti girayaḥ sphārāstathābhyodhaya-",
  "GK16mamkavpu:939": "stānetānapi bibhratī kimapi na klāntāsi tubhyaṃ namaḥ /",
  "GK16mamkavpu:940": "āścaryeṇa muhurmuhuḥ stutimiti prastaumi yāvadbhuva-",
  "GK16mamkavpu:941": "stāvadbibhradimāṃ smṛtastava bhujo vācastato mudritāḥ //118//}",
  "GK16mamkavpu:942": "(Pañcākṣarīpraśasti)",
  "GK16mamkavpu:943": "atra bhū.viṣayo ratyākhyo bhāvo rājaviṣayasya ratibhāvasya /",
  "GK16mamkavpu:944": "{bandīkṛtya nṛpa dviṣāṃ mṛgadṛśastāḥ paśyatāṃ preyasāṃ",
  "GK16mamkavpu:945": "śliṣyanti praṇamanti lānti paritaścumbanti te sainikāḥ /",
  "GK16mamkavpu:946": "asmākaṃ sukṛtairdṛśornipatitosyaucityavārāṃnidhe",
  "GK16mamkavpu:947": "vidhvastā vipadokhilāstaditi taiḥ pratyarthibhiḥ stūyase //119//}",
  "GK16mamkavpu:948": "(Subhāṣitaratnabhāṇḍāgāra 112/268)",
  "GK16mamkavpu:949": "atra bhāvasya rasābhāsabhāvābhāsau prathamārdhadvitīyārdhadyotyau /",
  "GK16mamkavpu:950": "{aviralakaravālakampanairbhrukuṭītarjanagarjanairmuhuḥ /",
  "GK16mamkavpu:951": "dadṛśe tava vairiṇāṃ madaḥ sa gataḥ kvāpi tavekṣaṇe kṣaṇāt //120//}",
  "GK16mamkavpu:952": "(Viśvanātha's Sāhityadarpaṇa)",
  "GK16mamkavpu:953": "atra bhāvasya bhāvapraśamaḥ /",
  "GK16mamkavpu:954": "{sākaṃ kuraṅgakadṛśā madhupānalīlāṃ",
  "GK16mamkavpu:955": "kartuṃ suhṛdbhirapi vairiṇi te pravṛtte /",
  "GK16mamkavpu:956": "anyābhidhāyi tava nāma vibho gṛhītaṃ",
  "GK16mamkavpu:957": "kenāpi tatra viṣamāmakarodavasthām //121//}",
  "GK16mamkavpu:958": "(Govindaṭhakkura's Kāvyapradīpa)",
  "GK16mamkavpu:959": "atra trāsodayaḥ /",
  "GK16mamkavpu:960": "{asoḍhā tatkālollasadasahabhāvasya tapasaḥ",
  "GK16mamkavpu:961": "kathānāṃ viśrambheṣvatha ca rasikaḥ śailaduhituḥ /",
  "GK16mamkavpu:962": "pramodaṃ vo diśyāt kapaṭabaṭuveṣāpanayane",
  "GK16mamkavpu:963": "tvarāśaithilyābhyāṃ yugapadabhiyuktaḥ smaraharaḥ //122//}",
  "GK16mamkavpu:964": "(Govindaṭhakkura's Kāvyapradīpa)",
  "GK16mamkavpu:965": "atrāvegadhairyayoḥ saṃdhiḥ //",
  "GK16mamkavpu:966": "{paśyetkaściccala capala re kā tvarāhaṃ kumārī",
  "GK16mamkavpu:967": "hastālambaṃ vitara ha ha hā vyutkramaḥ kvāsi yāsi /",
  "GK16mamkavpu:968": "itthaṃ pṛthvīparivṛḍha bhavadvidviṣoraṇyavṛtteḥ",
  "GK16mamkavpu:969": "kanyā kañcit phalakisalayānyādadānābhidhatte //123//}",
  "GK16mamkavpu:970": "(Govindaṭhakkura's Kāvyapradīpa)",
  "GK16mamkavpu:971_0": "atra śaṅkāsūyādhṛtismṛtiśramadainyavibodhautsukyānāṃ śabalatā / ete ca rasavadādyalaṅkārāḥ /",
  "GK16mamkavpu:971_1": "yadyapi bhāvodayabhāvasaṃdhibhāvaśabalatvāni nālaṅkāratayā uktāni tathāpi kaścit",
  "GK16mamkavpu:971_2": "brūyādityevamuktam / yadyapi sa nāsti kaścidviṣayaḥ yatra dhvaniguṇībhūtavyaṅgyayoḥ",
  "GK16mamkavpu:971_3": "svaprabhedādibhiḥ saha saṃkaraḥ saṃsṛṣṭirvā nāsti tathāpi prādhānyena vyapadeśā bhavantīti",
  "GK16mamkavpu:971_4": "kvacitkenacidvyavahāraḥ /",
  "GK16mamkavpu:972": "{janasthāne bhrāntaṃ kanakamṛgatṛṣṇāndhitadhiyā",
  "GK16mamkavpu:973": "vaco vaidehīti pratipadamudaśru pralapitam /",
  "GK16mamkavpu:974": "kṛtālaṅkābharturvadanaparipāṭīṣughaṭanā",
  "GK16mamkavpu:975": "mayāptaṃ rāmatvaṃ kuśalavasutā na tvadhigatā //124//}",
  "GK16mamkavpu:976": "(Śrivatsalāñchanācārya's Kāvyaparīkṣā 66)",
  "GK16mamkavpu:977": "atra śabdaśaktimūlānuraṇanarūpo rāmeṇa sahopamānopameyabhāvo",
  "GK16mamkavpu:978": "vācyāṅgatāṃ nītaḥ /",
  "GK16mamkavpu:979": "{āgatya saṃprati viyogavisaṃṣṭhulāṅgī",
  "GK16mamkavpu:980": "mambhojinīṃ kvacidapi kṣapitatriyāmaḥ /",
  "GK16mamkavpu:981": "etāṃ prasādayati paśya śanaiḥ prabhāte",
  "GK16mamkavpu:982": "tanvaṅgi pādapatanena sahasraraśmiḥ //125// (2)}",
  "GK16mamkavpu:983": "(Śrivatsalāñchanācārya's Kāvyaparīkṣā 67)",
  "GK16mamkavpu:984": "atra nāyakavṛttānto 'rthaśaktimūlo vasturūpo nirapekṣaravikamalinīvṛttāntādhyāropeṇaiva sthitaḥ //",
  "GK16mamkavpu:985": "vācyasiddhyaṅgaṃ yathā",
  "GK16mamkavpu:986": "{bhramimaratimalasahṛdayatāṃ pralayaṃ mūrchā tamaḥ śarīrasādam /",
  "GK16mamkavpu:987": "maraṇaṃ jaladabhujagajaṃ prasahya kurute viṣaṃ viyoginīnām //126//}",
  "GK16mamkavpu:988": "(Ānandavardana's dhvanyāloka 2.3)",
  "GK16mamkavpu:989": "atra hālāhalaṃ vyaṅgyaṃ bhujagarūpasya vācyasya siddhikṛt / yathā vā",
  "GK16mamkavpu:990": "{gacchāmyacyuta darśanena bhavataḥ kiṃ tṛptirutpadyate",
  "GK16mamkavpu:991": "kiṃ tvevaṃ vijanasthayorhatajanaḥsaṃbhāvayatyanyathā /",
  "GK16mamkavpu:992": "ityāmantraṇabhaṅgisūcitavṛthāvasthānakhedālasām",
  "GK16mamkavpu:993": "āśliṣyan pulakotkarāñcitatanurgopīṃ hariḥ pātu vaḥ //127// (3)}",
  "GK16mamkavpu:994": "(Govindaṭhakkura's Kāvyapradīpa)",
  "GK16mamkavpu:995": "atrācyutādipadavyaṅgyamāmantraṇetyādivācyasya / etaccaikatra ekavaktṛgatatvena aparatra bhinnavaktṛgatatvenetyanayorbhedaḥ //",
  "GK16mamkavpu:996": "asphuṭaṃ yathā",
  "GK16mamkavpu:997": "{adṛṣṭe darśanotkaṇṭhā dṛṣṭe vicchedabhīrutā /",
  "GK16mamkavpu:998": "nādṛṣṭena na dṛṣṭena bhavatā labhyate sukham //128// (4)}",
  "GK16mamkavpu:999": "(Govindaṭhakkura's Kāvyapradīpa)",
  "GK16mamkavpu:1000": "atrādṛṣṭo yathā na bhavasi viyogabhayaṃ ca yathā notpadyate tathā kuryā iti kliṣṭam //",
  "GK16mamkavpu:1001": "saṃdigdhaprādhānyaṃ yathā",
  "GK16mamkavpu:1002": "{harastu kiñcitparivṛttadhairyaścandrodayārambha ivāmburāśiḥ /",
  "GK16mamkavpu:1003": "umāmukhe bimbaphalādharoṣṭhe vyāpārayāmāsa vilocanāni //129// (5)}",
  "GK16mamkavpu:1004": "(Kālidāsa's Kumārasaṃbhava 3.67)",
  "GK16mamkavpu:1005": "atra paricumbitumaicchaditi kiṃ pratīyamānaṃ kiṃ vā vilocanavyāpāraṇaṃ vācyaṃ pradhānamiti saṃdehaḥ //",
  "GK16mamkavpu:1006": "tulyaprādhānyaṃ yathā",
  "GK16mamkavpu:1007": "{brāhmaṇātikramatyāgo bhavatāmeva bhūtaye /",
  "GK16mamkavpu:1008": "jāmadagnyastathā mitramanyathā durmanāyate //130// (6)}",
  "GK16mamkavpu:1009": "(Bhavabhūti's Mahāvīracarita 2.8)",
  "GK16mamkavpu:1010": "atra jāmadagnyaḥ sarveṣāṃ kṣatriyāṇāmiva rakṣasāṃ kṣaṇāt kṣayaṃ kariṣyatīti vyaṅgyasya vācyasya ca samaṃ prādhānyam //",
  "GK16mamkavpu:1011": "kākvākṣiptaṃ yathā",
  "GK16mamkavpu:1012": "{mathnāmi kauravaśataṃ samare na kopāt",
  "GK16mamkavpu:1013": "duḥśāsanasya rudhiraṃ na pbāmyurastaḥ //",
  "GK16mamkavpu:1014": "saṃcūrṇayāmi gadayā na suyodhanorū",
  "GK16mamkavpu:1015": "saṃdhiṃ karotu bhavatāṃ nṛpatiḥ paṇena //131// (7)}",
  "GK16mamkavpu:1016": "(Bhaṭṭanārāyaṇa's Veṇīsaṃhāra 1.15)",
  "GK16mamkavpu:1017": "atra mathnāmyevetyādi vyaṅgyaṃ vācyaniṣedhasahabhāvena sthitam //",
  "GK16mamkavpu:1018": "asundaraṃ yathā",
  "GK16mamkavpu:1019": "{vāṇīrakuñjuḍḍīṇasa-uṇikolāhalaṃ suṇantī-e /",
  "GK16mamkavpu:1020": "gharakammavāvaḍā-e bahu-e sī-anti aṅgā-iṃ //132// (8)}",
  "GK16mamkavpu:1021": "[vānīrakuñjoḍḍīnaśakunikolāhalaṃ śṛṇvantyāḥ /",
  "GK16mamkavpu:1022": "gṛhakarmavyāpṛtāyā vadhvāḥ sīdantyaṅgāni //]",
  "GK16mamkavpu:1023": "(Hāla's Gāthāsaptaśatī 876)",
  "GK16mamkavpu:1024": "atra dattasaṃketaḥ kaścillatāgahanaṃ praviṣṭa iti vyaṅgyāt sīdantyaṅgānīti vācyaṃ sacamatkāram //",
  "GK16mamkavpu:1025": "eṣāṃ bhedā yathāyogaṃ veditavyāśca pūrvavat // MKpr-K_46 //",
  "GK16mamkavpu:1026": "yathāyogamiti",
  "GK16mamkavpu:1027": "{vyajyante vastumātreṇa yadālaṅkṛtayastadā /",
  "GK16mamkavpu:1028": "dhruvaṃ dhvanyaṅgatā tāsāṃ kāvyavṛttestadāśrayāt //}",
  "GK16mamkavpu:1029": "iti dhvanikāroktadiśā vastumātreṇa yatrālaṅkāro vyajyate na tatra guṇībhūtavyaṅgyatvam /",
  "GK16mamkavpu:1030": "sālaṅkārairdhvanestaiśca yogaḥ saṃsṛṣṭisaṅkaraiḥ /",
  "GK16mamkavpu:1031": "sālaṅkārairiti tairevālaṅkāraiḥ alaṅkārayuktaiśca taiḥ / taduktaṃ dhvanikṛtā",
  "GK16mamkavpu:1032": "{sa guṇībhūtavyaṅgyaiḥ sālaṅkāraiḥ saha prabhedaiḥ svaiḥ /",
  "GK16mamkavpu:1033": "saṃkarasaṃsṛṣṭibhyāṃ punarapyuddyotate bahudhā //}",
  "GK16mamkavpu:1034": "iti /",
  "GK16mamkavpu:1035": "anyonyayogādevaṃ syādbhedasaṃkhyātibhūyasī // MKpr-K_47 //",
  "GK16mamkavpu:1036": "evamanena prakāreṇa avāntarabhedagaṇanetiprabhūtatarā gaṇanā / tathāhi--śṛṅgasyaiva bhedaprabhedagaṇanāyāmānantyam / kā gaṇanā tu sarveṣām /",
  "GK16mamkavpu:1037_0": "saṃkalanena punarasya dhvanestrayo bhedāḥ / vyaṅgyasya trirūpatvāt / tathāhi--kiñcidvācyatāṃ",
  "GK16mamkavpu:1037_1": "sahate kiñcittvanyathā / tatra vācyatāsaham avicitraṃ vicitraṃ ceti / avicitraṃ vastumātraṃ",
  "GK16mamkavpu:1037_2": "vicitraṃ tvalaṅkārarūpam /",
  "GK16mamkavpu:1038_0": "yadyapi prādhānyena tadalaṅkāryaṃ tathāpi brāhmaṇaśramaṇanyāyena tathocyate / rasādilakṣaṇastvarthaḥ",
  "GK16mamkavpu:1038_1": "svapne 'pi na vācyaḥ / sa hi rasādiśabdena śṛṅgārādiśabdena vābhidhīyeta / na cābhidhīyate",
  "GK16mamkavpu:1038_2": "tatprayoge 'pi vibhāvādyaprayoge tasyāpratipattestadaprayoge 'pi vibhāvādiprayoge",
  "GK16mamkavpu:1038_3": "tasya pratipatteścetyanvayavyatirekābhyāṃ vibhāvādyabhidhānadvāreṇaiva pratīyate iti niścīyate /",
  "GK16mamkavpu:1039_0": "tenāsau vyaṅgya eva / mukhyārthabādhādyabhāvānna punarlakṣaṇīyaḥ / arthāntarasaṃkramitātyantatiraskṛtavācyayorvastumātrarūpaṃ",
  "GK16mamkavpu:1039_1": "vyaṅgyaṃ vinā lakṣaṇaiva na bhavatīti prāk pratipāditam / śabdaśaktimūle tu abhidhāyā",
  "GK16mamkavpu:1039_2": "niyantraṇenānabhidheyasyārthāntarasya tena sahopamādera[raṃ]laṅkārasya ca nirvivādaṃ",
  "GK16mamkavpu:1039_3": "vyaṅgatvam / ([raṃ] is needless)",
  "GK16mamkavpu:1040_0": "arthaśaktimūle 'pi viśeṣe saṃketaḥ kartu[ṃ] na yujyate iti sāmānyarūpāṇāṃ padārthānāmākāṅkṣā-saṃnidhi-yogyatāvaśātparasparasaṃsargo",
  "GK16mamkavpu:1040_1": "yatrāpadārtho 'pi viśeṣarūpo vākyārthastatrābhihitānvayavāde",
  "GK16mamkavpu:1041": "kā vārt[t]ā vyaṅgyasyābhidheyatāyām /",
  "GK16mamkavpu:1042": "yaṃapyāhuḥ",
  "GK16mamkavpu:1043": "{śabdavṛddhābhidheyāṃśca pratyakṣeṇātra paśyati /",
  "GK16mamkavpu:1044": "śrotuśca pratipannatvamanumānena ceṣṭayā //1//",
  "GK16mamkavpu:1045": "anyathānupapattyā tu bodhecchaktiṃ dvayātmikām /",
  "GK16mamkavpu:1046": "arthāpattyāvabodheta saṃbandhaṃ tripramāṇakam //2//}",
  "GK16mamkavpu:1047": "([Kumārilabhaṭṭa,Ślokavārtika141])",
  "GK16mamkavpu:1048_0": "iti pratipāditadiśā devadatta gāmānaya ityādyuttamavṛddhavākyaprayogāddeśāntaraṃ",
  "GK16mamkavpu:1048_1": "sāsnādimantamarthaṃ madhyamavṛddhe nayati sati anenāsmādvākyādevaṃvidho 'rthaḥ pratipannaḥ",
  "GK16mamkavpu:1048_2": "iti tacceṣṭayānumāya tayorakhaṇḍavākyavākyārthayorarthāpattyā vācyavācakabhāvalakṣaṇaṃ",
  "GK16mamkavpu:1048_3": "saṃbandhamavadhārya bālastatra vyutpadyate / parataḥ caitra gāmānaya devadatta aśvamānaya",
  "GK16mamkavpu:1048_4": "devadatta gāṃ naya ityādivākyaprayoge tasya tasya",
  "GK16mamkavpu:1049_0": "śabdasya taṃ tamarthamavadhārayatīti anvayavyatirekābhyāṃ pravṛttinivṛttikāri vākyameva",
  "GK16mamkavpu:1049_1": "prayogayogyamiti vākyasthitānāmeva padānāmanvitaiḥ padā[r]thairanvitānāmeva saṃketo",
  "GK16mamkavpu:1049_2": "gṛhyate iti viśiṣṭā eva padārthā vākyārthāḥ /",
  "GK16mamkavpu:1050": "na tu padārthānāṃ vaiśiṣṭyam /",
  "GK16mamkavpu:1051_0": "yadyapi vākyāntaraprayujyamānānyapi pratyabhijñāpratyayena tānyevaitāni padāni niścīyanta",
  "GK16mamkavpu:1051_1": "iti padārthāntaramātreṇānvitaḥ padārthaḥ saṃketagocaraḥ / tathāpi sāmānyāvacchādito viśeṣarūpa evāsau",
  "GK16mamkavpu:1052": "pratipadyate vyatiṣaktānāṃ padārthānāṃ tathābhūtatvādityanvitābhidhānavādinaḥ /",
  "GK16mamkavpu:1053_0": "teṣāmapi mate sāmānyaviśeṣarūpaḥ padārhaḥ saṃketaviṣaya ityativiśeṣabhūto vākyārthāntargatosaṃketitatvādavācya",
  "GK16mamkavpu:1053_1": "eva yatra padārthaḥ pratipadyate tatra dūre arthāntarabhūtasya niḥśeṣacyutetyādau vidhyādeścarcā /",
  "GK16mamkavpu:1054": "ananvito 'rtho 'bhihitānvaye padārthāntaramātreṇānvitastvanvitābhidhāne anvitaviśeṣastvavācya eva ityubhayanaye 'pyapadārtha eva vākyārthaḥ /",
  "GK16mamkavpu:1055": "yadapyucyate naimittikānusāreṇa nimittāni kalpyante iti /",
  "GK16mamkavpu:1056_0": "tatra nimittatvaṃ kārakatvaṃ jñāpakatvaṃ vā śabdasya / prakāśakatvānna kārakatvam /",
  "GK16mamkavpu:1056_1": "jñāpakatvaṃ tu ajñātasya katham / jñātatvañca saṃketenaiva sa cānvitamātre evaṃ ca",
  "GK16mamkavpu:1056_2": "nimittasya niyatanimittatvaṃ",
  "GK16mamkavpu:1057": "yāvanna niścitaṃ tāvannaimittikasya pratītireva katham iti 'naimittikānusāreṇa nimittāni kalpyante ';",
  "GK16mamkavpu:1058": "ityavicāritābhidhānam /",
  "GK16mamkavpu:1059_0": "ye tvabhidadhati so 'yamiṣoriva dīrghadīrghataro vyāpāraḥ iti yatparaḥ śabdaḥ sa",
  "GK16mamkavpu:1059_1": "śabdārthaḥ iti vidhirevātra vācya iti / te 'pyatātparyajñāstātparyavācoyukterdevānāṃpriyāḥ /",
  "GK16mamkavpu:1059_2": "tathāhi {bhūtavyasamuccāraṇe bhūtaṃ bhavyāyopadiśyate} iti kārakapadārthāḥ kriyābhisaṇbandhāt",
  "GK16mamkavpu:1059_3": "sādhyāmānatāṃ prāpnuvanti / tataścādagdhadahananyāyena yāvadaprāptaṃ tāvadvidhīyate /",
  "GK16mamkavpu:1059_4": "yathā ṛtvikpracaraṇe pramāṇāntarāt siddhe",
  "GK16mamkavpu:1060": "{lohitoṣṇīṣā ṛtvijaḥ pracaranti} ityatra lohitoṣṇīṣatvamātraṃ vidheyaṃ havanasyānyataḥ siddheḥ {dadhnā juhoti} ityādau dadhyādeḥ karaṇatvamātraṃ vidheyam //",
  "GK16mamkavpu:1061_0": "kvacidubhayavidhiḥ kvacittrividhirapi yathā {raktaṃ paṭaṃ vayaḥ} ityādau ekavidhirdvividhistrividhirvā /",
  "GK16mamkavpu:1061_1": "tataśca {yadeva vidheyaṃ tatraiva tātparyam} ityupāttasyava śabdasyārthe tātparya",
  "GK16mamkavpu:1061_2": "na tu pratītamātre evaṃ hi {pūrvo dhāvati} ityādāvaparādyathapi kvacittātparyaṃ syāt /",
  "GK16mamkavpu:1062": "yattu {viṣaṃ bhakṣaya mā cānya gṛhe bhuṅkthāḥ} ityatra {etadgṛhe na bhoktavyam} ityatra tātparyamiti sa eva vākyārtha iti,",
  "GK16mamkavpu:1063_0": "ucyate tatra cakāra ekavākyatāsūcanārthaḥ na cākhyātavākyayor dvayoraṅgāṅgibhāva",
  "GK16mamkavpu:1063_1": "iti viṣabhakṣaṇavākyasya suhṛdvākyatvenāṅgatā kalpanīyeti {viṣabhakṣaṇādapi duṣṭametadgṛhe",
  "GK16mamkavpu:1063_2": "bhojanamiti sarvathā māsya gṛhe bhuṅkthāḥ} iti,",
  "GK16mamkavpu:1064": "upāttaśabdārthe eva tātparyam /",
  "GK16mamkavpu:1065": "yadi śabdaśruterantaraṃ yāvānartho labhyate tāvati śabdasyābhidhaiva vyāpāraḥ tataḥ kathaṃ 'brāhmaṇa putraste jātaḥ brāhmaṇa kanyā te garbhiṇī';",
  "GK16mamkavpu:1066_0": "ityādau harṣaśokādīnāmapi na vācyatvam / kasmācca lakṣaṇā lakṣaṇīye 'pyarthe dīrghadīrghatarābhidhāvyaāpāreṇaiva",
  "GK16mamkavpu:1066_1": "pratītisiddheḥ / kimiti ca śrutiliṅgavākyaprakaraṇasthānasamākhyānāṃ pūrvapūrvabalīyastvam",
  "GK16mamkavpu:1066_2": "ityanvitābhidhānavāde 'pi vidherapi siddhaṃ vyaṅgyatvam //",
  "GK16mamkavpu:1067": "kiṃ ca {kuru rucim} iti padayorvaiparītye kāvyāntarvartini kathaṃ duṣṭatvam / na hmatrāsabhyo 'rthaḥ padārthāntarairanvitaḥ ityanabhidheya eveti evamādi aparityājyaṃ syāt /",
  "GK16mamkavpu:1068": "yadi ca vācyavācakatvavyatirekeṇa vyaṅgyavyañjakabhāvo nābhyupeyate tadāsādhutvādīnāṃ nityadoṣatvaṃ kaṣṭatvādīnāmanityadoṣatvamiti",
  "GK16mamkavpu:1069_0": "vibhāgakaraṇamanupapannaṃ syāt / na cānupapannaṃ sarvasyaiva vibhaktatayā pratibhāsāt /",
  "GK16mamkavpu:1069_1": "vācyavācakabhāvavyatirekeṇa vyaṅgyavyañjakatāśrayaṇe tu vyaṅgyasya bahuvidhatvāt",
  "GK16mamkavpu:1069_2": "kvacideva kasyacidevaucityenopapadyata eva vibhāgavyavasthā //",
  "GK16mamkavpu:1070": "{dvayaṃ gataṃ saṃprati śocanīyatāṃ samāgamaprārthanayā kapālinaḥ /}",
  "GK16mamkavpu:1071": "ityādau pinākyādipadavailakṣaṇyena kimiti kapālyādipadānāṃ kāvyānuguṇatvam /",
  "GK16mamkavpu:1072_0": "api ca vācyo 'rthaḥ sarvān pratipattṝn prati ekarūpa eveti niyato 'sau / na hi {gatostamarkaḥ}",
  "GK16mamkavpu:1072_1": "ityādau vācyo 'rthaḥ kvacidanyathā bhavati / pratīyamānastu tattatprakaraṇavaktṛpratipattrādiviśeṣasahāyatayā nānātvaṃ",
  "GK16mamkavpu:1073_0": "bhajate / tathā ca {gato 'stamarkaḥ} ityataḥ sapatnaṃ pratyavaskandanāvasara iti",
  "GK16mamkavpu:1073_1": "abhisaraṇamupakramyatāmiti prāptaprāyaste preyāniti karmakaraṇānnivartāmaha iti sāṃdhyo",
  "GK16mamkavpu:1073_2": "vidhirupakramyatāmiti dūraṃ mā gā iti surabhayo gṛhaṃ praveśyantāmiti saṃtāpodhunā",
  "GK16mamkavpu:1073_3": "na bhavatīti vikreyavastūni saṃhriyantāmiti nāgatodyāpi preyānityādiranavadhirvyaṅgyo",
  "GK16mamkavpu:1073_4": "'rthaḥ tatra tatra pratibhāti /",
  "GK16mamkavpu:1074": "vāctavtañjyayoḥ niḥśeṣetyādau niṣedhavidhyātmanā",
  "GK16mamkavpu:1075": "{mātsaryamutsārya vicārya kāryamāryāḥ samaryādamudāharantu /",
  "GK16mamkavpu:1076": "sevyānitambāḥ kimubhūdharāṇāmutasmarasmeravilāsinīnām //133//}",
  "GK16mamkavpu:1077": "(Bhartṛhari's Śṛṅgāraśataka 36)",
  "GK16mamkavpu:1078": "ityādau saṃśayaśāntaśṛṅgāryantaragataniścayarūpeṇa,",
  "GK16mamkavpu:1079": "{kathamavanipa darpo yanniśātāsidhārā-",
  "GK16mamkavpu:1080": "dalanagalitamūrdhnā vidviṣāṃ svīkṛtā śrīḥ /",
  "GK16mamkavpu:1081": "nanu tava nihatārerapyasau kiṃ na nītā",
  "GK16mamkavpu:1082": "tridivamapagatāṅgairvallabhā kīrtirebhiḥ //134//}",
  "GK16mamkavpu:1083": "(Govindaṭhakkura's Kāvyapradīpa)",
  "GK16mamkavpu:1084": "ityādau nindāstutivapuṣā svarūpasya /",
  "GK16mamkavpu:1085_0": "pūrvapaścādbhāvena pratīteḥ kālasya śabdāśrayatvena śabdatadekadeśatadarthavarṇaghaṭanāśrayatvena",
  "GK16mamkavpu:1085_1": "ca āśrayasya śabdānuśāsabajñānena prakaraṇādisahāyapratibhānairmalyasahitena tena",
  "GK16mamkavpu:1085_2": "cāvagama iti nimittasya boddhṛmātravidagdhavyapadeśayoḥ pratītimātracamatkṛtyośca",
  "GK16mamkavpu:1085_3": "karaṇāt kāryasya “gato 'stamarkaḥ” ityādau pradarśitanayena saṃkhyāyāḥ",
  "GK16mamkavpu:1086": "{kassa va ṇa ho-i roso daṭṭhūṇa pi-ā-i savvaṇaṃ aharaṃ /",
  "GK16mamkavpu:1087": "sabhamarapaḍamagdhā-iṇi vāri-avāme sahasu eṇhiṃ //135//}",
  "GK16mamkavpu:1088": "[kasya vā na bhavati roṣo dṛṣṭvā priyāyā savraṇamaṣaram /",
  "GK16mamkavpu:1089": "sabhramarapadmāghrāyiṇi vāritavāse sahasvedānīm //]",
  "GK16mamkavpu:1090": "(Abhinavagupta's Dhvanyālokalocana)",
  "GK16mamkavpu:1091": "ityādau sakhītatkāntādigatatvena viṣayasya ca bhede 'pi yadyekatvam tat kvacidapi nīlapītādau bhedo na syāt /",
  "GK16mamkavpu:1092": "uktaṃ hi {ayameva hi bhedo bhedaheturvā yadviruddhadharmādhyāsaḥ kāraṇabhedaśca} iti /",
  "GK16mamkavpu:1093": "([Jñānaśrīmitranibandhāvalau,Kṣaṇabhaṅgādhyāyaḥ])",
  "GK16mamkavpu:1094_0": "vācakānāmarthāpekṣā vyañjakānāṃ tu na tadapekṣatvamiti na vācakatvameva vyañjakatvam /",
  "GK16mamkavpu:1094_1": "kiṃ ca {vāṇīrakuḍaṅgu} -- ityādau pratīyamānamarthamabhivyajya vācyaṃ svarūpa eva",
  "GK16mamkavpu:1094_2": "yatra viśrāmyati tatra",
  "GK16mamkavpu:1095": "guṇībhūtavyaṅgyetātparybhūto 'pyarthaḥ svaśabdānabhidheyaḥ pratītipathamavataran kasya vyāpārasya viṣayatāmavalambatāmiti /",
  "GK16mamkavpu:1096": "nanu {rāmo 'smi sarvaṃ sahe} iti {rāmeṇa priyajīvitena tu kṛtaṃ",
  "GK16mamkavpu:1097_0": "premṇaḥ priye nocitam} iti {rāmo 'sau bhuvaneṣu vikramaguṇaiḥ prāptaḥ prasiddhiṃ",
  "GK16mamkavpu:1097_1": "parām} ityādau lakṣaṇīyo 'pyartho nānātvaṃ bhajate viśeṣavyapadeśahetuśca bhavati /",
  "GK16mamkavpu:1097_2": "tadavagamaśca śabdārthāyattaḥ",
  "GK16mamkavpu:1098": "prakaraṇādisavyapekṣaśca iti ko 'yaṃ nūtanaḥ pratīyamāno nāma /",
  "GK16mamkavpu:1099_0": "ucyate ---- lakṣaṇīyasyārthasya nānātve 'pi anekārthaśabdābhidheyavanniyatatvameva /",
  "GK16mamkavpu:1099_1": "na khalu mukhyenārthenāniyatasaṃbandho lakṣayituṃ śakyate / pratīyamānastu prakaraṇādiviśeṣavaśena",
  "GK16mamkavpu:1099_2": "niyata saṃbandhaḥ aniyatasaṃbandhaḥ saṃbaddhasaṃbandhaśca dyotyate /",
  "GK16mamkavpu:1100": "na ca",
  "GK16mamkavpu:1101": "{attā ettha ṇimajja-i ettha ahaṃ di-aha-e palo-ehi /",
  "GK16mamkavpu:1102": "mā pahi-a ratti-andha-a sejjā-e maha ṇimajjahisi //136//}",
  "GK16mamkavpu:1103": "[śvaśrūtatra nimajjati atrāhaṃ divasake pralokaya /",
  "GK16mamkavpu:1104": "mā pathika rātryandhaka śayyāyāmāvayornimaṅkṣyasi //]",
  "GK16mamkavpu:1105": "(Hāla's Gāthāsaptaśatī 7.67)",
  "GK16mamkavpu:1106": "ityādu vivakṣitānyaparavācye dhvanau mukhyārthabādhaḥ / tatkathamatra lakṣaṇā / lakṣaṇāyāmapi vyañjanamavaśyamāśrayitavyamiti pratipāditam /",
  "GK16mamkavpu:1107": "yathā ca samayasavyapekṣā abhidhā tathā mukhyārthabādhāditrayasamayaviśeṣasavyapekṣā lakṣaṇā / ata evābhidhāpucchabhūtā setyāhuḥ /",
  "GK16mamkavpu:1108_0": "na ca lakṣaṇātmakameva dhvananaṃ tadanugamena tasya darśanāt / na ca tadanugatameva",
  "GK16mamkavpu:1108_1": "abhidhāvalambanenāpi tasya bhāvāt / na cobhayānusāryeva avācakavarṇānusāreṇāpi tasya",
  "GK16mamkavpu:1108_2": "dṛṣṭeḥ / na ca śabdānusāryeva aśabdātmakanetratribhāgāvalokanādigatatvenāpi tasya",
  "GK16mamkavpu:1108_3": "prasiddheḥ iti abhidhātātparyalakṣaṇātmakavyāpāratrayātivartī dhvananādiparyāyo vyāpāronapahnavanīya eva //",
  "GK16mamkavpu:1109": "tatra {attā ettha} ityādau niyatasaṃbandhaḥ {kasya va ṇa ho-i roso} ityādau, aniyatasaṃbandhaḥ /",
  "GK16mamkavpu:1110": "{viparī-ara-e lacchī bamhaṃ daṭaṭhūṇa ṇāhikamalaṭṭhaṃ /",
  "GK16mamkavpu:1111": "hariṇo dāhiṇaṇa-aṇaṃ rasā-ulā jhatti ḍhakke-i //137//}",
  "GK16mamkavpu:1112": "[viparītarate lakṣmīrvrahmāṇaṃ dṛṣṭvā nābhikamalastham /",
  "GK16mamkavpu:1113": "harerdakṣiṇanayanaṃ rasākulā jhaṭiti sthagayati //]",
  "GK16mamkavpu:1114": "(Hāla's Gāthāsaptaśatī 816)",
  "GK16mamkavpu:1115_0": "ityādau saṃbaddhasaṃbandhaḥ / atra hi haripadena dakṣiṇanayanasya sūryātmakatā vyajyate",
  "GK16mamkavpu:1115_1": ". tannimīlanena sūryāstamayaḥ / tena padmasya saṃkocaḥ / tato brahmaṇaḥ sthaganam /",
  "GK16mamkavpu:1115_2": "tatra sati go 'pyāṅgasyādarśanena aniryantraṇaṃ nidhuvanavilasitamiti /",
  "GK16mamkavpu:1116": "{akhaṇḍabuddhinirgrāhyo vākyārtha eva vācyaḥ vākyameva ca vācakam} //",
  "GK16mamkavpu:1117": "([Bṛhaddevī])",
  "GK16mamkavpu:1118": "iti ye 'pyāhuḥ tairapyavidyāpadapatitaiḥ padapadārthakalpanā kartavyaiveti tatpakṣe 'pyavaśyamuktodāharaṇādau vidhyādirvyaṅgya eva /",
  "GK16mamkavpu:1119_0": "nanu vācyādasaṃbaddhaṃ tāvanna pratīyate yataḥ kutaścit yasya kasyacidarthasya pratīteḥ",
  "GK16mamkavpu:1119_1": "prasaṅgāt / evaṃ ca saṃbandhāt vyaṅgyavyañjakabhāvopratibandhevaśyaṃ na bhavatīti",
  "GK16mamkavpu:1119_2": "vyāptatvena niyatadharminiṣṭhatvena ca trirūpālliṅgālliṅgijñānamanumānaṃ yat tadrūpaḥ",
  "GK16mamkavpu:1119_3": "paryavasyati / tathāhi----",
  "GK16mamkavpu:1120": "{bhama dhammi-a vīsaddho so suṇa-o ajja māri-o teṇa /",
  "GK16mamkavpu:1121": "golāṇa-ikacchakuḍaṅgavāsiṇā dari-asīheṇa //138//}",
  "GK16mamkavpu:1122": "[bhrama dhārmika viśrabdhaḥ sa śūnako 'dya māritastena /",
  "GK16mamkavpu:1123": "godānadīkacchakuñjavāsinā dṛptasiṃhena //]",
  "GK16mamkavpu:1124": "(Hāla's Gāthāsaptaśatī 175(2.75))",
  "GK16mamkavpu:1125_0": "atra gṛhe śvanivṛttyā bhramaṇaṃ vihitaṃ godāvarītīre siṃhopalabdherabhramaṇamanumāpayati /",
  "GK16mamkavpu:1125_1": "yat yata bhīrubhramaṇaṃ tattadbhayakāraṇanivṛttyupalabdhipūrvakaṃ godāvarītīre ca",
  "GK16mamkavpu:1125_2": "siṃhopalabdhiriti vyāpakaviruddhopalabdhiḥ /",
  "GK16mamkavpu:1126_0": "atrocyate ---- bhīrurapi guroḥ prabhorvā nideśena priyānurāgeṇa anyena caivaṃbhūtena",
  "GK16mamkavpu:1126_1": "hetunā satyapi bhayakāraṇe bhramatītyanaikāntiko hetuḥśuno bibhyadapi bīratvena siṃhānna",
  "GK16mamkavpu:1126_2": "bibhetīti viruddho 'pi godāvarītīre",
  "GK16mamkavpu:1127": "siṃhasadbhāvaḥ pratyakṣādanumānādvā na niścitaḥ / api tu vacanāt / na ca vacanasya prāmāṇyamasti /",
  "GK16mamkavpu:1128": "arthenāpratibandhādityaasiddhaśca tatkathamevaṃvidhāddheyoḥ sādhyasiddhiḥ /",
  "GK16mamkavpu:1129_0": "tathā {niḥśeṣacyuta- } ityādau gamakatayā yāni candanacyavanādīnyupāttāni tāni kāraṇāntarato",
  "GK16mamkavpu:1129_1": "'pi bhavanti / ataścātraiva snānakāryatvenoktānīti nopabhoge eva pratibaddhānītyanaikāntikāni /",
  "GK16mamkavpu:1130_0": "vyaktivādinā cādhamapadasahāyānāmeṣāṃ vyañjakatvamuktam / na cātrādhamatvaṃ pramāṇapratipannamiti",
  "GK16mamkavpu:1130_1": "kathamanumānam / evaṃvidhādarthādevaṃvidho 'rtha upapattyanapekṣatve 'pi prakāśate",
  "GK16mamkavpu:1130_2": "iti vyaktivādinaḥ punastat adūṣaṇam //",
  "GK16mamkavpu:1131": "iti kāvyaprakāśe dhvaniguṇībhūtavyaṅgyasaṃkīrṇabhedanirṇayo nāma pañcama ullāsaḥ || 5 ||",
  "GK16mamkavpu:1132": "=============================================================",
  "GK16mamkavpu:1133": "atha ṣaṣṭha ullāsaḥ",
  "GK16mamkavpu:1134": "śabdārthacitraṃ yatpūrvaṃ kāvyadvayamudāhṛtam /",
  "GK16mamkavpu:1135": "guṇaprādhānyatastatra sthitiścitrārthaśabdayoḥ // MKpr-K_48 //",
  "GK16mamkavpu:1136": "na tu śabdacitre arthasyācitratvamarthacitre vā śabdasya / tathā coktam",
  "GK16mamkavpu:1137": "{rūpakādiralaṅkārastasyānyairbahudhoditaḥ /",
  "GK16mamkavpu:1138": "na kāntamapi nirbhūṣaṃ vibhāti vanitānanam //",
  "GK16mamkavpu:1139": "rūpakādimalaṅkāraṃ bāhyamācakṣate pare /",
  "GK16mamkavpu:1140": "supāṃ tiṅāṃ ca vyutpattiṃ vācāṃ vāñchantyalaṅkṛtim //",
  "GK16mamkavpu:1141": "tadetadāhuḥ sauśabdyaṃ nārthavyutpattirīdṛśī /",
  "GK16mamkavpu:1142": "śabdābhidheyālaṅkārabhedādiṣṭaṃ dvayaṃ tu naḥ //}",
  "GK16mamkavpu:1143": "iti //",
  "GK16mamkavpu:1144": "śabdacitraṃ yathā",
  "GK16mamkavpu:1145": "{prathamamaruṇacchāyastāvattataḥ kanakaprabha-",
  "GK16mamkavpu:1146": "stadanu virahottāmyattanvīkapolataladyutiḥ /",
  "GK16mamkavpu:1147": "udayati tato dhvāntadhvaṃsakṣamaḥ kṣaṇadāmukhe",
  "GK16mamkavpu:1148": "sarasabisinīkandacchedacchavirmṛgalāñchanaḥ //139//}",
  "GK16mamkavpu:1149": "([Bhavabhūti,Mālinīmādhava)",
  "GK16mamkavpu:1150": "arthacitraṃ yathā",
  "GK16mamkavpu:1151": "{te dṛṣṭimātrapatitā api kasya nātra",
  "GK16mamkavpu:1152": "kṣobhāya pakṣmaladṛśāmalakāḥ khalāśca /",
  "GK16mamkavpu:1153": "nīcāḥ sadaiva savilāsamalīkalagnā",
  "GK16mamkavpu:1154": "ye kālatāṃ kuṭilatāmiva na tyajanti //140//}",
  "GK16mamkavpu:1155": "(Govindaṭhakkura's Kāvyapradīpa)",
  "GK16mamkavpu:1156_0": "yadyapi sarvatra kāvyentataḥ vibhāvādirūpatayaiva paryavasānaṃ tathāpi sphuṭasya",
  "GK16mamkavpu:1156_1": "rasasyānupalambhādavyaṅgyametatkāvyadvayamuktam / atra ca śabdārthālaṅkārabhedādbahavo",
  "GK16mamkavpu:1156_2": "bhedāḥ te cālaṅkāranirṇaye nirṇeṣyante //",
  "GK16mamkavpu:1157": "iti kāvyaprakāśe śabdārthacitranirūpaṇaṃ nāma ṣaṣṭha ullāsaḥ || 6 ||",
  "GK16mamkavpu:1158": "=============================================================",
  "GK16mamkavpu:1159": "atha saptama ullāsaḥ",
  "GK16mamkavpu:1160": "kāvyasvarūpaṃ nirūpya doṣāṇāṃ sāmānyalakṣaṇamāha",
  "GK16mamkavpu:1161": "mukhyārthahatirdoṣo rasaśca mukhyastadāśrayādvācyaḥ /",
  "GK16mamkavpu:1162": "ubhayopayoginaḥ syuḥ śabdādyāstena teṣvapi saḥ // MKpr-K_49 //",
  "GK16mamkavpu:1163": "hatirapakarṣaḥ / śabdādyāḥ ityādyagrahaṇādvarṇaracane /",
  "GK16mamkavpu:1164": "viśeṣalakṣaṇamāha",
  "GK16mamkavpu:1165": "duṣṭaṃ padaṃ śrutikaṭu cyutasaṃskṛtyaprayuktamasamartham /",
  "GK16mamkavpu:1166": "nihatārthamanucitārthaṃ nirarthakamavācakaṃ tridhāślīlam // MKpr-K_50 //",
  "GK16mamkavpu:1167": "sandigdhamapratītaṃ grāmyaṃ neyārthamatha bhavet kliṣṭam /",
  "GK16mamkavpu:1168": "avimṛṣṭavidheyāṃśaṃ viruddhamatikṛtsamāsagatameva // MKpr-K_51 //",
  "GK16mamkavpu:1169": "(1) {śrutikaṭu} paruṣavarṇarūpaṃ duṣṭam / yathā",
  "GK16mamkavpu:1170": "{anaṅgamangalagṛhāpāṅgabhaṅgitaraṅgitaiḥ /",
  "GK16mamkavpu:1171": "āliṅgitaḥ sa tanvaṅgyā kārtārthyaṃ labhate kadā //141//}",
  "GK16mamkavpu:1172": "(Śrivatsalāñchanācārya's Kāvyaparīkṣā)",
  "GK16mamkavpu:1173": "atra kārtārthyamiti //",
  "GK16mamkavpu:1174": "(2) {cyutasaṃskṛti} vyākaraṇalakṣaṇahīnam",
  "GK16mamkavpu:1175": "yathā",
  "GK16mamkavpu:1176": "{etanmandavipakvatindukaphalaśyāmodarāpāṇḍara-",
  "GK16mamkavpu:1177": "prāntaṃ hanta pulindasundarakarasparśakṣamaṃ labhyate /",
  "GK16mamkavpu:1178": "tat pallīpatiputri kuñjarakulaṃ kumbhābhayābhyarthanā-",
  "GK16mamkavpu:1179": "dīnaṃ tvāmanunāthate kucayugaṃ patrāvṛtaṃ mā kṛthāḥ //142//}",
  "GK16mamkavpu:1180": "(Govindaṭhakkura's Kāvyapradīpa)",
  "GK16mamkavpu:1181": "atrānunāthate iti / {sarpiṣo nāthate} ityādāvāśiṣyeva nāthaterātmanepadaṃ vihitam / {āśiṣi nāthaḥ} iti /",
  "GK16mamkavpu:1182": "atra tu yācanamarthaḥ / tasmāt {anunāthati stanayugam} iti paṭhanīyam /",
  "GK16mamkavpu:1183": "(3) {aprayuktaṃ} tathā āmnātamapi kavibhirnādṛtam / yathā",
  "GK16mamkavpu:1184": "{yathāyaṃ dāruṇācāraḥ sarvadaiva vibhāvyate /",
  "GK16mamkavpu:1185": "tathā manye daivato 'sya piśāco rākṣaso 'tha vā //143//}",
  "GK16mamkavpu:1186": "(Govindaṭhakkura's Kāvyapradīpa)",
  "GK16mamkavpu:1187": "atra daivataśabdo {daivatāni puṃsi vā} iti puṃsyāmnāto 'pi na kenacitprayujyate //",
  "GK16mamkavpu:1188": "(4) {asamarthaṃ} yattadarthaṃ paṭhyate na ca tatrāsya śaktiḥ / yathā",
  "GK16mamkavpu:1189": "{tīrthāntareṣu snānena samupārjitasatkṛtiḥ /",
  "GK16mamkavpu:1190": "surasrotasvinīmeṣa hanti saṃprati sādaram //144//}",
  "GK16mamkavpu:1191": "(Ruyyaka's Alaṅkārasarvasva)",
  "GK16mamkavpu:1192": "atra hantīti gamanārtham //",
  "GK16mamkavpu:1193": "(5) {nihatārthaṃ} yadubhayārthamaprasiddhe 'rthe prayuktam / yathā",
  "GK16mamkavpu:1194": "{yāvakarasārdrapādaprahāraśoṇitakacena dayitena /",
  "GK16mamkavpu:1195": "mugdhā sādhvasataralā vilokya paricumbitā sahasā //145//}",
  "GK16mamkavpu:1196": "(Śrivatsalāñchanācārya's Kāvyaparīkṣā 77)",
  "GK16mamkavpu:1197": "atra śoṇitaśabdasya rudhiralakṣaṇenārthenojjvalīkṛtatvarūpo 'rtho vyavadhīyate //",
  "GK16mamkavpu:1198": "(6) {anucitārthaṃ} yathā",
  "GK16mamkavpu:1199": "{tapasvibhiryā sucireṇa labhyate prayatnataḥ sattribhiriṣyate ca yā /",
  "GK16mamkavpu:1200": "prayānti tāmāśu gatiṃ yaśasvino raṇāśvamedhepaśutāmupāgatāḥ //146//}",
  "GK16mamkavpu:1201": "(Mahimabhaṭṭa's Vyaktiviveka)",
  "GK16mamkavpu:1202": "atra paśupadaṃ kātaratāmabhivyanaktītyanucitārtham //",
  "GK16mamkavpu:1203": "(7) {nirarthakaṃ} pādapūraṇamātraprayojanaṃ cādipadam / yathā",
  "GK16mamkavpu:1204": "{utphullakamalakesaraparāgagauradyute mama hi gauri /",
  "GK16mamkavpu:1205": "abhivāñchitaṃ prasiddhyatu bhagavati yuṣmatprasādena //147//}",
  "GK16mamkavpu:1206": "(Harṣa's Nāgānanda 1.14)",
  "GK16mamkavpu:1207": "atra hiśabdaḥ //",
  "GK16mamkavpu:1208": "(8) {avācakaṃ} yathā",
  "GK16mamkavpu:1209": "{avandhyakopasya vihanturāpadāṃ bhavanti vaśyāḥ svayameva dehinaḥ /",
  "GK16mamkavpu:1210": "amarṣaśūnyena janasya jantunā na jātahārdena na vidviṣādaraḥ //148//}",
  "GK16mamkavpu:1211": "(Bhāravi's Kirātārjunīya 1.33)",
  "GK16mamkavpu:1212": "atra jantupadamadātaryarthe vivakṣitaṃ tatra ca nābhidhāyakam / yathā vā",
  "GK16mamkavpu:1213": "{hādhika sā kila tāmasī śaśimukhī dṛṣṭā mayā yatra sā",
  "GK16mamkavpu:1214": "tadvicchedarujāndhakāritamidaṃ dagdhaṃ dinaṃ kalpitam /",
  "GK16mamkavpu:1215": "kiṃ kurmaḥ kuśale sadaiva vidhuro dhātā na cettatkathaṃ",
  "GK16mamkavpu:1216": "tādṛgyāmavatīmayo bhavati me no jīvalokodhunā //149//}",
  "GK16mamkavpu:1217": "(Govindaṭhakkura's Kāvyapradīpa)",
  "GK16mamkavpu:1218": "atra dinamiti prakāśamayamityarthe vācakam /",
  "GK16mamkavpu:1219": "yaccopasargasaṃsargādarthāntaragatam",
  "GK16mamkavpu:1220": "yathā",
  "GK16mamkavpu:1221": "{jaṅghākāṇḍorunālo nakhakiraṇalasatjesarālīkarālaḥ",
  "GK16mamkavpu:1222": "pratyagrālaktakābhāprasarakisakayo mañjumañjīrabhṛṅga /",
  "GK16mamkavpu:1223": "bharturnṛttānukāre jayati nijatanusvacchalāvaṇyavāpī-",
  "GK16mamkavpu:1224": "saṃbhūtāmbhojaśobhāṃ vidadhadabhibavo daṇḍapādo bhavānyāḥ //150//}",
  "GK16mamkavpu:1225": "(Mahimabhaṭṭa's Vyaktiviveka)",
  "GK16mamkavpu:1226": "atra dadhadityarthe vidadhaditi //",
  "GK16mamkavpu:1227": "(9) {aślīlam} traidheti vrīḍājugupsāmaṅgalavyañjakatvāt / yathā",
  "GK16mamkavpu:1228": "{sādhanaṃ sumahadyasya yannānyasya vilokyate /",
  "GK16mamkavpu:1229": "tasya dhīśālinaḥ ko 'nyaḥ sahatārālitāṃ bhruvam //151//(1)}",
  "GK16mamkavpu:1230": "(Śrivatsalāñchanācārya's Kāvyaparīkṣā)",
  "GK16mamkavpu:1231": "{līlātāmarasāhato 'nyavanitāniḥśaṅkadaṣṭādharaḥ",
  "GK16mamkavpu:1232": "kaścvitkesaradūṣitekṣaṇa iva vyāmīlya netre sthitaḥ /",
  "GK16mamkavpu:1233": "mugdhā kuḍmalitānanena dadatī vāyuṃ sthitā tatra sā",
  "GK16mamkavpu:1234": "bhrāntyā dhūrtatayātha vānatimṛtetenāniśañcumbitā //152//(2)}",
  "GK16mamkavpu:1235": "([Amaruśataka 72(or 70),or 88)])",
  "GK16mamkavpu:1236": "{mṛdupavanavibhinno matptriyāyā vināśād",
  "GK16mamkavpu:1237": "ghanarucirakalāpo niḥsapatno 'dya jātaḥ /",
  "GK16mamkavpu:1238": "rativigalitabandhe keśapāśe sukeśyāḥ",
  "GK16mamkavpu:1239": "sati kusumasanāthe kaṃ haredeṣa barhī //153//(3)}",
  "GK16mamkavpu:1240": "(Kālidāsa's Vikramorvaśīya 4.22)",
  "GK16mamkavpu:1241": "eṣu sādhanavāyuvināśaśabdāḥ vrīḍādivyañjakāḥ //",
  "GK16mamkavpu:1242": "(10) {saṃdigdhaṃ} yathā",
  "GK16mamkavpu:1243": "{āliṅgitastatrabhavān saṃparāye jayaśriyā /",
  "GK16mamkavpu:1244": "āśīḥparaṃparāṃ vandyāṃ karṇe kṛtvā kṛpāṃ kuru //154//}",
  "GK16mamkavpu:1245": "(Śrivatsalāñchanācārya's Kāvyaparīkṣā)",
  "GK16mamkavpu:1246": "atra vandyāṃ kiṃ haṭhahṛtamahilāyāṃ kiṃ vā namasyāmiti saṃdehaḥ //",
  "GK16mamkavpu:1247": "(11) {apratītaṃ} yatkevale śāstre prasiddham / yathā",
  "GK16mamkavpu:1248": "{samyagjñānamahājyotirdalitāśayatājuṣaḥ /",
  "GK16mamkavpu:1249": "vidhīyamānamapyetanna bhavetkarmabandhanam //155//}",
  "GK16mamkavpu:1250": "(Govindaṭhakkura's Kāvyapradīpa)",
  "GK16mamkavpu:1251": "(12) {grāmyaṃ} yatkevale loke sthitam / yathā",
  "GK16mamkavpu:1252": "{rākāvibhāvarīkāntasaṃkrāntadyuti te mukham /",
  "GK16mamkavpu:1253": "tapanīyaśilāśobhā kaṭiśca harate manaḥ //156//}",
  "GK16mamkavpu:1254": "(Śrivatsalāñchanācārya's Kāvyaparīkṣā 86)",
  "GK16mamkavpu:1255": "atra kaṭiriti //",
  "GK16mamkavpu:1256": "(13) {neyārtham}",
  "GK16mamkavpu:1257": "{nirūḍhā lakṣaṇāḥ kāścit sāmarthyāt abhidhānavat /",
  "GK16mamkavpu:1258": "kriyante sāṃprataṃ kāścit kāścinnaiva tvaśaktitaḥ //}",
  "GK16mamkavpu:1259": "(Kumārila,TantravārtikaPūrva 700)",
  "GK16mamkavpu:1260": "iti",
  "GK16mamkavpu:1261": "yanniṣiddhaṃ lākṣaṇikam / yathā",
  "GK16mamkavpu:1262": "{śaratkālasamullāsipūrṇimāśarvarīpriyam /",
  "GK16mamkavpu:1263": "karoti te mukhaṃ tanvi capeṭāpātanātithim //157//}",
  "GK16mamkavpu:1264": "(Govindaṭhakkura's Kāvyapradīpa)",
  "GK16mamkavpu:1265": "atra capeṭāpātanena nirjitatvaṃ lakṣyate /",
  "GK16mamkavpu:1266": "atha samāsagatameva duṣṭamiti saṃbandhaḥ, anyat kevalaṃ samāsagataṃ ca //",
  "GK16mamkavpu:1267": "(14) {kliṣṭaṃ} yataḥ arthapratipattirvyavahitā / yathā",
  "GK16mamkavpu:1268": "{atrilocanasaṃbhūtajyotirudgamabhāsibhiḥ /",
  "GK16mamkavpu:1269": "sadṛśaṃ śobhatetyarthaṃ bhūpāla tava ceṣṭitam //158//}",
  "GK16mamkavpu:1270": "(Govindaṭhakkura's Kāvyapradīpa)",
  "GK16mamkavpu:1271": "atrātrilocanasaṃbhūtasya candrasya jyotirudgamena bhāsibhiḥ kumudairityarthaḥ //",
  "GK16mamkavpu:1272": "(15) {avimṛṣṭavidheyāṃśam} avimṛṣṭaḥ prādhānyenānirdiṣṭo vidheyāṃśo yatra tat / yathā",
  "GK16mamkavpu:1273": "{mūrddhnāmudvṛttakṛttāviralagalagaladraktasaṃsaktadhārā-",
  "GK16mamkavpu:1274": "dhauteśāṅghriprasādopanatajayajagajjātamithyāmahimnām /",
  "GK16mamkavpu:1275": "kailāsollāsanecchāvyatikarapiśunotsarpidarpoddhurāṇāṃ",
  "GK16mamkavpu:1276": "doṣṇāṃ caiṣāṃ kimetat phalamiha nagarīrakṣaṇe yat prayāsaḥ //159//}",
  "GK16mamkavpu:1277": "(Harṣa's Nāgānanda 8)",
  "GK16mamkavpu:1278": "atra mithyāmahimatvaṃ nānuvādyam api tu vidheyam / yathā vā",
  "GK16mamkavpu:1279": "{srastāṃ nitambādavaropayantī punaḥ punaḥ kesaradāmakāñcīm /",
  "GK16mamkavpu:1280": "nyāsīkṛtāṃ sthānavidā smareṇa dvitīyamaurvīmiva kārmukasya //160//}",
  "GK16mamkavpu:1281": "(Kālidāsa's Kumārasaṃbhava 3.55)",
  "GK16mamkavpu:1282": "atra dvitīyatvamātramutprekṣyam / maurvīṃ dvitīyāmiti yuktaḥ pāṭhaḥ / yathā vā",
  "GK16mamkavpu:1283": "{vapurvirūpākṣamalakṣyajanmatā digambaratvena niveditaṃ vasu /",
  "GK16mamkavpu:1284": "vareṣu yadbālamṛgākṣi mṛgyate tadasti kiṃ vyastamapi trilocane //161//}",
  "GK16mamkavpu:1285": "(Kālidāsa's Kumārasaṃbhava 5.12)",
  "GK16mamkavpu:1286": "atra {alakṣitā janiḥ} iti vācyam / yathā vā",
  "GK16mamkavpu:1287": "{ānandasindhuraticāpalaśālicitta-",
  "GK16mamkavpu:1288": "saṃdānanaikasadanaṃ kṣaṇamapyamuktā /",
  "GK16mamkavpu:1289": "yā sarvadaiva bhavatā tadudantacintā",
  "GK16mamkavpu:1290": "tāntiṃ tanoti tava saṃprati dhigdhigasmān //162//}",
  "GK16mamkavpu:1291": "(Govindaṭhakkura's Kāvyapradīpa)",
  "GK16mamkavpu:1292": "atra {na muktā} iti saṃnaddho 'yaṃ vidheyaḥ / yathā",
  "GK16mamkavpu:1293": "{navajaladharaḥ saṃnaddho 'yaṃ na dṛptaniśācaraḥ",
  "GK16mamkavpu:1294": "suradhanuridaṃ dūrākṛṣṭaṃ na tasya śarāsanam /",
  "GK16mamkavpu:1295": "ayamapi paṭurdhārāsāro na bāṇaparaṃparā",
  "GK16mamkavpu:1296": "kanakanikaṣasnigdhā vidyut priyā na mamorvaśī //163//}",
  "GK16mamkavpu:1297": "(Kālidāsa's Vikramorvaśīya 4.7)",
  "GK16mamkavpu:1298": "ityatra / na tvamuktatānuvādenānyadatra kiñcidvihitam / yathā",
  "GK16mamkavpu:1299": "{jugopātmānamatrasto bheje dharmamanāturaḥ /",
  "GK16mamkavpu:1300": "agṛdhnurādade so 'rthānasaktaḥ sukhamanvabhūt //164//}",
  "GK16mamkavpu:1301": "(Kālidāsa's Raghuvaṃśa 1.21)",
  "GK16mamkavpu:1302": "ityatra atrastatvādyanuvādenātmano gopanādi //",
  "GK16mamkavpu:1303": "(16) {viruddhamatikṛt} yathā",
  "GK16mamkavpu:1304": "{sudhākarakarākāraviśāradaviceṣṭitaḥ /",
  "GK16mamkavpu:1305": "akāryamitrameko 'sau tasya kiṃ varṇayāmahe //165//}",
  "GK16mamkavpu:1306": "(Śārṅgadharapaddhati)",
  "GK16mamkavpu:1307": "atra {kāryaṃ vinā mitram} iti vivakṣitam {akārye mitram iti} tu pratītiḥ / yathā vā",
  "GK16mamkavpu:1308": "{cirakālapariprāptalocanānandadāyinaḥ /",
  "GK16mamkavpu:1309": "kāntā kāntasya sahasā vidadhāti galagraham //166//}",
  "GK16mamkavpu:1310": "(Govindaṭhakkura's Kāvyapradīpa)",
  "GK16mamkavpu:1311": "atra {kaṇṭhagraham} iti vācyam / yathā vā",
  "GK16mamkavpu:1312": "{na trastaṃ yadi nāma bhūtakaruṇāsaṃtānaśāntātmanaḥ",
  "GK16mamkavpu:1313": "tena vyārujatā dhanurbhagavato devādbhavānīpateḥ /",
  "GK16mamkavpu:1314": "tatputrastu madāndhatārakavadhādviśvasya dattotsavaḥ",
  "GK16mamkavpu:1315": "skandaḥ skanda iva priyo 'hamatha vā śiṣyaḥ kathaṃ vismṛtaḥ //167//}",
  "GK16mamkavpu:1316": "(Bhavabhtūti's Mahāvīracarita 2.28)",
  "GK16mamkavpu:1317": "atra bhavānīpatisabdo bhavānyāḥ patyantare pratītiṃ karoti / yathā vā",
  "GK16mamkavpu:1318": "{gorapi yadvāhanatāṃ prāptavataḥ so 'pi girisutāsiṃhaḥ /",
  "GK16mamkavpu:1319": "savidhe nirahaṅkāraḥ pāyādvaḥ so 'mbikāramaṇaḥ //168//}",
  "GK16mamkavpu:1320": "(Govindaṭhakkura's Kāvyapradīpa)",
  "GK16mamkavpu:1321": "atrāmbikāramaṇa iti viruddhāṃ dhiyamutpādayati //",
  "GK16mamkavpu:1322": "{śrutikaṭu} sasāsagataṃ yathā",
  "GK16mamkavpu:1323": "{sā dūre ca sudhāsāndrataraṅgitavilocanā /",
  "GK16mamkavpu:1324": "bahirnirhrādanārho 'yaṃ kālaśca samupāgataḥ //169//}",
  "GK16mamkavpu:1325": "(Śrivatsalāñchanācārya's Kāvyaparīkṣā 93)",
  "GK16mamkavpu:1326": "evamanyadapi jñeyam //",
  "GK16mamkavpu:1327": "apāsya cyutasaṃskāramasamarthaṃ nirarthakam /",
  "GK16mamkavpu:1328": "vākye 'pi doṣāḥ santyete padasyāṃśe 'pi kecana // MKpr-K_52 //",
  "GK16mamkavpu:1329": "kecana na punaḥ sarve / krameṇodāharaṇam",
  "GK16mamkavpu:1330": "[(1) śrutikaṭu]",
  "GK16mamkavpu:1331": "{so 'dhyauṣṭa vedāṃstridaśānayaṣṭa pitṛnatārpsītsamamaṃsta bandhūn /",
  "GK16mamkavpu:1332": "vyajeṣṭa ṣaḍavargamaraṃsta nītau samūlaghātaṃ nyavadhīdarīṃśca //170//}",
  "GK16mamkavpu:1333": "(Bhaṭṭikāvya 1.2)",
  "GK16mamkavpu:1334": "[(2) aprayuktam)]",
  "GK16mamkavpu:1335": "{sa rātu vo duścyavano bhāvukānāṃ paraṃparām /",
  "GK16mamkavpu:1336": "aneḍamūkatādyaiśca dyatu doṣairasaṃmatān //171//}",
  "GK16mamkavpu:1337": "(Govindaṭhakkura's Kāvyapradīpa)",
  "GK16mamkavpu:1338": "atra duścyavana indraḥ aneḍamūko mūkabadhiraḥ //",
  "GK16mamkavpu:1339": "[(3) nihata-artham]",
  "GK16mamkavpu:1340": "{sāyakasahāyabāhormakaradhvajaniyamitakṣamādhipateḥ /",
  "GK16mamkavpu:1341": "abjarucibhāsvaraste bhātitarāmavanipa ślokaḥ //172//}",
  "GK16mamkavpu:1342": "(Govindaṭhakkura's Kāvyapradīpa)",
  "GK16mamkavpu:1343": "atra sāyakādayaḥ śabdaḥ khaḍgābdhibhūcandrayaśaḥparyāyāḥ śarādyarthatayā prasiddhaḥ //",
  "GK16mamkavpu:1344": "[(4) anucita-artham]",
  "GK16mamkavpu:1345": "{kuvindastvaṃ tāvatpaṭayasi guṇagrāmamabhito",
  "GK16mamkavpu:1346": "yaśo gāyantyete diśi diśi ca nagnāstava vibho /",
  "GK16mamkavpu:1347": "śarajjyotsnāgaurasphuṭavikaṭasarvāṅgasubhagā",
  "GK16mamkavpu:1348": "tathāpi tvatkīrtirbhramati vigatācchādanamiha //173//}",
  "GK16mamkavpu:1349": "(Govindaṭhakkura's Kāvyapradīpa)",
  "GK16mamkavpu:1350": "atra kuvindādiśabdo 'rthāntaraṃ pratipādayannupaślokyamānasya tiraskāraṃ vyanaktītyanucitārthaḥ /",
  "GK16mamkavpu:1351": "[(5) nirarthakam]",
  "GK16mamkavpu:1352": "{prābhrabhrāḍviṣṇudhāmāpya viṣamāśvaḥ karotyayam /",
  "GK16mamkavpu:1353": "nidrāṃ sahasraparṇānāṃ palāyanaparāyaṇām //174//}",
  "GK16mamkavpu:1354": "(Govindaṭhakkura's Kāvyapradīpa)",
  "GK16mamkavpu:1355": "atra prābhrabhrāḍviṣṇudhāmacviṣamāśvanidrāparṇaśabdāḥ prakuṣṭajaladagaganasaptāśvasaṃkocadalānāmavācakāḥ //",
  "GK16mamkavpu:1356": "[(6) aślīlam, vrīḍa]",
  "GK16mamkavpu:1357": "{bhūpaterupasarpantī kampanā vāmalocanā /",
  "GK16mamkavpu:1358": "tattatpraharaṇotsāhavatī mohanamādadhau //175//}",
  "GK16mamkavpu:1359": "(Govindaṭhakkura's Kāvyapradīpa)",
  "GK16mamkavpu:1360": "atropasarpaṇapraharaṇamohanaśabdā vrīḍādāyitvādaślīlāḥ /",
  "GK16mamkavpu:1361": "[jugupsā]",
  "GK16mamkavpu:1362": "{tenyairvāntaṃ samaśnanti parotsargaṃ ca bhuñjate /",
  "GK16mamkavpu:1363": "itarārthagrahe yeṣāṃ kavīnāṃ syātpravartanam //176//}",
  "GK16mamkavpu:1364": "(Govindaṭhakkura's Kāvyapradīpa)",
  "GK16mamkavpu:1365": "atra vāntotsargapravartanaśabdā jugupsādāyinaḥ /",
  "GK16mamkavpu:1366": "[amaṅgala]",
  "GK16mamkavpu:1367": "{pitṛvasatimahaṃ vrajāmi tāṃ saha parivārajanena yatra me /",
  "GK16mamkavpu:1368": "bhavati sapadi pāvakānvaye hṛdayamaśeṣitaśokaśalyakam //177//}",
  "GK16mamkavpu:1369": "(Śrivatsalāñchanācārya's Kāvyaparīkṣā 83)",
  "GK16mamkavpu:1370": "atra pitṛgṛhamityādau vivakṣite śmaśānādipratītāvamaṅgalārthatvam /",
  "GK16mamkavpu:1371": "[(7) saṃdigdham]",
  "GK16mamkavpu:1372": "{surālayollāsaparaḥ prāptaparyāptakampanaḥ /",
  "GK16mamkavpu:1373": "mārgaṇapravaṇo bhāsvadbhūtireṣa vilokyatām //178//}",
  "GK16mamkavpu:1374": "(Govindaṭhakkura's Kāvyapradīpa)",
  "GK16mamkavpu:1375": "atra kiṃ surādiśabdā devasenāśaravibhūtyarthāḥ kiṃ madirādyarthāḥ iti saṃdehaḥ //",
  "GK16mamkavpu:1376": "[(8) apratītam]",
  "GK16mamkavpu:1377": "{tasyādhimātropāyasya tīvrasaṃvegatājuṣaḥ /",
  "GK16mamkavpu:1378": "dṛḍhabhūmiḥ priyaprāptau yatnaḥ sa phalitaḥ sakhe //179//}",
  "GK16mamkavpu:1379": "(Govindaṭhakkura's Kāvyapradīpa)",
  "GK16mamkavpu:1380": "atrādhimātropāyādayaḥ śabdā yogaśāstramātraprayuktatvādapratītāḥ //",
  "GK16mamkavpu:1381": "[(9)Vulgar (grāmyam)]",
  "GK16mamkavpu:1382": "{tāmbūlabhṛtagalloyaṃ bhallaṃ jalpati mānuṣaḥ /",
  "GK16mamkavpu:1383": "karoti khādanaṃ pādaṃ sadaiva tu yathā tathā //180//}",
  "GK16mamkavpu:1384": "(Govindaṭhakkura's Kāvyapradīpa)",
  "GK16mamkavpu:1385": "atra gallādayaḥ śabdāḥ grāmyāḥ //",
  "GK16mamkavpu:1386": "[(10) neyārtham]",
  "GK16mamkavpu:1387": "{vastravaidūryacaraṇaiḥ kṣatasattvarajaḥparā /",
  "GK16mamkavpu:1388": "niṣkampā racitā netrayuddhaṃ vedaya sāṃpratam //181//}",
  "GK16mamkavpu:1389": "(Śrivatsalāñchanācārya's Kāvyaparīkṣā 37)",
  "GK16mamkavpu:1390": "atrāmbararatnapādaiḥ kṣatatamā acalā bhūḥ kṛtā netradvandvaṃ bodhayeti neyārthatā //",
  "GK16mamkavpu:1391": "[(11) kliṣṭam]",
  "GK16mamkavpu:1392": "{dhammillasya na kasya prekṣya nikāmaṃ kuraṅgaśāvākṣyāḥ /",
  "GK16mamkavpu:1393": "rajyatyapūrvabandhavyutpattermānasaṃ śobhām //182//}",
  "GK16mamkavpu:1394": "(Vāmana's Kāvyālaṅkārasūtravṛtti 2,1.22)",
  "GK16mamkavpu:1395": "atra dhammillasya śobhāṃ prekṣya kasya mānasaṃ na rajyatīti saṃbandhe kliṣṭatvam //",
  "GK16mamkavpu:1396": "[(12) avimṛṣṭavidheyāṃśam]",
  "GK16mamkavpu:1397": "{nyakkāro hyayameva me yadarayastatrāpyasau tāpasaḥ",
  "GK16mamkavpu:1398": "so 'pyatraiva nihanti rākṣasakulaṃ jīvatyaho rāvaṇaḥ /",
  "GK16mamkavpu:1399": "dhigdhik śakrajitaṃ prabodhitavatā kiṃ kumbhakarṇena vā",
  "GK16mamkavpu:1400": "svargagāmaṭikāviluṇṭhanavṛthocchūnaiḥ kimebhirbhujaiḥ //183//}",
  "GK16mamkavpu:1401": "(Harṣa's Nāgānanda 9.55 ; Abhinavagupta's Dhvanyālokalocana)",
  "GK16mamkavpu:1402": "atra 'ayameva nyakkāraḥ'; iti vācyam / ucchūnatvamātraṃ cānuvādyam,",
  "GK16mamkavpu:1403": "na vṛthātvaviśeṣitam / atra ca śabdaracanā viparītā kṛteti vākyasyaiva doṣo na vākyārthasya / yathā vā",
  "GK16mamkavpu:1404": "{apāṅgasaṃsargi taraṅgitaṃ dṛśorbhruvorarālāntavilāsi vellitam /",
  "GK16mamkavpu:1405": "visāri romāñcanakañcukaṃ tanostanoti yo 'sau subhage tavāgataḥ //184//}",
  "GK16mamkavpu:1406": "(Govindaṭhakkura's Kāvyapradīpa)",
  "GK16mamkavpu:1407": "atra yo 'sāviti padadvayamanuvādyamātrapratītikṛt /",
  "GK16mamkavpu:1408": "tathāhi ---- prakrāntaprasiddhānubhūtārthaviṣayastacchabdo yacchabdopādānaṃ nāpekṣate / krameṇodāharaṇam /",
  "GK16mamkavpu:1409": "{kātaryaṃ kevalā nītiḥ śauryaṃ śvāpadaceṣṭitam /",
  "GK16mamkavpu:1410": "ataḥ siddhiṃ sametābhyāmubhābhyāmanviyeṣa saḥ //185//}",
  "GK16mamkavpu:1411": "(Kālidāsa's Raghuvaṃśa 17.47)",
  "GK16mamkavpu:1412": "{dvayaṃ gataṃ saṃprati śocanīyatāṃ samāgamaprārthanayā kapālinaḥ /",
  "GK16mamkavpu:1413": "kalā ca sā kāntimatī kalāvatastvamasya lokasya ca netrakaumudī //186[=252]//}",
  "GK16mamkavpu:1414": "(Kālidāsa's Kumārasaṃbhava 5.71)",
  "GK16mamkavpu:1415": "{utkampinī bhayapariskhalitāṃśukāntā",
  "GK16mamkavpu:1416": "te locane pratidiśaṃ vidhure kṣipantī /",
  "GK16mamkavpu:1417": "krūreṇa dāruṇatayā sahasaiva dagdhā",
  "GK16mamkavpu:1418": "dhūmāndhitena dahanena na vīkṣitāsi //187//}",
  "GK16mamkavpu:1419": "(Harṣa's Ratnāvali ; Ānandavardana's dhvanyāloka)",
  "GK16mamkavpu:1420": "yacchabdastūttaravākyānugatatvenopāttaḥ sāmarthyātpūrvavākyānugatasya tacchabdasyopādānaṃ nāpekṣate / yathā",
  "GK16mamkavpu:1421": "{sādhu candramasi puṣkaraiḥ kṛtaṃ mīlitaṃ yadabhirāmatādhike /",
  "GK16mamkavpu:1422": "udyatā jayani kāminīmukhe tena sāhasamanuṣṭhitaṃ punaḥ //188//}",
  "GK16mamkavpu:1423": "(Abhinanda's Rāmacarita 2.95)",
  "GK16mamkavpu:1424_0": "prāgupāttastu yacchabdastacchabdopādānaṃ vinā sākāṅkṣaḥ / yathā atraiva śloke ādyapādayorvyatyāse /",
  "GK16mamkavpu:1424_1": "dvayorupādāne tu nirākāṅkṣatvaṃ prasiddham / anupādāne 'pi sāmarthyātkutraciddvayamapi gamyate / yathā",
  "GK16mamkavpu:1425": "{ye nāma kecidiha naḥ prathayantyavajñāṃ",
  "GK16mamkavpu:1426": "jānanti te kimapi tān prati naiṣa yatnaḥ /",
  "GK16mamkavpu:1427": "utpatsyatesti mama ko 'pi samānadharmā",
  "GK16mamkavpu:1428": "kālo hyayaṃ niravadhirvipulā ca pṛthvī //189//}",
  "GK16mamkavpu:1429": "(Bhavabhūti's Mālatīmādhava 1.7)",
  "GK16mamkavpu:1430": "atra ya utpatsyate taṃ pratīti / evaṃ ca tacchabdānupādāne 'tra sākāṅkṣatvam / na cāsāviti",
  "GK16mamkavpu:1431": "tacchabdārthamāha /",
  "GK16mamkavpu:1432": "{asau maruccumbitacārukesaraḥ prasannatārādhipamaṇḍalāgraṇīḥ /",
  "GK16mamkavpu:1433": "viyuktarāmāturadṛṣṭivīkṣito vasantakālo hanumānivāgataḥ //190//}",
  "GK16mamkavpu:1434": "(Harṣa's Nāgānanda 6.4)",
  "GK16mamkavpu:1435": "atra hi na tacchabdārthapratītiḥ /",
  "GK16mamkavpu:1436": "pratītau vā",
  "GK16mamkavpu:1437": "{karabālakarāladoḥ sahāyo yudhi yosau vijayārjunaikamallaḥ /",
  "GK16mamkavpu:1438": "yadi bhūpatinā sa tatra kārye viniyujyeta tataḥ kṛtaṃ kṛtaṃ syāt //191//}",
  "GK16mamkavpu:1439": "(Govindaṭhakkura's Kāvyapradīpa)",
  "GK16mamkavpu:1440": "atra sa ityasyānarthakyaṃ syāt /",
  "GK16mamkavpu:1441": "atha",
  "GK16mamkavpu:1442": "{yovikalpamidamarthamaṇḍalaṃ paśyatīśa nikhilaṃ bhavadvapuḥ /",
  "GK16mamkavpu:1443": "ātmapakṣaparipūrite jagatyasya nityasukhinaḥ kuto bhayam //192//}",
  "GK16mamkavpu:1444": "(Mahimabhaṭṭa's Vyaktiviveka)",
  "GK16mamkavpu:1445": "itīdaṃśabdavadadaḥśabdastacchabdārthamabhidhatte iti ucyate / tarhyatraiva vākyāntare upādānamarhati na tatraiva / yacchabdasya hi nikaṭe sthitaḥ prasiddhiṃ parāmṛśati / yathā",
  "GK16mamkavpu:1446": "{yattadūrjitamatyugraṃ kṣātraṃ tejosya bhūpateḥ /",
  "GK16mamkavpu:1447": "dīvyatākṣaistadānena nūnaṃ tadapiṃ hāritam //193//}",
  "GK16mamkavpu:1448": "(Bhaṭṭanārāyaṇa's Veṇīsaṃhāra 1.13)",
  "GK16mamkavpu:1449": "ityatra tacchabdaḥ /",
  "GK16mamkavpu:1450": "nanu katham",
  "GK16mamkavpu:1451": "{kalyāṇānāṃ tvamasi mahasāṃ bhājanaṃ viśvamūrte",
  "GK16mamkavpu:1452": "dhuryāṃ lakṣmīmatha mayi bhṛśaṃ dhehi deva prasīda /",
  "GK16mamkavpu:1453": "yadyatpāpaṃ pratijahi jagannātha namrasya tanme",
  "GK16mamkavpu:1454": "bhadraṃ bhadraṃ vitara bhagavan bhūyase maṅgalāya //194//}",
  "GK16mamkavpu:1455": "(Bhavabhūti's Mālatīmādhava 1.4)",
  "GK16mamkavpu:1456": "atra yadyadityuktvā tanme ityuktam / ucyate ---- yadyaditi yena kenacidrūpeṇa sthitaṃ sarvātmakaṃ vastvākṣiptaṃ tathābhūtameva tacchabdena parāmṛśyate /",
  "GK16mamkavpu:1457": "yathā vā",
  "GK16mamkavpu:1458": "{kiṃ lobheba vilaṅghitaḥ sa bharato yenatadevaṃ kṛtaṃ",
  "GK16mamkavpu:1459": "mātrā strīlaghutāṃ gatā kimatha vā mātaiva madhyamā /",
  "GK16mamkavpu:1460": "mithyaitanmama cintitaṃ dvitayamapyāryānujosau guru-",
  "GK16mamkavpu:1461": "rmātā tātakalatramityanucitaṃ manye vidhātrā kṛtaṃ //195//}",
  "GK16mamkavpu:1462": "(Dhanañjaya's Daśarūpaka 3.29 ; Bhavabhūti's Uttararāmacarita)",
  "GK16mamkavpu:1463": "atrāryasyeti tātasyeti ca vācyam / na tvanayoḥ samāse guṇībhāvaḥ kāryaḥ / evaṃ samāsāntare 'pyudāhāryam //",
  "GK16mamkavpu:1464": "viruddhamatikṛdyathā",
  "GK16mamkavpu:1465": "[(13) viruddhamatikṛt)]",
  "GK16mamkavpu:1466": "{śritakṣamā raktabhuvaḥ śivāliṅgitamūrtayaḥ /",
  "GK16mamkavpu:1467": "vigrahakṣapaṇenādya śerate te gatāsukhāḥ //196//}",
  "GK16mamkavpu:1468": "(Śrivatsalāñchanācārya's Kāvyaparīkṣā 97)",
  "GK16mamkavpu:1469": "atra kṣamādiguṇayuktāḥ sukhamāsate iti vivakṣite hatā iti viruddhā pratītiḥ //",
  "GK16mamkavpu:1470": "padaikadeśe yathāsaṃbhavaṃ krameṇodāharaṇam",
  "GK16mamkavpu:1471": "[(1) śrutikaṭu]",
  "GK16mamkavpu:1472": "{alamaticapalatvātsvapnamāyopamatvāt",
  "GK16mamkavpu:1473": "pariṇativirasatvātsaṃgamenāṅganāyāḥ /",
  "GK16mamkavpu:1474": "iti yadi śatakṛtvastattvamālocayāma-",
  "GK16mamkavpu:1475": "stadapi na hariṇākṣīṃ vismaratyantarātmā //197//}",
  "GK16mamkavpu:1476": "(Bilhaṇacarita[or Bilhaṇakāvya] 58)",
  "GK16mamkavpu:1477": "atra tvāditi / yathā vā",
  "GK16mamkavpu:1478": "{tadgaccha siddhyai kuru devakāryamartho 'yamarthāntaralabhya eva /",
  "GK16mamkavpu:1479": "apekṣate pratyayamaṅgalabdhyai bījāṅkuraḥ prāgudayādivāmbhaḥ //198//}",
  "GK16mamkavpu:1480": "(Kālidāsa's Kumārasaṃbhava 3.18)",
  "GK16mamkavpu:1481": "atra ddhyai vdhyai, iti kaṭu //",
  "GK16mamkavpu:1482": "[(2)]",
  "GK16mamkavpu:1483": "{yaścāpsarovibhramamaṇḍanānāṃ saṃpādayitrīṃ śikharairbibharti /",
  "GK16mamkavpu:1484": "balāhakacchedavibhaktarāgāmkālasaṃdhyāmiva dhātumattām //199//}",
  "GK16mamkavpu:1485": "(Kālidāsa's Kumārasaṃbhava 1.4)",
  "GK16mamkavpu:1486": "atra mattāśabdaḥ kṣībārthe nihatārthaḥ //",
  "GK16mamkavpu:1487": "[(3)]",
  "GK16mamkavpu:1488": "{ādāvañjanapuñjaliptavapuṣāṃ śvāsānillollāsita-",
  "GK16mamkavpu:1489": "protsarpaddhirahānalena ca tataḥ saṃtāpitānāṃ dṛśām /",
  "GK16mamkavpu:1490": "saṃpratyeva niṣekamaśrupayasā devasya cettobhuvo",
  "GK16mamkavpu:1491": "bhallīnāmiva pānakarma kurute kāmaṃ kuraṅgekṣaṇā //200//}",
  "GK16mamkavpu:1492": "(Govindaṭhakkura's Kāvyapradīpa)",
  "GK16mamkavpu:1493_0": "atra dṛśāmiti bahuvacanaṃ nirarthakam kuraṅgekṣaṇāyā ekasyā evopādānāt / na cālasavalitairityādivat",
  "GK16mamkavpu:1493_1": "vyāpārabhedādbahutvam vyāpārāṇāmanupāttatvāt / na ca vyāpāretra dṛkśabdo vartate / atraiva 'kurute ';",
  "GK16mamkavpu:1494": "ityātmanepadamapyanarthakam / pradhānakriyāphalasya kartrasaṃbandhe kartrabhiprāyakriyāphalābhāvāt //",
  "GK16mamkavpu:1495": "[(4)]",
  "GK16mamkavpu:1496": "{cāpācāryastripuravijayī kārtikeyo vijeyaḥ",
  "GK16mamkavpu:1497": "śastravyastaḥ sadanamudadhirbhūriyaṃ hantakāraḥ /",
  "GK16mamkavpu:1498": "astyevaitat kimu kṛtavatā reṇukākaṇṭhabādhāṃ",
  "GK16mamkavpu:1499": "baddhaspardhastava paraśunā lajjate candrahāsaḥ //201//}",
  "GK16mamkavpu:1500": "(Rājaśekhara's Bālarāmāyaṇa 2.37)",
  "GK16mamkavpu:1501": "atra vijeya iti kṛtyapratyayaḥ ktapratyayārthavācakaḥ //",
  "GK16mamkavpu:1502": "[(5)]",
  "GK16mamkavpu:1503": "{atipelavamatiparimitavarṇaṃ laghutaramudāharati śaṭhaḥ /",
  "GK16mamkavpu:1504": "paramārthataḥ sa hṛdayaṃ vahati punaḥ kālakūṭaghaṭitamiva //202//}",
  "GK16mamkavpu:1505": "(Śrivatsalāñchanācārya's Kāvyaparīkṣā)",
  "GK16mamkavpu:1506": "atra pelavaśabdaḥ //",
  "GK16mamkavpu:1507": "{yaḥ pūyate surasarinmukhatīrthasārtha-",
  "GK16mamkavpu:1508": "snānena śāstrapariśīlanakīlanena /",
  "GK16mamkavpu:1509": "saujantyamānyajanirūrjitamūrjitānāṃ",
  "GK16mamkavpu:1510": "yo 'yaṃ dṛśoḥ patati kasyacideva puṃsaḥ //203//}",
  "GK16mamkavpu:1511": "(Govindaṭhakkura's Kāvyapradīpa)",
  "GK16mamkavpu:1512": "atra pūyaśabdaḥ //",
  "GK16mamkavpu:1513": "{vinayapraṇaaikaketanaṃ satataṃ yobhavadaṅga tādṛśaḥ /",
  "GK16mamkavpu:1514": "kathamadya sa tadvadīkṣyataāṃ tadabhipretapadaṃ samāgataḥ //204//}",
  "GK16mamkavpu:1515": "(Śrivatsalāñchanācārya's Kāvyaparīkṣā 104)",
  "GK16mamkavpu:1516": "atha pretaśabdaḥ //",
  "GK16mamkavpu:1517": "[(6)]",
  "GK16mamkavpu:1518": "{kasmin karmaṇi sāmarthyamasya nottapatetarām /",
  "GK16mamkavpu:1519": "ayaṃ sādhycarastasmādañjalirbadhyatāmiha //205//}",
  "GK16mamkavpu:1520": "(Śrivatsalāñchanācārya's Kāvyaparīkṣā)",
  "GK16mamkavpu:1521": "atra kiṃ pūrvaṃ sādhuḥ uta sādhuṣu caratīti saṃdehaḥ //",
  "GK16mamkavpu:1522": "[(7)]",
  "GK16mamkavpu:1523": "{kimucyate 'sya bhūpālamaulimālāmahāmaṇeḥ /",
  "GK16mamkavpu:1524": "sudurlabhaṃ vacobāṇaistejo yasya vibhāvyate //206//}",
  "GK16mamkavpu:1525": "(Govindaṭhakkura's Kāvyapradīpa)",
  "GK16mamkavpu:1526": "atra vacaḥśabdena gīḥśabdo lakṣyate / atra khalu na kevalaṃ pūrvapadam yāvaduttarapadamapi paryāyaparivartanaṃ na kṣamate / jaladhyādāvuttarapadameva vaḍavānalādau pūrvapadameva //",
  "GK16mamkavpu:1527": "yadyapyasamarthasyaivāprayuktādayaḥ kecana bhedāḥ tathāpyanyairālaṅkārikairvibhāgena pradarśitā iti bhedapradarśanenodāhartavyā iti ca vibhajyoktāḥ //52//",
  "GK16mamkavpu:1528": "[vākyadoṣa]",
  "GK16mamkavpu:1529": "pratikūlavarṇamupahataluptavisargaṃ visandhi hatavṛttam /",
  "GK16mamkavpu:1530": "nyūnādhikakathitapadaṃ patatprakarṣaṃ samāptapunarāttam // MKpr-K_53 //",
  "GK16mamkavpu:1531": "ardhāntaraikavācakamabhavanmatayogamanabhihitavācyam /",
  "GK16mamkavpu:1532": "apadasthapadasamāsaṃ saṃkīrṇaṃ garbhitaṃ prasiddhihatam // MKpr-K_54 //",
  "GK16mamkavpu:1533": "bhagnaprakramamakramamamataparārthaṃ ca vākyameva tathā /",
  "GK16mamkavpu:1534": "(1) rasānuguṇatvaṃ varṇānāṃ vakṣyate / tadviparītaṃ pratikūlavarṇam / yathā śṛṅgāre",
  "GK16mamkavpu:1535": "{akuṇṭhotkaṇṭhayā pūrṇamākaṇṭhaṃ kalakaṇṭhi mām /",
  "GK16mamkavpu:1536": "kambukaṇṭhyāḥ kṣaṇaṃ kaṇṭhe kuru kaṇṭhārtimuddhara //207//}",
  "GK16mamkavpu:1537": "(Śrivatsalāñchanācārya's Kāvyaparīkṣā 107,325)",
  "GK16mamkavpu:1538": "raudre yathā",
  "GK16mamkavpu:1539": "{deśaḥ so 'yamarātiśoṇitajalairyasmin hradāḥ pūritāḥ",
  "GK16mamkavpu:1540": "kṣatrādeva tathāvidhaḥ paribhavastātasya keśagrahaḥ /",
  "GK16mamkavpu:1541": "tānyevāhitahetighasmaragurūṇyastrāṇi bhāsvanti me",
  "GK16mamkavpu:1542": "yadrāmeṇa kṛtaṃ tadeva kurute droṇātmajaḥ krodhanaḥ //208//}",
  "GK16mamkavpu:1543": "(Bhaṭṭanārāyaṇa's Veṇīsaṃhāra 3.33)",
  "GK16mamkavpu:1544": "atra hi vikaṭavarṇatvaṃ dīrghasamāsatvaṃ cocitam / yathā",
  "GK16mamkavpu:1545": "{prāgprāptaniśumbhaśāṃbhavadhanurdvedhāvidhāvirbhavat-",
  "GK16mamkavpu:1546": "krodhapreritabhīmabhārgavabhujastambhāpaviddhaḥ ks.aṇāt /",
  "GK16mamkavpu:1547": "ujjvālaḥ paraśurbhavatvaśithilastvatkaṇṭhapīṭhātithi-",
  "GK16mamkavpu:1548": "ryenānena jagatsu khaṇḍaparaśurdevo haraḥ khyāpyate //209//}",
  "GK16mamkavpu:1549": "(Bhavabhtūti's Mahāvīracarita 2.33)",
  "GK16mamkavpu:1550": "yatra tu na krodhastatra caturthapādābhidhāne tathaiva śabdaprayogaḥ //",
  "GK16mamkavpu:1551": "(2) upahata utvaṃ prāpto (3) lupto vā visargo yatra tat / yathā",
  "GK16mamkavpu:1552": "{dhīro vinīto nipuṇo varākāro nṛpo 'tra saḥ /",
  "GK16mamkavpu:1553": "yasya bhṛtyā balotsiktā bhaktā buddhiprabhāvitāḥ //210//}",
  "GK16mamkavpu:1554": "(Govindaṭhakkura's Kāvyapradīpa)",
  "GK16mamkavpu:1555": "(4) visaṃdhi saṃdhervairūpyam viśleṣoślīlatvaṃ kaṣṭatvaṃ ca / tatrādyaṃ yahtā",
  "GK16mamkavpu:1556": "{rājanvibhānti bhavataścaritāni tāni",
  "GK16mamkavpu:1557": "indordyutiṃ dadhati yāni rasātalentaḥ /",
  "GK16mamkavpu:1558": "dhīdorbale atitate ucitānuvṛttī",
  "GK16mamkavpu:1559": "ātanvatī vijayasaṃpadametya bhātaḥ //211//}",
  "GK16mamkavpu:1560": "(Śrivatsalāñchanācārya's Kāvyaparīkṣā 109)",
  "GK16mamkavpu:1561": "yathā vā",
  "GK16mamkavpu:1562": "{tata udita udārahārahāridyutiruccairudayācalādivenduḥ /",
  "GK16mamkavpu:1563": "nijavaṃśa udāttakāntakāntirbata muktāmaṇivaccakāstyanarghaḥ //212//}",
  "GK16mamkavpu:1564": "(Govindaṭhakkura's Kāvyapradīpa)",
  "GK16mamkavpu:1565": "saṃhitāṃ na karomīti svacchayā sakṛdapi doṣaḥ pragṛhyādihetukatve tvasakṛt //",
  "GK16mamkavpu:1566": "{vegāduḍḍīya gagane calaṇḍāmaraceṣṭitaḥ /",
  "GK16mamkavpu:1567": "ayamuttapate pastrī tato 'traiva ruciṅkuru //213//}",
  "GK16mamkavpu:1568": "(Govindaṭhakkura's Kāvyapradīpa)",
  "GK16mamkavpu:1569": "atra saṃdhāvaślīlatā //",
  "GK16mamkavpu:1570": "{urvyasāvatra tarvālī marvante cārvavasthitiḥ /",
  "GK16mamkavpu:1571": "mātrarju yujyate gantuṃ śiro namaya tanmanāk //214//}",
  "GK16mamkavpu:1572": "(Rudraṭa's Kāvyālaṅkāra 2.10)",
  "GK16mamkavpu:1573": "(5)",
  "GK16mamkavpu:1574": "hataṃ lakṣaṇānusaraṇe 'pyaśravyam / aprāptagurubhāvāntalaghu rasānanuguṇaṃ ca vṛttaṃ yatra tat hatavṛttam / krameṇodāharaṇam ----",
  "GK16mamkavpu:1575": "{amṛtamamṛtaṃ kaḥ saṃdeho madhūnyapi nānyathā",
  "GK16mamkavpu:1576": "madhuramadhikaṃ cūtasyāpi prasannarasaṃ phalam /",
  "GK16mamkavpu:1577": "sakṛdapi punarmadhyasthaḥ san rasāntaravijjano",
  "GK16mamkavpu:1578": "vadatu yadihānyatsvādu syātpriyādaśanacchadāt //215//}",
  "GK16mamkavpu:1579": "(Vāmana's Kāvyālaṅkārasūtravṛtti 3,2.10)",
  "GK16mamkavpu:1580": "atra 'yadihānyatsvādu syāt'; ityaśravyam / yathā vā",
  "GK16mamkavpu:1581": "{jaṃ parihari_uṃ tīra_i maṇa_aṃpi ṇa sundarattaṇaguṇeṇa /",
  "GK16mamkavpu:1582": "aha ṇavaraṃ jassa doso paḍipakkhehiṃ pi paḍivaṇṇo //216//}",
  "GK16mamkavpu:1583": "[yat parihartuṃ tīryate manāgapi na sundaratvaguṇena /",
  "GK16mamkavpu:1584": "atha kevalaṃ yasya doṣaḥ pratipakṣairapi pratipannaḥ //]",
  "GK16mamkavpu:1585": "(Ānandavardhana's Viṣamabāṇalīlā ; Hāla's Gāthāsaptaśatī)",
  "GK16mamkavpu:1586": "atra dvitīyatatīyagaṇau sakārabhakārau /",
  "GK16mamkavpu:1587": "{vikasitasahakāratārahāriparimalaguñjitapuñjitadvirephaḥ /",
  "GK16mamkavpu:1588": "navakisalayacārucāmaraśrīharati munerapi mānasaṃ vasantaḥ //217//}",
  "GK16mamkavpu:1589": "(Govindaṭhakkura's Kāvyapradīpa)",
  "GK16mamkavpu:1590": "atra hāriśabdaḥ / hāripramuditasaurabheti pāṭho yuktaḥ / yathā vā",
  "GK16mamkavpu:1591": "{anyāstā guṇaratnarohaṇabhuvo dhanyā mṛdanyaiva sā",
  "GK16mamkavpu:1592": "saṃbhārāḥ khalu tenya eva vidhinā yaireṣa sṛṣṭo yuvā /",
  "GK16mamkavpu:1593": "śrīmatkāntijuṣāṃ dviṣāṃ karatalāt strīṇāṃ nitambasthalāt",
  "GK16mamkavpu:1594": "dṛṣṭe yatra patanti mūḍhamanasāmastrāṇi vastrāṇi ca //218//}",
  "GK16mamkavpu:1595": "(Govindaṭhakkura's Kāvyapradīpa)",
  "GK16mamkavpu:1596": "atra 'vastrāṇyapi'; iti pāṭhe laghurapi gurutāṃ bhajate //",
  "GK16mamkavpu:1597": "{hā nṛpa hā budha hā kavibandho viprasahasrasamāśraya deva /",
  "GK16mamkavpu:1598": "mugdhavidagdhasabhāntararatna kvāsi gataḥ kva vayaṃ ca tavaite //219//}",
  "GK16mamkavpu:1599": "(Govindaṭhakkura's Kāvyapradīpa)",
  "GK16mamkavpu:1600": "hāsyarasavyañjakametadvṛttam",
  "GK16mamkavpu:1601": "(6) nyūnapadaṃ yathā",
  "GK16mamkavpu:1602": "{tathābhūtāṃ dṛṣṭvā nṛpasadasi pāñcālatanayāṃ",
  "GK16mamkavpu:1603": "vane vyādhaiḥ sārdhaṃ suciramuṣitaṃ valkaladharaiḥ /",
  "GK16mamkavpu:1604": "virāṭasyāvāse sthitamanucitārambhanibhṛtaṃ",
  "GK16mamkavpu:1605": "guruḥ khedaṃ khinne mayi bhajati nādyāpi kuruṣu //220[= 15]//}",
  "GK16mamkavpu:1606": "(Bhaṭṭanārāyaṇa's Veṇīsaṃhāra 1.11)",
  "GK16mamkavpu:1607": "atrāsmābhiriti “khinna” ityasmātpūrvamitthamiti ca //",
  "GK16mamkavpu:1608": "(7) adhikaṃ yathā",
  "GK16mamkavpu:1609": "{sphaṭikākṛtinirmalaḥ prakāmaṃ pratisaṃkrāntaniśātaśāstratattvaḥ /",
  "GK16mamkavpu:1610": "aviruddhasamanvitoktiyuktiḥ pratimallāstamayodayaḥ sa ko 'pi //221//}",
  "GK16mamkavpu:1611": "(Govindaṭhakkura's Kāvyapradīpa)",
  "GK16mamkavpu:1612": "atra ākṛtiśabdaḥ / yathā vā",
  "GK16mamkavpu:1613": "{idamanucitamakramaśca puṃsāṃ yadiha jarāsvapi mānmathā vikārāḥ /",
  "GK16mamkavpu:1614": "yadapi ca na kṛtaṃ nitambinīnāṃ stanapatanāvadhi jīvitaṃ rataṃ vā //222//}",
  "GK16mamkavpu:1615": "(Bhartṛhari's Śṛṅgāraśataka 27)",
  "GK16mamkavpu:1616": "atra kṛtamiti / kṛtaṃ pratyuta prakramabhaṅgamāvahati / tathā ca 'yadapi ca na kuraṅgalocanānām';",
  "GK16mamkavpu:1617": "iti pāṭhe nirākāṅkṣaiva pratītiḥ //",
  "GK16mamkavpu:1618": "(8) kathitapadaṃ yathā",
  "GK16mamkavpu:1619": "{adhikaratalatalpaṃ kalpitasvāpalīlā-",
  "GK16mamkavpu:1620": "parimilananimīlatpāṇḍimā gaṇḍapālī /",
  "GK16mamkavpu:1621": "sutanu kathaya kasya vyañjayatyañjasaiva",
  "GK16mamkavpu:1622": "smaranarapatilīlāyauvarājyābhiṣekam //223//}",
  "GK16mamkavpu:1623": "(Kuntaka, Vakroktijīvita 1.109)",
  "GK16mamkavpu:1624": "atra līleti //",
  "GK16mamkavpu:1625": "(9) patatprakarṣaṃ yathā",
  "GK16mamkavpu:1626": "{kaḥ kaḥ kutra na ghurghurāyitaghurīghoro ghuretsūkaraḥ",
  "GK16mamkavpu:1627": "kaḥ kaḥ kaṃ kamalākaraṃ vikamakaṃ kartuṃ karī nodyataḥ /",
  "GK16mamkavpu:1628": "ke ke kāni vanānyaraṇyamahiṣā nonmūlayeyuryataḥ",
  "GK16mamkavpu:1629": "siṃhīsnehavilāsabaddhavasatiḥ pañcānano vartate //224//}",
  "GK16mamkavpu:1630": "(Śrivatsalāñchanācārya's Kāvyaparīkṣā 115)",
  "GK16mamkavpu:1631": "(10) samāptapunarāttaṃ yathā",
  "GK16mamkavpu:1632": "{kreṅkāraḥ smarakārmukasya suratakrīḍāpikīnāṃ ravaḥ",
  "GK16mamkavpu:1633": "jhaṅkāro ratimañkarīmadhulihāṃ līlācakorīdhvaniḥ /",
  "GK16mamkavpu:1634": "tanvyāḥ kañculikāpasāraṇabhujākṣepaskhalatkaṅkaṇa-",
  "GK16mamkavpu:1635": "kvāṇaḥ prema tanotu vo navavayolāsyāya veṇusvanaḥ //225//}",
  "GK16mamkavpu:1636": "(Śrivatsalāñchanācārya's Kāvyaparīkṣā 116)",
  "GK16mamkavpu:1637": "(11) dvitīyārdhagataikavācakaśeṣaprathamārdhaṃ yathā",
  "GK16mamkavpu:1638": "{masṛṇacaraṇapātaṃ gamyatāṃ bhūḥ sadarbhā",
  "GK16mamkavpu:1639": "viracaya sicayāntaṃ mūrdhni gharmaḥ kaṭhoraḥ /",
  "GK16mamkavpu:1640": "taditi janakaputrī locanairaśrupūrṇaiḥ",
  "GK16mamkavpu:1641": "pathi pathikavadhūbhirvīkṣitā śikṣitā ca //226//}",
  "GK16mamkavpu:1642": "(Rājaśekhara's Bālarāmāyaṇa 6.36)",
  "GK16mamkavpu:1643": "(12) abhavan mataḥ (iṣṭaḥ) yogaḥ (saṃbandhaḥ) yatra tat / yathā",
  "GK16mamkavpu:1644": "{yeṣāṃ tāstridaśebhadānasaritaḥ pītāḥ pratāpoṣmabhi-",
  "GK16mamkavpu:1645": "rlīlāpānabhuvaśca nandanavanacchāyāsu yaiḥ kalpitāḥ /",
  "GK16mamkavpu:1646": "yeṣāṃ huṅkṛtayaḥ kṛtāmarapatikṣobhāḥ kṣapācāriṇāṃ",
  "GK16mamkavpu:1647": "kiṃ taistvatparitoṣakāri vihitaṃ kiñcitpravādocitam //227//}",
  "GK16mamkavpu:1648": "(Mahimabhaṭṭa's Vyaktiviveka)",
  "GK16mamkavpu:1649_0": "atra {guṇānāṃ ca parārthatvādasaṃbandhaḥ samatvātsyāt} ityuktanayena yacchabdanidaśyānāmarthānāṃ",
  "GK16mamkavpu:1649_1": "parasparasamanvayena yair ityatra viśeṣasyāpratītiriti / {kṣapācāribhiḥ} iti pāṭhe",
  "GK16mamkavpu:1649_2": "yujyate samanvayaḥ / yathā vā",
  "GK16mamkavpu:1650": "{tvamevaṃsaundaryā sa ca ruciratāyāḥ paricitaḥ",
  "GK16mamkavpu:1651": "kalānāṃ sīmānaṃ paramiha yuvāmeva bhajathaḥ /",
  "GK16mamkavpu:1652": "api dvandvaṃ diṣṭyā taditi subhage saṃvadati vām",
  "GK16mamkavpu:1653": "ataḥ śeṣaṃ yatsyājjitamiha tadānīṃ guṇitayā //228//}",
  "GK16mamkavpu:1654": "(Bhavabhūti's Mālatīmādhava)",
  "GK16mamkavpu:1655": "atra yadityatra taditi tadānīmityatra yadeti vacanaṃ nāsti / {cetsyāt} iti yuktaḥ pāṭhaḥ / yathā vā",
  "GK16mamkavpu:1656": "{saṃgrāmāṅgaṇamāgatena bhavatā cāpe samāropite",
  "GK16mamkavpu:1657": "devākarṇaya yena yena sahasā yadyatsamāsāditam /",
  "GK16mamkavpu:1658": "kodaṇḍena śarāḥ śarairariśirastenāpi bhūmaṇḍalaṃ",
  "GK16mamkavpu:1659": "tena tvaṃ bhavatā ca kīrtiratulā kīrtyā ca lokatrayam //229//}",
  "GK16mamkavpu:1660": "(Ruyyaka's Alaṅkārasarvasva)",
  "GK16mamkavpu:1661": "atrākarṇanakriyākarmatve kodaṇḍaṃ śarānityādi vākyārthasya",
  "GK16mamkavpu:1662": "karmatve kodaṇḍaḥ śarā iti prāptam / na ca yacchabdārthastadviśeṣaṇaṃ",
  "GK16mamkavpu:1663": "vā kodaṇḍādi / na ca kena kenetyādi praśnaḥ / yathā vā",
  "GK16mamkavpu:1664": "{“cāpācāryastripuravijayī kārtikeyo vijeyaḥ",
  "GK16mamkavpu:1665": "śastravyastaḥ sadanamudadhirbhūriyaṃ hantakāraḥ /",
  "GK16mamkavpu:1666": "astyevaitat kimu kṛtavatā reṇukākaṇṭhabādhāṃ",
  "GK16mamkavpu:1667": "baddhasparddhastava paraśunā lajjate candrahāsaḥ” //230//}",
  "GK16mamkavpu:1668": "(Rājaśekhara's Bālarāmāyaṇa 2.37)",
  "GK16mamkavpu:1669": "ityādau bhārgavasya nindāyāṃ tātparyam / kṛtavateti paraśau sā pratīyate / 'kṛtavataḥ';",
  "GK16mamkavpu:1670": "iti tu pāṭhe matayogo bhavati / yathā vā",
  "GK16mamkavpu:1671": "{catvāro vayamṛtvijaḥ sa bhagavān karmopadeṣṭā hariḥ",
  "GK16mamkavpu:1672": "saṃgrāmādhvaradīkṣito narapatiḥ patnī gṛhītavratā /",
  "GK16mamkavpu:1673": "kauravyāḥ paśavaḥ priyāparirabhavakleśopaśāntiḥ phalaṃ",
  "GK16mamkavpu:1674": "rājyanyopanimantraṇāya rasati sphītaṃ hato dundubhiḥ //231//}",
  "GK16mamkavpu:1675": "(Bhaṭṭanārāyaṇa's Veṇīsaṃhāra 1.25)",
  "GK16mamkavpu:1676": "atrādhvaraśabdaḥsamāse guṇībhūta iti na tadarthaḥ sarvaiḥ saṃyujyate / yathā vā",
  "GK16mamkavpu:1677": "{jaṅghākāṇḍorunālo nakhakiraṇalasatlesarālīkarālaḥ",
  "GK16mamkavpu:1678": "pratyagrālaktakābhāprasarakisalayo mañjumañjīrabhṛṅgaḥ /",
  "GK16mamkavpu:1679": "bharturnṛttānukāra jayati nijatanusvacchalāvaṇyavāpī-",
  "GK16mamkavpu:1680": "saṃbhūtāmbhojaśobhāṃ vidadhavabhinavo daṇḍapādo bhavānyāḥ //232[=150]//}",
  "GK16mamkavpu:1681": "(Mahimabhaṭṭa's Vyaktiviveka)",
  "GK16mamkavpu:1682": "atra daṇḍapādagatā nijatanuḥpratīyate bhavānyāḥ saṃbandhinī tu vivakṣitā //",
  "GK16mamkavpu:1683": "(13) avaśyavaktavyamanuktaṃ yatra / yathā",
  "GK16mamkavpu:1684": "{aprākṛtasya caritātiśayaiśca dṛṣṭai-",
  "GK16mamkavpu:1685": "ratyadbhutairapahṛtasya tathāpi nāsthā /",
  "GK16mamkavpu:1686": "ko 'pyeṣa vīraśiśukākṛtiraprameya-",
  "GK16mamkavpu:1687": "saundaryasārasamudāyamayaḥ padārthaḥ //233//}",
  "GK16mamkavpu:1688": "(Bhavabhtūti's Mahāvīracarita 2.39)",
  "GK16mamkavpu:1689": "atra 'apahṛto 'smi';",
  "GK16mamkavpu:1690": "ityapahṛtatvasya vidhirvācyaḥ tathāpītyasya dvitīyavākyagatatvenaivopapatteḥ / yathā vā",
  "GK16mamkavpu:1691": "{eṣo 'hamadritanayāmukhapadmajanmā",
  "GK16mamkavpu:1692": "prāptaḥ surāsuramanorathadūravartī /",
  "GK16mamkavpu:1693": "svapneniruddhaghaṭanādhigatābhirūpa-",
  "GK16mamkavpu:1694": "lakṣmīphalāmasurarājasutāṃ vidhāya //234//}",
  "GK16mamkavpu:1695": "(Govindaṭhakkura's Kāvyapradīpa)",
  "GK16mamkavpu:1696": "atra manorathānāmapi dūravartītyapyartho vācyaḥ / yathā vā",
  "GK16mamkavpu:1697": "{tvayi nibaddharateḥ priyavādinaḥ praṇayabhaṅgaparāṅmukhacetasaḥ /",
  "GK16mamkavpu:1698": "kamaparādhalavaṃ mama paśyasi tyajasi mānini dāsajanaṃ yataḥ //235//}",
  "GK16mamkavpu:1699": "(Kālidāsa's Vikramorvaśīya 4.55)",
  "GK16mamkavpu:1700": "atra 'aparādhasya lavamapi'; iti vācyam //",
  "GK16mamkavpu:1701": "(14) asthānasthapadaṃ yathā",
  "GK16mamkavpu:1702": "{priyeṇa saṃgrathya vipakṣasaṃnidhā-",
  "GK16mamkavpu:1703": "vupāhitāṃ vakṣasi pīvarastane /",
  "GK16mamkavpu:1704": "srajaṃ na kācidvijahau jalāvilāṃ",
  "GK16mamkavpu:1705": "vasanti hi premṇi guṇā na vastuṣu //236//}",
  "GK16mamkavpu:1706": "(Bhāravi's Kirātārjunīya 8.37)",
  "GK16mamkavpu:1707": "atra 'kācinna vijahau'; iti vācyam / yathā vā",
  "GK16mamkavpu:1708": "{lagnaḥ kelikacagrahaślathajaṭālambena nidrāntare",
  "GK16mamkavpu:1709": "mudrāṅkaḥ śitikandharenduśakalenānta.gkappolasthalam /",
  "GK16mamkavpu:1710": "pārvatyā nakhalakṣmaśaṅkitasakhīnarmasmitahrītayā",
  "GK16mamkavpu:1711": "pronmṛṣṭaḥ karapallavena kuṭilātāmracchaviḥ pātu vaḥ //237//}",
  "GK16mamkavpu:1712": "(Govindaṭhakkura's Kāvyapradīpa)",
  "GK16mamkavpu:1713": "atra nakhalakṣmetyataḥ pūrvaṃ 'kuṭilatāmra ...'; iti vācyam //",
  "GK16mamkavpu:1714": "(15) asthānasthasamāsaṃ yathā",
  "GK16mamkavpu:1715": "{adyāpi stanaśailadurgaviṣame sīmantinīnāṃ hṛdi",
  "GK16mamkavpu:1716": "sthātuṃ vāñchati māna eṣa dhigiti krodhādivālohitaḥ /",
  "GK16mamkavpu:1717": "prodyaddūrataraprasāritakaraḥ karṣatyasau tatkṣaṇāt",
  "GK16mamkavpu:1718": "phullatkairavakośaniḥsaradaliśreṇīkṛpāṇaṃ śaśī //238//}",
  "GK16mamkavpu:1719": "(Harṣa's Nāgānanda 2.41)",
  "GK16mamkavpu:1720": "atra kruddhasyoktau samāso na kṛtaḥ kaveruktau tu kṛtaḥ //",
  "GK16mamkavpu:1721": "(16) saṃkīrṇam yatra vākyāntarasya padāni vākyāntaramanupraviśanti / yathā",
  "GK16mamkavpu:1722": "{kimiti na paśyasi kopaṃ pādagataṃ bahuguṇaṃ gṛhāṇemam /",
  "GK16mamkavpu:1723": "nanu muñca hṛdayanāthaṃ kaṇṭhe manasastamorūpam //239//}",
  "GK16mamkavpu:1724": "(Rudraṭa's Kāvyālaṅkāra 6.42)",
  "GK16mamkavpu:1725": "atra pādagataṃ bahuguṇaṃ hṛdayanārthaṃ kimiti na paśyasi / imaṃ kaṇṭhe gṛhāṇa manasastamorūpaṃ kopaṃ muñceti / ekavākyatāyāṃ tu kliṣṭamiti bhedaḥ //",
  "GK16mamkavpu:1726": "(17) garbhitam yatra vākyasya madhye vākyāntaramanupraviśati / yathā",
  "GK16mamkavpu:1727": "{parāpakāraniratairdurjanaiḥ saha saṃgatiḥ /",
  "GK16mamkavpu:1728": "vadāmi bhavatastattvaṃ na vidheyā kathañcana //240//}",
  "GK16mamkavpu:1729": "(Govindaṭhakkura's Kāvyapradīpa)",
  "GK16mamkavpu:1730": "atra tṛtīyapādo vākyāntaramadhye praviṣṭaḥ / yathā vā",
  "GK16mamkavpu:1731": "{lagnaṃ rāgāvṛtāṅgyā sudṛḍhamiha yayaivāsiyaṣṭyārikaṇṭhe",
  "GK16mamkavpu:1732": "mātaṅgānāmapīhopari parapuruṣairyā ca dṛṣṭā patantī /",
  "GK16mamkavpu:1733": "tatsakto 'yaṃ na kiñcidgaṇayati viditaṃ te 'stu tenāsmi dattā",
  "GK16mamkavpu:1734": "bhṛtyebhyaḥ śrīniyogādgaditumiva gatetyambudhiṃ yasya kīrtiḥ //241//}",
  "GK16mamkavpu:1735": "(Veṇidatta's Padyaveṇī 2)",
  "GK16mamkavpu:1736": "atra {viditaṃ testu} iti etatkṛtam / pratyuta lakṣmīstatopasaratīti viruddhamatikṛt //",
  "GK16mamkavpu:1737": "(18)",
  "GK16mamkavpu:1738": "{mañjīrādiṣu raṇitaprāyaṃ pakṣiṣu ca kūjitaprabhṛti /",
  "GK16mamkavpu:1739": "stanitamaṇitādi surate meghādiṣu garjitapramukham //}",
  "GK16mamkavpu:1740": "iti prasiddhimatikrāntam / yathā",
  "GK16mamkavpu:1741": "{mahāpralayamārutakṣubhitapuṣkarāvartaka-",
  "GK16mamkavpu:1742": "pracaṇḍaghanagarjitapratirutānukārī muhuḥ /",
  "GK16mamkavpu:1743": "ravaḥ śravaṇabhairavaḥ sthagitarodasīkandaraḥ",
  "GK16mamkavpu:1744": "kuto 'dya samarodadherayambhūtapūrvaḥ puraḥ //242//}",
  "GK16mamkavpu:1745": "(Bhaṭṭanārāyaṇa's Veṇīsaṃhāra 3.4)",
  "GK16mamkavpu:1746": "atra ravo maṇḍūkādiṣu prasiddho na tūktaviśeṣe siṃhanāde //",
  "GK16mamkavpu:1747": "(19) bhagnaḥ prakramaḥ prastāvaḥ yatra / yathā",
  "GK16mamkavpu:1748": "{nāthe niśāyā niyaterniyogādastaṃ gate hanta niśāpi yātā /",
  "GK16mamkavpu:1749": "kulāṅganānāṃ hi daśānurūpaṃ nātaḥparaṃ bhadrataraṃ samasti //243//}",
  "GK16mamkavpu:1750": "(Śrivatsalāñchanācārya's Kāvyaparīkṣā 122)",
  "GK16mamkavpu:1751": "atra {gate} iti prakrānte {yātā} iti prakṛteḥ / {gatā niśāpi} iti tu yuktam /",
  "GK16mamkavpu:1752_0": "nanu {naikaṃ padaṃ dviḥ prayojyaṃ prāyeṇa} ityanyatra kathitapadaṃ duṣṭamiti cehaivoktam /",
  "GK16mamkavpu:1752_1": "tatkathamekasya padasya dviḥprayogaḥ / ucyate / uddeśyapratinirdeśyavyatirikto viṣaya",
  "GK16mamkavpu:1752_2": "ekapadaprayoganiṣedhasya / tadvati viṣaye pratyuta tasyaiva padasya sarvanāmro vā",
  "GK16mamkavpu:1752_3": "prayogaṃ vinā doṣaḥ / tathāhi ----",
  "GK16mamkavpu:1753": "{udeti savitā tāmrastāmra evāstameti ca /",
  "GK16mamkavpu:1754": "saṃpattau ca vipattau ca mahatāmekarūpatā //244//}",
  "GK16mamkavpu:1755": "(Śrivatsalāñchanācārya's Kāvyaparīkṣā 123)",
  "GK16mamkavpu:1756": "atra rakta evāstametīti yadi kriyeta tadā padāntarapratipāditaḥ sa evārtho 'rthāntaratayeva pratibhāsamānaḥ pratītiṃ sthagayati // yathā vā",
  "GK16mamkavpu:1757": "{yaśodhigantuṃ sukhalipsayā vā manuṣyasaṃkhyāmativartituṃ vā /",
  "GK16mamkavpu:1758": "nirutsukānāmabhiyogabhājāṃ samutsukevāṅkamupaiti siddhiḥ //245//}",
  "GK16mamkavpu:1759": "(Bhāravi's Kirātārjunīya 3.40)",
  "GK16mamkavpu:1760": "atra pratyayasya / 'sukhamīhituṃ vā'; iti yuktaḥ pāṭhaḥ /",
  "GK16mamkavpu:1761": "{te himālayamāmantrya punaḥ prekṣya ca śūlinam /",
  "GK16mamkavpu:1762": "siddhaṃ cāsmai nivedyārthaṃ taddhisṛṣṭā kkhamudyayuḥ //246//}",
  "GK16mamkavpu:1763": "(Kālidāsa's Kumārasaṃbhava 6.94)",
  "GK16mamkavpu:1764": "atra sarvanāmnaḥ / 'anena visṛṣṭāḥ'; iti tu vācyam /",
  "GK16mamkavpu:1765": "{mahībhṛtaḥ putravato 'pi dṛṣṭistasminnapatye na jagāma tṛptim /",
  "GK16mamkavpu:1766": "anantapuṣpasya madhorhi cūte dvirephamālā saviśeṣasaṅgā //247//}",
  "GK16mamkavpu:1767": "(Kālidāsa's Kumārasaṃbhava 1.27)",
  "GK16mamkavpu:1768": "atra paryāyasya / {mahībhṛtopatyavato 'pi} iti yuktam / {atra satyapi putre kanyārūpe 'pyapatye sneho 'bhūt} iti kecitsamarthayante /",
  "GK16mamkavpu:1769": "{vipado 'bhibhavantyavikramaṃ rahayatyāpadupetamāyatiḥ /",
  "GK16mamkavpu:1770": "niyatā laghutā nirāyateragarīyānna padaṃ nṛpaśriyaḥ //248//}",
  "GK16mamkavpu:1771": "(Bhāravi's Kirātārjunīya 2.14)",
  "GK16mamkavpu:1772": "atropasargasya paryāyasya ca / {tadabhibhavaḥ kurute nirāyatim} / laghutāṃ bhajate nirāyatirlaghutāvānna padaṃ nṛpaśriyaḥ // iti yuktam /",
  "GK16mamkavpu:1773": "{kācitkīrṇā rajobhirdivamanuvidadhau mandavajtrendulakṣmī-",
  "GK16mamkavpu:1774": "raśrīkāḥ kāścidantardiśa iva dadhire dāhamudbhrāntasattvāḥ /",
  "GK16mamkavpu:1775": "bhremurvātyā ivānyāḥ pratipadamaparā bhūmivatkampamānāḥ",
  "GK16mamkavpu:1776": "prasthāne pārthivānāmaśivamiti puro bhāvi nāryaḥ śaśaṃsuḥ //249//}",
  "GK16mamkavpu:1777": "(Māgha's Siśupālavadha 15.96)",
  "GK16mamkavpu:1778": "atra vacanasya / 'kāśicitkīrṇā rajobhirdivamanuvidadhurmandavaktrenduśobhā niḥśrīkāḥ';",
  "GK16mamkavpu:1779": "iti 'kampamānāḥ';",
  "GK16mamkavpu:1780": "ityatra 'kampamāpuḥ';",
  "GK16mamkavpu:1781": "iti ca paṭhanīyam /",
  "GK16mamkavpu:1782": "{gāhantāṃ mahiṣā nipānasalilaṃ śṛṅgairmuhustāḍitaṃ",
  "GK16mamkavpu:1783": "chāyābaddhakadambakaṃ mṛgakulaṃ romanthamabhyasyatāṃ /",
  "GK16mamkavpu:1784": "viśrabdhaiḥ kriyatāṃ varāhapatibhirmustākṣatiḥ palvale",
  "GK16mamkavpu:1785": "viśrāntiṃ labhatāmidaṃ ca śithilajyābandhamasmaddhanuḥ //250//}",
  "GK16mamkavpu:1786": "(Kālidāsa's Abhijñānaśakuntalam 2.6)",
  "GK16mamkavpu:1787": "atra kārakasya / {viśrabdhā racayantu śūkaravarā mustākṣatim} ityaduṣṭam /",
  "GK16mamkavpu:1788": "{akalitatapastejovīryaprathimni yaśonidhā-",
  "GK16mamkavpu:1789": "vavitathamadādhmāte roṣānmunāvabhigacchati /",
  "GK16mamkavpu:1790": "abhinavadhanurvidyādarpakṣamāya ca karmaṇe",
  "GK16mamkavpu:1791": "sphurati rabhasātpāṇiḥ pādopasaṃgrahaṇāya ca //251//}",
  "GK16mamkavpu:1792": "(Bhavabhtūti's Mahāvīracarita 2.30)",
  "GK16mamkavpu:1793": "atra kramasya / pādopasaṃgrahaṇāyati pūrvaṃ vācyam / evamanyadapyanusartavyam //",
  "GK16mamkavpu:1794": "(20) avidyamānaḥ kramo yatra / yathā",
  "GK16mamkavpu:1795": "{dvayaṃ gataṃ saṃprati śocanīyatāṃ",
  "GK16mamkavpu:1796": "samāgamaprārthanayā kapālinaḥ /",
  "GK16mamkavpu:1797": "kalā ca sā kāntimatī kalāvataḥ",
  "GK16mamkavpu:1798": "tvamasya lokasya ca netrakaumudī //252[=186]//}",
  "GK16mamkavpu:1799": "(Kālidāsa's Kumārasaṃbhava 5.71)",
  "GK16mamkavpu:1800": "atra tvaṃśabdānantaraṃ cakāro yuktaḥ / yathā vā",
  "GK16mamkavpu:1801": "{śaktirnistriṃśajeyaṃ tava bhujayugale nātha doṣākaraśrī-",
  "GK16mamkavpu:1802": "rvaktre pārśve tathaiṣā prativasati mahākuṭṭanī khaḍgayaṣṭiḥ /",
  "GK16mamkavpu:1803": "ājñeyaṃ sarvagā te vilasati ca puraḥ kiṃ mayā vṛddhayā te",
  "GK16mamkavpu:1804": "procyevetthaṃ prakopācchaśikarasitayā yasya kīrtyā prayātam //253//}",
  "GK16mamkavpu:1805": "(Veṇidatta's Padyaveṇī 2)",
  "GK16mamkavpu:1806": "atra {itthaṃ procyeva} iti nyāyyam / tathā",
  "GK16mamkavpu:1807": "{lagnaṃ rāgāvṛtāṅgyā- ...... //253 (ka) //}",
  "GK16mamkavpu:1808": "ityadau {iti śrīniyogāt} iti vācyam //",
  "GK16mamkavpu:1809": "(21) amataḥ prakṛtaviruddhaḥ parārtho yatra / yathā",
  "GK16mamkavpu:1810": "{rāmamanmathaśareṇa tāḍitā duḥsahena hṛdaye niśācarī /",
  "GK16mamkavpu:1811": "gandhavadrudhiracandanokṣitā jīviteśavasatiṃ jagāma sā //254//}",
  "GK16mamkavpu:1812": "(Kālidāsa's Raghuvaṃśa 11.20)",
  "GK16mamkavpu:1813": "atra prakṛte rase viruddhasya śṛṅgārasya vyañjakoparo 'rthaḥ //54//",
  "GK16mamkavpu:1814": "arthadoṣānāha",
  "GK16mamkavpu:1815": "artho 'puṣṭaḥ kaṣṭo vyāhatapunaruktaduṣkramagrāmyāḥ // MKpr-K_55 //",
  "GK16mamkavpu:1816": "saṃdigdho nirhetuḥ prasiddhividyāviruddhaśca /",
  "GK16mamkavpu:1817": "anavīkṛtaḥ saniyamāniyamaviśeṣā viśeṣaparivṛttāḥ // MKpr-K_56 //",
  "GK16mamkavpu:1818": "sākāṅkṣo 'padayuktaḥ sahacarabhinnaḥ prakāśitaviruddhaḥ /",
  "GK16mamkavpu:1819": "vidhyanuvādāyuktastyaktapunaḥsvīkṛto 'ślīlaḥ // MKpr-K_57 //",
  "GK16mamkavpu:1820": "duṣṭa iti saṃbadhyate / kraṃeṇodāharaṇam ----",
  "GK16mamkavpu:1821": "(1) [apuṣṭa]",
  "GK16mamkavpu:1822": "{ativitatagaganasaraṇiprasaraṇaparimuktaviśramānandaḥ /",
  "GK16mamkavpu:1823": "marudullāsitasaurabhakamalākarahāsakṛdravirjayati //255//}",
  "GK16mamkavpu:1824": "(Śrivatsalāñchanācārya's Kāvyaparīkṣā 126)",
  "GK16mamkavpu:1825": "atrātivitatatvādayo 'nupādāne 'pi pratipādyamānamarthaṃ na bādhanta ityapuṣṭāḥ na tvasaṃgatāḥ punaruktā vā //",
  "GK16mamkavpu:1826": "(2) [kaṣṭa-artha]",
  "GK16mamkavpu:1827": "{sadā madhye yāsāmiyamamṛtani[ḥ]syandamadhurā",
  "GK16mamkavpu:1828": "sarasvatyuddāmā vahati bahumārgā parimalam /",
  "GK16mamkavpu:1829": "prasādaṃ tā etā ghanaparicitāḥ kena mahatāṃ",
  "GK16mamkavpu:1830": "mahākāvyavyomni sphuritamadhurā yāntu rucayaḥ //256//}",
  "GK16mamkavpu:1831": "(Śrivatsalāñchanācārya's Kāvyaparīkṣā 127)",
  "GK16mamkavpu:1832_0": "atra yāsāṃ kavirucīnāṃ madhye sukumāravicitramadhyamātmakatrimārgā bhāratī camatkāraṃ",
  "GK16mamkavpu:1832_1": "vahati tāḥ gambhīrakāvyaparicitāḥ kathamitarakāvyavat prasannā bhavantu / yāsāmādityaprabhāṇāṃ",
  "GK16mamkavpu:1832_2": "madhye tripathagā vahati tā meghaparicitāḥ kathaṃ prasannā bhavantīti saṃkṣepārthaḥ //",
  "GK16mamkavpu:1833": "(3) [vyāhata-artha]",
  "GK16mamkavpu:1834": "{jagati jayinaste te bhāvā navendukalādayaḥ",
  "GK16mamkavpu:1835": "prakṛtimadhurāḥ santyevānye mano madayanti ye /",
  "GK16mamkavpu:1836": "mama tu yadiyaṃ yātā loke vilocanacandrikā",
  "GK16mamkavpu:1837": "nayanaviṣayaṃ janmanyekaḥ sa eva mahotsavaḥ //257//}",
  "GK16mamkavpu:1838": "(Bhavabhūti's Mālatīmādhava 1.36)",
  "GK16mamkavpu:1839": "atrendukalādayo yaṃ prati paspaśaprāyāḥ sa eva candrikātvam utkarṣārthamāropayatīti vyāhatatvam //",
  "GK16mamkavpu:1840": "(4) [punaruktaḥ]",
  "GK16mamkavpu:1841": "{kṛtamanumatamityādi //258[=39]//}",
  "GK16mamkavpu:1842": "[kṛtamanumataṃ dṛṣṭaṃ vā yairidaṃ gurupātakaṃ",
  "GK16mamkavpu:1843": "manujapaśubhirnirmaryādairbhavadbhirudāyudhaiḥ /",
  "GK16mamkavpu:1844": "narakaripuṇā sārdha teṣāṃ sabhīmakirīṭinā-",
  "GK16mamkavpu:1845": "mayamaha[ma]sṛṅmedomāṃsaiḥ karomi diśāṃ balim //39//]",
  "GK16mamkavpu:1846": "(Bhaṭṭanārāyaṇa's Veṇīsaṃhāra 3.24)",
  "GK16mamkavpu:1847": "atrārjunārjuneti bhavadbhiriti cokte sabhīmakirīṭināmiti kirīṭipadārthaḥ punaruktaḥ / yathā vā",
  "GK16mamkavpu:1848": "{astrajvālāvalīḍhapratibalajaladherantaraurvāyamāṇe",
  "GK16mamkavpu:1849": "senānāthe sthitesminmama pitari gurau sarvadhanvīśvarāṇām /",
  "GK16mamkavpu:1850": "karṇālaṃ saṃbhrameṇa vraja kṛpa samaraṃ muñca hārdikya śaṅkāṃ",
  "GK16mamkavpu:1851": "tāte cāpaddhitīye vahati raṇadhuraṃ ko bhayasyāvakāśaḥ //259//}",
  "GK16mamkavpu:1852": "(Bhaṭṭanārāyaṇa's Veṇīsaṃhāra 3.7)",
  "GK16mamkavpu:1853": "atra caturthapādavākyārthaḥ punaruktaḥ //",
  "GK16mamkavpu:1854": "(5) [duṣkramaḥ]",
  "GK16mamkavpu:1855": "{bhūpālaratna nirdainyapradānaprathitotsava /",
  "GK16mamkavpu:1856": "viśrāṇaya turaṅgaṃ me mātaṅgaṃ vā madālasam //260//}",
  "GK16mamkavpu:1857": "(Śrivatsalāñchanācārya's Kāvyaparīkṣā 126)",
  "GK16mamkavpu:1858": "atra mātaṅgasya prāṅnirdeśo yuktaḥ /",
  "GK16mamkavpu:1859": "(6) [grāmyaḥ]",
  "GK16mamkavpu:1860": "{svapiti yāvadayaṃ nikaṭe janaḥ svapimi tāvadahaṃ kimapaiti te /",
  "GK16mamkavpu:1861": "tadapi sāṃpratamāhara kūrparaṃ tvaritamūrumudañcaya kuñcitam //261//}",
  "GK16mamkavpu:1862": "(Śrivatsalāñchanācārya's Kāvyaparīkṣā)",
  "GK16mamkavpu:1863": "eṣo 'vidagdhaḥ //",
  "GK16mamkavpu:1864": "(7) [sandigdhaḥ]",
  "GK16mamkavpu:1865": "{mātsaryamutsāryetyādi //262[=133]//}",
  "GK16mamkavpu:1866": "[mātsaryamutsārya vicārya kāryamāryāḥ samaryādamudāharantu /",
  "GK16mamkavpu:1867": "sevyā nitambāḥ kimu bhūdharāṇām uta smarasmeravilāsinīnām //133//]",
  "GK16mamkavpu:1868": "(Bhartṛhari's Śṛṅgāraśataka, Subhāṣitatriśatī 36)",
  "GK16mamkavpu:1869": "atra prakaraṇādyabhāve saṃdehaḥ śāntaśṛṅgāryanyatarābhidhāne tu niścayaḥ //",
  "GK16mamkavpu:1870": "(8) [nirhetuḥ]",
  "GK16mamkavpu:1871": "{gṛhītaṃ yenāsīḥ paribhavabhayānnocitamapi",
  "GK16mamkavpu:1872": "prabhāvādyasyābhūnna khalu tava kaścinna viṣayaḥ /",
  "GK16mamkavpu:1873": "parityaktaṃ tena tvamasi sutaśokānna tu bhayā-",
  "GK16mamkavpu:1874": "dvimokṣye śastra tvāmahamapi yataḥ svasti bhavate //263//}",
  "GK16mamkavpu:1875": "(Bhaṭṭanārāyaṇa's Veṇīsaṃhāra 3.19)",
  "GK16mamkavpu:1876": "atra [dvitīya]śastramocane heturnopāttaḥ //",
  "GK16mamkavpu:1877": "(9) [prasiddhivirodhaḥ]",
  "GK16mamkavpu:1878": "{idaṃ te kenoktaṃ kathaya kamalātaṅkavadane",
  "GK16mamkavpu:1879": "yadetasmin hemnaḥ kaṭakamiti dhatse khalu dhiyam /",
  "GK16mamkavpu:1880": "idaṃ tad duḥsādhākramaṇaparamāstraṃ smṛtibhuvā",
  "GK16mamkavpu:1881": "tava prītyā cakraṃ karakamalamūle vinihitam //264//}",
  "GK16mamkavpu:1882": "(Govindaṭhakkura's Kāvyapradīpa)",
  "GK16mamkavpu:1883": "atra kāmasya cakraṃ loke 'prasiddham / yathā vā",
  "GK16mamkavpu:1884": "(9a)",
  "GK16mamkavpu:1885": "{upaparisaraṃ godāvaryāḥ parityajatādhvagāḥ",
  "GK16mamkavpu:1886": "saraṇimaparo mārgastvadbhavadbhirihekṣyatām /",
  "GK16mamkavpu:1887": "iha hi vihito raktāśokaḥ kayāpi hatāśayā",
  "GK16mamkavpu:1888": "caraṇalinanyāsodañcannavāṅkurakañcukaḥ //265//}",
  "GK16mamkavpu:1889": "(Govindaṭhakkura's Kāvyapradīpa)",
  "GK16mamkavpu:1890": "atra pādāghātenāśokasya puṣpodgamaḥ kaviṣu prasiddho na punaraṅkurodgamaḥ /",
  "GK16mamkavpu:1891": "({susitavasanālaṅkārāyāṃ kadācana kaumudī-",
  "GK16mamkavpu:1892": "mahasi sudṛśi svairaṃ yāntyāṃ gatostamabhūdcidhuḥ /",
  "GK16mamkavpu:1893": "tadanu bhavataḥ kīrtiḥ kenāpyagīyata yena sā",
  "GK16mamkavpu:1894": "priyagṛhamagānmuktāśaṅkā kva nāsi śubhapradaḥ //266//}",
  "GK16mamkavpu:1895": "(Śrivatsalāñchanācārya's Kāvyaparīkṣā 121)",
  "GK16mamkavpu:1896": "atrāmūrtāpi kīrtiḥ jyotsnāvatprakāśarūpā kathiteti lokaviruddhamapi kaviprasiddherna duṣṭam //)",
  "GK16mamkavpu:1897": "(10) [vidyāvirodhaḥ]",
  "GK16mamkavpu:1898": "{sadā snātvā niśīthinyāṃ sakalaṃ vāsaraṃ budhaḥ /",
  "GK16mamkavpu:1899": "nānāvidhāni śāstrāṇi vyācaṣṭe ca śṛṇoti ca //267//}",
  "GK16mamkavpu:1900": "(Śrivatsalāñchanācārya's Kāvyaparīkṣā 132)",
  "GK16mamkavpu:1901": "grahoparāgādikaṃ vinā rātrau snānaṃ dharmaśāstraṇa viruddham /",
  "GK16mamkavpu:1902": "(10 a)",
  "GK16mamkavpu:1903": "{ananyasadṛśaṃ yasya balaṃ bāhvoḥ samīkṣyate /",
  "GK16mamkavpu:1904": "ṣāḍaguṇyānusṛtistasya satyaṃ sā niṣprayojanā //268//}",
  "GK16mamkavpu:1905": "(Govindaṭhakkura's Kāvyapradīpa 240)",
  "GK16mamkavpu:1906": "etat arthaśāstreṇa /",
  "GK16mamkavpu:1907": "(10 ā)",
  "GK16mamkavpu:1908": "{vidhāya dūre keyūramanaṅgāṅgaṇamaṅganā /",
  "GK16mamkavpu:1909": "babhāra kāntena kṛtāṃ karajollekhamālikām //269//}",
  "GK16mamkavpu:1910": "(Govindaṭhakkura's Kāvyapradīpa)",
  "GK16mamkavpu:1911": "atra keyūrapade nakhaksaṭaṃ na vihitamiti / etatkāmaśāstreṇa /",
  "GK16mamkavpu:1912": "(10 i)",
  "GK16mamkavpu:1913": "{kaṣṭāṅgayogapariśīlanakīlanena",
  "GK16mamkavpu:1914": "duḥsādhasiddhisavidhaṃ vidadhadvidūre /",
  "GK16mamkavpu:1915": "āsādayannabhimatāmadhunā viveka-",
  "GK16mamkavpu:1916": "khyātiṃ samādhidhanamaulimarṇirvimuktaḥ //270//}",
  "GK16mamkavpu:1917": "(Govindaṭhakkura's Kāvyapradīpa)",
  "GK16mamkavpu:1918": "atra vivekakhyātistataḥ saṃprajñātasamādhiḥ paścādasaṃprajñātastato muktirna tu vivekakhyātau / etat yogaśāstreṇa //",
  "GK16mamkavpu:1919": "evaṃ vidyāntarairapi viruddhamudāhāryam //",
  "GK16mamkavpu:1920": "(11) [anavīkṛtaḥ]",
  "GK16mamkavpu:1921": "{prāptāḥ śriyaḥ sakalakāmadughāstataḥ kim",
  "GK16mamkavpu:1922": "dattaṃ padaṃ śirasi vidviṣatāṃ tataḥ kim /",
  "GK16mamkavpu:1923": "saṃtarpitāḥ praṇayino vibhavaistataḥ kim",
  "GK16mamkavpu:1924": "kalpaṃ sthitaṃ tanubhṛtāṃ tanubhistataḥ kim //271//}",
  "GK16mamkavpu:1925": "(Bhartṛhari's Vairāgyaśataka 67)",
  "GK16mamkavpu:1926": "atra tataḥ kimiti na navīkṛtam / tattu yathā",
  "GK16mamkavpu:1927": "{yadi dahatyanalotra kimadbhutaṃ yadi ca gauravamadriṣu kiṃ tataḥ /",
  "GK16mamkavpu:1928": "lavaṇamambu sadaiva mahodadheḥ prakṛtireva satāmaviṣāditā //272//}",
  "GK16mamkavpu:1929": "(Ānandavardhana's Deviśataka)",
  "GK16mamkavpu:1930": "(12) [saniyamaparivṛttaḥ]",
  "GK16mamkavpu:1931": "{yatrānullikhitārthameva nikhilaṃ nirmāṇametadvidher-",
  "GK16mamkavpu:1932": "utkarṣapratiyogikalpanamapi nyakkārakoṭiḥ parā /",
  "GK16mamkavpu:1933": "yātāḥ prāṇabhṛtāṃ manorathagatīrullaṅghya yatsaṃpadas",
  "GK16mamkavpu:1934": "tasyābhāsamaṇīkṛtāśmasumaṇeraśmatvamevocitam //273//}",
  "GK16mamkavpu:1935": "(Kuntaka's Vakroktijīvita [1.29])",
  "GK16mamkavpu:1936": "atra {chāyāmātramaṇīkṛtāśmasu maṇestasyāśmataivocitā} iti saniyamatvaṃ vācyam //",
  "GK16mamkavpu:1937": "(13) [aniyamaparivṛttaḥ]",
  "GK16mamkavpu:1938": "{vaktrāmbhojaṃ sarasvatyadhivasati sadā śoṇa evādharaste",
  "GK16mamkavpu:1939": "bāhuḥ kākutsthavīryasmṛtikaraṇapaṭurdakṣiṇaste samudraḥ /",
  "GK16mamkavpu:1940": "vāhinyaḥ pārśvametāḥ kṣaṇamapi bhavato naiva muñcantyabhīkṣaṇaṃ",
  "GK16mamkavpu:1941": "svacchentarmānasesmin kathamavanipate tembupānābhilāṣaḥ //274//}",
  "GK16mamkavpu:1942": "(Ballāla's Bhojaprabandha 230)",
  "GK16mamkavpu:1943": "atra {śoṇa eva} iti niyamo na vācyaḥ //",
  "GK16mamkavpu:1944": "(14) [viśeṣaparivṛttaḥ]",
  "GK16mamkavpu:1945": "{śyāmāṃ śyāmalimānamānayata bhoḥ sāndrairmaṣīkūrcakair",
  "GK16mamkavpu:1946": "mantraṃ tantramatha prayujya harata śvetotpalānāṃ śriyam /",
  "GK16mamkavpu:1947": "candraṃ carṇayata kṣaṇācca kaṇaśaḥ kṛtvā śilāpaṭṭake",
  "GK16mamkavpu:1948": "yena draṣṭumahaṃ kṣame daśa diśastadvaktramudrāṅkitāḥ //275//}",
  "GK16mamkavpu:1949": "(Rājaśekhara's Viddhaśālabhañjikā 3.1)",
  "GK16mamkavpu:1950": "atra 'jyautsnīm'; iti śyāmāviśeṣo vācyaḥ //",
  "GK16mamkavpu:1951": "(15) [aviśeṣaparivṛttaḥ]",
  "GK16mamkavpu:1952": "{kallolavellitadṛṣatparuṣaprahārai",
  "GK16mamkavpu:1953": "ratnānyamūni makarālaya māvamaṃsthāḥ /",
  "GK16mamkavpu:1954": "kiṃ kaustubhena vihito bhavato na nāma",
  "GK16mamkavpu:1955": "yā[ñc]āprasāritakaraḥ puruṣottame 'pi //276//}",
  "GK16mamkavpu:1956": "(Bhallaṭaśataka 62)",
  "GK16mamkavpu:1957": "atra {ekena kiṃ na vihito bhavataḥ sa nāma} iti sāmānyaṃ vācyam /",
  "GK16mamkavpu:1958": "(16) [sākāṅkṣaḥ]",
  "GK16mamkavpu:1959": "{arthitve prakaṭīkṛte 'pi na phalaprāptiḥ prabhoḥ pratyuta",
  "GK16mamkavpu:1960": "druhyan dāśarathirviruddhacarito yuktastayā kanyayā /",
  "GK16mamkavpu:1961": "utkarṣaṃ ca parasya mānayaśasorvisraṃsanaṃ cātmanaḥ",
  "GK16mamkavpu:1962": "strīratnaṃ ca jagatpatirdaśamukho devaḥ kathaṃ mṛṣyate //277//}",
  "GK16mamkavpu:1963": "(Bhavabhtūti's Mahāvīracarita 2.9)",
  "GK16mamkavpu:1964": "atra strīratnam 'upeks.itum'; ityākāṅkṣati / nahi parasyetyanena saṃbandho yogyaḥ //",
  "GK16mamkavpu:1965": "(17) [apadayuktaḥ]",
  "GK16mamkavpu:1966": "{ājñā śakraśikhāmaṇipraṇayinī śāstrāṇi cakṣurnavaṃ",
  "GK16mamkavpu:1967": "bhaktirbhūtapatau pinākini padaṃ laṅketi divyā purī /",
  "GK16mamkavpu:1968": "utpattirdruhiṇānvaye ca tadaho nedṛgvaro labhyate",
  "GK16mamkavpu:1969": "syāccedeṣa na rāvaṇaḥ kva nu punaḥ sarvatra sarve guṇāḥ //278//}",
  "GK16mamkavpu:1970": "(Rājaśekhara's Bālarāmāyaṇa 1.36)",
  "GK16mamkavpu:1971": "atra 'syāccedeṣa na rāvaṇaḥ'; ityatra eva samāpyam //",
  "GK16mamkavpu:1972": "(18) [sahacarabhinnaḥ]",
  "GK16mamkavpu:1973": "{śrutena buddhirvyasanena mūrkhatā madena nārī salilena nimnagā /",
  "GK16mamkavpu:1974": "niśā śaśāṅkena dhṛtiḥsamādhinā nayena cālaṅkriyate narendratā //279//}",
  "GK16mamkavpu:1975": "(Śrivatsalāñchanācārya's Kāvyaparīkṣā 140)",
  "GK16mamkavpu:1976": "atra śrutādibhirutkṛṣṭaiḥ sahacaritairvyasanamūrkhatayornikṛṣṭayorbhinnatvam /",
  "GK16mamkavpu:1977": "(19) [prakāśitaviruddhaḥ]",
  "GK16mamkavpu:1978": "{lagnaṃ rāgāvṛtāṅgyā- ....... //280[=241]//}",
  "GK16mamkavpu:1979": "[lagnaṃ rāgāvṛtāṅgyā sudṛḍhamiha yayaivāsiyaṣṭyārikaṇṭhe",
  "GK16mamkavpu:1980": "mātaṅgānāmapīhopari parapuruṣairyā ca dṛṣṭā patantī /",
  "GK16mamkavpu:1981": "tatsakto 'yaṃ na kiñcidgaṇayati viditaṃ testu tenāsmi dattā",
  "GK16mamkavpu:1982": "bhṛtyebhyaḥ śrīniyogādgaditumiva gatetyambudhiṃ yasya kīrtiḥ //241//]",
  "GK16mamkavpu:1983": "(Veṇidatta's Padyaveṇī 2)",
  "GK16mamkavpu:1984": "ityatra viditaṃ testvityanena śrīstasmādapasaratīti viruddhaṃ prakāśyate //",
  "GK16mamkavpu:1985": "(20) [vidhyayuktaḥ]",
  "GK16mamkavpu:1986": "{prayatnaparibodhitaḥ stutibhiradya śeṣe niśā-",
  "GK16mamkavpu:1987": "makeśavamapāṇḍavaṃ bhuvanamadya niḥsomakam /",
  "GK16mamkavpu:1988": "iyaṃ parisamāpyate raṇakathādya doḥśālinā-",
  "GK16mamkavpu:1989": "mapaitu ripukānanātigururadya bhāro bhuvaḥ //281//}",
  "GK16mamkavpu:1990": "(Bhaṭṭanārāyaṇa's Veṇīsaṃhāra 3.34)",
  "GK16mamkavpu:1991": "atra {śayitaḥ prayatnena bodhyase} iti vidheyam / yathā vā",
  "GK16mamkavpu:1992": "{vātāhāratayā jagadviṣadharairāśvāsya niḥśaṣitaṃ",
  "GK16mamkavpu:1993": "te grastāḥ punarabhratoyakaṇikātīvravratairbarhibhiḥ /",
  "GK16mamkavpu:1994": "te 'pi kruracamūrucarmavasanairnītāḥ kṣayaṃ lubdhakair-",
  "GK16mamkavpu:1995": "dambhasya sphuritaṃ vidannapi jano jālmo guṇānīhate //282//}",
  "GK16mamkavpu:1996": "(Bhallaṭaśataka 87)",
  "GK16mamkavpu:1997": "atra vātāhārāditrayaṃ vyutkrameṇa vācyam //",
  "GK16mamkavpu:1998": "(21) [anuvādāyuktaḥ]",
  "GK16mamkavpu:1999": "{are rāmāhastābharaṇa bhasalaśreṇiśaraṇa",
  "GK16mamkavpu:2000": "smarakrīḍāvrīḍāśamana virahiprāṇadamana /",
  "GK16mamkavpu:2001": "sarohaṃsottaṃsa pracaladala nīlotpala sakhe",
  "GK16mamkavpu:2002": "sakhedo 'haṃ mohaṃ ślathaya kathaya kvenduvadanā //283//}",
  "GK16mamkavpu:2003": "(Kālidāsa's Vikramorvaśīya)",
  "GK16mamkavpu:2004": "atra 'vihahiprāṇadamana'; iti nānuvādyam //",
  "GK16mamkavpu:2005": "(22) [tyaktapunaḥsvīkṛtaḥ]",
  "GK16mamkavpu:2006": "{lagnaṃ rāgāvṛtāṅgyetyādi //284=41//}",
  "GK16mamkavpu:2007": "[lagnaṃ rāgāvṛtāṅgyā sudṛḍhamiha yayaivāsiyaṣṭyārikaṇṭhe",
  "GK16mamkavpu:2008": "mātaṅgānāmapīhopari parapuruṣairyā ca dṛṣṭā patantī /",
  "GK16mamkavpu:2009": "tatsakto 'yaṃ na kiñcidgaṇayati viditaṃ testu tenāsmi dattā",
  "GK16mamkavpu:2010": "bhṛtyebhyaḥ śrīniyogādgaditumiva gatetyambudhiṃ yasya kīrtiḥ //241//]",
  "GK16mamkavpu:2011": "(Veṇidatta's Padyaveṇī 2)",
  "GK16mamkavpu:2012": "atra {viditaṃ testu} ityupasaṃhṛto 'pi tenetyādinā punarupāttaḥ //",
  "GK16mamkavpu:2013": "(23) [aślīlaḥ]",
  "GK16mamkavpu:2014": "{hantumeva pravṛttasya stabdhasya vivaraiṣiṇaḥ /",
  "GK16mamkavpu:2015": "yathāsya jāyate pāto na tathā punarunnatiḥ //285//}",
  "GK16mamkavpu:2016": "(Bhāmaha's Kāvyālaṅkāra 1.51)",
  "GK16mamkavpu:2017": "atra puṃvyañjanasyāpi pratītiḥ //",
  "GK16mamkavpu:2018": "yatraiko doṣaḥ pradarśitastatra doṣāntarāṇyapi santi tathāpi teṣāṃ tatrāprakṛtatvātprakāśanaṃ na kṛtam //55-57//",
  "GK16mamkavpu:2019": "karṇāvataṃsādipade karṇādidhvaninirmitiḥ /",
  "GK16mamkavpu:2020": "saṃnidhānādibodhārthaṃ ...",
  "GK16mamkavpu:2021": "avataṃsādīni karṇādyābharaṇānyevocyante / tatra karṇādiśabdāḥ karṇādisthitipratipattaye / yathā",
  "GK16mamkavpu:2022": "{asyāḥ karṇāvataṃsena jitaṃ sarvaṃ vibhūṣaṇam /",
  "GK16mamkavpu:2023": "tathaiva śobhatetyarthamasyāḥ śravaṇakuṇḍalam //286//}",
  "GK16mamkavpu:2024": "(Vāmana's Kāvyālaṅkārasūtravṛtti 2,2.14)",
  "GK16mamkavpu:2025": "{apūrvamadhurāmodapramoditadiśastataḥ /",
  "GK16mamkavpu:2026": "āyayurbhṛṅgamukharāḥ śiraḥśekharaśālinaḥ //287//}",
  "GK16mamkavpu:2027": "(Govindaṭhakkura's Kāvyapradīpa)",
  "GK16mamkavpu:2028": "atra karṇaśravaṇaśiraḥśabdāḥ saṃnidhānapratītyarthāḥ //",
  "GK16mamkavpu:2029": "{vidīrṇābhimukhārātikarāle saṃgarāntare /",
  "GK16mamkavpu:2030": "dhanurjyākiṇacihnena doṣṇā visphuritaṃ tava //288//}",
  "GK16mamkavpu:2031": "(Vāmana's Kāvyālaṅkārasūtravṛtti 2,2.13)",
  "GK16mamkavpu:2032": "atra dhanuḥśabda ārūṭhatvāvagataye //",
  "GK16mamkavpu:2033": "anyatra tu",
  "GK16mamkavpu:2034": "{jyābandhaniṣpandabhujena yasya viniśvamadvaktraparaṃpareṇa /",
  "GK16mamkavpu:2035": "kārāgṛhe nirjitavāsavane laṅkeśvareṇoṣitamā prasādāt //289//}",
  "GK16mamkavpu:2036": "(Kālidāsa's Raghuvaṃśa 6.20)",
  "GK16mamkavpu:2037": "ityatra kevalo jyāśabdaḥ /",
  "GK16mamkavpu:2038": "{prāṇeśvarapariṣvaṅgavibhramapratipattibhiḥ /",
  "GK16mamkavpu:2039": "muktāhāreṇa lasatā hasatīva stanadvayam //290//}",
  "GK16mamkavpu:2040": "(Vāmana's Kāvyālaṅkārasūtravṛtti 2,2.15)",
  "GK16mamkavpu:2041": "atra muktānāmanyaratnāmiśritatvabodhanāya muktāśabdaḥ /",
  "GK16mamkavpu:2042": "{saundaryasaṃpat tāruṇyaṃ yasyāste te ca vibhramāḥ /",
  "GK16mamkavpu:2043": "ṣaṭpadān puṣpamāleva kān nākarṣati sā sakhe //291//}",
  "GK16mamkavpu:2044": "(Govindaṭhakkura's Kāvyapradīpa)",
  "GK16mamkavpu:2045": "atrotkṛṣṭapuṣpaviṣaye puṣpaśabdaḥ / nirupapado hi mālāśabdaḥ puṣpasrajamevābhidhatte //",
  "GK16mamkavpu:2046": "... sthiteṣvetatsamarthanam // MKpr-K_58 //",
  "GK16mamkavpu:2047": "{na khalu karṇāvataṃsādivajjaghanakāñcītyādi kriyate /",
  "GK16mamkavpu:2048": "jagāda madhurāṃ vācaṃ viśadākṣaraśālinīm //292//}",
  "GK16mamkavpu:2049": "(Vāmana's Kāvyālaṅkārasūtravṛtti 2,2.18)",
  "GK16mamkavpu:2050": "ityādau kriyāviśeṣaṇatve 'pi vivakṣitārthapratītisiddhau {gatārthasyāpi viśeṣyasya viśeṣaṇadānārthaṃ kvacitprayogaḥ kāryaḥ} iti na yuktam / yuktatve vā",
  "GK16mamkavpu:2051": "{caraṇatraparitrāṇarahitābhyāmapi drutam /",
  "GK16mamkavpu:2052": "pādābhyāṃ dūramadhvānaṃ vrajanneṣa na khidyate //293//}",
  "GK16mamkavpu:2053": "(Govindaṭhakkura's Kāvyapradīpa)",
  "GK16mamkavpu:2054": "ityudāhāryam //58//",
  "GK16mamkavpu:2055": "khyāte 'rthe nirhetoraduṣṭatā- ...",
  "GK16mamkavpu:2056": "yathā",
  "GK16mamkavpu:2057": "{candraṃ gatā padmaguṇānna bhuṅkte padmāśritā cāndramasīmabhikhyām /",
  "GK16mamkavpu:2058": "umāmukhaṃ tu pratipadya lolā dvisaṃśrayāṃ prītimavāpa lakṣmīḥ //294//}",
  "GK16mamkavpu:2059": "(Kālidāsa's Kumārasaṃbhava 1.43)",
  "GK16mamkavpu:2060": "atra rātrau padmasya saṃkocaḥ divā candramasaśca niṣprabhatvaṃ lokaprasiddhamiti 'na bhuṅkte ';",
  "GK16mamkavpu:2061": "iti hetuṃ nāpekṣate //",
  "GK16mamkavpu:2062": "... anukaraṇe tu sarveṣām /",
  "GK16mamkavpu:2063": "sarveṣāṃ śrutikaṭuprabhṛtīnāṃ doṣāṇām / yathā",
  "GK16mamkavpu:2064": "{mṛgacakṣuṣamadrākṣamityādi kathayatyayam /",
  "GK16mamkavpu:2065": "paśyaiṣa ca gavityāha sūtrāmāṇaṃ yajeta ca //295//}",
  "GK16mamkavpu:2066": "(Śrivatsalāñchanācārya's Kāvyaparīkṣā 147)",
  "GK16mamkavpu:2067": "vaktrādyaucityavaśāddoṣo 'pi guṇaḥ kvacitkvacinnobhau // MKpr-K_59 //",
  "GK16mamkavpu:2068_0": "vakṛpratipādyavyaṅgavācyaprakaraṇādīnāṃ mahimnā doṣo 'pi kvacidaguṇaḥ kvacinna doṣo",
  "GK16mamkavpu:2068_1": "na guṇaḥ / tatra vyākaraṇādau vaktari pratipādye ca raudrādau ca rase vyaṅge kaṣṭatvaṃ",
  "GK16mamkavpu:2068_2": "guṇaḥ / krameṇodāharaṇam ----",
  "GK16mamkavpu:2069": "{dīrghīṅvevīṅsamaḥ kaścidguṇavṛddhyorabhājanam /",
  "GK16mamkavpu:2070": "kvippratyayanibhaḥ kaścidyatra saṃnihite na te //296//}",
  "GK16mamkavpu:2071": "(Śrivatsalāñchanācārya's Kāvyaparīkṣā 43)",
  "GK16mamkavpu:2072": "{yadā tvāmahamadrākṣaṃ padavidyāviśāradam /",
  "GK16mamkavpu:2073": "upādhyāyaṃ tadāsmārṣaṃ samasprākṣaṃ ca saṃmadam //297//}",
  "GK16mamkavpu:2074": "(Śrivatsalāñchanācārya's Kāvyaparīkṣā 149)",
  "GK16mamkavpu:2075": "{antraprotabṛhatkapālanalakakrūrakvaṇatkaṅkaṇa-",
  "GK16mamkavpu:2076": "prāyapreṅkhitabhūribhūṣaṇaravairāghoṣayantyambaram /",
  "GK16mamkavpu:2077": "pītaccharditaraktakardamaghanaprāgbhāraghorollasa-",
  "GK16mamkavpu:2078": "dvyālolastanabhārabhairavavapurdarpoddhataṃ dhāvati //298//}",
  "GK16mamkavpu:2079": "(Bhavabhtūti's Mahāvīracarita 1.35)",
  "GK16mamkavpu:2080": "vācyavaśādyathā",
  "GK16mamkavpu:2081": "{mātaṅgāḥ kimu vilgitaiḥ kimaphalairāḍambarairjambukāḥ",
  "GK16mamkavpu:2082": "sāraṅgā mahiṣā madaṃ vrajatha kiṃ śūnyeṣu śarā na ke /",
  "GK16mamkavpu:2083": "kopāṭopasamudbhaṭotkaṭasaṭākoṭeribhāreḥ puraḥ",
  "GK16mamkavpu:2084": "sindhudhvānini huṅkṛte sphurati yat tadgarjitaṃ garjitam //299//}",
  "GK16mamkavpu:2085": "(Govindaṭhakkura's Kāvyapradīpa)",
  "GK16mamkavpu:2086": "atra siṃhe vācye paruṣāḥ śabdāḥ //",
  "GK16mamkavpu:2087": "prakaraṇavaśādyathā",
  "GK16mamkavpu:2088": "{raktāśoka kṛśodarī kka nu gatā tyaktvānuraktaṃ janaṃ",
  "GK16mamkavpu:2089": "no dṛṣṭeti mudhaiva cālayasi kiṃ vātāvadhūtaṃ śiraḥ /",
  "GK16mamkavpu:2090": "utkaṇṭhāghaṭamānaṣaḍpadaghaṭāsaṃghaṭṭadaṣ.ṭacchada-",
  "GK16mamkavpu:2091": "statpādāhatimantareṇa bhavataḥ puṣpodgamo 'yaṃ kutaḥ //300//}",
  "GK16mamkavpu:2092": "(Kālidāsa's Vikramorvaśīya 4)",
  "GK16mamkavpu:2093": "atra śirodhūnanena kupitasya vacasi //",
  "GK16mamkavpu:2094": "kvacinnīrase na guṇo na doṣaḥ / yathā",
  "GK16mamkavpu:2095": "{śīrṇaghrāṇāṅghrapāṇīn vraṇibhirapaghanairgharāvyaktaghoṣān",
  "GK16mamkavpu:2096": "dīrghāghrātānaghaughaiḥ punarapi ghaṭayatyeka ullāghayan yaḥ /",
  "GK16mamkavpu:2097": "gharmāṃśostasya vontardviguṇaghanaghṛṇānighnanirvighnavṛtter",
  "GK16mamkavpu:2098": "dattārghāḥ siddhasaṃghairvidadhatu ghṛṇayaḥ śīghramaṃhovighātam //301//}",
  "GK16mamkavpu:2099": "(Mayūra's Sūryaśataka 6)",
  "GK16mamkavpu:2100": "aprayuktanihatārthau śleṣādāvaduṣṭau / yathā",
  "GK16mamkavpu:2101": "{yena dhvastamanobhavena balijitkāyaḥ purā strīkṛto",
  "GK16mamkavpu:2102": "yaścoddhṛttabhujaṅgahāravalayogaṅgāṃ ca yodhārayat /",
  "GK16mamkavpu:2103": "yasyāhuḥ śaśimacchirohara iti syutyaṃ ca nāmāmarāḥ",
  "GK16mamkavpu:2104": "pāyātsa svayamandhakakṣayakarastvāṃ sarvadomādhavaḥ //302//}",
  "GK16mamkavpu:2105": "(Vallabhadeva's Subhāṣitāvali ; Abhinavagupta's Dhvanyālokalocana [2.21,22])",
  "GK16mamkavpu:2106": "atra mādhavapakṣe śaśimadandhakakṣayaśabdāprayuktanihatārthau //",
  "GK16mamkavpu:2107": "aślīlaṃ kvacidguṇaḥ / yathā suratārambhagoṣṭhyām {dvyartheḥ",
  "GK16mamkavpu:2108": "padaiḥ piśunayecca rahasyavastu} iti kāmaśāstrasthitau",
  "GK16mamkavpu:2109": "{karihastena saṃbādhe praviśyāntarviloḍite /",
  "GK16mamkavpu:2110": "upasarpan dhvajaḥ puṃsaḥ sādhanāntarvirājate //303//}",
  "GK16mamkavpu:2111": "(Śrivatsalāñchanācārya's Kāvyaparīkṣā 154)",
  "GK16mamkavpu:2112": "śamakathāsu",
  "GK16mamkavpu:2113": "{uttānocchanamaṇḍūkapāṭitodarasaṃnibhe /",
  "GK16mamkavpu:2114": "kledini strīvraṇe saktirakṛmeḥ kasya jāyate //304//}",
  "GK16mamkavpu:2115": "(Śrivatsalāñchanācārya's Kāvyaparīkṣā 155)",
  "GK16mamkavpu:2116": "{nirvāṇavairadahanāḥ praśamādarīṇāṃ",
  "GK16mamkavpu:2117": "nandantu pāṇḍutanayā saha mādhavena /",
  "GK16mamkavpu:2118": "raktaprasādhitabhuvaḥ kṣatavigrahāśca",
  "GK16mamkavpu:2119": "svasthā bhavantu kururājasutāḥ sabhṛtyāḥ //305//}",
  "GK16mamkavpu:2120": "(Bhaṭṭanārāyaṇa's Veṇīsaṃhāra 1.7)",
  "GK16mamkavpu:2121": "atra bhāvyamaṅgakasūcakam //",
  "GK16mamkavpu:2122": "saṃdigdhamapi vācyamahimnā kvacinniyatārthapratītikṛttvena vyājastutiparyavasāyitve guṇaḥ / yathā",
  "GK16mamkavpu:2123": "{pṛthukārtasvarapātraṃ bhūṣitaniḥśeṣaparijanaṃ deva /",
  "GK16mamkavpu:2124": "vilasatkareṇugahanaṃ saṃprati samamāvayoḥ sadanam //306//}",
  "GK16mamkavpu:2125": "(Subhāṣitaratnākara 1644)",
  "GK16mamkavpu:2126": "pratipādyapratipādakayorjñatve satyapratītaṃ guṇaḥ / yathā",
  "GK16mamkavpu:2127": "{ātmārāmā vihitaratayo nirvikalpe samādau",
  "GK16mamkavpu:2128": "jñānodrekādvighaṭitatamogranthayaḥ sattvaniṣṭhāḥ /",
  "GK16mamkavpu:2129": "yaṃ vīkṣante kamapi tamasāṃ jyotiṣāṃ vā parastāt",
  "GK16mamkavpu:2130": "taṃ mohāndhaḥ kathamayamamuṃ vetti devaṃ purāṇaṃ //307//}",
  "GK16mamkavpu:2131": "(Bhaṭṭanārāyaṇa's Veṇīsaṃhāra 1.23)",
  "GK16mamkavpu:2132": "svayaṃ vā parāmarśe / yathā",
  "GK16mamkavpu:2133": "{ṣaḍadhikadaśanāḍīcakramadhyasthitātmā",
  "GK16mamkavpu:2134": "hṛdi vinihitarūpaḥ siddhidastaddhitāṃ yaḥ /",
  "GK16mamkavpu:2135": "avicalitamanobhiḥ sādhakairmṛgyamāṇaḥ",
  "GK16mamkavpu:2136": "sa jayati pariṇaddhaḥ śaktibhiḥ śaktināthaḥ //308//}",
  "GK16mamkavpu:2137": "(Bhavabhūti's Mālatīmādhava 5.1)",
  "GK16mamkavpu:2138": "adhamaprakṛtyuktiṣu grāmyo guṇaḥ / yathā",
  "GK16mamkavpu:2139": "{phullukkaraṃ kalamakūraṇihaṃ vahanti",
  "GK16mamkavpu:2140": "je sindhuvāraviḍavā maha vallahā de /",
  "GK16mamkavpu:2141": "je gālidassa mahisīdahiṇo saricchā",
  "GK16mamkavpu:2142": "de kiṃ ca muddhavi_a_illapasūṇapuñjā //309//}",
  "GK16mamkavpu:2143": "[puṣpotkaraṃ kalamabhaktanibhaṃ vahanti",
  "GK16mamkavpu:2144": "ye sindhuvāraviṭapā mama vallabhāste /",
  "GK16mamkavpu:2145": "ye gālitasya mahiṣīdaghnaḥ sadṛkṣā",
  "GK16mamkavpu:2146": "stekiṃ ca mugdhavicakilaprasūnapuñjāḥ //]",
  "GK16mamkavpu:2147": "(Rājaśekhara's Karpūramañjarī 1.19)",
  "GK16mamkavpu:2148": "atra kalamabhaktamahiṣīdadhiśabdā grāmyā api vidūṣakoktau //",
  "GK16mamkavpu:2149": "nyūnapadaṃ kvacidguṇaḥ / yathā",
  "GK16mamkavpu:2150": "{gāḍhāliṅganavāmanīkṛtakucaprodbhūtaromodgamā",
  "GK16mamkavpu:2151": "sāndrasneharasātirekavigalacchrīmannitambāmbarā /",
  "GK16mamkavpu:2152": "mā mā mānada māti māmalamiti kṣāmākṣarollāpinī",
  "GK16mamkavpu:2153": "suptā kiṃ nu mṛtā nu kiṃ manasi me līnā vilīnā nu kim //310//}",
  "GK16mamkavpu:2154": "(Amaruśataka 36)",
  "GK16mamkavpu:2155": "kvacinna guṇo na doṣaḥ / yathā",
  "GK16mamkavpu:2156": "{tiṣṭhetkopavaśātprabhāvapihitā dīrghaṃ na sā kupyati",
  "GK16mamkavpu:2157": "svargāyotpatitā bhavenmayi punarbhāvādramasyā manaḥ /",
  "GK16mamkavpu:2158": "tāṃ hartuṃ vibudhadviṣo 'pi na ca me śaktāḥ purovartinīṃ",
  "GK16mamkavpu:2159": "sā cātyantamagocaraṃ nayanayoryāteti ko 'yaṃ vidhiḥ //311//}",
  "GK16mamkavpu:2160": "(Kālidāsa's Vikramorvaśīya 4.9)",
  "GK16mamkavpu:2161": "atra pihitā ityatonantaraṃ 'naitadyataḥ';",
  "GK16mamkavpu:2162": "ityetairnyūnaiḥ padairviśeṣabuddherakaraṇānna guṇaḥ / uttarā pratipattiḥ pūrvāṃ pratipattiṃ bādhate iti na doṣaḥ //",
  "GK16mamkavpu:2163": "adhikapadaṃ kvacidguṇaḥ / yathā",
  "GK16mamkavpu:2164": "{yadvañcanāhitamatirbahucāṭugarbhaṃ",
  "GK16mamkavpu:2165": "kāryonmukhaḥ khalajanaḥ krṭakaṃ bravīti /",
  "GK16mamkavpu:2166": "tatsādhavo na na vidanti vidanti kintu",
  "GK16mamkavpu:2167": "kartuṃ vṛthā praṇayamasya na pārayanti //312//}",
  "GK16mamkavpu:2168": "(Abhinavagupta's Dhvanyālokalocana 3.16)",
  "GK16mamkavpu:2169": "atra {vidanti} iti dvitīyamanyayogavyavacchedaparam / yathā vā",
  "GK16mamkavpu:2170": "{vada vada jitaḥ sa śatrurna hato jalpaṃśca tava tavāsmīti /",
  "GK16mamkavpu:2171": "citraṃ citramarodīddhā heti paraṃ mṛte putre //313//}",
  "GK16mamkavpu:2172": "(Rudraṭa's Kāvyālaṅkāra 6.30)",
  "GK16mamkavpu:2173": "ityevamādau harṣabhayādiyukte vaktari //",
  "GK16mamkavpu:2174": "kathitapadaṃ kvacidguṇaḥ lāṭānuprāse arthāntarasaṃkramitavācye vihitasyānuvādyatve ca / krameṇodāharaṇam ----",
  "GK16mamkavpu:2175": "{sitakarakararuciravibhā vibhākarākāra dharaṇidhara kīrtiḥ /",
  "GK16mamkavpu:2176": "pauruṣakamalā kamalā sāpi tavaivāsti nānyasya //314(cf.359)//}",
  "GK16mamkavpu:2177": "(Śrivatsalāñchanācārya's Kāvyaparīkṣā 195)",
  "GK16mamkavpu:2178": "{tālā jā_anti guṇā jālā de sahi_a_eṃhi gheppanti /",
  "GK16mamkavpu:2179": "ra_ikiraṇāṇuggahi_ā_iṃ honti kamalā_iṃ kamalā_iṃ //315//}",
  "GK16mamkavpu:2180": "[tadā jāyante guṇāḥ yadā te sahṛdayairgṛhyante /",
  "GK16mamkavpu:2181": "ravikiraṇānugṛhītāni bhavanti kamalāni kamalāni //]",
  "GK16mamkavpu:2182": "(Hāla's Gāthāsaptaśatī 989 ; Abhinavagupta's Dhvanyālokalocana; Ānandavardhana's Viṣamabāṇalīlā)",
  "GK16mamkavpu:2183": "{jitendriyatvaṃ vinayasya kāraṇaṃ guṇaprakarṣo vinayādavāpyate /",
  "GK16mamkavpu:2184": "guṇaprakarṣeṇa janonurajyate janānurāgaprabhavā hi saṃpadaḥ //316//}",
  "GK16mamkavpu:2185": "(Vallabhadeva's Subhāṣitāvali)",
  "GK16mamkavpu:2186": "{patatprakarṣamapi kvacidguṇaḥ / yathā udāhṛte prāgaprāpta-ityādau //317//}",
  "GK16mamkavpu:2187": "(Bhavabhtūti's Mahāvīracarita 2.33)",
  "GK16mamkavpu:2188": "samāptapunarāttaṃ kvacinna guṇo na doṣaḥ / yatra na viśeṣaṇamātradānārthaḥ punargrahaṇam api tu vākyāntarameva kriyate / yathā",
  "GK16mamkavpu:2189": "{atraiva prāgaprāpta ityādau //318//}",
  "GK16mamkavpu:2190": "apadasthasamāsaṃ kvacid guṇaḥ / yathā",
  "GK16mamkavpu:2191": "{udāhṛte raktāśokaityādau //319//}",
  "GK16mamkavpu:2192": "garbhitaṃ tathaiva / yathā ----",
  "GK16mamkavpu:2193": "{humi avahatthi_areho ṇiraṅkuso aha vive_arahi_o vi /",
  "GK16mamkavpu:2194": "siviṇe vi tumammi puṇo pattihi bhattiṃ ṇa pasumarāmi //320//}",
  "GK16mamkavpu:2195": "[bhavāmyapahastitarekho niraṅguśo 'tha vivekarahito 'pi /",
  "GK16mamkavpu:2196": "svapne 'pi tvayi punaḥ pratīhi bhaktiṃ na prasmarāmi //]",
  "GK16mamkavpu:2197": "(Ānandavardhana's Viṣamabāṇalīlā ; Abhinavagupta's Dhvanyālokalocana)",
  "GK16mamkavpu:2198": "atra pratīhīti madhye dṛḍhapratyayotpādanāya / evamanyadapi lakṣyāllakṣyam //59//",
  "GK16mamkavpu:2199": "vyabhicārirasasthāyibhāvānāṃ śabdavācyatā /",
  "GK16mamkavpu:2200": "kaṣṭakalpanayā vyaktiranubhāvavibhāvayoḥ // MKpr-K_60 //",
  "GK16mamkavpu:2201": "pratikūlavibhāvādigraho dīptiḥ punaḥ punaḥ /",
  "GK16mamkavpu:2202": "akāṇḍe prathanacchedāvaṅgasyāpyativistṛtiḥ // MKpr-K_61 //",
  "GK16mamkavpu:2203": "aṅgino 'nanusaṃdhānaṃ prakṛtīnāṃ viparyayaḥ /",
  "GK16mamkavpu:2204": "anaṅgasyābhidhānaṃ ca rase doṣāḥ syurīdṛśāḥ // MKpr-K_62 //",
  "GK16mamkavpu:2205": "(1) svaśabdopādānaṃ vyabhicāriṇo yathā",
  "GK16mamkavpu:2206": "{savrīḍā dayitānane sakaruṇā mātaṅgacarmāmbare",
  "GK16mamkavpu:2207": "satrāsā bhujage savismayarasā candre 'mṛtasyandini /",
  "GK16mamkavpu:2208": "serṣyā jahnusutāvalokanavidhau dīnā kapālodare",
  "GK16mamkavpu:2209": "pārvatyā navasaṃgamapraṇayinī dṛṣṭiḥ śivāyāstu vaḥ //321//}",
  "GK16mamkavpu:2210": "(Śrivatsalāñchanācārya's Kāvyaparīkṣā 164)",
  "GK16mamkavpu:2211": "atra vrīḍādīnām /",
  "GK16mamkavpu:2212": "{vyānamrā dayitānane mukulitā mātaṅgacarmāmbare",
  "GK16mamkavpu:2213": "sotkampā bhujage nimeṣarahitā candremṛtasyandini /",
  "GK16mamkavpu:2214": "mīladbhūḥ surasindhudarśanavidhau mlānā kapālodare}",
  "GK16mamkavpu:2215": "ityādi tu yuktam //",
  "GK16mamkavpu:2216": "(2) rasasya svaśabdena śṛṅgārādiśabdena vā vācyatvam / krameṇodāharaṇam ----",
  "GK16mamkavpu:2217": "{tāmanaṅgajayamaṅgalaśriyaṃ kiñciduccabhujamūlalokitām /",
  "GK16mamkavpu:2218": "netrayoḥ kṛtavato 'sya gocare ko 'pyajāyata raso nirantaraḥ //322//}",
  "GK16mamkavpu:2219": "(Śrivatsalāñchanācārya's Kāvyaparīkṣā 166)",
  "GK16mamkavpu:2220": "{ālokya komalakapolatalābhiṣikta",
  "GK16mamkavpu:2221": "vyaktānurāgasubhagāmabhirāmamūrtim /",
  "GK16mamkavpu:2222": "paśyaiṣa bālyamativṛtya vivartamānaḥ",
  "GK16mamkavpu:2223": "śṛṅgārasīmani taraṅgitamātanoti //323//}",
  "GK16mamkavpu:2224": "(Govindaṭhakkura's Kāvyapradīpa)",
  "GK16mamkavpu:2225": "(3) sthāyino yathā",
  "GK16mamkavpu:2226": "{saṃprahāre praharaṇaiḥ prahārāṇāṃ parasparam /",
  "GK16mamkavpu:2227": "ṭhaṇatkāraiḥ śrutigatairutsāhastasya ko 'pyabhūt //324//}",
  "GK16mamkavpu:2228": "(Śrivatsalāñchanācārya's Kāvyaparīkṣā 167)",
  "GK16mamkavpu:2229": "atrotsāhasya //",
  "GK16mamkavpu:2230": "(4)",
  "GK16mamkavpu:2231": "{karpūradhūlidhavaladyutipūradhauta-",
  "GK16mamkavpu:2232": "diṅmaṇḍale śiśirarociṣi tasya yūnaḥ /",
  "GK16mamkavpu:2233": "līlāśiro 'ṃśukaniveśaviśeṣakḷ.pti-",
  "GK16mamkavpu:2234": "vyaktastanonnatirabhūnnayanāvanau sā //325//}",
  "GK16mamkavpu:2235": "(Govindaṭhakkura's Kāvyapradīpa)",
  "GK16mamkavpu:2236": "atroddīpanālambanarūpāḥ śṛṅgārayogyā vibhāvā anubhāvaparyavasāyinaḥ sthitā iti kaṣṭakalpanā //",
  "GK16mamkavpu:2237": "(5)",
  "GK16mamkavpu:2238": "{pariharati ratiṃ matiṃ lunīte skhalati bhṛśaṃ parivartate ca bhūyaḥ /",
  "GK16mamkavpu:2239": "iti bata viṣamā daśāsya dehaṃ paribhavati prasabhaṃ kimatra kurmaḥ //326//}",
  "GK16mamkavpu:2240": "(Govindaṭhakkura's Kāvyapradīpa)",
  "GK16mamkavpu:2241": "atra ratiparihārādīnāmanubhāvānāṃ karuṇādāvapi saṃbhavātkāminīrūpo vibhāvo yatnataḥ pratipādyaḥ //",
  "GK16mamkavpu:2242": "(6)",
  "GK16mamkavpu:2243": "{prasāde vartasva prakaṭaya mudaṃ saṃtyaja ruṣaṃ",
  "GK16mamkavpu:2244": "priye śuṣyantyaṅgānyamṛtamiva te siñcatu vacaḥ /",
  "GK16mamkavpu:2245": "nidhānaṃ saukhyānāṃ kṣaṇamabhimukhaṃ sthāpaya mukhaṃ",
  "GK16mamkavpu:2246": "na mugdhe pratyetuṃ prabhavati gataḥ kālahariṇaḥ //327//}",
  "GK16mamkavpu:2247": "(Abhinavagupta's Dhvanyālokalocana ; Śārṅgadharapaddhati)",
  "GK16mamkavpu:2248": "atra śṛṅgāre pratikūlasya śāntasyānityatāprakāśanarūpo vibhāvastatprakāśito nirvedaśca vyabhicārī upāttaḥ //",
  "GK16mamkavpu:2249": "{ṇihu_aramaṇammi lo_aṇapahammi paḍi_e guru_aṇamajjhammi /",
  "GK16mamkavpu:2250": "sa_alaparihārahi_a_ā vaṇagamaṇaṃ evva maha_i vahū //328//}",
  "GK16mamkavpu:2251": "[nibhṛtaramaṇe locanapathe patite gurujanamadhye /",
  "GK16mamkavpu:2252": "sakalaparihārahṛdayā vanamanamevecchati vadhūḥ //]",
  "GK16mamkavpu:2253": "(Govindaṭhakkura's Kāvyapradīpa)",
  "GK16mamkavpu:2254": "atra sakalaparihāravanagamane śāntānubhāvau / indhanādyānayanavyājenopabhogārthaṃ vanagamanaṃ cet na doṣaḥ //",
  "GK16mamkavpu:2255": "(7) dīptiḥ punaḥ punaryathā kumārasaṃbhave rativilāpe //",
  "GK16mamkavpu:2256": "(8)",
  "GK16mamkavpu:2257": "akāṇḍe prathanaṃ yathā veṇīsaṃhāre dvitīyeṅkenekavīrakṣaye pravṛtte bhānumatyā saha duryodhanasya śṛṅgāravarṇanam /",
  "GK16mamkavpu:2258": "(9)",
  "GK16mamkavpu:2259": "akāṇḍe chedo yathā vīracarite dvitīyeṅke rāghavabhārgavayordhārādhirūḍhe vīrarase {kaṅkaṇamocanāya gacchāmi} iti rāghavasyoktau //",
  "GK16mamkavpu:2260": "(10) aṅgasyāpradhānasyātivistareṇa varṇanam / yathā hayagrīvavadhe hayagrīvasya //",
  "GK16mamkavpu:2261": "(11) aṅgino 'nanusaṃdhānam / yathā ratnāvalyāṃ caturtheṅke bābhravyāgamane sāgarikāyā vismṛtiḥ //",
  "GK16mamkavpu:2262": "(12) prakṛtayo divyā adivyā divyādivyāśca vīraraudraśṛṅgāraśāntarasapradhānā",
  "GK16mamkavpu:2263_0": "dhīrodāttadhīroddhatadhīralalitadhīrapraśāntāḥ uttamādhamamadhyamāśca / tatra ratihāsaśokādbhutāni",
  "GK16mamkavpu:2263_1": "adivyottamaprakṛtivat divyeṣvapi / kiṃ tu ratiḥ saṃbhogaśṛṅgārarūpā uttamadevatāviṣayā",
  "GK16mamkavpu:2263_2": "na varṇanīyā / tadvarṇanaṃ hi pitroḥ saṃbhogavarṇanamivātyantamanucitam /",
  "GK16mamkavpu:2264": "{krodhaṃ prabho saṃhara saṃhareti yāvad giraḥ khe marutāṃ caranti /",
  "GK16mamkavpu:2265": "tāvatsa vahnirbhavanetrajanmā bhasmāvaśeṣaṃ madanaṃ cakāra //329//}",
  "GK16mamkavpu:2266": "(Kālidāsa's Kumārasaṃbhava 3.32)",
  "GK16mamkavpu:2267_0": "ityuktavat bhrukuṭyādivikāravarjitaḥ krodhaḥ sadyaḥphaladaḥ svargapātālagagasamudrollaṅghanādyutsāhaśca",
  "GK16mamkavpu:2267_1": "divyeṣyeva / adhikaṃ tu nibadhyamānamasatyapratibhāsena 'nāyakavadvartitavyaṃ na pratināyakavat';",
  "GK16mamkavpu:2268_0": "ityupadeśe na paryavasyet / divyādivyeṣu ubhayathāpi / evamuktasyaucityasya divyādīnāmiva",
  "GK16mamkavpu:2268_1": "dhīrodāttādīnāmapyanyathāvarṇanaṃ viparyayaḥ / tatrabhavan bhagavannityuttamena na",
  "GK16mamkavpu:2268_2": "adhamena muniprabhṛtau na rājādau bhaṭṭāraka-iti nottamena rājādau prakṛtiviparyayāpattervācyam /",
  "GK16mamkavpu:2268_3": "evaṃ deśakālavayojātyādīnāṃ veṣavyavahārādikamucitamevopanibanddhavyam //",
  "GK16mamkavpu:2269": "(13)",
  "GK16mamkavpu:2270": "anaṅgasya rasānupakārakasya varṇanam / yathā karpūramañjaryā nāyikayā svātmanā ca kṛtaṃ vasantavarṇanamanādṛtya bandivarṇitasya rājñā praśaṃsanam //",
  "GK16mamkavpu:2271": "{īdṛśāḥ} iti / nāyikāpādaprahārādinā nāyakakopādivarṇanam / uktaṃ hi dhvanikṛtā",
  "GK16mamkavpu:2272": "{anaucityādṛtte nānyad rasabhaṅgasya kāraṇam /",
  "GK16mamkavpu:2273": "aucityopanibandhastu rasasyopaniṣatparā //} iti //60-62//",
  "GK16mamkavpu:2274": "idānīṃ kvacidadoṣā apyete ityucyante /",
  "GK16mamkavpu:2275": "na doṣaḥ svapadenoktāvapi saṃcāriṇaḥ kvacid /",
  "GK16mamkavpu:2276": "yathā",
  "GK16mamkavpu:2277": "{autsukyena kṛtatvarā sahabhuvā vyāvartamānā hriyā",
  "GK16mamkavpu:2278": "taistairbandhuvadhūjanasya vacanairnītābhimukhyaṃ punaḥ /",
  "GK16mamkavpu:2279": "dṛṣṭvāgre varamāttasādhvasarasā gaurī nave saṃgame",
  "GK16mamkavpu:2280": "saṃrohatpulakā hareṇa hasatā śliṣṭā śivāyāstu vaḥ //330//}",
  "GK16mamkavpu:2281": "(Harṣa's Ratnāvali 1.2)",
  "GK16mamkavpu:2282": "atrautsukyaśabda iva tadanubhāvo na tathā pratītikṛt / ata eva 'dūrādutsukam';",
  "GK16mamkavpu:2283": "ityādau vrīḍāpremādyanubhāvānāṃ / vivalitatvādīnāmivotsukatvānubhāvasya sahasā prasaraṇādirūpasya tathā pratipattikāritvābhāvādutsukamiti kṛtam //",
  "GK16mamkavpu:2284": "saṃcāryāderviruddhasya bādhyasyoktirguṇāvahā // MKpr-K_63 //",
  "GK16mamkavpu:2285": "bādhyatvenoktirna paramadoṣaḥ yāvat prakṛtarasaparipoṣakṛt / yathā",
  "GK16mamkavpu:2286": "{'kvākāryaṃ śaśalakṣmaṇaḥ kva ca kulam'; ityādau //331[=53]//}",
  "GK16mamkavpu:2287": "[kvākāryaṃ śaśalakṣaṇaḥ kva ca kulaṃ bhūyo 'pi dṛśyeta sā",
  "GK16mamkavpu:2288": "doṣāṇāṃ praśamāya na śrutamaho kope 'pi kāntaṃ mukham /",
  "GK16mamkavpu:2289": "kiṃ vakṣyantyapakalmaṣāḥ kṛtadhiyaḥ svapne 'pi sā durlabhā",
  "GK16mamkavpu:2290": "cetaḥ svāsthyamupaihi kaḥ khalu yuvā dhanyo 'dharaṃ dhāsyati //53//]",
  "GK16mamkavpu:2291": "(Kālidāsa's Vikramorvaśīya 4.4)",
  "GK16mamkavpu:2292": "atra vitarkādiṣu udgateṣvapi cintāyāmeva viśrāntiriti prakṛtarasaparipoṣaḥ //",
  "GK16mamkavpu:2293": "{pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ /",
  "GK16mamkavpu:2294": "āvedayati nitāntaṃ kṣetriyarogaṃ sakhi hṛdantaḥ //332//}",
  "GK16mamkavpu:2295": "(Abhinavagupta's Dhvanyālokalocana)",
  "GK16mamkavpu:2296": "ityādau sādhāraṇatvaṃ pāṇḍutādīnāmiti na viruddham //",
  "GK16mamkavpu:2297": "{satyaṃ manoramā rāmāḥ satyaṃ ramyā vibhūtayaḥ /",
  "GK16mamkavpu:2298": "kiṃ tu mattāṅganāpāṅgabhaṅgalolaṃ hi jīvitam //333//}",
  "GK16mamkavpu:2299": "(Abhinavagupta's Dhvanyālokalocana 3.30)",
  "GK16mamkavpu:2300_0": "ityatrādyamardhaṃ bādhyatvenaivokyam / jīvitādapi adhikamapāṅgabhaṅgasyāsthiratvamiti",
  "GK16mamkavpu:2300_1": "prasiddhabhaṅguropamānatayopāttaṃ śāntameva puṣṇāti na punaḥ śṛṅgārasyātra pratītistadaṅgāpratipatterḥ /",
  "GK16mamkavpu:2300_2": "na tu vineyonmukhīkaraṇamatra parihāraḥ śāntaśṛṅgārayornairantaryasyābhāvāt / nāpi",
  "GK16mamkavpu:2300_3": "kāvyaśobhākaraṇaṃ rasāntarādanuprāsamātrādvā tathābhāvāt //63 //",
  "GK16mamkavpu:2301": "āśrayaikye viruddho yaḥ sa kāryo bhinnasaṃśrayaḥ /",
  "GK16mamkavpu:2302": "rasāntareṇāntarito nairantaryeṇa yo rasaḥ // MKpr-K_64 //",
  "GK16mamkavpu:2303_0": "vīrabhayānakayorekāśrayatvena virodha iti pratiprakṣagatatvena bhayānako niveśayitavyaḥ /",
  "GK16mamkavpu:2303_1": "śāntaśṛṅgārayostu nairantaryeṇa virodha iti rasāntaramantare kāryam yathā nāgānande",
  "GK16mamkavpu:2303_2": "śāntasya jīmūtavāhanasya 'aho gītam aho vāditram';",
  "GK16mamkavpu:2304": "ityadbhūtamantarniveśya",
  "GK16mamkavpu:2305": "malayavatīṃ prati śṛṅgāro nibaddhaḥ / na paraṃ prabandhe yāvadekasminnapi vākye rasāntaravyavadhinā virodho nivartate / yathā",
  "GK16mamkavpu:2306": "{bhūreṇudigdhān navapārijāta-",
  "GK16mamkavpu:2307": "mālārajovāsitabāhumadhyā /",
  "GK16mamkavpu:2308": "gāḍhaṃ śivābhiḥ parirabhyamāṇān",
  "GK16mamkavpu:2309": "surāṅganāśliṣṭabhujāntarālāḥ //334//}",
  "GK16mamkavpu:2310": "(Ānandavardana's dhvanyāloka)",
  "GK16mamkavpu:2311": "{saśoṇitaiḥ kravyabhujāṃ sphuradbhiḥ",
  "GK16mamkavpu:2312": "pakṣaiḥ khagānāmupavījyamānān /",
  "GK16mamkavpu:2313": "saṃvījitāścandanavārisekaiḥ",
  "GK16mamkavpu:2314": "sugandhibhiḥ kalpalatādukūlaiḥ //334//(a)//}",
  "GK16mamkavpu:2315": "(Govindaṭhakkura's Kāvyapradīpa)",
  "GK16mamkavpu:2316": "{vimānaparyaṅkatale niṣaṇṇāḥ",
  "GK16mamkavpu:2317": "kutūhalāviṣṭitayā tadānīm /",
  "GK16mamkavpu:2318": "nirdiśyamānān lalanāṅgulībhir-",
  "GK16mamkavpu:2319": "vīrāḥ svadehān patitānapaśyan //335//}",
  "GK16mamkavpu:2320": "(Ānandavardana's dhvanyāloka)",
  "GK16mamkavpu:2321": "atra bībhatsaśṛṅgārayorantarvīraraso niveśitaḥ //64//",
  "GK16mamkavpu:2322": "smaryamāṇo viruddho 'pi sāmyenātha vivakṣitaḥ /",
  "GK16mamkavpu:2323": "aṅginyaṅgatvamāptau yau tau na duṣṭau parasparam // MKpr-K_65 //",
  "GK16mamkavpu:2324": "{ayaṃ sa raśanotkarṣī pīnastanavimardanaḥ /",
  "GK16mamkavpu:2325": "nābhyūrujaghanasparśī nīvīvisraṃsanaḥ karaḥ //336//}",
  "GK16mamkavpu:2326": "(Mahābhārata strīparvan 24-19)",
  "GK16mamkavpu:2327": "etad bhūriśravasaḥ samarabhuvi patitaṃ hastamālokya tadvadhūrabhidadhau / atra pūrvāvasthāsmaraṇaṃ śṛṅgārāṅgamapi karuṇaṃ paripoṣayati //",
  "GK16mamkavpu:2328": "{dantakṣatāni karajaiśca vipāṭitāni",
  "GK16mamkavpu:2329": "prodbhinnasāndrapulake bhavataḥ śarīre /",
  "GK16mamkavpu:2330": "dattāni raktamanasā mṛgarājavadhvā",
  "GK16mamkavpu:2331": "jātaspṛhairmunibhirapyavalokitāni //337//}",
  "GK16mamkavpu:2332": "(Abhinavagupta's Dhvanyālokalocana 3.43)",
  "GK16mamkavpu:2333": "atra kāmukasya dantakṣatādīni yathā camatkārakārīṇi tathā jinasya / yathā vā paraḥ śṛṅgārī tadalokanātsaspṛhastadvat etaddṛśo munaya iti sāmyavivakṣā //",
  "GK16mamkavpu:2334": "{krāmantyaḥ kṣatakomalalāṅguligaladraktaiḥ sadarbhāḥ sthalīḥ",
  "GK16mamkavpu:2335": "pādaiḥ pātitayāvakairiva galadbāṣpāmbudhautānanā /",
  "GK16mamkavpu:2336": "bhītā bhartṛkarāvalambitakarāstvacchatrunāryodhunā",
  "GK16mamkavpu:2337": "dāvāgniṃ parito bhramanti punarapyudyadvivāhā iva //338//}",
  "GK16mamkavpu:2338": "(Ānandavardana's dhvanyāloka 3.20)",
  "GK16mamkavpu:2339": "atra cāṭuke rājaviṣayā ratiḥ pratīyate / tatra karuṇa iva śṛṅgāro 'pyaṅgamiti tayorna virodhaḥ / yathā",
  "GK16mamkavpu:2340": "{ehi gaccha patottiṣṭha vada maunaṃ samācara /",
  "GK16mamkavpu:2341": "evamāśāgrahagrastaiḥ krīḍanti dhanino 'rthibhiḥ //339//}",
  "GK16mamkavpu:2342": "(Abhinavagupta's Dhvanyālokalocana 3.44)",
  "GK16mamkavpu:2343": "ityatra ehīti krīḍanti gaccheti krīḍantīti krīḍanāpekṣayoḥ āgamanagamanayorna virodhaḥ /",
  "GK16mamkavpu:2344": "{kṣipto hastāvalagnaḥ prasabhamabhihato 'pyādadāno 'ṃśukāntaṃ",
  "GK16mamkavpu:2345": "gṛhṇan keśeṣvapāstaścaraṇanipatito nekṣitaḥ saṃbhrameṇa /",
  "GK16mamkavpu:2346": "āliṅgan yovadhūtastripurayuvatibhiḥ sāśrunetrotpalābhiḥ",
  "GK16mamkavpu:2347": "kāmīvārdrāparādhaḥ sa dahatu duritaṃ śābhavo vaḥ śarāgniḥ //340//}",
  "GK16mamkavpu:2348": "(Amaruśataka 2)",
  "GK16mamkavpu:2349_0": "ityatra tripuraripuprabhāvātiśayasya karuṇo 'ṅgam / tasya tu śṛṅgāraḥ / tathāpi na",
  "GK16mamkavpu:2349_1": "karuṇe viśrāntiriti tasyāṅgataiva / athavā prāk yathā kāmuka ācarati sma tathā śarāgniriti",
  "GK16mamkavpu:2349_2": "śṛṅgārapoṣitena karuṇeṇa mukhya evārtha upodbalyate /",
  "GK16mamkavpu:2350": "uktāṃ hi",
  "GK16mamkavpu:2351": "{guṇaḥ kṛtātmasaṃskāraḥ pradhānaṃ pratimadyate /",
  "GK16mamkavpu:2352": "pradhānasyopakāre hi tathā bhūyasi vartate //} iti //",
  "GK16mamkavpu:2353": "(Dhvanyālokalocana 3.22)",
  "GK16mamkavpu:2354": "prākpratipāditasya rasasya rasāntareṇa na virodhaḥ nāpyaṅgāṅgibhāvo bhavati iti rasaśabdenātra sthāyibhāva upalakṣyate //65//",
  "GK16mamkavpu:2355": "iti kāvyaprakāśe doṣadarśano nāma saptama ullāsaḥ //7//",
  "GK16mamkavpu:2356": "====================================================",
  "GK16mamkavpu:2357": "atha aṣṭama ullāsaḥ",
  "GK16mamkavpu:2358": "evaṃ doṣānuktvā guṇālaṅkāravivekamāha --",
  "GK16mamkavpu:2359": "ye rasasyāṅgino dharmāḥ śauryādaya ivātmanaḥ /",
  "GK16mamkavpu:2360": "utkarṣahetavaste syuracalasthitayo guṇāḥ // MKpr-K_66 //",
  "GK16mamkavpu:2361": "ātmana eva hi yathā śauryādayo nākārasya tathā rasasyaiva mādhuryādayo guṇā na varṇānām //",
  "GK16mamkavpu:2362": "kvacittu śauryādisamucitasyākāramahattvāderdarśanāt 'ākāra evāsya śūraḥ';",
  "GK16mamkavpu:2363": "ityādervyavahārādanyatrāśūre 'pi vitatākṛtitvamātreṇa {śūraḥ';",
  "GK16mamkavpu:2364": "iti kvāpi śūre 'pi mūrtilāghavamātreṇa 'aśūraḥ} iti aviśrāntapratītayo yathā vyavaharanti tadvanmadhurādivyañjakasukumārādivarṇānāṃ madhurādivyavahārapravṛtteramadhurādirasāṅgānāṃ",
  "GK16mamkavpu:2365": "varṇānāṃ saukumāryādimātreṇa mādhuryādi madhurādirasopakaraṇānāṃ",
  "GK16mamkavpu:2366": "teṣāmasaukumāryāderamādhuryādi rasaparyantaviśrāntapratītibandhyā",
  "GK16mamkavpu:2367": "vyavaharanti / ata eva mādhuryādayo rasadharmāḥ samucitairvarṇairvyajyante na tu",
  "GK16mamkavpu:2368": "varṇamātrāśrayāḥ / yathaiṣāṃ vyañjakatvam tathodāhariṣyate //66//",
  "GK16mamkavpu:2369": "upakurvanti taṃ santaṃ ye 'ṅgadvāreṇa jātucit /",
  "GK16mamkavpu:2370": "hārādivadalaṅkārāste 'nuprāsopamādayaḥ // MKpr-K_67 //",
  "GK16mamkavpu:2371_0": "ye vācakavācyalakṣaṇāṅgātiśayamukhena mukhyaṃ rasaṃ saṃbhavinam upakurvanti te kaṇṭhādyaṅgānāmutkarṣādhānadvāreṇa",
  "GK16mamkavpu:2371_1": "śarīriṇo 'pi upakārakā hārādaya ivālaṅkārāḥ / yatra tu nāsti rasastatroktivaicitryamātraparyavasāyinaḥ /",
  "GK16mamkavpu:2371_2": "kvacittu santamapi nopakurvanti /",
  "GK16mamkavpu:2372": "yathākramamudāharaṇāni ----",
  "GK16mamkavpu:2373": "{apasāraya ghanasāraṃ kuru hāraṃ dūra eva kiṃ kamalaiḥ /",
  "GK16mamkavpu:2374": "alamalamāli mṛṇālairiti vadati divāniśaṃ bālā //341//}",
  "GK16mamkavpu:2375": "(Dāmodaragupta's Kuṭṭanīmata 102)",
  "GK16mamkavpu:2376": "ityādau vācakamukhena",
  "GK16mamkavpu:2377": "{manorāgastīvraṃ viṣamiva visarpatyavirataṃ",
  "GK16mamkavpu:2378": "pramāthī nirdhūmaṃ jvalati vidhutaḥ pāvaka iva /",
  "GK16mamkavpu:2379": "hinasti pratyaṅgaṃ jvara iva garīyānita ito",
  "GK16mamkavpu:2380": "na māṃ trātuṃ tātaḥ prabhavati na cāmbā na bhavatī //342//}",
  "GK16mamkavpu:2381": "(Bhavabhūti's Mālatīmādhava 2.1)",
  "GK16mamkavpu:2382": "ityādau vācyamukhenālaṅkārau rasamupakurutaḥ //",
  "GK16mamkavpu:2383": "{citte cihutṭadi ṇa ṭuṭṭadi sā guṇesuṃ",
  "GK16mamkavpu:2384": "sejjāsu loṭṭadi visappadi dimuṃhesuṃ /",
  "GK16mamkavpu:2385": "bolammi vaṭṭadi pavaṭṭadi kavvabandhe",
  "GK16mamkavpu:2386": "jhāṇeṇa ṭuṭṭadi ciraṃ taruṇī taraṭṭī //343//}",
  "GK16mamkavpu:2387": "[citte vighaṭate na truṭyati sā guṇeṣu",
  "GK16mamkavpu:2388": "śayyāsu luṭhati visarpati diṅmukheṣu /",
  "GK16mamkavpu:2389": "vacane vartate pravartate kāvyabandhe",
  "GK16mamkavpu:2390": "dhyānena truṭyati ciraṃ taruṇī pragalbhā //]",
  "GK16mamkavpu:2391": "(Rājaśekhara's Karpūramañjarī 2.4)",
  "GK16mamkavpu:2392": "ityādau vācakameva /",
  "GK16mamkavpu:2393": "{mitre kvāpi gate saroruhavane baddhānane tāmyati",
  "GK16mamkavpu:2394": "krandatsu bhramareṣu vīkṣya dayitāsannaṃ puraḥ sārasam /",
  "GK16mamkavpu:2395": "cakrāhvena viyoginā bisalatā nāsvāditā nojjhitā",
  "GK16mamkavpu:2396": "kaṇṭhe kevalamargaleva nihitā jīvasya nirgacchataḥ //344//}",
  "GK16mamkavpu:2397": "(Śrivatsalāñchanācārya's Kāvyaparīkṣā 176)",
  "GK16mamkavpu:2398": "ityādau vācyameva na tu rasam / atra bisalatā na jīvaṃ roddhuṃ kṣameti prakṛtānanuguṇopamā //",
  "GK16mamkavpu:2399_0": "eṣa eva ca guṇālaṅkārapravibhāgaḥ / evaṃ ca “samavāyavṛttyā śauryādayaḥ saṃyogavṛttyā",
  "GK16mamkavpu:2399_1": "tu hārādaya ityastu guṇālaṅkārāṇāṃ bhedaḥ / ojaḥprabhṛtīnāmanuprāsopamādīnāṃ cobhayeṣāmapi",
  "GK16mamkavpu:2399_2": "samavāyavṛttyā sthitiriti",
  "GK16mamkavpu:2400": "gaḍḍalikāpravāheṇaivaiṣāṃ bhedaḥ” ityabhidhānamasat //",
  "GK16mamkavpu:2401_0": "yadapyuktam {kāvyaśobhāyāḥ kartāro dharmā guṇās tadatiśayahetavastvalaṅkārāḥ} iti",
  "GK16mamkavpu:2401_1": "tadapi na yuktam / yataḥ kiṃ samastairguṇaiḥ kāvyavyavahāraḥ uta katipayaiḥ / yadi",
  "GK16mamkavpu:2401_2": "samastaiḥ tatkathamasamastaguṇā gauḍī pāñcālī ca rītiḥ kāvyasyātmā /",
  "GK16mamkavpu:2402": "atha katipayaiḥ tataḥ",
  "GK16mamkavpu:2403": "{adrāvatra prajvalatyagniruccaiḥ prājyaḥ prodyannullasatyeṣa dhūmaḥ //345//}",
  "GK16mamkavpu:2404": "(Śrivatsalāñchanācārya's Kāvyaparīkṣā 114)",
  "GK16mamkavpu:2405": "ityādāvojaḥ prabhṛtiṣu guṇeṣu satsu kāvyavyavahāraprāptiḥ /",
  "GK16mamkavpu:2406": "{svargaprāptiranenaiva dehena varavarṇinī /",
  "GK16mamkavpu:2407": "asyā radacchadaraso nyakkarotitarāṃ sudhām //346//}",
  "GK16mamkavpu:2408": "ityādau viśeṣoktivyatirekau guṇanirapekṣau kāvyavyavahārasya pravartakau //67//",
  "GK16mamkavpu:2409": "idānīṃ guṇānāṃ bhedamāha",
  "GK16mamkavpu:2410": "mādhuryaujaḥprasādākhyāstrayaste na punardaśa /",
  "GK16mamkavpu:2411": "eṣāṃ krameṇa lakṣaṇamāha",
  "GK16mamkavpu:2412": "āhlādakatvaṃ mādhuryaṃ śṛṅgāre drutikāraṇam // MKpr-K_68 //",
  "GK16mamkavpu:2413": "śṛṅgāre arthāt saṃbhoge / drutirgalitatvamiva / śravyatvaṃ punarojaḥprasādayorapi //68//",
  "GK16mamkavpu:2414": "karuṇe vipralambhe tacchānte cātiśayānvitam /",
  "GK16mamkavpu:2415": "[atiśayānvitamiti] atyantadrutihetutvāt //",
  "GK16mamkavpu:2416": "dīptyātmavistṛterheturojo vīrarasasthiti // MKpr-K_69 //",
  "GK16mamkavpu:2417": "cittasya vistārarūpadīptatvajanakamojaḥ //69//",
  "GK16mamkavpu:2418": "bībhatsaraudrarasayostasyādhikyaṃ krameṇa ca /",
  "GK16mamkavpu:2419": "vīrādvībhatse tato sātiśayamojaḥ //",
  "GK16mamkavpu:2420": "śuṣkendhanāgnivat svacchajalavatsahasaiva yaḥ // MKpr-K_70 //",
  "GK16mamkavpu:2421": "vyāpnotyanyat prasādo 'sau sarvatra vihitasthitiḥ /",
  "GK16mamkavpu:2422": "anyaditi / vyāpyamiha cittam / sarvatreti / sarveṣu raseṣu sarvāsu racanāsu ca //",
  "GK16mamkavpu:2423": "guṇavṛttyā punasteṣāṃ vṛttiḥ śabdārthayormatā // MKpr-K_71 //",
  "GK16mamkavpu:2424": "guṇavṛttyā upacāreṇa / teṣāṅguṇānām / ākāre śaurysyeva //70-71//",
  "GK16mamkavpu:2425": "kutastraya eva na daśa ityāha",
  "GK16mamkavpu:2426": "kecidantarbhavantyeṣu doṣatyāgātpare śritāḥ /",
  "GK16mamkavpu:2427": "anye bhajanti doṣatvaṃ kutracinna tato daśa // MKpr-K_72 //",
  "GK16mamkavpu:2428": "bahunāmapi padānāmekapadavadbhāsanātmā yaḥ śleṣaḥ yaścārohābarohakramarūpaḥ samādhiḥ yā ca vikaṭatvalakṣaṇā udāratā yaścaujomiśritaśaithilyātmā prasādaḥ",
  "GK16mamkavpu:2429_0": "teṣāmojastantarbhāvaḥ / pṛthakpadatvarūpaṃ mādhuryaṃ bhaṅgyā sākṣādupāttam / prasādenārthavyaktirgṛhītā /",
  "GK16mamkavpu:2429_1": "mārgābhedarūpā samatā kvaciddoṣaḥ / tathāhi {mātaṅgāḥ kimu valgataiḥ} ityādau siṃhābhidhāne",
  "GK16mamkavpu:2429_2": "masṛṇamārgatvāyo guṇaḥ / kaṣṭatvagrāmyatvayorduṣṭābhidhānāttannirākaraṇenāpāruṣyarūpaṃ",
  "GK16mamkavpu:2429_3": "saukumāryam aujjvalyarūpā kāntiśca svīkṛtā //",
  "GK16mamkavpu:2430": "evaṃ na daśa śabdaguṇāḥ //",
  "GK16mamkavpu:2431": "{padārthe vākyaracanaṃ vākyārthe ca padābhidhā /",
  "GK16mamkavpu:2432": "prauḍhirvyāsasamāsau ca sābhiprāyatvamasya ca //}",
  "GK16mamkavpu:2433": "(Vāmana, Kāvyālaṅkārasūtravṛtti 3,2.2)",
  "GK16mamkavpu:2434": "iti yā prauḍhiḥ oja ityuktaṃ tad vaicitryamātram na guṇaḥ / tadabhāve 'pi kāvyavyavahārapravṛtteḥ / apuṣṭārthatvādhikapadatvānavīkṛtatvāmaṅgalarūpāślīlagrāmyāṇāṃ nirākaraṇena ca",
  "GK16mamkavpu:2435_0": "sābhiprāyatvarūpamojaḥ arthavaimalyātmā prasādaḥ uktivaicitryarūpaṃ mādhuryam apāruṣyarūpaṃ",
  "GK16mamkavpu:2435_1": "saukumāryam agrāmyatvarūpā udāratā ca svīkṛtāni / abhidhāsyamānasvabhāvoktyalaṅkāreṇa",
  "GK16mamkavpu:2435_2": "rasadhvaniguṇībhūtavyaṅgyābhyāṃ ca vastusvabhāvasphuṭatvarūpā arthavyaktiḥ,",
  "GK16mamkavpu:2436_0": "dīptarasatvarūpā kāntiśca svīkṛtā / kramakauṭilyānulbaṇatvopapattiyogarūpaghaṭanātmā",
  "GK16mamkavpu:2436_1": "śleṣo 'pi vicitratvamātram / avaiṣamyasvarūpā samatā doṣābhāvamātraṃ na punarguṇaḥ /",
  "GK16mamkavpu:2436_2": "kaḥ khalvanunmattonyasya",
  "GK16mamkavpu:2437": "prastāvenyadabhidadhyāt / arthasyāyoner'nyacchāyāyonervā yadi na bhavati darśanaṃ tatkathaṃ kāvyam ityarthadṛṣṭirūpaḥ samādhirapi na guṇaḥ //72//",
  "GK16mamkavpu:2438": "tena nārthaguṇā vācyāḥ ...",
  "GK16mamkavpu:2439": "na vācyāḥ na vaktavyāḥ //",
  "GK16mamkavpu:2440": "... proktāḥ śabdaguṇāśca ye /",
  "GK16mamkavpu:2441": "varṇāḥ samāso racanā teṣāṃ vyañjakatāmitāḥ // MKpr-K_73 //",
  "GK16mamkavpu:2442": "ke kasya ityāha",
  "GK16mamkavpu:2443": "murdhni vargāntyagāḥ sparśā aṭavargā raṇau laghū /",
  "GK16mamkavpu:2444": "āvṛttirmadhyavṛttirvā mādhurye ghaṭanā tathā // MKpr-K_74 //",
  "GK16mamkavpu:2445_0": "ṭaṭhaḍaḍhavarjitāḥ kādayo māntāḥ śirasi nijavargāntyayuktāḥ tathā rephaṇakārau hrasvāntaritāviti",
  "GK16mamkavpu:2445_1": "varṇāḥ samāsābhāvo madhyamaḥ samāso veti samāsaḥ tathā mādhuryavatī padāntarayogena",
  "GK16mamkavpu:2445_2": "racanā mādhuryasya vyañjikā // udāharaṇam",
  "GK16mamkavpu:2446": "{anaṅgaraṅgapratiaṃ tadaṅgaṃ",
  "GK16mamkavpu:2447": "bhaṅgībhraṅgīkṛtamānatāṅgyāḥ /",
  "GK16mamkavpu:2448": "kurvanti yūnāṃ sahasā yathaitāḥ",
  "GK16mamkavpu:2449": "svāntāni śāntāparacintanāni //347//74///}",
  "GK16mamkavpu:2450": "(Śrivatsalāñchanācārya's Kāvyaparīkṣā 179)",
  "GK16mamkavpu:2451": "yoga ādyatṛtīyāmyāmantyayo reṇa tulyayoḥ /",
  "GK16mamkavpu:2452": "ṭādiḥ śaṣau vṛttidairghyaṃ gumpha uddhṛta ojasi // MKpr-K_75 //",
  "GK16mamkavpu:2453_0": "vargaprathamatṛtīyābhyāmantyayoḥ dvitīyacaturthayoḥ repheṇa adha upari ubhayatra",
  "GK16mamkavpu:2453_1": "vā yasya kasyacit tulyayoḥ tena tasyaiva saṃbandhaḥ ṭavargo 'rthāt ṇakāravarjaḥ śakāraṣakārau",
  "GK16mamkavpu:2453_2": "dīrghasamāsaḥ vikaṭā saṃghaṭanā ojasaḥ /",
  "GK16mamkavpu:2454": "udāharaṇam ----",
  "GK16mamkavpu:2455": "{mūrdhnāmuddhṛttakrṭta_ityādi //348[=159(incorr.285)]//75//}",
  "GK16mamkavpu:2456": "[mūrddhnāmudvṛttakṛttāviralagalagaladraktasaṃsaktadhārā-",
  "GK16mamkavpu:2457": "dhauteśāṅghriprasādopanatajayajagajjātamithyāmahimnām /",
  "GK16mamkavpu:2458": "kailāsollāsanecchāvyatikarapiśunotsarpidarpoddhurāṇāṃ",
  "GK16mamkavpu:2459": "doṣṇāṃ caiṣāṃ kimetat phalamiha nagarīrakṣaṇe yat prayāsaḥ //159//]",
  "GK16mamkavpu:2460": "(Harṣa's Nāgānanda 8)",
  "GK16mamkavpu:2461": "śrutimātreṇa śabdāttu yenārthapratyayo bhavet /",
  "GK16mamkavpu:2462": "sādhāraṇaḥ samagrāṇāṃ sa prasādo guṇo mataḥ // MKpr-K_76 //",
  "GK16mamkavpu:2463": "samagrāṇāṃ rasānāṃ saṃghaṭanānāṃ ca / udāharaṇam",
  "GK16mamkavpu:2464": "{parimlānaṃ pīnastanajaghanasaṃgādubhayatas-",
  "GK16mamkavpu:2465": "tanormadhyasyāntaḥ parimilanamaprāpya haritam /",
  "GK16mamkavpu:2466": "idaṃ vyastanyāsaṃ ślathabhujalatākṣepavalanaiḥ",
  "GK16mamkavpu:2467": "kṛśāṅgyāḥ saṃtāpaṃ vadati bisinīpatraśayanam //349//76//}",
  "GK16mamkavpu:2468": "(Kālidāsa's Raghuvaṃśa 2.12)",
  "GK16mamkavpu:2469": "yadyapi guṇaparatantrāḥ saṃghaṭanādayastathāpi",
  "GK16mamkavpu:2470": "vaktṛvācyaprabandhānāmaucityena kvacitkvacit /",
  "GK16mamkavpu:2471": "racanāvṛttivarṇānāmanyathātvamapīṣyate // MKpr-K_77 //",
  "GK16mamkavpu:2472": "kvacidvācyaprabandhānapekṣayā vaktraucityādeva racanādayaḥ / yathā",
  "GK16mamkavpu:2473": "{manthāyastārṇavāmbhaḥplutakuharacalanmandaradhvānadhīraḥ",
  "GK16mamkavpu:2474": "koṇāghāteṣu garjatpralayaghanaghaṭānyonyasaṃghaṭṭacaṇḍaḥ /",
  "GK16mamkavpu:2475": "kṛṣ.ṇākrodhāgradūtaḥ kurukulanidhanotpātanirghātavātaḥ",
  "GK16mamkavpu:2476": "kenāsmatsiṃhanādapratirasitasakho dundubhistāḍitosau //350//}",
  "GK16mamkavpu:2477": "(Bhaṭṭanārāyaṇa's Veṇīsaṃhāra 1.22)",
  "GK16mamkavpu:2478": "atra hi na vācyaṃ krodhādivyañjakam / abhineyārthaṃ ca ca kāvyamiti tatpratikūlā uddhatā racanādayaḥ / vaktā cātra bhīmasenaḥ //",
  "GK16mamkavpu:2479": "kvacidvaktṛprabandhānapekṣayā vācyaucityādeva racanādayaḥ //",
  "GK16mamkavpu:2480": "yathā",
  "GK16mamkavpu:2481": "{prauḍhacchedānurūpocchalanarayabhavatsaiṃhikeyopaghāta-",
  "GK16mamkavpu:2482": "trāsākṛṣṭāśvatiryagvalitaravirathenāruṇenekṣyamāṇam /",
  "GK16mamkavpu:2483": "kurvat kākutsthavīryastutimiva marutāṃ kandharārandhrabhājāṃ",
  "GK16mamkavpu:2484": "bhāṅkārairbhīmametannipatati viyataḥ kumbhakarṇottamāṅgam //351//}",
  "GK16mamkavpu:2485": "(Govindaṭhakkura's Kāvyapradīpa)",
  "GK16mamkavpu:2486": "kvacidvaktṛvācyānapekṣāḥ prabandhocitā eva te //",
  "GK16mamkavpu:2487": "tathāhi ----",
  "GK16mamkavpu:2488": "ākhyāyikāyāṃ śṛṅgāre 'pi na masṛṇavarṇādayaḥ / kathāyāṃ raudre 'pi nātyantamuddhatāḥ / nāṭakādau raudre 'pi na dīrghasamāsādayaḥ //",
  "GK16mamkavpu:2489": "evamanyadapuaucityamanusartavyam //77//",
  "GK16mamkavpu:2490": "iti kāvyaprakāśe guṇālaṅkārabhedaniyataguṇanirṇayo nāma aṣṭama ullāsaḥ //8//",
  "GK16mamkavpu:2491": "=======================================================",
  "GK16mamkavpu:2492": "atha navama ullāsaḥ",
  "GK16mamkavpu:2493": "guṇavivecane kṛte 'laṅkārāḥ prāptāvasarāḥ iti saṃprati śabdālaṅkārānāha ----",
  "GK16mamkavpu:2494": "yaduktamanyathā vākyamanyathānyena yojyate /",
  "GK16mamkavpu:2495": "śleṣeṇa kākvā vā jñeyā sā vaktroktistathā dvidhā // MKpr-K_78 //",
  "GK16mamkavpu:2496": "tatheti śleṣavakroktiḥ kākuvakroktiśca / tara padabhaṅgaśleṣeṇa yathā",
  "GK16mamkavpu:2497": "{nārīṇāmanukūlamācarasi cejjānāsi kaścetano",
  "GK16mamkavpu:2498": "vāmānāṃ priyamādadhāti hitakṛnnaivābalānāṃ bhavān /",
  "GK16mamkavpu:2499": "yuktaṃ kiṃ hitakartanaṃ nanu balābhāvaprasiddhātmanaḥ",
  "GK16mamkavpu:2500": "sāmarthyaṃ bhavataḥ purandaramatacchedaṃ vidhātuṃ kutaḥ //352//}",
  "GK16mamkavpu:2501": "(Govindaṭhakkura's Kāvyapradīpa)",
  "GK16mamkavpu:2502": "abhaṅgaśleṣeṇa yathā",
  "GK16mamkavpu:2503": "{aho kenedṛśī buddhirdāruṇā tava nirmitā /",
  "GK16mamkavpu:2504": "triguṇā śrūyate buddhirna tu dārumayī kvacit //353//}",
  "GK16mamkavpu:2505": "(Ruyyaka's Alaṅkārasarvasva)",
  "GK16mamkavpu:2506": "kākvā yathā",
  "GK16mamkavpu:2507": "{gurujanaparatantratayā dūrataraṃ deśamudyato gantum /",
  "GK16mamkavpu:2508": "alikulakokilalalite naiṣyati sakhi surabhisamaye 'sau //354//78//}",
  "GK16mamkavpu:2509": "(Śrivatsalāñchanācārya's Kāvyaparīkṣā 191)",
  "GK16mamkavpu:2510": "varṇasāmyamanuprāsaś ...",
  "GK16mamkavpu:2511": "svaravaisādṛśye 'pi vyañjanasadṛśatvaṃ varṇasāmyam / rasādyanugataḥ prakṛṣṭo nyāso 'nuprāsaḥ //",
  "GK16mamkavpu:2512": "... chekavṛttigato dvidhā /",
  "GK16mamkavpu:2513": "chekāḥ vidagdhāḥ / vṛttirniyatavarṇagato rasaviṣayo vyāpāraḥ / gata iti chekānuprāso vṛttyanuprāsaśca //",
  "GK16mamkavpu:2514": "kiṃ tayoḥ svarūpam ityāha ----",
  "GK16mamkavpu:2515": "so 'nekasya sakṛtpūrvaḥ ...",
  "GK16mamkavpu:2516": "anekasya arthāt vyañjanasya sakṛdekavāraṃ sādṛśyaṃ chekānuprāsaḥ / udāharaṇam",
  "GK16mamkavpu:2517": "{tato 'ruṇaparispandamandīkṛtavapuḥ śaśī /",
  "GK16mamkavpu:2518": "dadhre kāmaparikṣāmakāminīgaṇḍapāṇḍutām //355//}",
  "GK16mamkavpu:2519": "(Kuntaka's Vakroktijīvita 1.19)",
  "GK16mamkavpu:2520": "... ekasyāpyasakṛtparaḥ // MKpr-K_79 //",
  "GK16mamkavpu:2521": "ekasya apiśabdādanekasya vyañjanasya dvirbahukṛtvo vā sādṛśyaṃ vṛttyanuprāsaḥ //79//",
  "GK16mamkavpu:2522": "tatra",
  "GK16mamkavpu:2523": "mādhuryavyñjakairvarṇairupanāgarikocyate /",
  "GK16mamkavpu:2524": "ojaḥprakāśakaistaistu paruṣā ...",
  "GK16mamkavpu:2525": "ubhayatrāpi prāgudāhṛtam /",
  "GK16mamkavpu:2526": "... komalā paraiḥ // MKpr-K_80 //",
  "GK16mamkavpu:2527": "paraiḥ śeṣaiḥ / tāmeva kecit grāmyeti vadanti / udāharaṇam",
  "GK16mamkavpu:2528": "{apasārasya ghanasāraṃ kuru hāraṃ dūra eva kiṃ kamalaiḥ /",
  "GK16mamkavpu:2529": "alamalamāli mṛṇākairiti vadati divāniśaṃ bālā //356[=341]//}",
  "GK16mamkavpu:2530": "(Dāmodaragupta's Kuṭṭanīmata 102)",
  "GK16mamkavpu:2531": "//80//",
  "GK16mamkavpu:2532": "keṣāṃcidetā vaidarbhīpramukhā rītayo matāḥ /",
  "GK16mamkavpu:2533": "etāstisro vṛttayaḥ vāmānādīnāṃ mate vaidarbhīgauḍīpāñcālyākhyā rītayo matāḥ //",
  "GK16mamkavpu:2534": "śābdastu lāṭānuprāso bhede tātparyamātrataḥ // MKpr-K_81 //",
  "GK16mamkavpu:2535": "śabdagato 'nuprāsaḥ śabdārthayorabhede 'pyanvayamātrabhedāt lāṭajanavallabhatvācca lāṭānuprāsaḥ / eṣa padānuprāsa ityanye //81//",
  "GK16mamkavpu:2536": "padānāṃ saḥ ...",
  "GK16mamkavpu:2537": "sa iti lāṭānuprāsaḥ / udāharaṇam",
  "GK16mamkavpu:2538": "{yasya na savidhe dayitā davadahanastuhinadīdhitistasya /",
  "GK16mamkavpu:2539": "yasya ca savidhe dayitā davadahanastuhinadīdhitistasya //357//}",
  "GK16mamkavpu:2540": "(Śrivatsalāñchanācārya's Kāvyaparīkṣā 161)",
  "GK16mamkavpu:2541": "... padasyāpi ...",
  "GK16mamkavpu:2542": "apiśabdena sa iti samuccīyate / udāharaṇam",
  "GK16mamkavpu:2543": "{vadanaṃ varavarṇinyāstasyāḥ satyaṃ sudhākaraḥ /",
  "GK16mamkavpu:2544": "sudhākaraḥ kva nu punaḥ kalaṅkavikalo bhavet //358//}",
  "GK16mamkavpu:2545": "(Śrivatsalāñchanācārya's Kāvyaparīkṣā 194)",
  "GK16mamkavpu:2546": "... vṛttāvanyatra tatra vā /",
  "GK16mamkavpu:2547": "nāmnaḥ sa vṛttyavṛttyośca ...",
  "GK16mamkavpu:2548": "ekasmin samāse bhinne vā samāse samāsāsamāsayorvā nāmnaḥ prātipadikasya na tu padasya sārūpyam / udāharaṇam",
  "GK16mamkavpu:2549": "{sitakarakararuciravibhā vibhākarākāra dharaṇidhara kīrtiḥ /",
  "GK16mamkavpu:2550": "pauruṣakamalā kamalā sāpi tavaivāsti nānyasya //359 [=314]//}",
  "GK16mamkavpu:2551": "(Śrivatsalāñchanācārya's Kāvyaparīkṣā 195)",
  "GK16mamkavpu:2552": "... tadevaṃ pañcadhā mataḥ // MKpr-K_82 //",
  "GK16mamkavpu:2553": "arthe satyarthabhinnānāṃ varṇānāṃ sā punaḥ śrutiḥ /",
  "GK16mamkavpu:2554": "yamakaṃ ...",
  "GK16mamkavpu:2555_0": "samarasamaraso 'yamityādāvekeṣāmarthavattve anyeṣāmanarthakatve bhinnārthānāmiti",
  "GK16mamkavpu:2555_1": "na yujyate vaktum iti arthe satītyuktam / seti sarorasa ityādivailakṣaṇyena tenaiva krameṇa sthitā /",
  "GK16mamkavpu:2556": "... pādatadbhāgavṛtti tadyātyanekatām // MKpr-K_83 //",
  "GK16mamkavpu:2557": "prathamo dvitīyādau dvitīyastṛtīyādau tṛtīyaścaturthe prathamastriṣvapīti sapta / prathamo dvitīye tṛtīyaścaturthe prathamaścaturthe dvitīyastṛtīye,",
  "GK16mamkavpu:2558": "iti dve / tadevaṃ pādajaṃ navabhedam / ardhāvṛttiḥ ślokāvṛttiśceti dve /",
  "GK16mamkavpu:2559_0": "dvidhā vibhakte pāde prathamādipādādibhāgaḥ pūrvavat dvitīyādipādādibhāgeṣu antabhāgo",
  "GK16mamkavpu:2559_1": "'nantabhāgeṣviti viṃśatirbhedāḥ ślokāntare hi nāsau bhāgāvṛttiḥ / trikhaṇḍe triṃśat",
  "GK16mamkavpu:2559_2": "catuḥkhaṇḍe catvāriṃśat /",
  "GK16mamkavpu:2560_0": "prathamapādādigatāntyārghādibhāgo dvitīyapādādigate ādyārdhādibhāge yamyate ityādyanvarthatānusaraṇenānekabhedam /",
  "GK16mamkavpu:2560_1": "antādikam / ādyantikam / tatsamucchayaḥ / madhyādikam / ādimadhyam / antamadhyam /",
  "GK16mamkavpu:2560_2": "madhyñtikam / teṣāṃ samuccayaḥ / tathā tasminneva pāde",
  "GK16mamkavpu:2561": "ādyādibhāgānāṃ madhyādibhāge aniyate ca sthāne āvṛttiriti prabhūtatamabhedam / tadetatkāvyāntargaḍubhūtam iti nāsya bhedalakṣaṇaṃ kṛtam / diṅmātramudāhriyate /",
  "GK16mamkavpu:2562": "{sannārībharaṇomāyamārādhya vidhuśekharam /",
  "GK16mamkavpu:2563": "sannārībharaṇomāyastatastvaṃ pṛthivīṃ jaya //360//}",
  "GK16mamkavpu:2564": "(Rudraṭa's Kāvyālaṅkāra 10.27)",
  "GK16mamkavpu:2565": "{vināyameno nayatāsukhādinā vinā yamenonayatā sukhādinā /",
  "GK16mamkavpu:2566": "mahājanodīyata mānasādaraṃ mahājanodī yatamānasādaram //361//}",
  "GK16mamkavpu:2567": "(Rudraṭa's Kāvyālaṅkāra 3.5)",
  "GK16mamkavpu:2568": "{sa tvārambharatovaśyamabalaṃ vitatāravam /",
  "GK16mamkavpu:2569": "sarvadā raṇamānaiṣīdavānalasamasthitaḥ //362//}",
  "GK16mamkavpu:2570": "(Rudraṭa's Kāvyālaṅkāra 3.18)",
  "GK16mamkavpu:2571": "{sattvārambharatovaśyamavalambitatāravam /",
  "GK16mamkavpu:2572": "sarvadāraṇamānaiṣī davānalasamasthitaḥ //363//}",
  "GK16mamkavpu:2573": "(Rudraṭa's Kāvyālaṅkāra3-19)",
  "GK16mamkavpu:2574": "{anantamahimavyāptaviśvāṃ vedhā na veda yām /",
  "GK16mamkavpu:2575": "yā ca māteva bhajate praṇate mānave dayām //364//}",
  "GK16mamkavpu:2576": "(Ānandavardhana's Deviśataka 1)",
  "GK16mamkavpu:2577": "{yadānato 'yadā nato nayātyayaṃ na yātyayam /",
  "GK16mamkavpu:2578": "śivehitāṃ śive hitāṃ smarāmitāṃ smarāmi tām //365//}",
  "GK16mamkavpu:2579": "(Ānandavardhana's Deviśataka 49)",
  "GK16mamkavpu:2580": "{sarasvati prasādaṃ me sthitiṃ cittasarasvati /",
  "GK16mamkavpu:2581": "sara svati kuru kṣetrakurukṣetrasarasvati //366//}",
  "GK16mamkavpu:2582": "(Ānandavardhana's Devīśataka 50)",
  "GK16mamkavpu:2583": "{sasāra sākaṃ darpaṇe kandarpeṇa sasārasā /",
  "GK16mamkavpu:2584": "śarannavānā bibhrāṇā nāvibhrāṇā śarannavā //367//}",
  "GK16mamkavpu:2585": "(Rudraṭa's Kāvyālaṅkāra 3.35)",
  "GK16mamkavpu:2586": "{madhuparājiparājitamānījanamanaḥsumanaḥsurabhi śriyam /",
  "GK16mamkavpu:2587": "abhṛta vāritavārijaviplavaṃ sphuṭitatāmratatāmravaṇaṃ jagat //368//}",
  "GK16mamkavpu:2588": "(Ratnākara's Haravijaya 3.57)",
  "GK16mamkavpu:2589": "evaṃ vaicitryasahasraiḥ sthitamanyadunneyam //83//",
  "GK16mamkavpu:2590": "vācyabhedena bhinnā tad yugapadbhāṣaṇaspṛśaḥ /",
  "GK16mamkavpu:2591": "śliṣyanti śabdāḥ śleṣo 'sāvakṣarādibhiraṣṭadhā // MKpr-K_84 //",
  "GK16mamkavpu:2592_0": "{arthabhedena śabdabhedaḥ} iti darśane {kāvyamārge svaro na gaṇyate} iti ca naye",
  "GK16mamkavpu:2592_1": "vācyabhedena bhinnā api śabdā yat yugapaduccāraṇena śliṣyanti bhinnaṃ svarūpamapahnuvate sa śleṣaḥ /",
  "GK16mamkavpu:2593": "sa ca varṇapadaliṅgabhāṣāprakṛtipratyayavibhaktivacanñanāṃ bhedādaṣṭadhā / krameṇodāharaṇam ----",
  "GK16mamkavpu:2594": "[(1) varṇa]",
  "GK16mamkavpu:2595": "{alaṅkāraḥ śaṅkākaranarakapālaṃ parijano",
  "GK16mamkavpu:2596": "viśīrṇāṅgo bhṛṅgī avsu ca vṛṣa eko bahuvayāḥ /",
  "GK16mamkavpu:2597": "avastheyaṃ sthāṇor'pi bhavati sarvāmaraguror-",
  "GK16mamkavpu:2598": "vidhau vakre mūrdhni sthitavati vayaṃ ke punaramī //369//}",
  "GK16mamkavpu:2599": "(Subhāṣitaratnākara 1344)",
  "GK16mamkavpu:2600": "[(2) pada]",
  "GK16mamkavpu:2601": "{pṛthukārtasvarapātraṃ bhūṣitaniḥśeṣaparijanaṃ deva /",
  "GK16mamkavpu:2602": "vilasatkareṇugahanaṃ saṃprati samamāvayoḥ sadanam //370[=306]//}",
  "GK16mamkavpu:2603": "(Govindaṭhakkura's Kāvyapradīpa)",
  "GK16mamkavpu:2604": "[(3) liṅga, (8) vacana]",
  "GK16mamkavpu:2605": "{bhaktiprahvavilokanapraṇayinī nīlotpalaspardhinī",
  "GK16mamkavpu:2606": "dhyānālambanatāṃ samādhiniratairnītehitaprāptaye /",
  "GK16mamkavpu:2607": "lāvaṇyasya mahānidhī rasikatāṃ lakṣmīdṛśostanvatī",
  "GK16mamkavpu:2608": "yuṣmākaṃ kurutāṃ bhavārtiśamanaṃ netre tanurvā hareḥ //371//}",
  "GK16mamkavpu:2609": "(Vallabhadeva's Subhāṣitāvali)",
  "GK16mamkavpu:2610": "eṣa vacanaśleṣo 'pi /",
  "GK16mamkavpu:2611": "[(4) bhāṣā]",
  "GK16mamkavpu:2612": "{mahadesurasaṃdhamme tamavasamāsaṃgamāgamāharaṇe /",
  "GK16mamkavpu:2613": "harabahusaraṇaṃ taṃ cittamohamavasara_ume sahasā //372//}",
  "GK16mamkavpu:2614": "[mama dehi rasaṃ dharme tamoaśām āśāṃ gamāgamāt hara naḥ /",
  "GK16mamkavpu:2615": "haravadhu śaraṇaṃ tvaṃ cittamoho 'pasaratu me sahasā //]",
  "GK16mamkavpu:2616": "(Hāla's Gāthāsaptaśatī 991 ; Ānandavardhana's Deviśataka)",
  "GK16mamkavpu:2617": "[(5) prakṛti]",
  "GK16mamkavpu:2618": "{ayaṃ sarvāṇi śāstrāṇi hṛdi jñeṣu ca vakṣyati /",
  "GK16mamkavpu:2619": "sāmarthyakṛdamitrāṇāṃ mitrāṇāṃ ca nṛpātmajaḥ //373//}",
  "GK16mamkavpu:2620": "(Govindaṭhakkura's Kāvyapradīpa)",
  "GK16mamkavpu:2621": "[(6) pratyaya]",
  "GK16mamkavpu:2622": "{rajaniramaṇamauleḥ pādapadmāvaloka-",
  "GK16mamkavpu:2623": "kṣaṇasamayaparāptāpūrvasaṃsahasram /",
  "GK16mamkavpu:2624": "pramathanivahamadhye jātucittvatprasādād",
  "GK16mamkavpu:2625": "ahamucitaruciḥ syānnanditā sā tathā me //374//}",
  "GK16mamkavpu:2626": "[(7) vibhakti]",
  "GK16mamkavpu:2627": "{sarvasvaṃ hara sarvasya tvaṃ bhavacchedatatparaḥ /",
  "GK16mamkavpu:2628": "nayopakārasāṃmukhyamāyāsi tanuvartanam //375//84//}",
  "GK16mamkavpu:2629": "(Govindaṭhakkura's Kāvyapradīpa)",
  "GK16mamkavpu:2630": "bhedābhāvātprakṛtyāderbhedo 'pi navamo bhavet /",
  "GK16mamkavpu:2631": "navamopītyapirbhinnakramaḥ / udāharaṇam ----",
  "GK16mamkavpu:2632": "{yosakṛtparagotrāṇāṃ pakṣacchedakṣaṇakṣamaḥ /",
  "GK16mamkavpu:2633": "śatakoṭidatāṃ bibhradcibudhendraḥ sa rājate //376//}",
  "GK16mamkavpu:2634": "(Śrivatsalāñchanācārya's Kāvyaparīkṣā 201)",
  "GK16mamkavpu:2635": "atra prakaraṇādiniyamābhāvāt dvāvapyarthau vācyau //",
  "GK16mamkavpu:2636_0": "nanu svaritādiguṇabhedād bhinnaprayatnoccāryāṇāṃ tadabhāvādabhinnaprayatnoccāryāṇāṃ",
  "GK16mamkavpu:2636_1": "ca śabdānāṃ bandhe 'laṅkārāntarapratibhotpattihetuḥ śabdaśleṣo 'rthaśleṣaśceti dvividho",
  "GK16mamkavpu:2636_2": "'pyarthālaṅkāramadhye parigaṇito 'nyairiti kathamayaṃ śabdālaṅkāraḥ /",
  "GK16mamkavpu:2637_0": "ucyate ---- iha doṣaguṇālaṅkārāṇāṃ śabdārthagatatvena yo vibhāgaḥ saḥ anvayavyatirekābhyāmeva",
  "GK16mamkavpu:2637_1": "vyavatiṣṭhate / tathāhi ---- kaṣṭavādigāḍhatvādyanuprāsādayaḥ vyarthatvādiprauḍhyādyupamādayastadbhāvatadabhāvānuvidhāyitvādeva",
  "GK16mamkavpu:2637_2": "śabdārthagatatvena vyavasthāpyante /",
  "GK16mamkavpu:2638": "svayaṃ ca pallavātāmrabhāsvatkaravirājitā / ityabhaṅgaḥ",
  "GK16mamkavpu:2639": "{prabhātasaṃdhyevāsvāpaphalalubdhehitapradā //377//}",
  "GK16mamkavpu:2640": "iti sabhaṅgaḥ iti dvāvapi śabdaikasamāśrayāviti dvayorapi śabdaśleṣatvamupapannaṃ",
  "GK16mamkavpu:2641": "na tvādyasyārthaśleṣatvam / arthaśleṣasya tu sa viṣayaḥ yatra śabdaparivartane 'pi na śleṣatvakhaṇḍanā / yathā",
  "GK16mamkavpu:2642": "{stokenonnatimāyāti stokenāyātyadhogatim /",
  "GK16mamkavpu:2643": "aho susadṛśī vṛttistulākoṭeḥ khalasya ca //378//}",
  "GK16mamkavpu:2644": "(Kālidāsa's Pañcastavī 1.150)",
  "GK16mamkavpu:2645": "na cāyamupamāpratibhotpattihetuḥ śleṣaḥ api tu śleṣapratibhotpattiheturupamā / tathāpi ---- yathā",
  "GK16mamkavpu:2646": "{kamalamiva mukhaṃ manojñametatkacatitarām} ityādau guṇasāmye kriyāsāmye ubhayasāmye vā upamā / tathā 'sakalakalaṃ purametajjātaṃ saṃprati sudhāṃśubimbamiva';",
  "GK16mamkavpu:2647": "ityādau śabdamātrasāmye 'pi sā yuktaiva / tathā hyuktaṃ rudraṭena",
  "GK16mamkavpu:2648": "{sphuṭamarthālaṅkārāvetāvupamāsamuccayau kiṃ tu /",
  "GK16mamkavpu:2649": "āśritya śabdamātraṃ sśmānyamihāpi saṃbhavataḥ //} iti /",
  "GK16mamkavpu:2650": "(Rudraṭa, Kāvyālaṅkāra)",
  "GK16mamkavpu:2651": "na ca {kamalamiva mukham} ityādiḥ sādhāraṇadharmaprayogaśūnya upamāviṣaya iti vaktaṃ yuktaṃ pūrṇopamāyā nirviṣayatvāpatteḥ //",
  "GK16mamkavpu:2652": "{deva tvameva pātālamāśānāṃ tvaṃ nibandhanam /",
  "GK16mamkavpu:2653": "tvaṃ cāmaramarudbhūmireko lokatrayātmakaḥ //379//}",
  "GK16mamkavpu:2654": "ityādiḥ śleṣasya copamādyalaṅkāraviviktosti viṣaya iti / dvayoryoge saṃkara eva / upapattiparyālocane tu upamāyā evāyaṃ yukto viṣayaḥ / anyathā viṣayāpahāra eva pūrṇopamāyāḥ syāt /",
  "GK16mamkavpu:2655": "na ca 'abindusundarī nityaṃ galallāvaṇyabindukā';",
  "GK16mamkavpu:2656_0": "ityādau virodhapratibhotpattihetuḥ śleṣaḥ api tu śleṣapratibhotpattiheturvirodhaḥ /",
  "GK16mamkavpu:2656_1": "na hyatrārthadvayapratipādakaḥ śabdaśleṣaḥ dvitīyārthasya pratibhātamātrasya prarohābhāvāt /",
  "GK16mamkavpu:2656_2": "na ca virodhābhāsa iva virodhaḥ śleṣābhāsaḥ śleṣaḥ /",
  "GK16mamkavpu:2657": "tadevamādiṣu vākyeṣu śleṣapratibhotpattiheturalaṅkārāntarameva / tathā ca",
  "GK16mamkavpu:2658": "{ sadvaṃśamuktāmaṇiḥ //380//}",
  "GK16mamkavpu:2659": "(Rudraṭa's Kāvyālaṅkāra 10.27)",
  "GK16mamkavpu:2660": "{nālpaḥ kaviriva svalpaśloko deva mahān bhavān //381//}",
  "GK16mamkavpu:2661": "{anurāgavatī saṃdhyā divasastatpuraḥsaraḥ /",
  "GK16mamkavpu:2662": "aho daivagatiścitrā tathāpi na samāgamaḥ //382//}",
  "GK16mamkavpu:2663": "(Ānandavardana's dhvanyāloka 1.9)",
  "GK16mamkavpu:2664": "{ādāya cāpamacalaṃ kṛtvāhīnaṃ guṇaṃ viṣamadṛṣṭiḥ /",
  "GK16mamkavpu:2665": "yaścitramacyutaśaro lakṣyamabhāṅkṣīnnamastasmai //383//}",
  "GK16mamkavpu:2666": "(Govindaṭhakkura's Kāvyapradīpa)",
  "GK16mamkavpu:2667": "ityādāvekadeśavivartirūpakaśleṣavyatirekasamāsoktivirodhatvamucitaṃ na tu śleṣatvam //",
  "GK16mamkavpu:2668_0": "śabdaśleṣa iti cocyate arthālaṅkāramadhye ca lakṣyate iti ko 'yaṃ nayaḥ / kiṃ ca",
  "GK16mamkavpu:2668_1": "caicitryamalaṅkāra iti ya eva kavipratibhāsaṃrambhagocarastatreva vicitratā iti saivālaṅkārabhūmiḥ /",
  "GK16mamkavpu:2668_2": "arthamukhaprekṣitvameteṣāṃ śabdānāmiti cet anuprāsādīnāmapi tathaiveti te 'pyarthālaṅkārāḥ",
  "GK16mamkavpu:2668_3": "kiṃ nocyante / rasādivyañjakasvarūpavācyaviśeṣasavyapekṣatve 'pi hyanuprāsādīnām",
  "GK16mamkavpu:2669_0": "alaṅkāratā / śabdaguṇadoṣāṇāmapyarthāpekṣayaiva guṇadoṣatā / arthaguṇadoṣālaṅkārāṇāṃ",
  "GK16mamkavpu:2669_1": "śabdāpekṣayaiva vyavasthitiriti te 'pi śabdagatatvenocyantām / {vidhau vakre mūrdhni}",
  "GK16mamkavpu:2669_2": "ityādau ca varṇādiśleṣe ekaprayatnoccāryatve 'rthaśleṣatvaṃ śabdabhede 'pi prasajyatāmityevamādi svayaṃ",
  "GK16mamkavpu:2670": "vicāryam //",
  "GK16mamkavpu:2671": "taccitraṃ yatra varṇānāṃ khaḍgādyākṛtihetutā // MKpr-K_85 //",
  "GK16mamkavpu:2672": "saṃniveśaviśeṣeṇa yatra nyastā varṇāḥ khaḍgamurajapadmādyākāramullāsayanti taccitraṃ kāvyam / kaṣṭaṃ kāvyametaditi diṅmātraṃ pradarśyate / udāharaṇam ----",
  "GK16mamkavpu:2673": "{mārāriśakrarāmebhamukhairāsāraraṃhasā /",
  "GK16mamkavpu:2674": "sārārabdhastavā nityaṃ tadārtiharaṇakṣamā //384//}",
  "GK16mamkavpu:2675": "(Rudraṭa's Kāvyālaṅkāra 5.6)",
  "GK16mamkavpu:2676": "{mātā natānāṃ saṃghaṭṭaḥśriyāṃ bādhitasaṃbhramā /",
  "GK16mamkavpu:2677": "mānyātha sīmā rāmāṇāṃ śaṃ me diśyādumādimā //385//}",
  "GK16mamkavpu:2678": "(Rudraṭa's Kāvyālaṅkāra 5.7)",
  "GK16mamkavpu:2679": "(khaṅgabandhaḥ)",
  "GK16mamkavpu:2680": "{saralā bahulārambhataralālibalāravā /",
  "GK16mamkavpu:2681": "vāralābahulāmandakaralābahulāmalā //386//}",
  "GK16mamkavpu:2682": "(Rudraṭa's Kāvyālaṅkāra 5.19)",
  "GK16mamkavpu:2683": "(murajabandhaḥ)",
  "GK16mamkavpu:2684": "{bhāsate pratibhāsāra rasābhātāhatāvibhā /",
  "GK16mamkavpu:2685": "bhāvitātmā śubhā vāde devābhā bata te sabhā //387//}",
  "GK16mamkavpu:2686": "(Ruyyaka's Alaṅkārasarvasva)",
  "GK16mamkavpu:2687": "(padmabandhaḥ)",
  "GK16mamkavpu:2688": "{rasāsāra rasā sārasāyatākṣakṣatāyasā /",
  "GK16mamkavpu:2689": "sātāvāta tavātāsā rakṣatastvastvatakṣara //388//}",
  "GK16mamkavpu:2690": "(Rudraṭa's Kāvyālaṅkāra 3.399)",
  "GK16mamkavpu:2691": "(sarvatobhadram)",
  "GK16mamkavpu:2692": "saṃbhavino 'pyanye prabhedāḥ śaktimātraprakāśakā na tu kāvyarūpatāṃ dadhatīti na pradarśyante //85//",
  "GK16mamkavpu:2693": "punarektavadābhāso vibhinnākāraśabdagā /",
  "GK16mamkavpu:2694": "ekārthateva ...",
  "GK16mamkavpu:2695": "bhinnarūpasārthakānarthakaśabdaniṣṭhamekārthatvena mukhe bhāsanaṃ punaruktavadābhāsaḥ / sa ca",
  "GK16mamkavpu:2696": "... śabdasya ...",
  "GK16mamkavpu:2697": "sabhaṅgābhaṅgarūpakevalaśabdaniṣṭhaḥ / udāharaṇam ----",
  "GK16mamkavpu:2698": "{arivadhadehaśarīraḥ sahasā rathisūtaturagapādātaḥ /",
  "GK16mamkavpu:2699": "bhāti sadānatyāgaḥ sthiratāyāmavanitalatilakaḥ //389//}",
  "GK16mamkavpu:2700": "(Udbhaṭa's Kāvyālaṅkārasārasaṅgraha 1)",
  "GK16mamkavpu:2701": "{cakāsatyaṅganārāmāḥ kautukānandahetavaḥ /",
  "GK16mamkavpu:2702": "tasya rājñaḥ sumanaso vibudhāḥ pārśvavartinaḥ //390//}",
  "GK16mamkavpu:2703": "(Śrivatsalāñchanācārya's Kāvyaparīkṣā 207)",
  "GK16mamkavpu:2704": "... tathā śabdārthayorayam // MKpr-K_86 //",
  "GK16mamkavpu:2705": "udāharaṇam ----",
  "GK16mamkavpu:2706": "{tanuvapurajaghanyo 'sau karikuñjararudhiraraktakharanakharaḥ /",
  "GK16mamkavpu:2707": "tejodhāma mahaḥpṛthumanasāmindro harirjiṣṇuḥ //391//}",
  "GK16mamkavpu:2708": "(Govindaṭhakkura's Kāvyapradīpa)",
  "GK16mamkavpu:2709": "atraikasmin pade parivartite nālaṅkāra iti śabdāśrayaḥ aparasmiṃstu parivartite 'pi sa na hīyate ityarthaniṣṭha ityubhayālaṅkāro 'yam //86//",
  "GK16mamkavpu:2710": "iti kāvyaprakāśe śabdālaṅkāranirṇayo nāma navama ullāsaḥ //",
  "GK16mamkavpu:2711": "=========================================================",
  "GK16mamkavpu:2712": "atha daśama ullāsaḥ",
  "GK16mamkavpu:2713": "arthālaṅkārānāha",
  "GK16mamkavpu:2714": "sādharmyamupamā bhede ...",
  "GK16mamkavpu:2715": "upamānopameyayoreva na tu kāryakāraṇādikayoḥ sādharmyaṃ bhavatīti tayoreva samānena dharmeṇa saṃbandha upamā /",
  "GK16mamkavpu:2716": "... pūrṇā luptā ca ...",
  "GK16mamkavpu:2717": "upamānopameyasādhāraṇadharmopamāpratipādakānāmupādāne pūrṇā / ekasya dvayostrayāṇāṃ vā lope luptā //",
  "GK16mamkavpu:2718": "... sāgrimā /",
  "GK16mamkavpu:2719": "śrautyārthī ca bhavedvākye samāse taddhite tathā // MKpr-K_87 //",
  "GK16mamkavpu:2720": "agrimā pūrṇā /",
  "GK16mamkavpu:2721": "yathevādiśabdā yatparāstasyaivopamānatāpratītiriti yadyapyupamānaviśeṣaṇānyete tathāpi śabdaśaktimahimnā śrutyaiva ṣaṣṭhīvat saṃbandhaṃ pratipādayantīti tatsadbhāve śrautī upamā /",
  "GK16mamkavpu:2722": "tathaiva {tatra tasyeva} ityanenevārthe vihitasya vaterupādāne //",
  "GK16mamkavpu:2723_0": "{tena tulyaṃ mukham} ityādāvupameye eva {tattulyamasya} ityādau copamāne eva {idaṃ",
  "GK16mamkavpu:2723_1": "ca tacca tulyam} ityubhayatrāpi tulyādiśabdānāṃ viśrāntiriti sāmyaparyālocanayā tulyatāpratītiriti",
  "GK16mamkavpu:2723_2": "sādharmyasyārthatvāttulyādiśandopādāne ārthī tadvat 'tena tulyaṃ kriyā cedvatiḥ'; ityanena",
  "GK16mamkavpu:2724": "vihitasya vateḥ sthitau /",
  "GK16mamkavpu:2725": "{ivena nityasamāso vibhaktyapolaḥ pūrvapadakṛtisvaratvaṃ ca} iti nityasamāse ivaśabdayoge samāsagā // krameṇodāharaṇam ----",
  "GK16mamkavpu:2726": "{svapne 'pi samareṣu tvāṃ vijayaśrīrna muñchati /",
  "GK16mamkavpu:2727": "prabhāvaprabhavaṃ kāntaṃ svādhīnapatikā yathā //392//}",
  "GK16mamkavpu:2728": "(Govindaṭhakkura's Kāvyapradīpa)",
  "GK16mamkavpu:2729": "{cakitahariṇalolalocanāyāḥ krudhi taruṇāruṇatārahārikānti /",
  "GK16mamkavpu:2730": "sarasijamidamānanaṃ ca tasyāḥ samamiti cetasi saṃmadaṃ vidhatte //393//}",
  "GK16mamkavpu:2731": "(Śrivatsalāñchanācārya's Kāvyaparīkṣā 211)",
  "GK16mamkavpu:2732": "{atyāyatairniyamakāribhiruddhatānāṃ",
  "GK16mamkavpu:2733": "divyaiḥ prabhābhiranapāyamayairupāyaiḥ /",
  "GK16mamkavpu:2734": "śaurirbhujairiva caturbhiradaḥ sadā yo",
  "GK16mamkavpu:2735": "lakṣmīvilāsabhavanairbhuvanaṃ babhāra //394//}",
  "GK16mamkavpu:2736": "(Śivasvāmin's Kapphinābhyudaya 1.39)",
  "GK16mamkavpu:2737": "{avitathamanorathapathaprathaneṣu praguṇa garimagītaśrīḥ /",
  "GK16mamkavpu:2738": "suratarusadṛśaḥ sa bhavān abhilaṣaṇīyaḥ kṣitīśvaro na kasya //395//}",
  "GK16mamkavpu:2739": "(Govindaṭhakkura's Kāvyapradīpa)",
  "GK16mamkavpu:2740": "{gāmbhīryagarimā tasya satyaṅgaṅgābhujaṅgavat /",
  "GK16mamkavpu:2741": "durālokaḥ sa samare nidāghāmbararatnavat //396//}",
  "GK16mamkavpu:2742": "(Govindaṭhakkura's Kāvyapradīpa)",
  "GK16mamkavpu:2743_0": "svādhīnapatikā kāntaṃ bhajamānā yathāṃ lokottaracamatkārabhūḥ tathā jayaśrīstvadāsevanenetyādinā",
  "GK16mamkavpu:2743_1": "pratīyamānena vinā yadyapi noktervaicitryam / vaicitryaṃ cālaṅkāraḥ / tathāpi na",
  "GK16mamkavpu:2743_2": "dhvaniguṇībhūtavyaṅgyavyavahāraḥ / na khalu vyaṅgyasaṃsparśaparāmarśādatra cārutāpratītiḥ /",
  "GK16mamkavpu:2743_3": "api tu vācya vaicityapratibhāsādeva //",
  "GK16mamkavpu:2744_0": "rasādistu vyaṅgyor'rthālaṅkārāntaraṃ ca sarvatrāvyabhicārītyagaṇayitvaiva tadalaṅkārā",
  "GK16mamkavpu:2744_1": "udāhṛtāḥ / tadrahitatvena tu udāhriyamāṇā virasatāmāvahantīti pūrvāparaciruddhābhidhānamiti",
  "GK16mamkavpu:2744_2": "na codanīyam //87 //",
  "GK16mamkavpu:2745": "tadvad dharmasya lope syānna śrautī taddhite punaḥ /",
  "GK16mamkavpu:2746": "dharmaḥ sādhāraṇaḥ / taddhite kalpavādau tvārthyeva // tena pañca //",
  "GK16mamkavpu:2747": "udāharaṇam ----",
  "GK16mamkavpu:2748": "{dhanyasyānanyasāmānyasaujanyotkarṣaśālinaḥ /",
  "GK16mamkavpu:2749": "karaṇīyaṃ vacaścetaḥ satyaṃ tasyāmṛtaṃ yathā //397//}",
  "GK16mamkavpu:2750": "(Govindaṭhakkura's Kāvyapradīpa)",
  "GK16mamkavpu:2751": "{ākṛṣṭakaravālo 'sau saṃparāye paribhraman /",
  "GK16mamkavpu:2752": "pratyarthisenayā dṛṣṭaḥ kṛtāntena samaḥ prabhuḥ //398//}",
  "GK16mamkavpu:2753": "(Govindaṭhakkura's Kāvyapradīpa)",
  "GK16mamkavpu:2754": "{karavāla ivācārastasya vāgamṛtopamā /",
  "GK16mamkavpu:2755": "viṣakalpaṃ mano vetsi yadi jīvasi tatsakhe //399//}",
  "GK16mamkavpu:2756": "(Govindaṭhakkura's Kāvyapradīpa)",
  "GK16mamkavpu:2757": "upamānānupādāne vākyagātha samāsagā // MKpr-K_88 //",
  "GK16mamkavpu:2758": "{sa_alakaraṇaparavīsāmasiriviaraṇaṃ ṇa sarasakavvassa /",
  "GK16mamkavpu:2759": "dīsa_i aha vā ṇisamma_i sarisaṃ aṃsaṃsametteṇa //400//}",
  "GK16mamkavpu:2760": "[sakalakaraṇaparaciśrāmaśrīvitaraṇaṃ na sarasakāvyasya /",
  "GK16mamkavpu:2761": "dṛśyate 'tha vā niśamyate sadṛśamaṃśāṃśamātreṇa //]",
  "GK16mamkavpu:2762": "(Hāla's Gāthāsaptaśatī 995)",
  "GK16mamkavpu:2763": "kavvassetryatra kavvasamamiti sarisamityatra ca ṇūṇamiti pāṭhe eṣaiva samāsagā //88//",
  "GK16mamkavpu:2764": "vāderlope samāse sā karmādhārakyaci kyaṅi /",
  "GK16mamkavpu:2765": "karmakartrorṇamuli ...",
  "GK16mamkavpu:2766": "vāśabdaḥ upamādyotaka iti / vāderupamāpratipādakasya lope ṣaṭ samāsena karnṇo 'dhikaraṇāccotpannena kyacā kartuḥ kyaṅā karmakartrorupapadayorṇamulā ca bhavet //",
  "GK16mamkavpu:2767": "udāharaṇam ----",
  "GK16mamkavpu:2768": "{tataḥ kumudanāthena kāminīgaṇḍapāṇḍunā /",
  "GK16mamkavpu:2769": "netrānandena candreṇa māhendrī digalaṅkṛtā //401//}",
  "GK16mamkavpu:2770": "(Mahābhārata dro.[184-46])",
  "GK16mamkavpu:2771": "tathā",
  "GK16mamkavpu:2772": "{asitabhujagabhīṣaṇāsipatro ruharuhikāhitacittatūrṇacāraḥ /",
  "GK16mamkavpu:2773": "pulakitatanurutkapolakāntiḥ pratibhaṭavikramadarśaneyamāsīt //402//}",
  "GK16mamkavpu:2774": "(Govindaṭhakkura's Kāvyapradīpa)",
  "GK16mamkavpu:2775": "{pauraṃ sutīyati janaṃ samarāntaresā-",
  "GK16mamkavpu:2776": "vantaḥpurīyati vicitracaritracuñcuḥ /",
  "GK16mamkavpu:2777": "nārīyate samarasīmni kṛpāṇapāṇer",
  "GK16mamkavpu:2778": "ālokya tasya caritāni sapatnasenā //403//}",
  "GK16mamkavpu:2779": "(Śrivatsalāñchanācārya's Kāvyaparīkṣā 217)",
  "GK16mamkavpu:2780": "{mṛdhe nidāghagharmāṃśudarśaṃ paśyanti taṃ pare /",
  "GK16mamkavpu:2781": "sa punaḥ pārthasaṃcāraṃ saṃcaratyavanīpatiḥ //404//}",
  "GK16mamkavpu:2782": "(Śrivatsalāñchanācārya's Kāvyaparīkṣā 218)",
  "GK16mamkavpu:2783": "... etaddvilope kvipsamāsagā // MKpr-K_89 //",
  "GK16mamkavpu:2784": "etayordhrmavādyoḥ / udāharaṇam ----",
  "GK16mamkavpu:2785": "{savitā vidhavati vidhurapi savitarati tathā dinanti yāminyaḥ /",
  "GK16mamkavpu:2786": "yāminayanti dināni ca sukhaduḥkhavaśīkṛte manasi //405//}",
  "GK16mamkavpu:2787": "(Śrivatsalāñchanācārya's Kāvyaparīkṣā 219)",
  "GK16mamkavpu:2788": "{paripanthimanojyaśatairapi durākramaḥ /",
  "GK16mamkavpu:2789": "saṃparāyapravṛttausau rājate rājakuñjaraḥ //406//}",
  "GK16mamkavpu:2790": "(Govindaṭhakkura's Kāvyapradīpa)",
  "GK16mamkavpu:2791": "//89//",
  "GK16mamkavpu:2792": "dharmopamānayorlope vṛttau vākye ca dṛśyate /",
  "GK16mamkavpu:2793": "{ṭuṭuṇṇanto marihisi kaṇṭaakaliāiṃ keaivaṇāiṃ /",
  "GK16mamkavpu:2794": "mālaikusumasaricchaṃ bhamara bhamanto ṇa pāvihisi //407//}",
  "GK16mamkavpu:2795": "[ṭuṇṭuṇāyamāno mariṣyasi kaṇṭakakalitāni ketakīvanāni /",
  "GK16mamkavpu:2796": "mālatīkusumasadṛkṣaṃ bhramara bhraman na prāpsyasi //]",
  "GK16mamkavpu:2797": "(Hāla's Gāthāsaptaśatī 979 ; Abhinavagupta's Dhvanyālokalocana)",
  "GK16mamkavpu:2798": "kusumeṇa samamiti pāṭhe vākyagā /",
  "GK16mamkavpu:2799": "kyaci vādyupameyāse ...",
  "GK16mamkavpu:2800": "āse nirāse /",
  "GK16mamkavpu:2801": "{arātivikramālokavikasvaravilocanaḥ /",
  "GK16mamkavpu:2802": "kṛpāṇodagradordaṇḍaḥ sa sahasrāyudhīyati //408//}",
  "GK16mamkavpu:2803": "(Govindaṭhakkura's Kāvyapradīpa)",
  "GK16mamkavpu:2804": "atrātmā upameyaḥ /",
  "GK16mamkavpu:2805": "... trilope ca samāsagā // MKpr-K_90 //",
  "GK16mamkavpu:2806": "trayāṇāṃ vādidharmopamānānām / udāharaṇam ----",
  "GK16mamkavpu:2807": "{taruṇamani kṛtāvalokanā lalitavilāsavitīrṇavigrahā /",
  "GK16mamkavpu:2808": "smaraśaravisarācitāntarā mṛganayanā harate munermanaḥ //409//}",
  "GK16mamkavpu:2809": "(Govindaṭhakkura's Kāvyapradīpa)",
  "GK16mamkavpu:2810": "atra saptamyupamānetyādinā yadā samāsalopau bhavataḥ / tadedamudāharaṇam //",
  "GK16mamkavpu:2811": "krūrasyācārasyāyaḥśūlatayādhyavasāyād ayaḥśūlenānvicchati {āyaḥśūlikaḥ} ityatiśayoktirna tu krūrācāropameyataikṣṇyadharmavādīnāṃ lope trilope 'yamupamā /",
  "GK16mamkavpu:2812": "evamekonaviṃśatirluptāḥ pūrṇābhiḥ saha pañcaviṃśatiḥ //",
  "GK16mamkavpu:2813": "{anayeneva rājyaśrīrdainyeneva manasvitā /",
  "GK16mamkavpu:2814": "mamlau sātha viṣādena padminīva himāmbhasā //410//}",
  "GK16mamkavpu:2815": "(Śrivatsalāñchanācārya's Kāvyaparīkṣā 222)",
  "GK16mamkavpu:2816": "ityabhinne sādhāraṇe dharme //",
  "GK16mamkavpu:2817": "{jyotsneva nayanānandaḥ sureva madakāraṇam /",
  "GK16mamkavpu:2818": "prabhuteva samākṛṣṭasarvalokā nitambinī //411//}",
  "GK16mamkavpu:2819": "(Govindaṭhakkura's Kāvyapradīpa)",
  "GK16mamkavpu:2820": "ity bhinne ca tasmin ekasyaiva bahūpamānopādāne mālopamā /",
  "GK16mamkavpu:2821": "yathottaramupameyasyopamānatve pūrvavadabhinnadharmatve",
  "GK16mamkavpu:2822": "{anavaratakanakavitaraṇajalalavabhṛtakarataraṅgitārthitateḥ /",
  "GK16mamkavpu:2823": "bhaṇitiriva matirmatiriva ceṣṭā ceṣṭeva kīrtirativimalā //412//}",
  "GK16mamkavpu:2824": "(Govindaṭhakkura's Kāvyapradīpa)",
  "GK16mamkavpu:2825": "{matiriva mūrtirmadhurā mūrtiriva sabhā prabhāvacitā /",
  "GK16mamkavpu:2826": "tasya sabheva jayaśrīḥ śakyā jetuṃ nṛpasya na pareṣām //413//}",
  "GK16mamkavpu:2827": "(Śrivatsalāñchanācārya's Kāvyaparīkṣā 223)",
  "GK16mamkavpu:2828": "ityādikā raśanopamā ca na lakṣitā evaṃvidhavaicitryasahasrasaṃbhavāt",
  "GK16mamkavpu:2829": "uktabhedānatikramācca //90//",
  "GK16mamkavpu:2830": "upamānopameyatve ekasyaivaikavākyage /",
  "GK16mamkavpu:2831": "ananvayaḥ ...",
  "GK16mamkavpu:2832": "upamānāntarasaṃbandhābhāvo 'nanvayaḥ / udāharaṇam ----",
  "GK16mamkavpu:2833": "{na kevalaṃ bhāti nitāntakāntirnitambanī saiva nitambinīva /",
  "GK16mamkavpu:2834": "yāvadvilāsāyudhalāsyavāsāste tadvilāsā iva tadvilāsāḥ //414//}",
  "GK16mamkavpu:2835": "(Govindaṭhakkura's Kāvyapradīpa)",
  "GK16mamkavpu:2836": "... viparyāsa upameyopamā tayoḥ // MKpr-K_91 //",
  "GK16mamkavpu:2837": "tayoḥ upamānopameyayoḥ / parivṛttiḥ arthāt vākyadvaye / itaropamānavyavacchedaparā upameyenopamā iti upameyopamā / udāharaṇam ----",
  "GK16mamkavpu:2838": "{kamaleva matirmatiriva kamalā tanuriva vibhā vibheva tanuḥ /",
  "GK16mamkavpu:2839": "dharaṇīva dhṛtirdhṛtiriva dharaṇī satataṃ vibhāti bata yasya //415//",
  "GK16mamkavpu:2840": "(Śrivatsalāñchanācārya's Kāvyaparīkṣā 225)",
  "GK16mamkavpu:2841": "//91//",
  "GK16mamkavpu:2842": "saṃbhāvanamathotprekṣā prakṛtasya samena yat /",
  "GK16mamkavpu:2843": "samena upamānena / udāharaṇam ----",
  "GK16mamkavpu:2844": "{unmeṣaṃ yo mama na sahate jātivairī niśāyām",
  "GK16mamkavpu:2845": "indorindīvaradaladṛśā tasya saundaryadarpaḥ /",
  "GK16mamkavpu:2846": "nītiḥ śāntiṃ prasabhamanayā vaktrakāntyeti harṣāl",
  "GK16mamkavpu:2847": "lagnā manye lalitatanu te pādayoḥ padmalakṣmīḥ //416//}",
  "GK16mamkavpu:2848": "(Govindaṭhakkura's Kāvyapradīpa)",
  "GK16mamkavpu:2849": "{limpatīva tamo 'ṅgāni varṣatīvāñjanaṃ nabhaḥ /",
  "GK16mamkavpu:2850": "asatpuruṣaseveva dṛṣṭirviphalatāṃ gatā //417//}",
  "GK16mamkavpu:2851": "(Śūdraka's Mṛcchakaṭikā 1.32)",
  "GK16mamkavpu:2852": "ityādau vyāpanādi lepanādirūpatayā saṃbhāvitam //",
  "GK16mamkavpu:2853": "sasaṃdehastu bhedoktau tadanuktau ca saṃśayaḥ // MKpr-K_92 //",
  "GK16mamkavpu:2854": "bhedoktau yathā",
  "GK16mamkavpu:2855": "{ayaṃ mārtaṇḍaḥ kiṃ sa khalu turagaiḥ saptabhiritaḥ",
  "GK16mamkavpu:2856": "kṛśānuḥ kiṃ sarvāḥ prasarati diśo naiṣa niyatam /",
  "GK16mamkavpu:2857": "kṛtāntaḥ kiṃ sākṣānmahiṣavahano 'sāviti ciraṃ",
  "GK16mamkavpu:2858": "samālokyājau tvāṃ vidadhati vikalpān pratibhaṭāḥ //418//}",
  "GK16mamkavpu:2859": "(Ruyyaka's Alaṅkārasarvasva)",
  "GK16mamkavpu:2860": "bhedoktāvityanena na kevalamayaṃ niścayagarbho yāvanniścayānto 'pi saṃdehaḥ svīkrṭaḥ /",
  "GK16mamkavpu:2861": "yathā",
  "GK16mamkavpu:2862": "{induḥ kiṃ kva kalaṅkaḥ sarasijametat kimambu kutra gatam /",
  "GK16mamkavpu:2863": "lalitasavilāsavacanairmukhamiti hariṇākṣi niścitaṃ parataḥ //419//}",
  "GK16mamkavpu:2864": "(Ruyyaka's Alaṅkārasarvasva)",
  "GK16mamkavpu:2865": "kiṃ tu niścayagarbha iva nātra niścayaḥ pratīyamāna iti upekṣito",
  "GK16mamkavpu:2866": "bhaṭṭodbhaṭena / tadanuktau yathā",
  "GK16mamkavpu:2867": "{asyāḥ sargavidhau prajāpatirabhūccandro nu kāntipradaḥ",
  "GK16mamkavpu:2868": "śṛṅgāraikarasaḥ svayaṃ nu madano māso nu puṣpākaraḥ /",
  "GK16mamkavpu:2869": "vedābhyāsajaḍaḥ kathaṃ nu viṣayavyāvṛttakautūhalo",
  "GK16mamkavpu:2870": "nirmātuṃ prabhavenmanoharamidaṃ rūpaṃ purāṇo muniḥ //420//}",
  "GK16mamkavpu:2871": "(Kālidāsa's Vikramorvaśīya 1.8)",
  "GK16mamkavpu:2872": "//92//",
  "GK16mamkavpu:2873": "tadrūpakamabhedo ya upamānopameyayoḥ /",
  "GK16mamkavpu:2874": "atisāmyād anapahnutabhedayoḥ abhedaḥ /",
  "GK16mamkavpu:2875": "samastavastuciṣyaṃ śrautā āropitā yadā // MKpr-K_93 //",
  "GK16mamkavpu:2876": "āropaviṣayā iva āropyamāṇāḥ yadā śabdopāttāḥ tadā samastāni vastūni viṣayosyeti samastavastuviṣayam / āropitā iti bahuvacanamavivakṣitam / yathā",
  "GK16mamkavpu:2877": "{jyotsnābhasmacchuraṇadhavalā bibhratī tārakāsthī-",
  "GK16mamkavpu:2878": "nyantardhānavyasanarasikā rātrikāpālikīyam /",
  "GK16mamkavpu:2879": "dvīpād dvīpaṃ bhramati dadhatī candramudrākapāle",
  "GK16mamkavpu:2880": "nyastaṃ siddhāñjanaparimalaṃ lāñchanasyacchalena //421//}",
  "GK16mamkavpu:2881": "(Ruyyaka's Alaṅkārasarvasva)",
  "GK16mamkavpu:2882": "atra pādatraye,",
  "GK16mamkavpu:2883": "antardhānavyasanarasikatvamāropitadharma eveti rūpakaparigrahe sādhakamastītitatsaṃkarāśaṅkā na kāryā //93//",
  "GK16mamkavpu:2884": "śrautā ārthaśca te yasminnekadeśavivarti tat /",
  "GK16mamkavpu:2885": "kevidāropyamāṇāḥ śabdo 'pāttāḥ kecidarthasāmarthyādavaseyāḥ ityekadeśavivartanāt ekadeśavivarti / yathā",
  "GK16mamkavpu:2886": "{jassa raṇante_ura_e kare kuṇantassa maṇḍalaggala_aṃ /",
  "GK16mamkavpu:2887": "rasasaṃmuhī vi sahasā paramuhī ho_i ri_useṇā //422//}",
  "GK16mamkavpu:2888": "[yasya raṇāntaḥpure kare kurvato maṇḍalāgralatām /",
  "GK16mamkavpu:2889": "rasasaṃmukhyapi sahasā parāñmukhī bhavati ripusenā //]",
  "GK16mamkavpu:2890": "(Hāla's Gāthāsaptaśatī 980)",
  "GK16mamkavpu:2891": "atra raṇasyāntaḥpuratvamāropyamāṇaṃ śabdo 'pāttam maṇḍalāgralatāyāḥ nāyikātvam ripusenāyāśca pratināyikātvam arthasāmarthyādavasīyate iti ekadeśe viśeṣeṇa vartanādekadeśavivarti /",
  "GK16mamkavpu:2892": "sāṅgametat ...",
  "GK16mamkavpu:2893": "uktadvibhedaṃ sāvayavam //",
  "GK16mamkavpu:2894": "... niraṅgaṃ tu śuddhaṃ ...",
  "GK16mamkavpu:2895": "yathā",
  "GK16mamkavpu:2896": "{kuraṅgīvāṅgāni stimitayati gītadhvaniṣu yat",
  "GK16mamkavpu:2897": "sakhīṃ kāntodantaṃ śrutamapi punaḥ praśnayati yat /",
  "GK16mamkavpu:2898": "anidraṃ yaccāntaḥ svapiti tadaho vedmyabhinavāṃ",
  "GK16mamkavpu:2899": "pravṛtto 'syāḥ sektuṃ hṛdi manasijaḥ premalatikām //423//}",
  "GK16mamkavpu:2900": "(Abhinavagupta's Dhvanyālokalocana ; Abhinavagupta's Abhinavabhāratī)",
  "GK16mamkavpu:2901": "... mālā tu pūrvavat // MKpr-K_94 //",
  "GK16mamkavpu:2902": "mālopamāyāmivaikasmin bahava āropitāḥ / yathā",
  "GK16mamkavpu:2903": "{saundaryasya taraṅgiṇī taruṇimotkarṣasya harṣodgamaḥ",
  "GK16mamkavpu:2904": "kānteḥ kārmaṇakarma narmarahasāmullāsanāvāsabhūḥ /",
  "GK16mamkavpu:2905": "vidyā vakragirāṃ vidheranavadhiprāvīṇyasākṣātkriyā",
  "GK16mamkavpu:2906": "vāṇāḥ pañcaśilīmukhasya lalanācūḍāmaṇiḥ sā priyā //424//}",
  "GK16mamkavpu:2907": "(Govindaṭhakkura's Kāvyapradīpa)",
  "GK16mamkavpu:2908": "//94//",
  "GK16mamkavpu:2909": "niyatāropaṇopāyaḥ syādāropaḥ parasya yaḥ /",
  "GK16mamkavpu:2910": "tatparaṃparitaṃ śliṣṭe vācake bhedabhāji vā // MKpr-K_95 //",
  "GK16mamkavpu:2911": "yathā",
  "GK16mamkavpu:2912": "{vidvanmānasahaṃsa vairikamalāsaṃkocadīptadyute",
  "GK16mamkavpu:2913": "durgāmārgaṇanīlalohita samitsvīkāravaiśvānara /",
  "GK16mamkavpu:2914": "satyaprītividhānadakṣa vijayaprāgbhāvabhīma prabho",
  "GK16mamkavpu:2915": "sāmrājyaṃ varavīra vatsaraśataṃ vairiñcamuccaiḥ kriyāḥ //425//}",
  "GK16mamkavpu:2916": "(Ruyyaka's Alaṅkārasarvasva)",
  "GK16mamkavpu:2917_0": "atra mānasameva mānasam kamalāyāḥ saṃkoca eva kamalānāmasaṃkocaḥ durgāṇāmamārgaṇameva",
  "GK16mamkavpu:2917_1": "durgāyāḥ mārgaṇam samitāṃ svīkāra eva samidhāṃ svīkāraḥ satye pratītireva satyāmaprītiḥ",
  "GK16mamkavpu:2917_2": "vijayaḥ paraparābhava eva vijayorjunaḥ evamāropaṇanimitto haṃsāderāropaḥ /",
  "GK16mamkavpu:2918": "yadyapi śabdārthālaṅkāro 'yamityuktaṃ vakṣyate ca tathāpi prasiddhyanurodhādatroktaḥ / ekadeśavivarti hīdamanyairabhidhīyate //",
  "GK16mamkavpu:2919": "bhedabhāji yathā",
  "GK16mamkavpu:2920": "{ālānaṃ jayakuñjarasya dṛṣadāṃ seturvipadvāridheḥ",
  "GK16mamkavpu:2921": "pūrvādriḥ karavālacaṇḍamahaso līlopadhānaṃ śriyaḥ /",
  "GK16mamkavpu:2922": "saṃgrāmāmṛtasāgarapramathanakrīḍāvidhau mandaro",
  "GK16mamkavpu:2923": "rājan rājati vīravairivanitāvaidhavyadaste bhujaḥ //426//}",
  "GK16mamkavpu:2924": "(Mahimabhaṭṭa's Vyaktiviveka)",
  "GK16mamkavpu:2925": "atra jayāderbhinnaśabdavācyasya kuñjaratvādyārope bhujasya ālānatvādyāropo yujyate /",
  "GK16mamkavpu:2926": "{alaukikamahālokaprakāśitajagattrayaḥ /",
  "GK16mamkavpu:2927": "stūyate deva sadvaṃśamuktāratnaṃ na kairbhavān //427//}",
  "GK16mamkavpu:2928": "(Govindaṭhakkura's Kāvyapradīpa)",
  "GK16mamkavpu:2929": "{niravadhi ca nirāśrayaṃ ca yasya sthitamanivartitakautukaprapñcam /",
  "GK16mamkavpu:2930": "prathama iha bhavān sa kūrmamūrtirjayati caturdaśalokavallikandaḥ //428//}",
  "GK16mamkavpu:2931": "(Vāmana's Kāvyālaṅkārasūtravṛtti 3,4.32)",
  "GK16mamkavpu:2932": "iti ca amālārūpoakamapi paraṃparitaṃ draṣṭavyam //",
  "GK16mamkavpu:2933": "{kisalayakarairlatānāṃ karakamalaiḥ kāmināṃ mano jayati /",
  "GK16mamkavpu:2934": "nalinīnāṃ kamalamukhaiḥ mukhendubhiryoṣitāṃ madanaḥ //429//}",
  "GK16mamkavpu:2935": "(Rudraṭa's Kāvyālaṅkāra 8.50)",
  "GK16mamkavpu:2936": "ityādi raśanārūpakaṃ na vaicitryavaditi na lakṣitam //95//",
  "GK16mamkavpu:2937": "prakṛtaṃ yanniṣidhyānyat sādhyate sā tvapahnutiḥ /",
  "GK16mamkavpu:2938": "upameyam asatyaṃ kṛtvopamānaṃ satyatayā yat sthāpyate sā tu apahnutiḥ udāharaṇam ----",
  "GK16mamkavpu:2939": "{avāptaḥ prāgalbhyaṃ pariṇatarucaḥ śailatanaye",
  "GK16mamkavpu:2940": "kalaṅko naivāyaṃ vilasati śaśāṅkasya vapuṣi /",
  "GK16mamkavpu:2941": "amuṣyeyaṃ manye vigaladamṛtasyandaśiśire",
  "GK16mamkavpu:2942": "ratiśrāntā śete rajaniramaṇī gāḍhamurasi //430//}",
  "GK16mamkavpu:2943": "(Govindaṭhakkura's Kāvyapradīpa)",
  "GK16mamkavpu:2944": "itthaṃ vā",
  "GK16mamkavpu:2945": "{bata sakhi kiyadetat paśya vairaṃ smarasya",
  "GK16mamkavpu:2946": "priyavirahakṛśesmin rāgiloke tathā hi /",
  "GK16mamkavpu:2947": "upavanasahakārodbhāsibhṛṅgacchalena",
  "GK16mamkavpu:2948": "prativiśikhamanenoṭṭaṅkitaṃ kālakūṭam //431//}",
  "GK16mamkavpu:2949": "(Govindaṭhakkura's Kāvyapradīpa)",
  "GK16mamkavpu:2950": "atra hi na sabhṛṅgāṇi sahakārāṇi api tu sakālakūṭā śarā iti pratītiḥ / evaṃ vā",
  "GK16mamkavpu:2951": "{amuṣmiṃllāvaṇyāmṛtasarasi nūnaṃ mṛgadṛśaḥ",
  "GK16mamkavpu:2952": "smaraḥ śarvapluṣṭaḥ pṛthujaghanabhāge nipatitaḥ /",
  "GK16mamkavpu:2953": "yadaṅgāṅgāraṇāṃ prathamapiśunā nābhikuhare",
  "GK16mamkavpu:2954": "śikhā dhūmasyeyaṃ pariṇaṃmati romāvalivapuḥ //432//}",
  "GK16mamkavpu:2955": "(Vallabhadeva's Subhāṣitāvali, Bombay Sankrit and Prakrit Series. 1558)",
  "GK16mamkavpu:2956": "atra na romāvaliḥ dhūmaśikheyamiti pratipattiḥ //",
  "GK16mamkavpu:2957": "evamiyaṃ bhaṅgyantarairapyūhyā //",
  "GK16mamkavpu:2958": "śleṣaḥ sa vākya ekasmin yatrānekārthatā bhavet // MKpr-K_96 //",
  "GK16mamkavpu:2959": "ekārthapratipādakānāmeva śabdānāṃ yatrāneko 'rthaḥ sa śleṣaḥ / udāharaṇam ----",
  "GK16mamkavpu:2960": "{udayamayate diṅmālinyaṃ nirākurutetarāṃ",
  "GK16mamkavpu:2961": "nayati nidhanaṃ nidrāmudrāṃ pravartayati kriyāḥ /",
  "GK16mamkavpu:2962": "racayatitarāṃ svairācārapravartanakartanaṃ",
  "GK16mamkavpu:2963": "bata bata lasattejaḥpuñjo vibhāti vibhākaraḥ //433//}",
  "GK16mamkavpu:2964": "(Śrivatsalāñchanācārya's Kāvyaparīkṣā 237)",
  "GK16mamkavpu:2965": "atrābhidhāyā aniyantraṇāt dvāvapyarkabhūpau vācyau //96//",
  "GK16mamkavpu:2966": "paroktirbhedakaiḥ śliṣṭaiḥ samāsoktir ...",
  "GK16mamkavpu:2967_0": "prakṛtārthapratipādakavākyena śliṣṭaviśeṣaṇamāhātmyāt na tu viśeṣyasya sāmarthyādapi",
  "GK16mamkavpu:2967_1": "yat aprakṛtasyārthasyābhidhānam sā samāsena saṃkṣepeṇārthadvayakathanāt samāsoktiḥ / udāharaṇam ----",
  "GK16mamkavpu:2968": "{lahiūṇa tujjha bāhupphaṃsaṃ jīe sa ko vi ullāso /",
  "GK16mamkavpu:2969": "jaalacchī tuba virahe ṇa hujjalā dubbalā ṇaṃ sā //434//}",
  "GK16mamkavpu:2970": "[labdhvā tava bāhusparśa yasyāḥ sa ko 'pyullāsaḥ /",
  "GK16mamkavpu:2971": "jayalakṣmīstava virahe na khalūjjvalā durbalā nanu sā //]",
  "GK16mamkavpu:2972": "(Hāla's Gāthāsaptaśatī, Nirnaya Sagar Press. 428)",
  "GK16mamkavpu:2973": "atra jayalakṣmīśabdasya kevalaṃ kāntāvācakatvaṃ nāsti //",
  "GK16mamkavpu:2974": "... nidarśanā /",
  "GK16mamkavpu:2975": "abhavanvastusaṃbandha upamāparikalpakaḥ // MKpr-K_97 //",
  "GK16mamkavpu:2976": "nidarśanaṃ dṛṣṭāntakaraṇam / udāharaṇam ----",
  "GK16mamkavpu:2977": "{kva sūryaprabhāvo vaṃśaḥ kva cālpaviṣayā matiḥ /",
  "GK16mamkavpu:2978": "titīrṣurdustaraṃ mohāduḍupenāsmi sāgaram //435//}",
  "GK16mamkavpu:2979": "(Kālidāsa's Raghuvaṃśa1-2)",
  "GK16mamkavpu:2980": "atra uḍupena sāgarataraṇamiva manmatyā sūryavaṃśavarṇanamityupamāyāṃ paryavasyati /",
  "GK16mamkavpu:2981": "yathā vā",
  "GK16mamkavpu:2982": "{udayati vitatordhvaraśmirajjāvahimarucau himadhāmni yāti cāstam /",
  "GK16mamkavpu:2983": "vahati girirayaṃ vilambighaṇṭādvayaparivāritavāraṇendralīlām //436//}",
  "GK16mamkavpu:2984": "(Māgha's Siśupālavadha, Nirnaya Sagar Press. 4.20)",
  "GK16mamkavpu:2985": "atra kathmanyasya līlāmanyo vahatīti tatsadṛśīmityupamāyāṃ paryavasānam /",
  "GK16mamkavpu:2986": "{dorbhyāṃ titīrṣati taraṅgavatībhujaṅgam",
  "GK16mamkavpu:2987": "ādātumicchati kare hariṇāṅkabimbam /",
  "GK16mamkavpu:2988": "meruṃlilaṅghayiṣati dhruvameṣa deva",
  "GK16mamkavpu:2989": "yaste guṇān gaditumudyamamādadhati //437//}",
  "GK16mamkavpu:2990": "(Śrivatsalāñchanācārya's Kāvyaparīkṣā 241)",
  "GK16mamkavpu:2991": "ityādau mālārūpāpyeṣā draṣṭavyā //97//",
  "GK16mamkavpu:2992": "svasvahetvanvayasyoktiḥ kriyayaiva ca sāparā /",
  "GK16mamkavpu:2993": "kriyayaiva svasvarūpasvakāraṇayoḥ saṃbandho yadavagamyate sā aparā nidarśanā / yathā",
  "GK16mamkavpu:2994": "{unnataṃ padamavāpya yo laghuhelayaiva patediti bruvan /",
  "GK16mamkavpu:2995": "śailaśekharagato dṛṣatkaṇaścārumārutadhutaḥ patatyadhaḥ //438//}",
  "GK16mamkavpu:2996": "(Śrivatsalāñchanācārya's Kāvyaparīkṣā 242)",
  "GK16mamkavpu:2997": "atra pātakriyayā patanasya lāghave sati unnatapadaprāptirūpasya ca saṃbandhaḥ khyāpyate //",
  "GK16mamkavpu:2998": "aprastutapraśaṃsā yā sā saiva prastutāśrayā // MKpr-K_98 //",
  "GK16mamkavpu:2999": "aprākaraṇikasyābhidhānena prākaraṇikasyākṣepo 'prastutapraśaṃsā //98//",
  "GK16mamkavpu:3000": "kārye nimitte sāmānye viśeṣe prastute sati /",
  "GK16mamkavpu:3001": "tadanyasya vacastulye tulyasyeti ca pañcadhā // MKpr-K_99 //",
  "GK16mamkavpu:3002": "tadanyasya kāraṇādeḥ / krameṇodāhyaṇam ----",
  "GK16mamkavpu:3003": "{yātā kiṃ na milanti sundari punaścintā tvayā matkṛte",
  "GK16mamkavpu:3004": "no kāryā nitarāṃ kṛśāsi kathayatyevaṃ sabāṣpe mayi /",
  "GK16mamkavpu:3005": "lajjāmantharatārakeṇa nipatatpītāśruṇā cakṣuṣā",
  "GK16mamkavpu:3006": "dṛṣṭvā māṃ hasitena bhāvimaraṇotsāhastayā sūcitaḥ //439//}",
  "GK16mamkavpu:3007": "(Amaruśataka 10)",
  "GK16mamkavpu:3008": "atra prasthānātkimiti nivṛtto 'sīti kārye pṛṣṭe kāraṇamabhihitam /",
  "GK16mamkavpu:3009": "{rājanrājasutā na pāṭhayati māṃ devyo 'pi tūṣṇīṃ sthitāḥ",
  "GK16mamkavpu:3010": "kubje bhojaya māṃ kumārasacivairnādyāpi kiṃ bhujyate /",
  "GK16mamkavpu:3011": "itthaṃ nātha śukastavāribhavane muktodhvagaiḥ pañjarāc",
  "GK16mamkavpu:3012": "citrasthānavalokya śūnyavalabhāvekaikamābhāṣate //440//}",
  "GK16mamkavpu:3013": "(Ruyyaka's Alaṅkārasarvasva)",
  "GK16mamkavpu:3014": "atra prasthānodyataṃ bhavantaṃ jñātvā sahasaiva tvadarayaḥ palāyya gatāḥ iti kāraṇe prastute kāryamuktam /",
  "GK16mamkavpu:3015": "{etattasya mukhātkiyat kamalinīpatre kaṇaṃ vāriṇo",
  "GK16mamkavpu:3016": "yanmuktāmaṇirityamaṃsta sa jaḍaḥśṛṇvanyadasmādapi /",
  "GK16mamkavpu:3017": "aṅgulyagralaghukriyāpravilayinyādīyamāne śanaiḥ",
  "GK16mamkavpu:3018": "kutroḍḍīya gato mametyanudinaṃ nidrāti nāntaḥśucā //441//}",
  "GK16mamkavpu:3019": "(Bhallaṭaśataka 94)",
  "GK16mamkavpu:3020": "atrāsthāne jaḍānāṃ mamatvasaṃbhāvanā bhavatīti sāmānye prastute viśeṣaḥ kathitaḥ /",
  "GK16mamkavpu:3021": "{suhṛdvadhūbāṣpajalapramārjanaṃ karoti vairapratiyātanena yaḥ /",
  "GK16mamkavpu:3022": "sa eva pūjyaḥ sa pumānsa nītimānsujīvitaṃ tasya sa bhājanaṃ śriyaḥ //442//}",
  "GK16mamkavpu:3023": "(Udbhaṭa's Kāvyālaṅkārasārasaṅgraha)",
  "GK16mamkavpu:3024": "atra 'kṛṣṇaṃ nihatya narakāsuravadhūnāṃ yadi duḥkham praśamayasi tat tvameva ślāghyaḥ';",
  "GK16mamkavpu:3025": "iti viśeṣe prakṛte sāmānyamabhihitam / tuye prastute tulyābhidhāne trayaḥ prakārāḥ / śleṣaḥ samāsoktiḥ sādṛśyamātraṃ vā tulyāt tulyasya hyākṣepe hetuḥ / krameṇodāharaṇam --",
  "GK16mamkavpu:3026": "{puṃstvādapi pravicalet yadi yadyadho 'pi",
  "GK16mamkavpu:3027": "yāyād yadi praṇayane na mahānapi syāt /",
  "GK16mamkavpu:3028": "abhyuddharettadapi viśvamitīdṛśīyaṃ",
  "GK16mamkavpu:3029": "kenāpi dik orakaṭitā puruṣottamena //443//}",
  "GK16mamkavpu:3030": "(Bhallaṭaśataka 79)",
  "GK16mamkavpu:3031": "{yeñāsyabhyuditena candra gamitaḥ klāntiṃ ravau tatra te",
  "GK16mamkavpu:3032": "yujyeta pratikartumeva na punastasyaiva pādagrahaḥ /",
  "GK16mamkavpu:3033": "kṣīṇenaitadanuṣṭhitaṃ yadi tataḥ kiṃ lajjase no manāg",
  "GK16mamkavpu:3034": "astvevaṃ jaḍadhāmatā tu bhavato yad vyomni visphūrjase //444//}",
  "GK16mamkavpu:3035": "(Govindaṭhakkura's Kāvyapradīpa)",
  "GK16mamkavpu:3036": "{ādāya vāri paritaḥ saritāṃ mukhebhyaḥ",
  "GK16mamkavpu:3037": "kiṃ tāvadarjitamanena durarṇavena /",
  "GK16mamkavpu:3038": "kṣārīkṛtaṃ ca vaḍavādahane hutaṃ ca",
  "GK16mamkavpu:3039": "pātālakukṣikuhare viniveśitaṃ ca //445//}",
  "GK16mamkavpu:3040": "(Govindaṭhakkura's Kāvyapradīpa)",
  "GK16mamkavpu:3041": "iyaṃ ca kācit vācye pratīyamānārthānadhyāropeṇaiva bhavati / yathā",
  "GK16mamkavpu:3042": "{abdherambhaḥ sthagitabhuvanābhogapātālakukṣeḥ",
  "GK16mamkavpu:3043": "potopāyā iha hi bahavo laṅghane 'pi kṣamante /",
  "GK16mamkavpu:3044": "āho riktaḥ kathamapi bhavedeṣa daivāt tadānīṃ",
  "GK16mamkavpu:3045": "ko nāma syādavaṭakuharālokane 'pyasya kalpaḥ //446//}",
  "GK16mamkavpu:3046": "(Govindaṭhakkura's Kāvyapradīpa)",
  "GK16mamkavpu:3047": "kvacidadhyāropeṇaiva / yathā",
  "GK16mamkavpu:3048": "{kastvaṃ bhoḥ kathayāmi daivahatakaṃ māṃ viddhi śākhoṭakaṃ",
  "GK16mamkavpu:3049": "vairāgyādiva vakṣi sādhu viditaṃ kasmādidaṃ kathyate /",
  "GK16mamkavpu:3050": "vāmenātra vaṭastamadhvagajanaḥ sarvātmanā sevate",
  "GK16mamkavpu:3051": "na cchāyāpi paropakārakaraṇe mārgasthitasyāpi me//447//}",
  "GK16mamkavpu:3052": "(Abhinavagupta's Dhvanyālokalocana 3.51)",
  "GK16mamkavpu:3053": "kvacidaṃśeṣvadhyāropeṇa / yathā",
  "GK16mamkavpu:3054": "{so 'pūrvo rasanāviparyayavidhiḥ tat karṇayoścāpalaṃ",
  "GK16mamkavpu:3055": "dṛṣṭiḥ sā madavismṛtasvaparadik kiṃ bhūyasoktena vā /",
  "GK16mamkavpu:3056": "sarvaṃ vismṛtavānasi bhramara he yadvāraṇo 'dyāpyasau",
  "GK16mamkavpu:3057": "antaḥśūnyakaro niṣevyata iti bhrātaḥ ka eṣa grahaḥ //448//}",
  "GK16mamkavpu:3058": "(Bhallaṭaśataka 18)",
  "GK16mamkavpu:3059": "atra rasanāvaparyāsaḥ śūnyakartvaṃ ca bhramarasyāsevane na hetuḥ karṇacāpalaṃ tu hetuḥ madaḥ pratyuta sevate nimittam //99//",
  "GK16mamkavpu:3060": "nigīryādhyavasānaṃ tu prakṛtasya pareṇa yat /",
  "GK16mamkavpu:3061": "prastutasya yadanyatvaṃ yadyarthoktau ca kalpanam // MKpr-K_100 //",
  "GK16mamkavpu:3062": "kāryakāraṇayoryaśca paurvāparyaviparyayaḥ /",
  "GK16mamkavpu:3063": "vijñeyātiśayoktiḥ sā ...",
  "GK16mamkavpu:3064": "upamānenāntarnigīrṇasyopameyasya yadadhyavasānaṃ saikā / yathā",
  "GK16mamkavpu:3065": "{kamalamanambhasi kamale ca kubalaye tāni kanakalatikāyām /",
  "GK16mamkavpu:3066": "sā ca sukumārasubhagetyutpātaparaṃparā keyam //449//}",
  "GK16mamkavpu:3067": "(Ruyyaka's Alaṅkārasarvasva)",
  "GK16mamkavpu:3068": "atra mukhādi kamalādirūpatayādhyavasitam / yacca tadevānyatvenādhyavasīyate sā aparā / yathā",
  "GK16mamkavpu:3069": "{aṇṇaṃ laḍahattaṇa_aṃ aṇṇā vi_a kā vi vattaṇacchā_ā /",
  "GK16mamkavpu:3070": "sāmā sāmaṇṇapa_āva_iṇo rehacci_a ṇa ho_i //450//}",
  "GK16mamkavpu:3071": "[anyatsaukumāryam anyaiva ca kāpi vartanacchāyā /",
  "GK16mamkavpu:3072": "śyāmā sāmānyaprajāpateḥ rekṣaiva ca na bhavati //]",
  "GK16mamkavpu:3073": "(Hāla's Gāthāsaptaśatī 969)",
  "GK16mamkavpu:3074": "(arthāt asaṃbhavino 'rthasya) sā tṛtīyā / yathā",
  "GK16mamkavpu:3075": "{rākāyāmakalaṅkaṃ cedamṛtāṃśorbhavedvapuḥ /",
  "GK16mamkavpu:3076": "tasyā mukhaṃ tadā sāmyaparābhavamavāpnuyāt //451//}",
  "GK16mamkavpu:3077": "(Govindaṭhakkura's Kāvyapradīpa)",
  "GK16mamkavpu:3078": "kāraṇasya śīghrakāritāṃ vaktuṃ kāryasya pūrvamuktau caturthī / yathā",
  "GK16mamkavpu:3079": "{hṛdayamadhiṣṭhitamādau mālatyāḥ kusumacāpabāṇena /",
  "GK16mamkavpu:3080": "caramaṃ ramaṇīvallabha locanaviṣayaṃ tvayā bhajatā //452//}",
  "GK16mamkavpu:3081": "(Dāmodaragupta's Kuṭṭanīmata 96)",
  "GK16mamkavpu:3082": "... prativastūpamā tu sā // MKpr-K_101 //",
  "GK16mamkavpu:3083": "sāmānyasya dvirekasya yatra vākyadvaye sthitiḥ /",
  "GK16mamkavpu:3084": "sādhāraṇo dharmaḥ upameyavākye upamānavākye ca kathitapadasya duṣṭatayābhihitatvāt śabdabhedena yat upādīyate sā vastūno vākyārthasyopamānatvāt prativastūpamā / yathā",
  "GK16mamkavpu:3085": "{devībhāvaṃ gamitā parivārapadaṃ kathaṃ bhajatveṣā /",
  "GK16mamkavpu:3086": "na khalu paribhogayogyaṃ daivatarūpāṅkitaṃ ratnam //453//}",
  "GK16mamkavpu:3087": "(Vāmana's Kāvyālaṅkārasūtravṛtti 4,2.4)",
  "GK16mamkavpu:3088": "{yadi dahatyanalo 'tra kimadbhutaṃ yadi ca gauravamadriṣu kiṃ tataḥ /",
  "GK16mamkavpu:3089": "lavaṇamambu sadaiva mahodadheḥ prakṛtireva satāmaviṣāditā //454[=272]//}",
  "GK16mamkavpu:3090": "(Ānandavardhana's Deviśataka)",
  "GK16mamkavpu:3091": "ityādikā mālāprativastūpamā draṣṭavyā / evamanyatrāpyanusartavyam //",
  "GK16mamkavpu:3092": "dṛṣṭāntaḥ punareteṣāṃ sarveṣāṃ pratibimbanam // MKpr-K_102 //",
  "GK16mamkavpu:3093": "eteṣāṃ sādhāraṇadharmādīnāṃ dṛṣṭo 'nto niścayo yatra sa dṛṣṭāntaḥ /",
  "GK16mamkavpu:3094": "{tvayi dṛṣṭa eva tasyā nirvāti mano manobhavajvalitam /",
  "GK16mamkavpu:3095": "āloke hi himāṃśorvikasati kusumaṃ kumudvatyāḥ //455//}",
  "GK16mamkavpu:3096": "(Śrivatsalāñchanācārya's Kāvyaparīkṣā 251)",
  "GK16mamkavpu:3097": "eṣa sādharmyeṇa / vaidharmyeṇa tu",
  "GK16mamkavpu:3098": "{tavāhave sāhasakarmaśarmaṇaḥ karaṃ kṛpāṇāntikamāninīṣataḥ /",
  "GK16mamkavpu:3099": "bhaṭaḥ pareṣāṃ viśarārutāmaguḥ dadhatyavāte sthiratāṃ hi pāṃsavaḥ //456//}",
  "GK16mamkavpu:3100": "(Govindaṭhakkura's Kāvyapradīpa)",
  "GK16mamkavpu:3101": "//100-102//",
  "GK16mamkavpu:3102": "sakṛdvṛttistu dharmasya prakṛtāprakṛtātmanām /",
  "GK16mamkavpu:3103": "saiva kriyāsu bahvīṣu kārakasyeti dīpakam // MKpr-K_103 //",
  "GK16mamkavpu:3104": "prākaraṇikāprākaraṇikānām arthāt upamānopameyānāṃ dharmaḥ kriyādiḥ ekavārameva yat upādīyate tat ekasthasyaiva samastavākyadīpanād dīpakam / yathā",
  "GK16mamkavpu:3105": "{kivaṇāṇaṃ dhaṇaṃ ṇāgāṇaṃ phaṇamaṇī keśarā_iṃ sīhāṇaṃ /",
  "GK16mamkavpu:3106": "kulabāli_āṇaṃ tthaṇa_ā kutto chippanti amu_āṇaṃ //457//}",
  "GK16mamkavpu:3107": "[kṛpaṇānāṃ dhanaṃ nāgānāṃ phaṇamaṇiḥ kesarā siṃhānām /",
  "GK16mamkavpu:3108": "kulabālikānāṃ stanāḥ kutaḥ spṛśyante 'mṛtānām //]",
  "GK16mamkavpu:3109": "(Hāla's Gāthāsaptaśatī, Nirnaya Sagar Press. 976)",
  "GK16mamkavpu:3110": "kārakasya ca bahvīṣu kriyāsu sakṛdvṛttidīrpakam / yathā",
  "GK16mamkavpu:3111": "{svidya[t]i kūṇati vellati vicalati nimiṣati vilokayati tiryak /",
  "GK16mamkavpu:3112": "antarnandati cumbatumicchati navapariṇayā vadhūḥ śayane //458//}",
  "GK16mamkavpu:3113": "(Subhāṣitaratnabhāṇḍāgāra 317/3)",
  "GK16mamkavpu:3114": "//103//",
  "GK16mamkavpu:3115": "mālādīpakamādyaṃ cetyathottaraguṇāvaham /",
  "GK16mamkavpu:3116": "pūrveṇa pūrveṇa vastunā uttaramuttaraṃ cedupakriyate tat mālādīpakam / yathā",
  "GK16mamkavpu:3117": "{saṃgrāmāṅgaṇamāgatena bhavatā cāpe samāropite",
  "GK16mamkavpu:3118": "devākraṇaya yena yena sahasā yadyatsamāsāditam /",
  "GK16mamkavpu:3119": "kodaṇḍena śarāḥ śarairariśirastenāpi bhūmaṇḍalaṃ",
  "GK16mamkavpu:3120": "tena tvaṃ bhavatā ca kīrtiratulā kīrtyā ca lokatrayam //459//}",
  "GK16mamkavpu:3121": "(Ruyyaka's Alaṅkārasarvasva)",
  "GK16mamkavpu:3122": "niyatānāṃ sakṛddharmaḥ sā punastulyayogitā // MKpr-K_104 //",
  "GK16mamkavpu:3123": "niyatānāṃ prākaraṇikānāmeva aprākaraṇikānāmeva vā / krameṇodāharaṇam ----",
  "GK16mamkavpu:3124": "{pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ /",
  "GK16mamkavpu:3125": "āvedayati nitāntaṃ kṣetriyarogaṃ sakhi hṛdantaḥ //460//}",
  "GK16mamkavpu:3126": "(Abhinavagupta's Dhvanyālokalocana)",
  "GK16mamkavpu:3127": "{kumudakamalanīlanīrajālirlalitavilāsajuṣordṛśoḥ puraḥ kā /",
  "GK16mamkavpu:3128": "amṛtamamṛtaraśmirambujanma pratihatamekapade tavānanasya //461//}",
  "GK16mamkavpu:3129": "(Govindaṭhakkura's Kāvyapradīpa)",
  "GK16mamkavpu:3130": "//104//",
  "GK16mamkavpu:3131": "upamānādyadanyasya vyatirekaḥ sa eva saḥ /",
  "GK16mamkavpu:3132": "anyasyopameyasya vyatireka ādhikyam /",
  "GK16mamkavpu:3133": "{kṣīṇaḥ kṣīṇo 'pi śaśī bhūyo bhūyo vivardhate satyam /",
  "GK16mamkavpu:3134": "virama prasīda sundari yauvanamanivarti yātaṃ tu //462//}",
  "GK16mamkavpu:3135": "(Amaruśataka)",
  "GK16mamkavpu:3136": "tadyuktam / atra yauvanagatāstairyādhikyaṃ hi vivakṣitam //",
  "GK16mamkavpu:3137": "hetvoruktāvanuktīnāṃ traye sāmye nivedite // MKpr-K_105 //",
  "GK16mamkavpu:3138": "śabdārthābhyāmathākṣipte śliṣṭe tadvattriraṣṭa tat /",
  "GK16mamkavpu:3139": "vyatirekasya hetuḥ upameyagatamutkarṣanimittam / upamānagatamapakarṣakāraṇam / tayordvayoruktiḥ,",
  "GK16mamkavpu:3140_0": "ekatarasya dvayorvā anuktirityanuktitrayam / etadbhedacatuṣṭayamupamānopameyabhāve",
  "GK16mamkavpu:3140_1": "śabdena pratipādite ārthena ca krameṇoktāścatvāra eva bhedāḥ / ākṣipte caupamye tāvanta",
  "GK16mamkavpu:3140_2": "eva / evaṃ dvādaśa // ete śleṣe 'pi bhavantīti caturviśatirbhedāḥ / krameṇodāharaṇam ----",
  "GK16mamkavpu:3141": "{asimātrasahāyasya prabhūtāriparābhave /",
  "GK16mamkavpu:3142": "anyatucchajanasyeva na smayo 'sya mahādhṛteḥ //463//}",
  "GK16mamkavpu:3143": "(Govindaṭhakkura's Kāvyapradīpa)",
  "GK16mamkavpu:3144": "atraiva tuccheti mahādhṛterityanayoḥ paryāyeṇa yugapadvānapādānenyat bhedatrayam / evamanyeṣvapi draṣṭavyam / atra ivaśabdasya sadbhāvācchābdamaupamyam /",
  "GK16mamkavpu:3145": "{asimātrasahāyo 'pi prabhūtāriparābhave /",
  "GK16mamkavpu:3146": "naivānyatucchajanavatsagarvo 'yaṃ mahādhṛtiḥ //464//}",
  "GK16mamkavpu:3147": "(Govindaṭhakkura's Kāvyapradīpa)",
  "GK16mamkavpu:3148": "atr trulyārthe vatirityārthamaupamyam /",
  "GK16mamkavpu:3149": "{iyaṃ sunayanā dāsīkṛtatāmarasaśriyā /",
  "GK16mamkavpu:3150": "ānanenākalaṅkena jayatīnduṃ kalaṅkinam //465//}",
  "GK16mamkavpu:3151": "(Udbhaṭa's Kāvyālaṅkārasārasaṅgraha)",
  "GK16mamkavpu:3152": "atrevāditulyādipadaviraheṇa ākṣiptaivopamā /",
  "GK16mamkavpu:3153": "{jitendriyatayā samyagvidyāvṛddhaniṣeviṇaḥ /",
  "GK16mamkavpu:3154": "atigāḍhaguṇasyāsya nābjavadbhaṅgurā guṇāḥ //466//}",
  "GK16mamkavpu:3155": "(Govindaṭhakkura's Kāvyapradīpa)",
  "GK16mamkavpu:3156": "atrevārthe vatiḥ / guṇaśabdaḥ śliṣṭaḥ / śābdamaupamyam //",
  "GK16mamkavpu:3157": "{akhaṇḍamaṇḍalaḥ śrīmān paśyaiṣa pṛthivīpatiḥ /",
  "GK16mamkavpu:3158": "na niśākaravajjātu kalāvaikalyamāgataḥ //467//}",
  "GK16mamkavpu:3159": "(Govindaṭhakkura's Kāvyapradīpa)",
  "GK16mamkavpu:3160": "atra tulyārthe vatiḥ / kalāśabdaḥ śliṣṭaḥ /",
  "GK16mamkavpu:3161": "mālāprativastūpamāvat mālāvyatireko 'pi saṃbhavati / tasyāpi bhedā evamūhyāḥ / diṅmātramudāhriyate / yathā",
  "GK16mamkavpu:3162": "{haravanna viṣamadṛṣṭirharivanna vibho vidhūtavitatavṛṣaḥ /",
  "GK16mamkavpu:3163": "rativanna cātiduḥsahakaratāpitabhūḥ kadācidasi //468//}",
  "GK16mamkavpu:3164": "(Śrivatsalāñchanācārya's Kāvyaparīkṣā 256)",
  "GK16mamkavpu:3165": "atra tulyārthe vatiḥ / viṣamādayaśca śabdāḥ śliṣṭāḥ /",
  "GK16mamkavpu:3166": "{nityoditapratāpena triyāmāmīlitaorabhaḥ /",
  "GK16mamkavpu:3167": "bhāsvatānena bhūpena bhāsvāneṣa vinirjitaḥ //469//}",
  "GK16mamkavpu:3168": "(Govindaṭhakkura's Kāvyapradīpa)",
  "GK16mamkavpu:3169": "atra hyākṣiptaivopamā bhāsvatetiśliṣṭaḥ / yathā vā",
  "GK16mamkavpu:3170": "{svacchātmatāguṇasamullasitendubimbaṃ",
  "GK16mamkavpu:3171": "bimbaprabhādharamakṛtrimahṛdyagandham /",
  "GK16mamkavpu:3172": "yūnāmatīva pibatāṃ rajanīṣu yatra",
  "GK16mamkavpu:3173": "tṛṣṇāṃ jahāra madhu nānanamaṅganānām //470//}",
  "GK16mamkavpu:3174": "(Govindaṭhakkura's Kāvyapradīpa)",
  "GK16mamkavpu:3175_0": "atrevādīnāṃ tulyādīnāṃ ca padānāmabhāve 'pi śliṣṭaviśeṣaṇairākṣiptaivopamā pratīyate /",
  "GK16mamkavpu:3175_1": "evañjātīyakāḥ śliṣṭoktiyogyasya padasya pṛthagpādāne 'nyepi bhedāḥ saṃbhavanti /",
  "GK16mamkavpu:3175_2": "te 'pi anayaiva diśā draṣṭavyāḥ //",
  "GK16mamkavpu:3176": "niṣedho vaktumiṣṭasya yo viśeṣābhidhitsayā // MKpr-K_106 //",
  "GK16mamkavpu:3177": "vakṣyamāṇoktaviṣayaḥ sa ākṣepo dvidhā mataḥ /",
  "GK16mamkavpu:3178": "vivakṣitasya prākaraṇikatvādanupasarjanīkāryasya aśakyavaktavyatvam atiprasiddhatvaṃ vā viśeṣaṃ vaktuṃ niṣedho niṣedha iva yaḥ sa vakṣyamāṇaviṣaya uktaviṣayaśceti dvidhā ākṣepaḥ /",
  "GK16mamkavpu:3179": "krameṇodāharaṇam ----",
  "GK16mamkavpu:3180": "{e ehi kiṃapi kīevi a_eṇa ṇikkiva bhaṇāmi alamaha vā /",
  "GK16mamkavpu:3181": "aviāri_akajjārambha_āriṇī marau ṇa bhaṇissaṃ //471//}",
  "GK16mamkavpu:3182": "[e ehi kimapi kasyā api kṛte niṣkṛpa bhaṇāmi alamatha vā /",
  "GK16mamkavpu:3183": "avicāritakāryārambhakāriṇī mriyatāṃ na bhaniṣyāmi //]",
  "GK16mamkavpu:3184": "(Hāla's Gāthāsaptaśatī 7.2)",
  "GK16mamkavpu:3185": "{jyotsnā mauktikadāma candanarasaḥ śītāṃśukāntadravaḥ",
  "GK16mamkavpu:3186": "karpūraṃ kadalī mṛṇālavalayānyambhojinīpallavāḥ /",
  "GK16mamkavpu:3187": "antarmānasamāstvayā prabhavatā tasyāḥ sphuliṅgotkara-",
  "GK16mamkavpu:3188": "vyāpārāya bhavanti hanta kimanenoktena na brūmahe //472//}",
  "GK16mamkavpu:3189": "(Govindaṭhakkura's Kāvyapradīpa)",
  "GK16mamkavpu:3190": "kriyāyāḥ pratiṣedhe 'pi phalavyaktirvibhāvanā // MKpr-K_107 //",
  "GK16mamkavpu:3191": "heturūpakriyāyāḥ niṣedhe 'pi tatphalaprakāśanaṃ vibhāvanā / yathā",
  "GK16mamkavpu:3192": "{kusumitalatābhirahatāpyadhatta rujamalikulairadaṣṭāpi /",
  "GK16mamkavpu:3193": "parivartate sma nalinīlaharībhiralolitāpyaghūrṇata sā //473//}",
  "GK16mamkavpu:3194": "(Śrivatsalāñchanācārya's Kāvyaparīkṣā)",
  "GK16mamkavpu:3195": "//105-107//",
  "GK16mamkavpu:3196": "viśeṣoktirakhaṇḍeṣu kāraṇeṣu phalāvacaḥ /",
  "GK16mamkavpu:3197": "militeṣvapi kāraṇeṣu kāryasyākathanaṃ viśeṣoktiḥ / anuktanimittā uktanimittā acintyanimittā ca / krameṇodāharaṇam ----",
  "GK16mamkavpu:3198": "{nidrānivṛttāvudite dyuratne sakhījane dvārapadaṃ parāpte /",
  "GK16mamkavpu:3199": "ślathīkṛtāśleṣarase bhujaṅge cacāla nāliṅganatoṅganā sā //474//}",
  "GK16mamkavpu:3200": "(Govindaṭhakkura's Kāvyapradīpa)",
  "GK16mamkavpu:3201": "{karpūra iva dagdho 'pi śaktimān yo jane jane /",
  "GK16mamkavpu:3202": "namo 'stvavāryavīryāya tasmai makaraketave //475//}",
  "GK16mamkavpu:3203": "(Rājaśekhara's Bālarāmāyaṇa 3.11)",
  "GK16mamkavpu:3204": "{sa ekastrīṇi jayati jaganti kusumāyudhaḥ /",
  "GK16mamkavpu:3205": "haratāpi tanuṃ yasya śambhunā na balaṃ hṛtam //476//}",
  "GK16mamkavpu:3206": "(Bhāmaha's Kāvyālaṅkāra 3.24)",
  "GK16mamkavpu:3207": "yathāsaṃkhyaṃ krameṇaiva kramikāṇāṃ samanvayaḥ // MKpr-K_108 //",
  "GK16mamkavpu:3208": "yathā",
  "GK16mamkavpu:3209": "{ekastridhā vasasi cetasi citramatra",
  "GK16mamkavpu:3210": "deva dviṣāṃ ca viduṣāṃ ca mṛgīdṛśāṃ ca /",
  "GK16mamkavpu:3211": "tāpaṃ ca saṃmadarasaṃ ca ratiṃ ca puṣṇan",
  "GK16mamkavpu:3212": "śauryoṣmaṇā ca vinayena ca līlayā ca //477//}",
  "GK16mamkavpu:3213": "(Subhāṣitaratnākara 1438)",
  "GK16mamkavpu:3214": "//108//",
  "GK16mamkavpu:3215": "sāmānyaṃ vā viśeṣo vā tadanyena samarthyate /",
  "GK16mamkavpu:3216": "yattu so 'rthāntaranyāsaḥ sādharmyeṇetareṇa vā // MKpr-K_109 //",
  "GK16mamkavpu:3217": "sādharmyeṇa vaidharmyeṇa vā sāmānyaṃ viśeṣeṇa yat samarthyate viśeṣo vā sāmānyena so 'rthāntaranyāsaḥ / krameṇodāharaṇam ----",
  "GK16mamkavpu:3218": "{nijadoṣāvṛtamanasāmatisundarameva bhāti viparītam /",
  "GK16mamkavpu:3219": "paśyati pittopahataḥ śaśiśubhraṃ śaṅkhamapi pītam //478//}",
  "GK16mamkavpu:3220": "(Śrivatsalāñchanācārya's Kāvyaparīkṣā 265)",
  "GK16mamkavpu:3221": "{susitavasanālaṅkārāyāṃ kadācana kaumudī-",
  "GK16mamkavpu:3222": "mahasi sudṛśi svairaṃ yāntyāṃ gato 'stamabhūdvidhuḥ /",
  "GK16mamkavpu:3223": "tadanu bhavataḥ kīrtiḥ kenāpyagīyata yena sā",
  "GK16mamkavpu:3224": "priyagṛhamagānmuktāśaṅkā kva nāsi śubhapradaḥ //479[=266]//}",
  "GK16mamkavpu:3225": "(Śrivatsalāñchanācārya's Kāvyaparīkṣā 121)",
  "GK16mamkavpu:3226": "{guṇānāmeva daurātmyād dhuri dhuryo niyujyate /",
  "GK16mamkavpu:3227": "asaṃjātakiṇaskandhaḥ sukhaṃ svapiti gaurgaliḥ //480//}",
  "GK16mamkavpu:3228": "(Bhoja's Sarasvatīkāṇṭhābharaṇa 4.125)",
  "GK16mamkavpu:3229": "{aho hi me bahvaparāddhamāyuṣā yadapriyaṃ vācyamidaṃ mayedṛśam /",
  "GK16mamkavpu:3230": "ta eva dhanyāḥ suhṛdaḥ parābhavaṃ jagatyadṛṣṭvaiva hi ye kṣayaṃ gatāḥ //481//}",
  "GK16mamkavpu:3231": "(Ruyyaka's Alaṅkārasarvasva)",
  "GK16mamkavpu:3232": "//109//",
  "GK16mamkavpu:3233": "virodhaḥ sovirodhe 'pi viruddhatvena yadvacaḥ /",
  "GK16mamkavpu:3234": "vastuvṛttenāvirodhe 'pi viruddhayoriva yadabhidhānaṃ sa virodhaḥ /",
  "GK16mamkavpu:3235": "jātiścaturbhijātyādyairviruddhā syādguṇaistribhiḥ // MKpr-K_110 //",
  "GK16mamkavpu:3236": "kriyā dvābhyāmapi dravyaṃ dravyeṇaiveti te daśa /",
  "GK16mamkavpu:3237": "krameṇodāharaṇam ----",
  "GK16mamkavpu:3238": "{abhinavanalinīkisalayamṛṇālavalayādi davadahanarāśiḥ /",
  "GK16mamkavpu:3239": "subhaga kuraṅgadṛśosyā vidhivaśatastvadviyogapavipāte //482//}",
  "GK16mamkavpu:3240": "(Govindaṭhakkura's Kāvyapradīpa 267)",
  "GK16mamkavpu:3241": "{girayo 'pyanunnatiyujo marudapyacalobdhayo 'pyagambhīrāḥ /",
  "GK16mamkavpu:3242": "viśvaṃbharāpyatilaghurnaranātha tavāntike niyatam //483//}",
  "GK16mamkavpu:3243": "(Govindaṭhakkura's Kāvyapradīpa)",
  "GK16mamkavpu:3244": "{yeṣāṃ kaṇṭhaparigrahapraṇayitāṃ saṃprāpya dhārādharas",
  "GK16mamkavpu:3245": "tīkṣṇaḥ so 'pyanurajyate ca kamapi snehaṃ parāpnoti ca /",
  "GK16mamkavpu:3246": "teṣāṃ saṃgarasaṅgasaktamanasāṃ rājñāṃ tvayā bhūpate",
  "GK16mamkavpu:3247": "pāṃsūnāṃ paṭalaiḥ prasādhanavidhirnirvartyate kautukam //484//}",
  "GK16mamkavpu:3248": "(Govindaṭhakkura's Kāvyapradīpa)",
  "GK16mamkavpu:3249": "{sṛjati ca jagadidamavati ca saṃharati ca helayaiva yo niyatam /",
  "GK16mamkavpu:3250": "avasaravaśataḥ śapharo janārdanaḥ so 'pi citramidam //485//}",
  "GK16mamkavpu:3251": "(Govindaṭhakkura's Kāvyapradīpa)",
  "GK16mamkavpu:3252": "{satataṃ musalāsaktā bahutaragṛhakarmaghaṭanayā nṛpate /",
  "GK16mamkavpu:3253": "dvijapatnīnāṃ kaṭhināḥ sati bhavati karāḥ sarojasukumārāḥ //486//}",
  "GK16mamkavpu:3254": "(Govindaṭhakkura's Kāvyapradīpa)",
  "GK16mamkavpu:3255": "{peśalamapi khalavacanaṃ dahatitarāṃ mānasaṃ sattattvavidām /",
  "GK16mamkavpu:3256": "paruṣamapi sujanavākyaṃ malayajarasavat pramodayati //487//}",
  "GK16mamkavpu:3257": "(Govindaṭhakkura's Kāvyapradīpa)",
  "GK16mamkavpu:3258": "{kauñcādriruddāmadṛṣaddṛḍhosau yanmārgaṇānargalaśātapāte /",
  "GK16mamkavpu:3259": "abhūnnavāmbhojadalābhijātaḥ sa bhārgavaḥ satyamapūrvasargaḥ //488//}",
  "GK16mamkavpu:3260": "(Govindaṭhakkura's Kāvyapradīpa)",
  "GK16mamkavpu:3261": "{paricchedātītaḥ sakalavacanānāmaviṣayaḥ",
  "GK16mamkavpu:3262": "punarjanmanyasminnanubhavapathaṃ yo na gatavān /",
  "GK16mamkavpu:3263": "vivekapradhvaṃsādupacitamahāmohagahano",
  "GK16mamkavpu:3264": "vikāraḥ ko 'pyantarjaḍayati ca tāpaṃ ca kurute //489//}",
  "GK16mamkavpu:3265": "(Bhavabhūti's Mālatīmādhava 1.30)",
  "GK16mamkavpu:3266": "{ayaṃ vārāmeko nilaya ita ratnākara iti",
  "GK16mamkavpu:3267": "śritosmābhistṛṣṇātaralitamanobhirjalanidhiḥ /",
  "GK16mamkavpu:3268": "ka evaṃ jānīte nijakarapuṭīkoṭaragataṃ",
  "GK16mamkavpu:3269": "kṣaṇādenaṃ tāmyattimimakaramāpāsyati muniḥ //490//}",
  "GK16mamkavpu:3270": "(Bhallaṭaśataka 108)",
  "GK16mamkavpu:3271": "{samadamataṅgajamadajalanisyandataraṅgiṇīpariṣvaṅgāt /",
  "GK16mamkavpu:3272": "kṣititilaka tvayi taṭajuṣi śaṅkaracūḍāpagāpi kālindī //491//}",
  "GK16mamkavpu:3273": "(Govindaṭhakkura's Kāvyapradīpa)",
  "GK16mamkavpu:3274": "svabhāvoktistu ḍimbhādeḥ svakriyārūpavarṇanam // MKpr-K_111 //",
  "GK16mamkavpu:3275": "svayostadekāśrayoḥ / rūpaṃ varṇaḥ saṃsthānaṃ ca / udāharaṇam ----",
  "GK16mamkavpu:3276": "{paścādaṅghrī prasārya trikanativitataṃ drāghayitvāṅgamuccair",
  "GK16mamkavpu:3277": "āsajyābhugnakaṇṭho mukhamurasi saṭāṃ dhūlidhūbhrāṃ vidhūya /",
  "GK16mamkavpu:3278": "ghāsagrāsābhilāṣādanavaratacalatprothatuṇḍasturaṅgo",
  "GK16mamkavpu:3279": "mandaṃ śabdāyamāno vilikhati śayanādutthitaḥ kṣmāṃ khureṇa //492//}",
  "GK16mamkavpu:3280": "(Bāṇa's Harṣacarita 3.5)",
  "GK16mamkavpu:3281": "//110-111//",
  "GK16mamkavpu:3282": "vyājastutirmukhe nindā stutirvā rūḍhiranyathā /",
  "GK16mamkavpu:3283": "vyājarūpā vyājena vā stutiḥ / krameṇodāharaṇam ----",
  "GK16mamkavpu:3284": "{hitvā tvāmuparodhabandhyamanasāṃ manye na mauliḥ paro",
  "GK16mamkavpu:3285": "lajjāvarjanamantareṇa na ramāmanyatra saṃdṛśyate /",
  "GK16mamkavpu:3286": "yastyāgaṃ tanutetarāṃ mukhaśatairetyāśritāyāḥ śriyaḥ",
  "GK16mamkavpu:3287": "prāpya tyāgakṛtāvamānanamapi tvayyeva yasyāḥ sthitiḥ //493//}",
  "GK16mamkavpu:3288": "(Govindaṭhakkura's Kāvyapradīpa)",
  "GK16mamkavpu:3289": "{he helājitabodhisattva vacasāṃ kiṃ vistaraistoyadhe",
  "GK16mamkavpu:3290": "nāsti tvatsadṛśaḥ paraḥ parahitādhāne gṛhītavrataḥ /",
  "GK16mamkavpu:3291": "tṛṣyatpānthajanopakāraghaṭanāvaimukhyalabdhāyaśo-",
  "GK16mamkavpu:3292": "bhāraprodvahane karoṣi kṛpayā sāhāyakaṃ yanmaroḥ //494//}",
  "GK16mamkavpu:3293": "(Kuntaka's Vakroktijīvita 1.90; Puñjarāja, Vākyapadīyaṭīkā 2.249)",
  "GK16mamkavpu:3294": "sā sahoktiḥ sahārthasya balādekaṃ dvivācakam // MKpr-K_112 //",
  "GK16mamkavpu:3295": "ekārthābhidhāyakamapi sahārthabalāt yat ubhayasyāpyavagamakaṃ sā sahoktiḥ / yathā",
  "GK16mamkavpu:3296": "{saha diahaṇisāṃhi dīharā sāsadaṇḍā",
  "GK16mamkavpu:3297": "saha maṇivalayeṃhi bāhadhārā galanti /",
  "GK16mamkavpu:3298": "tuha suhaa vioe tīa ubbiggirīe",
  "GK16mamkavpu:3299": "saha a taṇuladāe dubbalā jīvidāsā //495//}",
  "GK16mamkavpu:3300": "[saha divasaniśābhirdīrghāḥ śvāsadaṇḍāḥ",
  "GK16mamkavpu:3301": "saha maṇibalayairvāṣpadhārā galanti /",
  "GK16mamkavpu:3302": "tava subhaga viyoge tasyā udvignāyāḥ",
  "GK16mamkavpu:3303": "saha ca tanulatayā durbalā jīvitāśā //]",
  "GK16mamkavpu:3304": "(Rājaśekhara's Karpūramañjarī 2.9)",
  "GK16mamkavpu:3305": "śvāsadaṇḍādigataṃ dīrghatvādi śābdam divasaniśādigataṃ tu sahārthasāmarthyātpratipadyate //112//",
  "GK16mamkavpu:3306": "vinoktiḥ sā vinānyena yatrānyaḥ sanna netaraḥ /",
  "GK16mamkavpu:3307": "kvacidaśobhanaḥ kvacicchobhanaḥ / krameṇodāharaṇam ----",
  "GK16mamkavpu:3308": "{arucirniśayā vinā śaśī śaśinā sāpi vinā mahattamaḥ /",
  "GK16mamkavpu:3309": "ubhayena vinā manobhavasphuritaṃ naiva cakāsti kāminoḥ //496//}",
  "GK16mamkavpu:3310": "(Govindaṭhakkura's Kāvyapradīpa)",
  "GK16mamkavpu:3311": "{mṛgalocanayā vinā vicitracvyavahārapratibhāprabhāpragalbhaḥ /",
  "GK16mamkavpu:3312": "amṛtadyutisundarāśayo 'yaṃ suhṛdā tena vinā narendrasūnuḥ //497//}",
  "GK16mamkavpu:3313": "(Ruyyaka's Alaṅkārasarvasva 50)",
  "GK16mamkavpu:3314": "parivṛttirvinimayo yo 'rthānāṃ syātsamāsamaiḥ // MKpr-K_113 //",
  "GK16mamkavpu:3315": "parivṛttiralaṅkāraḥ / udāharaṇam ----",
  "GK16mamkavpu:3316": "{latānāmetāsāmuditakusumānāṃ marudayaṃ",
  "GK16mamkavpu:3317": "mataṃ lāsyaṃ dattvā śrayati bhṛśamāmodamasamam /",
  "GK16mamkavpu:3318": "latāstvadhvanyānāmahaha dṛśamādaya sahasā",
  "GK16mamkavpu:3319": "dadatyādhivyādhibhramiruditamohavyatikaram //498//}",
  "GK16mamkavpu:3320": "(Govindaṭhakkura's Kāvyapradīpa)",
  "GK16mamkavpu:3321": "atra prathamerghe samena samasya dvitīye uttamene nyūnasya /",
  "GK16mamkavpu:3322": "{nānāvidhapraharaṇairnṛpa saṃprahāre",
  "GK16mamkavpu:3323": "svīkṛtya dāruṇaninādavataḥ prahārān /",
  "GK16mamkavpu:3324": "dṛptārivīravisareṇa vasuṃdhareyaṃ",
  "GK16mamkavpu:3325": "nirvipralambhaparirambhavidhirvitīrṇā //499//}",
  "GK16mamkavpu:3326": "(Govindaṭhakkura's Kāvyapradīpa)",
  "GK16mamkavpu:3327": "atra nyūnenottamasya //113//",
  "GK16mamkavpu:3328": "pratyakṣā iva yadbhāvāḥ kriyante bhūtabhāvinaḥ /",
  "GK16mamkavpu:3329": "tadbhāvikaṃ ...",
  "GK16mamkavpu:3330": "bhūtāśca bhāvinaśceti dvandvaḥ / bhāvaḥ kaverabhiprāyo 'trāstīti bhāvikam / udāharaṇam ----",
  "GK16mamkavpu:3331": "{āsīdañjanamatreti paśyāmi tava locane /",
  "GK16mamkavpu:3332": "bhāvibhūṣaṇasaṃbhārāṃ sākṣātkurve tavākṛtim //500//}",
  "GK16mamkavpu:3333": "(Bhallaṭaśataka 69)",
  "GK16mamkavpu:3334": "ādye bhūtasya dvitīye bhāvino darśanam //",
  "GK16mamkavpu:3335": "... kāvyaliṅgaṃ hetorvākyapadārthatā // MKpr-K_114 //",
  "GK16mamkavpu:3336": "vākyārthatā yathā",
  "GK16mamkavpu:3337": "{vapuḥprādurbhāvādanumitamidaṃ janmani purā",
  "GK16mamkavpu:3338": "purāre na prāyaḥ kvacidapi bhavantaṃ praṇatavān /",
  "GK16mamkavpu:3339": "naman muktaḥ saṃpratyahamatanuragre 'pyanatibhāṅ",
  "GK16mamkavpu:3340": "maheśa kṣantavyaṃ tadidamaparādhadvayamapi //501//}",
  "GK16mamkavpu:3341": "(Subhāṣitaratnākara 36)",
  "GK16mamkavpu:3342": "anekapadārthatā yathā",
  "GK16mamkavpu:3343": "{praṇayisakhī salīlaparihāsarasādhigatair",
  "GK16mamkavpu:3344": "lalitaśirīṣapuṣpahananairapi tāmyati yat /",
  "GK16mamkavpu:3345": "vapuṣi vadhāya tatra tava śastramupakṣipataḥ",
  "GK16mamkavpu:3346": "patatu śirasyakāṇḍayamadaṇḍa ivaiṣa bhujaḥ //502//}",
  "GK16mamkavpu:3347": "(Bhavabhūti's Mālatīmādhava 5.31)",
  "GK16mamkavpu:3348": "ekapadārthatā yathā",
  "GK16mamkavpu:3349": "{bhasmoddhūlana bhadramastu bhavate rudrākṣamāle śubhaṃ",
  "GK16mamkavpu:3350": "hā sopānaparaṃparāṃ girisutākāntālayālaṅkṛtiṃ /",
  "GK16mamkavpu:3351": "adyārādhanatoṣitena vibhunā yuṣmatsaparyāsukhā-",
  "GK16mamkavpu:3352": "lokocchedini mokṣanāmani mahāmohe nidhīyāmahe //503//}",
  "GK16mamkavpu:3353": "(Govindaṭhakkura's Kāvyapradīpa)",
  "GK16mamkavpu:3354": "eṣu aparādhadvaye pūrvāparajanmanoranamanam bhujapāte śastropakṣepaḥ mahāmohe sukhāvalokoccheditvaṃ ca yathākramamuktarūpo hetuḥ //114//",
  "GK16mamkavpu:3355": "paryāyoktaṃ vinā vācyavācakatvena yadvacaḥ /",
  "GK16mamkavpu:3356": "vācyavācakabhāvavyatiriktenāvagamanavyāpāreṇa yat pratipādanaṃ tat paryāyeṇa bhaṅgyantareṇa kathanāt paryāyoktam / udāharaṇam ----",
  "GK16mamkavpu:3357": "{yaṃ prekṣya cirarūḍhāpi nivāsaprītirujjhatā /",
  "GK16mamkavpu:3358": "madenairāvaṇamukhe mānena hṛdaye hareḥ //504//}",
  "GK16mamkavpu:3359": "(Meṇṭha,Hayagrīvavadham)",
  "GK16mamkavpu:3360_0": "atra airāvaṇaśakrau madamānamuktau jātāviti vyaṅgyamapi śabdenocyate / tena yadevocyate",
  "GK16mamkavpu:3360_1": "tadeva vyaṅgyam / yathā tu vyaṅgyaṃ na tathocyate / yathā gavi śukle calati dṛṣṭe",
  "GK16mamkavpu:3360_2": "{gauḥ śuklaścalati} iti vikalpaḥ / yadeva dṛṣṭaṃ tadeva vikalpayati na tu yathā dṛṣṭaṃ tathā /",
  "GK16mamkavpu:3361": "yato 'bhinnāsaṃsṛṣṭatvena dṛṣṭam bhedasaṃsargābhyāṃ vikalpayati //",
  "GK16mamkavpu:3362": "udāttaṃ vastunaḥ saṃpat ...",
  "GK16mamkavpu:3363": "saṃpat samṛddhiyogaḥ / yathā",
  "GK16mamkavpu:3364": "{muktāḥ kelivisūtrahāragalitāḥ saṃmārjanībhirhṛtāḥ",
  "GK16mamkavpu:3365": "prātaḥ prāṅgaṇasīmni mantharacaladbālāṅghrilākṣāruṇāḥ /",
  "GK16mamkavpu:3366": "dūrāddāḍimabījaśaṅkitadhiṃyaḥ karṣanti kelīśukāḥ",
  "GK16mamkavpu:3367": "yadvidvadbhavaneṣu bhojanṛpatestat tyāgalīlāyitam //505//}",
  "GK16mamkavpu:3368": "(Ruyyaka's Alaṅkārasarvasva)",
  "GK16mamkavpu:3369": "... mahatāṃ copalakṣaṇam // MKpr-K_115 //",
  "GK16mamkavpu:3370": "upalakṣaṇamaṅgabhāvaḥ arthādupalakṣaṇīye 'rthe / udāharaṇam ----",
  "GK16mamkavpu:3371": "{tadidamaraṇyaṃ yasmin daśarathavacanānupālanavyasanī /",
  "GK16mamkavpu:3372": "nivasan bāhusahāyaścakāra rakṣaḥkṣayaṃ rāmaḥ //506//}",
  "GK16mamkavpu:3373": "(Rudraṭa's Kāvyālaṅkāra 7.104)",
  "GK16mamkavpu:3374": "na cātra vīro rasaḥ tasyehāṅgatvāt //115//",
  "GK16mamkavpu:3375": "tatsiddhihetāvekasmin yatrānyattatkaraṃ bhavet /",
  "GK16mamkavpu:3376": "samuccayo 'sau ...",
  "GK16mamkavpu:3377": "tasya prastutasya kāryasya ekasmin sādhake sthite sādhakāntarāṇi yatra saṃbhavanti sa samuccayaḥ / udāharaṇam ----",
  "GK16mamkavpu:3378": "{durvārāḥ smaramārgaṇāḥ priyatamo dūre manotyutsukaṃ",
  "GK16mamkavpu:3379": "gāḍhaṃ prema navaṃ vayotikaṭhināḥ prāṇāḥ kulaṃ nirmalam /",
  "GK16mamkavpu:3380": "strītvaṃ dhairyavirodhi manmathasuhṛt kālaḥ kṛtāntokṣamo",
  "GK16mamkavpu:3381": "no sakhyaścaturāḥ kathaṃ nu virahaḥ soḍhavya itthaṃ śaṭhaḥ //507//}",
  "GK16mamkavpu:3382": "(Śārṅgadharapaddhati)",
  "GK16mamkavpu:3383": "atra virahāsahatvaṃ smaramārgaṇā eva kurvanti / tadupari priyatamadūrasthityādi upāttam //",
  "GK16mamkavpu:3384": "eṣa eva samuccayaḥ sadyoge 'sadyoge sadasadyoge ca paryavasyatīti na pṛthak lakṣyate / tathāhi ----",
  "GK16mamkavpu:3385": "{kulamamalinaṃ bhadrā mūrtirmatiḥ śrutiśālinī",
  "GK16mamkavpu:3386": "bhujabalamalaṃ sphītā lakṣmīḥ prabhutvamakhaṇḍitam /",
  "GK16mamkavpu:3387": "prakṛtisubhagā hyete bhāvā amībhirayaṃ jano",
  "GK16mamkavpu:3388": "vrajati sutarāṃ darpaṃ rājan ta eva tavāṅkuśāḥ //508//}",
  "GK16mamkavpu:3389": "(Bhoja's Sarasvatīkāṇṭhābharaṇa 5.368)",
  "GK16mamkavpu:3390": "atra satāṃ yogaḥ / uktodāharaṇe tvasatāṃ yogaḥ /",
  "GK16mamkavpu:3391": "{śaśī divasadhūsaro galitayauvanā kāminī",
  "GK16mamkavpu:3392": "saro vigatavārikaṃ mukhamanakṣaraṃ svākṛteḥ /",
  "GK16mamkavpu:3393": "prabhurdhanaparāyaṇaḥ satatadurgataḥ sajjano",
  "GK16mamkavpu:3394": "nṛpāṅgaṇagataḥ khalo manasi sapta śalyāni me //509//}",
  "GK16mamkavpu:3395": "(Bhartṛhari's Nītiśataka 45)",
  "GK16mamkavpu:3396": "atra śaśini dhūsare śalye śalyāntarāṇīti śobhanāśobhanayogaḥ //",
  "GK16mamkavpu:3397": "... sa tvanyo yugapad yā guṇakriyāḥ // MKpr-K_116 //",
  "GK16mamkavpu:3398": "guṇau ca kriye ca guṇakriye ca guṇakriyāḥ / krameṇodāharaṇam ----",
  "GK16mamkavpu:3399": "{vidalitasakalārikulaṃ tava balamidamabhavadā&#8216;u vimalaṃ ca /",
  "GK16mamkavpu:3400": "prakhalamukhāni narādhipa malināni ca tāni jātāni //510//}",
  "GK16mamkavpu:3401": "(Rudraṭa's Kāvyālaṅkāra 7.28)",
  "GK16mamkavpu:3402": "{ayamekapade tayā viyogaḥ prayayā copanataḥ suduḥsaho me /",
  "GK16mamkavpu:3403": "navavāridharodayādahobhirbhavitavyaṃ ca nirātapatvaramyaiḥ //511//}",
  "GK16mamkavpu:3404": "(Kālidāsa's Vikramorvaśīya 4.10)",
  "GK16mamkavpu:3405": "{kaluṣaṃ ca tavāhiteṣvakasmātsitapaṅkeruhasodaraśri cakṣuḥ /",
  "GK16mamkavpu:3406": "patitaṃ ca mahīpatīndra teṣāṃ vapuṣi prasphuṭamāpadāṃ kaṭākṣaiḥ //512//}",
  "GK16mamkavpu:3407": "(Viśvanātha's Sāhityadarpaṇa 10.85)",
  "GK16mamkavpu:3408_0": "{dhunoti cāsiṃ tanute ca kīrtim} ityādeḥ {kṛpāṇapāṇiśca bhavān raṇakṣitau sasādhuvādāśca",
  "GK16mamkavpu:3408_1": "surāḥ surālaye} ityādeśca darśanāt {vyadhikaraṇe} iti {ekasmin deśe} iti ca na vācyam //116 //",
  "GK16mamkavpu:3409": "ekaṃ krameṇānekasmin paryāyaḥ ...",
  "GK16mamkavpu:3410": "ekaṃ vastu krameṇānekasmin bhavati kriyate vā sa paryāyaḥ / krameṇodāharaṇam ----",
  "GK16mamkavpu:3411": "{nanvāśrayasthitiriyaṃ tava kālakūṭa",
  "GK16mamkavpu:3412": "kenottarottaraviśiṣṭapadopadiṣṭā /",
  "GK16mamkavpu:3413": "prāgarṇavasya hṛdaye vṛṣalakṣmaṇo 'tha",
  "GK16mamkavpu:3414": "kaṇṭhedhunā vasasi vāci punaḥ khalānām //513//}",
  "GK16mamkavpu:3415": "(Bhallaṭaśataka 4)",
  "GK16mamkavpu:3416": "yathā vā",
  "GK16mamkavpu:3417": "{bimboṣṭa eva rāgaste tanvi pūrvamadṛśyata /",
  "GK16mamkavpu:3418": "adhunā hṛdaye 'pyeṣa mṛgaśāvākṣi lakṣyate //514//}",
  "GK16mamkavpu:3419": "(Padmagupta alias Parimala's Navasāhasāṅkacarita 6.60)",
  "GK16mamkavpu:3420": "rāgasya vastuto bhede 'pyekatayādhyavasitatvādekatvamaviruddham /",
  "GK16mamkavpu:3421": "{taṃ tāṇa sirisahoararaaṇāharaṇammi hiaamekkarasaṃ /",
  "GK16mamkavpu:3422": "bimbāhare piāṇaṃ ṇivesiaṃ kusumabāṇeṇa //515//}",
  "GK16mamkavpu:3423": "[tatteṣāṃ śrīsahodararatnābharaṇe hṛdayamekarasam /",
  "GK16mamkavpu:3424": "vimbādhare priyāṇāṃ niveśitaṃ kusumabāṇena //]",
  "GK16mamkavpu:3425": "(Ānandavardhana's Viṣamabāṇalīlā)",
  "GK16mamkavpu:3426": "... anyastato 'nyathā /",
  "GK16mamkavpu:3427": "anekamekasmin krameṇa bhavati kriyate vā so 'nyaḥ //",
  "GK16mamkavpu:3428": "krameṇodāharaṇam ----",
  "GK16mamkavpu:3429": "{madhurimaruciraṃ vacaḥ khalānāmamṛtamaho prathamaṃ pṛthu vyanakti /",
  "GK16mamkavpu:3430": "atha kathayati mohahetumantargatamiva hālahalaṃ viṣaṃ tadeva //516//}",
  "GK16mamkavpu:3431": "(Śrivatsalāñchanācārya's Kāvyaparīkṣā 286)",
  "GK16mamkavpu:3432": "{tadgehaṃ natabhitti mandiramidaṃ labdhāvakāśaṃ divaḥ",
  "GK16mamkavpu:3433": "sā dhenurjaratī nadamti kariṇāmetā ghanābhā ghaṭāḥ /",
  "GK16mamkavpu:3434": "sa kṣudro musaladhvaniḥ kalamidaṃ saṃgītakaṃ yoṣitām",
  "GK16mamkavpu:3435": "āścaryaṃ divasairdvijoyamiyatīṃ bhūmiṃ samāropitaḥ //517//}",
  "GK16mamkavpu:3436": "(Abhinavagupta's Dhvanyālokalocana 3.16)",
  "GK16mamkavpu:3437": "atra ekasyaiva hānopādānayoravivakṣitatvāt na parivṛttiḥ //",
  "GK16mamkavpu:3438": "anumānaṃ taduktaṃ yat sādhyasādhanayorvacaḥ // MKpr-K_117 //",
  "GK16mamkavpu:3439": "pakṣadharmānvayavyatirekitvena trirūpo hetuḥ sādhanam / dharmiṇi ayogavyavacchedo vyāpakasya sādhyatvam / yathā",
  "GK16mamkavpu:3440": "{yatraitā laharīcalācaladṛśo vyāpārayanti bhruvaṃ",
  "GK16mamkavpu:3441": "yat tatraiva patanti saṃtatamamī marmaspṛśo mārgaṇāḥ /",
  "GK16mamkavpu:3442": "taccakrīkṛtacāpamañcitaśarapreṅkhatkaraḥ krodhano",
  "GK16mamkavpu:3443": "dhāvatyagrata eva śāsanadharaḥ satyaṃ sadāsāṃ smaraḥ //518//}",
  "GK16mamkavpu:3444": "(Ruyyaka's Alaṅkārasarvasva)",
  "GK16mamkavpu:3445": "sādhyasādhanyoḥ paurvāparyavikalpe ne kiñcidvaicitryamiti na tathā darśitam //117//",
  "GK16mamkavpu:3446": "viśeṣaṇairyatsākūtairuktiḥ parikarastu saḥ /",
  "GK16mamkavpu:3447": "arthādviśeṣyasya / udāharaṇam ----",
  "GK16mamkavpu:3448": "{mahaujaso mānadhanā dhanārcitā",
  "GK16mamkavpu:3449": "dhanurbhṛtaḥ saṃyati labdhakīrtayaḥ /",
  "GK16mamkavpu:3450": "na saṃhatāstasya na bhedavṛttayah",
  "GK16mamkavpu:3451": "priyāṇi vāñchantyasubhiḥ samīhitum //519//}",
  "GK16mamkavpu:3452": "(Bhāravi's Kirātārjunīya 1.19)",
  "GK16mamkavpu:3453": "yadyapyuṣṭārthasya doṣatābhidhānāttannirākaraṇena puṣṭārthasvīkāraḥ kṛtaḥ tathāpyekaniṣṭhatvena bahunāṃ viśeṣaṇānāmevamupanyāse vaicitryam ityalaṅkāramadhye gaṇitaḥ //",
  "GK16mamkavpu:3454": "vyājoktiśchadmanodbhinnavasturūpanigūhanam // MKpr-K_118 //",
  "GK16mamkavpu:3455": "nigūḍhamapi vastuno rūpaṃ kathamapi prabhinnaṃ kenāpi vyapadeśena yadapahnūyate sā vyājoktiḥ /",
  "GK16mamkavpu:3456": "na caiṣāpahnutiḥ prakṛtāprakṛto 'bhayaniṣṭhasya sāmyasyehāsaṃbhavāt / udāharaṇam ----",
  "GK16mamkavpu:3457": "{śailendrapratipādyamānagirijāhastopagūḍhollasad-",
  "GK16mamkavpu:3458": "romāñcādivisaṃṣṭhulākhilavidhivyāsaṅgabhaṅgākulaḥ /",
  "GK16mamkavpu:3459": "hā śaityaṃ tuhinācalasya karayorityūcivān sasmitaṃ",
  "GK16mamkavpu:3460": "śailāntaḥpuramātṛmaṇḍalagaṇairdṛṣṭo 'vatādvaḥ śivaḥ //520//}",
  "GK16mamkavpu:3461": "(Ruyyaka's Alaṅkārasarvasva)",
  "GK16mamkavpu:3462": "kiñcit pṛṣṭamapṛṣṭaṃ vā kathitaṃ yat prakalpate /",
  "GK16mamkavpu:3463": "tādṛganyavyapohāya parisaṃkhyā tu sā smṛtā // MKpr-K_119 //",
  "GK16mamkavpu:3464_0": "pramānāntarāvagatamapi vastu śabdena pratipāditaṃ prayojanāntarābhāvāt sadṛśavastvanataravyavacchedāya",
  "GK16mamkavpu:3464_1": "yat paryavasyati sā bhavetparisaṃkhyā / atra ca kathanaṃ praśnapūrvakaṃ tadanyathā ca paridṛṣṭam /",
  "GK16mamkavpu:3465": "tathā ubhayatra vyapohyamānasya pratīyamānatā vācyatvaṃ ceti catvāro bhedāḥ // krameṇodāharaṇam ----",
  "GK16mamkavpu:3466": "{kimāsevyaṃ puṃsāṃ savidhamanavadyaṃ dyusaritaḥ",
  "GK16mamkavpu:3467": "kimekānte dhyeyaṃ caraṇayugalaṃ kaustubhabhṛtaḥ /",
  "GK16mamkavpu:3468": "kimārādhyaṃ puṇyaṃ kiṃabhilaṣaṇīyaṃ ca karuṇā",
  "GK16mamkavpu:3469": "yadāsaktyā ceto niravadhivimuktyai prabha[v]ati //521//}",
  "GK16mamkavpu:3470": "(Ruyyaka's Alaṅkārasarvasva)",
  "GK16mamkavpu:3471": "{kiṃ bhūṣaṇaṃ sudṛḍhamatra yaśo na ratnaṃ",
  "GK16mamkavpu:3472": "kiṃ kāryamāryacaritaṃ sukṛtaṃ na doṣaḥ /",
  "GK16mamkavpu:3473": "kiṃ cakṣurapratihataṃ dhiṣaṇā na netraṃ",
  "GK16mamkavpu:3474": "jānāti kastvadadaparaḥ sadasadvivekam //522//}",
  "GK16mamkavpu:3475": "(Viśvanātha's Sāhityadarpaṇa 10.82)",
  "GK16mamkavpu:3476": "{kauṭilyaṃ kacanicaye karacaraṇādharadaleṣu rāgaste /",
  "GK16mamkavpu:3477": "kāṭhinyaṃ kucayugale taralatvaṃ nayanayorvasati //523//}",
  "GK16mamkavpu:3478": "(Rudraṭa's Kāvyālaṅkāra 7.81)",
  "GK16mamkavpu:3479": "{bhaktirbhave na vibhave vyasanaṃ śāstre na yuvatikāmāstre /",
  "GK16mamkavpu:3480": "cintā yaśasi na vapuṣi prāyaḥ paridṛśyate mahatām //524//}",
  "GK16mamkavpu:3481": "(Ruyyaka's Alaṅkārasarvasva)",
  "GK16mamkavpu:3482": "//119//",
  "GK16mamkavpu:3483": "yathottaraṃ cet pūrvasya pūrvasyārthasya hetutā /",
  "GK16mamkavpu:3484": "tadā kāraṇamālā syāt ...",
  "GK16mamkavpu:3485": "uttaramuttaraṃ prati yathottaram / udāharaṇam ----",
  "GK16mamkavpu:3486": "{jitendriyatvaṃ vinayasya kāraṇaṃ guṇaprakarṣo vinayādavāpyate /",
  "GK16mamkavpu:3487": "guṇaprakarṣeṇa jano 'nurajyate janānurāgaprabhavā hi saṃpadaḥ //525//}",
  "GK16mamkavpu:3488": "(Vallabhadeva's Subhāṣitāvali ; Śrivatsalāñchanācārya's Kāvyaparīkṣā 162)",
  "GK16mamkavpu:3489": "{hetumatā saha hetoravhidhānamabhedayo hetuḥ /}",
  "GK16mamkavpu:3490": "iti hetvalaṅkāro na lakṣitaḥ / āyurdhṛtamityādirūpo hyeṣa na bhūṣaṇatāṃ kadācidarhati vaicitryābhāvāt /",
  "GK16mamkavpu:3491": "{aviralakamalavikāsaḥ sakalālimadaśca kokilānandaḥ /",
  "GK16mamkavpu:3492": "ramyo 'yameti saṃprati lokotkaṇṭhākaraḥ kālaḥ //526//}",
  "GK16mamkavpu:3493": "(Rudraṭa's Kāvyālaṅkāra 7.83)",
  "GK16mamkavpu:3494": "ityatra kāvyarūpatāṃ komalānuprāsamahimnaiva samāmnāsiṣurna punarhetvalaṅkārakalpanayeti pūrvoktakāvyaliṅgameva hetuḥ //",
  "GK16mamkavpu:3495": "... kriyayā tu parasparam // MKpr-K_120 //",
  "GK16mamkavpu:3496": "vastunorjanane 'nyonyam ...",
  "GK16mamkavpu:3497": "arthayorekakriyāmukhena parasparaṃ kāraṇatve sati anyonyanāmā alaṅkāraḥ / udāharaṇam ----",
  "GK16mamkavpu:3498": "{haṃsāṇaṃ sarehiṃ sirī sārijjai aha sarāṇa haṃsehiṃ /",
  "GK16mamkavpu:3499": "aṇṇoṇṇaṃ via ee appāṇṇaṃ ṇavara garuanti //527//}",
  "GK16mamkavpu:3500": "[haṃsānāṃ sarobhiḥ śrīḥ sāryate atha sarasāṃ haṃsaiḥ /",
  "GK16mamkavpu:3501": "anyonyameva ete ātmānaṃ kevalaṃ garayanti //]",
  "GK16mamkavpu:3502": "(Hāla's Gāthāsaptaśatī, Nirnaya Sagar Press. 953)",
  "GK16mamkavpu:3503": "atrobhayeṣānapi parasparajanakatā mithaḥ śrīsāratāsaṃpādanadvāreṇa //",
  "GK16mamkavpu:3504": "... uttaraśrutimātrataḥ /",
  "GK16mamkavpu:3505": "praśnasyonnayanaṃ yatra kriyate tatra vā sati // MKpr-K_121 //",
  "GK16mamkavpu:3506": "asakṛd yadasaṃbhāvyamuttaraṃ syāt taduttaram /",
  "GK16mamkavpu:3507": "prativacanopalambhādeva pūrvavākyaṃ yatra kalpyate tadekaṃ tāvaduttaram / udāharaṇam ----",
  "GK16mamkavpu:3508": "{vāṇia_a hatthidantā kutto amhāṇa vagdhakittī a /",
  "GK16mamkavpu:3509": "jāva luliāla_amuhī dharammi parisakkae soṇhā //528//}",
  "GK16mamkavpu:3510": "[vāṇijaka hastidantāḥ kuto 'smākaṃ vyāghrakṛtayaśca /",
  "GK16mamkavpu:3511": "yāvat lulitālakamukhī gṛhe pariṣvakkate snuṣā //]",
  "GK16mamkavpu:3512": "(Hāla's Gāthāsaptaśatī 951; Abhinavagupta's Dhvanyālokalocana 3.17)",
  "GK16mamkavpu:3513": "hastidantavyāghrakṛttīnāmahamarthī tāḥ mūlyena prayaccheti kreturvacanam amunā vākyena samunnīyata //",
  "GK16mamkavpu:3514_0": "na caitat kāvyaliṅgam uttarasya tādrūpyānupapatteḥ / nahi praśnasya prativacanaṃ",
  "GK16mamkavpu:3514_1": "janako hetuḥ / nāpīdamanumānam ekadharminiṣṭhatayā sādyasādhanayoranirdeśādityalaṅkārāntaramevottaraṃ sādhīyaḥ /",
  "GK16mamkavpu:3515": "praśnādanantaraṃ lokātikrāntagocaratayā yat asaṃbhāvyarūpaṃ prativacanaṃ syāt tat aparamuttaram / anayośca sakṛdupādāne na cārutāpratītirityasakṛdityuktam / udāharaṇam ----",
  "GK16mamkavpu:3516": "{kā visamā devvagari kiṃ labdhaṃ jaṃ jaṇo guṇggāhī /",
  "GK16mamkavpu:3517": "kiṃ sokkhaṃ sukalattaṃ kiṃ dukkhaṃ jaṃ khalo lo_o //529//}",
  "GK16mamkavpu:3518": "[kā viṣamā daivagatiḥ kiṃ labdhavyaṃ yat jano guṇagrāhī /",
  "GK16mamkavpu:3519": "kiṃ saukhyaṃ sukalatraṃ kiṃ duḥkhaṃ yat khalo lokaḥ //]",
  "GK16mamkavpu:3520": "(Hāla's Gāthāsaptaśatī, Nirnaya Sagar Press. 975)",
  "GK16mamkavpu:3521": "praśnaparisaṃkhyāyāmanyavyapohe eva tātparyam / iha tu vācye eva viśrāntirityanayorvivekaḥ //",
  "GK16mamkavpu:3522": "kuto 'pi lakṣitaḥ sūkṣmo 'pyartho 'nyasmai prakāśyate // MKpr-K_122 //",
  "GK16mamkavpu:3523": "dharmeṇa kenacid yatra tat sūkṣmaṃ paricakṣate /",
  "GK16mamkavpu:3524": "kuto 'pi ākārādiṅgitādvā sūkṣmastīkṣṇamatisaṃvedyaḥ //",
  "GK16mamkavpu:3525": "udāharaṇam --",
  "GK16mamkavpu:3526": "{vaktrasyandisvedabinduprabandhairdṛṣṭvā bhinnaṃ kuṅkumaṃ kāpi kaṇṭhe /",
  "GK16mamkavpu:3527": "puṃstvaṃ tanvyā vyañjayantī vayasyā smitvā pāṇau khaḍgalekhāṃ lilekha //530//}",
  "GK16mamkavpu:3528": "(Ruyyaka's Alaṅkārasarvasva)",
  "GK16mamkavpu:3529": "atra ākṛtimavalokya kayāpi vitarkitaṃ puruṣāyitam asilatālekhanena vaidagdhyādabhivyaktimupanītam puṃsāmeva kṛpāṇapāṇitā yogyatvāt //",
  "GK16mamkavpu:3530": "yathā vā",
  "GK16mamkavpu:3531": "{saṃketakālamanasaṃ viṭ.am jñātvā vidagdhayā /",
  "GK16mamkavpu:3532": "īṣannetrārpitākūtaṃ līlāpadmaṃ nimīlitam //531//}",
  "GK16mamkavpu:3533": "(Abhinavagupta's Dhvanyālokalocana 2.36)",
  "GK16mamkavpu:3534": "atra jijñāsitaḥ saṃketakālaḥ kayācidiṅgitamātreṇa vidito niśāsamayaśaṃsinā kamalanimīlanena līlayā pratipāditaḥ //",
  "GK16mamkavpu:3535": "uttarottaramutkarṣo bhavetsāraḥ parāvadhiḥ // MKpr-K_123 //",
  "GK16mamkavpu:3536": "paraḥ paryantabhāgaḥ avadhiryasya dhārādhirohitayā tatraivotkarṣasya viśrānteḥ / udāharaṇam ----",
  "GK16mamkavpu:3537": "{rājye sāraṃ vasudhā vasudhāyāṃ puraṃ pure saudham /",
  "GK16mamkavpu:3538": "saudhe talpaṃ talpe varāṅganānaṅgasarvasvam //532//}",
  "GK16mamkavpu:3539": "(Rudraṭa's Kāvyālaṅkāra 7.97)",
  "GK16mamkavpu:3540": "//123//",
  "GK16mamkavpu:3541": "bhinnadeśatayātyantaṃ kāryakāraṇabhūtayoḥ /",
  "GK16mamkavpu:3542": "yugapaddharmayoryatra khyātiḥ sā syādasaṃgatiḥ // MKpr-K_124 //",
  "GK16mamkavpu:3543_0": "iha yaddeśaṃ karaṇaṃ taddeśameva kāryamutpadyamānaṃ dṛṣṭam yathā dhūmādi / yatra",
  "GK16mamkavpu:3543_1": "tu hetuphalarūpayorapi dharmayoḥ kenāpyatiśayena nānādeśatayā yugapadavabhāsanaṃ",
  "GK16mamkavpu:3543_2": "sā tayoḥ svabhāvotpannaparasparasaṃgatityāgāt asaṃgatiḥ / udāharaṇam ----",
  "GK16mamkavpu:3544": "{jasse_a vaṇo tasse_a ve_aṇā bhaṇai taṃ jaṇo ali_aṃ /",
  "GK16mamkavpu:3545": "dantakkha_aṃ kavole bahu_e ve_aṇā savattīṇaṃ //533//}",
  "GK16mamkavpu:3546": "[yasyaiva vraṇastasyaiva vedanā bhaṇati tajjano 'līkam /",
  "GK16mamkavpu:3547": "dantakṣataṃ kapole vadhvāḥ vedanā sapatnīnām //]",
  "GK16mamkavpu:3548": "(Hāla's Gāthāsaptaśatī 981)",
  "GK16mamkavpu:3549_0": "eṣā ca virodhabādhinī na virodhaḥ bhinnādharatayaiva dvayoriha virodhitāyāḥ pratibhāsāt /",
  "GK16mamkavpu:3549_1": "virodhe tu virodhitvam ekāśrayaniṣṭamanuktamapi paryavasitam apavādaviṣayaparihāreṇotsargasya",
  "GK16mamkavpu:3549_2": "vyavasthiteḥ / tathā caivaṃ nidarśitam //124 //",
  "GK16mamkavpu:3550": "samādhiḥ sukaraṃ kāryaṃ kāraṇāntarayogataḥ /",
  "GK16mamkavpu:3551": "sādhanāntaropakṛtena kartrā yat akleśena kāryamārabdhaṃ samādhīyate sa samādhirnāma / udāharaṇam ----",
  "GK16mamkavpu:3552": "{mānamasyā nirākartuṃ pādayorme patiṣyataḥ /",
  "GK16mamkavpu:3553": "upakārāya diṣṭyedamudīrṇaṃ ghanagarjitam //534//}",
  "GK16mamkavpu:3554": "(Daṇḍin's Kāvyādarśa 2.299)",
  "GK16mamkavpu:3555": "samaṃ yogyatayā yogo yadi saṃbhāvitaḥ kvacit // MKpr-K_125 //",
  "GK16mamkavpu:3556": "idamanayoḥ ślāghyamiti yogyatayā saṃbandhasya niyataviṣayamadhyavasānaṃ cettadā samam tat sadyoge 'sadyoge ca //",
  "GK16mamkavpu:3557": "udāharaṇam ----",
  "GK16mamkavpu:3558": "{dhātuḥ śilpātiśayanikaṣasthānameṣā mṛgākṣī",
  "GK16mamkavpu:3559": "rūpe devo 'pyayamanupamo dattapatraḥ smarasya /",
  "GK16mamkavpu:3560": "jātaṃ daivātsadṛśamanayoḥ saṃgataṃ yat tadeta-",
  "GK16mamkavpu:3561": "cchṛṅgārasyopanatamadhunā rājyamekātapatram //535//}",
  "GK16mamkavpu:3562": "(Govindaṭhakkura's Kāvyapradīpa)",
  "GK16mamkavpu:3563": "{citraṃ citraṃ bata bata mahaccitrametadvicitraṃ",
  "GK16mamkavpu:3564": "jāto daivāducitaracanāsaṃvidhātā vidhātā /",
  "GK16mamkavpu:3565": "yannimbānāṃ pariṇataphalasphītirāsvādanīyā",
  "GK16mamkavpu:3566": "yaccaitasyāḥ kavalanakalākovidaḥ kākalokaḥ //536//}",
  "GK16mamkavpu:3567": "(Ruyyaka's Alaṅkārasarvasva)",
  "GK16mamkavpu:3568": "kvacidyadativaidharmyānna śleṣo ghaṭanāmiyāt /",
  "GK16mamkavpu:3569": "kartuḥ kriyāphalāvāptirnaivānarthaśca yadbhavet // MKpr-K_126 //",
  "GK16mamkavpu:3570": "guṇakriyābhyāṃ kāryasya kāraṇasya guṇakriye /",
  "GK16mamkavpu:3571": "krameṇa ca viruddhe yat sa eṣa viṣamo mataḥ // MKpr-K_127 //",
  "GK16mamkavpu:3572": "dvayoratyantavilakṣaṇatayā yat anupapadyamānatayaiva yogaḥ pratīyate (1)",
  "GK16mamkavpu:3573": "yacca kiñcidārabhamāṇaḥ kartā kriyāyāḥ praṇāśāt na kevalamabhīṣṭaṃ yat phalaṃ na labhet yāvadaprārthitamapyanarthaṃ viṣayamāsādayet (2)",
  "GK16mamkavpu:3574": "tathā satyapi kāryasya kāraṇarūpānukāre tat tayorguṇau kriye ca parasparaṃ viruddhatāṃ vrajataḥ (3/4)",
  "GK16mamkavpu:3575": "sa samaviparyayātmā catūrūpo viṣamaḥ //",
  "GK16mamkavpu:3576": "krameṇodāharaṇam ----",
  "GK16mamkavpu:3577": "{śirīṣādapi mṛdvaṅgī kveyamāyatalocanā /",
  "GK16mamkavpu:3578": "ayaṃ kva ca kukūlāgnikarkaśo madanānalaḥ //537//}",
  "GK16mamkavpu:3579": "(Padmagupta's Navasāhasāṅkacarita 1.28)",
  "GK16mamkavpu:3580": "{siṃhikāsutasaṃtrastaḥ śaśaḥ śītāṃśumāśritaḥ /",
  "GK16mamkavpu:3581": "jagrase sāśrayaṃ tatra tamanyaḥ siṃhikāsutaḥ //538//}",
  "GK16mamkavpu:3582": "(Śrivatsalāñchanācārya's Kāvyaparīkṣā 303)",
  "GK16mamkavpu:3583": "{sadyaḥkarasparśamavāpya citraṃ raṇe raṇe yasya kṛpāṇalekhā /",
  "GK16mamkavpu:3584": "tamālanīlā śaradindupāṇḍu yaśastrilokyābharaṇaṃ prasūte //539//}",
  "GK16mamkavpu:3585": "(Padmagupta's Navasāhasāṅkacarita 1.62)",
  "GK16mamkavpu:3586": "{ānandamamandamimaṃ kuvalayadalalocane dadāsi tvam /",
  "GK16mamkavpu:3587": "virahastvayaiva janitastāpayatitarāṃ śarīraṃ me //540//}",
  "GK16mamkavpu:3588": "(Rudraṭa's Kāvyālaṅkāra 9.47)",
  "GK16mamkavpu:3589": "atrānandadānaṃ śarīratāpena virudhyate /",
  "GK16mamkavpu:3590": "evam",
  "GK16mamkavpu:3591": "{vipulena sāgaraśayasya kukṣiṇā bhuvanāni yasya papire yugakṣaye /",
  "GK16mamkavpu:3592": "madavibhramāsakalayā pape punaḥ sa purastriyaikatamayaikayā dṛśā //541//}",
  "GK16mamkavpu:3593": "(Māgha's Siśupālavadha 13.40)",
  "GK16mamkavpu:3594": "ityādāvapi viṣamatvaṃ yathāyogabhavagantavyam //127//",
  "GK16mamkavpu:3595": "mahatoryanmahīyāṃsāvāśritāśrayayoḥ kramāt /",
  "GK16mamkavpu:3596": "āśrayāśrayiṇau syātāṃ tanutve 'pyadhikaṃ tu tat // MKpr-K_128 //",
  "GK16mamkavpu:3597_0": "āśritam ādheyam āśrayastadādhāraḥ / tayormahatorapi viṣaye tadapekṣayā tanū apyāśrayāśrayiṇau",
  "GK16mamkavpu:3597_1": "prastutavastuprakarṣaviavkṣayā yathākramaṃ yat adhikataratāṃ vrajataḥ / tadidaṃ dvividham adhikaṃ nāma /",
  "GK16mamkavpu:3598": "krameṇodāharaṇam ----",
  "GK16mamkavpu:3599": "{aho viśālaṃ bhūpāla bhuvanatritayodaram /",
  "GK16mamkavpu:3600": "māti mātumaśakyo 'pi yaśorāśiryadatra te //542//}",
  "GK16mamkavpu:3601": "(Daṇḍin's Kāvyādarśa 2.297)",
  "GK16mamkavpu:3602": "{yugāntakālapratisaṃhṛtātmano jaganti yasyāṃ savikāśamāsata /",
  "GK16mamkavpu:3603": "tanau manustatra na kaiṭabhadviṣastapodhanābhyāgamasaṃbhavā mudaḥ //543//}",
  "GK16mamkavpu:3604": "(Māgha's Siśupālavadha 1.23)",
  "GK16mamkavpu:3605": "//128//",
  "GK16mamkavpu:3606": "pratipakṣamaśaktena pratikartuṃ tiraskriyā /",
  "GK16mamkavpu:3607": "yā tadīyasya tatstutyai pratyanīkaṃ taducyate // MKpr-K_129 //",
  "GK16mamkavpu:3608_0": "nyakkṛtiparamapi vipakṣaṃ sākṣānnirasitumaśaktena kenāpi yat tameva pratipakṣamutkarṣayituṃ",
  "GK16mamkavpu:3608_1": "tadāśritasya tiraskaraṇam tat anīkapratinidhitulyatvāt pratyanīkamabhidhīyate / yathā",
  "GK16mamkavpu:3608_2": "anīke abhiyojye tatpratinidhībhūtamaparaṃ mūḍhatayā kenacidabhiyujyate tatheha pratiyogini",
  "GK16mamkavpu:3608_3": "vijeye tadīyonyo vijīyate ityarthaḥ / udāharaṇam ----",
  "GK16mamkavpu:3609": "{tvaṃ vinirjitamanobhavarūpaḥ sā ca sundara bhavatyanuraktā /",
  "GK16mamkavpu:3610": "pañcabhiryugapadeva śaraistāṃ tāpayatyanuśayādiva kāmaḥ //544//}",
  "GK16mamkavpu:3611": "(Śrivatsalāñchanācārya's Kāvyaparīkṣā 306)",
  "GK16mamkavpu:3612": "yathā vā",
  "GK16mamkavpu:3613": "{yasya kiñcidapakartumakṣamaḥ kāyanigrahagṛhītavigrahaḥ /",
  "GK16mamkavpu:3614": "kāntavaktrasadṛśākṛtiṃ kṛtī rāhurindumadhunāpi bādhate //545//}",
  "GK16mamkavpu:3615": "(Māgha's Siśupālavadha 14.78)",
  "GK16mamkavpu:3616": "indoratra tadīyatā saṃbandhisaṃbandhāt //129//",
  "GK16mamkavpu:3617": "samena lakṣmaṇā vastu vastunā yannigūhyate /",
  "GK16mamkavpu:3618": "nijenāgantunā vāpi tanmīlitamiti smṛtam // MKpr-K_130 //",
  "GK16mamkavpu:3619": "sahajam āgantukaṃ vā kimapi sādhāraṇaṃ yat lakṣaṇam taddvāreṇa yat kiñcit kenacidvastu vastusthityaiva valīyastayā tirodhīyate tat mīlitamiti dvidhā smaranti //",
  "GK16mamkavpu:3620": "{apāṅgatarale dṛśau madhuravakravarṇāgiro",
  "GK16mamkavpu:3621": "vilāsabharamantharā gatiratīva kāntaṃ mukham /",
  "GK16mamkavpu:3622": "iti sphuritamaṅgake mṛgadṛśaḥsvato līlayā",
  "GK16mamkavpu:3623": "tadatra na madodayaḥ kṛtapado 'pi saṃlakṣyate //546//}",
  "GK16mamkavpu:3624": "(Govindaṭhakkura's Kāvyapradīpa)",
  "GK16mamkavpu:3625": "atra dṛktaralatādikamaṅgasya liṅgaṃ svābhāvikaṃ sādhāraṇaṃ ca mahodayena tatrāpyetasya darśanāt /",
  "GK16mamkavpu:3626": "{ye kandarāsu nivasanti sadā himādres",
  "GK16mamkavpu:3627": "tvatpātaśaṅkitadhiyo vivaśā dviṣaste /",
  "GK16mamkavpu:3628": "apyaṅgamutpulakamudvahatāṃ sakampaṃ",
  "GK16mamkavpu:3629": "teṣāmaho bata bhiyāṃ na budho 'pyabhijñaḥ //547//}",
  "GK16mamkavpu:3630": "(Ruyyaka's Alaṅkārasarvasva)",
  "GK16mamkavpu:3631": "atra tu sāmarthyādavasitasya śaityasya āgantukatvāttatprabhavayorapi kampapulakayostādrūpyaṃ samānatā ca bhayeṣvapi tayorupalakṣitatvāt //130//",
  "GK16mamkavpu:3632": "sthāpyatepohyate vāpi yathāpūrvaṃ paraṃ param /",
  "GK16mamkavpu:3633": "viśeṣaṇatayā yatra vastu saikāvalī dvidhā // MKpr-K_131 //",
  "GK16mamkavpu:3634": "pūrvaṃ pūrvaṃ prati yathottarasya vastuno vīpsayā viśeṣaṇabhāvena yat sthāpanaṃ niṣedho vā saṃbhavati sā dvidhā budhairekāvalī bhaṇyate / krameṇodāharaṇam ----",
  "GK16mamkavpu:3635": "{purāṇi yasyāṃ savarāṅganāni varāṅganā rūpapuraskṛtāṅgyaḥ /",
  "GK16mamkavpu:3636": "rūpaṃ samunmīlitasadvilāsamastraṃ vilāsaḥ kusumāyudhasya //548//}",
  "GK16mamkavpu:3637": "(Padmagupta's Navasāhasāṅkacarita 1.22)",
  "GK16mamkavpu:3638": "{na tajjalaṃ yanna sucārupaṅkajaṃ",
  "GK16mamkavpu:3639": "napaṅkajaṃ tad yadalīnaṣaṭpadam /",
  "GK16mamkavpu:3640": "ca ṣaṭpado 'sau kalaguñjito na yo",
  "GK16mamkavpu:3641": "na guñjitaṃ tanna jahāra yanmanaḥ //549//}",
  "GK16mamkavpu:3642": "(Bhaṭṭikāvya 2.19)",
  "GK16mamkavpu:3643": "pūrvatra purāṇāṃ varāṅganāḥ tāsāmaṅgaviśeṣaṇamukhena rūpam tasya vilāsāḥ teṣāmapyastramityamunā krameṇa viśeṣaṇaṃ vidhīyate / uttaratra pratiṣedhe 'pyevaṃ yojyam //131//",
  "GK16mamkavpu:3644": "yathānubhavamarthasya dṛṣṭe tatsadṛśe smṛtiḥ /",
  "GK16mamkavpu:3645": "smaraṇaṃ ...",
  "GK16mamkavpu:3646_0": "yaḥ padārthaḥ kenacidākāreṇa niyataḥ yadā kadācit anubhūto 'bhūt sa kālāntare smṛtipratibodhādhāyini",
  "GK16mamkavpu:3646_1": "tatsamāne vastuni dṛṣṭe sati yat tathaiva smaryate tat bhavet smaraṇam / udāharaṇam ----",
  "GK16mamkavpu:3647": "{nimnanābhikuhareṣu yadambhaḥ plāvitaṃ caladṛśāṃ laharībhiḥ /",
  "GK16mamkavpu:3648": "tadbhavaiḥ kuharutaiḥ suranāryaḥ smāritā suratakaṇṭharutānām //550//}",
  "GK16mamkavpu:3649": "(Śrivatsalāñchanācārya's Kāvyaparīkṣā 310)",
  "GK16mamkavpu:3650": "yathā vā",
  "GK16mamkavpu:3651": "{karajuagahiajasoātthaṇamuhaviṇivesiāharapuḍassa /",
  "GK16mamkavpu:3652": "samariapañcajaṇṇassa ṇamaha kaṇhassa romāñcaṃ //551//}",
  "GK16mamkavpu:3653": "[karayugagṛhītayaśodāstanamukhaviniveśitādharapuṭasya /",
  "GK16mamkavpu:3654": "saṃsmṛtapāñcajanyasya namata kṛṣṇasya romāñcam //]",
  "GK16mamkavpu:3655": "(Hāla's Gāthāsaptaśatī 974)",
  "GK16mamkavpu:3656": "... bhrāntimānanyasaṃvittattulyadarśane // MKpr-K_132 //",
  "GK16mamkavpu:3657": "taditi anyat aprākaraṇikaṃ nirdiśyate / tena samānam arthādiha prākaraṇikam āśrīyate / tasya tathāvidhasya dṛṣṭau satyāṃ yat aprākaraṇikatayā saṃvedanaṃ sa bhrāntimān /",
  "GK16mamkavpu:3658": "na caiṣa rūpakaṃ prathamātiśayoktirvā tatra vastuto bhramasyābhāvāt iha ca,",
  "GK16mamkavpu:3659": "arthānugamanena saṃjñāyāḥ pravṛtteḥ tasya spaṣṭameva pratipannatvāt / udāharaṇam ----",
  "GK16mamkavpu:3660": "{kapāle mārjāraḥ paya iti karān leḍhi śaśinas",
  "GK16mamkavpu:3661": "tarucchidraprotān bisamiti karī saṃkalayati /",
  "GK16mamkavpu:3662": "ratānte talpasthān harati vanitāpyaṃśukamiti",
  "GK16mamkavpu:3663": "prabhāmattaścandro jagadidamaho viplavayati //552//}",
  "GK16mamkavpu:3664": "(Bhoja's Sarasvatīkāṇṭhābharaṇa 3.38 ; Subhāṣitaratnākara 905)",
  "GK16mamkavpu:3665": "ākṣepa upamānasya pratīpamupameyatā /",
  "GK16mamkavpu:3666": "tasyaiva yadi vā kalpyā tiraskāranibandhanam // MKpr-K_133 //",
  "GK16mamkavpu:3667_0": "asya dhuraṃ sutarāmupameyameva voḍhuṃ prauḍhamiti kaimarthyena yat upamānamākṣipyate",
  "GK16mamkavpu:3667_1": "yadapi tasyaivopamānatayā prasiddhasya upamānāntaravivakṣayānādarārthamupameyabhāvaḥ",
  "GK16mamkavpu:3667_2": "kalpyate tat upameyasyopamānapratikūlavartitvāt ubhyarūpaṃ pratīpam / krameṇodāharaṇam ----",
  "GK16mamkavpu:3668": "{lāvaṇyaukasi sapratāpagarimaṇyagresare tyāgināṃ",
  "GK16mamkavpu:3669": "deva tvayyavanībharakṣamabhuje niṣpādite vedhasā /",
  "GK16mamkavpu:3670": "induḥ kiṃ ghaṭitaḥ kimeṣa vihitaḥ pūṣā kimutpāditaṃ",
  "GK16mamkavpu:3671": "cintāratnamado mudhaiva kimamī sṛṣṭāḥ kulakṣmābhṛtaḥ //553//}",
  "GK16mamkavpu:3672": "(Govindaṭhakkura's Kāvyapradīpa)",
  "GK16mamkavpu:3673": "{e ehi dāva sundari kaṇṇaṃ dāūṇa suṇasu vaaṇijjaṃ /",
  "GK16mamkavpu:3674": "tujjha muheṇa kisoari cando uamijjai jaṇeṇa //554//}",
  "GK16mamkavpu:3675": "[ayi ehi tāvat sundari karṇandattvā śṛṇuṣva vacanīyam /",
  "GK16mamkavpu:3676": "tava mukhena kṛśodari candra upamīyate janena //]",
  "GK16mamkavpu:3677": "(Hāla's Gāthāsaptaśatī 972)",
  "GK16mamkavpu:3678": "atra mukhenopamīyamānasya śaśinaḥ svalpataraguṇatvāt upamityaniṣpattyā 'va_aṇijjaṃ';",
  "GK16mamkavpu:3679": "iti vacanīyapadābhivyaṅgyastiraskāraḥ /",
  "GK16mamkavpu:3680": "kkacittu niṣpannaivopamitikriyā anādaranibandhanam / yathā",
  "GK16mamkavpu:3681": "{garvamasaṃvāhyamimaṃ locranayugalena kiṃ vahasi mugdhe /",
  "GK16mamkavpu:3682": "santīdṛśāni diśi diśi sarassu nanu nīlanalināni //555//}",
  "GK16mamkavpu:3683": "(Rudraṭa's Kāvyālaṅkāra 8.78)",
  "GK16mamkavpu:3684": "ihopameyīkaraṇamevotpalānāmanādaraḥ /",
  "GK16mamkavpu:3685": "anayaiva rītyā yat asāmānyaguṇayogāt nopamānabhāvamapi anubhūtapūrvi tasya tatkalpanāyāmapi bhavati pratīpamiti pratyetavyam / yathā",
  "GK16mamkavpu:3686": "{ahameva guruḥ sudāruṇānām",
  "GK16mamkavpu:3687": "iti hālāhala tāta mā sma dṛpyaḥ /",
  "GK16mamkavpu:3688": "nanu santi bhavādṛśāni bhūyo",
  "GK16mamkavpu:3689": "bhuvanesmin vacanāni durjanānām //556//}",
  "GK16mamkavpu:3690": "(Govindaṭhakkura's Kāvyapradīpa)",
  "GK16mamkavpu:3691": "atra hālāhalasyopamānatvamasaṃbhāvyamevopanibaddham //",
  "GK16mamkavpu:3692": "prastutasya yadanyena guṇasāmyavivakṣayā /",
  "GK16mamkavpu:3693": "aikātmyaṃ badhyate yogāttatsāmānyamiti smṛtam // MKpr-K_134 //",
  "GK16mamkavpu:3694": "atādṛśamapi tādṛśatayā vivakṣituṃ yat aprastutārthena saṃpṛktamaparityaktanijaguṇameva tadekātmatayā nibadhyate tat samānaguṇanibandhanāt sāmānyam / udāharaṇam ----",
  "GK16mamkavpu:3695": "{malayajarasaviliptanavo navahāralatāvibhūṣitāḥ",
  "GK16mamkavpu:3696": "sitataradantapatra kṛtavaktraruco rucirāmalāṃśukāḥ /",
  "GK16mamkavpu:3697": "śaśabhṛti vitatadhāmni dhavalayati dharāmavibhāvyatāṃ gatāḥ /",
  "GK16mamkavpu:3698": "priyavasatiṃ prayānti sukhameva nirastabhiyo 'bhisārikāḥ //557//}",
  "GK16mamkavpu:3699": "(Vāmana's Kāvyālaṅkārasūtravṛtti 4,3.10)",
  "GK16mamkavpu:3700": "atra prastutatadanyayoranyūnānatiriktatayā nibaddhaṃ dhavalatvamekātmatāhetuḥ / ata eva pṛthagbhāvena na tayorupalakṣaṇam / yathā vā",
  "GK16mamkavpu:3701": "{vetratvacā tulyarucāṃ cadhūnāṃ karṇāgrato gaṇḍatalāgatāni /",
  "GK16mamkavpu:3702": "bhṛṅgā sahelaṃ yadi nāpatiṣyan kovedayiṣyannavacampakāni //558//}",
  "GK16mamkavpu:3703": "(Śrivatsalāñchanācārya's Kāvyaparīkṣā 311)",
  "GK16mamkavpu:3704": "atra nimittāntarajanitāpi nānātvapratītiḥ prathamapratipannamabhedaṃ na vyudsitumutsahate pratītatvāttasya pratīteśca bādhāyogāt //",
  "GK16mamkavpu:3705": "vinā prasiddhamādhāramādheyasya vyavasthitiḥ /",
  "GK16mamkavpu:3706": "ekātmā yagapaddṛttirekasyānekagocarā // MKpr-K_135 //",
  "GK16mamkavpu:3707": "anyat prakurvataḥ kāryamaśakyasyānyavastunaḥ /",
  "GK16mamkavpu:3708": "tathaiva karaṇaṃ ceti viśeṣastrividhaḥ smṛtaḥ // MKpr-K_136 //",
  "GK16mamkavpu:3709": "prasiddhārdhaparihāreṇa yat ādheyasya viśiṣṭā sthitirabhidhīyate sa prathamo viśeṣaḥ /",
  "GK16mamkavpu:3710": "udāharaṇam ----",
  "GK16mamkavpu:3711": "{divamapyupayātānāmākalpamanalpaguṇagaṇā yeṣām /",
  "GK16mamkavpu:3712": "ramayanti jaganti giraḥ kathamiha kavayo na te vandyāḥ //559//}",
  "GK16mamkavpu:3713": "(Rudraṭa's Kāvyālaṅkāra 9.6)",
  "GK16mamkavpu:3714": "evamapi vastu yat ekenaiva svabhāvena yugapadanekatra vartate sa dvitīyaḥ / udāharaṇam ----",
  "GK16mamkavpu:3715": "{sā vasai tujjha hiae sā ccia acchīsu sā a vaaṇesu /",
  "GK16mamkavpu:3716": "ahmārisāṇa sundara osāso kattha pāvāṇaṃ //560//}",
  "GK16mamkavpu:3717": "[sā vasati tava hṛdaye saivākṣiṣu sā ca vacaneṣu /",
  "GK16mamkavpu:3718": "asmādṛśīnāṃ sundara avakāśaḥ kutra pāpānām //]",
  "GK16mamkavpu:3719": "(Hāla's Gāthāsaptaśatī 947)",
  "GK16mamkavpu:3720": "yadyapi kiñcidrabhasena ārabhamāṇastenaiva yatnenāśakyamapi kāryāntaramārabhate soparo viśeṣaḥ / udāharaṇam ----",
  "GK16mamkavpu:3721": "{sphuradadbhutarūpamutpratāpajvalanaṃ tvāṃ sṛjatānavadyavidyam /",
  "GK16mamkavpu:3722": "vidhinā sasṛje navo manobhūrbhuvisatyaṃ savitā vṛhaspatiśca //561//}",
  "GK16mamkavpu:3723": "(Śrivatsalāñchanācārya's Kāvyaparīkṣā 315)",
  "GK16mamkavpu:3724": "yathā vā",
  "GK16mamkavpu:3725": "{gṛhiṇī sacivaḥ sakhī mithaḥ priyaśiṣyā lalite kalāvidhau /",
  "GK16mamkavpu:3726": "karuṇāvimukhena mṛtyunā haratā tvāṃ bata kiṃ na me hṛtam //562//}",
  "GK16mamkavpu:3727": "(Kālidāsa's Raghuvaṃśa 8.67)",
  "GK16mamkavpu:3728": "sarvatra evaṃvidhaviṣaye 'tiśayoktireva prāṇatvenāvatiṣṭhate tāṃ vinā prāueṇālaṅkāratvāyogāt / ata evoktam",
  "GK16mamkavpu:3729": "{saiṣā sarvatra vakroktiranayārtho vibhāvyate /",
  "GK16mamkavpu:3730": "yatnosyāṃ kavinā kāryaḥ ko 'laṅkāro 'nayā vinā //} iti //",
  "GK16mamkavpu:3731": "svamutsṛjya guṇaṃ yogādatyujjvalaguṇasya yat /",
  "GK16mamkavpu:3732": "vastu tadguṇatāmeti bhaṇyate sa tu tadguṇaḥ // MKpr-K_137 //",
  "GK16mamkavpu:3733": "vastu tiraskṛtanijarūpaṃ kenāpi samīpagatena praguṇayā svaguṇasaṃpadoparaktaṃ tatpratibhāsameva yatsamāsādayati sa tadguṇaḥ / tasyāprakṛtasya guṇotrāstīti / udāharaṇam ----",
  "GK16mamkavpu:3734": "{vibhinnavarṇā garuḍāgrajena sūryasya rathyāḥ paritaḥ sphurantyā /",
  "GK16mamkavpu:3735": "ratnaiḥ punaryatra rucā rucaṃ svāmāninyire vaṃśakarīranīlaiḥ //563//}",
  "GK16mamkavpu:3736": "(Māgha's Siśupālavadha, Nirnaya Sagar Press. 4.14)",
  "GK16mamkavpu:3737": "atra ravituragāpekṣayā garuḍāgrajasya tadapekṣayā ca harinmaṇīnāṃ praguṇavarṇatā //137//",
  "GK16mamkavpu:3738": "tadrūpānanuhāraścedasya tat syādatadguṇaḥ /",
  "GK16mamkavpu:3739": "yadi tu tadīyaṃ varṇaṃ saṃbhavantyāmapi yogyatāyām idaṃ nyūnaguṇaṃ na gṛhaṇīyāt tadā bhavedatadguṇo nāma / udāharaṇam ----",
  "GK16mamkavpu:3740": "{dhavalosi jahavi sundara taha vi tue majjha rañjiaṃ hiaaṃ /",
  "GK16mamkavpu:3741": "rāabharievi hiae suhaa ṇihitto ṇa rattosi //564//}",
  "GK16mamkavpu:3742": "[dhvalo 'si yadyapi sundara tathāpi tvayā mama rañjitaṃ hṛdayam /",
  "GK16mamkavpu:3743": "rāgabharite 'pi hṛdaye subhaga nihito na rakto 'si //]",
  "GK16mamkavpu:3744": "(Hāla's Gāthāsaptaśatī [665,7-64])",
  "GK16mamkavpu:3745": "atrātiraktenāpi manasā saṃyukto na raktatāmupagata ityatadguṇaḥ /",
  "GK16mamkavpu:3746": "kiñca taditi aprakṛtam asyeti ca prakṛtamatra nirdiśyate / tena yat aprakṛtasya rūpaṃ prakṛtena kutp'pi nimittāt nānuvidhīyate so 'tadaguṇa ityapi pratipattavyam / yathā",
  "GK16mamkavpu:3747": "{gāṅgamambu sitamambu yāmunaṃ kajjalābhamubhayatra majjataḥ /",
  "GK16mamkavpu:3748": "rājahaṃsa tava saiva śubhratā cīyate na ca na cāpacīyate //565//}",
  "GK16mamkavpu:3749": "(Ruyyaka's Alaṅkārasarvasva)",
  "GK16mamkavpu:3750": "yadyathā sādhitaṃ kenāpyapareṇa tadanyathā // MKpr-K_138 //",
  "GK16mamkavpu:3751": "tathaiva yadvidhīyeta sa vyāghāta iti smṛtiḥ /",
  "GK16mamkavpu:3752": "yenopāyena yat ekenopakalpitam tasyānyena jigīṣutayā tadupāyakameva yat anyathākaraṇam sa sādhitavastuvyāhatitetutvāt vyāghātaḥ / udāharaṇam ----",
  "GK16mamkavpu:3753": "{dṛśā dagdhaṃ manasijaṃ jīvayanti dṛśaiva yāḥ /",
  "GK16mamkavpu:3754": "virūpākṣasya jayinīstāḥ stuve vāmalocanāḥ //566//}",
  "GK16mamkavpu:3755": "(Rājaśekhara's Viddhaśālabhañjikā 1.4)",
  "GK16mamkavpu:3756": "seṣṭā saṃsṛṣṭireteṣāṃ bhedena yadiha sthitiḥ // MKpr-K_139 //",
  "GK16mamkavpu:3757": "eteṣāṃ samanantaramevoktasvarūpāṇāṃ yathāsaṃbhavananyonyanirapekṣatayā yat ekatra śabdabhāge eva arthaviṣaye eva ubhayatrāpi vā avasthānam sā ekārthasamavāyasvabhāvā saṃsṛṣṭiḥ /",
  "GK16mamkavpu:3758": "tatra śabdālaṅkārasaṃsṛṣṭiryathā",
  "GK16mamkavpu:3759": "{vadanasaurabhalobhaparibhramadbhramarasaṃbhramasaṃbhṛtaśobhayā /",
  "GK16mamkavpu:3760": "calitayā vidadhe kalamekhalākalakalolakaloladṛśānyayā //567//}",
  "GK16mamkavpu:3761": "(Māgha's Siśupālavadha 6.14)",
  "GK16mamkavpu:3762": "arthālaṅkārasaṃsṛṣṭistu",
  "GK16mamkavpu:3763": "{limpatīva tamoṅgāni varṣatīvāñjanaṃ nabhaḥ /",
  "GK16mamkavpu:3764": "asatpuruṣaseveva dṛṣṭirviphalatāṃ gatā //568[=417]//}",
  "GK16mamkavpu:3765": "(Śūdraka's Mṛcchakaṭikā 1.32)",
  "GK16mamkavpu:3766": "pūrvatra parasparanirapekṣau yamakānuprāsau saṃsṛṣṭiṃ prayojayataḥ uttaratra tu tathāvidhe upamotprekṣe /",
  "GK16mamkavpu:3767": "śabdārthālaṅkārayostu saṃsṛṣṭiḥ /",
  "GK16mamkavpu:3768": "{so ṇatthi ettha gāme jo e_aṃ mahamahantalā_aṇṇaṃ /",
  "GK16mamkavpu:3769": "taruṇāṇa hiaalūḍiṃ parisakkantīṃ ṇivāre_i //569//}",
  "GK16mamkavpu:3770": "[sa nāstyatra grāme ya enāṃ mahamahāyamānalāvaṇyām /",
  "GK16mamkavpu:3771": "taruṇānāṃ hṛdayaluṇṭhākiṃ pariṣvakkamāṇāṃ nivārayati /]",
  "GK16mamkavpu:3772": "(Hāla's Gāthāsaptaśatī 997)",
  "GK16mamkavpu:3773": "atrānuprāso rūpakaṃ cānyonyānapekṣe / saṃsargaśca tayorekatra vākye chandasi vā samavetatvāt //139//",
  "GK16mamkavpu:3774": "aviśrāntijuṣāmātmanyaṅgāṅgitvaṃ tu saṃkaraḥ /",
  "GK16mamkavpu:3775": "ete eva yatrātmani anāsāditasvatantrabhāvāḥ prasparam anugrāhyānugrāhakatāṃ dadhati sa eṣāṃ saṃkīryamāṇasvarūpatvāt saṃkaraḥ / udāharaṇam ----",
  "GK16mamkavpu:3776": "{ātte sīmantaratne marakatini hṛte hematāṭaṅkapatre",
  "GK16mamkavpu:3777": "luptāyāṃ mekhalāyāṃ jhaṭiti maṇitulākoṭiyugme gṛhīte /",
  "GK16mamkavpu:3778": "śoṇaṃ bimboṣṭhakāntyā tvadarimṛgadṛśāmitvarīṇāmaraṇye",
  "GK16mamkavpu:3779": "rājan guñjāphalānāṃ sraja iti śabarā naiva hāraṃ haranti //570//}",
  "GK16mamkavpu:3780": "(Govindaṭhakkura's Kāvyapradīpa)",
  "GK16mamkavpu:3781": "atra tadguṇamapekṣya bhrāntimatā prādurbhūtam tadāśrayeṇa ca tadguṇaḥ sacetasāṃ prabhūtacamatkṛtinimittamityanayoraṅgāṅgibhāvaḥ / yathā vā",
  "GK16mamkavpu:3782": "{jaṭābhābhirbhābhiḥ karadhṛtakalaṅkākṣavalayo",
  "GK16mamkavpu:3783": "viyogivyāpatteriva kalitavairāgyaviśadaḥ /",
  "GK16mamkavpu:3784": "paripreṅkhattārāparikarakapālāṅkitatale",
  "GK16mamkavpu:3785": "śaśī bhasmāpāṇḍuḥ pitṛvana iva vyomni carati //571//}",
  "GK16mamkavpu:3786": "(Govindaṭhakkura's Kāvyapradīpa)",
  "GK16mamkavpu:3787": "upamā rūpakam utprekṣā śleṣaśceti catvāro 'tra pūrvavat aṅgāṅgitayā pratīyante /",
  "GK16mamkavpu:3788_0": "kalaṅka evākṣavalayamiti rūpakaparigrahe karadhṛtatvameva sādhakapramāṇatāṃ pratipadyate /",
  "GK16mamkavpu:3788_1": "asya hi rūpakatve tirohitakalaṅkarūpam akṣavalayameva mukhyatayāvagamyate tasyaiva",
  "GK16mamkavpu:3788_2": "ca karagrahaṇayogyatāyāṃ sārvatrikī prasiddhiḥ / śleṣacchāyayā tu kalaṅgasya kalaṅkasya",
  "GK16mamkavpu:3788_3": "mūrtyaiva udvahanāt / kalaṅko 'kṣavalayamiveti tu, upamāyāṃ",
  "GK16mamkavpu:3789": "kalaṅkasya,",
  "GK16mamkavpu:3790": "utkaṭatayā pratipattiḥ / na cāsya karadhṛtatvaṃ tattvatostīti mukhye 'pyupacāra eva śaraṇaṃ syāt /",
  "GK16mamkavpu:3791": "evaṃrūpaśca saṃkaraḥ śabdālaṅkārayorapi paridṛśyate / yathā",
  "GK16mamkavpu:3792": "{rājati taṭīyamabhihatadānavarāsātipātisārāvanadā /",
  "GK16mamkavpu:3793": "gajatā ca yūthamviratadānavarā sātipāti sārā vanadā //572//}",
  "GK16mamkavpu:3794": "(Ratnākara's Haravijaya 5.137)",
  "GK16mamkavpu:3795": "atra yamakāmanulomapratilomaśca citrabhedaḥ pādadvayagate parasparāpekṣe /",
  "GK16mamkavpu:3796": "ekasya ca grahe nyāyadoṣābhāvādaniścayaḥ // MKpr-K_140 //",
  "GK16mamkavpu:3797_0": "dvayorbahūnāṃ vā alaṅkārāṇāmekatra samāveśe 'pi virodhāt na yatra yugapadavasthānam",
  "GK16mamkavpu:3797_1": "na caikatarasya parigrahe sādhakam taditarasya vā parihāre bādhakamasti yenaikatara",
  "GK16mamkavpu:3797_2": "eva parigṛhyate sa niścayābhāvārūpo",
  "GK16mamkavpu:3798": "dvitīyaḥ saṃkaraḥ samuccayena saṃkarasyaivākṣepāt / udāharaṇam ----",
  "GK16mamkavpu:3799": "{jaha gahiro jaha raaṇaṇivbharo jaha a ṇimmalacchāo /",
  "GK16mamkavpu:3800": "taha kiṃ vihiṇā eso sarasavāṇīo jalaṇihī ṇa kio //573//}",
  "GK16mamkavpu:3801": "[yathā gabhīro yathā ratnanirbharo yathā ca nirmalacchāyaḥ /",
  "GK16mamkavpu:3802": "tathā kiṃ vidhinā eṣa sarasapānīyo jalanidhirna krṭaḥ //]",
  "GK16mamkavpu:3803": "(Hāla's Gāthāsaptaśatī 976)",
  "GK16mamkavpu:3804_0": "atra samudre prastute viśeṣaṇasāmyādaprastutārthapratīteḥ kimasau samāsoktiḥ kim",
  "GK16mamkavpu:3804_1": "abdheraprastutasya mukhena kasyāpi tatsamaguṇatayā prastutasya pratīteḥ iyamaprastutapraśaṃsā",
  "GK16mamkavpu:3804_2": "iti saṃdehaḥ / yathā vā",
  "GK16mamkavpu:3805": "{nayanānandadāyīndorbimbametatprasīdati /",
  "GK16mamkavpu:3806": "adhunāpi niruddhāśamaviśīrṇamidaṃ tamaḥ //574//}",
  "GK16mamkavpu:3807": "(Kṣemendra's Aucityavicāracarcā)",
  "GK16mamkavpu:3808_0": "atra kiṃ kāmasyoddīpalaḥ kālo vartate iti bhaṅgyantareṇābhidhānāt paryāyoktam / uta",
  "GK16mamkavpu:3808_1": "vadanasyendubimbatayā adhyavasānāt atiśayoktiḥ kiṃ vā / etaditi vaktraṃ nirdiśya",
  "GK16mamkavpu:3808_2": "tadrūpāropavaśāt rūpakam / athavā tayoḥ samuccayavivakṣāyāṃ dīpakam /athavā tulyayogitā /",
  "GK16mamkavpu:3808_3": "kimu pradoṣasamaye viśeṣaṇasāmyādānanasyāvagatau samāsoktiḥ / āhosvit mukhanairmalyaprastāvāt",
  "GK16mamkavpu:3808_4": "aprastutapraśaṃsā iti bahūnāṃ saṃdehādayameva saṃkaraḥ /",
  "GK16mamkavpu:3809": "yatra tu nyāyadoṣayoranyarasyāvatāraḥ tatra ekatarasya niścayāt na saṃśayaḥ //",
  "GK16mamkavpu:3810": "nyāyaśca sādhakatvam anukūlatā doṣo 'pi bādhakatvaṃ pratikūlatā / tatra",
  "GK16mamkavpu:3811": "{saubhāgyaṃ vitanoti vaktraśaśino jyotsneva hāsadyutiḥ //575//}",
  "GK16mamkavpu:3812": "(Śrivatsalāñchanācārya's Kāvyaparīkṣā 321)",
  "GK16mamkavpu:3813": "ityatra mukhyatayā avagamyamānā hāsadyutirvaktre evānukūlyaṃ bhajate ityupamāyāḥ sādhakam / śaśinā tu na tathā pratikūleti rūpakaṃ prati tasyā abādhakatā /",
  "GK16mamkavpu:3814": "{vaktrendau tava satyayaṃ yadaparaḥ śītāṃśurabhyudyataḥ //576//}",
  "GK16mamkavpu:3815": "(Harṣa's Ratnāvali [3.23 cd])",
  "GK16mamkavpu:3816": "ityatrāparatvamindoranuguṇaṃ na tu vaktrasya pratikūlamiti rūpakasya sādhakatāṃ pratipadyate na tūpamāyā bādhakatām /",
  "GK16mamkavpu:3817": "{rājanārāyaṇaṃ lakṣmīstvāmāliṅgati nirbharam //577//}",
  "GK16mamkavpu:3818": "(Udbhaṭa's Kāvyālaṅkārasārasaṅgraha)",
  "GK16mamkavpu:3819": "ityatra punarāliṅganamupamāṃ nirasyati sadṛśaṃ prati parapreyasīprayuktasyāloṅganasyāsaṃbhavāt /",
  "GK16mamkavpu:3820": "{pādāmbujaṃ bhavatu no vijayāya mañju-",
  "GK16mamkavpu:3821": "mañjīraśijjitamanoharamambikāyāḥ //578//}",
  "GK16mamkavpu:3822": "(Kālidāsa, Pañcastavī 3.1)",
  "GK16mamkavpu:3823_0": "ityatra mañjīraśiñjitam ambuje pratikūlam asaṃbhavāditi rūpakasyabādhakam na tu pāde",
  "GK16mamkavpu:3823_1": "'nukūlamityupamāyāḥ sādhakamabhidhayate vidhyupamardino bādhakasya tadapekṣayotkaṭatvena pratipatteḥ //",
  "GK16mamkavpu:3824": "evamanyatrāpi sudhībhiḥ parīkṣyam //140//",
  "GK16mamkavpu:3825": "sphuṭamekatra viṣaye śabdārthālaṅkṛtidvayam /",
  "GK16mamkavpu:3826": "vyavasthitaṃ ca ...",
  "GK16mamkavpu:3827": "abhinne eva pade sphuṭatayā,",
  "GK16mamkavpu:3828": "yat ubhāvapi śabdārthālaṅkārau vyavasthāṃ samāsādayataḥ so 'pyaparaḥ saṃkaraḥ / udāharaṇam ----",
  "GK16mamkavpu:3829": "{spaṣṭollasatkiraṇakesarasūryabimba-",
  "GK16mamkavpu:3830": "vistīrṇakaṇikamatho divasāravindam /",
  "GK16mamkavpu:3831": "śliṣṭāṣṭadigdalakalāpamukhāvatāra-",
  "GK16mamkavpu:3832": "baddhāndhakāramadhapāvali saṃcakoca //579//}",
  "GK16mamkavpu:3833": "(Ratnākara's Haravijaya 19.1)",
  "GK16mamkavpu:3834": "atra ekāpadānupraviṣṭau rūpakānuprāsau //",
  "GK16mamkavpu:3835": "... tenāsau trirūpaḥ parikīrtitaḥ // MKpr-K_141 //",
  "GK16mamkavpu:3836_0": "tadayamanugrāhyānugrāhakatayā saṃdehena ekapadapratipādyatayā ca vyavasthitatvāttriprakāra",
  "GK16mamkavpu:3836_1": "eva saṃkaro vyākṛtaḥ / prakārāntareṇa tu na śakyo vyākartum ānantyāttatprabhedānāmiti pratipāditāḥ",
  "GK16mamkavpu:3837": "śabdārthobhayagatatvena trividhyajuṣo 'laṅkārāḥ //",
  "GK16mamkavpu:3838_0": "kutaḥ punareṣa niyamo yadeteṣāṃ tulye 'pi kāvyaśobhātiśayahetutve kaścidalaṅkāraḥ",
  "GK16mamkavpu:3838_1": "śabdasya kaścidarthasya kaściccobhayasya iti cet / uktamtra yathā kāvye doṣaguṇāḷaṅkārāṇāṃ",
  "GK16mamkavpu:3838_2": "śabdārthobhayagatatvena",
  "GK16mamkavpu:3839": "vyavasthāyāmanvayavyatirekāveva prabhavataḥ nimittāntarasyābhāvāt / tataśca yo 'laṅkāro yadīyānvayavyatirekāvanuvidhatte sa tadalaṅkāro vyavasthāpyate iti /",
  "GK16mamkavpu:3840": "evaṃ ca yathā punaruktavadābhāsaḥ paraṃparitarūpakaṃ cobhayor bhāvānuvidhāyitayā,",
  "GK16mamkavpu:3841": "ubhayālaṅkārau tathā śabdahetukārthāntaranyāsaprabhṛtayo 'pi draṣṭavyāḥ / arthasya tu tatra vaivitryam utkaṭatayā pratibhāsate,",
  "GK16mamkavpu:3842": "iti vācyālaṅkāramadhye vastusthitimanapekṣyaiva lakṣitāḥ //",
  "GK16mamkavpu:3843_0": "yo 'laṅkāro yadāśritaḥ sa tadalaṅkāra ityapi kalpanāyām anvayavyatirelāveva samāśrayitavyau",
  "GK16mamkavpu:3843_1": "tadāśrayaṇamantareṇa viśiṣṭasyāśrayibhāvasyābhāvādityalaṅkārāṇāṃ yathoktanimitta",
  "GK16mamkavpu:3843_2": "eva parasparavyatireko jyāyān //141 //",
  "GK16mamkavpu:3844": "eṣāṃ doṣā yathāyogaṃ saṃbhavanto 'pi kecana /",
  "GK16mamkavpu:3845": "ukteṣvantarbhavantīti na pṛthak pratipāditāḥ // MKpr-K_142 //",
  "GK16mamkavpu:3846_0": "tathāhi ---- anuprāsasya prasiddhyabhāvo vaiphalyaṃ vṛttivirodha iti ye trayo doṣāḥ /",
  "GK16mamkavpu:3846_1": "te prasiddhiviruddhatām apuṣṭāthatvam pratikūlavarṇatāṃ ca yathākramaṃ na vyatikrāmanti",
  "GK16mamkavpu:3846_2": "tatsvabhāvatvāt / krameṇodāharaṇam ----",
  "GK16mamkavpu:3847": "{cakrī cakrārapaṅktiṃ harirapi ca harīn dhūrjaṭirdhūrdhvajāgrān",
  "GK16mamkavpu:3848": "akṣaṃ nakṣatranāthoruṇamapi varuṇaḥ kūbarāgraṃ kuberaḥ /",
  "GK16mamkavpu:3849": "raṃhaḥ saṃghaḥ surāṇāṃ jagadupakṛtaye nityayuktasya yasya",
  "GK16mamkavpu:3850": "stauti prītiprasannonvahamahimaruceḥ sovatātsyandano vaḥ //580//}",
  "GK16mamkavpu:3851": "(Mayūra's Sūryaśataka 71)",
  "GK16mamkavpu:3852": "atra kartṛkarmapratiniyamena stutiḥ anuprāsānurodhenaiva kṛtā na purāṇetihāsādiṣu tathā pratīteti prasiddhivirodhaḥ //",
  "GK16mamkavpu:3853": "{bhaṇa taruṇi ramaṇamandiramānandasyandisundarendumukhi /",
  "GK16mamkavpu:3854": "yadi sallīlollāpini gacchasi tat kiṃ tvadīyaṃ me //581//}",
  "GK16mamkavpu:3855": "(Rudraṭa's Kāvyālaṅkāra 2.22)",
  "GK16mamkavpu:3856": "{anuṇuraṇanmaṇimekhalamavirataśiñjānamañjumañjīram /",
  "GK16mamkavpu:3857": "parisaraṇamaruṇacaraṇe raṇaraṇakamakāraṇaṃ kurute //582 (=207)//}",
  "GK16mamkavpu:3858": "(Rudraṭa's Kāvyālaṅkāra 2.23)",
  "GK16mamkavpu:3859": "atra vāvyasya vicintyamānaṃ na kiñcidapi cārutvaṃ pratīyate,",
  "GK16mamkavpu:3860": "ityapuṣṭārthataivānuprāsasya vaiphalyam //",
  "GK16mamkavpu:3861": "akuṇṭhotkaṇṭhayā iti atra śṛṅgāre paruṣavarṇāḍambaraḥ pūrvoktarītyā virudhyate iti paruṣānuprāso 'tra pratikūlavarṇataiva vṛttivirodhaḥ //",
  "GK16mamkavpu:3862": "yamakasya pādatrayagatatvena yamanamaprayutatvaṃ doṣaḥ // yathā",
  "GK16mamkavpu:3863": "{bhujaṅgamasyeva maṇiḥ sadambhā grāhāvakīrṇeva nadī sadambhāḥ /",
  "GK16mamkavpu:3864": "durantatāṃ nirṇayato 'pi jantoḥ karṣanti cetaḥ prasabhaṃ sadambhāḥ //583//}",
  "GK16mamkavpu:3865": "(Govindaṭhakkura's Kāvyapradīpa)",
  "GK16mamkavpu:3866_0": "upamāyām upamānasya jātipramāṇagatanyūnatvam adhikatā vā tādṛśī anucitārthatvaṃ doṣaḥ /",
  "GK16mamkavpu:3866_1": "dharmāśraye tu nyūnādhikatve yathākramaṃ hīnapadatvamadhikapadatvaṃ ca na vyabhicarataḥ // krameṇodāharaṇam --",
  "GK16mamkavpu:3867": "{caṇḍālairiva yuṣmābhiḥ sāhasaṃ paramaṃ kṛtam //584//}",
  "GK16mamkavpu:3868": "(Vāmana's Kāvyālaṅkārasūtravṛtti 4,2.9)",
  "GK16mamkavpu:3869": "{vahnisphuliṅga iva bhānurayaṃ cakāsti //585//}",
  "GK16mamkavpu:3870": "(Vāmana's Kāvyālaṅkārasūtravṛtti 4.2)",
  "GK16mamkavpu:3871": "{ayaṃ padmāsanāsīnaścakravāko virājate /",
  "GK16mamkavpu:3872": "yugādau bhagavān vedhā vinirmitsuriva prajāḥ //586//}",
  "GK16mamkavpu:3873": "(Bhāmaha's Kāvyālaṅkāra 2.25; Vāmana's Kāvyālaṅkārasūtravṛtti 4,2.11)",
  "GK16mamkavpu:3874": "{pātālamiva te nābhiḥ stanau kṣitidharopamau /",
  "GK16mamkavpu:3875": "veṇīdaṇḍaḥ punarayaṃ kālindīpātasaṃnibhaḥ //587//}",
  "GK16mamkavpu:3876": "(Vāmana's Kāvyālaṅkārasūtravṛtti 4,2.11)",
  "GK16mamkavpu:3877": "atra caṇḍālādibhirupamānaḥ prastuto 'rtho 'tyarthameva kadarthita ityanucitāthantā //",
  "GK16mamkavpu:3878": "{sa munirlāñchito mauñjyā kṛṣṇājinapaṭaṃ vahan /",
  "GK16mamkavpu:3879": "vyarājannīlajīmūtabhāgāśliṣṭa ivāṃśumān //588//}",
  "GK16mamkavpu:3880": "(Vāmana's Kāvyālaṅkārasūtravṛtti 4,2.9)",
  "GK16mamkavpu:3881": "atropamānasya mauñjīsthānīyastaḍillakṣaṇo dharmaḥ kenāpi padena na pratipādita iti hīnapadatvam //",
  "GK16mamkavpu:3882": "{sa pītavāsāḥ pragṛhītaśārṅgo manojñabhīmaṃ vapurāpa kṛṣṇaḥ /",
  "GK16mamkavpu:3883": "śatahradendrāyudhavānniśāyāṃ saṃsṛjyamānaḥ śaśineva meghaḥ //589//}",
  "GK16mamkavpu:3884": "(Bhāmaha's Kāvyālaṅkāra 2.58)",
  "GK16mamkavpu:3885": "atropameyasya śaṅkhāderanirdeśe śaśino grahaṇamatiricyate ityadhikapadatvam //",
  "GK16mamkavpu:3886_0": "liṅgavacanabhedo 'pi upamānopameyayoḥ sādhāraṇaṃ cet dharmamanyarūpaṃ kuryāt / tadā",
  "GK16mamkavpu:3886_1": "ekatarasyaiva taddharmasamanvayāvagateḥ saviśeṣaṇasyaiva tasyopamānatvamupameyatvaṃ",
  "GK16mamkavpu:3886_2": "vā pratīyamānena dharmeṇa",
  "GK16mamkavpu:3887": "pratīyate iti prakāntasyārthasya sphuṭamanirvāhādasya bhagnaprakramarūpatvam / yathā ----",
  "GK16mamkavpu:3888": "{cintāratnamiva cyutosi karato dhiṅmandabhāgyasya me //590//}",
  "GK16mamkavpu:3889": "(Rudraṭa, Kāvyālaṅkāra 11.20)",
  "GK16mamkavpu:3890": "{saktavo bhakṣitā deva śuddhāḥ kulavadhūriva //591//}",
  "GK16mamkavpu:3891": "(Śrivatsalāñchanācārya's Kāvyaparīkṣā 334)",
  "GK16mamkavpu:3892": "yatra tu nānātve 'pi liṅggavacanayoḥ sāmānyābhidhāyi padaṃ dvarūpabhedaṃ nāpadyate na tatraitaddūṣaṇāvatāraḥ ubhayathāpi asya anugamakṣamasvabhāvatvāt / yathā",
  "GK16mamkavpu:3893": "{guṇairanarghyaiḥ prathito ratnairiva mahārṇavaḥ //592//}",
  "GK16mamkavpu:3894": "(Śrivatsalāñchanācārya's Kāvyaparīkṣā 335)",
  "GK16mamkavpu:3895": "{tadveṣosadṛśonyābhiḥ strībhirmadhuratābhṛtaḥ /",
  "GK16mamkavpu:3896": "dadhate sma parāṃ śobhāṃ tadīyā vibhramā iva //593//}",
  "GK16mamkavpu:3897": "(Śrivatsalāñchanācārya's Kāvyaparīkṣā 336)",
  "GK16mamkavpu:3898": "kālapuruṣavidhyādibhede 'pi na tathā pratītiraskhalitarūpatayā viśrāntimāsādayatītyasāvapi bhagnaprakramatayaiva vyāptaḥ / yathā",
  "GK16mamkavpu:3899": "{atithiṃ nāma kākutsthāt putramāpa kumudvatī /",
  "GK16mamkavpu:3900": "paścimād yāminīyāmāt prasādamiva cetanā //594//}",
  "GK16mamkavpu:3901": "(Kālidāsa's Raghuvaṃśa 17.1)",
  "GK16mamkavpu:3902": "atra cetanā prasādamāpnoti na punarāpeti kālabhedaḥ /",
  "GK16mamkavpu:3903": "{pratyagramajjanaviśeṣaviviktamūrtiḥ",
  "GK16mamkavpu:3904": "kausumbharāgarucirasphuradaṃśukāntāḥ /",
  "GK16mamkavpu:3905": "vibhrājase makaraketanamarcayantī",
  "GK16mamkavpu:3906": "bālaprabālaviṭapaprabhavā lateva //595//}",
  "GK16mamkavpu:3907": "(Harṣa's Ratnāvali 1.20)",
  "GK16mamkavpu:3908": "atra latā vibhrājate na tu vibhrājase iti saṃbodhyamānaniṣṭhasya parabhāgasya asaṃbodhyamānaviṣayatayā vyatyāsāt puruṣabhedaḥ /",
  "GK16mamkavpu:3909": "{gaṅgeva pravahatu te sadaiva kīrtiḥ //596//}",
  "GK16mamkavpu:3910": "(Śrivatsalāñchanācārya's Kāvyaparīkṣā 339)",
  "GK16mamkavpu:3911": "ityādau ca gaṅgā pravahati na tu pravahatu iti apravṛttapravartanātmano vidheḥ / evañjātīyakasya cānyasyārthasya upamānagatasyāsaṃbhavādvidhyādibhedaḥ //",
  "GK16mamkavpu:3912_0": "nanu samānam uccāritaṃ pratīyamānaṃ vā dharmāntaramupādāya paryavasitāyām upamāyām",
  "GK16mamkavpu:3912_1": "upameyasya prakṛtadharmāmisaṃbandhānna kaścitkālādibhedo 'sti / yatrāpyupāttenaiva",
  "GK16mamkavpu:3912_2": "sāmānyadharmeṇa upamā",
  "GK16mamkavpu:3913_0": "avagamyate yathā {yudhiṣṭhira ivāyaṃ satyaṃ vadati} iti tatra yudhiṣthira iva satyavādyayaṃ",
  "GK16mamkavpu:3913_1": "satyaṃ vadatīti pratipatsyāmahe / satyavādī satyaṃ vadatīti ca na paunaruktyam āśaṅkanīyam",
  "GK16mamkavpu:3913_2": "raipoṣaṃ puṣṇātītivat",
  "GK16mamkavpu:3914_0": "yudhiṣthira iva satyavadanena satyavādyayamityarthāvagamāt / satyametat kiṃ tu sthiteṣu",
  "GK16mamkavpu:3914_1": "prayogeṣu samarthanamidaṃ na tu sarvathā niravadyam prastutavastupratītivyādhātāditi",
  "GK16mamkavpu:3914_2": "savetasa evātra pramāṇam //",
  "GK16mamkavpu:3915": "asādṛśyāsaṃbhavāvapyupamāyām anucitārthatāyāmeva paryavasyataḥ / yathā",
  "GK16mamkavpu:3916": "{grathnāmi kāvyaśaśinaṃ vitatārtharaśmim //597//}",
  "GK16mamkavpu:3917": "(Vāmana's Kāvyālaṅkārasūtravṛtti 2,4.16)",
  "GK16mamkavpu:3918": "atra kāvyasya śaśinā arthānāṃ ca raśmibhiḥ sādharmyaṃ kutrāpi na pratītamityanucitārthatvam /",
  "GK16mamkavpu:3919": "{nipeturāsyādiva tasya dīptāḥ",
  "GK16mamkavpu:3920": "śarā dhanurmaṇḍalamadhyabhājaḥ /",
  "GK16mamkavpu:3921": "jājvalyamānā iva vāridhārā",
  "GK16mamkavpu:3922": "dinārdhabhājaḥ pariveṣiṇorkāt //598//}",
  "GK16mamkavpu:3923": "(Govindaṭhakkura's Kāvyapradīpa)",
  "GK16mamkavpu:3924": "atrāpi jvalantyombudhārāḥ sūryamaṇḍalāt niṣpatantyo na saṃbhavantītyupanibadhyamāno 'rtho 'naucityameva puṣṇāti //",
  "GK16mamkavpu:3925_0": "utprekṣāyāmapi saṃbhāvanaṃ dhruvevādaya eva śabdā vaktuṃ sahante na yathāśabdo 'pi",
  "GK16mamkavpu:3925_1": "kevalasyāsya sādhārmyameva pratipādayituṃ paryāptatvāt tasya cāsyāmavivakṣitatvāditi",
  "GK16mamkavpu:3925_2": "tatrāśaktirasyāvācakatvaṃ doṣaḥ /",
  "GK16mamkavpu:3926": "yathā",
  "GK16mamkavpu:3927": "{udyayau dīrghikāgarbhānmukulaṃ mecakotpalam /",
  "GK16mamkavpu:3928": "nārīlocanacāturyaśaṅkāsaṃkucitaṃya thā //599//}",
  "GK16mamkavpu:3929": "(Śrivatsalāñchanācārya's Kāvyaparīkṣā 340)",
  "GK16mamkavpu:3930_0": "utprekṣitamapi tāttvikena rūpeṇa parivarjitatvāt nirupākhyaprakhyam / tatsamarthanāya",
  "GK16mamkavpu:3930_1": "yat arthāntaranyāsopādānam tat ālekhyamiva gaganataletyantamasamīcīnamiti nirviṣayatvametasya /",
  "GK16mamkavpu:3930_2": "anucitārthataiva doṣaḥ / yathā",
  "GK16mamkavpu:3931": "{divākarādrakṣati yo guhāsu līnaṃ divā bhītamivāndhakāram /",
  "GK16mamkavpu:3932": "kṣudre 'pi nūnaṃ prapanne mamatvamuccaiḥ śirasāmatīva //600//}",
  "GK16mamkavpu:3933": "(Kālidāsa's Kumārasaṃbhava 1.12)",
  "GK16mamkavpu:3934_0": "atrācetanasya tamaso divākarāttrāsa eva na saṃbhavatīti kuta eva tatprayojitamadriṇā",
  "GK16mamkavpu:3934_1": "paritrāṇam / saṃbhāvitena tu rūpeṇa pratibhāsamānasyāsya na kācidanupapattiravataratīti",
  "GK16mamkavpu:3934_2": "vyartha eva tatsamarthanāyāṃ yatnaḥ /",
  "GK16mamkavpu:3935": "sādhāraṇaviśeṣaṇavaśādeva samāsoktiranuktamapi upamānaviśeṣaṃ prakāśayatīti tasyātra punarupādāne prayojanābhāvāt anupādeyatvaṃ yat tat apuṣṭārthatvaṃ punaruktaṃ vā doṣaḥ / yathā",
  "GK16mamkavpu:3936": "{spṛśati tigmarucau kakubhaḥ karairdayitayeva vijṛmbhitatāpayā /",
  "GK16mamkavpu:3937": "atanumānaparigrahayā sthitaṃ rucirayā cirayāpi dinaśriyā //601//}",
  "GK16mamkavpu:3938": "(Ratnākara's Haravijaya 3.37)",
  "GK16mamkavpu:3939": "atra tigmaruceḥ kakubhāṃ ca yathā sadṛśaviśeṣaṇavaśena vyaktiviśeṣaparigraheṇa ca nāyakatayā nāyikātvena ca vyaktiḥ,",
  "GK16mamkavpu:3940": "tathā grīṣmadivasaśriyo 'pi pratināyikātvena bhaviṣyatīti kiṃ dayitayeti svaśabdopādānena //",
  "GK16mamkavpu:3941": "śleṣopamāyāstu sa viṣayaḥ yatropamānasyopādānamantareṇa sādhāraṇeṣvapi viśeṣaṇeṣu na tathā pratītiḥ / yathā",
  "GK16mamkavpu:3942": "{svayaṃ ca pallavātāmra bhāsvatkaravirājitā /",
  "GK16mamkavpu:3943": "prabhātasaṃdhyevāsvāpaphalalubdhehitapradā //602//} iti//",
  "GK16mamkavpu:3944": "(Udbhaṭa's Kāvyālaṅkārasārasaṅgraha 4.15)",
  "GK16mamkavpu:3945": "aprastutapraśaṃsāyāmapi upameyam anayaiva rītyā pratītaṃ na punaḥ prayogeṇa kadarthatāṃ neyam / yathā",
  "GK16mamkavpu:3946": "{āhūteṣu vihaṅgameṣu maśako nāyān puro vāryate",
  "GK16mamkavpu:3947": "madhyevāridhi vāvasaṃstṛṇamaṇirdhatte maṇīnāṃ rucam /",
  "GK16mamkavpu:3948": "khadyoto 'pi na kampate pracalituṃ madhye 'pi tejasvināṃ",
  "GK16mamkavpu:3949": "dhik sāmānyamacetanaṃ prabhumivānāmṛṣṭatattvāntaram //603//}",
  "GK16mamkavpu:3950": "(Bhallaṭaśataka 67)",
  "GK16mamkavpu:3951": "atra acetanasya prabhoraprastutaviśiṣṭasāmānyadvāreṇābhivyaktau na yuktameva punaḥ kathanam //",
  "GK16mamkavpu:3952": "tadeta alaṅkāradoṣāḥ yathāsaṃbhāvinonye 'pyevañjātīyakāḥ pūrvoktayaiva doṣajātyā antarbhāvitāḥ na pṛthag pratipādanamarhantīti saṃpūrṇamidaṃ kāvyalakṣaṇam //142//",
  "GK16mamkavpu:3953": "{ityeṣa mārgo viduṣāṃ vibhinno 'pyabhinnarūpaḥ pratibhāsate yat /",
  "GK16mamkavpu:3954": "na tadvicitraṃ yadamutra samyagvinirmitā saṃghaṭanaiva hetuḥ //1//}",
  "GK16mamkavpu:3955": "iti kāvyaprakāśe 'rthālaṅkāranirṇayo nāma daśama ullāsaḥ //",
  "GK16mamkavpu:3956": "// samāptaścāyaṃ kāvyaprakāśaḥ //",
  "GK16mamkavpu:3957": "// samāpto 'yaṃ granthaḥ //"
}