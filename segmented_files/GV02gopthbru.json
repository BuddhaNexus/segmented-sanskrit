{
    "GV02gopthbru:0": "Gopathabrāhmaṇa, Pūrvabhāga, Prathamaḥ prapāṭhakaḥ",
    "GV02gopthbru:1_0": "oṃ brahma ha vā idam agra āsīt svayaṃ tv ekam eva tad aikṣata mahad vai yakṣaṃ tad ekam evāsmi hantāhaṃ mad eva manmātraṃ",
    "GV02gopthbru:1_1": "dvitīyaṃ devaṃ nirmama iti tad abhyaśrāmyad abhyatapat samatapat tasya śrāntasya taptasya saṃtaptasya lalāṭe sneho yad ārdryam",
    "GV02gopthbru:1_2": "ājāyata tenānandat tam abravīt mahad vai yakṣaṃ suvedam avidāmaha iti /",
    "GV02gopthbru:2": "tad yad abravīt mahad vai yakṣaṃ suvedam avidāmaha iti tasmāt suvedo 'bhavattaṃ vā etaṃ suvedaṃ santaṃ sveda ity ācakṣate /",
    "GV02gopthbru:3": "parokṣeṇa parokṣapriyā iva hi devā bhavanti pratyakṣadviṣaḥ || GpBr_1,1.1 ||",
    "GV02gopthbru:4": "sa bhūyo 'śrāmyad bhūyo 'tapyat bhūya ātmānaṃ samatapat tasya śrāntasya taptasya saṃtaptasya sarvebhyo romagartebhyaḥ pṛthak svedadhārāḥ",
    "GV02gopthbru:5": "prāsyandanta /",
    "GV02gopthbru:6_0": "tābhir anandat tad abravīd ābhir vā aham idaṃ sarvaṃ dhārayiṣyāmi yad idaṃ kiṃcābhir vā aham idaṃ sarvaṃ janayiṣyāmi yad",
    "GV02gopthbru:6_1": "idaṃ kiṃcābhir vā aham idaṃ sarvam āpsyāmi yad idaṃ kiṃceti /",
    "GV02gopthbru:7": "tad yad abravīd ābhir vā aham idaṃ sarvaṃ dhārayiṣyāmi yad idaṃ kiṃceti tasmāt dhārā abhavaṃs taddhārāṇāṃ dhārātvaṃ yac cāsu dhriyate /",
    "GV02gopthbru:8_0": "tad yad abravīd ābhir vā aham idaṃ sarvaṃ janayiṣyāmi yad idaṃ kiṃceti tasmāj jāyā abhavaṃs tajjāyānāṃ jāyātvaṃ yac cāsu",
    "GV02gopthbru:8_1": "puruṣo jāyate yac ca putraḥ punnāmanarakam anekaśatatāraṃ tasmāt trāti putras tat putrasya putratvam /",
    "GV02gopthbru:9": "tad yad abravīd ābhir vā aham idaṃ sarvam āpsyāmi yad idaṃ kiṃceti tasmād āpo",
    "GV02gopthbru:10": "'bhavaṃs tad apām aptvam āpnoti vai sa sarvān kāmān yān kāmayate //",
    "GV02gopthbru:11": "tā apaḥ sṛṣṭvānvaikṣata tāsu svāṃ chāyām apaśyat tām asyekṣamāṇasya svayaṃ reto 'skandat tad apsu pratyatiṣṭhat tās tatraivābhyaśrāmyad abhyatapat",
    "GV02gopthbru:12_0": "samatapat tāḥ śrāntās taptāḥ saṃtaptāḥ sārdham eva retasā dvaidham abhavaṃs tāsām anyā anyatarā atilavaṇā apeyā asvādvyas",
    "GV02gopthbru:12_1": "tā aśāntā retaḥ samudraṃ vṛtvātiṣṭhann athetarāḥ peyāḥ svādvyaḥ śāntās tās tatraivābhyaśrāmyad abhyatapat samatapat tābhyaḥ",
    "GV02gopthbru:12_2": "śrāntābhyas taptābhyaḥ saṃtaptābhyo yad reta āsīt tad abhṛjjyata yad abhṛjjyata tasmād bhṛguḥ samabhavat tad bhṛgor bhṛgutvaṃ",
    "GV02gopthbru:12_3": "bhṛgur iva vai sa sarveṣu lokeṣu bhāti ya evaṃ veda // GpBr_1,1.3 //",
    "GV02gopthbru:13_0": "sa bhṛguṃ sṛṣṭvāntaradhīyata sa bhṛguḥ sṛṣṭaḥ prāṅ ejatataṃ vāg anvavadad vāyo vāyo iti saṃnyavartata sa dakṣiṇāṃ diśam ejatataṃ",
    "GV02gopthbru:13_1": "vāg anvavadat mātariśvan mātariśvann iti sa nyavartata sa pratīcīṃ diśam ejatataṃ vāg anvavadat pavamānaḥ pavamāna iti sa",
    "GV02gopthbru:13_2": "nyavartata sa udīcīṃ diśam ejatataṃ vāg anvavadad vāta vāteti tam abravīn nanv avidāmaha iti na hīty athārvāṅ",
    "GV02gopthbru:14": "enam etāsv evāpsv anviccheti tad yad abravīd athārvāṅ enam etāsv evāpsv anviccheti tad atharvābhavat tad atharvaṇo 'tharvatvam /",
    "GV02gopthbru:15": "tasya ha vā etasya bhagavato 'tharvaṇa ṛṣer yatheva brahmaṇī lomāni yathāṅgāni yathā",
    "GV02gopthbru:16": "prāṇa evam evāsya sarva ātmā samabhavat tam atharvāṇaṃ brahmābravīt prajāpateḥ prajāḥ sṛṣṭvā pālayasveti /",
    "GV02gopthbru:17": "tad yad abravīt prajāpateḥ prajā sṛṣṭvā pālayasveti tasmāt prajāpatir abhavat tat prajāpateḥ prajāpatitvam atharvā vai prajāpatiḥ prajāpatir iva vai sa sarveṣu lokeṣu bhāti ya evaṃ",
    "GV02gopthbru:18": "veda // GpBr_1,1.4 //",
    "GV02gopthbru:19_0": "tam atharvāṇam ṛṣim abhyaśrāmyad abhyatapat samatapat tasmāc chrāntāt taptāt saṃtaptāt daśatayān atharvaṇa ṛṣīn niramimataikarcān",
    "GV02gopthbru:19_1": "dvyṛcāṃs tṛcāṃś caturṛcān pañcarcān ṣaḍarcān saptarcān aṣṭarcān navarcān daśarcān iti /",
    "GV02gopthbru:20_0": "tān atharvaṇa ṛṣīn abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyaḥ daśatayān ātharvaṇān ārṣeyān",
    "GV02gopthbru:20_1": "niramimataikādaśān dvādaśāṃs trayodaśāṃś caturdaśān pañcadaśān ṣoḍaśān saptadaśān aṣṭādaśān navadaśān viṃśān iti /",
    "GV02gopthbru:21_0": "tān atharvaṇa ṛṣīn ātharvaṇāṃś cārṣeyān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyo yān",
    "GV02gopthbru:21_1": "mantrān apaśyat sa ātharvaṇo vedo 'bhavat tam ātharvaṇaṃ vedam abhyaśrāmyad abhyatapat samatapat tasmāc chrāntāt taptāt saṃtaptād",
    "GV02gopthbru:21_2": "om iti mana evordhvam akṣaram udakrāmat sa ya icchet sarvair etair atharvabhiś cātharvaṇī kurvīyety etayaiva taṃ mahāvyāhṛtyā",
    "GV02gopthbru:21_3": "kurvīta /",
    "GV02gopthbru:22": "sarvair ha vā asyaitair atharvabhiś cātharvaṇaiś ca kṛtaṃ bhavati ya evaṃ veda yaś caivaṃ vidvān evam etayā mahāvyāhṛtyā kurute // GpBr_1,1.5 //",
    "GV02gopthbru:23": "sa bhūyo 'śrāmyad bhūyo 'tapyad bhūya ātmānaṃ samatapat sa ātmata eva",
    "GV02gopthbru:24": "trīṃl lokān niramimata pṛthivīm antarikṣaṃ divam iti /",
    "GV02gopthbru:25": "sa khalu pādābhyām eva pṛthivīṃ niramimatodarād antarikṣam mūrdhno divam /",
    "GV02gopthbru:26": "sa tāṃs trīn lokān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyas trīn devān niramimatāgniṃ vāyum ādityam iti /",
    "GV02gopthbru:27": "sa khalu pṛthivyā evāgniṃ niramimatāntarikṣād vāyuṃ diva ādityam /",
    "GV02gopthbru:28_0": "sa tāṃs trīn devān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyas trīn vedān niramimata ṛgvedaṃ",
    "GV02gopthbru:28_1": "yajurvedaṃ sāmavedam iti agne ṛgvedaṃ vāyor yajurvedam ādityāt sāmavedam /",
    "GV02gopthbru:29": "sa tāṃs trīn vedān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyas tisro mahāvyāhṛtīr niramimata bhūr bhuvaḥ svar iti /",
    "GV02gopthbru:30": "bhūr ity ṛgvedāt bhuva iti yajurvedāt svar iti sāmavedāt /",
    "GV02gopthbru:31_0": "sa ya icchet sarvair etais tribhir vedaiḥ kurvīyety etābhir eva taṃ mahāvyāhṛtibhiḥ kurvīta sarvair ha vā asyaitais tribhir",
    "GV02gopthbru:31_1": "vedaiḥ kṛtaṃ bhavati ya evaṃ veda yaś caivaṃ vidvān evam etābhir mahāvyāhṛtibhiḥ kurute // GpBr_1,1.6 //",
    "GV02gopthbru:32": "tā yā amū retaḥ samudraṃ vṛtvātiṣṭhaṃs tāḥ prācyo dakṣiṇācyaḥ pratīcya udīcyaḥ samavadravanta",
    "GV02gopthbru:33": "tad yat samavadravanta tasmāt samudra ucyate /",
    "GV02gopthbru:34": "tā bhītā abruvan bhagavantam eva vayaṃ rājānaṃ vṛṇīmaha iti /",
    "GV02gopthbru:35": "yac ca vṛtvātiṣṭhaṃs tadvaraṇo 'bhavat taṃ vā etaṃ varaṇaṃ santaṃ varuṇa ity ācakṣate /",
    "GV02gopthbru:36": "parokṣeṇa parokṣapriyā iva hi devā bhavanti pratyakṣadviṣaḥ /",
    "GV02gopthbru:37": "sa samudrād amucyata sa mucyur abhavat taṃ vā etaṃ mucyuṃ santaṃ mṛtyur ity ācakṣate /",
    "GV02gopthbru:38": "parokṣeṇa parokṣapriyā iva hi devā bhavanti pratyakṣadviṣaḥ",
    "GV02gopthbru:39": "/ taṃ varuṇaṃ mṛtyum abhyaśrāmyad abhyatapat samatapat tasya śrāntasya taptasya saṃtaptasya sarvebhyo 'ṅgebhyo raso 'kṣarat so 'ṅgaraso 'bhavat",
    "GV02gopthbru:40": "taṃ vā etam aṅgarasaṃ santam aṅgirā ity ācakṣate /",
    "GV02gopthbru:41": "parokṣeṇa parokṣapriyā iva hi devā bhavanti pratyakṣadviṣaḥ // GpBr_1,1.7 //",
    "GV02gopthbru:42": "tam aṅgirasam ṛṣim abhyaśrāmyad abhyatapat samatapat tasmāc chrāntāt taptāt saṃtaptād viṃśino 'ṅgirasa ṛṣīn niramimata tān viṃśino 'ṅgirasa",
    "GV02gopthbru:43": "ṛṣīn abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyo daśatayān āṅgirasān ārṣeyān niramimata ṣoḍaśino 'ṣṭādaśino",
    "GV02gopthbru:44": "dvādaśina ekarcāṃs tṛcāṃś caturṛcān pañcarcān ṣaḍarcān dvyṛcān saptarcān iti /",
    "GV02gopthbru:45_0": "tān aṅgirasa ṛṣīn āṅgirasāṃś cārṣeyān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyo yān mantrān",
    "GV02gopthbru:45_1": "apaśyatsa āṅgiraso vedo 'bhavat tam āṅgirasaṃ vedam abhyaśrāmyad abhyatapat samatapat tasmāc chrāntāt taptāt saṃtaptāj janad",
    "GV02gopthbru:45_2": "iti dvaitam akṣaraṃ vyabhavat sa ya icchet sarvair etair aṅgirobhiś cāṅgirasaiś ca kurvīyety etayaiva taṃ mahāvyāhṛtyā kurvīta",
    "GV02gopthbru:45_3": "sarvair ha vā asyaitair aṅgirobhiś cāṅgirasaiś ca kṛtaṃ bhavati ya eva veda yaś caiva vidvān evam etayā mahāvyāhṛtyā kurute //",
    "GV02gopthbru:45_4": "GpBr_1,1.8 //",
    "GV02gopthbru:46": "sa ūrdhvo 'tiṣṭhat sa imāṃl lokān vyaṣṭabhnāt tasmād aṅgiraso 'dhīyāna",
    "GV02gopthbru:47": "ūrdhvas tiṣṭhati tad vrataṃ sa manasā dhyāyed yad vā ahaṃ kiṃcana manasā dhyāsyāmi tathaiva tad bhaviṣyati taddha sma tathaiva bhavati /",
    "GV02gopthbru:48": "tad apy etad ṛcoktam /",
    "GV02gopthbru:49": "śreṣṭho ha vedas tapaso 'dhijāto brahmajyānāṃ kṣitaye saṃbabhūva ṛjyad bhūtaṃ yad asṛjyatedaṃ niveśanam anṛṇaṃ dūram asyeti /",
    "GV02gopthbru:50": "tā vā etā aṅgirasāṃ yāmayo yan menayaḥ karoti menibhir vīryaṃ ya eva veda //",
    "GV02gopthbru:51": "sa diśau 'nvaikṣata prācīṃ dakṣiṇāṃ pratīcīm udīcīṃ dhruvām ūrdhvām iti /",
    "GV02gopthbru:52": "tās tatraivābhyaśrāmyad abhyatapat samatapat tābhyaḥ śrāntābhyas taptābhyaḥ saṃtaptābhyaḥ pañca vedān niramimata sarpavedaṃ piśācavedam asuravedam itihāsavedaṃ purāṇavedam iti /",
    "GV02gopthbru:53": "sa khalu prācyā eva diśaḥ sarpavedaṃ niramimata dakṣiṇasyāḥ piśācavedaṃ pratīcyā asuravedam udīcyā itihāsavedaṃ dhruvāyāś cordhvāyāś ca purāṇavedam /",
    "GV02gopthbru:54": "sa tān pañca vedān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyaḥ pañca mahāvyāhṛtīr niramimata vṛdhat karad guhan mahat tad iti /",
    "GV02gopthbru:55_0": "vṛdhad iti sarpavedāt karad iti piśācavedāt guhad ity asuravedāt mahad itītihāsavedāt tad iti purāṇavedāt sa ya icchet sarvair",
    "GV02gopthbru:55_1": "etaiḥ pañcabhir vedaiḥ kurvīyety etābhir eva taṃ mahāvyāhṛtibhiḥ kurvīta sarvair ha vā asyaitaiḥ pañcabhir vedaiḥ kṛtaṃ bhavati",
    "GV02gopthbru:55_2": "ya evaṃ veda yaś caivaṃ vidvān evam etābhir mahāvyāhṛtibhiḥ kurute // GpBr_1,1.10 //",
    "GV02gopthbru:56": "sa āvataś ca parāvataś cānvaikṣata tās tatraivābhyaśrāmyad abhyatapat samatapat tābhyaḥ śrāntābhyas taptābhyaḥ saṃtaptābhyaḥ śam ity ūrdhvam akṣaram udakrāmat /",
    "GV02gopthbru:57_0": "sa ya icchet sarvābhir etābhir āvadbhiś ca parāvadbhiś ca kurvīyety etayaiva taṃ mahāvyāhṛtyā kurvīta sarvābhir ha vā asyaitābhir",
    "GV02gopthbru:57_1": "āvadbhiś ca parāvadbhiś ca kṛtaṃ bhavati ya evaṃ veda yaś caivaṃ vidvān evam etayā mahāvyāhṛtyā kurute // GpBr_1,1.11 //",
    "GV02gopthbru:58": "sa bhūyo 'śrāmyat bhūyo 'tapyat bhūya ātmānaṃ samatapat sa manasa eva",
    "GV02gopthbru:59": "candramasaṃ niramimata nakhebhyo nakṣatrāṇi lomabhya oṣadhivanaspatīn kṣudrebhyaḥ prāṇebhyo 'nyān bahūn devān /",
    "GV02gopthbru:60": "sa bhūyo 'śrāmyad bhūyo 'tapyat",
    "GV02gopthbru:61": "bhūya ātmānaṃ samatapat sa etaṃ trivṛtaṃ saptatantum ekaviṃśatisaṃsthaṃ yajñam apaśyat /",
    "GV02gopthbru:62": "tad apy etad ṛcoktam /",
    "GV02gopthbru:63": "agnir yajñaṃ trivṛtaṃ saptatantum iti /",
    "GV02gopthbru:64": "athāpy eṣa prākrīḍitaḥ ślokaḥ pratyabhivadati sapta sutyāḥ sapta ca pākayajñā iti // GpBr_1,1.12",
    "GV02gopthbru:65_0": "tam āharat yenāyajata tasyāgnir hotāsīt vāyur adhvaryuḥ sūrya udgātā candramā brahmā parjanyaḥ sadasya oṣadhivanaspatayaś",
    "GV02gopthbru:65_1": "camasā adhvaryavo viśvedevā hotrakā atharvāṅgiraso goptāras taṃ ha smaitam evaṃ vidvāṃsaḥ pūrve śrotriyā yajñaṃ tataṃ sāvasāya",
    "GV02gopthbru:65_2": "ha smāhety abhivrajanti mā no 'yaṃ",
    "GV02gopthbru:66_0": "gharma udyataḥ pramattānām amṛtāḥ prajāḥ prasākṣīd iti tān vāyetān parirakṣakān sadaḥprasarpakān ity ācakṣate dakṣiṇāsamṛddhāṃs",
    "GV02gopthbru:66_1": "tad u ha smāha prajāpatir yad vai yajñe 'kuśalā ṛtvijo bhavanty acaritino",
    "GV02gopthbru:67": "brahmacaryam aparāgyā vā tad vai yajñasya viriṣṭam ity ācakṣate /",
    "GV02gopthbru:68_0": "yajñasya viriṣṭam anuyajamāno viriṣyate yajamānasya viriṣṭam anvṛtvijo viriṣyanta ṛtvijāṃ viriṣṭam anudakṣiṇā viriṣyante",
    "GV02gopthbru:68_1": "dakṣiṇānāṃ viriṣṭam anuyajamānaḥ putrapaśubhir viriṣyate putrapaśūnāṃ viriṣṭam anuyajamānaḥ svarge lokena viriṣyate svargasya",
    "GV02gopthbru:68_2": "lokasya viriṣṭam anu tasyārdhasya yogakṣemo viriṣyate yasminn ardhe yajanta iti brāhmaṇam // GpBr_1,1.13 //",
    "GV02gopthbru:69_0": "taṃ ha smaitam evaṃ vidvāṃsaṃ brahmāṇaṃ yajñaviriṣṭo vā yajñaviriṣṭino vety upādhāveran namas te astu bhagavan yajñasya no",
    "GV02gopthbru:69_1": "viriṣṭaṃ saṃdhehīti tad yatraiva viriṣṭaṃ syāt tatrāgnīn upasamādhāya śāntyudakaṃ kṛtvā pṛthivyai śrotrāyeti trir evāgnīn",
    "GV02gopthbru:69_2": "samprokṣati triḥ paryukṣati triḥ kārayamāṇam ācāmayati ca samprokṣati ca yajñavāstu ca samprokṣaty athāpi vedānāṃ rasena",
    "GV02gopthbru:69_3": "yajñasya viriṣṭaṃ saṃdhīyate tad yathā lavaṇena suvarṇaṃ saṃdadhyāt suvarṇena rajataṃ rajatena lohaṃ lohena sīsaṃ sīsena",
    "GV02gopthbru:69_4": "eṣv evam evāsya yajñasya viriṣṭaṃ saṃdhīyate yajñasya saṃdhitim anu yajamānaḥ saṃdhīyate yajamānasya saṃdhitim anv ṛtvijaḥ",
    "GV02gopthbru:69_5": "saṃdhīyanta ṛtvijāṃ saṃdhitim anu dakṣiṇāḥ saṃdhīyante dakṣiṇānāṃ saṃdhitim anu yajamānaḥ putrapaśubhiḥ saṃdhīyate putrapaśūnāṃ",
    "GV02gopthbru:69_6": "saṃdhitim anu yajamānaḥ svargeṇa lokena saṃdhīyate svargasya lokasya saṃdhitim anu tasyārdhasya yogakṣemaḥ saṃdhīyate yasminn",
    "GV02gopthbru:69_7": "ardhe yajanta iti brāhmaṇam // GpBr_1,1.14 //",
    "GV02gopthbru:70": "tad u ha smāhātharvā devo vijānan yajñaviriṣṭānandānītpupaśamayeran yajñe prāyaścittiḥ kriyate 'pi ca yad u bahv iva yajñe vilomaḥ kriyate na",
    "GV02gopthbru:71_0": "caivāsya kācanārtir bhavati na ca yajñaviṣkandham upayāty apahanti punar mṛtyum apātyeti punar ājātiṃ kāmacāro 'sya sarveṣu",
    "GV02gopthbru:71_1": "lokeṣu bhāti ya evaṃ veda yaś caivaṃ vidvān brahmā bhavati yasya caiva vidvān brahmā dakṣiṇataḥ sado 'dhyāste yasya caiva",
    "GV02gopthbru:71_2": "vidvān brahmā dakṣiṇata udaṅmukha āsīno yajña ājyāhutīr juhotīti brāhmaṇam // GpBr_1,1.15 //",
    "GV02gopthbru:72_0": "brahma ha vai brahmāṇaṃ puṣkare sasṛje sa khalu brahmā sṛṣṭaś cintām āpede kenāham ekenākṣareṇa sarvāṃś ca kāmān sarvāṃś",
    "GV02gopthbru:72_1": "ca lokān sarvāṃś ca devān sarvāṃś ca vedān sarvāṃś ca yajñān sarvāṃś ca śabdān sarvāś ca vyuṣṭīḥ sarvāṇi ca bhūtāni sthāvarajaṅgamāny",
    "GV02gopthbru:72_2": "anubhaveyam iti sa brahmacaryam acarat sa oṃ ity etad akṣaram apaśyad dvivarṇaṃ caturmātraṃ sarvavyāpi sarvavibhvayātayāmabrahma",
    "GV02gopthbru:72_3": "brāhmīṃ vyāhṛtiṃ brahmadaivataṃ tayā sarvāṃś ca kāmān sarvāṃś ca lokān sarvāṃś ca devān sarvāṃś ca vedān sarvāṃś ca yajñān",
    "GV02gopthbru:72_4": "sarvāṃś ca śabdān sarvāś ca vyuṣṭīḥ sarvāṇi ca bhūtāni sthāvarajaṅgamāny anvabhavat tasya prathamena varṇenāpasnehaś cānvabhavat",
    "GV02gopthbru:72_5": "tasya dvitīyena varṇena tejo jyotīṃṣy anvabhavat // GpBr_1,1.16 //",
    "GV02gopthbru:73_0": "tasya prathamayā svaramātrayā pṛthivīm agnim oṣadhivanaspatīn ṛgvedaṃ bhūr iti vyāhṛtir gāyatraṃ chandas trivṛtaṃ stomaṃ",
    "GV02gopthbru:73_1": "prācīṃ diśaṃ vasantam ṛtuṃ vācam adhyātmaṃ jihvāṃ rasam itīndriyāṇy anvabhavat // GpBr_1,1.17 //",
    "GV02gopthbru:74_0": "tasya dvitīyayā svaramātrayāntarikṣaṃ vāyuṃ yajurvedaṃ bhuva iti vyāhṛtis traiṣṭubhaṃ chandaḥ pañcadaśaṃ stomaṃ pratīcīṃ",
    "GV02gopthbru:74_1": "diśaṃ grīṣmam ṛtuṃ prāṇam adhyātmanāsike gandhaghrāṇam itīndriyāṇy anvabhavat // GpBr_1,1.18 //",
    "GV02gopthbru:75_0": "tasya tṛtīyayā svaramātrayā divam ādityaṃ sāmavedaṃ svar iti vyāhṛtir jāgataṃ chandaḥ saptadaśaṃ stomam udīcīṃ diśaṃ varṣāṛtuṃ",
    "GV02gopthbru:75_1": "jyotir adhyātmaṃ cakṣuṣī darśanam itīndriyāṇy anvabhavat // tasya vakāramātrayāpaś candramasam atharvavedanakṣatrāṇy o3m",
    "GV02gopthbru:75_2": "iti svam ātmānaṃ janad ity aṅgirasām ānuṣṭubhaṃ chanda ekaviṃśaṃ stomaṃ dakṣiṇāṃ",
    "GV02gopthbru:76": "diśaṃ śaradam ṛtuṃ mano'dhyātmaṃ jñānaṃ jñeyam itīndriyāṇy anvabhavat //",
    "GV02gopthbru:77_0": "tasya makāraśrutyetihāsapurāṇaṃ vāko vākyagāthānārāśaṃsīr upaniṣado 'nuśāsanānām iti vṛdhat karadguhan mahat tac cham o3m",
    "GV02gopthbru:77_1": "iti vyāhṛtīḥ svaraśamyanānātantrīḥ svaranṛtyagītavāditrāṇy anvabhavac caitrarathaṃ daivataṃ vaidyutaṃ jyotir vār hataṃ chandas",
    "GV02gopthbru:77_2": "tṛṇavat trayastriṃśau stomau dhruvām ūrdhvāṃ diśaṃ hemantaśiśirāv ṛtū śrotram adhyātmaṃ śabdaśravaṇam",
    "GV02gopthbru:78": "itīndriyāṇy anvabhavat // GpBr_1,1.21 //",
    "GV02gopthbru:79": "saiṣaivākṣara ṛg brahmaṇas tapaso 'gre prādurbabhūva brahma vedasyātharvaṇaṃ śukram ata eva mantrāḥ prādurbabhūvuḥ sa tu khalu",
    "GV02gopthbru:80_0": "mantrāṇām atapasāśuśrūṣānadhyāyādhyayanena yad ūnaṃ ca viriṣṭaṃ ca yātayāmaṃ ca karoti tadatharvaṇāṃ tejasā pratyāpyāyayen",
    "GV02gopthbru:80_1": "mantrāś ca mām abhimukhībhaveyur garbhā iva mātaram abhijighāṃsuḥ purastād oṃkāraṃ prayuṅkta etayaiva tad ṛcā pratyāpyāyayed",
    "GV02gopthbru:80_2": "eṣaiva yajñasya purastād yujyata eṣā paścāt sarvata etayā yajñas tāyate /",
    "GV02gopthbru:81": "tad apy etad ṛcoktam /",
    "GV02gopthbru:82": "yā purastād yujyata ṛco 'kṣare parame vyomann iti /",
    "GV02gopthbru:83": "tad etad akṣaraṃ brāhmaṇo yaṃ kāmam icchet trirātropoṣitaḥ prāṅmukho vāgyato barhiṣy upaviśya sahasrakṛtvā āvartayet siddhanty asyārthāḥ sarvakarmāṇi ceti brāhmaṇam //",
    "GV02gopthbru:84_0": "vasorddhārāṇām aindranagarantadasurarāḥ paryavārayanta te devā bhītā āsan ka imān asurān apahaniṣyatīti ta oṃkāraṃ brahmaṇaḥ",
    "GV02gopthbru:84_1": "putraṃ jyeṣṭhaṃ dadṛśus te tam abruvan bhavatā mukhenemān asurān jayemeti sa hovāca kiṃ me pratīvāho bhaviṣyatīti varaṃ vṛṇīṣyeti",
    "GV02gopthbru:84_2": "vṛṇā iti sa varam avṛṇīta na mām anīrayitvā brāhmaṇā brahma vadeyur yadi vadeyur abrahma tat syād iti tatheti te devā devayajanasyottarārdhe",
    "GV02gopthbru:84_3": "'suraiḥ saṃyatā āsaṃs tān",
    "GV02gopthbru:85": "oṃkāreṇāgnīdhrīyād devā asurān parābhāvayanta tad yat parābhāvayanta tasmād oṃkāraḥ pūrva ucyate /",
    "GV02gopthbru:86_0": "yo ha vā etam oṃkāraṃ na vedāvaśaḥ syād ity atha ya eva veda brahma vaśaḥ syād iti tasmād oṃkāra ṛgy ṛg bhavati yajuṣi yajuḥ",
    "GV02gopthbru:86_1": "sāmni sāma sūtre sūtraṃ brāhmaṇe brāhmaṇaṃ śloke ślokaḥ praṇave praṇava iti brāhmaṇam // GpBr_1,1.23 //",
    "GV02gopthbru:87_0": "oṃkāraṃ pṛcchāmaḥ ko dhātuḥ kiṃ prātipadikaṃ kiṃ nāmākhyātaṃ kiṃ liṅgaṃ kiṃ vacanaṃ kā vibhaktiḥ kaḥ pratyayaḥ kaḥ svara",
    "GV02gopthbru:87_1": "upasargo nipātaḥ kiṃ vai vyākaraṇaṃ ko vikāraḥ ko vikārī katimātraḥ kativarṇaḥ katyakṣaraḥ katipadaḥ kaḥ saṃyogaḥ kiṃ sthānānupradānakaraṇaṃ",
    "GV02gopthbru:87_2": "śikṣukāḥ kim uccārayanti kiṃ chandaḥ ko varṇa iti pūrve praśnā athottare mantraḥ kalpo brāhmaṇam ṛgyajuḥ sāma kasmād brahmavādina",
    "GV02gopthbru:87_3": "oṃkāram āditaḥ kurvanti kiṃ devataṃ kiṃ jyotiṣaṃ kiṃ niruktaṃ kiṃ sthānaṃ kā prakṛtiḥ kim adhyātmam iti ṣaṭtriṃśat",
    "GV02gopthbru:88": "praśnāḥ pūrvottarāṇāṃ trayo vargā dvādaśakā etair oṃkāraṃ vyākhyāsyāmaḥ //",
    "GV02gopthbru:89_0": "indraḥ prajāpatim apṛcchad bhagavann abhisūya pṛcchāmīti pṛccha vatsety abravīt kim ayam oṃkāraḥ kasya putraḥ kiṃ caitac",
    "GV02gopthbru:89_1": "chandaḥ kiṃ caitadvarṇaḥ kiṃcaitad brahmā brahma sampadyate tasmād vai tadbhadram oṃkāraṃ pūrvam",
    "GV02gopthbru:90_0": "ālebhe svaritodātta ekākṣara oṃkāra ṛgvede traisvaryodātta ekākṣara oṃkāro yajurvede dīrghaplutodātta ekākṣara oṃkāraḥ sāmavede",
    "GV02gopthbru:90_1": "hrasvodātta ekākṣara oṃkāro 'tharvaveda udāttodāttadvipadaa uity ardhacatasro mātrā makāre vyañjanam ity āhur yā sā prathamā",
    "GV02gopthbru:90_2": "mātrā brahmadevatyā raktā varṇena yas tāṃ dhyāyate nityaṃ sa gacched brāhmyaṃ padaṃ yā sā dvitīyā mātrā viṣṇudevatyā kṛṣṇā",
    "GV02gopthbru:90_3": "varṇena yas tāṃ dhyāyate nityaṃ sa gacched vaiṣṇavaṃ padaṃ yā sā tṛtīyā mātraiśānadevatyā kapilā varṇena yas tāṃ dhyāyate",
    "GV02gopthbru:90_4": "nityaṃ sa gacched aiśānaṃ padaṃ yā sārdhacaturthī mātrā sarvadevatyā",
    "GV02gopthbru:91_0": "vyaktībhūtā khaṃ vicarati śuddhasphaṭikasaṃnibhā varṇena yas tāṃ dhyāyate nityaṃ sa gacchet padam anāmakam oṃkārasya cotpattir",
    "GV02gopthbru:91_1": "vipro yo na jānāti tat punar upanayanaṃ tasmād brāhmaṇavacanam ādartavyaṃ yathā lātavyo gotro",
    "GV02gopthbru:92": "brahmaṇaḥ putro gāyatraṃ chandaḥ śuklo varṇaḥ puṃso vatso rudro devatā oṃkāro vedānām // GpBr_1,1.25",
    "GV02gopthbru:93_0": "ko dhātur ity āpṛr dhātur avatim apy eke rūpasāmānyād arthasāmānyanedīyas tasmād āper oṃkāraḥ sarvam āpnotīty arthaḥ kṛdantam",
    "GV02gopthbru:93_1": "arthavat prātipadikam adarśanaṃ pratyayasya nāma sampadyate nipāteṣu cainaṃ vaiyākaraṇā udāttaṃ samāmananti tad avyayībhūtam",
    "GV02gopthbru:93_2": "anvarthavācī śabdo na vyeti kadācaneti /",
    "GV02gopthbru:94": "sadṛśaṃ triṣu liṅgeṣu sarvāsu ca vibhaktiṣu /",
    "GV02gopthbru:95": "vacaneṣu ca sarveṣu yan na vyeti tad avyayam /",
    "GV02gopthbru:96": "ko vikārī cyavate prasāraṇam āptotirāva ā pakārī vikāryāvādita oṃkāro vikriyate dvitīyo makāra eva dvivarṇa ekākṣara oṃ ity oṃkāro nirvṛtaḥ // GpBr_1,1.26 //",
    "GV02gopthbru:97_0": "katimātra ityādes tisro mātrā abhyādāne hi plavate makāraś caturthīṃ kiṃ sthānam ity ubhāv oṣṭhau sthānaṃ nādānupradānakaraṇau",
    "GV02gopthbru:97_1": "ca dvayasthānaṃ saṃdhyakṣaram avarṇaleśaḥ kaṇṭhyo yathoktaśeṣaḥ pūrvo vivṛtakaraṇasthitaś ca dvitīyaspṛṣṭakaraṇasthitaś ca",
    "GV02gopthbru:97_2": "na saṃyogo vidyūta ākhyātopasargānudāttasvaritaliṅgavibhaktivacanāni ca saṃsthānādhyāyina ācāryāḥ pūrve babhūvuḥ śravaṇād",
    "GV02gopthbru:97_3": "eva pratipadyante nakāraṇaṃ pṛcchanty athāparapakṣīyāṇāṃ kaviḥ pañcālacaṇḍaḥ paripṛcchako babhūvāṃ vu pṛthag udgīthadoṣān",
    "GV02gopthbru:97_4": "bhavanto bruvantv iti tad vāpy upalakṣayed varṇākṣarapadāṅkaśo vibhaktyām ṛṣiniṣevitām iti vācaṃ stuvanti tasmāt kāraṇaṃ",
    "GV02gopthbru:97_5": "brūmo varṇānām ayam idaṃ bhaviṣyatīti ṣaḍaṅgavidas tat",
    "GV02gopthbru:98": "tathādhīmahe /",
    "GV02gopthbru:99_0": "kiṃ chanda iti gāyatraṃ hi chando gāyatrī vai devānām ekākṣarā śvetavarṇā ca vyākhyātā dvau dvādaśakau vargāv etad vai vyākaraṇaṃ",
    "GV02gopthbru:99_1": "dhātvarthavacanaṃ śaikṣyaṃ chandovacanaṃ cāthottarau dvau dvādaśakau vargau vedarahasikī vyākhyātā mantraḥ kalpo brāhmaṇam",
    "GV02gopthbru:99_2": "ṛg yajuḥ sāmātharvāṇy eṣā vyāhṛtiś caturṇāṃ vedānām ānupūrveṇoṃ bhūr bhuvasvar iti vyāhṛtayaḥ // GpBr_1,1.27 //",
    "GV02gopthbru:100_0": "asamīkṣapravahlitāni śrūyante dvāparādāv ṛṣīṇām ekadeśo doṣapatir iha cintām āpede tribhiḥ somaḥ pātavyaḥ samāptam iva bhavati",
    "GV02gopthbru:100_1": "tasmād ṛgyajuḥsāmāny apakrāntatejāṃsy āsaṃs tatra maharṣayaḥ paridevayāṃcakrire mahac chokabhayaṃ prāptāsmo na caitat sarvaiḥ",
    "GV02gopthbru:100_2": "samabhihitaṃ te vayaṃ bhagavantam evopadhāvāma sarveṣām eva śarma bhavānīti te tathety uktvā tūṣṇīm atiṣṭhan nānupasannebhya",
    "GV02gopthbru:100_3": "ity upopasīdāmīti nīcair babhūvuḥ /",
    "GV02gopthbru:101": "sa ebhya upanīya provāca māmikām eva vyāhṛtim āditaḥ āditaḥ kṛṇudhvam ity evaṃ māmakā ādhīyante",
    "GV02gopthbru:102_0": "narte bhṛgvaṅgirovidbhyaḥ somaḥ pātavya ṛtvijaḥ parābhavanti yajamāno rajasāpadhyasyati śrutiś cāpadhyastā tiṣṭhatīty evam",
    "GV02gopthbru:102_1": "evottarottarād yogāt tokaṃ tokam praśādhvam ity evaṃ pratāpo na parābhaviṣyatīti tathāha tathāha bhagavann iti pratipedira",
    "GV02gopthbru:102_2": "āpyāyayaṃs te tathā vītaśokabhayā babhūvuḥ /",
    "GV02gopthbru:103": "tasmād brahmavādina oṃkāram āditaḥ kurvanti // GpBr_1,1.28 //",
    "GV02gopthbru:104": "kiṃdevatam ity ṛcām agnir devataṃ tad eva jyotir gāyatraṃ chandaḥ pṛthivī sthānam /",
    "GV02gopthbru:105": "agnim īḍe purohitaṃ yajñasya devam ṛtvijam /",
    "GV02gopthbru:106": "hotāraṃ ratnadhātamam ity evam ādiṃ kṛtvā ṛgvedam adhīyate /",
    "GV02gopthbru:107": "yajuṣāṃ vāyur devataṃ tad eva jyotiḥ traiṣṭubhaṃ chando 'ntarikṣaṃ sthānam /",
    "GV02gopthbru:108": "ikhe tv orje tvā vāyava stha devo vaḥ savitā prārpayatu /",
    "GV02gopthbru:109": "śreṣṭhatamāya karmaṇa ity evam ādiṃ kṛtvā yajurvedam adhīyate /",
    "GV02gopthbru:110": "sāmnām ādityo devataṃ tad eva jyotir jāgataṃ chando dyau sthānam /",
    "GV02gopthbru:111": "agna āyāhi vītaye gṛṇāno havyadātaye /",
    "GV02gopthbru:112": "nihotā satsi barhiṣīty evam ādiṃ kṛtvā sāmavedam adhīyate /",
    "GV02gopthbru:113": "atharvaṇāṃ candramā devataṃ tad eva jyotiḥ sarvāṇi chandāṃsy āpaḥ sthānam /",
    "GV02gopthbru:114": "śanno deve rabhiṣṭa ya ity evam ādiṃ kṛtvā atharvavedam adhīyate /",
    "GV02gopthbru:115": "adbhyaḥ sthāvarajaṅgamo bhūtagrāmaḥ sambhavati tasmāt sarvam āpomayaṃ bhūtaṃ sarvaṃ bhṛgvaṅgiromayam",
    "GV02gopthbru:116_0": "antaraite trayo vedā bhṛgūn aṅgirasaḥ śritā ity ab iti prakṛtir apām oṃkāreṇa caitasmād vyāsaḥ purovāca bhṛgvaṅgirovidā saṃskṛto",
    "GV02gopthbru:116_1": "'nyān vedān adhīyīta nānyatra saṃskṛto bhṛgvaṅgiraso 'dhīyīta",
    "GV02gopthbru:117": "atha sāmavede khilaśrutiḥ brahmacaryeṇa caitasmād atharvāṅgiraso ha yo vedaḥ sa veda sarvam iti brāhmaṇam // GpBr_1,1.29 //",
    "GV02gopthbru:118_0": "adhyātmam ātmabhaiṣajyam ātmakaivalyam oṃkāra ātmānaṃ nirudhya saṅgam amātrīṃ bhūtārthacintāṃ cintayed atikramya vedebhyaḥ",
    "GV02gopthbru:118_1": "sarvaparamādhyātmaphalaṃ prāpnotīty arthaḥ savitarkaṃ jñānam ayam ity etaiḥ praśnaiḥ prativacanaiś ca yathārthaṃ padam anuvicintya",
    "GV02gopthbru:118_2": "prakaraṇajño hi prabalo viṣayī syāt sarvasmin vāko vākya iti brāhmaṇam // GpBr_1,1.30",
    "GV02gopthbru:119_0": "etaddha smaitad vidvāṃsam ekādaśākṣam maudgalyaṃ glāvo maitre yo 'bhyājagāma sa tasmin brahmacaryaṃ vasato vijñāyovāca kiṃ",
    "GV02gopthbru:119_1": "svinmaryā ayaṃ taṃ maudgalyo 'dhyeti yad asmin brahmacarye vasatīti taddhi maudgalyasyāntevāsī śuśrāva saḥ ācāryāyāvrajyācacaṣṭe",
    "GV02gopthbru:119_2": "duradhīyānaṃ vā ayaṃ bhavantam avocad yo 'yam adyātithir bhavati kiṃ saumya vidvān iti /",
    "GV02gopthbru:120_0": "trīn vedān brūte bho 3 iti tasya saumya yo vispaṣṭo vijigīṣo 'ntevāsī tan me hvayeti tam ājuhāva tam abhyuvācāsāv iti bho",
    "GV02gopthbru:120_1": "3 iti kiṃ saumya ta ācāryo 'dhyetīti trīn vedān brūte bho 3 iti yan nu khalu saumyāsmābhiḥ sarve vedā mukhato gṛhītāḥ kathaṃ",
    "GV02gopthbru:120_2": "ta evam ācāryo bhāṣate kathaṃ nu śiṣṭāḥ śiṣṭebhya",
    "GV02gopthbru:121": "evaṃ bhāṣeran yaṃ hy enam ahaṃ praśnaṃ pracchāmi na taṃ vivakṣyati na hy enam adhyetīti /",
    "GV02gopthbru:122_0": "sa ha maudgalyaḥ svam antevāsinam uvāca parehi saumya glāvaṃ maitreyam upasīdādhīhi bho sāvitrīṃ gāyatrīṃ caturviṃśatiyoniṃ",
    "GV02gopthbru:122_1": "dvādaśamithunāṃ yasyā bhṛgvaṅgirasaś cakṣur yasyāṃ sarvam idaṃ śritaṃ tāṃ bhavān prabravītv iti sa cet saumya duradhīyāno",
    "GV02gopthbru:122_2": "bhaviṣyaty ācāryovāca brahmacārī brahmacāriṇe sāvitrīṃ prāheti vakṣyati tattvaṃ brūyāt duradhīyānaṃ taṃ vai bhavān maudgalyam",
    "GV02gopthbru:122_3": "avocat sa tvā yaṃ praśnam aprākṣīn na taṃ vyavocaḥ purā saṃvatsarād ārtim ākṛṣyasīti // sa tatrājagāma yatretaro babhūva",
    "GV02gopthbru:122_4": "taṃ ha papraccha sa ha na pratipede taṃ hovāca duradhīyānaṃ taṃ vai bhavān maudgalyam avocat sa tvā yaṃ praśnam aprākṣīn",
    "GV02gopthbru:122_5": "na taṃ vyavocaḥ purā saṃvatsarād ārtim ākṛṣyasīti /",
    "GV02gopthbru:123_0": "sa ha maitreyaḥ svān antevāsina uvāca yathārthaṃ bhavanto yathāgṛhaṃ yathāmano viprasṛjyantāṃ duradhīyānaṃ vā ahaṃ maudgalyam",
    "GV02gopthbru:123_1": "avocaṃ sa mā yaṃ praśnam aprākṣīn na taṃ vyavocaṃ tam upeṣyāmi śāntiṃ kariṣyāmīti /",
    "GV02gopthbru:124_0": "saha maitreyaḥ prātaḥ samitpāṇir maudgalyam upasasādāsāv āgrahaṃ bho maitreyaḥ kim artham iti duradhīyānaṃ vā ahaṃ bhavantam",
    "GV02gopthbru:124_1": "avocaṃ tvaṃ mā yam praśnam aprākṣīr na taṃ vyavocaṃ tvām upeṣyāmi śāntiṃ kariṣyāmīti sa hovācātra vā upetaṃ ca sarvaṃ ca",
    "GV02gopthbru:124_2": "kṛtaṃ pāpakena tvā yānena carantam āhvaratho 'yaṃ mama kalyāṇas taṃ te dadāmi tena yāhīti /",
    "GV02gopthbru:125_0": "sa hovācaitad evātrātviṣaṃ cānṛśaṃsyaṃ ca yathā bhavān āhopāyām ity eva bhavantam iti taṃ hopeyāya taṃ hopetya papraccha",
    "GV02gopthbru:125_1": "kiṃ svid āhur bhoḥ savitur vareṇyaṃ bhargo devasya kavayaḥ kim āhur dhiyo vicakṣva yadi tāḥ praveptya pracodayāṃt savitā",
    "GV02gopthbru:125_2": "yābhir etīti /",
    "GV02gopthbru:126": "tasmā etat provāca vedāś chandāṃsi savitur vareṇyaṃ bhargo devasya kavayo",
    "GV02gopthbru:127": "'nnam āhuḥ /",
    "GV02gopthbru:128": "karmāṇi dhiyas tad u te bravīmi pracodayāṃt savitā yābhir etīti /",
    "GV02gopthbru:129": "tam upasaṃgṛhya papracchādhīhi bhoḥ kaḥ savitā kā sāvitrī //",
    "GV02gopthbru:130_0": "mana eva savitā vāk sāvitrī yatra hy eva manas tad vāk yatra vai vāk tan mana ity ete dve yonī ekaṃ mithunam agnir eva savitā",
    "GV02gopthbru:130_1": "pṛthivī sāvitrī yatra hy evāgnis tat pṛthivī yatra vai pṛthivī tad agnir ity ete dve yonī ekaṃ mithunaṃ vāyur eva savitāntarikṣaṃ",
    "GV02gopthbru:130_2": "sāvitrī yatra hy eva vāyus tad antarikṣaṃ yatra vā antarikṣaṃ tad vāyur ity ete dve yonī ekaṃ mithunam āditya eva savitā",
    "GV02gopthbru:130_3": "dyauḥ sāvitrī yatra hy evādityas tad dyaur yatra vai dyaus tad āditya ity ete dve yonī ekaṃ mithunaṃ candramā eva savitā",
    "GV02gopthbru:130_4": "nakṣatrāṇi sāvitrī yatra hy eva candramās tan nakṣatrāṇi yatra vai nakṣatrāṇi tac candramā ity ete dve yonī ekaṃ mithunam",
    "GV02gopthbru:130_5": "ahar eva savitā rātriḥ sāvitrī yatra hy evāhas tad rātrir yatra vai rātris tad ahar ity ete dve yonī ekaṃ mithunam uṣṇam",
    "GV02gopthbru:130_6": "eva savitā śītaṃ sāvitrī yatra hy evoṣṇaṃ tac chītaṃ yatra vai śītaṃ tad uṣṇam ity ete dve yonī ekaṃ mithunam abhram eva",
    "GV02gopthbru:130_7": "savitā varṣaṃ sāvitrī yatra hy evābhraṃ tad varṣaṃ yatra vai varṣaṃ",
    "GV02gopthbru:131_0": "tad abhram ity ete dve yonī ekaṃ mithunaṃ vidyud eva savitā stanayitnuḥ sāvitrī yatra hy eva vidyut tat stanayitnuḥ yatra",
    "GV02gopthbru:131_1": "vai stanayitnus tad vidyud ity ete dve yonī ekaṃ mithunaṃ prāṇa eva savitā annaṃ sāvitrī yatra hy eva prāṇas tad annaṃ yatra",
    "GV02gopthbru:131_2": "vā annaṃ tat prāṇa ity ete dve yonī ekaṃ mithunaṃ vedā eva savitā chandāṃsi sāvitrī yatra hy eva vedās tac chandāṃsi yatra",
    "GV02gopthbru:131_3": "vai chandāṃsi tad vedā ity ete dve yonī ekaṃ mithunaṃ yajña eva savitā dakṣiṇā sāvitrī yatra hy eva yajñas tat dakṣiṇā yatra",
    "GV02gopthbru:131_4": "vai dakṣiṇās tad yajña ity ete dve yonī ekaṃ mithunam etaddha smaitad vidvāṃsam opākārimāsastur brahmacārī te saṃsthita ity",
    "GV02gopthbru:131_5": "athaita āsasturācita iva cito babhūvāthoptyāya prāvrājīd ity etad vāhaṃ veda naitāsu yoniṣv ita etebhyo vā mithunebhyaḥ sambhūto",
    "GV02gopthbru:131_6": "brahmacārī mama purāyuṣaḥ preyād iti //",
    "GV02gopthbru:132_0": "brahma hedaṃ śriyaṃ pratiṣṭhām āyatanam aikṣata tat tapasva yadi tad vrate dhriyeta tat satye pratyatiṣṭhat sa savitā sāvitryā",
    "GV02gopthbru:132_1": "brāhmaṇaṃ sṛṣṭvā tat sāvitrīṃ paryadadhāt tat savitur vareṇyam iti sāvitryāḥ prathamaḥ pādaḥ pṛthivyarcaṃ samadadhād ṛcāgnim",
    "GV02gopthbru:132_2": "agninā śriyaṃ śriyā striyaṃ striyā mithunaṃ mithunena prajāṃ prajayā karma karmaṇā tapas tapasā satyaṃ satyena brahma brahmaṇā",
    "GV02gopthbru:132_3": "brāhmaṇaṃ brāhmaṇena vrataṃ vratena vai brāhmaṇaḥ saṃśito bhavaty aśūnyo bhavaty avicchinno bhavaty avicchinno 'sya tantur",
    "GV02gopthbru:132_4": "avicchinnaṃ jīvanaṃ bhavanaṃ bhavati ya evaṃ veda yaś caivaṃ vidvān evam",
    "GV02gopthbru:133": "etaṃ sāvitryā prathamaṃ pādaṃ vyācaṣṭe // GpBr_1,1.34 //",
    "GV02gopthbru:134_0": "bhargo devasya dhīmahīti sāvitryā dvitīyaḥ pādo 'ntarikṣeṇa yajuḥ samadadhāt yajuṣā vāyuṃ vāyunābhram abhreṇa varṣaṃ varṣeṇauṣadhivanaspatīn",
    "GV02gopthbru:134_1": "oṣadhivanaspatibhiḥ paśūn paśubhiḥ karma karmaṇā tapas tapasā satyaṃ satyena brahma brahmaṇā brāhmaṇaṃ brāhmaṇena vrataṃ",
    "GV02gopthbru:134_2": "vratena vai brāhmaṇaḥ",
    "GV02gopthbru:135": "saṃśito bhavaty aśūnyo bhavaty avicchinno bhavaty avicchinno 'sya tantur avicchinnaṃ jīvanaṃ bhavati ya evaṃ veda yaś caivaṃ vidvān evam etaṃ",
    "GV02gopthbru:136": "sāvitryā dvitīyaṃ pādaṃ vyācaṣṭe // GpBr_1,1.35 //",
    "GV02gopthbru:137_0": "dhiyo yo naḥ pracodayād iti sāvitryās tṛtīyaḥ pādo divā sāma samadadhāt sāmnādityam ādityena raśmīn raśmibhir varṣaṃ varṣeṇauṣadhivanaspatīn",
    "GV02gopthbru:137_1": "oṣadhivanaspatibhiḥ paśūn paśubhiḥ karma karmaṇā tapas tapasā satyaṃ satyena brahma brahmaṇā brāhmaṇaṃ brāhmaṇena vrataṃ",
    "GV02gopthbru:137_2": "vratena vai brāhmaṇaḥ",
    "GV02gopthbru:138": "saṃśito bhavaty aśūnyo bhavaty avicchinno bhavaty avicchinno 'sya tantur avicchinnaṃ jīvanaṃ bhavati ya evaṃ veda yaś caivaṃ vidvān evam etaṃ",
    "GV02gopthbru:139": "sāvitryās tṛtīyaṃ pādaṃ vyācaṣṭe // GpBr_1,1.36 //",
    "GV02gopthbru:140_0": "tena ha vā evaṃ viduṣā brāhmaṇena brahmābhipannaṃ grasitaṃ parāmṛṣṭaṃ brahmaṇākāśam abhipannaṃ grasitaṃ parāmṛṣṭam ākāśena",
    "GV02gopthbru:140_1": "vāyur abhipanno grasitaḥ parāmṛṣṭo vāyunā jyotir abhipannaṃ grasitaṃ parāmṛṣṭaṃ jyotiṣāpo",
    "GV02gopthbru:141_0": "'bhipannā grasitāḥ parāmṛṣṭā adbhir bhūmir abhipannā grasitā parāmṛṣṭā bhūmyānnam abhipannaṃ grasitaṃ parāmṛṣṭam annena prāṇo",
    "GV02gopthbru:141_1": "'bhipanno grasitaḥ parāmṛṣṭaḥ prāṇena mano 'bhipannaṃ grasitaṃ parāmṛṣṭaṃ manasā vāg abhipannā grasitā parāmṛṣṭā vācā vedā",
    "GV02gopthbru:141_2": "abhipannā grasitāḥ parāmṛṣṭā vedair yajño 'bhipanno grasitaḥ parāmṛṣṭas tāni ha vā etāni dvādaśamahābhūtāny evaṃ vidhipratiṣṭhitāni",
    "GV02gopthbru:141_3": "teṣāṃ yajña eva parārdhyaḥ // GpBr_1,1.37 //",
    "GV02gopthbru:142": "te ha smaitam evaṃ vidvāṃso manyante vidmainam iti yāthātathyam avidvāṃso",
    "GV02gopthbru:143": "'yaṃ yajño vedeṣu pratiṣṭhito vedā vāci pratiṣṭhitā vāṅ manasi pratiṣṭhitā",
    "GV02gopthbru:144": "manaḥ prāṇe pratiṣṭhitaṃ prāṇo 'nne pratiṣṭhito 'nnaṃ bhūmau pratiṣṭhitaṃ bhūmir apsu pratiṣṭhitā āpo jyotiṣi pratiṣṭhitā jyotir vāyau pratiṣṭhitaṃ",
    "GV02gopthbru:145_0": "vāyur ākāśe pratiṣṭhita ākāśaṃ brahmaṇi pratiṣṭhitaṃ brahma brāhmaṇe brahmavidi pratiṣṭhitaṃ yo ha vā evaṃ vit sa brahmavit",
    "GV02gopthbru:145_1": "puṇyāṃ ca kīrtiṃ labhate surabhīṃś ca gandhān so 'pahatapāpmānantyaśriyam aśnute ya evaṃ",
    "GV02gopthbru:146_0": "veda yaś caivaṃ vidvān evam etāṃ vedānāṃ mātaraṃ sāvitrīsampadam upaniṣadam upāsta iti brāhmaṇam āpo garbhaṃ janayantīr ity",
    "GV02gopthbru:146_1": "apāṅgarbhaḥ puruṣaḥ sa yajño 'dbhir yajñaḥ praṇīyamānaḥ prāṅṇāyate tasmād ācamanīyaṃ pūrvam āhārayati sa yadācāmati",
    "GV02gopthbru:147_0": "trir ācāmati dviḥ pariśumbhaty āyur avaruhya pāpmānaṃ nirṇudaty upasādya yajuṣoddhṛtya mantrān prayujyāvasāya prācīḥ śākhāḥ",
    "GV02gopthbru:147_1": "saṃdhāyonir aṅguṣṭhe pāṇāv amṛtam asya mṛtopastaraṇam asya mṛtāya tvopastṛṇāmīti pāṇāv udakam ānīya jīvāstheti sūktena trir",
    "GV02gopthbru:147_2": "ācāmati /",
    "GV02gopthbru:148_0": "sa yat pūrvam ācāmati sapta prāṇāṃs tān etenāsminn āpyāyayati yā hy emā vāhyāḥ śarīrān mātrās tad yathaitad agniṃ vāyum ādityaṃ",
    "GV02gopthbru:148_1": "candramasam apaḥ paśūn anyāṃś ca prajās tān etenāsminn āpyāyayaty āpo 'mṛtam /",
    "GV02gopthbru:149_0": "sa yad dvitīyam ācāmati saptāpānāṃs tān etenāsmin āpyāyayati yā hy emā vāhyāḥ śarīrān mātrās tad yathaitat paurṇamāsīm aṣṭakām",
    "GV02gopthbru:149_1": "amāvāsyāṃ śraddhāṃ dīkṣāṃ yajñaṃ dakṣiṇās tān etenāsminn āpyāyayaty āpo 'mṛtam /",
    "GV02gopthbru:150_0": "sa yat tṛtīyam ācāmati sapta vyānāṃs tān etenāsminn āpyāyayati yā hy emā vāhyāḥ śarīrān mātrās tad yathaitat pṛthivīm antarīkṣaṃ",
    "GV02gopthbru:150_1": "divannakṣatrāeyṛtūnārtavān saṃvatsarāṃs tān etenāsminn āpyāyayaty āpo 'mṛtaṃ puruṣo brahmāthāpriyanigamo bhavati tasmād vai",
    "GV02gopthbru:150_2": "vidvān puruṣam idaṃ puṇḍarīkam iti prāṇa eṣa sa puri śete saṃpuriśaṃta iti",
    "GV02gopthbru:151": "/ puriśayaṃ santaṃ prāṇaṃ puruṣa ity ācakṣate /",
    "GV02gopthbru:152": "parokṣeṇa parokṣapriyā iva hi devā bhavanti pratyakṣadviṣaḥ /",
    "GV02gopthbru:153_0": "sa yat pūrvam ācāmati purastāddhomāṃs tenāsminn avarundhe sa yad dvitīyam ācāmaty ājyabhāgau tenāsminn avarundhe sa yat tṛtīyam",
    "GV02gopthbru:153_1": "ācāmati saṃsthitahomāṃs tenāsminn avarundhe sa yad dviḥ pariśumbhati tat samitsaṃbarhiḥ sa yat sarvāṇi khāni sarvaṃ deham",
    "GV02gopthbru:153_2": "āpyāyayati yac cānyad ātāraṃ mantrakāryaṃ yajñe skandati sarvaṃ tenāsminn avarundhe sa yad oṃpūrvān mantrān prayuṅkta āsarvamedhād",
    "GV02gopthbru:153_3": "ete kratava eta evāsya sarveṣu lokeṣu sarveṣu deveṣu sarveṣu vedeṣu sarveṣu bhūteṣu sarveṣu sattveṣu kāmacāraḥ kāmavimocanaṃ",
    "GV02gopthbru:153_4": "bhavaty ardhe ca na pramīyate ya evaṃ veda /",
    "GV02gopthbru:154": "tad apy etad ṛcoktam /",
    "GV02gopthbru:155": "āpo bhṛgvaṅgirorūpam āpo bhṛgvaṅgiromayam /",
    "GV02gopthbru:156": "sarvam āpomayaṃ bhūtaṃ sarvaṃ bhṛgvaṅgiromayam /",
    "GV02gopthbru:157": "antaraite trayo vedā bhṛgūn aṅgiraso 'nugāḥ /",
    "GV02gopthbru:158": "apāṃ puṣpaṃ mūrtir ākāśaṃ pavitram uttamam ity ācamyābhyukṣyātmānam anumantrayata indra jīveti brāhmaṇam // GpBr_1,1.39 //",
    "GV02gopthbru:159": "Gopathabrāhmaṇa, Pūrvabhāga, Dvitīyaḥ prapāṭhakaḥ",
    "GV02gopthbru:160": "oṃ brahmacārīṣṇaṃś carati rodasī ubhe ity ācāryam āha /",
    "GV02gopthbru:161": "tasmin devāḥ sammanaso bhavantīti vāyum āha sa sadya eti pūrvasmād uttaraṃ samudram ity ādityam āha dīkṣito dīrghaśmaśrur eṣa dīkṣita eṣa dīrghaśmaśrur eṣa",
    "GV02gopthbru:162": "evācāryasthāne tiṣṭhann ācārya iti stūyate vaidyutasthāne tiṣṭhan vāyur iti stūyate dyausthāne tiṣṭhann āditya iti stūyate /",
    "GV02gopthbru:163": "tad apy etad ṛcoktaṃ brahmacārīṣṇann iti brāhmaṇam // GpBr_1,2.1 //",
    "GV02gopthbru:164": "jāyamāno ha vai brāhmaṇaḥ saptendriyāṇy abhijāyante brahmavarcasaṃ ca yaśaś ca svapnaṃ ca krodhaṃ ca ślāghāṃ ca rūpaṃ ca puṇyam eva gandhaṃ saptamam /",
    "GV02gopthbru:165_0": "tāni ha vā asyaitāni brahmacaryam upetopakrāmanti mṛgān asya brahmavarcasaṃ gacchaty ācāryaṃ yaśo 'jagaraṃ svapno varāhaṃ",
    "GV02gopthbru:165_1": "krodhopaślāghaṃ kumārīṃ rūpam oṣadhivanaspatīn puṇyo gandhaḥ sa yan mṛgājināni vaste tena tad brahmavarcasam avarundhe yad",
    "GV02gopthbru:165_2": "asya mṛgeṣu bhavati saha snāto brahmavarcasī bhavati sa yad aharahar ācāryāya karmakarīti tena tad yaśo 'varundhe yad asyācārye",
    "GV02gopthbru:165_3": "bhavati saha snāto yaśasvī bhavati sa yat",
    "GV02gopthbru:166": "suṣupsur nidrānninayati tena taṃ svapnam avarundhe yo 'syājagare bhavati taṃ ha snātasvapantam āhuḥ svapitum ainaṃ bobudhatheti sa kruddho vācā na",
    "GV02gopthbru:167": "kaṃcana hinasti puruṣāt puruṣāt pāpīyān iva manyamānas tena taṃ krodham avarundhe yo 'sya varāhe bhavati tasya ha snātasya krodhāślāghīyasaṃ",
    "GV02gopthbru:168": "viśante 'thādbhiḥ ślāghyamāno na snāyāt tena taṃ ślāghām avarundhe yāsyāpsu bhavati saha snātaḥ ślāghīyo 'nnebhyaḥ ślāghyo 'thaitad",
    "GV02gopthbru:169_0": "brahmacāriṇo rūpaṃ yat kumāryās tān nagnān nīdīkṣedetiveti mukhaṃ viparidhāpayet tena tad rūpam avarundhe yad asya kumāryāṃ",
    "GV02gopthbru:169_1": "bhavati taṃ ha snātaṃ kumārīm iva nirīkṣante 'thaid brahmacāriṇaḥ puṇyo gandho ya oṣadhivanaspatīnāṃ tāsāṃ puṇyaṃ gandhaṃ",
    "GV02gopthbru:169_2": "pracchidya nopajighret tena taṃ",
    "GV02gopthbru:170_0": "puṇyaṃ gandham avarundhe yo 'syauṣadhivanaspatīṣu bhavati sa ha snātaḥ puṇyagandhir bhavati sa vā eṣa upayaṃś caturdhopaity",
    "GV02gopthbru:170_1": "agniṃ pādenācāryaṃ pādena grāmaṃ pādena mṛtyuṃ pādena sa yad aharahaḥ samidha āhṛtya sāyaṃ prātar agniṃ paricaret tena taṃ",
    "GV02gopthbru:170_2": "pādam avarundhe yo 'syāgnau bhavati /",
    "GV02gopthbru:171": "sa yad aharahar ācāryāya karma karoti tena taṃ pādam avarundhe yo 'sya ācārye bhavati /",
    "GV02gopthbru:172": "sa yad aharahar grāmaṃ praviśya bhikṣām eva parīpsati na maithunaṃ tena taṃ pādam avarundhe yo 'sya grāme bhavati sa yat kruddho vācā na kaṃcana hinasti",
    "GV02gopthbru:173": "puruṣāt puruṣāt pāpīyāni manyamānas tenaiva taṃ pādam avarundhe yo 'sya",
    "GV02gopthbru:174": "mṛtyau bhavati // GpBr_1,2.3 //",
    "GV02gopthbru:175": "pañca ha vā ete brahmacāriṇy agnayo dhīyante dvau pṛthagghastayor mukhe hṛdaya upastha eva pañcamaḥ /",
    "GV02gopthbru:176_0": "sa yad dakṣiṇena pāṇinā striyaṃ na spṛśati tenāharahar yājināṃ lokam avarundhe yat savyena tena pravrājināṃ yan mukhena tenāgnipraskandināṃ",
    "GV02gopthbru:176_1": "yaddhṛdayena tena śūrāṇāṃ yad upasthena tena gṛhamedhināṃ taiś cet striyaṃ parāharaty anagnir iva śiṣyate /",
    "GV02gopthbru:177": "sa yad aharahar ācāryāya kule 'nutiṣṭhate so 'nuṣṭhāya brūyād dharmagupto mā",
    "GV02gopthbru:178_0": "gopāyeti dharmo hainaṃ gupto gopāyeti tasya ha prajā śvaḥ śvaḥ śreyasī śreyasī ha bhavati dhāyyaiva pratidhīyate svarge loke",
    "GV02gopthbru:178_1": "pitṝn nidadhāti tāntavaṃ na vasīta yas tāntavaṃ vaste kṣatraṃ vardhate na brahma tasmāt tāntavaṃ na vasīta brahma vardhatāṃ",
    "GV02gopthbru:178_2": "mā kṣatram iti nopary āsīta yad upary",
    "GV02gopthbru:179": "āste prāṇam eva tadātmane 'dharaṃ kurute yad vāto vahati adha evāsīta",
    "GV02gopthbru:180_0": "adhaḥ śayīta adhas tiṣṭhed adho vrajed evaṃ ha sma vaitat pūrve brāhmaṇā brahmacaryaṃ caranti taṃ ha sma tatputraṃ bhrātaraṃ",
    "GV02gopthbru:180_1": "vopatāpinam āhur upanayetainam ity āsamiddhārāt svareṣyanto 'nnam adyād athāha jaghanam",
    "GV02gopthbru:181_0": "āhuḥ snāpayetainam ity āsamiddhārān na hy etāni vratāni bhavanti taṃ cecchayānam ācāryo 'bhivadet sa pratisaṃhāya pratiśṛṇuyāt",
    "GV02gopthbru:181_1": "taṃ cecchayānam upytāya taṃ ced utthitam abhiprakramya taṃ ced abhiprakrāntam abhipalāyamānam evaṃ ha sma vaitat pūrve brāhmaṇā",
    "GV02gopthbru:181_2": "brahmacaryaṃ caranti",
    "GV02gopthbru:182": "teṣāṃ ha sma vaiṣā puṇyā kīrtir gacchaty āha vā ayaṃ so 'dya gamiṣyatīti",
    "GV02gopthbru:183_0": "janamejayo ha vai pārīkṣito mṛgayāṃ cariṣyan haṃsābhyām aśikṣann upāvatastha iti tāv ūcatur janamejayaṃ pārīkṣitam abhyājagāma",
    "GV02gopthbru:183_1": "sa hovāca namo vāṃ bhagavantau kau nu bhagavantāv iti tāv ūcatur dakṣiṇāgniś cāhavanīyaś ceti sa hovāca namo vāṃ bhagavantau",
    "GV02gopthbru:183_2": "tadākīyatām iti hopārāmam ity api kila devā na ramante na hi devā na ramante 'pi caikopārāmād devā ārāmam upasaṃkrāmantīti",
    "GV02gopthbru:183_3": "sa hovāca namo vāṃ bhagavantau kiṃ puṇyam iti brahmacaryam iti kiṃ laukyam iti brahmacaryam eveti tat ko veda iti",
    "GV02gopthbru:184": "dantāvalo dhaumro 'tha khalu dantāvalo dhaumro yāvati tāvati kāle",
    "GV02gopthbru:185_0": "pārīkṣitaṃ janamejayam abhyājagāma tasmā uptyāya svayam eva viṣṭaraṃ nidadhau tam upasaṃgṛhya papracchādhīhi bho kiṃ puṇyam",
    "GV02gopthbru:185_1": "iti brahmacaryam iti kiṃ laukyam iti brahmacaryam eveti tasmā etat provācāṣṭācatvāriṃśad varṣaṃ sarvavedabrahmacaryaṃ tac",
    "GV02gopthbru:185_2": "caturdhā vedeṣu vyūhya dvādaśavarṣaṃ brahmacaryaṃ dvādaśavarṣāṇy avarārdham api stāyaṃś cared yathāśakty aparam",
    "GV02gopthbru:186": "/ tasmā uhasy ṛṣabhau sahasraṃ dadāv apy apikīrtitam ācāryo brahmacārīty",
    "GV02gopthbru:187": "eka āhur ākāśam adhidaivatam athādhyātmaṃ brāhmaṇo vratavāṃś caraṇavān brahmacārī // GpBr_1,2.5",
    "GV02gopthbru:188_0": "brahma ha vai prajā mṛtyave samprayacchat brahmacāriṇam eva na sampradadau sa hovācāsyām asminn iti kim iti yāṃ rātrīṃ samidham",
    "GV02gopthbru:188_1": "anāhṛtya vaset tām āyuṣo 'varundhīyeti tasmād brahmacāry aharahaḥ samidha āhṛtya sāyaṃ prātar agniṃ paricaret nopary upasādayet",
    "GV02gopthbru:188_2": "atha pratiṣṭhāpayet yad upary upasādayej jīmūtavarṣī tad ahaḥ parjanyo bhavati te devā abruvan brāhmaṇo vā ayaṃ",
    "GV02gopthbru:189_0": "brahmacaryaṃ cariṣyati brūtāsmai bhikṣā iti gṛhapatir brūta bahucārī gṛhapatnyā iti kim asyā vṛñjotādadatyā iti iṣṭāpūrtasukṛtadraviṇam",
    "GV02gopthbru:189_1": "avarundhyād iti tasmād brahmacāriṇe 'harahar bhikṣāṃ dadyād gṛhiṇīm āmeyur iṣṭāpūrtasukṛtadraviṇam avarundhyād iti /",
    "GV02gopthbru:190": "saptamīṃ nātinayet saptamīm atinayan na brahmacārī bhavati samidbhaikṣe saptarātram acaritavān brahmacārī punar upaneyo bhavati // GpBr_1,2.6 //",
    "GV02gopthbru:191_0": "nopari śāyī syān na gāyano na nartano na saraṇo na niṣṭhīvet yad upari śāyī bhavaty abhīkṣṇaṃ nivāsā jāyante yad gāyano bhavaty",
    "GV02gopthbru:191_1": "abhīkṣṇaśa ākrandān dhāvante yan nartano bhavaty abhīkṣṇaśaḥ pretān nirharante yat saraṇo bhavaty abhīkṣṇaśaḥ prajāḥ saṃviśante",
    "GV02gopthbru:191_2": "yan niṣṭhīvati madhya eva tadātmano niṣṭhīvati sa cen niṣṭhīved divo nu māṃ yad atrāpi madhor ahaṃ yad atrāpi rasasya ma",
    "GV02gopthbru:191_3": "ity ātmānam anumantrayate /",
    "GV02gopthbru:192": "yad atrāpi madhor ahaṃ niriṣṭaviṣamasmṛtaṃ /",
    "GV02gopthbru:193": "agniś ca tat savitā ca punar me jaṭhare dhattām /",
    "GV02gopthbru:194": "yad atrāpi rasasya me parāpapātāsma tam /",
    "GV02gopthbru:195": "tad ihopahvayāmahe tan ma āpyāyatāṃ punar iti /",
    "GV02gopthbru:196_0": "na śmaśānam ātiṣṭhet sa ced abhitiṣṭhed udakaṃ haste kṛtvā yadīdam ṛtukāmyety abhimantrya japaṃt samprokṣya parikrāmet samayāyopari",
    "GV02gopthbru:196_1": "vrajet yadīdam ṛtukāmyāghaṃ ripram upeyima andhaḥ śloṇa iva hīyatām /",
    "GV02gopthbru:197": "mā no 'nvāgād aghaṃ yata iti /",
    "GV02gopthbru:198": "atha haitad devānāṃ pariṣūtaṃ yad brahmacārī /",
    "GV02gopthbru:199": "tad apy etad ṛcoktam /",
    "GV02gopthbru:200": "devānām etat pariṣūtam anabhyārūḍhaṃ carati rocamānaṃ tasmin sarve paśavas tatra yajñās tasminn annaṃ saha devatābhir iti brāhmaṇam // GpBr_1,2.7 //",
    "GV02gopthbru:201_0": "prāṇāpānau janayann iti śaṅkhasya mūle mahaṛṣer vasiṣṭhasya putraḥ etāṃ vācaṃ sasṛje śītoṣṇāv ihotsau prādurbhaveyātām iti",
    "GV02gopthbru:201_1": "tathā tac chaśvad anuvartate atha khalu vipāṇmadhye vasiṣṭhaśilā nāma prathama āśramo dvitīyaḥ kṛṣṇaśilās tasmin vasiṣṭhaḥ",
    "GV02gopthbru:201_2": "samatapad viśvāmitrajamadagnī jāmadagne tapataḥ gautamabharadvājau siṃhau prabhave tapataḥ guṅgur gugur vāse tapaty ṛṣir",
    "GV02gopthbru:201_3": "ṛṣidroṇe 'bhyatapad agastyo 'gastyatīrthe tapati divy atrir ha tapati svayambhūḥ kaśyapaḥ kaśyapatuṅge 'bhyatapad",
    "GV02gopthbru:202_0": "ulavṛkarkṣutarakṣuḥ śvā varāhacilvaṭibabhrukāḥ sarpadaṃṣṭranaḥ saṃhanukṛṇvānāḥ kaśyapatuṅgadarśanāt saraṇavāṭāt siddhir bhavati",
    "GV02gopthbru:202_1": "brāhmyaṃ varṣasahasram ṛṣivane brahmacāry ekapādenātiṣṭhad dvitīyaṃ varṣasahasraṃ mūrdhany evāmṛtasya dhārām adhārayad brāhmāṇy",
    "GV02gopthbru:202_2": "aṣṭācatvāriṃśataṃ varṣasahasrāṇi salilasya pṛṣṭhe śivo 'bhyatapat tasmāt taptāt tapaso bhūya evābhyatapat /",
    "GV02gopthbru:203": "tad apyetā ṛco 'bhivadanti prāṇāpānau janayann iti",
    "GV02gopthbru:204": "brāhmaṇam // GpBr_1,2.8 //",
    "GV02gopthbru:205_0": "ekapād dvipada iti vāyur ekapāt tasyākāśaṃ pādaś candramā dvipāt tasya pūrvapakṣāparapakṣau pādāv ādityas tripāt tasyeme",
    "GV02gopthbru:205_1": "lokāḥ pādā agniḥ ṣaṭpādas tasya pṛthivyantarikṣaṃ dyaur āpa oṣadhivanaspataya imāni bhūtāni pādās teṣāṃ sarveṣāṃ vedā gatir",
    "GV02gopthbru:205_2": "ātmā pratiṣṭhitāś catasro brahmaṇaḥ śākhā atho āhuḥ ṣaḍ iti mūrtir ākāśaś cety ṛcā mūrtir yājuṣī gatiḥ sāmamayaṃ tejo bhṛgvaṅgirasām",
    "GV02gopthbru:205_3": "āpaitad brahmaiva yajñaś catuṣpād dviḥ saṃsthita iti /",
    "GV02gopthbru:206": "tasya bhṛgvaṅgirasaḥ saṃsthe atho āhur ekasaṃsthita iti yaddhotarcāṃ maṇḍalaiḥ karoti pṛthivīṃ te nāpyāyayati etasyāṃ hy agniś carati /",
    "GV02gopthbru:207": "tad apy etad ṛcoktam /",
    "GV02gopthbru:208": "agnivāsāḥ pṛthivy asi tanyūr iti /",
    "GV02gopthbru:209": "yad adhvaryur yajuṣā karoty antarikṣaṃ tenāpyāyayati tasmin vāyur na niviśate katamac ca nāha iti /",
    "GV02gopthbru:210": "tad apy etad ṛcoktam /",
    "GV02gopthbru:211": "antarikṣe pathibhir hrīyamāṇo na niviśate katamac ca nāhaḥ /",
    "GV02gopthbru:212": "apāṃ yoniḥ prathamajā ṛtasya kva svijjātaḥ kuta ābabhūveti /",
    "GV02gopthbru:213": "yad udgātā sāmnā karoti divaṃ tenāpyāyayati tatra hy ādityaḥ śukraś carati /",
    "GV02gopthbru:214": "tad apy etad ṛcoktam /",
    "GV02gopthbru:215": "uccāyataṃ tam aruṇaṃ suparṇam iti /",
    "GV02gopthbru:216": "yad brahmarcāṃ kāṇḍaiḥ karoty apas tenāpyāyayati candramā hy apsu carati /",
    "GV02gopthbru:217": "tad apy etad ṛcoktam /",
    "GV02gopthbru:218": "candramā apsantar iti /",
    "GV02gopthbru:219": "tāsām oṣadhivanaspatayaḥ kāṇḍāni tato mūlakāṇḍaparṇapuṣpaphalapraroharasagandhair yajño vartate 'dbhiḥ karmāṇi pravartante 'dbhiḥ somo viṣūyate tad yad brahmāṇaṃ karmaṇi",
    "GV02gopthbru:220_0": "karmaṇy āmantrayaty apas tenānujānāty eṣo hy asya bhāgas tad yathā bhokṣyamāṇo 'pa eva prathamam ācāmayed apa upariṣṭād evaṃ",
    "GV02gopthbru:220_1": "yajño 'dbhir eva pravartate 'psu saṃsthāpyate tasmād brahmā purastāddhomasaṃsthitahomair yajño vartate 'ntarā hi purastāddhomasaṃsthitahomair",
    "GV02gopthbru:220_2": "yajña parigṛhṇāty antarā hi bhṛgvaṅgirasaḥ vedānoduhya bhṛgvaṅgirasaḥ somapānaṃ manyante somātmako hy ayaṃ veda /",
    "GV02gopthbru:221": "tad apy etad ṛcoktam /",
    "GV02gopthbru:222": "somaṃ manyate papivān iti",
    "GV02gopthbru:223": "/ tad yathemāṃ pṛthivīm udīrṇāṃ jyotiṣā dhūmāyamānāṃ varṣaṃ śamayaty evam",
    "GV02gopthbru:224": "brahmā bhṛgvaṅgirobhir vyāhṛtibhir yajñasya viriṣṭaṃ śamayaty agnir ādityāya ma ity ete 'ṅgirasa eta idaṃ sarvaṃ samāpnuvanti vāyur āpaś",
    "GV02gopthbru:225_0": "candramā ity ete bhṛgava eta idaṃ sarvaṃ samāpyāyayanty ekam eva saṃsthaṃ bhavatīti brāhmaṇam vicārī ha vai kāvandhiḥ kabandhasyātharvaṇasya",
    "GV02gopthbru:225_1": "putro medhāvī mīmāṃsako 'nūcāna āsa sa ha svenātimānena mānuṣaṃ vittaṃ neyāya taṃ mātovāca ta evaitad annam avocaṃs ta imam",
    "GV02gopthbru:225_2": "eṣu kurupañcāleṣv aṅgamagadheṣu",
    "GV02gopthbru:226_0": "kāśikausalyeṣu śālvamatsyeṣu śavasauśīnareṣūdīcyeṣv annam adantīty atha vayaṃ tavaivātimāne nānādyāsmo vatsa vāhanam anviccheti",
    "GV02gopthbru:226_1": "sa māndhātur yauvanāśvasya sārvabhaumasya rājñaḥ somaṃ prasūtam ājagāma sa sado 'nupraviśyartvijaś ca yajamānaṃ cāmantrayāmāsa",
    "GV02gopthbru:226_2": "tad yāḥ prācyo nadyo vahanti yāś ca dakṣiṇācyo yāś ca pratīcyo yāś ca udīcyas tāḥ sarvāḥ pṛthaṅ nāma dheyor ity ācakṣate",
    "GV02gopthbru:226_3": "tāsāṃ samudram abhipadyamānānāṃ chidyate nāmadheyaṃ samudra ity ācakṣate evam ime sarve vedā nirmitāḥ sakalpāḥ sarahasyāḥ",
    "GV02gopthbru:226_4": "sabrāhmaṇāḥ sopaniṣatkāḥ setihāsāḥ sānvākhyātāḥ sapurāṇāḥ sasvarāḥ sasaṃskārāḥ saniruktāḥ sānuśāsanāḥ sānumārjanāḥ savākovākyās",
    "GV02gopthbru:226_5": "teṣāṃ yajñam abhipadyamānānāṃ chidyate nāmadheyaṃ yajña ity evācakṣate //",
    "GV02gopthbru:227_0": "bhūmir ha vai etad vicchinnaṃ devayajanaṃ yad aprāk pravaṇaṃ yad anudak pravaṇaṃ yat kṛtrimaṃ yat samaviṣamam idaṃ ha tv",
    "GV02gopthbru:227_1": "eva devayajanaṃ yat samaṃ samūlam avidagdhaṃ pratiṣṭhitaṃ prāg udak pravaṇaṃ samaṃ samāstīrṇam iva bhavati yatra brāhmaṇasya",
    "GV02gopthbru:227_2": "brāhmaṇatāṃ vidyād brahmā brahmatvaṃ karotīti voce chandas tan na vindāmo yenottaram emahīti /",
    "GV02gopthbru:228_0": "tān ha papraccha kiṃ vidvān hotā hautraṃ karoti kiṃ vidvān adhvaryur ādhvaryavaṃ karoti kiṃ vidvān udgātaudgātraṃ karoti",
    "GV02gopthbru:228_1": "kiṃ vidvān brahmā brahmatvaṃ karotīti voce chandas tan na vindāmo yenottaram emahīti /",
    "GV02gopthbru:229": "te brūmo vāg eva hotā hautraṃ karoti vāco hi stomāś ca vaṣaṭkārāś cābhisaṃpadyante te brūmo vāg eva hotā vāg brahma vāk deva iti /",
    "GV02gopthbru:230": "prāṇāpānābhyām evādhvaryur ādhvaryavaṃ karoti prāṇaḥ praṇītāni ha bhūtāni prāṇaḥ praṇītā praṇītās te brūmaḥ prāṇāpānāv evādhvaryū prāṇāpānau brahma prāṇāpānau deva iti /",
    "GV02gopthbru:231": "cakṣuṣaivodgātā audgātraṃ karoti cakṣuṣā hīmāni bhūtāni paśyanty atho cakṣur evodgātā cakṣur brahma cakṣur deva iti /",
    "GV02gopthbru:232": "manasaiva brahmā brahmatvaṃ karoti manasā hi tiryak ca diśa ūrdhvaṃ ca yac ca kiṃca manasaiva karoti tad brahma te brūmo mana eva brahmā mano brahma mano deva iti // GpBr_1,2.11 //",
    "GV02gopthbru:233_0": "tad yathā ha vā idaṃ yajamānaś ca yājayitāraś ca divaṃ brūyuḥ pṛthivīti pṛthivīṃ vāk dyaur iti brūyus tad anyo nānujānāty",
    "GV02gopthbru:233_1": "etām evaṃ nānujānāti yad etad brūyād atha nu katham iti hotety eva hotāraṃ brūyād vāg iti vācaṃ brahmeti brahma deva iti",
    "GV02gopthbru:233_2": "devam adhvaryur ity evādhvaryuṃ brūyāt prāṇāpānāv iti prāṇāpānau brahmeti brahma deva iti devam udgātety evodgātāraṃ brūyāc",
    "GV02gopthbru:233_3": "cakṣur iti cakṣur brahmeti brahma deva iti devaṃ brahmety eva brahmāṇaṃ brūyān mana iti mano brahmeti brahma deva iti devam //",
    "GV02gopthbru:233_4": "GpBr_1,2.12 //",
    "GV02gopthbru:234_0": "nānā pravacanāni ha vā etāni bhūtāni bhavanti ye caivāsomapaṃ yājayanti ye ca surāpaṃ ye ca brāhmaṇaṃ vicchinnaṃ somayājinaṃ",
    "GV02gopthbru:234_1": "taṃ prātaḥ samitpāṇaya upodeyur upāyāmo bhavantam iti kim artham iti yān eva no bhavāṃs tāṃ hy apraśnān apṛcchad yān eva",
    "GV02gopthbru:234_2": "no bhavān vyācakṣīyeti tatheti tebhya etān praśnān vyācacaṣṭe tad yena ha vā idaṃ vidyamānaṃ cāvidyamānaṃ cābhinidadhāti",
    "GV02gopthbru:234_3": "tad brahma tad yo veda sa brāhmaṇo 'dhīyāno 'dhītyācakṣata",
    "GV02gopthbru:235": "iti brāhmaṇam // GpBr_1,2.13 //",
    "GV02gopthbru:236_0": "athāto devayajanāny ātmā devayajanaṃ śraddhā devayajanam ṛtvijo devayajanaṃ bhaumaṃ devayajanaṃ tad vā etad ātmā devayajanaṃ",
    "GV02gopthbru:236_1": "yad upavyāyacchamāno vānupavyāyacchamāno vā śarīram adhivasaty eṣa yajña eṣa yajata etaṃ yajanta etad devayajanam athaitat",
    "GV02gopthbru:236_2": "śraddhā devayajanaṃ yadaiva kadācid ādadyāt śraddhā tv evainaṃ nātīyāt tad devayajanam athaitad ṛtvijo devayajanaṃ yatra",
    "GV02gopthbru:236_3": "kvacid brāhmaṇo vidyāvān mantreṇa karoti tad devayajanam athaitad bhaumaṃ devayajanaṃ yatrāpas tiṣṭhanti yatra syandanti",
    "GV02gopthbru:236_4": "pra tad vahanty udvahanti tad devayajanaṃ yat samaṃ samūlam avidagdhaṃ pratiṣṭhitaṃ prāg udak pravaṇaṃ samaṃ samāstīrṇam",
    "GV02gopthbru:236_5": "iva bhavati yasya śvabhrakūrmo vṛkṣaḥ parvato nadī panthā vā purastāt syān na devayajanamātraṃ purastāt paryavaśiṣyen nottarato",
    "GV02gopthbru:236_6": "'gneḥ paryupasīderann iti brāhmaṇam // GpBr_1,2.14 //",
    "GV02gopthbru:237_0": "aditir vai prajākāmaudanam apacat tata ucchiṣṭam aśnāt so garbham adhatta tata ādityā ajāyanta ya eṣa odanaḥ pacyata ārambhaṇam",
    "GV02gopthbru:237_1": "evaitat kriyate ākramaṇam eva prādeśamātrīḥ samidho bhavanty etāvāṃ hy ātmā prajāpatinā saṃmito 'gner vai yā yajñiyā tanūr",
    "GV02gopthbru:237_2": "aśvatthe tayā samagacchata eṣā svadhṛtyā tanūr yad ghṛtaṃ yad ghṛtena samidho 'nakti tābhyām evainaṃ taṃ",
    "GV02gopthbru:238_0": "tanūbhyāṃ samardhayati yan nirmārgasyādadhāty avakūtyā vai vīryaṃ kriyate yan nirmārgasyādadhāty avakūtyā eva saṃvatsaro",
    "GV02gopthbru:238_1": "vai prajananam agniḥ prajananam etat prajananaṃ yat saṃvatsara ṛcāgnau samidham ādadhāti prajananād evainaṃ tat prajanayitā",
    "GV02gopthbru:238_2": "prajanayaty avaty attur vai puruṣo na hi tad veda yad attum abhijāyate yan nakṣatraṃ tad āpnoti ya eṣa odanaḥ pacyate yonir",
    "GV02gopthbru:238_3": "evaiṣā kriyate yat samidha ādhīyante retas tat dhrīyate saṃvatsaro vai reto hitaṃ prajāyate ye saṃvatsare pary ete 'gnim",
    "GV02gopthbru:238_4": "ādhatte prajāpatir evainam ādhatte dvādaśasu rātrīṣu purā saṃvatsarasyādheyāt tā",
    "GV02gopthbru:239": "hi saṃvatsarasya pratimā atho tisṛṣv atho dvayor atho pūrvedyur ādheyāt te vā agnim ādadhānenādityā vā ita uttaram eṣa me 'muṣmiṃl loka āyaṃs te",
    "GV02gopthbru:240": "pathi rakṣanta iyan tad u yakṣyamāṇaṃ pratinudanta uccheṣaṇabhājā vā ādityā yad ucchiṣṭaṃ yad ucchiṣṭena samidho 'nakti tebhya eva provāca",
    "GV02gopthbru:241": "tebhya eva procya svargaṃ lokaṃ yanti // GpBr_1,2.15 //",
    "GV02gopthbru:242_0": "prajāpatir atharvā devaḥ sa tapas taptvaitaṃ cātuṣprāśyaṃ brahmaudanaṃ niramimata caturlokaṃ caturdevaṃ caturvedaṃ catur",
    "GV02gopthbru:242_1": "hautram iti catvāro vā ime lokāḥ pṛthivy antarikṣaṃ dyaur āpa iti catvāro vā ime devā agnir vāyur ādityaś candramāḥ catvāro",
    "GV02gopthbru:242_2": "vā ime vedā ṛgvedo yajurvedaḥ sāmavedo brahmaveda iti catasro vā ime hotrā hautram ādhvaryavam audgātraṃ brahmatvam iti tad",
    "GV02gopthbru:242_3": "apy etad ṛcoktam /",
    "GV02gopthbru:243": "catvāri śṛṅgās trayo 'sya pādā dve śīrṣe sapta hastāso asya /",
    "GV02gopthbru:244": "tridhā baddho vṛṣabho roravīti mahodevo martyām āviveśa iti /",
    "GV02gopthbru:245_0": "catvāri śṛṅgeti vedā vā eta uktāḥ trayo 'sya pādā iti savanāny eva dve śīrṣa iti brahmaudanapravargyāv eva sapta hastāso",
    "GV02gopthbru:245_1": "asyeti chandāṃsy eva tridhā baddha iti mantraḥ kalpo brāhmaṇaṃ vṛṣabho roravīty eṣa ha vai vṛṣabha eṣa tad roravīti yad yajñeṣu",
    "GV02gopthbru:245_2": "śastrāṇi śaṃsaty ṛgbhir",
    "GV02gopthbru:246": "yajurbhiḥ sāmabhir brahmabhir iti mahodevo martyām āviveśety eṣa ha vai mahān devo yad yajña eṣu martyām āviveśa /",
    "GV02gopthbru:247": "yo vidyāt sapta pravata iti prāṇān āha sapta vidyāt parāvata ity apānān āha /",
    "GV02gopthbru:248_0": "śiro yajñasya yo vidyād ity etad vai yajñasya śiro yan mantravān brahmaudano yo ha vā etam amantravantaṃ brahmaudanam upeyād",
    "GV02gopthbru:248_1": "apaśirasā ha vā asya yajñam upeto bhavati tasmān mantravantam eva brahmaudanam upeyān nāmantravantam iti brāhmaṇam // GpBr_1,2.16 //",
    "GV02gopthbru:249": "kim upayajña ātreyo bhavatīty ādityaṃ hi tamo jagrāha tad atrir apanunoda tad atrir anvapaśyat",
    "GV02gopthbru:250": "tad apy etad ṛcoktam /",
    "GV02gopthbru:251": "stutādyam atrir divam unnināya divitvātrir adhārayat sūryām āsāya kartava iti /",
    "GV02gopthbru:252": "taṃ hovāca varaṃ vṛṇīṣveti sa hovāca dakṣiṇīyā me prajā syād iti tasmād ātreyāya prathamadakṣiṇā yajñe dīyanta iti brāhmaṇam // GpBr_1,2.17 //",
    "GV02gopthbru:253_0": "prajāpatir vedān uvāca agnīn ādadhīyeti tān vāg abhyuvācāśvo vai sambhārāṇām iti taṃ ghorāt krūrāt salilāt sarasa udāninyus",
    "GV02gopthbru:253_1": "tān vāg abhyuvācāśvaḥ śamyeteti tatheti tam ṛgveda etyovācāham aśvaṃ śameyam iti tasmā avisṛptāya mahad bhayaṃ sasṛje sa",
    "GV02gopthbru:253_2": "etāṃ prācīṃ diśam bheje sa hovācāśānto nv ayam aśva iti /",
    "GV02gopthbru:254": "taṃ yajurveda etyovācāham aśvaṃ śameyam iti tasmā avisṛptāya mahad bhayaṃ sasṛje sā etāṃ pratīcīṃ diśaṃ bheje sa hovācāśānto nv ayam aśva iti /",
    "GV02gopthbru:255_0": "taṃ sāmaveda etyovācāham aśvaṃ śameyam iti kena nu tvaṃ śamayiṣyasīti rathaṃtaraṃ nāma me sāmāghoraṃ cākrūraṃ ca tenāśvam",
    "GV02gopthbru:255_1": "abhiṣṭūyate tasmā atha visṛptāya tad eva mahad bhayaṃ sasṛje sa etām udīcīṃ diśam bheje sa hovācāśānto nv ayam aśva iti /",
    "GV02gopthbru:256": "tān vāg abhyuvāca śaṃyum ātharvaṇaṃ gacchatheti te śaṃyum ātharvaṇam āsīnaṃ prāpyocur namas te astu bhagavann aśva śamyeteti /",
    "GV02gopthbru:257_0": "tatheti sa khalu kabandhasyātharvaṇasya putram āmantrayāmāsa vicārinn iti bhaga iti hāsmai pratiśrutaṃ pratiśuśrāvāśvaṃ śamyeteti",
    "GV02gopthbru:257_1": "tatheti sa khalu śāntyudakaṃ cakārātharvaṇobhiś cāṅgirasobhiś cātanair mātṛnāmabhir vāstoṣpatyair iti śamayati tasya ha snātasyāśvasyābhyukṣitasya",
    "GV02gopthbru:257_2": "sarvebhyo romaśamarebhyo",
    "GV02gopthbru:258": "'ṅgārā āśīryanta so 'śvas tuṣṭo namaskāraṃ cakāra namaḥ śaṃyum ātharvaṇāya",
    "GV02gopthbru:259_0": "yo mā yajñam acīkṛpad iti bhaviṣyanti ha vā ato 'nye brāhmaṇā laghusambhāratamāsta ādityasya pada ādhāsyanty anaḍuho vatsasyājasya",
    "GV02gopthbru:259_1": "śravaṇasya brahmacāriṇo vā etad vā ādityasya padaṃ yad bhūmis tayaiva pada",
    "GV02gopthbru:260_0": "āhitaṃ bhaviṣyatīti so 'gnau praṇīyamāne 'śve 'nvārabdhaṃ brahmā yajamānaṃ vācayati yad akrandaḥ prathamaṃ jāyamāna iti pañca",
    "GV02gopthbru:260_1": "taṃ brāhmaṇā upavahanti tad brahmopākurute eṣa ha vai vidvāṃt sarvavid brahmā yad bhṛgvaṅgirovid iti brāhmaṇam // GpBr_1,2.18 //",
    "GV02gopthbru:261_0": "devāś ca ha vā asurāś cāspardhanta te devā indram abruvann imaṃ nas tāvad yajñaṃ gopāya yāvad asuraiḥ saṃyatāmahā iti sa",
    "GV02gopthbru:261_1": "vai nas tena rūpeṇa gopāya yena no rūpeṇa bhūyiṣṭhaṃ chādayasi yena śakṣyasi goptum iti sa ṛgvedo bhūtvā purastāt parītyopātiṣṭhantaṃ",
    "GV02gopthbru:261_2": "devā abruvann anyat tad rūpaṃ kuruṣva naitena no rūpeṇa bhūyiṣṭhaṃ chādayasi naitena śakṣyasi goptum iti sa yajurvedo bhūtvā",
    "GV02gopthbru:261_3": "paścāt parītyopātiṣṭhat taṃ devā abruvann anyat tad rūpaṃ kuruṣva naitena no rūpeṇa bhūyiṣṭhaṃ chādayasi naitena śakṣyasi",
    "GV02gopthbru:261_4": "goptum iti sa sāmavedo bhūtvā uttarataḥ parītyopātiṣṭhat taṃ devā abruvann anyad eva tad rūpaṃ kuruṣva naitena no rūpeṇa",
    "GV02gopthbru:261_5": "bhūyiṣṭhaṃ chādayasi naitena śakṣyasi goptum iti sa indra uṣṇīṣī brahmavedo bhūtvā dakṣiṇataḥ parītyopātiṣṭhat taṃ devā abruvann",
    "GV02gopthbru:261_6": "etat tad rūpaṃ kuruṣvaitena no rūpeṇa bhūyiṣṭhaṃ chādayasy etena śakṣyasi goptum iti tad yad indra uṣṇīṣī brahmavedo bhūtvā",
    "GV02gopthbru:261_7": "dakṣiṇataḥ parītyopātiṣṭhat tad brahmābhavat tad brahmaṇo brahmatvaṃ tad vā etad atharvaṇo rūpaṃ yad uṣṇīṣī brahmā taṃ dakṣiṇato",
    "GV02gopthbru:261_8": "viśvedevā upāsīraṃs taṃ yad dakṣiṇato viśvedevā upāsīraṃs tat sadasyo 'bhavat tat sadasyasya sadasyatvaṃ baler ha vā etad",
    "GV02gopthbru:261_9": "balam upajāyate yat sadasya āmayato vai vrajasya bahulataraṃ vrajaṃ vinvanti ghorā vā eṣā dig dakṣiṇā śāntā itarās tad yāni",
    "GV02gopthbru:261_10": "stutāni brahmānumantrayate manasaiva tāni sadasyo",
    "GV02gopthbru:262_0": "janad ity etāṃ vyāhṛtiṃ japaṃ cetyātmānaṃ janayati na jityātmānam apitve dadhāti taṃ devā abruvan varaṃ vṛṇīṣveti vṛṇā 3",
    "GV02gopthbru:262_1": "iti sa varam avṛṇītāsyām eva māṃ hotrāyām indrabhūtaṃ punantastuvantaḥ śaṃsantaḥ tiṣṭheyur iti taṃ tasyām eva hotrāyām indrabhūtaṃ",
    "GV02gopthbru:262_2": "punantastuvantaḥ śaṃsanto 'tiṣṭhaṃs taṃ yat tasyām eva hotrāyām indrabhūtaṃ punantastuvantaḥ śaṃsantas tiṣṭhaṃs",
    "GV02gopthbru:263": "tad brāhmaṇāc chaṃsy abhavat tad brāhmaṇāc chaṃsinī brāhmaṇāc chaṃsitvaṃ saiṣaindrī hotrā yad brāhmaṇāc chaṃsīyā dvitīyaṃ varaṃ vṛṇīṣveti vṛṇā 3",
    "GV02gopthbru:264_0": "iti sa varam avṛṇītāsyām eva māṃ hotrāyāṃ vāyubhūtaṃ punantastuvantaḥ śaṃsantas tiṣṭheyur iti taṃ tasyām eva hotrāyāṃ vāyubhūtaṃ",
    "GV02gopthbru:264_1": "punantastuvantaḥ śaṃsanto 'tiṣṭhaṃs taṃ yat tasyām eva hotrāyāṃ vāyubhūtaṃ",
    "GV02gopthbru:265_0": "punantastuvantaḥ śaṃsantas tiṣṭhaṃs tat potābhavat tat potuḥ potṛtvaṃ saiṣā vāyavyā hotrā yat potriyā tṛtīyaṃ varaṃ vṛṇīṣveti",
    "GV02gopthbru:265_1": "vṛṇā 3 iti sa varam avṛṇītāsyām eva māṃ hotrāyām agnibhūtam indhānāḥ punantastuvantaḥ śaṃsantas tiṣṭheyur iti taṃ tasyām",
    "GV02gopthbru:265_2": "eva hotrāyām agnibhūtam indhānāḥ",
    "GV02gopthbru:266": "punantastuvantaḥ śaṃsanto 'tiṣṭhaṃs taṃ yat tasyām eva hotrāyām agnibhūtam",
    "GV02gopthbru:267": "indhānāḥ punantastuvantaḥ śaṃsantas tiṣṭhaṃs tad āgnīdhro 'bhavat tad āgnīdhrasyāgnīdhratvaṃ saiṣāgneyī hotrā yad āgnīdhrīyeti brāhmaṇam //",
    "GV02gopthbru:268": "brāhmaṇo ha vā imam agniṃ vaiśvānaraṃ babhāra /",
    "GV02gopthbru:269": "so 'yam agnir vaiśvānaro brāhmaṇena bhriyamāṇa imāṃl lokān janayate 'thāyam īkṣate 'gnir jātavedā brāhmaṇadvitīyo ha vā ayam idam agnir vaiśvānaro jvalati hantāhaṃ yan mayi",
    "GV02gopthbru:270": "teja indriyaṃ vīryaṃ tad darśayāmy uta vai mā bibhriyād iti sa ātmānam āpyāyayet taṃ payo 'dhok tam imaṃ brāhmaṇaṃ darśayitvātmany ajuhot sa",
    "GV02gopthbru:271_0": "dvitīyam ātmānam āpyāyayet taṃ ghṛtam adhok tam imaṃ brāhmaṇaṃ darśayitvātmany ajuhot sa tṛtīyam ātmānam āpyāyayet tad idaṃ",
    "GV02gopthbru:271_1": "viśvaṃ vikṛtam annādyam adhok tam imaṃ brāhmaṇaṃ darśayitvātmany ajuhot sa caturtham ātmānam āpyāyayet tena brāhmaṇasya jāyāṃ",
    "GV02gopthbru:271_2": "virājam apaśyat tām asmai prāyacchat sa ātmā apitvam abhavat tata imam agniṃ vaiśvānaraṃ parāsyur brāhmaṇo 'gniṃ jātavedasam",
    "GV02gopthbru:271_3": "adhatta so 'yam abravīt agne jātavedo",
    "GV02gopthbru:272": "'bhinidhehi mehīti tasya dvaitaṃ nāmādhattāghoraṃ cākrūraṃ ca so 'śvo",
    "GV02gopthbru:273_0": "'bhavat tasmād aśvo vaheta rathaṃ na bhavati pṛṣṭhena sādinaṃ sa devān āgacchat sa devebhyo 'nvātiṣṭhat tasmād devā abibhayus",
    "GV02gopthbru:273_1": "taṃ brahmaṇe prāyacchat tam etayarcāśamayat // GpBr_1,2.20 agniṃ tv āhur vaiśvānaraṃ sadanān pradahanvagāḥ /",
    "GV02gopthbru:274": "sa no devatrādhibrūhi māriṣām ā vayaṃ taveti /",
    "GV02gopthbru:275": "tam etābhiḥ pañcabhir ṛgbhir upākurute yad akrandaḥ prathamaṃ jāyamāna iti /",
    "GV02gopthbru:276": "so 'śāmyat tasmād aśvaḥ paśūnāṃ",
    "GV02gopthbru:277": "jighatsur atamo bhavati vaiśvānaro hy eṣa tasmād agniḥ padam aśvaṃ brahmaṇe dadāti brahmaṇe hi prattaṃ tasya rasam apīḍayat sa raso 'bhavad",
    "GV02gopthbru:278": "raso ha vā eṣa taṃ vā etaṃ rasaṃ santaṃ ratha ity ācakṣate parokṣeṇa parokṣapriyā iva hi devā bhavanti pratyakṣadviṣaḥ /",
    "GV02gopthbru:279": "sa devān āgacchat sa devebhyo 'nvātiṣṭhat tasmād devā abibhayus taṃ brahmaṇe prāyacchat tam etayarcājyāhutyābhyajuhod indrasyaujo marutām anīkam iti /",
    "GV02gopthbru:280": "ratham abhihutvā tām etayarcātiṣṭhad vanaspate vīḍvaṅgo hi bhūyā iti /",
    "GV02gopthbru:281": "tasmād āgnyādheyikaṃ rathaṃ brahmaṇe dadāti brahmaṇe hi prattaṃ tasya takṣāṇas tanūjyeṣṭhāṃ dakṣiṇāṃ niramimata /",
    "GV02gopthbru:282": "tāṃ pañcasv apaśyad ṛci yajuṣi sāmni śānte 'tha ghore /",
    "GV02gopthbru:283_0": "tāsāṃ dve brahmaṇe prāyacchad vācaṃ ca jyotiś ca vāg vai dhenur jyotir hiraṇyaṃ tasmād āgnyādheyikāṃ cātuṣprāśyāṃ dhenuṃ",
    "GV02gopthbru:283_1": "brahmaṇe dadāti brahmaṇe hi prattā paśuṣu śāmyamāneṣu cakṣur hāpayanti cakṣur eva tadātmani dhatte yad vai cakṣus taddhiraṇyaṃ",
    "GV02gopthbru:283_2": "tasmād āgnyādheyikaṃ hiraṇyaṃ brahmaṇe dadāti brahmaṇe hi prattaṃ tasyātmann adhatta tena prājvalayad yan nādhatta tad āglābhavat",
    "GV02gopthbru:283_3": "tad āglā bhūtvā sā samudraṃ prāviśat sā samudram adahat tasmāt samudro durgir api",
    "GV02gopthbru:284_0": "vaiśvānareṇa hi dagdhaḥ sā pṛthivīm udait sā pṛthivīṃ vyadahat sā devān āgacchat sā devān ahiḍat te devā brahmāṇam upādhāvan",
    "GV02gopthbru:284_1": "sa naivāgāyan nānṛtyat saiṣāglaiṣā kāruvidā nāma taṃ vā etam āglāhataṃ santam āglāgṛdha ity ācakṣate parokṣeṇa parokṣapriyā",
    "GV02gopthbru:284_2": "iva hi devā bhavanti pratyakṣadviṣaḥ /",
    "GV02gopthbru:285_0": "ya eṣa brāhmaṇo gāyano vā nartano vā bhavati tam āglāgṛdha ity ācakṣate tasmād brāhmaṇo naiva gāyen nānṛtyen māglāgṛdhaḥ",
    "GV02gopthbru:285_1": "syāt tasmād brāhmyaṃ pūrvaṃ havir aparaṃ prājāpatyaṃ prājāpatyāt brāhmaṇam evottamam iti brāhmaṇam // GpBr_1,2.21 //",
    "GV02gopthbru:286": "atharvāṇaś ca ha vā āṅgirasaś ca bhṛgucakṣuṣī tad brahmābhivyapaśyaṃs tad ajānan vayaṃ vā idaṃ sarvaṃ yad bhṛgvaṅgirasa iti /",
    "GV02gopthbru:287": "te devā brāhmyaṃ havir yat sāṃtapane 'gnāv ajuhavur etad vai brāhmyaṃ havir yat sāṃtapane",
    "GV02gopthbru:288_0": "hūyate eṣa ha vai sāṃtapano 'gnir yad brāhmaṇas tasyorjayorjāṃ devā abhajanta sumanasa eva svadhāṃ pitaraḥ śraddhayā svargaṃ",
    "GV02gopthbru:288_1": "lokaṃ brāhmaṇās tena sunvanty ṛṣayo 'ntataḥ striyaḥ kevala ātmany avārundhata vāhyā ubhayena sunvanti yad vai yajñe brāhmyaṃ",
    "GV02gopthbru:288_2": "havir na nirūpyetānṛjavaḥ",
    "GV02gopthbru:289": "prājāpatyahaviṣo manuṣyā jāyerann asau yāṃl lokān śṛṇv iti pitā hy eṣa āhavanīyasya gārhapatyasya dakṣiṇāgner yo 'gnihotraṃ juhotīti vā priye",
    "GV02gopthbru:290_0": "dhāmani madanti teṣām eṣo 'gniḥ sāṃtapanaśreṣṭho bhavaty etasya vāci tṛptāyām agnis tṛpyati prāṇe tṛpte vāyus tṛpyati cakṣuṣī",
    "GV02gopthbru:290_1": "tṛpta ādityas tṛpyati manasi tṛpte candramās tṛpyati śrotre tṛpte diśaś cāntardeśāś ca tṛpyanti sneheṣu tṛpteṣv āpas tṛpyanti",
    "GV02gopthbru:290_2": "lomeṣu tṛpteṣv oṣadhivanaspatayas",
    "GV02gopthbru:291": "tṛpyanti śarīre tṛpte pṛthivī tṛpyaty evam eṣo 'gniḥ sāṃtapanaḥ śreṣṭhas tṛptaḥ sarvās tṛptās tarpayatīti brāhmaṇam // GpBr_1,2.22 //",
    "GV02gopthbru:292": "sāṃtapanā idaṃ havir ity eṣa ha vai sāṃtapano 'gnir yad brāhmaṇo yasya",
    "GV02gopthbru:293_0": "garbhādhānapuṃsavanasīmantonnayanajātakarmanāmakaraṇaniṣkramaṇānnaprāśanagodānacūḍākaraṇopanayanāplavanāgnihotravratacaryādīnikṛtāni",
    "GV02gopthbru:293_1": "bhavanti sa sāṃtapano 'tha yo 'yam anagnikaḥ sa kumbhe tad yathā kumbhe",
    "GV02gopthbru:294": "loṣṭaḥ prakṣipto naiva śaucārthāya kalpate naiva śasyaṃ nirvartayaty evam evāyaṃ brāhmo 'nagnikas tasya brāhmaṇasyānagnikasya naiva daivaṃ dadyān na",
    "GV02gopthbru:295": "pitryaṃ na cāsya svādhyāyāśiṣo na yajña āśiṣaḥ svargaṃgamā bhavanti /",
    "GV02gopthbru:296": "tad apy etad ṛcoktam /",
    "GV02gopthbru:297": "agniṃ dūtaṃ vṛṇīmahe hotāraṃ viśvavedasam /",
    "GV02gopthbru:298": "asya yajñasya sukratum iti brāhmaṇam // GpBr_1,2.23 //",
    "GV02gopthbru:299": "atha ha prajāpatiḥ somena yakṣyamāṇo vedān uvāca kaṃ vo hotāraṃ vṛṇīyāṃ kam adhvaryuṃ kam udgātāraṃ kaṃ brahmāṇam iti /",
    "GV02gopthbru:300_0": "ta ūcur ṛgvidam eva hotāraṃ vṛṇīṣva yajurvidam adhvaryuṃ sāmavidam udgātaram atharvāṅgirovidaṃ brahmāṇaṃ tathā hāsya yajñaś",
    "GV02gopthbru:300_1": "caturṣu lokeṣu caturṣu deveṣu caturṣu vedeṣu catasṛṣu hotrāsu catuṣpād yajñaḥ pratiṣṭhati pratitiṣṭhati prajayā paśubhir",
    "GV02gopthbru:300_2": "ya evaṃ veda tasmād ṛgvidam eva hotāraṃ vṛṇīṣva sa hi hautraṃ",
    "GV02gopthbru:301_0": "vedāgnir vai hotā pṛthivī vā ṛcām āyatanam agnir devatā gāyatraṃ chandaḥ bhūr iti śukraṃ tasmāt tam eva hotāraṃ vṛṇīṣvety",
    "GV02gopthbru:301_1": "etasya lokasya jitaya etasya lokasya vijitaya etasya lokasya saṃjitaya etasya lokasyāvaruddhaya etasya lokasya vṛddhaya etasya",
    "GV02gopthbru:301_2": "lokasya samṛddhaya etasya lokasyodāttaya etasya lokasya vyāptaya etasya lokasya paryāptaya etasya lokasya samāptaye",
    "GV02gopthbru:302": "atha cen naivaṃvidaṃ hotāraṃ vṛṇute purastād evaiṣāṃ yajño ricyate /",
    "GV02gopthbru:303_0": "yajurvidam evādhvaryuṃ vṛṇīṣva sa hy ādhvaryavaṃ veda vāyur vā adhvaryur antarikṣaṃ vai yajuṣām āyatanaṃ vāyur devatā traiṣṭubhaṃ",
    "GV02gopthbru:303_1": "chando bhuva iti śukraṃ tasmāt tam evādhvaryuṃ vṛṇīṣvety etasya lokasyety evātha cen naivaṃvidam adhvaryuṃ vṛṇute paścād",
    "GV02gopthbru:303_2": "evaiṣāṃ yajño ricyate /",
    "GV02gopthbru:304_0": "sāmavidam evodgātāraṃ vṛṇīṣva sa hy audgātraṃ vedādityo vā udgātā dyaur vai sāmnām āyatanam ādityo devatā jāgataṃ chandaḥ",
    "GV02gopthbru:304_1": "svar iti śukraṃ tasmāt tam evodgātāraṃ vṛṇīṣvety etasya lokasyety evātha cen naivaṃvidam udgātāraṃ vṛṇute uttara evaiṣāṃ",
    "GV02gopthbru:304_2": "yajño ricyate /",
    "GV02gopthbru:305_0": "atharvāṅgirovidam eva brahmāṇaṃ vṛṇīṣva sa hi brahmatvaṃ veda candramā vai brahmā āpo vai bhṛgvaṅgirasām āyatanaṃ candramā",
    "GV02gopthbru:305_1": "devatā vaidyutaś coṣṇikkākubhe chandasī oṃ ity atharvaṇāṃ śukraṃ janad ity aṅgirasāṃ tasmāt tam eva brahmāṇaṃ vṛṇīṣvety etasya",
    "GV02gopthbru:305_2": "lokasya jitaya etasya lokasya vijitaya etasya lokasya saṃjitaya etasya lokasyāvaruddhaya etasya lokasya vṛddhaya etasya lokasya",
    "GV02gopthbru:305_3": "samṛddhaya",
    "GV02gopthbru:306_0": "etasya lokasyodāttaya etasya lokasya vyāptaya etasya lokasya paryāptaya etasya lokasya samāptaye 'tha cen naivaṃvidaṃ brahmāṇaṃ",
    "GV02gopthbru:306_1": "vṛṇute dakṣiṇata evaiṣāṃ yajño ricyate dakṣiṇata evaiṣāṃ yajño ricyate // GpBr_1,2.24 //",
    "GV02gopthbru:307": "Gopathabrāhmaṇa, Pūrvabhāga, Tṛtīyaḥ prapāṭhakaḥ",
    "GV02gopthbru:308_0": "oṃ dakṣiṇāpravaṇā bhūmir dakṣiṇata āpo vahanti tasmād yajñās tadbhūmer unnatataram iva bhavati yatra bhṛgvaṅgiraso viṣṭhās",
    "GV02gopthbru:308_1": "tad yathā āpa imāṃl lokān abhivahanty evam eva bhṛgvaṅgirasaḥ sarvān devān abhivahanty evam evaiṣā vyāhṛtiḥ sarvān vedān",
    "GV02gopthbru:308_2": "abhivahanty oṃ iti harcām oṃ iti yajuṣām oṃ iti sāmnām oṃ iti sarvasyāhābhivādas taṃ ha smaitad uttaraṃ yajñe vidvāṃsaḥ kurvanti",
    "GV02gopthbru:308_3": "devā brahmāṇa āgacchata āgacchatety ete vai devā brahmāṇo yad bhṛgvaṅgirasas tān evaitad gṛṇānāṃs tān vṛṇānāṃ hvayanto manyante",
    "GV02gopthbru:308_4": "nānyo bhṛgvaṅgirovid vṛto yajñam āgacchan yajñasya tejasā teja āpnoty ūrjayorjāṃ yaśasā yaśo nānyo bhṛgvaṅgirovid avṛto yajñam",
    "GV02gopthbru:308_5": "āgacchen ned yajñaṃ parimuṣṇīyād iti tad yathāpūrvaṃ vatso 'dhītya gāṃ dhayed evaṃ",
    "GV02gopthbru:309_0": "brahmā bhṛgvaṅgirovid avṛto yajñam āgacchen ned yajñaṃ parimuṣṇīyād iti tad yathā gaur vāśvo vāśvataro vaikapāt dvipāt tripād",
    "GV02gopthbru:309_1": "iti syāt kim abhivahet kim abhyaśnuyād iti tasmād ṛgvidam eva hotāraṃ vṛṇīṣva yajurvidam adhvaryuṃ sāmavidam udgātāram atharvāṅgirovidaṃ",
    "GV02gopthbru:309_2": "brahmāṇaṃ tathā hāsya yajñaś caturṣu lokeṣu caturṣu deveṣu caturṣu vedeṣu catasṛṣu hotrāsu catuṣpād yajñaḥ pratiṣṭhati pratitiṣṭhati",
    "GV02gopthbru:309_3": "prajayā paśubhir ya evaṃ veda yaś caivam ṛtvijām ārtvijyaṃ veda yaś ca yajñe yajanīyaṃ vedeti brāhmaṇam // GpBr_1,3.1 //",
    "GV02gopthbru:310_0": "prajāpatir yajñam atanuta sa ṛcaiva hautram akarot yajuṣādhvaryavaṃ sāmnaudgātram atharvāṅgirobhir brahmatvaṃ taṃ vā etaṃ",
    "GV02gopthbru:310_1": "mahāvādyaṃ kurute yad ṛcaiva hautram akarod yajuṣādhvaryavaṃ sāmnaudgātram atharvāṅgirobhir brahmatvaṃ sa vā eṣa tribhir",
    "GV02gopthbru:310_2": "vedair yajñasyānyataraḥ pakṣaḥ saṃskriyate manasaiva brahmā yajñasyānyataraṃ pakṣaṃ saṃskaroty ayam u vai yaḥ pavate sa yajñas",
    "GV02gopthbru:310_3": "tasya manaś ca vāk ca vartanir manasā caiva hi vācā ca yajñe vahaty ata eva mana iyam eva vāk sa yad vadan nāsti vidyād ardhaṃ",
    "GV02gopthbru:310_4": "me 'sya",
    "GV02gopthbru:311_0": "yajñasyāntaragād iti tad yathaikapāt puruṣo yann ekacakro vā ratho vartamāno bhreṣaṃ nyety evam evāsya yajño bhreṣaṃ nyeti",
    "GV02gopthbru:311_1": "yajñasya bhreṣam anu yajamāno bhreṣaṃ nyeti yajamānasya bhreṣam anv ṛtvijo bhreṣaṃ niyanti ṛtvijāṃ bhreṣam anu dakṣiṇā bhreṣaṃ",
    "GV02gopthbru:311_2": "niyanti dakṣiṇānāṃ bhreṣam anu yajamānaḥ putrapaśubhir bhreṣaṃ nyeti putrapaśūnāṃ bhreṣam anu yajamānaḥ svargeṇa lokena bhreṣaṃ",
    "GV02gopthbru:311_3": "nyeti svargasya lokasya bhreṣam anu tasyārdhasya yogakṣemo bhreṣaṃ nyeti yasminn ardhe yajanta iti brāhmaṇam // GpBr_1,3.2",
    "GV02gopthbru:312_0": "tad u ha smāha śvetaketur āruṇeyo brahmāṇaṃ dṛṣṭvā bhāṣamāṇam ardhaṃ me 'sya yajñasyāntaragād iti tasmād brahmā stute bahiḥ",
    "GV02gopthbru:312_1": "pavamāne vācoyamyam upāṃśvantaryāmābhyām atha ye pavamāna udūcus teṣv atha yāni ca stotrāṇi ca śastrāṇy ā vaṣaṭkārāt teṣu",
    "GV02gopthbru:312_2": "sa yad ṛkto bhreṣaṃ niyacched oṃ bhūr janad iti gārhapatye juhuyāt yadi yajuṣṭa oṃ bhuvo janad iti dakṣiṇāgnau juhuyāt yadi",
    "GV02gopthbru:312_3": "sāmata oṃ svar janad ity āhavanīye juhuyāt yady anājñātā brahmatā oṃ",
    "GV02gopthbru:313_0": "bhūr bhuvaḥ svar janad oṃ ity āhavanīya eva juhuyāt tadvākovākyasyarcāṃ yajuṣāṃ sāmnām atharvāṅgirasām athopa vedānāṃ rasena",
    "GV02gopthbru:313_1": "yajñasya viriṣṭaṃ saṃdhīyate tad yathā lavaṇenety uktaṃ tad yathā ubhayapāt puruṣo yann ubhayacakro vā ratho vartamāno 'bhreṣaṃ",
    "GV02gopthbru:313_2": "nyety evam evāsya yajño 'bhreṣaṃ",
    "GV02gopthbru:314": "nyeti yajñasyābhreṣam anu yajamāno 'bhreṣaṃ nyeti yajamānasyābhreṣam anv",
    "GV02gopthbru:315_0": "ṛtvijo 'bhreṣaṃ niyanti ṛtvijām abhreṣam anu dakṣiṇā abhreṣaṃ niyanti dakṣiṇānām abhreṣam anu yajamānaḥ putrapaśubhir abhreṣaṃ",
    "GV02gopthbru:315_1": "nyeti putrapaśūnām abhreṣam anu yajamānaḥ svargeṇa lokenābhreṣaṃ nyeti svargasya lokasyābhreṣam anu tasyārdhasya yogakṣemo",
    "GV02gopthbru:315_2": "'bhreṣaṃ nyeti yasminn ardhe",
    "GV02gopthbru:316": "yajanta iti brāhmaṇam // GpBr_1,3.3 //",
    "GV02gopthbru:317": "tad yad audumbaryān ma āsiṣṭa hiṅkṛṇot me prāstāvīn ma udake āsīt me subrahmaṇyām āhvāsīd ity udgātre dakṣiṇā nīyante grahān me 'grahīt",
    "GV02gopthbru:318": "prācārīn me 'śuśruvan me samanasaskārṣīd ayākṣīn me 'śāṃsīn me",
    "GV02gopthbru:319": "'vaṣaṭkārṣīn ma ity adhvaryave hotṛṣadana āsiṣṭa ayākṣīn me 'śāṃsīn me",
    "GV02gopthbru:320": "'vaṣaṭkārṣīn ma iti hotre devayajanaṃ me 'cīkṛpad brahmā sādaṃ me 'sīsṛpad",
    "GV02gopthbru:321_0": "brahmajapān me 'japīt purastāddhomasaṃsthitahomān me 'hauṣīd ayākṣīn me 'śāṃsīn me 'vaṣaṭkārṣīn ma iti brahmaṇe bhūyiṣṭhena",
    "GV02gopthbru:321_1": "mā brahmaṇākārṣīd ity etad vai bhūyiṣṭhaṃ brahma yad bhṛgvaṅgirasaḥ ye 'ṅgiraso ye 'ṅgirasaḥ sa rasaḥ ye 'tharvāṇā ye 'tharvāṇas",
    "GV02gopthbru:321_2": "tad bheṣajaṃ yad bheṣajaṃ tad amṛtaṃ yad amṛtaṃ tad brahma sa vā eṣa pūrveṣām ṛtvijām ardhabhāgasyārdham itareṣām ardhaṃ",
    "GV02gopthbru:321_3": "brahmaṇa iti brāhmaṇam // GpBr_1,3.4 //",
    "GV02gopthbru:322_0": "devāś ca ha vā asurāś ca saṃgrāmaṃ samayatanta tatraitās tistro hotrakā jihmaṃ pratipedire tāsām indra ucchāni sāmāni lulopa",
    "GV02gopthbru:322_1": "tāni hotre prāyacchad ājyaṃ ha vai hotur babhūva praugaṃ potur vaiśvadevaṃ ha vai hotur babhūva niṣkevalyaṃ neṣṭur marutvatīyaṃ",
    "GV02gopthbru:322_2": "ha vai hotur babhūva āgnimārutam āgnīdhrasya tasmād etad abhyastataram iva śasyate yad āgnimārutaṃ yasmād ete saṃśaṃsukā",
    "GV02gopthbru:322_3": "iva bhavanti yaddhotā potā neṣṭāgnīdhro mumohe vasīta tad brahmeyasām ivāsa tāsām ardhaṃ pratilulopa prathamārhaṇaṃ ca prathamapadaṃ",
    "GV02gopthbru:322_4": "caitad dakṣiṇāṃ caitat pariśiṣeded iti brāhmaṇam // GpBr_1,3.5 uddālako ha vā āruṇir udīcyān vṛto dhāvayāṃcakāra tasya ha",
    "GV02gopthbru:322_5": "niṣka upāhito babhūva upavādād bibhyato yo mā brāhmaṇo 'nūcāna upavadiṣyati tasmā etaṃ",
    "GV02gopthbru:323_0": "pradāsyāmīti taddhodīcyān brāhmaṇān bhayaṃ bibheda uddālako ha vā ayam āyāti kaurupāñcālī brahmā brahmaputraḥ sa ūrdhvaṃ",
    "GV02gopthbru:323_1": "vṛto na paryādadhīta kenemaṃ vīreṇa prati saṃyatāmahā iti taṃ yata eva prapannaṃ dadhre tata evam anupratipedire taṃ ha svaidāyanaṃ",
    "GV02gopthbru:323_2": "śaunakam ūcuḥ svaidāyana tvaṃ vai no brahmiṣṭho 'sīti tvayemaṃ vīreṇa pratisayatāmahā iti taṃ yata eva prapannaṃ dadhre tata",
    "GV02gopthbru:323_3": "evam anupratipedire taṃ ha svaidāyanā ity āmantrayāmāsa sa ho gotamasya putretīti hāsmā asūyāt pratiśrutaṃ",
    "GV02gopthbru:324": "pratiśuśrāva sa vai gautamasya putra ūrdhvaṃ vṛto 'dhāvīt // GpBr_1,3.6 //"
}