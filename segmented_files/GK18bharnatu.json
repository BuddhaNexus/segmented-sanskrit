{
  "GK18bharnatu:0": "śrīrastu",
  "GK18bharnatu:1": "bharatamunipraṇītaṃ nāṭyaśāstram",
  "GK18bharnatu:2": "atha prathamo 'dhyāyaḥ",
  "GK18bharnatu:3": "praṇamya śirasā devau pitāmahamaheśvarau /",
  "GK18bharnatu:4": "nāṭyaśāstraṃ pravakṣyāmi brahmaṇā yadudāhṛtam // BhN_1.1 //",
  "GK18bharnatu:5": "samāptajapyaṃ vratinaṃ svasutaiḥ parivāritam /",
  "GK18bharnatu:6": "anadhyāye kadācittu bharataṃ nāṭyakovidam // BhN_1.2 //",
  "GK18bharnatu:7": "munayaḥ paryupāsyainamātreyapramukhāḥ purā /",
  "GK18bharnatu:8": "papracchuste mahātmāno niyatendriyabuddhayaḥ // BhN_1.3 //",
  "GK18bharnatu:9": "yo 'yaṃ bhagavatā samyaggrathito vedasammitaḥ /",
  "GK18bharnatu:10": "nāṭyavedaṃ kathaṃ brahmannutpannaḥ kasya vā kṛte // BhN_1.4 //",
  "GK18bharnatu:11": "katyaṅgaḥ kiṃpramāṇaśca prayogaścāsya kīdṛśaḥ /",
  "GK18bharnatu:12": "sarvametadyathātattvaṃ bhagavanvaktumarhasi // BhN_1.5 //",
  "GK18bharnatu:13": "teṣāṃ tu vacanaṃ śrutvā munīnāṃ bharato muniḥ /",
  "GK18bharnatu:14": "pratyuvāca tato vākyaṃ nāṭyavedakathāṃ prati // BhN_1.6 //",
  "GK18bharnatu:15": "bhavadbhiḥ śucibhirbhūtvā tathā'vahitamānasaiḥ /",
  "GK18bharnatu:16": "śrūyatāṃ nāṭyavedasya sambhavo brahmanirmitaḥ // BhN_1.7 //",
  "GK18bharnatu:17": "pūrvaṃ kṛtayuge viprā vṛtte svāyaṃbhuve 'ntare /",
  "GK18bharnatu:18": "tretāyuge 'tha samprāpte manorvaivasvatasya tu // BhN_1.8 //",
  "GK18bharnatu:19": "grāmyadharmapravṛtte tu kāmalobhavaśaṃ gate /",
  "GK18bharnatu:20": "īrṣyākrodhādisaṃmūḍhe loke sukhitaduḥkhite // BhN_1.9 //",
  "GK18bharnatu:21": "devadānavagandharvayakṣarakṣomahoragaiḥ /",
  "GK18bharnatu:22": "jambudvīpe samākrānte lokapālapratiṣṭhite // BhN_1.10 //",
  "GK18bharnatu:23": "mahendrapramukhairdevairuktaḥ kila pitāmahaḥ /",
  "GK18bharnatu:24": "krīḍanīyakamicchāmo dṛṣyaṃ śravyaṃ ca yadbhavet // BhN_1.11 //",
  "GK18bharnatu:25": "na vedavyavahāro 'yaṃ saṃśrāvyaḥ śūdrajātiṣu /",
  "GK18bharnatu:26": "tasmātsṛjāparaṃ vedaṃ pañcamaṃ sārvavarṇikam // BhN_1.12 //",
  "GK18bharnatu:27": "evamastviti tānuktvā devarājaṃ visṛjya ca /",
  "GK18bharnatu:28": "sasmāra caturo vedānyogamāsthāya tattvavit // BhN_1.13 //",
  "GK18bharnatu:29": "neme vedā yataḥ śrāvyāḥ strīśūdrādyāsu jātiṣu /",
  "GK18bharnatu:30": "vedamanyattataḥ srakṣye sarvaśrāvyaṃ tu pañcamam // BhN_1.13* //",
  "GK18bharnatu:31": "dharmyamarthyaṃ yaśasyaṃ ca sopadeśyaṃ sasaṅgraham /",
  "GK18bharnatu:32": "bhaviṣyataśca lokasya sarvakarmānudarśakam // BhN_1.14 //",
  "GK18bharnatu:33": "sarvaśātrārthasampannaṃ sarvaśilpapravartakam /",
  "GK18bharnatu:34": "nāṭyākhyaṃ pañcamaṃ vedaṃ setihāsaṃ karomyaham // BhN_1.15 //",
  "GK18bharnatu:35": "evaṃ saṅkalpya bhagavān sarvavedānanusmaran /",
  "GK18bharnatu:36": "nāṭyavedaṃ tataścakre caturvedāṅgasambhavam // BhN_1.16 //",
  "GK18bharnatu:37": "jagrāha pāṭhyamṛgvedātsāmabhyo gītameva ca /",
  "GK18bharnatu:38": "yajurvedādabhinayān rasānātharvaṇādapi // BhN_1.17 //",
  "GK18bharnatu:39": "vedopavedaiḥ sambaddho nāṭyavedo mahātmanā /",
  "GK18bharnatu:40": "evaṃ bhagavatā sṛṣṭo brahmaṇā sarvavedinā // BhN_1.18 //",
  "GK18bharnatu:41": "utpādya nāṭyavedaṃ tu brahmovāca sureśvaram /",
  "GK18bharnatu:42": "itihāso mayā sṛṣṭaḥ sa sureṣu niyujyatām // BhN_1.19 //",
  "GK18bharnatu:43": "kuśalā ye vidagdhāśca pragalbhāśca jitaśramāḥ /",
  "GK18bharnatu:44": "teṣvayaṃ nāṭyasaṃjño hi vedaḥ saṃkrāmyatāṃ tvayā // BhN_1.20 //",
  "GK18bharnatu:45": "tacchṛtvā vacanaṃ śakro brahmaṇā yadudāhṛtam /",
  "GK18bharnatu:46": "prāñjaliḥ praṇato bhūtvā pratyuvāca pitāmaham // BhN_1.21 //",
  "GK18bharnatu:47": "grahaṇe dhāraṇe jñāne prayoge cāsya sattama /",
  "GK18bharnatu:48": "aśaktā bhagavan devā ayogyā nāṭyakarmaṇi // BhN_1.22 //",
  "GK18bharnatu:49": "ya ime vedaguhyajñā ṛṣayaḥ saṃśitavratāḥ /",
  "GK18bharnatu:50": "ete 'sya grahaṇe śaktāḥ prayoge dhāraṇe tathā // BhN_1.23 //",
  "GK18bharnatu:51": "śrutvā tu śakravacanaṃ māmāhāmbujasambhavaḥ /",
  "GK18bharnatu:52": "tvaṃ putraśatasaṃyuktaḥ prayoktā'sya bhavānagha // BhN_1.24 //",
  "GK18bharnatu:53": "ājñāpito viditvā'haṃ nāṭyavedaṃ pitāmahāt /",
  "GK18bharnatu:54": "putrānadhyāpayāmāsa prayogaṃ cāpi tattvataḥ // BhN_1.25 //",
  "GK18bharnatu:55": "śāṇḍilyaṃ caiva vātsyaṃ ca kohalaṃ dattilaṃ tathā /",
  "GK18bharnatu:56": "jaṭilambaṣṭakau caiva taṇḍumagniśikhaṃ tathā // BhN_1.26 //",
  "GK18bharnatu:57": "saindhavaṃ sapulomānaṃ śāḍvaliṃ vipulaṃ tathā /",
  "GK18bharnatu:58": "kapiñjaliṃ vādiraṃ ca yamadhūmrāyaṇau tathā // BhN_1.27 //",
  "GK18bharnatu:59": "jambudhvajaṃ kākajaṅghaṃ svarṇakaṃ tāpasaṃ tathā /",
  "GK18bharnatu:60": "kaidāriṃ śālikarṇaṃ ca dīrghagātraṃ ca śālikam // BhN_1.28 //",
  "GK18bharnatu:61": "kautsaṃ tāṇḍāyaniṃ caiva piṅgalaṃ citrakaṃ tathā /",
  "GK18bharnatu:62": "bandhulaṃ bhallakaṃ caiva muṣṭhikaṃ saindhavāyanam // BhN_1.29 //",
  "GK18bharnatu:63": "taitilaṃ bhārgavaṃ caiva śuciṃ bahulameva ca /",
  "GK18bharnatu:64": "abudhaṃ budhasenaṃ ca pāṇḍukarṇaṃ sukeralam // BhN_1.30 //",
  "GK18bharnatu:65": "ṛjukaṃ maṇḍakaṃ caiva śambaraṃ vañjulaṃ tathā /",
  "GK18bharnatu:66": "māgadhaṃ saralaṃ caiva kartāraṃ cogrameva ca // BhN_1.31 //",
  "GK18bharnatu:67": "tuṣāraṃ pārṣadaṃ caiva gautamaṃ bādarāyaṇam /",
  "GK18bharnatu:68": "viśālaṃ śabalaṃ caiva sunāmaṃ meṣameva ca // BhN_1.32 //",
  "GK18bharnatu:69": "kāliyaṃ bhramaraṃ caiva tathā pīṭhamukhaṃ munim /",
  "GK18bharnatu:70": "nakhakuṭṭāśmakuṭṭau ca ṣaṭpadaṃ sottamaṃ tathā // BhN_1.33 //",
  "GK18bharnatu:71": "pādukopānahau caiva śrutiṃ cāṣasvaraṃ tathā /",
  "GK18bharnatu:72": "agnikuṇḍājyakuṇḍau ca vitaṇḍya tāṇḍyameva ca // BhN_1.34 //",
  "GK18bharnatu:73": "kartarākṣaṃ hiraṇyākṣaṃ kuśalaṃ dussahaṃ tathā /",
  "GK18bharnatu:74": "lājaṃ bhayānakaṃ caiva bībhatsaṃ savicakṣaṇam // BhN_1.35 //",
  "GK18bharnatu:75": "puṇḍrākṣaṃ puṇḍranāsaṃ cāpyasitaṃ sitameva ca /",
  "GK18bharnatu:76": "vidyujjihvaṃ mahājihvaṃ śālaṅkāyanameva ca // BhN_1.36 //",
  "GK18bharnatu:77": "śyāmāyanaṃ māṭharaṃ ca lohitāṅgaṃ tathaiva ca /",
  "GK18bharnatu:78": "saṃvartakaṃ pañcaśikhaṃ triśikhaṃ śikhameva ca // BhN_1.37 //",
  "GK18bharnatu:79": "śaṅkhavarṇamukhaṃ śaṇḍaṃ śaṅkukarṇamathāpi ca /",
  "GK18bharnatu:80": "śakranemiṃ gabhastiṃ cāpyaṃśumāliṃ śaṭhaṃ tathā // BhN_1.38 //",
  "GK18bharnatu:81": "vidyutaṃ śātajaṅghaṃ ca raudraṃ vīramathāpi ca /",
  "GK18bharnatu:82": "pitāmahājñayā'smābhirlokasya ca guṇepsayā // BhN_1.39 //",
  "GK18bharnatu:83": "prayojitaṃ putraśataṃ yathābhūmivibhāgaśaḥ /",
  "GK18bharnatu:84": "yo yasminkarmaṇi yathā yogyastasmin sa yojitaḥ // BhN_1.40 //",
  "GK18bharnatu:85": "bhāratīṃ sātvatīṃ caiva vṛīttimārabhaṭīṃ tathā /",
  "GK18bharnatu:86": "samāśritaḥ prayogastu prayukto vai mayā dvijāḥ // BhN_1.41 //",
  "GK18bharnatu:87": "parigṛhya praṇamyātha brahmā vijñāpito mayā /",
  "GK18bharnatu:88": "athāha māṃ suraguruḥ kaiśikimapi yojaya // BhN_1.42 //",
  "GK18bharnatu:89": "yacca tasyāḥ kṣamaṃ dravyaṃ tad brūhi dvijasattama /",
  "GK18bharnatu:90": "evaṃ tenāsmyabhihitaḥ pratyuktaśca mayā prabhuḥ // BhN_1.43 //",
  "GK18bharnatu:91": "dīyatāṃ bhagavandravyaṃ kaiśikyāḥ samprayojakam /",
  "GK18bharnatu:92": "nṛttāṅgahārasampannā rasabhāvakriyātmikā // BhN_1.44 //",
  "GK18bharnatu:93": "dṛṣṭā mayā bhagavato nīlakaṇṭhasya nṛtyataḥ /",
  "GK18bharnatu:94": "kaiśikī ṣlakṣṇanaipathyā śṛṅgārarasasambhavā // BhN_1.45 //",
  "GK18bharnatu:95": "aśakyā puruṣaiḥ sā tu prayoktuṃ strījanādṛte /",
  "GK18bharnatu:96": "tato 'sṛjanmahātejā manasā'psaraso vibhuḥ // BhN_1.46 //",
  "GK18bharnatu:97": "nāṭyālaṅkāracaturāḥ prādānmahyaṃ prayogataḥ /",
  "GK18bharnatu:98": "mañjukeśīṃ sukeśīṃ ca miśrakeśīṃ sulocanām // BhN_1.47 //",
  "GK18bharnatu:99": "saudāminīṃ devadattāṃ devasenāṃ manoramām /",
  "GK18bharnatu:100": "sudatīṃ sundarīṃ caiva vidagdhāṃ vipulāṃ tathā // BhN_1.48 //",
  "GK18bharnatu:101": "sumālāṃ santatiṃ caiva sunandāṃ sumukhīṃ tathā /",
  "GK18bharnatu:102": "māgadhīmarjunīṃ caiva saralāṃ keralāṃ dhṛtim // BhN_1.49 //",
  "GK18bharnatu:103": "nandāṃ sapuṣkalāṃ caiva kalamāṃ caiva me dadau /",
  "GK18bharnatu:104": "svātirbhāṇḍaniyuktastu saha śiṣyaiḥ svayambhuvā // BhN_1.50 //",
  "GK18bharnatu:105": "nāradādyāśca gandharvā gānayoge niyojitāḥ /",
  "GK18bharnatu:106": "evaṃ nāṭyamidaṃ samyagbuddhvā sarvaiḥ sutaiḥ saha // BhN_1.51 //",
  "GK18bharnatu:107": "svātināradasaṃyukto vedavedāṅgakāraṇam /",
  "GK18bharnatu:108": "upasthito 'haṃ brahmāṇaṃ prayogārthaṃ kṛtāñjaliḥ // BhN_1.52 //",
  "GK18bharnatu:109": "nāṭyasya grahaṇaṃ prāptaṃ brūhi kiṃ karavāṇyaham /",
  "GK18bharnatu:110": "etattu vacanaṃ śrutvā pratyuvāca pitāmahaḥ // BhN_1.53 //",
  "GK18bharnatu:111": "mahānayaṃ prayogasya samayaḥ pratyupasthitaḥ /",
  "GK18bharnatu:112": "ayaṃ dhvajamahaḥ śrīmān mahendrasya pravartate // BhN_1.54 //",
  "GK18bharnatu:113": "atredānīmayaṃ vedo nāṭyasaṃjñaḥ prayujyatām /",
  "GK18bharnatu:114": "tatastasmindhvajamahe nihatāsuradānave // BhN_1.55 //",
  "GK18bharnatu:115": "prahṛṣṭāmarasaṃkīrṇe mahendravijayotsave /",
  "GK18bharnatu:116": "pūrvaṃ kṛtā mayā nāndī hyāśīrvacasaṃyutā // BhN_1.56 //",
  "GK18bharnatu:117": "aṣṭāṅgapadasaṃyuktā vicitrā vedanirmitā /",
  "GK18bharnatu:118": "tadante 'nukṛtirbaddhā yathā daityāḥ surairjitāḥ // BhN_1.57 //",
  "GK18bharnatu:119": "sampheṭavidravakṛtā cchedyabhedyāhavālmikā /",
  "GK18bharnatu:120": "tato brahmādayo devāḥ prayogaparitoṣitāḥ // BhN_1.58 //",
  "GK18bharnatu:121": "pradadurmatsutebhyastu sarvopakaraṇāni vai /",
  "GK18bharnatu:122": "prītastu prathamaṃ śakro dattavānsvaṃ dhvajaṃ śubham // BhN_1.59 //",
  "GK18bharnatu:123": "brahmā kuṭilakaṃ caiva bhṛṅgāraṃ varuṇaḥ śubham /",
  "GK18bharnatu:124": "sūryaśchatraṃ śivassiddhiṃ vāyurvyajanameva ca // BhN_1.60 //",
  "GK18bharnatu:125": "viṣṇuḥ siṃhāsanaṃ caiva kubero mukuṭaṃ tathā /",
  "GK18bharnatu:126": "śrāvyatvaṃ prekṣaṇīyasya dadau devī sarasvatī // BhN_1.61 //",
  "GK18bharnatu:127": "śeṣā ye devagandharvā yakṣarākṣasapannagāḥ /",
  "GK18bharnatu:128": "tasminsadasyabhipretānnānājātiguṇāśrayān // BhN_1.62 //",
  "GK18bharnatu:129": "aṃśāṃśairbhāṣitaṃ bhāvān rasān rūpaṃ balaṃ tathā /",
  "GK18bharnatu:130": "dattavantaḥ prahṛṣṭāste matsutebhyo divaukasaḥ // BhN_1.63 //",
  "GK18bharnatu:131": "evaṃ prayoge prārabdhe daityadānavanāśane /",
  "GK18bharnatu:132": "abhavankṣubhitāḥ sarve daityā ye tatra saṅgatāḥ // BhN_1.64 //",
  "GK18bharnatu:133": "virūpākṣa purogāṃśca vighnānprotsāhya te 'bruvan /",
  "GK18bharnatu:134": "na kṣamiṣyāmahe nāṭyametadāgamyatāmiti // BhN_1.65 //",
  "GK18bharnatu:135": "tatastairasuraiḥ sārdhaṃ vighnā māyāmupāśritāḥ /",
  "GK18bharnatu:136": "vācaśceṣṭāṃ smṛtiṃ caiva stambhayanti sma nṛtyatām // BhN_1.66 //",
  "GK18bharnatu:137": "tathā vidhvaṃsanaṃ dṛṣṭvā sūtradhārasya devarāṭ /",
  "GK18bharnatu:138": "kasmātprayogavaiṣamyamityuktvā dhyānamāviśat // BhN_1.67 //",
  "GK18bharnatu:139": "athāpaśyatsado vighnaiḥ samantādparivāritam /",
  "GK18bharnatu:140": "sahetaraiḥ sūtradhāraṃ naṣṭasaṃjñaṃ jaḍīkṛtam // BhN_1.68 //",
  "GK18bharnatu:141": "utthāya tvaritaṃ śakraṃ gṛhītvā dhvajamuttamam /",
  "GK18bharnatu:142": "sarvaratnojjvalatanuḥ kiñcidudvṛta locanaḥ // BhN_1.69 //",
  "GK18bharnatu:143": "raṅgapīṭhagatānvighnānasurāṃścaiva devarāṭ /",
  "GK18bharnatu:144": "jarjarīkṛtadehāṃstānakarojjarjareṇa saḥ // BhN_1.70 //",
  "GK18bharnatu:145": "nihateṣu ca sarveṣua vighneṣu saha dānavaiḥ /",
  "GK18bharnatu:146": "saṃprahṛṣya tato vākyamāhuḥ sarve divaukasaḥ // BhN_1.71 //",
  "GK18bharnatu:147": "aho praharaṇaṃ divyamidamāsāditaṃ tvayā /",
  "GK18bharnatu:148": "jarjarīkṛtasarvāṅgā yenaite dānavāḥ kṛtāḥ // BhN_1.72 //",
  "GK18bharnatu:149": "yasmādanena te vighnāḥ sāsurā jarjarīkṛtāḥ /",
  "GK18bharnatu:150": "tasmājjarjara eveti nāmato 'yaṃ bhaviṣyati // BhN_1.73 //",
  "GK18bharnatu:151": "śeṣā ye caiva hiṃsārthamupayāsyanti hiṃsakāḥ /",
  "GK18bharnatu:152": "dṛṣṭvaiva jarjaraṃ te 'pi gamiṣyantyevameva tu // BhN_1.74 //",
  "GK18bharnatu:153": "evamevāstviti tataḥ śakraḥ provāca tānsurān /",
  "GK18bharnatu:154": "rakṣābhūtaśca sarveṣāṃ bhaviṣyatyeṣa jarjaraḥ // BhN_1.75 //",
  "GK18bharnatu:155": "prayoge prastute hyevaṃ sphīte śakramahe punaḥ /",
  "GK18bharnatu:156": "trāsaṃ sañjanayanti sma vighnāḥ śeṣāstu nṛtyatām // BhN_1.76 //",
  "GK18bharnatu:157": "dṛṣṭvā teṣāṃ vyavasitaṃ daityānāṃ viprakārajam /",
  "GK18bharnatu:158": "upasthito 'haṃ brahmāṇaṃ sutaiḥ sarvaiḥ samanvitaḥ // BhN_1.77 //",
  "GK18bharnatu:159": "niścitā bhagavanvighnā nāṭyasyāsya vināśane /",
  "GK18bharnatu:160": "asya rakṣāvidhiṃ samyagājñāpaya sureśvara // BhN_1.78 //",
  "GK18bharnatu:161": "tataśca viśvakarmāṇaṃ brahmovāca prayatnataḥ /",
  "GK18bharnatu:162": "kuru lakṣaṇasaṃpannaṃ nāṭyaveśma mahāmate // BhN_1.79 //",
  "GK18bharnatu:163": "tato 'cireṇa kālena viśvakarmā mahacchubham /",
  "GK18bharnatu:164": "sarvalakṣaṇasampannaṃ kṛtvā nāṭyagṛhaṃ tu saḥ // BhN_1.80 //",
  "GK18bharnatu:165": "proktavāndruhiṇaṃ gatvā sabhāyāntu kṛtāñjalīḥ /",
  "GK18bharnatu:166": "sajjaṃ nāṭyagṛhaṃ deva tadevekṣitumarhasi // BhN_1.81 //",
  "GK18bharnatu:167": "tataḥ saha mahendreṇa suraiḥ sarvaiśca setaraiḥ /",
  "GK18bharnatu:168": "āgatastvarito dṛṣṭuṃ druhiṇo nāṭyamaṇḍapam // BhN_1.82 //",
  "GK18bharnatu:169": "dṛṣṭvā nāṭyagṛhaṃ brahmā prāha sarvānsurāṃstataḥ /",
  "GK18bharnatu:170": "aṃśabhāgairbhavadbhistu rakṣyo 'yaṃ nāṭyamaṇḍapaḥ // BhN_1.83 //",
  "GK18bharnatu:171": "rakṣaṇe maṇḍapasyātha viniyuktastu candramāḥ /",
  "GK18bharnatu:172": "lokapālāstathā dikṣu vidikṣvapi ca mārutāḥ // BhN_1.84 //",
  "GK18bharnatu:173": "nepathyabhūmau mitrastu nikṣipto varuṇo 'mbare /",
  "GK18bharnatu:174": "vedikārakṣaṇe vahnirbhāṇḍe sarvadivaukasaḥ // BhN_1.85 //",
  "GK18bharnatu:175": "varṇāścatvāra evātha stambheṣu viniyojitāḥ /",
  "GK18bharnatu:176": "ādityāścaiva rudrāśca sthitāḥ stambhāntareśvatha // BhN_1.86 //",
  "GK18bharnatu:177": "dhāraṇīśvatha bhūtāni śālāsvapsarastathā /",
  "GK18bharnatu:178": "sarvaveśmasu yakṣiṇyo mahīpṛṣṭhe mahodadhiḥ // BhN_1.87 //",
  "GK18bharnatu:179": "dvāraśālāniyuktau tu krutāntaḥ kāla eva ca /",
  "GK18bharnatu:180": "sthāpitau dvārapatreṣu nāgamukhyau mahābalau // BhN_1.88 //",
  "GK18bharnatu:181": "dehalyāṃ yamadaṇḍastu śūlaṃ tasyopari sthitam /",
  "GK18bharnatu:182": "dvārapālau sthitau caubhau niyatirmṛtyureva ca // BhN_1.89 //",
  "GK18bharnatu:183": "pārśve ca raṅgapīṭhasya mahendraḥ sthitavānsvayam /",
  "GK18bharnatu:184": "sthāpitā mattavāraṇyāṃ vidyuddaityaniṣūdanī // BhN_1.90 //",
  "GK18bharnatu:185": "stambheṣu mattavāraṇyāḥ sthāpitā paripālane /",
  "GK18bharnatu:186": "bhūtayakṣapiśāśca guhyakāśca mahābalāḥ // BhN_1.91 //",
  "GK18bharnatu:187": "jarjare tu vinikṣiptaṃ vajraṃ daityanibarhaṇam /",
  "GK18bharnatu:188": "tatparvasu vinikṣiptāḥ surendrā hyamitaujasaḥ // BhN_1.92 //",
  "GK18bharnatu:189": "śiraḥparvasthito brahmā dvitīye śaṅkarastathā /",
  "GK18bharnatu:190": "tṛtīye ca sthito viṣṇuścaturthe skanda eva ca // BhN_1.93 //",
  "GK18bharnatu:191": "pañcame ca mahānāgāḥ śeṣavāsukitakṣakāḥ /",
  "GK18bharnatu:192": "evaṃ vighnavināśāya sthāpitā jarjare surāḥ // BhN_1.94 //",
  "GK18bharnatu:193": "raṅgapīṭhasya madhye tu svayaṃ brahmā pratiṣṭhitaḥ /",
  "GK18bharnatu:194": "iṣṭyarthaṃ raṅgamadhye tu kriyate puṣpamokṣaṇam // BhN_1.95 //",
  "GK18bharnatu:195": "pātālavāsino ye ca yakṣaguhyakapannagāḥ /",
  "GK18bharnatu:196": "adhastādraṅgapīṭhasya rakṣaṇe te niyojitāḥ // BhN_1.96 //",
  "GK18bharnatu:197": "nāyakaṃ rakṣatīndrastu nāyikāṃ ca sarasvatī /",
  "GK18bharnatu:198": "vidūṣakamathauṅkāraḥ śeśāstu prakṛtirharaḥ // BhN_1.97 //",
  "GK18bharnatu:199": "yānyetāni niyuktāni daivatānīha rakṣaṇe /",
  "GK18bharnatu:200": "etānyevādhidaivāni bhaviṣyantītyuvāca saḥ // BhN_1.98 //",
  "GK18bharnatu:201": "etasminnantare devaiḥ sarvairuktaḥ pitāmahaḥ /",
  "GK18bharnatu:202": "sāmnā tāvadime vighnāḥ sthāpyantāṃ vacasā tvayā // BhN_1.99 //",
  "GK18bharnatu:203": "pūrvaṃ sāmaṃ prayoktavyaṃ dvitīyaṃ dānameva ca /",
  "GK18bharnatu:204": "tayorupari bhedastu tato daṇḍaḥ prayujyate // BhN_1.100 //",
  "GK18bharnatu:205": "devānāṃ vacanaṃ śrutvā brahmā vighnānuvāca ha /",
  "GK18bharnatu:206": "kasmādbhavanto nāṭyasya vināśāya samutthitāḥ // BhN_1.101 //",
  "GK18bharnatu:207": "brahmaṇo vacanaṃ śrutvā virūpākṣo 'bravīdvacaḥ /",
  "GK18bharnatu:208": "daityairvighnagaṇaiḥ sārdhaṃ sāmapūrvamidaṃ tataḥ // BhN_1.102 //",
  "GK18bharnatu:209": "yo 'yaṃ bhagavatā sṛṣṭo nāṭyavedaḥ surecchayā /",
  "GK18bharnatu:210": "pratyādeśo 'yamasmākaṃ surārthaṃ bhavatā kṛtaḥ // BhN_1.103 //",
  "GK18bharnatu:211": "tannaitadevaṃ kartavyaṃ tvayā lokapitāmaha /",
  "GK18bharnatu:212": "yathā devastathā daityāstvattaḥ sarve vinirgatāḥ // BhN_1.104 //",
  "GK18bharnatu:213": "vighnānāṃ vacanaṃ śrutvā brahmā vacanamabravīt /",
  "GK18bharnatu:214": "alaṃ vo manyunā daityā viṣādaṃ tyajatānaghāḥ // BhN_1.105 //",
  "GK18bharnatu:215": "bhavatāṃ devatānāṃ ca śubhāśubhavikalpakaḥ /",
  "GK18bharnatu:216": "karmabhāvānvayāpekṣī nāṭyavedo mayā kṛtaḥ // BhN_1.106 //",
  "GK18bharnatu:217": "naikāntato 'tra bhavatāṃ devānāṃ cānubhāvanam /",
  "GK18bharnatu:218": "trailokyāsyāsya sarvasya nāṭyaṃ bhāvānukīrtanam // BhN_1.107 //",
  "GK18bharnatu:219": "kvaciddharmaḥ kvacitkrīḍā kvacidarthaḥ kvacicchamaḥ /",
  "GK18bharnatu:220": "kvaciddhāsyaṃ kvacidyuddhaṃ kvacitkāmaḥ kvacidvadhaḥ // BhN_1.108 //",
  "GK18bharnatu:221": "dharmo dharmapravṛttānāṃ kāmaḥ kāmopasevinām /",
  "GK18bharnatu:222": "nigraho durvinītānāṃ vinītānāṃ damakriyā // BhN_1.109 //",
  "GK18bharnatu:223": "klībānāṃ dhārṣṭyajananamutsāhaḥ śūramāninām /",
  "GK18bharnatu:224": "abudhānāṃ vibodhaśca vaiduṣyaṃ viduṣāmapi // BhN_1.110 //",
  "GK18bharnatu:225": "īśvarāṇāṃ vilāsaśca sthairyaṃ duḥkhārditasya ca /",
  "GK18bharnatu:226": "arthopajīvināmartho dhṛtirudvegacetasām // BhN_1.111 //",
  "GK18bharnatu:227": "nānābhāvopasampannaṃ nānāvasthāntarātmakam /",
  "GK18bharnatu:228": "lokavṛttānukaraṇaṃ nāṭyametanmayā kṛtam // BhN_1.112 //",
  "GK18bharnatu:229": "uttamādhamamadhyānāṃ narāṇāṃ karmasaṃśrayam /",
  "GK18bharnatu:230": "hitopadeśajananaṃ dhṛtikrīḍāsukhādikṛt // BhN_1.113 //",
  "GK18bharnatu:231": "etadraseṣu bhāveṣu sarvakarmakriyāsvatha /",
  "GK18bharnatu:232": "sarvopadeśajananaṃ nāṭyaṃ loke bhaviṣyati // BhN_1.113* //",
  "GK18bharnatu:233": "duḥkhārtānāṃ śramārtānāṃ śokārtānāṃ tapasvinām /",
  "GK18bharnatu:234": "viśrāntijananaṃ kāle nāṭyametadbhaviṣyati // BhN_1.114 //",
  "GK18bharnatu:235": "dharmyaṃ yaśasyamāyuṣyaṃ hitaṃ buddhivivardhanam /",
  "GK18bharnatu:236": "lokopadeśajananaṃ nāṭyametadbhaviṣyati // BhN_1.115 //",
  "GK18bharnatu:237": "na tajjñānaṃ na tacchilpaṃ na sā vidyā na sā kalā /",
  "GK18bharnatu:238": "nāsau yogo na tatkarma nāṭye 'smin yanna dṛśyate // BhN_1.116 //",
  "GK18bharnatu:239": "tannātra manyuḥ kartavyo bhavadbhiramarānprati /",
  "GK18bharnatu:240": "saptadvīpānukaraṇaṃ nāṭyametadbhaviṣyati // BhN_1.117 //",
  "GK18bharnatu:241": "yenānukaraṇaṃ nāṭyametattadyanmayā kṛtam // BhN_1.117* //",
  "GK18bharnatu:242": "devānāmasurāṇāṃ ca rājñāmatha kuṭumbinām /",
  "GK18bharnatu:243": "brahmarṣīṇāṃ ca vijñeyaṃ nāṭyaṃ vṛttāntadarśakam // BhN_1.118 //",
  "GK18bharnatu:244": "yo 'yaṃ svabhāvo lokasya sukhaduḥkhasamanvitaḥ /",
  "GK18bharnatu:245": "so 'ṅgādyabhinayopeto nāṭyamityabhidhīyate // BhN_1.119 //",
  "GK18bharnatu:246": "vedavidyetihāsānāmākhyānaparikalpanam /",
  "GK18bharnatu:247": "vinodakaraṇaṃ loke nāṭyametadbhaviṣyati // BhN_1.119* //",
  "GK18bharnatu:248": "śrutismṛtisadācārapariśeṣārthakalpanam /",
  "GK18bharnatu:249": "vinodajananaṃ loke nāṭyametadbhaviṣyati // BhN_1.119** //",
  "GK18bharnatu:250": "etasminnantare devān sarvānāha pitāmahaḥ /",
  "GK18bharnatu:251": "kriyatāmadya vidhivadyajanaṃ nāṭyamaṇḍape // BhN_1.120 //",
  "GK18bharnatu:252": "balipradānairhomaiśca mantrauṣadhisamanvitaiḥ /",
  "GK18bharnatu:253": "bhojyairbhakṣaiśca pānaiśca baliḥ samupakalpatām // BhN_1.121 //",
  "GK18bharnatu:254": "martyalokagatāḥ sarve śubhāṃ pūjāmavāpsyatha /",
  "GK18bharnatu:255": "apūjayitvā raṅgaṃ tu naiva prekṣāṃ pravartayet // BhN_1.122 //",
  "GK18bharnatu:256": "apūjayitvā raṅgaṃ tu yaḥ prekṣāṃ kalpayiṣyati /",
  "GK18bharnatu:257": "niṣphalaṃ tasya tat jñānaṃ tiryagyoniṃ ca yāsyati // BhN_1.123 //",
  "GK18bharnatu:258": "yajñena saṃmitaṃ hyedadraṅgadaivatapūjanam /",
  "GK18bharnatu:259": "tasmātsarvaprayatnena kartavyaṃ nāṭyayoktṛbhiḥ // BhN_1.124 //",
  "GK18bharnatu:260": "nartako 'rthapatirvāpi yaḥ pūjāṃ na kariṣyati /",
  "GK18bharnatu:261": "na kārayiṣyantyanyairvā prāpnotyapacayaṃ tu saḥ // BhN_1.125 //",
  "GK18bharnatu:262": "yathāvidhiṃ yathādṛṣṭaṃ yastu pūjāṃ kariṣyati /",
  "GK18bharnatu:263": "sa lapsyate śubhānarthān svargalokaṃ ca yāsyati // BhN_1.126 //",
  "GK18bharnatu:264": "evamuktvā tu bhagavāndruhiṇaḥ sahadevataiḥ /",
  "GK18bharnatu:265": "raṅgapūjāṃ kuruśveti māmevaṃ samacodayat // BhN_1.127 //",
  "GK18bharnatu:266": "iti bhāratīye nāṭyaśāstre nāṭyotpattirnāma prathamo 'dhyāyaḥ",
  "GK18bharnatu:267": "_____________________________________________________________",
  "GK18bharnatu:268": "atha bhāratīye nāṭyaśāstre dvitīyo 'dhyāyaḥ",
  "GK18bharnatu:269": "bharatasya vacaḥ śrutvā papracchurmunayastataḥ /",
  "GK18bharnatu:270": "bhagavan śrotumicchāmo yajanaṃ raṅgasaṃśrayam // BhN_2.1 //",
  "GK18bharnatu:271": "atha vā yā kriyāstatra lakṣaṇaṃ yacca pūjanam /",
  "GK18bharnatu:272": "bhaviṣyadbhirnaraiḥ kāryaṃ kathaṃ tannāṭyaveśmani // BhN_2.2 //",
  "GK18bharnatu:273": "ihādirnāṭyayogasya nāṭyamaṇḍapa eva hi /",
  "GK18bharnatu:274": "tasmāttasyaiva tāvattvaṃ lakṣaṇaṃ vaktumarhasi // BhN_2.3 //",
  "GK18bharnatu:275": "teṣāṃ tu vacanaṃ śrutvā munīnāṃ bharato 'bravīt /",
  "GK18bharnatu:276": "lakṣaṇaṃ pūjanaṃ caiva śrūyatāṃ nāṭyaveśmanaḥ // BhN_2.4 //",
  "GK18bharnatu:277": "divyānāṃ mānasī sṛṣṭirgṛheṣūpavaneṣu ca /",
  "GK18bharnatu:278": "(yathā bhāvābhinirvartyāḥ sarve bhāvāstu mānuṣāḥ) /",
  "GK18bharnatu:279": "narāṇāṃ yatnataḥ kāryā lakṣaṇābhihitā kriyā // BhN_2.5 //",
  "GK18bharnatu:280": "śrūyatāṃ tadyathā yatra kartavyo nāṭyamaṇḍapaḥ /",
  "GK18bharnatu:281": "tasya vāstu ca pūjā ca yathā yojyā prayatnataḥ // BhN_2.6 //",
  "GK18bharnatu:282": "iha prekṣyāgṛhaṃ dṛṣṭvā dhīmatā viśvakarmaṇā /",
  "GK18bharnatu:283": "trividhaḥ sanniveśaśca śāstrataḥ parikalpitaḥ // BhN_2.7 //",
  "GK18bharnatu:284": "vikṛṣṭaścaturaśraśca tryaśraścaiva tu maṇḍapaḥ /",
  "GK18bharnatu:285": "teṣāṃ trīṇi pramāṇāni jyeṣṭhaṃ madhyaṃ tathā'varam // BhN_2.8 //",
  "GK18bharnatu:286": "pramāṇameṣāṃ nirdiṣṭaṃ hastadaṇḍasamāśrayam /",
  "GK18bharnatu:287": "śataṃ cāṣṭau catuḥṣaṣṭirhastā dvātriṃśadeva ca // BhN_2.9 //",
  "GK18bharnatu:288": "aṣṭādhikaṃ śataṃ jyeṣṭhaṃ catuḥṣaṣṭistu madhyamam /",
  "GK18bharnatu:289": "kanīyastu tathā veśma hastā dvātriṃśadiṣyate // BhN_2.10 //",
  "GK18bharnatu:290": "devānāṃ tu bhavejjyeṣṭhaṃ nṛpāṇāṃ madhyamaṃ bhavet /",
  "GK18bharnatu:291": "śeṣāṇāṃ prakṛtīnāṃ tu kanīyaḥ saṃvidhīyate // BhN_2.11 //",
  "GK18bharnatu:292": "prekṣāgṛhāṇāṃ sarveṣāṃ praśastaṃ madhyamaṃ smṛtam /",
  "GK18bharnatu:293": "tatra pāṭhyaṃ ca geyaṃ ca sukhaśrāvyataraṃ bhavet // BhN_2.11* //",
  "GK18bharnatu:294": "prekṣāgṛhāṇāṃ sarveṣāṃ triprakāro vidhiḥ smṛtaḥ /",
  "GK18bharnatu:295": "vikṛṣṭaścaturasraśca tryasraścaiva prayoktṛbhiḥ // BhN_2.11** //",
  "GK18bharnatu:296": "kanīyastu smṛtaṃ tryasraṃ caturasraṃ tu madhyamam /",
  "GK18bharnatu:297": "jyeṣṭhaṃ vikṛṣṭaṃ vijñeyaṃ nāṭyavedaprayoktṛbhiḥ // BhN_2.11*** //",
  "GK18bharnatu:298": "pramāṇaṃ yacca nirdiṣṭaṃ lakṣaṇaṃ viśvakarmaṇā /",
  "GK18bharnatu:299": "prekṣāgṛhāṇāṃ sarveṣāṃ taccaiva hi nibodhata // BhN_2.12 //",
  "GK18bharnatu:300": "aṇū rajaśca vālaśca likṣā yūkā yavastathā /",
  "GK18bharnatu:301": "aṅgulaṃ ca tathā hasto daṇḍaścaiva prakīrtitaḥ // BhN_2.13 //",
  "GK18bharnatu:302": "aṇavo 'ṣṭau rajaḥ proktaṃ tānyaṣṭau vāla ucyate /",
  "GK18bharnatu:303": "vālāstvaṣṭau bhavellikṣā yūkā likṣāṣṭakaṃ bhavet // BhN_2.14 //",
  "GK18bharnatu:304": "yūkāstvaṣṭau yavo jñeyo yavāstvaṣṭau tathāṅgulam /",
  "GK18bharnatu:305": "aṅgulāni tathā hastaścaturviṃśatirucyate // BhN_2.15 //",
  "GK18bharnatu:306": "caturhasto bhaveddaṇḍo nirdiṣṭastu pramāṇataḥ /",
  "GK18bharnatu:307": "anenaiva pramāṇena vakṣyāmyeṣāṃ vinirṇayam // BhN_2.16 //",
  "GK18bharnatu:308": "catuḥṣaṣṭikarānkuryāddīrghatvena tu maṇḍapam /",
  "GK18bharnatu:309": "dvātriṃśataṃ ca vistāranmartyānāṃ yo bhavediha // BhN_2.17 //",
  "GK18bharnatu:310": "ata ūrdhvaṃ na kartavyaḥ kartṛbhirnāṭyamaṇḍapaḥ /",
  "GK18bharnatu:311": "yasmādavyaktabhāvaṃ hi tatra nāṭyaṃ vrajediti // BhN_2.18 //",
  "GK18bharnatu:312": "maṇḍape viprakṛṣṭe tu pāṭhyamuccāritasvaram /",
  "GK18bharnatu:313": "anissaraṇadharmatvādvisvaratvaṃ bhṛśaṃ vrajet // BhN_2.19 //",
  "GK18bharnatu:314": "yaścāpyāsyagato bhāvo nānādṛṣṭisamanvitaḥ",
  "GK18bharnatu:315": "sa veśmanaḥ prakṛṣṭatvād vrajedavyaktatāṃ parām // BhN_2.20 //",
  "GK18bharnatu:316": "prekṣāgṛhāṇāṃ sarveṣāṃ tasmānmadhyamamiṣyate /",
  "GK18bharnatu:317": "yāvatpāṭhyaṃ ca geyaṃ ca tatra śravyataraṃ bhavet // BhN_2.21 //",
  "GK18bharnatu:318": "prekṣāgṛhāṇāṃ sarveṣāṃ triprakāro vidhiḥ smṛtaḥ /",
  "GK18bharnatu:319": "vikṛṣṭaścaturasraśca tryasraścaiva prayoktṛbhiḥ // BhN_2.21* //",
  "GK18bharnatu:320": "kanīyastu smṛtaṃ tryasraṃ caturasraṃ tu madhyamam /",
  "GK18bharnatu:321": "jyeṣṭhaṃ vikṛṣṭaṃ vijñeyaṃ nāṭyavedaprayoktṛbhiḥ // BhN_2.21** //",
  "GK18bharnatu:322": "devānāṃ mānasī sṛṣṭirgṛheṣūpavaneṣu ca /",
  "GK18bharnatu:323": "yatnabhāvābhiniṣpannāḥ sarve bhāvā hi mānuṣā // BhN_2.22 //",
  "GK18bharnatu:324": "tasmāddevakṛtairbhāvairna vispardheta mānuṣaḥ /",
  "GK18bharnatu:325": "mānuṣasya tu gehasya sampravakṣyāmi lakṣaṇam // BhN_2.23 //",
  "GK18bharnatu:326": "bhūmervibhāgaṃ pūrvaṃ tu parīkṣeta prayojaka /",
  "GK18bharnatu:327": "tato vāstu pramāṇena prārabheta śubhecchayā // BhN_2.24 //",
  "GK18bharnatu:328": "samā sthirā tu kaṭhinā kṛṣṇā gaurī ca yā bhavet /",
  "GK18bharnatu:329": "bhūmistatraiva kartavyaḥ kartṛbhirnāṭyamaṇḍapaḥ // BhN_2.25 //",
  "GK18bharnatu:330": "prathamaṃ śodhanaṃ kṛtvā lāṅgalena samutkṛṣet /",
  "GK18bharnatu:331": "asthikīlakapālāni tṛṇagulmāṃśca śodhayet // BhN_2.26 //",
  "GK18bharnatu:332": "śodhayitvā vasumatīṃ pramāṇaṃ nirdiśettataḥ /",
  "GK18bharnatu:333": "(trīṇyuttarāṇi saumyaṃ ca viśākhāpi ca revatī /",
  "GK18bharnatu:334": "hastitiṣyānurādhāśca praśastā nāṭyakarmaṇi) /",
  "GK18bharnatu:335": "puṣyanakṣatrayogena śuklaṃ sūtraṃ prasārayet // BhN_2.27 //",
  "GK18bharnatu:336": "kārpāsaṃ bālbajaṃ vāpi mauñjaṃ vālkalameva ca /",
  "GK18bharnatu:337": "sūtraṃ budhaistu kartavyaṃ yasya cchedo na vidyate // BhN_2.28 //",
  "GK18bharnatu:338": "ardhacchinne bhavetsūtre svāmino maraṇaṃ dhruvam /",
  "GK18bharnatu:339": "tribhāgacchinnayā rajvā rāṣṭrakopo vidhīyate // BhN_2.29 //",
  "GK18bharnatu:340": "chinnāyāṃ tu caturbhāge prayokturnāśa ucyate /",
  "GK18bharnatu:341": "hastātprabhraṣṭayā vāpi kaścitvapacayo bhavet // BhN_2.30 //",
  "GK18bharnatu:342": "tasmānnityaṃ prayatnena rajjugrahaṇamiṣyate /",
  "GK18bharnatu:343": "kāryaṃ caiva prayatnena mānaṃ nāṭyagṛhasya tu // BhN_2.31 //",
  "GK18bharnatu:344": "muhūrtenānukūlena tithyā sukaraṇena ca /",
  "GK18bharnatu:345": "brāhmaṇāṃstarpayitvā tu puṇyāhaṃ vācayettataḥ // BhN_2.32 //",
  "GK18bharnatu:346": "śāntitoyaṃ tato dattvā tataḥ sūtraṃ prasārayet /",
  "GK18bharnatu:347": "catuṣṣaṣṭikarānkṛtvā dvidhā kuryātpunaśca tān // BhN_2.33 //",
  "GK18bharnatu:348": "pṛṣṭhato yo bhavedbhāgo dvidhābhūtasya tasya tu /",
  "GK18bharnatu:349": "samamardhavibhāgena raṅgaśīrṣaṃ prakalpayet // BhN_2.34 //",
  "GK18bharnatu:350": "paścime ca vibhāge 'tha nepathyagṛhamādiśet /",
  "GK18bharnatu:351": "vibhajya bhāgānvidhivadyayathāvadanupūrvaśaḥ // BhN_2.35 //",
  "GK18bharnatu:352": "śubhe nakṣatrayoge ca maṇḍapasya niveśanam /",
  "GK18bharnatu:353": "śaṅkhadundubhinirghoṣairmṛdaṅgapaṇavādibhiḥ // BhN_2.36 //",
  "GK18bharnatu:354": "sarvātodyaiḥ praṇuditaiḥ sthāpanaṃ kāryameva tu /",
  "GK18bharnatu:355": "utsāryāṇi tvaniṣṭāni pāṣaṇḍyāśramiṇastathā // BhN_2.37 //",
  "GK18bharnatu:356": "kāṣāyavasanāścaiva vikalāścaiava ye narāḥ /",
  "GK18bharnatu:357": "niśāyāṃ ca baliḥ kāryā nānābhojanasaṃyutaḥ // BhN_2.38 //",
  "GK18bharnatu:358": "gandhapuṣpaphalopetā diśo daśa samāśritaḥ /",
  "GK18bharnatu:359": "pūrveṇa śuklānnayuto nīlānno dakṣiṇena ca // BhN_2.39 //",
  "GK18bharnatu:360": "paścimena baliḥ pīto raktaścaivottareṇa tu /",
  "GK18bharnatu:361": "yādṛśaṃ diśi yasyāṃ tu daivataṃ parikalpitam // BhN_2.40 //",
  "GK18bharnatu:362": "tādṛśastatra dātavyo balirmantrapuraskṛtaḥ /",
  "GK18bharnatu:363": "sthāpane brāhmaṇebhyaśca dātavyaṃ ghṛtapāyasam // BhN_2.41 //",
  "GK18bharnatu:364": "madhuparkastathā rājñe kartṛbhyaśca guḍaudanam /",
  "GK18bharnatu:365": "nakṣatreṇa tu kartavyaṃ mūlena sthāpanaṃ budhaiḥ // BhN_2.42 //",
  "GK18bharnatu:366": "muhūrtenānukūlena tithyā sukaraṇena ca /",
  "GK18bharnatu:367": "evaṃ tu sthāpanaṃ kṛtvā bhittikarma prayojayet // BhN_2.43 //",
  "GK18bharnatu:368": "bhittikarmaṇi nirvṛtte stambhānāṃ sthāpanaṃ tataḥ /",
  "GK18bharnatu:369": "tithinakṣatrayogena śubhena karaṇena ca // BhN_2.44 //",
  "GK18bharnatu:370": "stambhānāṃ sthāpanaṃ kāryaṃ rohiṇyā śravaṇena vā /",
  "GK18bharnatu:371": "ācāryeṇa suyuktena trirātropoṣitena ca // BhN_2.45 //",
  "GK18bharnatu:372": "stambhānāṃ sthāpanaṃ kāryaṃ prāpte sūryodaye śubhe /",
  "GK18bharnatu:373": "prathame brāhmaṇastambhe sarpissarṣapasaṃskṛtaḥ // BhN_2.46 //",
  "GK18bharnatu:374": "sarvaśuklo vidhiḥ kāryo dadyātpāyasameva ca /",
  "GK18bharnatu:375": "tataśca kṣatriyastambhe vastramālyānulepanam // BhN_2.47 //",
  "GK18bharnatu:376": "sarva raktaṃ pradātavyaṃ dvijebhyaśca guḍaudanam /",
  "GK18bharnatu:377": "vaiśyastambhe vidhiḥ kāryo digbhāge paścimottare // BhN_2.48 //",
  "GK18bharnatu:378": "sarvaṃ prītaṃ pradātavyaṃ dvijebhyaśca ghṛtaudanam /",
  "GK18bharnatu:379": "śūdrastambhe vidhiḥ kāryaḥ samyakpūrvottarāśraye // BhN_2.49 //",
  "GK18bharnatu:380": "nīlaprāyaṃ prayatnena kūsaraṃ ca dvijāśanam /",
  "GK18bharnatu:381": "pūrvoktabrāhmaṇastambhe śuklamālyānulepane // BhN_2.50 //",
  "GK18bharnatu:382": "nikṣipetkanakaṃ mūle karṇābharaṇasaṃśrayam /",
  "GK18bharnatu:383": "tāmraṃ cādhaḥ pradātavyaṃ stambhe kṣatriyasaṃjñake // BhN_2.51 //",
  "GK18bharnatu:384": "vaiśyastambhasya mūle tu rajataṃ sampradāpayet /",
  "GK18bharnatu:385": "śūdrastambhasya mūle tu dadyādāyasameva ca // BhN_2.52 //",
  "GK18bharnatu:386": "sarveṣveva tu nikṣepyaṃ stambhamūleṣu kāñcanam /",
  "GK18bharnatu:387": "svastipuṇyāhaghoṣeṇa jayaśabdena caiva hi // BhN_2.53 //",
  "GK18bharnatu:388": "stambhānāṃ sthāpanaṃ kāryaṃ puṣpamālāpuraskṛtam /",
  "GK18bharnatu:389": "ratnadānaiḥ sagodānairvastradānairanalpakaiḥ // BhN_2.54 //",
  "GK18bharnatu:390": "brāhmaṇāṃstarpayitvā tu stambhānutthāpayettataḥ /",
  "GK18bharnatu:391": "acalaṃ cāpyakampañca tathaivāvalitaṃ punaḥ // BhN_2.55 //",
  "GK18bharnatu:392": "stambhasyotthāpane samyagdoṣā hyete prakīrtitāḥ /",
  "GK18bharnatu:393": "avṛṣṭiruktā calane valane mṛtyuto bhayam // BhN_2.56 //",
  "GK18bharnatu:394": "kampane paracakrāttu bhayaṃ bhavati dāruṇam /",
  "GK18bharnatu:395": "doṣairetairvihīnaṃ tu stambhamutthāpayecchivam // BhN_2.57 //",
  "GK18bharnatu:396": "pavitre brāhmaṇastambhe dātavyā dakṣiṇā ca gauḥ /",
  "GK18bharnatu:397": "śeṣāṇāṃ bhojanaṃ kāryaṃ sthāpane kartṛsaṃśrayam // BhN_2.58 //",
  "GK18bharnatu:398": "mantrapūtaṃ ca taddeyaṃ nāṭyācāryeṇa dhīmatā /",
  "GK18bharnatu:399": "purohitaṃ nṛpaṃ caiva bhojayenmadhupāyasaiḥ // BhN_2.59 //",
  "GK18bharnatu:400": "kartṝnāpi tathā sarvānkṛsarāṃ lavaṇottarām /",
  "GK18bharnatu:401": "sarvamevaṃ vidhiṃ kṛtvā sarvātodyaiḥ pravāditaiḥ // BhN_2.60 //",
  "GK18bharnatu:402": "abhimantrya yathānyāyaṃ stambhānutthāpayecchuciḥ /",
  "GK18bharnatu:403": "'yathā'calo girirmerurhimavāṃśca mahābalaḥ // BhN_2.61 //",
  "GK18bharnatu:404": "jayāvaho narendrasya tathā tvamacalo bhava' /",
  "GK18bharnatu:405": "stambhadvāraṃ ca bhittiṃ ca nepathyagṛhameva ca // BhN_2.62 //",
  "GK18bharnatu:406": "evamutthāpayetajjño vidhidṛṣṭena karmaṇā /",
  "GK18bharnatu:407": "raṅgapīṭhasya pārśve tu kartavyā mattavāraṇī // BhN_2.63 //",
  "GK18bharnatu:408": "catustambhasamāyuktā raṅgapīṭhapramāṇataḥ /",
  "GK18bharnatu:409": "adhyardhahastotsedhena kartavyā mattavāraṇī // BhN_2.64 //",
  "GK18bharnatu:410": "utsedhena tayostulyaṃ kartavyaṃ raṅgamaṇḍapam /",
  "GK18bharnatu:411": "tasyāṃ mālyaṃ ca dhūpaṃ ca gandhaṃ vastraṃ tathaiva ca // BhN_2.65 //",
  "GK18bharnatu:412": "nānāvarṇāni deyāni tathā bhūtapriyo baliḥ /",
  "GK18bharnatu:413": "āyasaṃ tatra dātavyaṃ stambhānāṃ kuśailairadhaḥ // BhN_2.66 //",
  "GK18bharnatu:414": "bhojane kṛsarāścaiva dātavyaṃ brāhmaṇāśanam /",
  "GK18bharnatu:415": "evaṃ vidhipuraskāraiḥ kartavyā mattavāraṇī // BhN_2.67 //",
  "GK18bharnatu:416": "raṅgapīṭhaṃ tataḥ kāryaṃ vidhidṛṣṭeṇa karmaṇā /",
  "GK18bharnatu:417": "raṅgaśīrṣastu kartavyaṃ ṣaḍdārukasamanvitam // BhN_2.68 //",
  "GK18bharnatu:418": "kāryaṃ dvāradvayaṃ cātra nepathyagṛhakasya tu /",
  "GK18bharnatu:419": "pūraṇe mṛttikā cātra kṛṣṇā deyā prayatnataḥ // BhN_2.69 //",
  "GK18bharnatu:420": "lāṅgalena samutkṛṣya nirloṣṭatṛṇaśarkaram /",
  "GK18bharnatu:421": "lāṅgale śuddhavarṇo tu dhuryo yojyau prayatnataḥ // BhN_2.70 //",
  "GK18bharnatu:422": "kartāraḥ puruṣaścātra ye 'ṅgadoṣavivirjitāḥ /",
  "GK18bharnatu:423": "ahīnāṅgaiśca voḍhavyā mṛttikā piṭakairnavaiḥ // BhN_2.71 //",
  "GK18bharnatu:424": "evaṃvidhaiḥ prakartavyaṃ raṅgaśīrṣaṃ prayatnataḥ /",
  "GK18bharnatu:425": "kūrmapṛṣṭhaṃ na kartavyaṃ matsyapṛṣṭhaṃ tathaiva ca // BhN_2.72 //",
  "GK18bharnatu:426": "śuddhādarśatalākāraṃ raṅgaśīrṣaṃ praśasyate /",
  "GK18bharnatu:427": "ratnāni cātra deyāni pūrve vajraṃ vicakṣaṇaiḥ // BhN_2.73 //",
  "GK18bharnatu:428": "vaiḍūryaṃ dakṣiṇe pārśve sphaṭikaṃ paścime tathā /",
  "GK18bharnatu:429": "pravālamuttare caiva madhye tu kanakaṃ bhavet // BhN_2.74 //",
  "GK18bharnatu:430": "evaṃ raṅgaśiraḥ kṛtvā dārukarma prayojayet /",
  "GK18bharnatu:431": "ūhapratyūhasaṃyuktaḥ nānāśilpaprayojitam // BhN_2.75 //",
  "GK18bharnatu:432": "nānāsañjavanopetaṃ bahuvyālopaśobhitam /",
  "GK18bharnatu:433": "sasālabhañjikābhiśca samantātsamalaṅkṛtam // BhN_2.76 //",
  "GK18bharnatu:434": "nirvyūhakuharopetaṃ nānāgrathitavedikam /",
  "GK18bharnatu:435": "nānāvinyāsasaṃyuktaṃ citrajālagavākṣakam // BhN_2.77 //",
  "GK18bharnatu:436": "supīṭhadhāriṇīyuktaṃ kapotālīsamākulam /",
  "GK18bharnatu:437": "nānākuṭṭimavinyastaiḥ stambhaiścāpyupaśobhitam // BhN_2.78 //",
  "GK18bharnatu:438": "evaṃ kāṣṭhavidhiṃ kṛtvā bhittikarma prayojayet /",
  "GK18bharnatu:439": "stambhaṃ vā nāgadantaṃ vā vātāyanamathāpi vā // BhN_2.79 //",
  "GK18bharnatu:440": "koṇaṃ vā sapratidvāraṃ dvāraviddhaṃ na kārayet /",
  "GK18bharnatu:441": "kāryaḥ śailaguhākāro dvibhūmirnāṭyamaṇḍapaḥ // BhN_2.80 //",
  "GK18bharnatu:442": "mandavātāyanopeto nirvāto dhīraśabdavān /",
  "GK18bharnatu:443": "tasmānnivātaḥ kartavyaḥ kartṛbhirnāṭyamaṇḍapaḥ // BhN_2.81 //",
  "GK18bharnatu:444": "gambhīrasvaratā yena kutapasya bhaviṣyati /",
  "GK18bharnatu:445": "bhittikarmavidhiṃ kṛtvā bhittilepaṃ pradāpayet // BhN_2.82 //",
  "GK18bharnatu:446": "sudhākarma bahistasya vidhātavyaṃ prayatnataḥ /",
  "GK18bharnatu:447": "bhittiṣvatha viliptāsu parimṛṣṭāsu sarvataḥ // BhN_2.83 //",
  "GK18bharnatu:448": "samāsu jātaśobhāsu citrakarma prayojayet /",
  "GK18bharnatu:449": "citrakarmaṇi cālekhyāḥ puruṣāḥ srījanāstathā // BhN_2.84 //",
  "GK18bharnatu:450": "latābandhāśca kartavyāścaritaṃ cātmbhogajam /",
  "GK18bharnatu:451": "evaṃ vikṛṣṭaṃ kartavyaṃ nāṭyaveśma prayoktṛbhiḥ // BhN_2.85 //",
  "GK18bharnatu:452": "punareva hi vakṣyāmi caturaśrasya lakṣaṇam /",
  "GK18bharnatu:453": "samantataśca kartavyā hastā dvātriṃśadeva tu // BhN_2.86 //",
  "GK18bharnatu:454": "śubhabhūmivibhāgastho nāṭyajñairnāṭyamaṇḍapaḥ /",
  "GK18bharnatu:455": "yo vidhiḥ pūrvamuktastu lakṣaṇaṃ maṅgalāni ca // BhN_2.87 //",
  "GK18bharnatu:456": "vikṛṣṭe tānyaśeṣāṇi caturaśre 'pi kārayet /",
  "GK18bharnatu:457": "caturaśraṃ samaṃ kṛtvā sūtreṇa pravibhajya ca // BhN_2.88 //",
  "GK18bharnatu:458": "bāhyataḥ sarvataḥ kāryā bhittiḥ śliṣṭeṣṭakā dṛḍhā /",
  "GK18bharnatu:459": "tatrābhyantarataḥ kāryā raṅgapīṭhopari sthitāḥ // BhN_2.89 //",
  "GK18bharnatu:460": "daśa prayoktṛbhiḥ stambhāḥ śaktā maṇḍapadhāraṇe /",
  "GK18bharnatu:461": "stambhānāṃ bāhyataścāpi sopānākṛti pīṭhakam // BhN_2.90 //",
  "GK18bharnatu:462": "iṣṭakādārubhiḥ kāryaṃ prekṣakāṇāṃ niveśanam /",
  "GK18bharnatu:463": "hastapramāṇairutsedhairbhūmibhāgasamutthitaiḥ // BhN_2.91 //",
  "GK18bharnatu:464": "raṅgapīṭhāvalokyaṃ tu kuryādāsanajaṃ vidhim /",
  "GK18bharnatu:465": "ṣaḍanyānantare caiva punaḥ stambhānyathādiśam // BhN_2.92 //",
  "GK18bharnatu:466": "vidhinā sthāpayetajño dṛḍhānmaṇḍapadhāraṇe /",
  "GK18bharnatu:467": "aṣṭau stambhānpunaścaiva teṣāmupari kalpayet // BhN_2.93 //",
  "GK18bharnatu:468": "sthāpyaṃ caiva tataḥ pīṭhamaṣṭahastapramāṇataḥ /",
  "GK18bharnatu:469": "viddhāsyamaṣṭahastaṃ ca pīṭhaṃ teṣu tato nyaset // BhN_2.94 //",
  "GK18bharnatu:470": "tatra stambhāḥ pradātavyāstajñairmaṇḍapadhāraṇe /",
  "GK18bharnatu:471": "dhāraṇīdhāraṇāste ca śālastrībhiralaṅkṛtāḥ // BhN_2.95 //",
  "GK18bharnatu:472": "nepathyagṛhakaṃ caiva tataḥ kāryaṃ prayatnataḥ /",
  "GK18bharnatu:473": "dvāraṃ caikaṃ bhavettatra raṅgapīṭhapraveśanam // BhN_2.96 //",
  "GK18bharnatu:474": "janapraveśanaṃ cānyadābhimukhyena kārayet /",
  "GK18bharnatu:475": "raṅgasyābhimukhaṃ kāryaṃ dvitīyaṃ dvārameva tu // BhN_2.97 //",
  "GK18bharnatu:476": "aṣṭahastaṃ tu kartavyaṃ raṅgapīṭhaṃ pramāṇataḥ /",
  "GK18bharnatu:477": "caturaśraṃ samatalaṃ vedikāsamalaṅkṛtam // BhN_2.98 //",
  "GK18bharnatu:478": "pūrvapramāṇanirdiṣṭā kartavyā mattavāraṇī /",
  "GK18bharnatu:479": "catuḥstambhasamāyuktā vedikāyāstu pārśvataḥ // BhN_2.99 //",
  "GK18bharnatu:480": "samunnataṃ samaṃ caiva raṅgaśīrṣaṃ tu kārayet /",
  "GK18bharnatu:481": "vikṛṣṭe tūnnataṃ kāryaṃ caturaśre samaṃ tathā // BhN_2.100 //",
  "GK18bharnatu:482": "evametena vidhinā caturaśraṃ gṛhaṃ bhavet /",
  "GK18bharnatu:483": "ataḥ paraṃ pravakṣyāmi tryaśragehasya lakṣaṇam // BhN_2.101 //",
  "GK18bharnatu:484": "tryaśraṃ trikoṇaṃ kartavyaṃ nāṭyaveśmaprayoktṛbhiḥ /",
  "GK18bharnatu:485": "madhye trikoṇamevāsya raṅgapīṭhaṃ tu kārayet // BhN_2.102 //",
  "GK18bharnatu:486": "dvāraṃ tainaiva koṇena kartavyaṃ tasya veśmanaḥ /",
  "GK18bharnatu:487": "dvitīyaṃ caiva kartavyaṃ raṅgapīṭhasya pṛṣṭhataḥ // BhN_2.103 //",
  "GK18bharnatu:488": "vidhiryaścaturaśrasya bhittistambhasamāśrayaḥ /",
  "GK18bharnatu:489": "sa tu sarvaḥ prayoktavyastryaśrasyāpi prayoktṛbhiḥ // BhN_2.104 //",
  "GK18bharnatu:490": "evametena vidhinā kāryā nāṭyagṛhā budhaiḥ /",
  "GK18bharnatu:491": "punareṣāṃ pravakṣyāmi pūjāmevaṃ yathāvidhiḥ // BhN_2.105 //",
  "GK18bharnatu:492": "iti bhāratīye nāṭyaśāstre maṇḍapavidhāno nāma dvitīyo 'dhyāyaḥ",
  "GK18bharnatu:493": "_____________________________________________________________",
  "GK18bharnatu:494": "atha tṛtīyodhyāyaḥ",
  "GK18bharnatu:495": "sarvalakṣaṇasaṃpanne kṛte nāṭyagṛhe śubhe /",
  "GK18bharnatu:496": "gāvo vaseyuḥ saptāhaṃ saha japyaparairdvijaiḥ // BhN_3.1 //",
  "GK18bharnatu:497": "tato 'dhivāsayedveśma raṅgapīṭhaṃ tathaiva ca /",
  "GK18bharnatu:498": "mantrapūtena toyena prokṣitāṅgo niśāgame // BhN_3.2 //",
  "GK18bharnatu:499": "yathāsthānāntaragato dīkṣitaḥ prayataḥ śuciḥ /",
  "GK18bharnatu:500": "trirātropoṣito bhūtvā nāṭyācāryo 'hatāmbaraḥ // BhN_3.3 //",
  "GK18bharnatu:501": "namaskṛtya mahādevaṃ sarvalokodbhavaṃ bhavam /",
  "GK18bharnatu:502": "jagatpitāmahaṃ caiva viṣṇumindraṃ guhaṃ tathā // BhN_3.4 //",
  "GK18bharnatu:503": "sarasvatīṃ ca lakṣmīṃ ca siddhiṃ medhāṃ dhṛtiṃ smṛtim /",
  "GK18bharnatu:504": "somaṃ sūryaṃ ca maruto lokapālāṃstathāśvinau // BhN_3.5 //",
  "GK18bharnatu:505": "mitramagniṃ surānvarṇān rudrānkālaṃ kaliṃ tathā /",
  "GK18bharnatu:506": "mṛtyuṃ ca niyatiṃ caiva kāladaṇḍaṃ tathaiva ca // BhN_3.6 //",
  "GK18bharnatu:507": "viṣṇupraharaṇaṃ caiva nāgarājaṃ ca vāsukim /",
  "GK18bharnatu:508": "vajraṃ vidyutsamudrāṃśca gandharvāpsaraso munīn // BhN_3.7 //",
  "GK18bharnatu:509": "bhūtān piśācān yakṣāṃśca guhyakāṃśca maheśvarān /",
  "GK18bharnatu:510": "asurānnāṭyavighnāṃśca tathā'nyāndaityarākṣasān // BhN_3.8 //",
  "GK18bharnatu:511": "tathā nāṭyakumārīśca mahāgrāmaṇyameva ca /",
  "GK18bharnatu:512": "yakṣāṃśca guhyakāṃścaiva bhūtasaṅghāstathaiva ca // BhN_3.9 //",
  "GK18bharnatu:513": "etāṃścānyāṃśca devarṣīnpraṇamya racitāñjaliḥ /",
  "GK18bharnatu:514": "yathāsthānāntaragatānsamāvāhya tato vadet // BhN_3.10 //",
  "GK18bharnatu:515": "bhavadbhirno niśāyāṃ tu kartavyaḥ samparigrahaḥ /",
  "GK18bharnatu:516": "sāhāyyaṃ caiva dātavyamasminnāṭye sahānugaiḥ // BhN_3.11 //",
  "GK18bharnatu:517": "sampūjya sarvānekatra kutapaṃ samprayujya ca /",
  "GK18bharnatu:518": "jarjarāya prayuñjīta pūjāṃ nāṭyaprasiddhaye // BhN_3.12 //",
  "GK18bharnatu:519": "tvaṃ mahendrapraharaṇaṃ sarvadānavasūdanam /",
  "GK18bharnatu:520": "nirmitassarvadevaiśca sarvavighnanibarhaṇa // BhN_3.13 //",
  "GK18bharnatu:521": "nṛpasya vijayaṃ śaṃsa ripūṇāṃ ca parājayam /",
  "GK18bharnatu:522": "gobrāhmaṇaśivaṃ caiva nāṭyasya ca vivardhanam // BhN_3.14 //",
  "GK18bharnatu:523": "evaṃ kṛtvā yathānyāyamupāsyaṃ nāṭyamaṇḍape /",
  "GK18bharnatu:524": "niśāyāṃ tu prabhātāyāṃ pūjanaṃ prakramediha // BhN_3.15 //",
  "GK18bharnatu:525": "ārdrāyāṃ vā maghāyāṃ vā yāmye pūrveṣu vā triṣu /",
  "GK18bharnatu:526": "āśleṣāmūlayorvāpi kartavyaṃ raṅgapūjanam // BhN_3.16 //",
  "GK18bharnatu:527": "ācāryeṇa tu yuktena śucinā dīkṣitena ca /",
  "GK18bharnatu:528": "raṅgasyodyotanaṃ kāryaṃ devatānāṃ ca pūjanam // BhN_3.17 //",
  "GK18bharnatu:529": "dinānte dāruṇe ghore muhūrte yamadaivate /",
  "GK18bharnatu:530": "ācamya tu yathānyāyaṃ devatā vai niveśayat // BhN_3.18 //",
  "GK18bharnatu:531": "raktāḥ pratisarāḥ sūtraṃ raktagandhāśca pūjitāḥ /",
  "GK18bharnatu:532": "raktāḥ sumanasaścaiva yacca raktaṃ phalaṃ bhavet // BhN_3.19 //",
  "GK18bharnatu:533": "yavaissiddhārthakairlājairakṣataiḥ śālitaṇḍulaiḥ /",
  "GK18bharnatu:534": "nāgapuṣpasya cūrṇena vituṣābhiḥ priyaṅgubhiḥ // BhN_3.20 //",
  "GK18bharnatu:535": "etairdravyairyutaṃ kuryāddevatānāṃ niveśanam /",
  "GK18bharnatu:536": "ālikhenmaṇḍalaṃ pūrvaṃ yathāsthānaṃ yathāvidhiḥ // BhN_3.21 //",
  "GK18bharnatu:537": "samantastaśca kartavyaṃ hastā ṣoḍaśa maṇḍalam /",
  "GK18bharnatu:538": "dvārāṇi cātra kurvīta vidhānena caturdiśam // BhN_3.22 //",
  "GK18bharnatu:539": "madhye caivātra kartavye dve rekhe tiryagūrdhvage /",
  "GK18bharnatu:540": "tayoḥ kakṣyāvibhāgena daivatāni niveśayat // BhN_3.23 //",
  "GK18bharnatu:541": "padmopaviṣṭaṃ brahmāṇaṃ tasya madhye niveśayet /",
  "GK18bharnatu:542": "ādau niveśyo bhagavānsārdhaṃ bhūtagaṇaiḥ śivaḥ // BhN_3.24 //",
  "GK18bharnatu:543": "nārāyaṇo mahendraśca skandaḥ sūryo 'śvinau śaśī /",
  "GK18bharnatu:544": "sarasvatī ca lakṣmīśca śraddhā medhā ca pūrvataḥ // BhN_3.25 //",
  "GK18bharnatu:545": "pūrvadakṣiṇato vahnirniveśyaḥ svāhayā saha /",
  "GK18bharnatu:546": "viśvedevāḥ sagandharvā rudrāḥ sarpagaṇāstathā // BhN_3.26 //",
  "GK18bharnatu:547": "dakṣiṇena niveśyastu yamo mitraśca sānugaḥ /",
  "GK18bharnatu:548": "pitṝnpiśācānuragān guhyakāṃśca niveśayat // BhN_3.27 //",
  "GK18bharnatu:549": "naiṝtyāṃ rākṣasāṃścaiva bhūtāni ca niveśayat /",
  "GK18bharnatu:550": "paścimāyāṃ samudrāṃśca varuṇaṃ yādasāṃ patim // BhN_3.28 //",
  "GK18bharnatu:551": "vāyavyāyāṃ diśi tathā sapta vāyūnniveśayet /",
  "GK18bharnatu:552": "tatraiva viniveśyastu garuḍaḥ pakṣibhiḥ saha // BhN_3.29 //",
  "GK18bharnatu:553": "uttarasyāṃ diśi tathā dhanadaṃ saṃnivieśayet /",
  "GK18bharnatu:554": "nāṭyasya mātṝśca tathā yakṣānatha saguhyakān // BhN_3.30 //",
  "GK18bharnatu:555": "tathaivottarapūrvāyāṃ nandyādyāṃśca gaṇeśvarān /",
  "GK18bharnatu:556": "brahmarṣibhūtasaṃghāṃśca yathābhāgaṃ niveśayat // BhN_3.31 //",
  "GK18bharnatu:557": "stambhe sanatkumāraṃ tu dakṣiṇe dakṣameva ca /",
  "GK18bharnatu:558": "grāmaṇyamuttare stambhe pūjārthaṃ saṃniviśayet // BhN_3.32 //",
  "GK18bharnatu:559": "anenaiava vidhānena yathāsthānaṃ yathāvidhi /",
  "GK18bharnatu:560": "suprasādāni sarvāṇi daivatāni niveśayat // BhN_3.33 //",
  "GK18bharnatu:561": "sthāne sthāne yathānyāyaṃ viniveśya tu devatāḥ /",
  "GK18bharnatu:562": "tāsāṃ prakurvīta tataḥ pūjanaṃ tu yathārhataḥ // BhN_3.34 //",
  "GK18bharnatu:563": "devatābhyastu dātavyaṃ sitamālyānulepanam /",
  "GK18bharnatu:564": "gandharvavahnisūryobhyo raktamālyānulepanam // BhN_3.35 //",
  "GK18bharnatu:565": "gandhaṃ mālyaṃ ca dhūpaṃ ca yathāvadanupūrvaśaḥ /",
  "GK18bharnatu:566": "datvā tataḥ prakurvīta baliṃ pūjāṃ yathāvidhiḥ // BhN_3.36 //",
  "GK18bharnatu:567": "brahmāṇaṃ madukarpeṇa pāyasena sarasvatīm /",
  "GK18bharnatu:568": "śivaviṣṇumahendrādyāḥ sampūjyā modakairatha // BhN_3.37 //",
  "GK18bharnatu:569": "ghṛtaudanena hutabhukṣomarkau tu guḍaudanaiḥ /",
  "GK18bharnatu:570": "viśvedevāḥ sagandharvā munayo madhupāyasaiḥ // BhN_3.38 //",
  "GK18bharnatu:571": "yamamitrau ca sampūjyāvapūpairmodakaistathā /",
  "GK18bharnatu:572": "pitṝnpiśācānuragān sarpiḥkṣīreṇa tarpayet // BhN_3.39 //",
  "GK18bharnatu:573": "pakvānena tu māṃsena surāsīthuphalāsavaiḥ /",
  "GK18bharnatu:574": "arcayedbhūtasaṃghāṃśca caṇakaiḥ palalāplutaiḥ // BhN_3.40 //",
  "GK18bharnatu:575": "anenaiva vidhānena sampūjyā mattavāraṇī /",
  "GK18bharnatu:576": "pakvāmena tu māṃsena sampūjyā rakṣasāṃ gaṇāḥ // BhN_3.41 //",
  "GK18bharnatu:577": "surāmāṃsapradāneana dānavānpratipūjayet /",
  "GK18bharnatu:578": "śeṣāndevagaṇāṃstajjñaḥ sāpūpotkārikaudanaiḥ // BhN_3.42 //",
  "GK18bharnatu:579": "matsyaiśca piṣṭabhakṣyaiśca sāgarānsaritastathā /",
  "GK18bharnatu:580": "sampūjya varuṇaṃ cāpi dātavyaṃ ghṛtapāyasam // BhN_3.43 //",
  "GK18bharnatu:581": "nānāphūlaphalaścāpi munīnsampratipūjayet /",
  "GK18bharnatu:582": "vāyūṃśca pakṣiṇaścaiva vicitrairbhakṣyabhojanaiḥ // BhN_3.44 //",
  "GK18bharnatu:583": "mātṝrnāṭyasya sarvāstā dhanadaṃ ca sahānugaiḥ /",
  "GK18bharnatu:584": "apūpairlājikāmiśrairbhakṣyabhojyaiśca pūjayet // BhN_3.45 //",
  "GK18bharnatu:585": "evameṣāṃ baliḥ kāryo nānābhojanasaṃśrayaḥ /",
  "GK18bharnatu:586": "punarmantravidhānena balikarma ca vakṣyate // BhN_3.46 //",
  "GK18bharnatu:587": "devadeva mahābhāga sarvalokapitāmaha /",
  "GK18bharnatu:588": "mantrapūtamimaṃ sarvaṃ pratigṛhṇīṣva me balim // BhN_3.47 //",
  "GK18bharnatu:589": "devadeva mahābhāga gaṇeśa tripurāntaka /",
  "GK18bharnatu:590": "pragṛhyatāṃ balirdeva mantrapūto mayodyataḥ // BhN_3.48 //",
  "GK18bharnatu:591": "nārāyaṇāmitagate padmanābha surottama /",
  "GK18bharnatu:592": "pragṛhyatāṃ balirdeva mantrapūto mayārpitaḥ // BhN_3.49 //",
  "GK18bharnatu:593": "purandarāmarapate vajrapāṇe śatakrato /",
  "GK18bharnatu:594": "pragṛhyatāṃ balirdeva vidhimantrapuraskṛtaḥ // BhN_3.50 //",
  "GK18bharnatu:595": "devasenāpate skanda bhagavan śaṅkarapriya /",
  "GK18bharnatu:596": "baliḥ prītena manasā ṣaṇmukha pratigṛhyatām // BhN_3.51 //",
  "GK18bharnatu:597": "mahādeva mahāyogindevadeva surottama /",
  "GK18bharnatu:598": "saṃpragṛhya baliṃ deva rakṣa vighnātsadotthitāt // BhN_3.51* //",
  "GK18bharnatu:599": "devi devamahābhāge sarasvati haripriye /",
  "GK18bharnatu:600": "pragṛhyatāṃ balirmātarmayā bhaktyā samarpitaḥ // BhN_3.52 //",
  "GK18bharnatu:601": "nānānimittasambhūtāḥ paulastyāḥ sarva eva tu",
  "GK18bharnatu:602": "rākṣasendrā mahāsatvāḥ pratigṛhṇīta me balim // BhN_3.53 //",
  "GK18bharnatu:603": "lakṣmīḥ siddhirmatirmedhā sarvalokanamaskṛtāḥ /",
  "GK18bharnatu:604": "mantrapūtamimaṃ devyaḥ pratigṛhṇantu me balim // BhN_3.54 //",
  "GK18bharnatu:605": "sarvabhūtānubhāvajña lokajīvana māruta /",
  "GK18bharnatu:606": "pragṛhyatāṃ balirdeva mantrapūto mayodyataḥ // BhN_3.55 //",
  "GK18bharnatu:607": "devavaktra suraśreṣṭha dhūmaketo hutāśana /",
  "GK18bharnatu:608": "bhaktyā samudyato deva baliḥ samprati gṛhyatām // BhN_3.56 //",
  "GK18bharnatu:609": "sarvagrahāṇāṃ pravara tejorāśe divākara /",
  "GK18bharnatu:610": "bhaktyā mayodyato deva baliḥ samprati gṛhyatām // BhN_3.57 //",
  "GK18bharnatu:611": "sarvagrahapate soma dvijarāja jagatpriya /",
  "GK18bharnatu:612": "pragṛhyatāmeṣa balirmantrapūto mayodyataḥ // BhN_3.58 //",
  "GK18bharnatu:613": "mahāgaṇeśvarāḥ sarve nandīśvarapurogamāḥ /",
  "GK18bharnatu:614": "pragṛtāṃ balirbhaktyā mayā samprati coditaḥ // BhN_3.59 //",
  "GK18bharnatu:615": "namaḥ pitṛbhyaḥ sarvebhyaḥ pratigṛhṇantvimaṃ balim /",
  "GK18bharnatu:616": "(bhūtebhyaśca namo nityaṃ yeṣāmeṣa baliḥ priyaḥ) /",
  "GK18bharnatu:617": "kāmapāla namo nityaṃ yasyāyaṃ te vidhiḥ kṛtaḥ // BhN_3.60 //",
  "GK18bharnatu:618": "nāradastumbaruścaiva viśvāvasupurogamāḥ /",
  "GK18bharnatu:619": "parigṛhṇantu me sarve gandharvā balimudyatam // BhN_3.61 //",
  "GK18bharnatu:620": "yamo mitraśca bhagavānīśvarau lokapūjitau /",
  "GK18bharnatu:621": "imaṃ me pratigṛhṇītāṃ baliḥ mantrapuraskṛtam // BhN_3.62 //",
  "GK18bharnatu:622": "rasātalagatebhyaśca pannagebhyo namo namaḥ /",
  "GK18bharnatu:623": "diśantu siddhiṃ nāṭyasya pūjitāḥ pāpanāśanāḥ // BhN_3.63 //",
  "GK18bharnatu:624": "sarvāmbhasāṃ patirdevo varuṇo haṃsavāhanaḥ /",
  "GK18bharnatu:625": "pūjitaḥ prītamānastu sasamudranadīnadaḥ // BhN_3.64 //",
  "GK18bharnatu:626": "vainateya mahāsatva sarvapakṣipate vibho /",
  "GK18bharnatu:627": "pragṛhyatāṃ balirdeva mantrapūto mayodyataḥ // BhN_3.65 //",
  "GK18bharnatu:628": "dhanādhyakṣo yakṣapatirlokapālo dhaneśvaraḥ /",
  "GK18bharnatu:629": "saguhyakassayakṣaśca pratigṛhṇātu me balim // BhN_3.66 //",
  "GK18bharnatu:630": "namo 'stu nāṭyamātṛbhyo brāhmyādyābhyo namonamaḥ /",
  "GK18bharnatu:631": "sumukhībhiḥ prasannābhirbaliradya pragṛhyatām // BhN_3.67 //",
  "GK18bharnatu:632": "rudrapraharaṇaṃ sarvaṃ pratigṛhṇātu me balim /",
  "GK18bharnatu:633": "viṣṇupraharaṇaṃ caiva viṣṇubhaktyā mayodyatam // BhN_3.68 //",
  "GK18bharnatu:634": "tathā kṛtāntaḥ kālaśca sarvaprāṇivadheśvarau /",
  "GK18bharnatu:635": "mṛtyuśca niyatiścaiva pratigṛhṇātu me balim // BhN_3.69 //",
  "GK18bharnatu:636": "yāścāsyāṃ mattavāraṇyāṃ saṃśritā vastudevatāḥ /",
  "GK18bharnatu:637": "mantrapūtamimaṃ samyakpratigṛhṇantu me balim // BhN_3.70 //",
  "GK18bharnatu:638": "anye ye devagandharvā diśo daśa samāśritāḥ /",
  "GK18bharnatu:639": "divyāntarikṣābhaumāśca tebhyaścāyaṃ baliḥ kṛtaḥ // BhN_3.71 //",
  "GK18bharnatu:640": "kumbhaṃ salilasampūrṇaṃ puṣpamālāpuraskṛtam /",
  "GK18bharnatu:641": "sthāpayedraṅgamadhye tu suvarṇaṃ cātra dāpayet // BhN_3.72 //",
  "GK18bharnatu:642": "ātodyāni tu sarvāṇi kṛtvā vastrottarāṇi tu /",
  "GK18bharnatu:643": "gandhairmālyaiśca dhūpaiśca bhakṣyairbhojyaiśca pūjayet // BhN_3.72* //",
  "GK18bharnatu:644": "pūjayitvā tu sarvāṇi daivatāni yathākramam /",
  "GK18bharnatu:645": "jarjarastvabhisampūjyaḥ syāttato vighnajarjaraḥ // BhN_3.73 //",
  "GK18bharnatu:646": "śvetaṃ śirasi vastraṃ syānnīlaṃ raudre ca parvaṇi /",
  "GK18bharnatu:647": "viṣṇuparvaṇi vai pītaṃ raktaṃ skandasya parvaṇi // BhN_3.74 //",
  "GK18bharnatu:648": "mṛḍaparvaṇi citraṃ tu deyaṃ vastraṃ hitārthinā /",
  "GK18bharnatu:649": "sadṛśaṃ ca pradātavyaṃ dhūpamālyānulepanam // BhN_3.75 //",
  "GK18bharnatu:650": "ātodyāni tu sarvāṇi vāsobhiravaguṇṭhayet /",
  "GK18bharnatu:651": "gandhairmālyaiśca dhūpaiśca bhakṣyabhojaiśca pūjayet // BhN_3.76 //",
  "GK18bharnatu:652": "sarvamevaṃ vidhiṃ kṛtvā gandhamālyānulepanaiḥ /",
  "GK18bharnatu:653": "vighnajarjaraṇārthaṃ tu jarjaraṃ tvabhimantrayet // BhN_3.77 //",
  "GK18bharnatu:654": "atra vighnavināśārthaṃ pitāmahamukhaissuraiḥ /",
  "GK18bharnatu:655": "nirmitastvaṃ mahāvīryo vajrasāro mahātanuḥ // BhN_3.78 //",
  "GK18bharnatu:656": "śiraste rakṣatu bramhā sarvairdevaguṇaiaḥ taha /",
  "GK18bharnatu:657": "dvitīyaṃ ca haraḥ parva tṛtīyaṃ ca janārdanaḥ // BhN_3.79 //",
  "GK18bharnatu:658": "caturthaṃ ca kumāraste pañcamaṃ pannagottamaḥ /",
  "GK18bharnatu:659": "nityaṃ sarve 'pi pāntu tvāṃ surārthe ca śivo bhava // BhN_3.80 //",
  "GK18bharnatu:660": "nakṣatre 'bhijiti tvaṃ hi prasūto 'hitasūdana /",
  "GK18bharnatu:661": "jayaṃ cābhyudayaṃ caiva pārthivasya samāvaha // BhN_3.81 //",
  "GK18bharnatu:662": "jarjaraṃ pūjayitvaiavaṃ baliṃ sarvaṃ nividya ca /",
  "GK18bharnatu:663": "agnau homaṃ tataḥ kuryānmantrāhuitipuraskṛtam // BhN_3.82 //",
  "GK18bharnatu:664": "hutāśa eva dīptābhirulkābhiḥ parimārjanam /",
  "GK18bharnatu:665": "nṛpaternartakīnāṃ ca kuryāddīptyabhivardhanam // BhN_3.83 //",
  "GK18bharnatu:666": "abhidyotya sahātodyairnṛpatiṃ nartakīstathā /",
  "GK18bharnatu:667": "mantrapūtena toyena punarabhyukṣya tānvadet // BhN_3.84 //",
  "GK18bharnatu:668": "mahākule prasūtāḥ stha guṇaughaiścāpyalaṅkṛtāḥ /",
  "GK18bharnatu:669": "yadvo janmaguṇopetaṃ tadvo bhavatu nityaśaḥ // BhN_3.85 //",
  "GK18bharnatu:670": "evamuktvā tato vākyaṃ nṛpatairbhūtaye budhaḥ /",
  "GK18bharnatu:671": "nāṭyayogaprasiddhyarthamāśiṣassamprayojayet // BhN_3.86 //",
  "GK18bharnatu:672": "sarasvatī dhṛtirmedhā hrīḥ śrīrlakṣmīssmṛtirmatiḥ /",
  "GK18bharnatu:673": "pāntu vo mātaraḥ saumyāssiddhidāśca bhavantu vaḥ // BhN_3.87 //",
  "GK18bharnatu:674": "homaṃ kṛtvā yathānyāyaṃ havirmantrapuraskṛtam /",
  "GK18bharnatu:675": "bhindyātkumbhaṃ tataścaiva nāṭyācāryaḥ prayatnataḥ // BhN_3.88 //",
  "GK18bharnatu:676": "abhinne tu bhavetkumbhe svāminaḥ śatruto bhayam /",
  "GK18bharnatu:677": "bhinne caiva tu vijñeyaḥ svāminaḥ śatrusaṃkṣayaḥ // BhN_3.89 //",
  "GK18bharnatu:678": "bhinne kumbhe tataścaiva nāṭyacāryaḥ prayatnataḥ /",
  "GK18bharnatu:679": "pragṛhya dīpikāṃ dīptāṃ sarvaṃ raṅgaṃ pradīpayet // BhN_3.90 //",
  "GK18bharnatu:680": "kṣveḍitaiḥ sphoṭitaiścaiva valgitaiśca pradhāvitaiḥ /",
  "GK18bharnatu:681": "raṅgamadhye tu tāṃ dīptāṃ saśabdāṃ samprayojayet // BhN_3.91 //",
  "GK18bharnatu:682": "śaṅkhadundubhinirghoṣairmṛdaṅgapaṇavaistathā /",
  "GK18bharnatu:683": "sarvātodyaiḥ praṇaditai raṅge yuddhāni kārayet // BhN_3.92 //",
  "GK18bharnatu:684": "tatra cchinnaṃ va bhinnaṃ ca dāritaṃ ca saśoṇitam /",
  "GK18bharnatu:685": "kṣataṃ pradīptamāyastaṃ nimittaṃ siddhilakṣaṇam // BhN_3.93 //",
  "GK18bharnatu:686": "samyagiṣṭastu raṅgo vai svāminaḥ śubhamāvahet /",
  "GK18bharnatu:687": "purasyābālavṛddhasya tathā jānapadasya ca // BhN_3.94 //",
  "GK18bharnatu:688": "duriṣṭastu tathā raṅgo daivatairduradhiṣṭhitaḥ /",
  "GK18bharnatu:689": "nāṭyavidhvasanaṃ kuryānnṛpasya ca tathā'śubham // BhN_3.95 //",
  "GK18bharnatu:690": "ya evaṃ vidhimutsṛjya yatheṣṭaṃ samprayojayet /",
  "GK18bharnatu:691": "prāpnotyapacayaṃ śīghraṃ tiryagyoniṃ ca gacchati // BhN_3.96 //",
  "GK18bharnatu:692": "yajñena sammitaṃ hyetadraṅgadaivatapūjanam /",
  "GK18bharnatu:693": "apūjayitvā raṅgaṃ tu naiva prekṣāṃ prayojayet // BhN_3.97 //",
  "GK18bharnatu:694": "pūjitāḥ pūjayantyete mānitā mānayanti ca /",
  "GK18bharnatu:695": "tasmātsarvaprayatnena kartavyaṃ raṅgapūjanam // BhN_3.98 //",
  "GK18bharnatu:696": "na tathā pradahatyagniḥ prabhañjanasamīritaḥ /",
  "GK18bharnatu:697": "yathā hyapaprayogastu prayukto dahati kṣaṇāt // BhN_3.99 //",
  "GK18bharnatu:698": "śāstrajñena vinītena śucinā dīkṣitena ca /",
  "GK18bharnatu:699": "nāṭyācāryeṇa śāntena kartavyaṃ raṅgapūjanam // BhN_3.100 //",
  "GK18bharnatu:700": "sthānabhraṣṭaṃ tu yo dadyādbalimudvignamānasaḥ /",
  "GK18bharnatu:701": "mantrahīno yathā hotā prāyaścittī bhavettu saḥ // BhN_3.101 //",
  "GK18bharnatu:702": "ityayaṃ yo vidhirdṛṣṭo raṅgadaivatapūjane /",
  "GK18bharnatu:703": "nave nāṭyagṛhe kāryaḥ prekṣāyāṃ ca prayoktṛbhiḥ // BhN_3.102 //",
  "GK18bharnatu:704": "iti bhāratīye nāṭyaśāstre raṅgadaivatapūjanaṃ nāma tṛtīyo 'dhyāyaḥ samāptaḥ",
  "GK18bharnatu:705": "_____________________________________________________________",
  "GK18bharnatu:706": "atha caturtho 'dhyāyaḥ",
  "GK18bharnatu:707": "evaṃ tu pūjanaṃ kṛtvā mayā proktaḥ pitāmahaḥ /",
  "GK18bharnatu:708": "ājñāpaya prabho kṣipraṃ kaḥ prayogaḥ prayujyatām // BhN_4.1 //",
  "GK18bharnatu:709": "tato 'smyukto bhagavatā yojayāmṛtamanthanam /",
  "GK18bharnatu:710": "etadutsāhajananaṃ suraprītikaraṃ tathā // BhN_4.2 //",
  "GK18bharnatu:711": "yo 'yaṃ samavakārastu dharmakāmārthasādhakaḥ /",
  "GK18bharnatu:712": "mayā prāggrathito vidvansa prayogaḥ prayujyatām // BhN_4.3 //",
  "GK18bharnatu:713": "tasminsamavakāre tu prayukte devadānavāḥ /",
  "GK18bharnatu:714": "hṛṣṭāḥ samabhavansarve karmabhāvānudarśanāt // BhN_4.4 //",
  "GK18bharnatu:715": "kasyacitvatha kālasya māmāhāmbujasambhavaḥ",
  "GK18bharnatu:716": "nāṭyaṃ sandarśayāmo 'dya trinetrāya mahātmane // BhN_4.5 //",
  "GK18bharnatu:717": "tataḥ sārdhaṃ surairgatvā vṛṣabhāṅkaniveśanam /",
  "GK18bharnatu:718": "samabhyarcya śivaṃ paścāduvācedaṃ pitāmahaḥ // BhN_4.6 //",
  "GK18bharnatu:719": "mayā samavākarastu yo 'yaṃ sṛṣṭaḥ surottama /",
  "GK18bharnatu:720": "śravaṇe darśane cāsya prasādaṃ kartumarhasi // BhN_4.7 //",
  "GK18bharnatu:721": "paśyāma iti deveśo druhiṇaṃ vākyamabravīt /",
  "GK18bharnatu:722": "tato māmāha bhagavān sajjo bhava mahāmate // BhN_4.8 //",
  "GK18bharnatu:723": "tato himavataḥ pṛṣṭhe nānānāgasamākule /",
  "GK18bharnatu:724": "bahubhūtagaṇākīrṇe ramyakandaranirzhare // BhN_4.9 //",
  "GK18bharnatu:725": "pūrvaraṅgaḥ kṛtaḥ pūrvaṃ tatrāyaṃ dvijasattamāḥ /",
  "GK18bharnatu:726": "tathā tripuradāhaśca ḍimasaṃjñaḥ prayojitaḥ // BhN_4.10 //",
  "GK18bharnatu:727": "tato bhūtagaṇā hṛṣṭāḥ karnabhāvānukīrtanāt /",
  "GK18bharnatu:728": "mahādevaśca suprītaḥ pitāmahamathābravīt // BhN_4.11 //",
  "GK18bharnatu:729": "aho nāṭyamidaṃ samyak tvayā sṛṣṭaṃ mahāmate /",
  "GK18bharnatu:730": "yaśasyaṃ ca śubhārthaṃ ca puṇyaṃ buddhivivardhanam // BhN_4.12 //",
  "GK18bharnatu:731": "mayāpīdaṃ smṛtaṃ nṛtyaṃ sandhyākāleṣu nṛtyatā /",
  "GK18bharnatu:732": "nānākaraṇasaṃyuktairaṅgahārairvibhūṣitam // BhN_4.13 //",
  "GK18bharnatu:733": "pūrvaraṅgavidhāvasmiṃstvayā samyakprayojyatām /",
  "GK18bharnatu:734": "vardhamānakayogeṣu gīteṣvāsāriteṣu ca // BhN_4.14 //",
  "GK18bharnatu:735": "mahāgīteṣu caivārthānsamyagevābhineṣyasi /",
  "GK18bharnatu:736": "yaścāyaṃ pūrvaraṅgastu tvayā śuddhaḥ prayojitaḥ // BhN_4.15 //",
  "GK18bharnatu:737": "ebhirvimiśritaścāyaṃ citro nāma bhaviṣyati /",
  "GK18bharnatu:738": "śrutvā maheśvaravacaḥ pratyuktastu svayaṃbhuvā // BhN_4.16 //",
  "GK18bharnatu:739": "prayogamaṅgahārāṇāmācakṣva surasattama /",
  "GK18bharnatu:740": "tatastaṇḍuṃ samāhūya proktavān bhuvaneśvaraḥ // BhN_4.17 //",
  "GK18bharnatu:741": "prayogamaṅgahārāṇāmācakṣva bharatāya vai /",
  "GK18bharnatu:742": "tato ye taṇḍunā proktāstvaṅgahārā mahātmanā // BhN_4.18 //",
  "GK18bharnatu:743": "tānvaḥ karaṇasaṃyuktānvyākhyāsyāmi sarecakān /",
  "GK18bharnatu:744": "sthirahasto 'ṅgahārastu tathā paryastakaḥ smṛtaḥ // BhN_4.19 //",
  "GK18bharnatu:745": "sūcividdhastathā caiva hyapaviddhastathaiva ca /",
  "GK18bharnatu:746": "ākṣiptako 'tha vijñeyastathā coddhaṭṭitaḥ smṛtaḥ // BhN_4.20 //",
  "GK18bharnatu:747": "viṣkambhaścaiva samproktastathā caivāparājitaḥ /",
  "GK18bharnatu:748": "viṣkambhāpasṛtaścaiava mattākrīḍastathaiva ca // BhN_4.21 //",
  "GK18bharnatu:749": "svastiko recitaścaiva pārśvasvastika eva ca /",
  "GK18bharnatu:750": "vṛścikāpasṛtaḥ prokto bhramaraśca tathāparaḥ // BhN_4.22 //",
  "GK18bharnatu:751": "mattaskhalitakaścaiva madādvilasitastathā /",
  "GK18bharnatu:752": "gatimaṇḍalako jñeyaḥ paricchinnastathaiva ca // BhN_4.23 //",
  "GK18bharnatu:753": "parivṛttacito 'tha syāttathā vaiśākharecitaḥ /",
  "GK18bharnatu:754": "parāvṛtto 'tha vijñeyastathā caivāpyalātakaḥ // BhN_4.24 //",
  "GK18bharnatu:755": "pārśvacchedo 'tha samprokto vidyudbhrāntastathaiva ca /",
  "GK18bharnatu:756": "ūrūdvṛttastathā caiva syādālīḍhastathaiva ca // BhN_4.25 //",
  "GK18bharnatu:757": "recitaścāpi vijñeyastathaivācchuritaḥ smṛtaḥ /",
  "GK18bharnatu:758": "ākṣiptarecitaścaiva sambhrāntaśca tathāparaḥ // BhN_4.26 //",
  "GK18bharnatu:759": "apasarpastu vijñeyastathā cārdhanikuṭṭakaḥ /",
  "GK18bharnatu:760": "dvātriṃśadete samproktā aṅgahārāstu nāmataḥ // BhN_4.27 //",
  "GK18bharnatu:761": "eteṣāṃ tu pravakṣyāmi prayogaṃ karaṇāśrayam /",
  "GK18bharnatu:762": "hastapādapracāraśca yathā yojyaḥ prayoktṛbhiḥ // BhN_4.28 //",
  "GK18bharnatu:763": "aṅgahāreṣu vakṣyāmi karaṇeṣu ca vai dvijāḥ /",
  "GK18bharnatu:764": "sarveṣāmaṅgahārāṇāṃ niṣpattiḥ karaṇairyataḥ // BhN_4.29 //",
  "GK18bharnatu:765": "tānyataḥ sampravakṣyāmi nāmataḥ karmatastathā /",
  "GK18bharnatu:766": "hastapādasamāyogo nṛtyasya karaṇaṃ bhavet // BhN_4.30 //",
  "GK18bharnatu:767": "dve nṛttakaraṇe caiva bhavato nṛttamātṛkā /",
  "GK18bharnatu:768": "dvābhyāṃ tribhiścaturbhirvāpyaṅgahārastu mātṛbhiḥ // BhN_4.31 //",
  "GK18bharnatu:769": "tribhiḥ kalāpakaṃ caiva caturbhiḥ ṣaṇḍakaṃ bhavet /",
  "GK18bharnatu:770": "pañcaiva karaṇāni syuḥ saṅghātaka iti smṛtaḥ // BhN_4.32 //",
  "GK18bharnatu:771": "ṣaḍbhirvā saptabhirvāpi aṣṭabhirnavabhistathā /",
  "GK18bharnatu:772": "karaṇairiha saṃyuktā aṅgahārāḥ prakīrtāḥ // BhN_4.33 //",
  "GK18bharnatu:773": "eteṣāmeva vakṣyāmi hastapādavikalpanam /",
  "GK18bharnatu:774": "talapuṣpapuṭaṃ pūrvaṃ vartitaṃ valitoru ca // BhN_4.34 //",
  "GK18bharnatu:775": "apaviddhaṃ samanakhaṃ līnaṃ svastikarecitam /",
  "GK18bharnatu:776": "maṇḍalasvastikaṃ caiva nikuṭṭakamathāpi ca // BhN_4.35 //",
  "GK18bharnatu:777": "tathaivārdhanikuṭṭaṃ ca kaṭicchinnaṃ tathaiva ca /",
  "GK18bharnatu:778": "ardharecitakaṃ caiva vakṣaḥsvastikameva ca // BhN_4.36 //",
  "GK18bharnatu:779": "unmattaṃ svastikaṃ caiva pṛṣṭhasvastikameva ca /",
  "GK18bharnatu:780": "dikṣvastikamalātaṃ ca tathaiva ca kaṭīsamam // BhN_4.37 //",
  "GK18bharnatu:781": "ākṣiptarecitaṃ caiva vikṣiptākṣiptakaṃ tathā /",
  "GK18bharnatu:782": "ardhasvastikamuddiṣṭamañcitaṃ ca tathāparam // BhN_4.38 //",
  "GK18bharnatu:783": "bhujaṅgatrāsitaṃ proktamūrdhvajānu tathaiva ca /",
  "GK18bharnatu:784": "nikuñcitaṃ ca mattalli tvardhamattalli caiva hi // BhN_4.39 //",
  "GK18bharnatu:785": "syādrecakanikkuṭṭaṃ ca tathā pādāpaviddhakam /",
  "GK18bharnatu:786": "valitaṃ ghūrṇitaṃ caiva lalitaṃ ca tathāparam // BhN_4.40 //",
  "GK18bharnatu:787": "daṇḍapakṣaṃ tathā caiva bhujaṅgatrastarecitam /",
  "GK18bharnatu:788": "nūpuraṃ caiva samproktaṃ tathā vaiśākharecitam // BhN_4.41 //",
  "GK18bharnatu:789": "bhramaraṃ caturaṃ caiva bhujaṅgāñcitameva ca /",
  "GK18bharnatu:790": "daṇḍarecitakaṃ caiva tathā vṛścikakuṭṭitam // BhN_4.42 //",
  "GK18bharnatu:791": "kaṭibhrāntaṃ tathā caiva latāvṛścikameva ca /",
  "GK18bharnatu:792": "chinnaṃ ca karaṇaṃ proktaṃ tathā vṛścikarecitam // BhN_4.43 //",
  "GK18bharnatu:793": "vṛścikaṃ vyaṃsitaṃ caiva tathā pārśvanikuṭṭakam /",
  "GK18bharnatu:794": "lalāṭatilakaṃ krāntaṃ kuñcitaṃ cakramaṇḍalam // BhN_4.44 //",
  "GK18bharnatu:795": "uromaṇḍalamākṣiptaṃ tathā talavilāsitam /",
  "GK18bharnatu:796": "argalaṃ cātha vikṣiptamāvṛttaṃ dolapādakam // BhN_4.45 //",
  "GK18bharnatu:797": "vivṛttaṃ vinivṛttaṃ ca pārśvakrāntaṃ niśumbhitam /",
  "GK18bharnatu:798": "vidyutbhrāntamatikrāntaṃ vivartitakameva ca // BhN_4.46 //",
  "GK18bharnatu:799": "gajakrīḍitakaṃ caiva talasaṃsphoṭitaṃ tathā /",
  "GK18bharnatu:800": "garuḍaplutakaṃ caiva gaṇḍasūci tathāparam // BhN_4.47 //",
  "GK18bharnatu:801": "parivṛttaṃ samuddiṣṭaṃ pārśvajānu tathaiva ca /",
  "GK18bharnatu:802": "gṛdhrāvalīnakaṃ caiva sannataṃ sūcyathāpi ca // BhN_4.48 //",
  "GK18bharnatu:803": "ardhasūcīti karaṇaṃ sūcividdhaṃ tathaiva ca /",
  "GK18bharnatu:804": "apakrāntaṃ ca samproktaṃ mayūralalitaṃ tathā // BhN_4.49 //",
  "GK18bharnatu:805": "sarpitaṃ daṇḍapādaṃ ca hariṇaplutameva ca /",
  "GK18bharnatu:806": "preṅkholitaṃ nitambaṃ ca skhalitaṃ karihastakam // BhN_4.50 //",
  "GK18bharnatu:807": "prasarpitakamuddiṣṭaṃ siṃhavikrīḍataṃ tathā /",
  "GK18bharnatu:808": "siṃhākarṣitamudvṛttaṃ tathopasṛtameva ca // BhN_4.51 //",
  "GK18bharnatu:809": "talasaṃghaṭṭitaṃ caiva janitaṃ cāvahitthakam /",
  "GK18bharnatu:810": "niveśamelakākrīḍamūrūdvṛttaṃ tathaiva ca // BhN_4.52 //",
  "GK18bharnatu:811": "madaskhalitakaṃ caiva viṣṇukrāntamathāpi ca /",
  "GK18bharnatu:812": "sambhrāntamatha viṣkambhamudghaṭṭitamathāpi ca // BhN_4.53 //",
  "GK18bharnatu:813": "vṛṣabhakrīḍitaṃ caiva lolitaṃ ca tathāparam /",
  "GK18bharnatu:814": "nāgāpasarpitaṃ caiva śakaṭāsyaṃ tathaiva ca // BhN_4.54 //",
  "GK18bharnatu:815": "gaṅgāvataraṇaṃ caivetyuktamaṣṭādhikaṃ śatam /",
  "GK18bharnatu:816": "aṣṭottaraśataṃ hyetatkaraṇānāṃ mayoditam // BhN_4.55 //",
  "GK18bharnatu:817": "nṛtye yuddhe niyuddhe ca tatha gatiparikrame /",
  "GK18bharnatu:818": "gatipracāre vakṣyāmi yuddhacārīvikalpanam // BhN_4.56 //",
  "GK18bharnatu:819": "yatra tatrāpi saṃyojyamācāryairnāṭyaśaktinaḥ /",
  "GK18bharnatu:820": "prāyeṇa karaṇe kāryo vāmo vakṣaḥsthitaḥ karaḥ // BhN_4.57 //",
  "GK18bharnatu:821": "caraṇasyānugaścāpi dakṣiṇastu bhavetkaraḥ /",
  "GK18bharnatu:822": "hastapādapracārantu kaṭipārśvorusaṃyutam // BhN_4.58 //",
  "GK18bharnatu:823": "uraḥpṛṣṭhodaropetaṃ vakṣyamāṇaṃ nibodhata /",
  "GK18bharnatu:824": "yāni sthānāni yāścāryo nṛtyahastāstathaiva ca // BhN_4.59 //",
  "GK18bharnatu:825": "sā mātṛketi vijñeyā tadyogātkaraṇaṃ bhavet /",
  "GK18bharnatu:826": "kaṭī karṇasamā yatra korparāṃsaśirastathā // BhN_4.60 //",
  "GK18bharnatu:827": "samunnatamuraścaiva sauṣṭhavaṃ nāma tadbhavet /",
  "GK18bharnatu:828": "vāme puṣpapuṭaḥ pārśve pādo 'gratalasañcaraḥ // BhN_4.61 //",
  "GK18bharnatu:829": "tathā ca sannataṃ pārśvaṃ talapuṣpapuṭaṃ bhavet /",
  "GK18bharnatu:830": "kuñcitau maṇibandhe tu vyāvṛttaparivartitau // BhN_4.62 //",
  "GK18bharnatu:831": "hastau nipatitau corvorvartitaṃ karaṇaṃ tu tat /",
  "GK18bharnatu:832": "śukatuṇḍau yadā hastau vyāvṛttaparivartitau // BhN_4.63 //",
  "GK18bharnatu:833": "urū ca valitau yasminvalitorukamucyate /",
  "GK18bharnatu:834": "āvartya śukatuṇḍākhyamūrupṛṣṭhe nipātayet // BhN_4.64 //",
  "GK18bharnatu:835": "vāmahataśca vakṣaḥstho 'pyapaviddhaṃ tu tadbhavet /",
  "GK18bharnatu:836": "śliṣṭau samanakhau padau karau cāpi pralimbitau // BhN_4.65 //",
  "GK18bharnatu:837": "dehaḥ svābhāviko yatra bhavetsamanakhaṃ tu tat /",
  "GK18bharnatu:838": "patākāñjali vakṣaḥsthaṃ prasāritaśirodharam // BhN_4.66 //",
  "GK18bharnatu:839": "nihañcitāṃsakūṭaṃ ca tallinaṃ karaṇaṃ smṛtam /",
  "GK18bharnatu:840": "svastikau recitāviddhau viśliṣṭau kaṭisaṃśritau // BhN_4.67 //",
  "GK18bharnatu:841": "yatra tatkaraṇaṃ jñeyaṃ budhaiḥ svastikarecitam /",
  "GK18bharnatu:842": "svastikau tu karau kṛtvā prāṅgamukhordhvatalau samau // BhN_4.68 //",
  "GK18bharnatu:843": "tathā ca maṇḍalaṃ sthānaṃ maṇḍalasvastikaṃ tu tat /",
  "GK18bharnatu:844": "nikuṭṭitau yadā hastau svabāhuśiraso 'ntare // BhN_4.69 //",
  "GK18bharnatu:845": "pādau nikuṭṭitau caiva jñeyaṃ tattu nikuṭṭakam /",
  "GK18bharnatu:846": "añcitau bāhuśirasi hastastvabhimukhāṅguliḥ // BhN_4.70 //",
  "GK18bharnatu:847": "nikuñcitārdhayogena bhavedarthanikuṭṭakam /",
  "GK18bharnatu:848": "paryāyaśaḥ kaṭiśchinnā bāhvoḥ śirasi pallavau // BhN_4.71 //",
  "GK18bharnatu:849": "punaḥpunaśca karaṇaṃ kaṭicchinaṃ tu tadbhavet /",
  "GK18bharnatu:850": "apaviddhakaraḥ sūcyā pādaścaiva nikuṭṭitaḥ // BhN_4.72 //",
  "GK18bharnatu:851": "saṃnnataṃ yatra pārśvaṃ ca tadbhaveardharecitam /",
  "GK18bharnatu:852": "svastikau caraṇau yatra karau vakṣasi recitau // BhN_4.73 //",
  "GK18bharnatu:853": "nikuñcitaṃ tathā vakṣo vakṣassvastikameva tat /",
  "GK18bharnatu:854": "āñcitena tu pādena recitau tu karau yadā // BhN_4.74 //",
  "GK18bharnatu:855": "unmataṃ karaṇaṃ tattu vijñeyaṃ nṛtyakovidaiḥ /",
  "GK18bharnatu:856": "hastābhyāmatha pādābhyāṃ bhavataḥ svastikau yadā // BhN_4.75 //",
  "GK18bharnatu:857": "tatsvastikamiti proktaṃ karaṇaṃ karaṇārthibhiḥ /",
  "GK18bharnatu:858": "vikṣiptākṣiptabāhubhyāṃ svastikau caraṇau yadā // BhN_4.76 //",
  "GK18bharnatu:859": "apakrāntārdhasūcibhyāṃ tatpṛṣṭhasvastikaṃ bhavet /",
  "GK18bharnatu:860": "pārśvayoragrataścaiva yatra śliṣṭaḥ karo bhavet // BhN_4.77 //",
  "GK18bharnatu:861": "svastikau hastapādābhyāṃ taddikṣvastikamucyate /",
  "GK18bharnatu:862": "alātaṃ caraṇaṃ kṛtvā vyaṃsayeddakṣiṇaṃ karam // BhN_4.78 //",
  "GK18bharnatu:863": "ūrdhvajānukramaṃ kuryādalātakamiti smṛtam /",
  "GK18bharnatu:864": "svastikāpasṛtaḥ pādaḥ karau nābhikaṭisthitau // BhN_4.79 //",
  "GK18bharnatu:865": "pārśvamudvāhitaṃ caiva karaṇaṃ tatkaṭīsamam /",
  "GK18bharnatu:866": "hastau hṛdi bhavedvāmaḥ savyaścākṣiptarecitaḥ // BhN_4.80 //",
  "GK18bharnatu:867": "recitaścāpaviddhaśca tatsyādākṣiptarecitam /",
  "GK18bharnatu:868": "vikṣiptaṃ hastapādaṃ ca tasaivākṣepaṇaṃ punaḥ // BhN_4.81 //",
  "GK18bharnatu:869": "yatra tatkaraṇaṃ jñeyaṃ vikṣiptākṣiptaptakaṃ dvijāḥ /",
  "GK18bharnatu:870": "svastikau caraṇau kṛtvā karihastaṃ ca dakṣiṇam // BhN_4.82 //",
  "GK18bharnatu:871": "vakṣasthāne tathā vāmamardhasvastikamādiśet /",
  "GK18bharnatu:872": "vyāvṛttaparivṛttastu sa eva tu karo yadā // BhN_4.83 //",
  "GK18bharnatu:873": "añcito nāsikāgre tu tadañcitamudāhṛtam /",
  "GK18bharnatu:874": "kuñcitaṃ pādamutkṣipya tryaśramūruṃ vivartayet // BhN_4.84 //",
  "GK18bharnatu:875": "kaṭijānuvivartācca bhujaṅgatrāsitaṃ bhavet /",
  "GK18bharnatu:876": "kuñcitaṃ pādamutkṣipya janustanasamaṃ nyaset // BhN_4.85 //",
  "GK18bharnatu:877": "prayogavaśagau hastāvūrdhvajānu prakīrtitam /",
  "GK18bharnatu:878": "vṛścikaṃ caraṇaṃ kṛtvā karaṃ pārśve nikuñcayet // BhN_4.86 //",
  "GK18bharnatu:879": "nāsāgre dakṣiṇaṃ caiva jñeyaṃ tattu nikuñcitam /",
  "GK18bharnatu:880": "vāmadakṣiṇapādābhyāṃ ghūrṇamānopasarpaṇaiḥ // BhN_4.87 //",
  "GK18bharnatu:881": "udveṣṭitāpaviddhaiśca hastairmattallyudāhṛtam /",
  "GK18bharnatu:882": "sskhalitāpasṛtau pādau vāmahastaśca recitaḥ // BhN_4.88 //",
  "GK18bharnatu:883": "savyahastaḥ kaṭisthaḥ syādardhamattalli tatsmṛtam /",
  "GK18bharnatu:884": "recito dakṣiṇo hastaḥ pādaḥ savyo nikuṭṭitaḥ // BhN_4.89 //",
  "GK18bharnatu:885": "dolā caiva bhavedvāmastadrecitanikuṭṭitam /",
  "GK18bharnatu:886": "kāryau nābhitaṭe hastau prāṅmukhau khaṭakāmukhau // BhN_4.90 //",
  "GK18bharnatu:887": "sūcīviddhāvapakrāntau pādau pādāpaviddhake /",
  "GK18bharnatu:888": "apaviddho bhaveddhastaḥ sūcīpādastathaiava ca // BhN_4.91 //",
  "GK18bharnatu:889": "tathā trikaṃ vivṛttaṃ ca valitaṃ nāma tadbhavet /",
  "GK18bharnatu:890": "vartitāghūrṇitaḥ savyo hasto vāmaśca dolitaḥ // BhN_4.92 //",
  "GK18bharnatu:891": "svastikāpasṛtaḥ pādaḥ karaṇaṃ ghūrṇitaṃ tu tat /",
  "GK18bharnatu:892": "karihasto bhavedvāmo dakṣiṇaśca vivartitaḥ // BhN_4.93 //",
  "GK18bharnatu:893": "bahuśaḥ kuṭṭitaḥ pado jñeyaṃ tallalitaṃ budhaiḥ /",
  "GK18bharnatu:894": "ūrdhvajānuṃ vidhāyātha tasyopari latāṃ nyaset // BhN_4.94 //",
  "GK18bharnatu:895": "daṇḍpakṣaṃ tatproktaṃ karṇaṃ nṛtyavedibhiḥ /",
  "GK18bharnatu:896": "bhujañgatrāsitaṃ kṛtvā yatrobhāvapi recitau // BhN_4.95 //",
  "GK18bharnatu:897": "vāmapārśvasthtau hastau bhujaṅgatrastarecitam /",
  "GK18bharnatu:898": "trikaṃ suvalitaṃ kṛtvā latārecitakau karau // BhN_4.96 //",
  "GK18bharnatu:899": "nūpurśca tathā pādaḥ karaṇE nūpure nyaset /",
  "GK18bharnatu:900": "recitau hastapādau ca kaṭī grīvā ca recitā // BhN_4.97 //",
  "GK18bharnatu:901": "vaiśākhasthānakenaitadbhavevaiśākharecitam /",
  "GK18bharnatu:902": "ākṣiptaḥ svastikaḥ pādaḥ karau codveṣṭitau tathā // BhN_4.98 //",
  "GK18bharnatu:903": "trikasya valanāccaiva jñeyaṃ bhramarakaṃ tu tat /",
  "GK18bharnatu:904": "añcitaḥ syātkaro vāmaḥ savyaścatura eva tu // BhN_4.99 //",
  "GK18bharnatu:905": "dakṣiṇaḥ kuṭṭitaḥ pādaścaturaṃ tatprakīrtitam /",
  "GK18bharnatu:906": "bhujaṅgatrāsitaḥ pādo dakṣiṇo recitaḥ karaḥ // BhN_4.100 //",
  "GK18bharnatu:907": "latākhyaśca karo vāmo bhujaṅgāñcitakaṃ bhavet /",
  "GK18bharnatu:908": "vikṣiptaṃ hastapādaṃ tu samantādyatra daṇḍavat // BhN_4.101 //",
  "GK18bharnatu:909": "recyate taddhi karaṇaṃ jñeyaṃ daṇḍakarecitam /",
  "GK18bharnatu:910": "vṛścikaṃ caraṇaṃ kṛtvā dvāvapyatha nikuṭṭitau // BhN_4.102 //",
  "GK18bharnatu:911": "vidhātavyau karau tattu jñeyaṃ vṛścikakuṭṭitam /",
  "GK18bharnatu:912": "sūciṃ kṛtvāpaviddhaṃ ca dakṣiṇaṃ caraṇaṃ nyaset // BhN_4.103 //",
  "GK18bharnatu:913": "recitā ca kaṭiryatra kaṭibhrāntaṃ taducyate /",
  "GK18bharnatu:914": "añcitaḥ pṛṣṭhataḥ pādaḥ kuñcitordhvatalāṅguliḥ // BhN_4.104 //",
  "GK18bharnatu:915": "latākhyaśca karo vāmastallatāvṛścikaṃ bhavet /",
  "GK18bharnatu:916": "alapadmaḥ kaṭīdeśe chinnā paryāyaśaḥ kaṭī // BhN_4.105 //",
  "GK18bharnatu:917": "vaiśākhasthānakeneha tacchinnaṃ karaṇaṃ bhavet /",
  "GK18bharnatu:918": "vṛścikaṃ caraṇaṃ kṛtvā svastikau ca karavubhau // BhN_4.106 //",
  "GK18bharnatu:919": "recitau viprakīrṇau ca karau vṛścikarecitam /",
  "GK18bharnatu:920": "bāhuśīrṣāñcitau hastau pādaḥ pṛṣṭhāñcitastathā // BhN_4.107 //",
  "GK18bharnatu:921": "dūrasannatapṛṣṭhaṃ ca vṛścikaṃ tatprakīrtitam /",
  "GK18bharnatu:922": "ālīḍhaṃ sthānakaṃ yatra karau vakṣasi recitau // BhN_4.108 //",
  "GK18bharnatu:923": "ūrdhvādho viprakīrṇau ca vyaṃsitaṃ karaṇaṃ tu tat /",
  "GK18bharnatu:924": "hastau tu svastikau pārśve tathā pādo nikuṭṭitaḥ // BhN_4.109 //",
  "GK18bharnatu:925": "yatra tatkaraṇaṃ jñeyaṃ budhaiḥ pārśvanikuṭṭitam /",
  "GK18bharnatu:926": "vṛścikaṃ caraṇaṃ kṛtvā pādasyāṅguṣṭhakena tu // BhN_4.110 //",
  "GK18bharnatu:927": "lalāṭe tilakaṃ kuryāllalāṭatilakaṃ tu tat /",
  "GK18bharnatu:928": "pṛṣṭhataḥ kuñcitaṃ kṛtvā vyatikrāntakramaṃ tataḥ // BhN_4.111 //",
  "GK18bharnatu:929": "ākṣiptau ca karau kāryau krāntake karaṇe dvijāḥ /",
  "GK18bharnatu:930": "ādyaḥ pādo nataḥ kāryaḥ savyahastaśca kuñcitaḥ // BhN_4.112 //",
  "GK18bharnatu:931": "uttāno vāmapārśvasthastatkuñcitamudāhṛtam /",
  "GK18bharnatu:932": "pralambitābhyāṃ bāhubhyāṃ yadgātreṇānatena ca // BhN_4.113 //",
  "GK18bharnatu:933": "abhyantarāpaviddhaḥ syāttajjñeyaṃ cakramaṇḍalam /",
  "GK18bharnatu:934": "svastikāpasṛtau pādāvapaviddhakramau yadā // BhN_4.114 //",
  "GK18bharnatu:935": "uromaṇḍalakau hastāvuromaṇḍalikastu tat /",
  "GK18bharnatu:936": "ākṣiptaṃ hastapādaṃ ca kriyate yatra vegataḥ // BhN_4.115 //",
  "GK18bharnatu:937": "ākṣiotaṃ nāma karaṇaṃ vijñeyaṃ tatdvijottamāḥ /",
  "GK18bharnatu:938": "ūrdhvāṅgulitalaḥ pādaḥ pārśvenordhvaṃ prasāritaḥ // BhN_4.116 //",
  "GK18bharnatu:939": "prakuryādañcitatalau hastau talavilāsite /",
  "GK18bharnatu:940": "pṛṣṭhataḥ prasṛtaḥ pādau dvau tālāvardhameva ca // BhN_4.117 //",
  "GK18bharnatu:941": "tasyeva cānugo hastaḥ puratastvargalaṃ tu tat /",
  "GK18bharnatu:942": "vikṣiptaṃ hastapādaṃ ca pṛṣṭhataḥ pārśvato 'pi vā // BhN_4.118 //",
  "GK18bharnatu:943": "ekamārgagataṃ yatra tadvikṣiptamudāhṛtam /",
  "GK18bharnatu:944": "prasārya kuñcitaṃ pādaṃ punarāvartayet drutam // BhN_4.119 //",
  "GK18bharnatu:945": "prayogavaśagau hastau tadāvartamudāhṛtam /",
  "GK18bharnatu:946": "kuñcitaṃ pādamutkṣipya pārśvātpārśvaṃ tu ḍolayet // BhN_4.120 //",
  "GK18bharnatu:947": "prayogavaśagau hastau ḍolāpādaṃ taducyate /",
  "GK18bharnatu:948": "ākṣiptaṃ hastapādaṃ ca trikaṃ caiva vivartayet // BhN_4.121 //",
  "GK18bharnatu:949": "recitau ca tathā hastau vivṛtte karaṇe dvijāḥ /",
  "GK18bharnatu:950": "sūcīviddhaṃ vidhāyātha trikaṃ tu vinivartayet // BhN_4.122 //",
  "GK18bharnatu:951": "karau ca recitau kāryau vinivṛtte dvijottamaḥ /",
  "GK18bharnatu:952": "pārśvakrāntakramaṃ kṛtvā purastādatha pātayet // BhN_4.123 //",
  "GK18bharnatu:953": "prayogavaśagau hastau pārśvakrāntaṃ taducyate /",
  "GK18bharnatu:954": "pṛṣṭhataḥ kuñcitaḥ pādau vakṣaścaiva samunnatam // BhN_4.124 //",
  "GK18bharnatu:955": "tilake ca karaḥ sthāpyastannistambhitamucyate /",
  "GK18bharnatu:956": "pṛṣṭhato valitaṃ pādaṃ śiroghṛṣṭaṃ prasārayet // BhN_4.125 //",
  "GK18bharnatu:957": "sarvato maṇḍalāviddhaṃ vidyudbhrāntaṃ taducyate /",
  "GK18bharnatu:958": "atikrāntakramaṃ kṛtvā purastātsaṃprasārayet // BhN_4.126 //",
  "GK18bharnatu:959": "prayogavaśagau hastāvatikrānte prakīrtitau /",
  "GK18bharnatu:960": "ākṣiptaṃ hastapādaṃ ca trikaṃ caiva vivartitam // BhN_4.127 //",
  "GK18bharnatu:961": "dvitīyo recito hasto vivartitakameva tat /",
  "GK18bharnatu:962": "karṇe 'ñcitaḥ karo vāmo latāhastaśca dakṣiṇaḥ // BhN_4.128 //",
  "GK18bharnatu:963": "dolāpādastathā caiva gajakrīḍitakaṃ bhavet /",
  "GK18bharnatu:964": "drutamutkṣipya caraṇaṃ purastādatha pātayet // BhN_4.129 //",
  "GK18bharnatu:965": "talasaṃsphoṭitau hastau talasaṃsphoṭite matau /",
  "GK18bharnatu:966": "pṛṣṭhaprasāritaḥ pādaḥ latārecitakau karau // BhN_4.130 //",
  "GK18bharnatu:967": "samunnataṃ śiraścaiva garuḍaplutakaṃ bhavet /",
  "GK18bharnatu:968": "sūcipādo nataṃ pārśvameko vakṣaḥsthitaḥ karaḥ // BhN_4.131 //",
  "GK18bharnatu:969": "dvitīyaścāñcito gaṇḍe gaṇḍasūcī taducyate /",
  "GK18bharnatu:970": "ūrdhvāpaveṣṭitau hastau sūcīpādo vivartitaḥ // BhN_4.132 //",
  "GK18bharnatu:971": "parivṛttatrikaṃ caiva parivṛttaṃ taducyate /",
  "GK18bharnatu:972": "ekaḥ samasthitaḥ pāda ūrupṛṣṭhe sthito 'paraḥ // BhN_4.133 //",
  "GK18bharnatu:973": "muṣṭihastaśca vakṣaḥsthaḥ pārśvajānu taducyate /",
  "GK18bharnatu:974": "pṛṣṭhaprasāritaḥ pādaḥ kiñcitañcita jānukaḥ // BhN_4.134 //",
  "GK18bharnatu:975": "yatra prasārito bāhū tatsyāt gṛdhrāvalīnakam /",
  "GK18bharnatu:976": "utplutya caraṇau kāryāvagrataḥ svastikasthitau // BhN_4.135 //",
  "GK18bharnatu:977": "sannatau ca tathā hastau sannataṃ tadudāhṛtam /",
  "GK18bharnatu:978": "kuñcitaṃ pādamutkṣipya kuryādagrasthitaṃ bhuvi // BhN_4.136 //",
  "GK18bharnatu:979": "prayogavaśagau hastau sā sūcī parikīrtitā /",
  "GK18bharnatu:980": "alapadmaḥ śirohastaḥ sūcīpādaśca dakṣiṇaḥ // BhN_4.137 //",
  "GK18bharnatu:981": "yatra tatkaraṇaṃ jñeayamardhasūcīti nāmataḥ /",
  "GK18bharnatu:982": "pādasūcyā yadā pādo dvitīyastu pravidhyate // BhN_4.138 //",
  "GK18bharnatu:983": "kaṭivakṣaḥsthitau hastau sūcīvidhaṃ taducyate /",
  "GK18bharnatu:984": "kṛtvoruvalitaṃ pādamapakrāntakramaṃ nyaset // BhN_4.139 //",
  "GK18bharnatu:985": "prayogavaśagau hastavapakrāntaṃ taducyate /",
  "GK18bharnatu:986": "vṛścikaṃ caraṇaṃ kṛtvā recitau ca tathā karau // BhN_4.140 //",
  "GK18bharnatu:987": "tathā trikaṃ vivṛttaṃ ca mayūralalitaṃ bhavet /",
  "GK18bharnatu:988": "añcitāpasṛtau pādau śiraśca parivāhitam // BhN_4.141 //",
  "GK18bharnatu:989": "recitau ca tathā hastau tatsarpitamudāhṛtam /",
  "GK18bharnatu:990": "nūpuraṃ caraṇaṃ kṛtvā daṇḍapādaṃ prasārayet // BhN_4.142 //",
  "GK18bharnatu:991": "kṣiprāviddhakaraṃ caiva daṇḍapādaṃ taducyate /",
  "GK18bharnatu:992": "atikrāntakramaṃ kṛtvā samutplutya nipātayet // BhN_4.143 //",
  "GK18bharnatu:993": "jaṅghāñcitopari kṣiptā tadvidyāddhariṇaplutam /",
  "GK18bharnatu:994": "(see the cluster ṅghā. ā nev ligature may be added to represent this cluster)",
  "GK18bharnatu:995": "ḍolāpādakramaṃ kṛtvā samutplutya nipātayet // BhN_4.144 //",
  "GK18bharnatu:996": "parivṛttatrikaṃ caiva tatpreṅkholitamucyate /",
  "GK18bharnatu:997": "bhujāvūrdhvaviniṣkrāntau hastau cābhimukhāṅgulī // BhN_4.145 //",
  "GK18bharnatu:998": "baddhā cārī tatha caiva nitambe karaṇe bhavet /",
  "GK18bharnatu:999": "dolāpādakramaṃ kṛtvā hastau tadanugāvubhaua // BhN_4.146 //",
  "GK18bharnatu:1000": "recitau ghūrṇitau vāpi skhalitaṃ karaṇaṃ bhavet /",
  "GK18bharnatu:1001": "eko vakṣaḥsthito hastaḥ prodveṣṭitatalo 'paraḥ // BhN_4.147 //",
  "GK18bharnatu:1002": "añcitaścaraṇaścaiva prayojyaḥ karihastake /",
  "GK18bharnatu:1003": "ekastu recito hasto latākhyastu tathā paraḥ // BhN_4.148 //",
  "GK18bharnatu:1004": "prasarpitatalau pādau prasarpitakameva tat /",
  "GK18bharnatu:1005": "alātaṃ ca puraḥkṛtvā dvitīyaṃ ca drutakramam // BhN_4.149 //",
  "GK18bharnatu:1006": "hastau pādānugau cāpi siṃhavikrīḍite smṛtau /",
  "GK18bharnatu:1007": "pṛṣṭhaprasarpitaḥ pādastathā hastau nikuñcitau // BhN_4.150 //",
  "GK18bharnatu:1008": "punastathaiva kartavyau siṃhākarṣtake dvijāḥ /",
  "GK18bharnatu:1009": "ākṣiptahastamākṣiptadehamākṣiptapādakam // BhN_4.151 //",
  "GK18bharnatu:1010": "advṛttagātramityetadudvṛtāṃ karaṇaṃ smṛtam /",
  "GK18bharnatu:1011": "ākṣiptacaraṇaścaiko hastau tasyaiva cānugau // BhN_4.152 //",
  "GK18bharnatu:1012": "ānataṃ ca tatha gātraṃ tayopasṛtakaṃ bhavet",
  "GK18bharnatu:1013": "dolāpādakramaṃ kṛtvā talasaṅghaṭṭitau karau // BhN_4.153 //",
  "GK18bharnatu:1014": "recayecca karaṃ vāmaṃ talasaṅghaṭṭite sadā /",
  "GK18bharnatu:1015": "eko vakṣaḥsthito hasto dvtīyaśca pralambitaḥ // BhN_4.154 //",
  "GK18bharnatu:1016": "talāgrasaṃsthitaḥ pādo janite karaṇe bhavet /",
  "GK18bharnatu:1017": "janitaṃ karaṇaṃ kṛtvā hastau cābhimukhāṅgulī // BhN_4.155 //",
  "GK18bharnatu:1018": "śanairnipatito caiva jñeyaṃ tadavahitthakam /",
  "GK18bharnatu:1019": "karau vakṣaḥsthitau kāryāvurau nirbhugnameva ca // BhN_4.156 //",
  "GK18bharnatu:1020": "maṇḍalasthānakaṃ caiva niveśaṃ karaṇaṃ tu tat /",
  "GK18bharnatu:1021": "talasañcarapādābhyāmutplutya patanaṃ bhavet // BhN_4.157 //",
  "GK18bharnatu:1022": "saṃnataṃ valitaṃ gātramelakākrīḍitaṃ tu tat /",
  "GK18bharnatu:1023": "karamāvṛttakaraṇamūrupṛṣṭhe 'ñcitaṃ nyaset // BhN_4.158 //",
  "GK18bharnatu:1024": "jaṅghāñcitā tathodvṛttā hyūrūdvṛttaṃ tu tadbhavet /",
  "GK18bharnatu:1025": "karau pralambitau kāryo śiraśca parivāhitam // BhN_4.159 //",
  "GK18bharnatu:1026": "pādau ca valitāvidhdaua madaskhalitake dvijāḥ /",
  "GK18bharnatu:1027": "puraḥ prasāritaḥ pādaḥ kuñcito gaganonmukhaḥ // BhN_4.160 //",
  "GK18bharnatu:1028": "karau ca recitau yatra viṣṇukrāntaṃ taducyate /",
  "GK18bharnatu:1029": "karamāvartitaṃ kṛtvā hyūrupṛṣṭhe nikuñcayet // BhN_4.161 //",
  "GK18bharnatu:1030": "ūruścaiva tathāviddhaḥ sambhrāntaṃ karaṇaṃ tu tat /",
  "GK18bharnatu:1031": "apaviddhaḥ karaḥ sūcyā pādaścaiva nikuṭṭitaḥ // BhN_4.162 //",
  "GK18bharnatu:1032": "vakṣaḥsthaśca karo vāmo viṣkambhe karaṇe bhavet /",
  "GK18bharnatu:1033": "pādāvuddhaṭṭitau kāryau talasaṅghaṭṭitau karau // BhN_4.163 //",
  "GK18bharnatu:1034": "nataśca pārśvaṃ kartavyaṃ budhairuddhaṭṭite sadā /",
  "GK18bharnatu:1035": "prayujyālātakaṃ pūrvaṃ hastau cāpi hi recayet // BhN_4.164 //",
  "GK18bharnatu:1036": "kuñcitāvañcitau caiva vṛṣabhakrīḍite sadā /",
  "GK18bharnatu:1037": "recitāvañcitau hastau lolitaṃ vartitaṃ śiraḥ // BhN_4.165 //",
  "GK18bharnatu:1038": "ubhayoḥpārśvayoryatra tallolitamudāhṛtam /",
  "GK18bharnatu:1039": "svastikāpasṛtau pādau śiraśca parivāhitam // BhN_4.166 //",
  "GK18bharnatu:1040": "recitau ca tathā hastau syātāṃ nāgāpasarpite /",
  "GK18bharnatu:1041": "niṣaṇṇāṅgastu caraṇaṃ prasārya talasañcaram // BhN_4.167 //",
  "GK18bharnatu:1042": "udvāhitamuraḥ kṛtvā śakaṭāsyaṃ prayojayet /",
  "GK18bharnatu:1043": "ūrdhvāṅgulitalau pādau tripatākāvadhomukhau // BhN_4.168 //",
  "GK18bharnatu:1044": "hastau śirassannataṃ ca gaṅgāvataraṇaṃ tviti /",
  "GK18bharnatu:1045": "yāni sthānāni yāścāryo vyāyāme kathitāni tu // BhN_4.169 //",
  "GK18bharnatu:1046": "pādapracārastveṣāṃ tu karaṇānāmayaṃ bhavet /",
  "GK18bharnatu:1047": "ye cāpi nṛttahastāstu gaditā nṛttakarmaṇi // BhN_4.170 //",
  "GK18bharnatu:1048": "teṣāṃ samāsato yogaḥ karaṇeṣu vibhāvyate /",
  "GK18bharnatu:1049": "prāyeṇa karaṇe kāryo vāmo vakṣaḥsthitaḥ karaḥ // BhN_4.171 //",
  "GK18bharnatu:1050": "caraṇaścānugaścāpi dakṣiṇastu bhavetkaraḥ /",
  "GK18bharnatu:1051": "cāryaścaiva tu yāḥ proktā nṛttahastāstathaiva ca // BhN_4.172 //",
  "GK18bharnatu:1052": "sā mātṛketi vijñeyā tadbhedātkaraṇāni tu /",
  "GK18bharnatu:1053": "aṣṭottaraśataṃ hyetatkaraṇānāṃ mayoditam // BhN_4.173 //",
  "GK18bharnatu:1054": "ataḥ paraṃ pravakṣyāmi hyaṅgahāravikalpanam /",
  "GK18bharnatu:1055": "prasāryotkṣipya ca karau samapādaṃ prayojayet // BhN_4.174 //",
  "GK18bharnatu:1056": "vyaṃsitāpasṛtaṃ savyaṃ hastamūrdhvaṃ prasārayet /",
  "GK18bharnatu:1057": "pratyālīḍhaṃ tataḥ kuryāt tathaiva ca nikuṭṭakam // BhN_4.175 //",
  "GK18bharnatu:1058": "ūrūdvṛttaṃ tataḥ kuryādakṣiptaṃ svastikaṃ tataḥ /",
  "GK18bharnatu:1059": "nitambaṃ kari hastaṃ ca kaṭicchinnaṃ ca yogataḥ // BhN_4.176 //",
  "GK18bharnatu:1060": "sthirahasto bhavedeṣa tvaṅgahāro harapriyaḥ /",
  "GK18bharnatu:1061": "talapuṣpāpaviddhe dve vartitaṃ saṃnikuṭṭikam // BhN_4.177 //",
  "GK18bharnatu:1062": "ūrūdvṛttaṃ tathākṣiptamuromaṇḍalameva ca /",
  "GK18bharnatu:1063": "nitambaṃ karihastaṃ ca kaṭicchinnaṃ tathaiva ca // BhN_4.178 //",
  "GK18bharnatu:1064": "eṣa paryastako nāma hyaṅgahāro harodbhavaḥ /",
  "GK18bharnatu:1065": "alapallavasūcīṃ ca kṛtvā vikṣiptameva ca // BhN_4.179 //",
  "GK18bharnatu:1066": "āvartitaṃ tataḥ kuryāttathaiava ca nikuṭṭakam /",
  "GK18bharnatu:1067": "ūrūdvṛttaṃ tathākṣiptamuromaṇḍalameva ca // BhN_4.189 //",
  "GK18bharnatu:1068": "karihastaṃ kaṭicchinnaṃ sūcīviddho bhavedayam /",
  "GK18bharnatu:1069": "apaviddhaṃ tu karaṇaṃ sūcīviddhaṃ tathaiva ca // BhN_4.181 //",
  "GK18bharnatu:1070": "udveṣṭitena hastena trikaṃ tu parivartayet /",
  "GK18bharnatu:1071": "uromaṇḍalakau hastau kaṭicchinnaṃ tathaiva ca // BhN_4.182 //",
  "GK18bharnatu:1072": "apaviddho 'ṅgahārāśca vijñeyo 'yaṃ prayoktṛbhiḥ /",
  "GK18bharnatu:1073": "karaṇaṃ nūpuraṃ kṛtvā vikṣiptālātake punaḥ // BhN_4.183 //",
  "GK18bharnatu:1074": "punarākṣiptakaṃ kuryāduromaṇḍalakaṃ tathā /",
  "GK18bharnatu:1075": "nitambaṃ karihastaṃ ca kaṭicchinnaṃ tathaiva ca // BhN_4.184 //",
  "GK18bharnatu:1076": "ākṣiptakaḥ sa vijñeyo hyaṅgahāraḥ prayoktṛbhiḥ /",
  "GK18bharnatu:1077": "udveṣṭitāpaviddhastu karaḥ pādo nikuṭṭitaḥ // BhN_4.185 //",
  "GK18bharnatu:1078": "punastainaiva yogena vāmapārśve bhavedatha /",
  "GK18bharnatu:1079": "uromaṇḍalakau hastau nitambaṃ karihastakam // BhN_4.186 //",
  "GK18bharnatu:1080": "kartavyaṃ sakaṭicchinnaṃ nṛtye tūddhaṭṭite sadā /",
  "GK18bharnatu:1081": "paryāyodveṣṭitau hastau pādau caiva nikuṭṭitau // BhN_4.187 //",
  "GK18bharnatu:1082": "kuñcitāvañcitaua caiva hyūrūdvṛttaṃ tathaiva ca /",
  "GK18bharnatu:1083": "caturaśraṃ karaṃ kṛtvā pādena ca nikuṭṭakam // BhN_4.188 //",
  "GK18bharnatu:1084": "bhujaṅgatrāsitaṃ caiva karaṃ codviṣṭitaṃ punaḥ /",
  "GK18bharnatu:1085": "paricchinnaṃ ca kartavyaṃ trikaṃ bhramarakeṇa tu // BhN_4.189 //",
  "GK18bharnatu:1086": "karihastaṃ kaṭicchinnaṃ viṣkambhe parikīrtitam /",
  "GK18bharnatu:1087": "daṇḍapādaṃ karaṃ caiva vikṣipyākṣipya caiva hi // BhN_4.190 //",
  "GK18bharnatu:1088": "vyaṃsitaṃ vāmahastaṃ ca saha pādena sarpayet /",
  "GK18bharnatu:1089": "nikuṭṭakadvayaṃ kāryamākṣiptaṃ maṇḍalorasi // BhN_4.191 //",
  "GK18bharnatu:1090": "karihastaṃ kaṭicchinnaṃ kartavyamaparājite /",
  "GK18bharnatu:1091": "kuṭṭitaṃ karaṇaṃ kṛtvā bhujaṅgatrāsitaṃ tathā // BhN_4.192 //",
  "GK18bharnatu:1092": "recitena tu hastena patākaṃ hastamādiśet /",
  "GK18bharnatu:1093": "ākṣiptakaṃ prayuñjīta hyuromaṇḍalakaṃ tathā // BhN_4.193 //",
  "GK18bharnatu:1094": "latākhyaṃ sakaṭakacchinnaṃ viṣkambhāpasṛte bhavet /",
  "GK18bharnatu:1095": "trikaṃ suvalitaṃ kṛtvā nūpuraṃ karaṇaṃ tathā // BhN_4.194 //",
  "GK18bharnatu:1096": "bhujaṅgatrāsitaṃ savyaṃ tathā vaiśākharecitam /",
  "GK18bharnatu:1097": "ākṣiptakaṃ tataḥ kṛtvā paricchinnaṃ tathaiva ca // BhN_4.195 //",
  "GK18bharnatu:1098": "bāhyabhramarakaṃ kuryāduromaṇḍalameva ca /",
  "GK18bharnatu:1099": "nitambaṃ karihastaṃ ca kaṭicchinnaṃ tathaiva ca // BhN_4.196 //",
  "GK18bharnatu:1100": "mattākrīḍo bhavedeṣa hyaṅgahāro harapriyaḥ /",
  "GK18bharnatu:1101": "recitaṃ hastapādaṃ ca kṛtvā vṛścikameva ca // BhN_4.197 //",
  "GK18bharnatu:1102": "punastenaiva yogena vṛścikaṃ samprayojayet /",
  "GK18bharnatu:1103": "nikuṭṭakaṃ tathā caiva savyāsavyakṛtaṃ kramāt // BhN_4.198 //",
  "GK18bharnatu:1104": "latākhyaḥ sakaṭicchedo bhavetsvastikarecite /",
  "GK18bharnatu:1105": "pārśve tu svastikaṃ baddhvā kāryaṃ tvatha nikuṭṭakam // BhN_4.199 //",
  "GK18bharnatu:1106": "dvitīyasya ca pārśvasya vidhiḥ syādyameva hi /",
  "GK18bharnatu:1107": "tataśca karamāvartya hyūrūpṛṣṭhe nipātayet // BhN_4.200 //",
  "GK18bharnatu:1108": "ūrūdvṛttaṃ tataḥ kuryādākṣiptaṃ punareva hi /",
  "GK18bharnatu:1109": "nitambaṃ karihastaṃ ca kaṭicchinnaṃ tathaiva ca // BhN_4.201 //",
  "GK18bharnatu:1110": "pārśvasvastika ityeṣa hyaṅgahāraḥ prakīrtitaḥ /",
  "GK18bharnatu:1111": "vṛścikaṃ karaṇaṃ kṛtvā latākhyaṃ hastameva ca // BhN_4.202 //",
  "GK18bharnatu:1112": "tameva ca karaṃ bhūyo nāsāgre sannikuñcayet /",
  "GK18bharnatu:1113": "tamevodveṣṭitaṃ kṛtvā nitambaṃ parivartayet // BhN_4.203 //",
  "GK18bharnatu:1114": "karihastaṃ kaṭicchinnaṃ vṛścikāpasṛte bhavet /",
  "GK18bharnatu:1115": "kṛtvā nūpurapādaṃ tu tathākṣiptakameva ca // BhN_4.204 //",
  "GK18bharnatu:1116": "paricchinnaṃ ca kartavyaṃ sūcīpādaṃ tathaiva ca /",
  "GK18bharnatu:1117": "nitambaṃ karihastaṃ cāpyuromaṇḍalakaṃ tathā // BhN_4.205 //",
  "GK18bharnatu:1118": "kaṭīcchinnaṃ tataścaiva bhramaraḥ sa tu saṃjñitaḥ /",
  "GK18bharnatu:1119": "matallikaraṇaṃ kṛtvā karamāvartya dakṣiṇam // BhN_4.106 //",
  "GK18bharnatu:1120": "kapolasya pradeśe tu kāryaṃ samyaṅnikuñcitam",
  "GK18bharnatu:1121": "apaviddhaṃ drutaṃ caiva talasaṃsphoṭasaṃyutam // BhN_4.207 //",
  "GK18bharnatu:1122": "karihastaṃ kaṭicchinnaṃ mattaskhalitake bhavet /",
  "GK18bharnatu:1123": "dolaiḥ karaiḥ pracalitaiḥ svastikāpasṛtaiḥ padaiḥ // BhN_4.208 //",
  "GK18bharnatu:1124": "añcitairvalitairhastaistalasaṅghaṭṭitaistathā /",
  "GK18bharnatu:1125": "nikuṭṭitaṃ ca kartavyamūrūdvṛtaṃ tathaiva ca // BhN_4.209 //",
  "GK18bharnatu:1126": "karihastaṃ kaṭicchinnaṃ madādvilasite bhavet /",
  "GK18bharnatu:1127": "maṇḍalaṃ sthānakaṃ kṛtvā tathā hastau ca recitau // BhN_4.210 //",
  "GK18bharnatu:1128": "udghaṭṭitena pādena mattallikaraṇaṃ bhavet /",
  "GK18bharnatu:1129": "ākṣiptaṃ karaṇaṃ caiva hyuromaṇḍalameva ca // BhN_4.211 //",
  "GK18bharnatu:1130": "kaṭicchinnaṃ tathā caiva bhavettu gatimaṇḍale /",
  "GK18bharnatu:1131": "samapādaṃ prayujyātha paricchinnaṃ tvanantaram // BhN_4.212 //",
  "GK18bharnatu:1132": "āviddhena tu pādena bāhyabhramarakaṃ tathā /",
  "GK18bharnatu:1133": "vāmasūcyā tvatikrāntaṃ bhujaṅgatrāsitaṃ tathā // BhN_4.213 //",
  "GK18bharnatu:1134": "karihastaṃ kaṭicchinnaṃ paricchinne vidhīyate /",
  "GK18bharnatu:1135": "śirasastūpari sthāpyau svastiakau vicyutau karau // BhN_4.214 //",
  "GK18bharnatu:1136": "tataḥ savyaṃ karaṃ cāpi gātramānamya recayet /",
  "GK18bharnatu:1137": "punarutthāpayettatra gātramunnamya recitam // BhN_4.215 //",
  "GK18bharnatu:1138": "latākhyau ca karau kṛtvā vṛścikaṃ samprayojayet /",
  "GK18bharnatu:1139": "recitaṃ karihastaṃ ca bhujaṅgatrāsitaṃ tathā // BhN_4.216 //",
  "GK18bharnatu:1140": "ākṣiptakaṃ prayuñjīta svastikaṃ pādameva ca /",
  "GK18bharnatu:1141": "parāṅgmukhavidhirbhūya evameva bhavediha // BhN_4.217 //",
  "GK18bharnatu:1142": "karihastaṃ kaṭicchinnaṃ parivṛttakarecitee /",
  "GK18bharnatu:1143": "recitau saha gātreṇa hyapaviddhau karau yadā // BhN_4.218 //",
  "GK18bharnatu:1144": "punastenaiva deśena gātramunnamya recayet /",
  "GK18bharnatu:1145": "kuryānnūpurapādaṃ ca bhujaṅgatrāsitaṃ tathā // BhN_4.219 //",
  "GK18bharnatu:1146": "recitaṃ maṇḍalaṃ caiva bāhuśīrṣe nikuñcayet /",
  "GK18bharnatu:1147": "ūrūdvṛttaṃ tathākṣiptamuromaṇḍalameva ca // BhN_4.220 //",
  "GK18bharnatu:1148": "karihastaṃ kaṭicchinnaṃ kuryādvaiśākharecite /",
  "GK18bharnatu:1149": "ādyaṃ tu janitaṃ kṛtvā pādamekaṃ prasārayet // BhN_4.221 //",
  "GK18bharnatu:1150": "tathaivālātakaṃ kuryāt trikaṃ tu parivartayet /",
  "GK18bharnatu:1151": "añcitaṃ vāmahastaṃ ca gaṇḍadeśe nikuṭṭayet // BhN_4.222 //",
  "GK18bharnatu:1152": "kaṭicchinnaṃ tathā caiva parāvṛtte prayojayet /",
  "GK18bharnatu:1153": "svastikaṃ karaṇaṃ kṛtvā vyaṃsitau ca karau punaḥ // BhN_4.223 //",
  "GK18bharnatu:1154": "alātakaṃ prayuñjīta hyūrdhvajānu nikuñcitam /",
  "GK18bharnatu:1155": "ardhasūcī ca vikṣiptamudvṛttākṣiptake tathā // BhN_4.224 //",
  "GK18bharnatu:1156": "karihastaṃ kaṭicchinnamaṅgahāre hyalātake /",
  "GK18bharnatu:1157": "nikuṭya vakṣasi karāvūrdhvajānu prayojayet // BhN_4.225 //",
  "GK18bharnatu:1158": "ākṣiptasvastikaṃ kṛtvā trikaṃ tu parivartayet /",
  "GK18bharnatu:1159": "uromaṇḍalakau hastau nitambaṃ karihastakam // BhN_4.226 //",
  "GK18bharnatu:1160": "kaṭicchinnaṃ tathā caiva pārśvacchede vidhīyate /",
  "GK18bharnatu:1161": "sūcīvāmapadaṃ dadhyādvidyudbhrāntaṃ ca dakṣiṇam // BhN_4.227 //",
  "GK18bharnatu:1162": "dakṣiṇena punaḥ sūcī vidyudbhrāntaṃ ca vāmataḥ /",
  "GK18bharnatu:1163": "paricchinnaṃ tathā caiva hyatikrāntaṃ ca vāmakam // BhN_4.228 //",
  "GK18bharnatu:1164": "latākhyaṃ sakaṭicchinnaṃ vidyudbhrāntaśca sa smṛtaḥ /",
  "GK18bharnatu:1165": "kṛtvā nūpurapādaṃ tu savyavāmau pralambitau // BhN_4.229 //",
  "GK18bharnatu:1166": "karau pārśve tatastābhyāṃ vikṣiptaṃ samprayojayet /",
  "GK18bharnatu:1167": "tābhyāṃ sūcī tathā caiva trikaṃ tu parivartayet // BhN_4.230 //",
  "GK18bharnatu:1168": "latākhyaṃ sakaṭicchinnaṃ kurtādudvṛttake sadā /",
  "GK18bharnatu:1169": "ālīḍhavyaṃsitau hastau bāhuśīrṣe nikuṭṭayet // BhN_4.231 //",
  "GK18bharnatu:1170": "nūpuraścaraṇo vāmastathālātaśca dakṣiṇaḥ /",
  "GK18bharnatu:1171": "tenaivākṣiptakaṃ kuryāduromaṇḍalakau karau // BhN_4.232 //",
  "GK18bharnatu:1172": "karihastaṃ kaṭicchinnamālīḍhe samprayojayet /",
  "GK18bharnatu:1173": "hastaṃ tu recitaṃ kṛtvā pārśvamānasya recayet // BhN_4.233 //",
  "GK18bharnatu:1174": "punastenaiva yogena gātramānasya recayet /",
  "GK18bharnatu:1175": "recitaṃ karaṇaṃ kāryamuromaṇḍalameva ca // BhN_4.234 //",
  "GK18bharnatu:1176": "kaṭicchinnaṃ tu kartavyamaṅgahāre tu recite /",
  "GK18bharnatu:1177": "nūpuraṃ caraṇaṃ kṛtvā trikaṃ tu parivartayet // BhN_4.235 //",
  "GK18bharnatu:1178": "vyaṃsitena tu hastena trikameva vivartayet /",
  "GK18bharnatu:1179": "vāmaṃ cālātakaṃ kṛtvā sūcīmatraiva yojayet // BhN_4.236 //",
  "GK18bharnatu:1180": "karihastaṃ kaṭicchinnaṃ kuryādācchurite sadā /",
  "GK18bharnatu:1181": "recitau svastikau pādau recitau svastikau karau // BhN_4.237 //",
  "GK18bharnatu:1182": "kṛtvā viśleṣamevaṃ tu tenaiva vidhinā punaḥ /",
  "GK18bharnatu:1183": "punarutkṣepaṇaṃ caiva recitaireva kārayet // BhN_4.238 //",
  "GK18bharnatu:1184": "udvṛttākṣiptake caiva hyuromaṇḍalameva ca /",
  "GK18bharnatu:1185": "nitambaṃ karihastaṃ ca kaṭicchinnaṃ tathaiva ca // BhN_4.239 //",
  "GK18bharnatu:1186": "ākṣiptarecito hyeṣa karaṇānāṃ vidhiḥ smṛtaḥ /",
  "GK18bharnatu:1187": "vikṣipta karaṇaṃ kṛtvā hastapādaṃ mukhāgamam // BhN_4.240 //",
  "GK18bharnatu:1188": "vāmasūcisahakṛtaṃ vikṣipedvāmakaṃ karam /",
  "GK18bharnatu:1189": "vakṣaḥsthāne bhavetsavyo valitaṃ trikameva ca // BhN_4.241 //",
  "GK18bharnatu:1190": "nūpurākṣiptake caiva hyardhasvastikameva ca /",
  "GK18bharnatu:1191": "nitambaṃ karihastaṃ ca hyuromaṇḍalakaṃ tathā // BhN_4.242 //",
  "GK18bharnatu:1192": "kaṭicchinnaṃ ca kartavyaṃ sambhrānte nṛttayoktṛbhiḥ /",
  "GK18bharnatu:1193": "apakrāntakramaṃ kṛtvā vyaṃsitaṃ hastameva ca // BhN_4.243 //",
  "GK18bharnatu:1194": "kuryādudveṣṭitaṃ caiva hyardhasūcīṃ tathaiva ca /",
  "GK18bharnatu:1195": "vikṣiptaṃ sakaṭicchinnamudvṛttākṣiptake tathā // BhN_4.244 //",
  "GK18bharnatu:1196": "karihastaṃ kaṭicchinnaṃ kartavyamapasarpite /",
  "GK18bharnatu:1197": "kṛtvā nūpurapādaṃ ca drutamākṣipya ca kramam // BhN_4.245 //",
  "GK18bharnatu:1198": "pādasya cānugau hastau trikaṃ ca parivartayet /",
  "GK18bharnatu:1199": "nikuṭya karapādaṃ cāpyuromaṇḍalakaṃ punaḥ // BhN_4.246 //",
  "GK18bharnatu:1200": "karihastaṃ kaṭicchinnaṃ kāryamardhanikuṭṭake /",
  "GK18bharnatu:1201": "dvātriṃśadete samproktā hyaṅgahārā dvijottamāḥ // BhN_4.247 //",
  "GK18bharnatu:1202": "caturo recakāṃścāpi gadato me nibodhata /",
  "GK18bharnatu:1203": "pādarecaka ekaḥ syāt dvitīyaḥ kaṭirecakaḥ // BhN_4.248 //",
  "GK18bharnatu:1204": "kararecakastṛtīyastu caturthaḥ kaṇṭharecakaḥ /",
  "GK18bharnatu:1205": "[recitākhyaḥ pṛthagbhāve valane cābhidhīyate /",
  "GK18bharnatu:1206": "udvāhanātpṛthagbhāvāccalanāccāpi recakaḥ // BhN_4.249ab*1 //",
  "GK18bharnatu:1207": "pārśvātpārśve tu gamanaṃ skhalitaiścalitaiḥ padaiḥ /",
  "GK18bharnatu:1208": "vividhaiścaiva pādasya pādarecaka ucyate // BhN_4.249ab*2 //",
  "GK18bharnatu:1209": "trikasyodvartanaṃ caiva chaṭīvalanameva ca /",
  "GK18bharnatu:1210": "tathā'pasarpaṇaṃ caiva kaṭirecaka ucyate // BhN_4.249ab*3 //",
  "GK18bharnatu:1211": "udvartanaṃ parikṣepo vikṣepaḥ parivartanam /",
  "GK18bharnatu:1212": "visarpaṇaṃ ca hastasya hastarecaka ucyate // BhN_4.249ab*4 //",
  "GK18bharnatu:1213": "udvāhanaṃ sannamanaṃ tathā pārśvasya sannatiḥ /",
  "GK18bharnatu:1214": "bhramaṇaṃ cāpi vijñeyo grīvāyā recako budhaiḥ] // BhN_4.249ab*5 //",
  "GK18bharnatu:1215": "recakairaṅgahāraiśca nṛtyantaṃ vīkṣya śaṅkaram // BhN_4.249 //",
  "GK18bharnatu:1216": "sukumāraprayogeṇa nṛtyantīṃ caiva pārvatīm /",
  "GK18bharnatu:1217": "mṛdañgabherīpaṭahairbhāṇḍaḍiṇḍimagomukhaiḥ // BhN_4.250 //",
  "GK18bharnatu:1218": "paṇavairdaduraiścaiva sarvātodyaiḥ pravāditaiḥ /",
  "GK18bharnatu:1219": "dakṣayajñe vinihate sandhyākāle maheśvaraḥ // BhN_4.251 //",
  "GK18bharnatu:1220": "nānāṅgahāraiḥ prānṛtyallayatālavaśānugaiaḥ /",
  "GK18bharnatu:1221": "piṇḍibandhāṃstato dṛṣṭvā nandibhadramukhā gaṇāḥ // BhN_4.252 //",
  "GK18bharnatu:1222": "cakruste nāma piṇḍīnāṃ bandhamāsāṃ salakṣaṇam /",
  "GK18bharnatu:1223": "īśvarasyeśvarī pinḍī nandinaścāpi paṭṭasī // BhN_4.253 //",
  "GK18bharnatu:1224": "caṇḍikāyā bhavetpiṇḍī tathā vai siṃhavāhinī /",
  "GK18bharnatu:1225": "tārkṣyapiṇḍī bhavedviṣṇoḥ padmapiṇḍī svayaṃbhuvaḥ // BhN_4.254 //",
  "GK18bharnatu:1226": "śakrasyairāvatī piṇḍī jhaṣapiṇḍī tu mānmathī /",
  "GK18bharnatu:1227": "śikhipiṇḍī kumārasya rūpapiṇḍī bhavecchriyaḥ // BhN_4.255 //",
  "GK18bharnatu:1228": "dhārāpiṇḍī ca jāhnavyāḥ pāśapiṇḍī yamasya ca /",
  "GK18bharnatu:1229": "vāruṇī ca nadīpiṇḍī yākṣī syāddhanadasya tu // BhN_4.256 //",
  "GK18bharnatu:1230": "halapiṇḍī balasyāpi sarpapiṇḍī tu bhoginām /",
  "GK18bharnatu:1231": "gāṇeśvarī mahāpiṇḍī dakṣayajñavimardinī // BhN_4.257 //",
  "GK18bharnatu:1232": "triśūlākṛtisaṃsthānā raudrī syādandhakadviṣaḥ /",
  "GK18bharnatu:1233": "evamanyāsvapi tathā devatāsu yathākramam // BhN_4.258 //",
  "GK18bharnatu:1234": "dhvajabhūtāḥ prayoktavyāḥ piṇḍībandhāḥ sucihnitāḥ /",
  "GK18bharnatu:1235": "recakā aṅgahārāśca piṇḍībandhātasthaiva ca // BhN_4.259 //",
  "GK18bharnatu:1236": "sṛṣṭvā bhagavatā dattāstaṇḍave munaye tadā /",
  "GK18bharnatu:1237": "tenāpi hi tataḥ samyaggānabhāṇḍasamanvitaḥ // BhN_4.260 //",
  "GK18bharnatu:1238": "nṛttaprayogaḥ sṛṣṭo yaḥ sa tāṇḍava iti smṛtaḥ /",
  "GK18bharnatu:1239": "ṛṣaya ūcuḥ -",
  "GK18bharnatu:1240": "yadā prāptyarthamarthānāṃ tajjñairabhinayaḥ kṛtaḥ // BhN_4.261 //",
  "GK18bharnatu:1241": "kasmānṛttaṃ kṛtaṃ hyetatkaṃ svabhāvamapekṣate /",
  "GK18bharnatu:1242": "na gītakārthasambaddhaṃ na cāpyarthasya bhāvakam // BhN_4.262 //",
  "GK18bharnatu:1243": "kasmānnṛttaṃ kṛtaṃ hyetadgīteṣvāsāriteṣu ca /",
  "GK18bharnatu:1244": "bharataḥ -",
  "GK18bharnatu:1245": "atrocyate na khalvarthaṃ kañcinnṛttamapekṣate // BhN_4.263 //",
  "GK18bharnatu:1246": "kiṃ tu śobhāṃ prajanayediti nṛttaṃ pravartitam /",
  "GK18bharnatu:1247": "prāyeṇa sarvalokasya nṛttamiṣṭaṃ svabhāvataḥ // BhN_4.264 //",
  "GK18bharnatu:1248": "maṅgalamiti kṛtvā ca nṛttametatprakīrtitam /",
  "GK18bharnatu:1249": "vivāhaprasavāvāhapramodābhyuadayādiṣu // BhN_4.265 //",
  "GK18bharnatu:1250": "vinodakāraṇaṃ ceti nṛttametatpravartitam /",
  "GK18bharnatu:1251": "ataścaiva pratikṣepādbhūtasaṅghaiḥ pravartitāḥ // BhN_4.266 //",
  "GK18bharnatu:1252": "ye gītakādau yujyante samyaṅnṛttavibhāgakāḥ /",
  "GK18bharnatu:1253": "devena cāpi samproktastaṇḍustāṇḍavapūrvakam // BhN_4.267 //",
  "GK18bharnatu:1254": "gītaprayogamāśritya nṛttametatpravartyatām /",
  "GK18bharnatu:1255": "prāyeṇa tāṇḍavavidhirdevastutyāśrayo bhavet // BhN_4.268 //",
  "GK18bharnatu:1256": "sukumāraprayogaśca śṛṅgārarasasambhavaḥ /",
  "GK18bharnatu:1257": "tasya taṇḍuprayuktasya tāṇḍavasya vidhikriyām // BhN_4.269 //",
  "GK18bharnatu:1258": "vardhamānakamāsādya sampravakṣyami lakṣaṇam /",
  "GK18bharnatu:1259": "kalānāṃ vṛddhimāsādya hyakṣarāṇāṃ ca vardhanāt // BhN_4.270 //",
  "GK18bharnatu:1260": "layasya vardhanāccāpi vardhamānakamucyate /",
  "GK18bharnatu:1261": "kṛttvā kutapavinyāsaṃ yathāvaddvijasattamāḥ // BhN_4.271 //",
  "GK18bharnatu:1262": "āsāritaprayogastu tataḥ kāryaḥ prayoktṛbhiḥ /",
  "GK18bharnatu:1263": "tatra tūpohanaṃ kṛttvā tantrīgānasamanvitam // BhN_4.272 //",
  "GK18bharnatu:1264": "kāryaḥ praveśo nartakyā bhāṇḍavādyasamanvitaḥ /",
  "GK18bharnatu:1265": "viśuddhakaraṇāyāṃ tu jātyāṃ vādyaṃ prayojayet // BhN_4.273 //",
  "GK18bharnatu:1266": "gatyā vādyānusāriṇyā tasyāścārīṃ prayojayet /",
  "GK18bharnatu:1267": "vaiśākhasthānakeneha sarvarecakacāriṇī // BhN_4.274 //",
  "GK18bharnatu:1268": "puṣpāñjalidharā bhūtvā praviśedraṅgamaṇḍapam /",
  "GK18bharnatu:1269": "puṣpāñjaliṃ visṛjyātha raṅgapīṭhaṃ parītya ca // BhN_4.275 //",
  "GK18bharnatu:1270": "praṇamya devatābhyaśca tato 'bhinayamācaret /",
  "GK18bharnatu:1271": "yatrābhineyaṃ gītaṃ syāttatra vādyaṃ na yojayet // BhN_4.276 //",
  "GK18bharnatu:1272": "aṅgahāraprayoge tu bhāṇḍavādyaṃ vidhīyate /",
  "GK18bharnatu:1273": "samaṃ raktaṃ vibhaktaṃ ca sphuṭaṃ śuddhaprahārajam // BhN_4.277 //",
  "GK18bharnatu:1274": "nṛttāṅgagrāhi vādyajñairvādyaṃ yojyaṃ tu tāṇḍave /",
  "GK18bharnatu:1275": "prayujya gītavādye tu niṣkrāmennartakī tataḥ // BhN_4.278 //",
  "GK18bharnatu:1276": "anenaiva vidhānena praviśantyaparāḥ pṛthak /",
  "GK18bharnatu:1277": "anyāścānukrameṇātha piṇḍīṃ badhnanti yāḥ striyaḥ // BhN_4.279 //",
  "GK18bharnatu:1278": "tāvatparyastakaḥ kāryo yāvatpiṇḍī na badhyate /",
  "GK18bharnatu:1279": "piṇḍīṃ baddhvā tataḥ sarvā niṣkrāmeyuḥ striyastu tāḥ // BhN_4.280 //",
  "GK18bharnatu:1280": "piṇḍībandheṣu vādyaṃ tu kartavyamiha vādakaiaḥ /",
  "GK18bharnatu:1281": "paryastakapramāṇena citraughakaraṇānvitam // BhN_4.281 //",
  "GK18bharnatu:1282": "tatropavāhanaṃ bhūyaḥ kāryaṃ pūrvavadeva hi /",
  "GK18bharnatu:1283": "tataścāsāritaṃ bhūyo gāyanaṃ tu prayojayet // BhN_4.282 //",
  "GK18bharnatu:1284": "pūrveṇaiva vidhānena praviśeccāpi nartakī /",
  "GK18bharnatu:1285": "gītakārthaṃ tvabhinayed dvitīyāsāritasya tu // BhN_4.283 //",
  "GK18bharnatu:1286": "tadeva ca punarvastu nṛttenāpi pradarśayet /",
  "GK18bharnatu:1287": "āsārite samāpte tu niṣkrāmennartakī tataḥ // BhN_4.284 //",
  "GK18bharnatu:1288": "pūrvavatpraviśantyanyāḥ prayogaḥ syātsa eva hi /",
  "GK18bharnatu:1289": "evaṃ pade pade kāryo vidhirāsāritasya tu // BhN_4.285 //",
  "GK18bharnatu:1290": "bhāṇḍavādyakṛte caiva tathā gānakṛte 'pi ca /",
  "GK18bharnatu:1291": "ekā tu prathamaṃ yojyā dve dvitīyaṃ tathaiva ca // BhN_4.286 //",
  "GK18bharnatu:1292": "tisro vastu tṛtīyaṃ tu catasrastu caturthakam /",
  "GK18bharnatu:1293": "piṇḍīnāṃ vidhayaścaiva catvāraḥ samprakīrtitāḥ // BhN_4.287 //",
  "GK18bharnatu:1294": "piṇḍī śṛṅkhalikā caiva latābandho 'tha bhedyakaḥ /",
  "GK18bharnatu:1295": "piṇḍībandhastu piṇḍatvādgulmaḥ śṛṅkhalikā bhavet // BhN_4.288 //",
  "GK18bharnatu:1296": "jālopanaddhā ca latā sanṛtto bhedyakaḥ smṛtaḥ /",
  "GK18bharnatu:1297": "piṇḍībandhaḥ kaniṣṭhe tu śṛṅkhalā tu layāntare // BhN_4.289 //",
  "GK18bharnatu:1298": "madhyame ca latābandho jyeṣṭhe caivātha bhedyakaḥ /",
  "GK18bharnatu:1299": "piṇḍīnāṃ vividhā yoniryantraṃ bhadrāsanaṃ tathā // BhN_4.290 //",
  "GK18bharnatu:1300": "śikṣāyogastathā caiva prayoktavyaḥ prayoktṛbhiḥ /",
  "GK18bharnatu:1301": "evaṃ prayogaḥ kartavyo vardhamāne tapodhanāḥ // BhN_4.291 //",
  "GK18bharnatu:1302": "gītānāṃ chandakānāṃ ca bhūyo vakṣyāmyahaṃ vidhim /",
  "GK18bharnatu:1303": "yāni vastunibaddhāni yāni cāṅgikṛtāni tu // BhN_4.292 //",
  "GK18bharnatu:1304": "gītāni teṣāṃ vakṣyāmi prayogaṃ nṛttavādyayoḥ /",
  "GK18bharnatu:1305": "tatrāvataraṇaṃ kāryaṃ nartakyāḥ sārvabhāṇḍikam // BhN_4.293 //",
  "GK18bharnatu:1306": "kṣepapratikṣepakṛtaṃ bhāṇḍopohanasaṃskṛtam /",
  "GK18bharnatu:1307": "prathamaṃ tvabhineyaṃ syadgītake sarvavastukam // BhN_4.294 //",
  "GK18bharnatu:1308": "tadeva ca punarvastu nṛtteenāpi pradarśeyat /",
  "GK18bharnatu:1309": "yo vidhiḥ pūrvamuktastu nṛttābhinayavādite // BhN_4.295 //",
  "GK18bharnatu:1310": "āsāritavidhau sa syādgītānāṃ vastukeṣvapi /",
  "GK18bharnatu:1311": "evaṃ vastunibandhānāṃ gītakānāṃ vidhiḥ smṛtaḥ // BhN_4.296 //",
  "GK18bharnatu:1312": "śṛṇutāṅganibaddhānāṃ gītānāmapi lakṣaṇam /",
  "GK18bharnatu:1313": "ya eva vastukavidhirnṛttābhinayavādite // BhN_4.297 //",
  "GK18bharnatu:1314": "tamevāṅganibaddheṣu cchandakeṣvapi yojayet /",
  "GK18bharnatu:1315": "vādyaṃ gurvakṣarakṛtaṃ tathālpākṣarameva ca // BhN_4.298 //",
  "GK18bharnatu:1316": "mukhe sopohane kuryādvarṇānāṃ viprakarṣataḥ /",
  "GK18bharnatu:1317": "yadā gītivaśādaṅgaṃ bhūyo bhūyo nivartate // BhN_4.299 //",
  "GK18bharnatu:1318": "tatrādyamabhineyaṃ syāccheṣaṃ nṛttena yojayet /",
  "GK18bharnatu:1319": "yadā gītivaśādaṅgaṃ bhūyo bhūyo nivartate // BhN_4.300 //",
  "GK18bharnatu:1320": "tripāṇilayasaṃyuktaṃ tatra vādyaṃ prayojayet /",
  "GK18bharnatu:1321": "yathā layastathā vādyaṃ kartavyamiha vādakaiḥ // BhN_4.301 //",
  "GK18bharnatu:1322": "[tataṃ cānugataṃ cāpi oghaṃ ca karaṇānvitam /",
  "GK18bharnatu:1323": "sthire tattvaṃ prayoktavyaṃ madhye cānugataṃ bhavet // BhN_4.301*1 //",
  "GK18bharnatu:1324": "bhūyaścaughaḥ prayoktavyastveṣa vādyagato vidhiḥ /",
  "GK18bharnatu:1325": "chandogītakamāsādya tvaṅgāni parivartayet // BhN_4.301*2 //",
  "GK18bharnatu:1326": "eṣa kāryo vidhirnityaṃ nṛttābhinayavādite /",
  "GK18bharnatu:1327": "yāni vastunibaddhāni teṣāmante graho bhavet /",
  "GK18bharnatu:1328": "aṅgānāṃ tu parāvṛttāvādāveva graho mataḥ] // BhN_4.301*3 //",
  "GK18bharnatu:1329": "evameṣa vidhiḥ kāryo gīteṣvāsāriteṣvapi /",
  "GK18bharnatu:1330": "devastutyāśrayaṃ hyetatsukumāraṃ nibodhata // BhN_4.302 //",
  "GK18bharnatu:1331": "strīpuṃsayostu saṃlāpo yastu kāmasamudbhavaḥ /",
  "GK18bharnatu:1332": "tajjñeyaṃ sukumāraṃ hi śṛṅgārarasasambhavam // BhN_4.303 //",
  "GK18bharnatu:1333": "yasyāṃ yasyāmavasthāyāṃ nṛttaṃ yojyaṃ prayoktṛbhiḥ /",
  "GK18bharnatu:1334": "tatsarvaṃṃ saṃpravakṣyāmi tacca me śṛṇuta dvijāḥ // BhN_4.304 //",
  "GK18bharnatu:1335": "aṅgavastunivṛttau tu tathā varṇanivṛttiṣu /",
  "GK18bharnatu:1336": "tathā cābhudayasthāne nṛttaṃ tajjñaḥ prayojayet // BhN_4.305 //",
  "GK18bharnatu:1337": "yattu saṃdṛśyate kiñciddampatyormadanāśrayam /",
  "GK18bharnatu:1338": "nṛttaṃ tatra prayoktavyaṃ praharṣārthaguṇodbhavam // BhN_4.306 //",
  "GK18bharnatu:1339": "yatra sannihite kānte ṛtukālādidarśanam /",
  "GK18bharnatu:1340": "gītakārthābhisaṃbaddhaṃ nṛttaṃ tatrāpi ceṣyate // BhN_4.307 //",
  "GK18bharnatu:1341": "khaṇḍiatā vipralabdhā vā kalahāntaritāpi vā /",
  "GK18bharnatu:1342": "yasminnaṅge tu yuvatirna nṛttaṃ tatra na yojayet // BhN_4.308 //",
  "GK18bharnatu:1343": "sakhīpravṛtte saṃlāpe tathā'sannihite priye /",
  "GK18bharnatu:1344": "na hi nṛttaṃ prayoktavyaṃ yasyā na proṣitaḥ priyaḥ // BhN_4.309 //",
  "GK18bharnatu:1345": "[dūtyāśrayaṃ yadā tu syādṛtukālādi darśanam /",
  "GK18bharnatu:1346": "autsukyacintāsaṃbaddhaṃ na nṛttaṃ tatra yojayet] // BhN_4.309* //",
  "GK18bharnatu:1347": "yasminnaṅge prasādaṃ tu gṛhnīyānnāyikā kramāt /",
  "GK18bharnatu:1348": "tataḥprabhṛti nṛttaṃ tu śeṣeṣvaṅgeṣu yojayet // BhN_4.310 //",
  "GK18bharnatu:1349": "devastutyāśrayakṛtaṃ yadaṅgaṃ tu bhavedatha /",
  "GK18bharnatu:1350": "māheśvarairaṅgahārairuddhataistatprayojayet // BhN_4.311 //",
  "GK18bharnatu:1351": "yattu śṛṅgārasaṃbaddhaṃ gānaṃ strīpuruṣāśrayam /",
  "GK18bharnatu:1352": "devīkṛtairaṅgahārairlalitaistatprayojayet // BhN_4.312 //",
  "GK18bharnatu:1353": "catuṣpadā narkuṭake khañjake parigītake /",
  "GK18bharnatu:1354": "vidhānaṃ sampravakṣyāmi bhāṇḍavādyavidhiṃ prati // BhN_4.313 //",
  "GK18bharnatu:1355": "khañjanarkuṭasaṃyuktā bhasvedyā tu catuṣpadā /",
  "GK18bharnatu:1356": "pādānte sannipāte tu tasyā bhāṇḍagraho bhavet // BhN_4.314 //",
  "GK18bharnatu:1357": "yā dhruvā chandasā yaktā samapādā samākṣarā /",
  "GK18bharnatu:1358": "tasyāḥ pādāvasāne tu pradeśinyā graho bhavet // BhN_4.315 //",
  "GK18bharnatu:1359": "kṛtvaikaṃ parivartaṃ tu gānasyābhinayasya ca /",
  "GK18bharnatu:1360": "punaḥ pādanivṛttiṃ tu bhāṇḍavādyena yojayet // BhN_4.316 //",
  "GK18bharnatu:1361": "a~ṅgavastunivṛtau tu varṇāntaranivṛttiṣu /",
  "GK18bharnatu:1362": "tathopasthāpane caiva bhāṇḍavādyaṃ prayojayet // BhN_4.317 //",
  "GK18bharnatu:1363": "ye 'pi cāntaramārgāssyuḥ tantrivākkaraṇaiḥ kṛtāḥ /",
  "GK18bharnatu:1364": "teṣu sūcī prayoktavyā bhāṇḍena saha tāṇḍave // BhN_4.318 //",
  "GK18bharnatu:1365": "maheśvarasya caritaṃ ya idaṃ samprayojayet",
  "GK18bharnatu:1366": "sarvapāpaviśuddhātmā śivalokaṃ sa gacchati // BhN_4.319 //",
  "GK18bharnatu:1367": "evameṣa vidhiḥ sṛ(rdṛ)ṣṭastāṇḍavasya prayogataḥ /",
  "GK18bharnatu:1368": "bhūyaḥ kiṃ kathyatāmanyannāṭyavedavidhiṃ prati // BhN_4.320 //",
  "GK18bharnatu:1369": "iti bhāratīye nāṭyaśāstre tāṇḍavalakṣaṇaṃ nāma caturtho 'dhyāyaḥ",
  "GK18bharnatu:1370": "_____________________________________________________________",
  "GK18bharnatu:1371": "atha pūrvaraṅgavidhāno nāma pañcamo 'dhyāyaḥ",
  "GK18bharnatu:1372": "bharatasya vacaḥ śrutvā nāṭyasantānakāraṇam /",
  "GK18bharnatu:1373": "punarevābruvanvākyamṛṣayo hṛṣṭamānasāḥ // BhN_5.1 //",
  "GK18bharnatu:1374": "yathā nāṭyasya janmedaṃ jarjarasya ca sambhavaḥ /",
  "GK18bharnatu:1375": "vighnānāṃ śamanaṃ caiva daivatānāṃ ca pūjanam // BhN_5.2 //",
  "GK18bharnatu:1376": "tadasmābhiḥ śrutaṃ sarvaṃ gṛhītvā cāvadhāritam /",
  "GK18bharnatu:1377": "nikhilena yathātattvamicchāmo vedituṃ punaḥ // BhN_5.3 //",
  "GK18bharnatu:1378": "pūrvaraṅgaṃ mahātejaḥ sarvalakṣaṇasaṃyutam /",
  "GK18bharnatu:1379": "yathā buddhyāmahe brahmaṃstathā vyākhyātumarhasi // BhN_5.4 //",
  "GK18bharnatu:1380": "teṣāṃ tu vacanaṃ śrutvā munīnāṃ bharato muniḥ /",
  "GK18bharnatu:1381": "pratyuvāca punarvākyaṃ pūrvaraṅgavidhiṃ prati // BhN_5.5 //",
  "GK18bharnatu:1382": "pūrvaraṅgaṃ mahābhāgā gadato me nibodhata /",
  "GK18bharnatu:1383": "pādabhāgāḥ kalāścaiva parivartāstathaiva ca // BhN_5.6 //",
  "GK18bharnatu:1384": "yasmādraṅge prayogo 'yaṃ pūrvameva prayujyate /",
  "GK18bharnatu:1385": "tasmādayaṃ pūrvaraṅgo vijñeyo dvijasattamāḥ // BhN_5.7 //",
  "GK18bharnatu:1386": "asyāṅgāni tu kāryāṇi yathāvadanupūrvaśaḥ /",
  "GK18bharnatu:1387": "tantrībhāṇḍasamāyoagaiḥ pāṭhyayogakṛtaistathā // BhN_5.8 //",
  "GK18bharnatu:1388": "pratyāhāro 'vataraṇaṃ tathā hyārambha eva ca /",
  "GK18bharnatu:1389": "āśrāvaṇā vaktrapāṇistathā ca parighaṭṭanā // BhN_5.9 //",
  "GK18bharnatu:1390": "saṅghoṭanā tataḥ kāryā mārgāsāritameva ca /",
  "GK18bharnatu:1391": "jyeṣṭhamadhyakaniṣṭhāni tathaivāsāratāni ca // BhN_5.10 //",
  "GK18bharnatu:1392": "etāni tu bahirgītānyantaryavanikāgataiḥ /",
  "GK18bharnatu:1393": "prayoktṛbhiḥ prayojyāni tantrībhāṇḍakṛtāni ca // BhN_5.11 //",
  "GK18bharnatu:1394": "tataḥ sarvaistu kutapaiḥ saṃyuktānīha kārayet /",
  "GK18bharnatu:1395": "vighaṭya vai yavanikāṃ nṛttapāṭhyakṛtāni tu // BhN_5.12 //",
  "GK18bharnatu:1396": "gītānāṃ madrakādīnāṃ yojyamekaṃ tu gītakam /",
  "GK18bharnatu:1397": "vardhamānamathāpīha tāṇḍavaṃ yatra yujyate // BhN_5.13 //",
  "GK18bharnatu:1398": "tataścotthāpanaṃ kāryaṃ parivartanameva ca /",
  "GK18bharnatu:1399": "nāndī śuṣkāvakṛṣṭā ca raṅgadvāraṃ tathaiva ca // BhN_5.14 //",
  "GK18bharnatu:1400": "cāri caiva tataḥ kāryā mahācārī tathaiva ca /",
  "GK18bharnatu:1401": "trikaṃ prarocanāṃ cāpi pūrvaraṅge bhavanti hi // BhN_5.15 //",
  "GK18bharnatu:1402": "etānyaṅgāni kāryāṇi pūrvaraṅgavidhau dvijāḥ /",
  "GK18bharnatu:1403": "eteṣāṃ lakṣaṇamahaṃ vyākhyāsyāmyanupūrvaśaḥ // BhN_5.16 //",
  "GK18bharnatu:1404": "kutapasya tu vinyāsaḥ pratyāhāra iti smṛtaḥ /",
  "GK18bharnatu:1405": "tathāvataraṇaṃ proktaṃ gāyikānāṃ niveśanam // BhN_5.17 //",
  "GK18bharnatu:1406": "parigītakriyārambha ārambha iti kīrtitaḥ /",
  "GK18bharnatu:1407": "ātodyarañjanārthaṃ tu bhavedāśrāvaṇāvidhiḥ // BhN_5.18 //",
  "GK18bharnatu:1408": "vādyavṛttivibhāgārthaṃ vaktrapāṇirvidhīyate /",
  "GK18bharnatu:1409": "tantryojaḥkaraṇārthaṃ tu bhavecca parighaṭṭanā // BhN_5.19 //",
  "GK18bharnatu:1410": "tathā pāṇivibhāgārthaṃ bhavetsaṃghoṭanāvidhiḥ /",
  "GK18bharnatu:1411": "tantrībhāṇḍasamāyogānmārgāsāritamiṣyate // BhN_5.20 //",
  "GK18bharnatu:1412": "kalāpātavibhāgārthaṃ bhavedāsāritakriyā /",
  "GK18bharnatu:1413": "kīrtanāddevatānāṃ ca jñeyo gītavidhistathā // BhN_5.21 //",
  "GK18bharnatu:1414": "[ataḥ paraṃ pravakṣyami hyutthāpanavidhikriyām] // BhN_5.21* //",
  "GK18bharnatu:1415": "yasmādutthāpayantyatra prayogaṃ nāndipāṭhakāḥ /",
  "GK18bharnatu:1416": "pūrvameva tu raṅge 'smiṃstasmādutthāpanaṃ smṛtam // BhN_5.22 //",
  "GK18bharnatu:1417": "yasmācca lokapālānāṃ parivṛtya caturdiśam /",
  "GK18bharnatu:1418": "vandanāni prakurvanti tasmācca parivartanam // BhN_5.23 //",
  "GK18bharnatu:1419": "āśīrvacanasaṃyuktā nityaṃ yasmātprayujyate /",
  "GK18bharnatu:1420": "devadvijanṛpādīnāṃ tasmānnāndīti saṃjñitā // BhN_5.24 //",
  "GK18bharnatu:1421": "atra śuṣkākṣaraireva hyavakṛṣṭā dhruvā yataḥ /",
  "GK18bharnatu:1422": "tasmācchuṣkāvakṛṣṭeyaṃ jarjaraślokadarśitā // BhN_5.25 //",
  "GK18bharnatu:1423": "yasmādabhinayastvatra prathamaṃ hyavatāryate /",
  "GK18bharnatu:1424": "raṅgadvāramato jñeyaṃ vāgaṅgābhinayātmakam // BhN_5.26 //",
  "GK18bharnatu:1425": "śṛṅgārasya pracaraṇāccārī samparikīrtitā /",
  "GK18bharnatu:1426": "raudrapracaraṇāccāpi mahācārīti kīrtitā // BhN_5.27 //",
  "GK18bharnatu:1427": "vidūṣakaḥ sūtradhārastathā vai pāripārśvakaḥ /",
  "GK18bharnatu:1428": "yatra kurvanti sañjalpaṃ taccāpi trigataṃ matam // BhN_5.28 //",
  "GK18bharnatu:1429": "upakṣepeṇa kāvyasya hetuyuktisamāśrayā /",
  "GK18bharnatu:1430": "siddhenāmantraṇā yā tu vijñeyā sa prarocanā // BhN_5.29 //",
  "GK18bharnatu:1431": "ataḥ paraṃ pravakṣyāmi hyāśrāvaṇavidhikriyām /",
  "GK18bharnatu:1432": "bahirgītavidhau samyagutpattiṃ kāraṇaṃ tathā // BhN_5.30 //",
  "GK18bharnatu:1433": "citradakṣiṇavṛtau tu saptarūpe pravartite /",
  "GK18bharnatu:1434": "sopohane sanirgīte devastutyabhinandite // BhN_5.31 //",
  "GK18bharnatu:1435": "nāradādyaistu gandharvaiḥ sabhāyāṃ devadānavāḥ /",
  "GK18bharnatu:1436": "nirgītaṃ śrāvitāḥ samyaglayatālasamanvitam // BhN_5.32 //",
  "GK18bharnatu:1437": "tacchrutvā tu sukhaṃ gānaṃ devastutyabhinanditam",
  "GK18bharnatu:1438": "abhavankṣubhitāḥ sarve mātsaryāddaityarākṣasāḥ // BhN_5.33 //",
  "GK18bharnatu:1439": "sampradhārya ca te 'nyonyamityavocannavasthitāḥ /",
  "GK18bharnatu:1440": "nirgītaṃ tu savāditramidaṃ gṛhṇīmahe vayam // BhN_5.34 //",
  "GK18bharnatu:1441": "saptarūpeṇa santuṣṭā devāḥ karmānukīrtanāt /",
  "GK18bharnatu:1442": "vayaṃ gṛhṇīma nirgītaṃ tuṣyāmo 'traiva sarvadā // BhN_5.35 //",
  "GK18bharnatu:1443": "te tatra tuṣṭā daityāstu sādhayanti punaḥ punaḥ /",
  "GK18bharnatu:1444": "ruṣṭāścāpi tato devāḥ pratyabhāṣanta nāradam // BhN_5.36 //",
  "GK18bharnatu:1445": "ete tuṣyanti nirgīte dānavā saha rākṣasaiḥ /",
  "GK18bharnatu:1446": "praṇaśyatu prayogo 'yaṃ kathaṃ vā manyate bhavān // BhN_5.37 //",
  "GK18bharnatu:1447": "devānāṃ vacanaṃ śrutvā nārado vākyamabravīt /",
  "GK18bharnatu:1448": "dhātuvādyāśrayakṛtaṃ nirgītaṃ mā praṇaśyatu // BhN_5.38 //",
  "GK18bharnatu:1449": "kintūpohanasaṃyuktaṃ dhātuvādyavibhūṣitam /",
  "GK18bharnatu:1450": "bhaviṣyatīdaṃ nirgītaṃ saptarūpavidhānataḥ // BhN_5.39 //",
  "GK18bharnatu:1451": "nirgītenāvabaddhāśca daityadānavarākṣasāḥ /",
  "GK18bharnatu:1452": "na kṣobhaṃ na vighātaṃ ca kariṣyantīha toṣitāḥ // BhN_5.40 //",
  "GK18bharnatu:1453": "evaṃ nirgītametattu daityānāṃ spardhayā dvijāḥ /",
  "GK18bharnatu:1454": "devānāṃ bahumānena bahirgītamiti smṛtam // BhN_5.41 //",
  "GK18bharnatu:1455": "dhātubhiścitravīṇāyāṃ gurulaghvakṣarānvitam /",
  "GK18bharnatu:1456": "varṇālaṅkārasaṃyuktaṃ prayoktavyaṃ budhairatha // BhN_5.42 //",
  "GK18bharnatu:1457": "nirgītaṃ geyate yasmādapadaṃ varṇayojanāt /",
  "GK18bharnatu:1458": "asūyayā ca devānāṃ bahirgītamidaṃ smṛtam // BhN_5.43 //",
  "GK18bharnatu:1459": "nirgītaṃ yanmayā proktaṃ saptarūpasamanvitam /",
  "GK18bharnatu:1460": "utthāpanādikaṃ yacca tasya kāraṇamucyate // BhN_5.44 //",
  "GK18bharnatu:1461": "āśrāvaṇāyāṃ yuktāyāṃ daityāstuṣyanti nityaśaḥ /",
  "GK18bharnatu:1462": "vaktrapāṇau kṛte caiva nityaṃ tuṣyanti dānavāḥ // BhN_5.45 //",
  "GK18bharnatu:1463": "parighaṭṭanayā tuṣṭā yuktāyāṃ rākṣasāṃ gaṇāḥ /",
  "GK18bharnatu:1464": "saṅghoṭanakriyāyāṃ ca tuṣyantyapi ca guhyakāḥ // BhN_5.46 //",
  "GK18bharnatu:1465": "mārgāsāritamāsādya tuṣṭā yakṣā bhavanti hi /",
  "GK18bharnatu:1466": "gītakeṣu prayukteṣu devāstuṣyanti nityaśaḥ // BhN_5.47 //",
  "GK18bharnatu:1467": "vardhamāne prayukte tu rudrastuṣyati sānugaḥ /",
  "GK18bharnatu:1468": "tathā cotthāpane yukte brahmā tuṣṭo bhavediha // BhN_5.48 //",
  "GK18bharnatu:1469": "tuṣyanti lokapālāśca prayukte parivartane /",
  "GK18bharnatu:1470": "nāndīprayoge 'tha kṛte prīto bhavati candramāḥ // BhN_5.49 //",
  "GK18bharnatu:1471": "yuktāyāmavakṛṣṭāyāṃ prītā nāgā bhavanti hi /",
  "GK18bharnatu:1472": "tathā śuṣkāvakṛṣṭāyāṃ prītaḥ pitṛgaṇo bhavet // BhN_5.50 //",
  "GK18bharnatu:1473": "raṅgadvāre prayukte tu viṣṇuḥ prīto bhavediha /",
  "GK18bharnatu:1474": "jarjarasya prayoge tu tuṣṭā vighnavināyakāḥ // BhN_5.51 //",
  "GK18bharnatu:1475": "tathā cāryā prayuktāyāmumā tuṣṭā bhavediha /",
  "GK18bharnatu:1476": "mahācāryā prayuktāyāṃ tuṣṭo bhūtagaṇo bhavet // BhN_5.52 //",
  "GK18bharnatu:1477": "āśrāvaṇādicāryantametaddaivatapūjanam /",
  "GK18bharnatu:1478": "pūrvaraṅge mayā khyātaṃ tathā cāṅgavikalpanam // BhN_5.53 //",
  "GK18bharnatu:1479": "devastuṣyanti yo yena yasya yanmanasaḥ priyam /",
  "GK18bharnatu:1480": "tattathā pūrvaraṅge tu mayā prokaṃ dvijottamāḥ // BhN_5.54 //",
  "GK18bharnatu:1481": "sarvadaivatapūjārhaṃ sarvadaivatapūjanam /",
  "GK18bharnatu:1482": "dhanyaṃ yaśasyamāyuṣyaṃ pūrvaraṅgapravartanam // BhN_5.55 //",
  "GK18bharnatu:1483": "daityadānavatuṣṭyarthaṃ sarveṣāṃ ca divaukasām /",
  "GK18bharnatu:1484": "nirgītāni sagītāni pūrvaraṅgakṛtāni tu // BhN_5.56 //",
  "GK18bharnatu:1485": "[yā vidyā yāni śilpāni yā gatiryaśca ceṣṭitam /",
  "GK18bharnatu:1486": "lokālokasya jagatastadasminnāṭakāśraye] // BhN_5.56* //",
  "GK18bharnatu:1487": "nirgītānāṃ sagītānāṃ vardhamānasya caiva hi /",
  "GK18bharnatu:1488": "dhruvāvidhāne vakṣyāmi lakṣaṇaṃ karma caiva hi // BhN_5.57 //",
  "GK18bharnatu:1489": "prayujya gītakavidhiṃ vardhamānamathāpi ca /",
  "GK18bharnatu:1490": "gītakānte tataścāpi kāryā hyutthāpanī dhruvā // BhN_5.58 //",
  "GK18bharnatu:1491": "adau dve ca caturthaṃ cāpyaṣṭamaikādaśe tathā /",
  "GK18bharnatu:1492": "gurvakṣarāṇi jānīyatpāde hyekādaśe tathā // BhN_5.59 //",
  "GK18bharnatu:1493": "catuṣpadā bhavetsā tu caturaśrā tathaiva ca /",
  "GK18bharnatu:1494": "caturbhissannipātaiśca trilayā triyatistathā // BhN_5.60 //",
  "GK18bharnatu:1495": "parivartāśca catvāraḥ pāṇayastraya eva ca /",
  "GK18bharnatu:1496": "jātyā caiva hi viślokā tāṃ ca tālena yojayet // BhN_5.61 //",
  "GK18bharnatu:1497": "śamyā tu dvikalā kāryā talo dvikala eva ca /",
  "GK18bharnatu:1498": "punaścaikakalā śamyā sannipātaḥ kalātrayam // BhN_5.62 //",
  "GK18bharnatu:1499": "evamaṣṭakalaḥ kāryaḥ sannipāto viacakṣaṇaiḥ /",
  "GK18bharnatu:1500": "catvāraḥ sannipātāśca parivartaḥ sa ucyate // BhN_5.63 //",
  "GK18bharnatu:1501": "pūrvaṃ sthitalayaḥ kāryaḥ parivarto vicakṣaṇaiḥ /",
  "GK18bharnatu:1502": "tṛtīye sannipāte tu tasyā bhāṇḍagraho bhavet // BhN_5.64 //",
  "GK18bharnatu:1503": "ekasminparivarte tu gate prāpte dvitīyake /",
  "GK18bharnatu:1504": "kāryaṃ madhyalaye tajjñaiḥ sūtradhārapraveśanam // BhN_5.65 //",
  "GK18bharnatu:1505": "puṣpāñjaliṃ samādāya rakṣāmaṅgalasaṃskṛtāḥ /",
  "GK18bharnatu:1506": "śuddhavastrāḥ sumanasastathā cādbhutadṛṣṭayaḥ // BhN_5.66 //",
  "GK18bharnatu:1507": "sthānantu vaiṣṇavaṃ kṛtvā sauṣṭhavāṅgapuraskṛtam /",
  "GK18bharnatu:1508": "dīkṣitāḥ śucayaścaiva praviśeyuḥ samaṃ trayaḥ // BhN_5.67 //",
  "GK18bharnatu:1509": "bhṛṅgārajarjaradharau bhavetāṃ pāripārśvikau /",
  "GK18bharnatu:1510": "madhye tu sūtrabhṛttābhyāṃ vṛttaḥ pañcapadīṃ vrajet // BhN_5.68 //",
  "GK18bharnatu:1511": "padāni pañca gaccheyurbrahmaṇo yajanecchayā /",
  "GK18bharnatu:1512": "padānāñcāpi vikṣepaṃ vyākhyāsyāmyanupūrvaśaḥ // BhN_5.69 //",
  "GK18bharnatu:1513": "tritālāntaraviṣkambhamutkṣipeccaraṇaṃ śanaiḥ",
  "GK18bharnatu:1514": "pārśvotthānotthitaṃ caiva tanmadhye pātayetpunaḥ // BhN_5.70 //",
  "GK18bharnatu:1515": "evaṃ pañcapadīṃ gatvā sūtradhāraḥ sahetaraḥ /",
  "GK18bharnatu:1516": "sūcīṃ vāmapade dadyādvikṣepaṃ dakṣiṇena ca // BhN_5.71 //",
  "GK18bharnatu:1517": "puṣpāñjalyapavargaśca kāryo brāhme 'tha maṇḍale /",
  "GK18bharnatu:1518": "raṅgapīṭhasya madhye tu svayaṃ brahmā pratiṣṭhitaḥ // BhN_5.72 //",
  "GK18bharnatu:1519": "tataḥ salalitairhastairabhivandya pitāmaham /",
  "GK18bharnatu:1520": "abhivādāni kāryāṇi trīṇi hastena bhūtale // BhN_5.73 //",
  "GK18bharnatu:1521": "kālaprakarṣahetośca pādānāṃ pravibhāgataḥ /",
  "GK18bharnatu:1522": "sūtradhārapraveśādyo vandanābhinayāntakaḥ // BhN_5.74 //",
  "GK18bharnatu:1523": "dvitīyaḥ parivartastu kāryo madhyalayāśritaḥ /",
  "GK18bharnatu:1524": "tataḥ paraṃ tṛtīye tu maṇḍalasya pradakṣiṇam // BhN_5.75 //",
  "GK18bharnatu:1525": "bhavedācamanaṃ caiva jarjaragrahaṇaṃ tathā /",
  "GK18bharnatu:1526": "utthāya maṇḍalāttūrṇaṃ dakṣiṇaṃ pādamuddharet // BhN_5.76 //",
  "GK18bharnatu:1527": "vedhaṃ tenaiva kurvīta vikṣepaṃ vāmakena ca /",
  "GK18bharnatu:1528": "punaśca dakṣiṇaṃ pādaṃ pārśvasaṃsthaṃ samuddharet // BhN_5.77 //",
  "GK18bharnatu:1529": "tataśca vāmavedhastu vikṣepo dakṣiṇasya ca /",
  "GK18bharnatu:1530": "ityanena vidhānena samyakkṛtvā pradikṣaṇam // BhN_5.78 //",
  "GK18bharnatu:1531": "bhṛṅgārabhṛtamāhūya śaucaṃ cāpi samācaret /",
  "GK18bharnatu:1532": "yathānyāyaṃ tu kartavyā tena hyācamanakriyā // BhN_5.79 //",
  "GK18bharnatu:1533": "ātmaprokṣaṇamevādbhiḥ kartavyaṃ tu yathākramam /",
  "GK18bharnatu:1534": "prayatnakṛtaśaucena sūtradhāreṇa yatnataḥ // BhN_5.80 //",
  "GK18bharnatu:1535": "sannipātasamaṃ grāhyo jarjaro vighnajarjaraḥ /",
  "GK18bharnatu:1536": "pradakṣiṇādyo vijñeyo jarjaragrahaṇāntakaḥ // BhN_5.81 //",
  "GK18bharnatu:1537": "tṛtīyaḥ parivartastu vijñeyo vai drute laye /",
  "GK18bharnatu:1538": "gṛhītvā jarjaraṃ tvaṣṭau kalā japyaṃ prayojayet // BhN_5.82 //",
  "GK18bharnatu:1539": "vāmavedhaṃ tataḥ kuryādvikṣepaṃ dakṣiṇasya ca /",
  "GK18bharnatu:1540": "tataḥ pañcapadīṃ caiva gacchettu kutaponmukhaḥ // BhN_5.83 //",
  "GK18bharnatu:1541": "vāmavedhastu tatrāpi vikṣepo dakṣiṇasya tu /",
  "GK18bharnatu:1542": "jarjaragrahaṇādyo 'yaṃ kutapābhimukhāntakaḥ // BhN_5.84 //",
  "GK18bharnatu:1543": "caturthaḥ parivartastu kāryo drutalaye punaḥ /",
  "GK18bharnatu:1544": "karapādanipātāstu bhavntyatra tu ṣoḍaśa // BhN_5.85 //",
  "GK18bharnatu:1545": "tryaśre dvādaśa pātāstu bhavanti karapādayoḥ /",
  "GK18bharnatu:1546": "vandanānyatha kāryāṇi trīṇi hastena bhūtale // BhN_5.86 //",
  "GK18bharnatu:1547": "ātmaprokṣaṇamadbhiśca tryaśre naiva vidhīyate /",
  "GK18bharnatu:1548": "evamutthāpanaṃ kāryaṃ tatastu parivartanam // BhN_5.87 //",
  "GK18bharnatu:1549": "caturaśraṃ laye madhye sannipātairathāṣṭabhiḥ /",
  "GK18bharnatu:1550": "yasyā laghūni sarvāṇi kevalaṃ naidhanaṃ guru // BhN_5.88 //",
  "GK18bharnatu:1551": "bhavedatijagatyāntu sā dhruvā parivartanī /",
  "GK18bharnatu:1552": "vārtikena tu mārgeṇa vādyenānugatena ca // BhN_5.89 //",
  "GK18bharnatu:1553": "lalitaiḥ pādavinyāsairvandyā devā yathādiśam /",
  "GK18bharnatu:1554": "dvikalaṃ pādapatanaṃ pādacāryā gataṃ bhavet // BhN_5.90 //",
  "GK18bharnatu:1555": "vāmapādena vedhastu kartavyo nṛttayoktṛbhiḥ /",
  "GK18bharnatu:1556": "dvitālāntaraviṣkambho vikṣepo dakṣiṇasya ca // BhN_5.91 //",
  "GK18bharnatu:1557": "tataḥ pañcapadīṃ gacchedatikrāntaiḥ padaratha /",
  "GK18bharnatu:1558": "tato 'bhivādanaṃ kuryāddevatānāṃ yathādiśam // BhN_5.92 //",
  "GK18bharnatu:1559": "vandeta prathamaṃ pūrvāṃ diśaṃ śakrādhidaivatām /",
  "GK18bharnatu:1560": "dvitīyāṃ dakṣiṇāmāśāṃ vandeta yamadevatām // BhN_5.93 //",
  "GK18bharnatu:1561": "vandeta paścimāmāśāṃ tato varuṇadaivatām /",
  "GK18bharnatu:1562": "caturthīmuttarāmāśāṃ vandeta dhanadāśrayām // BhN_5.94 //",
  "GK18bharnatu:1563": "diśāṃ tu vandanaṃ kṛtvā vāmavedhaṃ prayojayet /",
  "GK18bharnatu:1564": "dakṣiṇena ca kartavyaṃ vikṣepaparivartanam // BhN_5.95 //",
  "GK18bharnatu:1565": "prāṅgmukhastu tataḥ kuryātpuruṣastrīnapuṃsakaiḥ /",
  "GK18bharnatu:1566": "tripadyā sūtrabhṛdrudrabrahmopendrābhivādanam // BhN_5.96 //",
  "GK18bharnatu:1567": "dakṣiṇaṃ tu padaṃ puṃso vāmaṃ strīṇāṃ prakīrtitam /",
  "GK18bharnatu:1568": "punardakṣiṇameva syānnātyutkṣiptaṃ napuṃsakam // BhN_5.97 //",
  "GK18bharnatu:1569": "vandeta pauruṣeṇeśaṃ strīpadena janārdanam /",
  "GK18bharnatu:1570": "napuṃsakpadenāpi tathaivāmbujasambhavam // BhN_5.98 //",
  "GK18bharnatu:1571": "parivartanamevaṃ syāttasyānte praviśettataḥ /",
  "GK18bharnatu:1572": "caturthakāraḥ puṣpāṇi pragṛhya vidhipūrvakam // BhN_5.99 //",
  "GK18bharnatu:1573": "yathāvattena kartavyaṃ pūjanaṃ jarjarasya tu /",
  "GK18bharnatu:1574": "kutapasya ca sarvasya sūtradhārasya caiva hi // BhN_5.100 //",
  "GK18bharnatu:1575": "tasya bhāṇḍasamaḥ kāryastajjñairgatiparikramaḥ /",
  "GK18bharnatu:1576": "na tatra gānaṃ kartavyaṃ tatra stobhakriyā bhavet // BhN_5.101 //",
  "GK18bharnatu:1577": "caturthakāraḥ pūjāṃ tu sa kṛtvāntarhito bhavet /",
  "GK18bharnatu:1578": "tato geyāvakṛṣṭā tu caturaśrā sthitā dhruvā // BhN_5.102 //",
  "GK18bharnatu:1579": "guruprāyā tu sā kāryā tathā caivāvapāṇikā /",
  "GK18bharnatu:1580": "sthāyivarṇāśrayopetā kalāṣṭakavinirmitā // BhN_5.103 //",
  "GK18bharnatu:1581": "[caturthaṃ pañcamaṃ caiva saptamaṃ cāṣṭamaṃ tathā /",
  "GK18bharnatu:1582": "laghūni pāde paṅktyāntu sāvakṛṣṭā dhruvā smṛtā] // BhN_5.103* //",
  "GK18bharnatu:1583": "sūtradhāraḥ paṭhettatra madhyamaṃ svaramāśritaḥ /",
  "GK18bharnatu:1584": "nāndīṃ padairdvādaśabhiraṣṭabhirvā'pyalaṅkṛtām // BhN_5.104 //",
  "GK18bharnatu:1585": "namo 'stu sarvadevebhyo dvijātibhyaḥ śubhaṃ tathā /",
  "GK18bharnatu:1586": "jitaṃ somena vai rājñā śivaṃ gobrāhmaṇāya ca // BhN_5.105 //",
  "GK18bharnatu:1587": "brahmottaraṃ tathaivāstu hatā brahmadviṣastathā /",
  "GK18bharnatu:1588": "praśāstvimāṃ mahārājaḥ pṛthivīṃ ca sasāgarām // BhN_5.106 //",
  "GK18bharnatu:1589": "rāṣṭraṃ pravardhatāṃ caiva raṅgasyāśā samṛddhyatu /",
  "GK18bharnatu:1590": "prekṣākarturmahāndharmo bhavatu brahmabhāṣitaḥ // BhN_5.107 //",
  "GK18bharnatu:1591": "kāvyakarturyaśaścāstu dharmaścāpi pravardhatām /",
  "GK18bharnatu:1592": "ijyayā cānayā nityaṃ prīyantāṃ devatā iti // BhN_5.108 //",
  "GK18bharnatu:1593": "nāndīpadāntareṣveṣu hyevamāryeti nityaśaḥ /",
  "GK18bharnatu:1594": "vadetāṃ samyaguktābhirvāgbhistau pāripārśvikau // BhN_5.109 //",
  "GK18bharnatu:1595": "evaṃ nāndī vidhātavyā yathāvallakṣaṇānvitā /",
  "GK18bharnatu:1596": "tataśśuṣkāvakṛṣṭā syājjarjaraślokadarśikā // BhN_5.110 //",
  "GK18bharnatu:1597": "navaṃ gurvākṣarāṇyādau ṣaḍlaghūni gurutrayam /",
  "GK18bharnatu:1598": "śuṣkāvakṛṣṭā tu bhavetkalā hyaṣṭau pramāṇataḥ // BhN_5.111 //",
  "GK18bharnatu:1599": "yathā:",
  "GK18bharnatu:1600": "digle digle digle digle jambukapalitakate tecām /",
  "GK18bharnatu:1601": "kṛtvā śuṣkāvakṛṣṭāṃ tu yathāvaddvijasattamāḥ // BhN_5.112 //",
  "GK18bharnatu:1602": "tataḥ ślokaṃ paṭhedekaṃ gambhīrasvarasaṃyutam /",
  "GK18bharnatu:1603": "devastotraṃ puraskṛtya yasya pūjā pravartate // BhN_5.113 //",
  "GK18bharnatu:1604": "rājño vā yatra bhaktiḥ syādatha vā brahmaṇasstavam /",
  "GK18bharnatu:1605": "gaditvā jarjaraślokaṃ raṅgadvāre ca yatsmṛtam // BhN_5.114 //",
  "GK18bharnatu:1606": "paṭhedanyaṃ punaḥ ślokaṃ jarjarasya vināśanam /",
  "GK18bharnatu:1607": "jarjaraṃ namayitvā tu tataścārīṃ prayojayet // BhN_5.115 //",
  "GK18bharnatu:1608": "pāripārśvikayośca syātpaścimenāpasarpaṇam /",
  "GK18bharnatu:1609": "aṅkitā cātra kartavyā dhruvā madhyalayānvitā // BhN_5.116 //",
  "GK18bharnatu:1610": "caturbhiḥ sannipātaiśca caturaśrā pramāṇataḥ /",
  "GK18bharnatu:1611": "ādyamantyaṃ caturthaṃ ca pañcamaṃ ca tathā guru // BhN_5.117 //",
  "GK18bharnatu:1612": "yasyāṃ hrasvāni śeṣāṇi sā jñeyā tvaṅkitā budhaiḥ /",
  "GK18bharnatu:1613": "asyāḥ prayogaṃ vakṣyāmi yathā pūrvaṃ maheśvaraḥ // BhN_5.118 //",
  "GK18bharnatu:1614": "sahomayā krīḍitavānnānābhāvaviceṣṭataiḥ /",
  "GK18bharnatu:1615": "kṛtvā'vahitthaṃ sthānaṃ tu vāmaṃ cādhomukhaṃ bhujam // BhN_5.119 //",
  "GK18bharnatu:1616": "caturaśramuraḥ kāryamañcitaścāpi mastakaḥ /",
  "GK18bharnatu:1617": "nābhipradeśe vinyasya jarjaraṃ ca tulādhṛtam // BhN_5.120 //",
  "GK18bharnatu:1618": "vāmapallavahastena pādaistālāntarotthitaiḥ /",
  "GK18bharnatu:1619": "gacchetpañcapadīṃ caiva savilāsāṅgaceṣṭitaiḥ // BhN_5.121 //",
  "GK18bharnatu:1620": "vāmavedhastu kartavyo vikṣepo dakṣiṇasya ca /",
  "GK18bharnatu:1621": "śṛṅgārarasasaṃyuktāṃ paṭhedāryāṃ vicakṣaṇaḥ // BhN_5.122 //",
  "GK18bharnatu:1622": "cārīślokaṃ gaditvā tu kṛtvā ca parivartanam /",
  "GK18bharnatu:1623": "taireva ca padaḥ kāryaṃ paścimenāpasarpaṇam // BhN_5.123 //",
  "GK18bharnatu:1624": "pāripārśvikahaste tu nyasya jarjaramuttamam /",
  "GK18bharnatu:1625": "mahācārīṃ tataścaiva prayuñjīta yathāvidhi // BhN_5.124 //",
  "GK18bharnatu:1626": "caturaśrā dhruvā tatra tathā drutalayānvitā /",
  "GK18bharnatu:1627": "caturbhissannipātaiśca kalā hyaṣṭau pramāṇataḥ // BhN_5.125 //",
  "GK18bharnatu:1628": "ādyaṃ caturthamantyaṃ ca saptamaṃ daśamaṃ guru /",
  "GK18bharnatu:1629": "laghu śeṣaṃ dhruvāpāde caturviṃśatike bhavet // BhN_5.126 //",
  "GK18bharnatu:1630": "(yathā-)",
  "GK18bharnatu:1631": "pādatalāhatipātitaśailaṃ kṣobhitabhūtasamagrasamudram /",
  "GK18bharnatu:1632": "tāṇḍavanṛtyamidaṃ pralayānte pātu jagatsukhadāyi harasya // BhN_5.127 //",
  "GK18bharnatu:1633": "bhāṇḍonmukhena kartavyaṃ pādavikṣepaṇaṃ tataḥ /",
  "GK18bharnatu:1634": "sūcīṃ kṛtvā punaḥ kuryādvikṣepaparivartanam // BhN_5.128 //",
  "GK18bharnatu:1635": "atikrāntaiḥ salalitaiḥ pādairdrutalayānvitaiḥ /",
  "GK18bharnatu:1636": "tritālāntaramutkṣepairgacchetpañcapadīṃ tataḥ // BhN_5.129 //",
  "GK18bharnatu:1637": "tatrāpi vāmavedhastu vikṣepo dakṣiṇasya ca /",
  "GK18bharnatu:1638": "taireva ca padaiḥ kāryaṃ prāṅmukhenāpasarpaṇam // BhN_5.130 //",
  "GK18bharnatu:1639": "punaḥ padāni trīṇyeva gacchetprāṅmukha eva tu /",
  "GK18bharnatu:1640": "tataśca vāmavedhaḥ syādvikṣepo dakṣiṇasya ca // BhN_5.131 //",
  "GK18bharnatu:1641": "tato raudrarasaṃ ślokaṃ pādasaṃharaṇaṃ paṭhet /",
  "GK18bharnatu:1642": "tasyānte tu tripadyātha vyāharetpāripārśvikau // BhN_5.132 //",
  "GK18bharnatu:1643": "tayorāgamane kāryaṃ gānaṃ narkuṭakaṃ budhaiḥ /",
  "GK18bharnatu:1644": "tathā ca bhāratībhede trigataṃ samprayojayet // BhN_5.133 //",
  "GK18bharnatu:1645": "vidūṣakastvekapadāṃ sutradhārasmitāvahām /",
  "GK18bharnatu:1646": "asambaddhakathāprāyāṃ kuryātkathanikā tataḥ // BhN_5.134 //",
  "GK18bharnatu:1647": "(vitaṇḍāṃ gaṇḍasaṃyuktāṃ tālikāñca prayojayet /",
  "GK18bharnatu:1648": "kastiṣṭhati jitaṃ kenetyādikāvyaprarūpiṇīm // BhN_5.134*1 //",
  "GK18bharnatu:1649": "pāripārśvakasañjalpo vidūṣakavirūpitaḥ /",
  "GK18bharnatu:1650": "sthāpitaḥ sūtradhāreṇa trigataṃ samprayujyate) // BhN_5.134*2 //",
  "GK18bharnatu:1651": "prarocanā ca kartavyā siddhenopanimatraṇam /",
  "GK18bharnatu:1652": "raṅgasiddhau punaḥ kāryaṃ kāvyavastunirūpaṇam // BhN_5.135 //",
  "GK18bharnatu:1653": "sarvameva vidhiṃ kṛtvā sūcīvedhakṛtairatha /",
  "GK18bharnatu:1654": "pādairanāviddhagatairniṣkrāmeyuḥ samaṃ trayaḥ // BhN_5.136 //",
  "GK18bharnatu:1655": "evameṣa prayoktavyaḥ pūrvaraṅgo yathāvidhi /",
  "GK18bharnatu:1656": "caturaśro dvijaśreṣṭhāstryaśraṃ cāpi nibodhata // BhN_5.137 //",
  "GK18bharnatu:1657": "ayameva prayogaḥ syādaṅgānyetāni caiva hi /",
  "GK18bharnatu:1658": "tālapramāṇaṃ saṃkṣiptaṃ kevalaṃ tu viśeṣakṛt // BhN_5.138 //",
  "GK18bharnatu:1659": "śamyā tu dvikalā kāryā tālo hyekakalastathā /",
  "GK18bharnatu:1660": "punaścaikakalā śamyā sannipātaḥ kalādvayam // BhN_5.139 //",
  "GK18bharnatu:1661": "anena hi pramāṇena kalātālalayānvitaḥ /",
  "GK18bharnatu:1662": "kartavyaḥ pūrvaraṅgastu tryaśro 'pyutthāpanādikaḥ // BhN_5.140 //",
  "GK18bharnatu:1663": "ādyaṃ caturthaṃ daśamamaṣṭamaṃ naidhanaṃ guru /",
  "GK18bharnatu:1664": "yasyāstu jāgate pāde sā tryaśrotthāpinī dhruvā // BhN_5.141 //",
  "GK18bharnatu:1665": "vādyaṃ gatipracāraśca dhruvā tālastathaiva ca /",
  "GK18bharnatu:1666": "saṃkṣiptānyeva kāryāṇi tryaśre nṛttapravedibhiḥ // BhN_5.142 //",
  "GK18bharnatu:1667": "vādyagītapramāṇena kuryādaṅgaviceṣṭitam /",
  "GK18bharnatu:1668": "vistīrṇamatha saṃkṣiptaṃ dvipramāṇavinirmitam // BhN_5.143 //",
  "GK18bharnatu:1669": "hastapādapracārastu dvikalaḥ parikīrtitaḥ /",
  "GK18bharnatu:1670": "caturaśre parikrānte pātāḥ syuḥ ṣoḍaśaiva tu // BhN_5.144 //",
  "GK18bharnatu:1671": "tryaśre dvādaśa pātāstu bhavanti karapādayoḥ /",
  "GK18bharnatu:1672": "etatpramāṇaṃ vijñeyamubhayoḥ pūrvaraṅgayoḥ // BhN_5.145 //",
  "GK18bharnatu:1673": "kevalaṃ parivarte tu gamane tripadī bhavet /",
  "GK18bharnatu:1674": "digvandane pañcapadī caturaśre vidhīyate // BhN_5.146 //",
  "GK18bharnatu:1675": "ācāryabuddhyā kartavyastryaśrastālapramāṇataḥ /",
  "GK18bharnatu:1676": "tasmānna lakṣaṇaṃ proktaṃ punaruktaṃ bhavedyataḥ // BhN_5.147 //",
  "GK18bharnatu:1677": "evameṣa prayoktavyaḥ pūrvaraṅgo dvijottamāḥ /",
  "GK18bharnatu:1678": "tryaśraśca caturaśraśca śuddho bhāratyupāśrayaḥ // BhN_5.148 //",
  "GK18bharnatu:1679": "evaṃ tāvadayaṃ śuddhaḥ pūrvaraṅgo mayoditaḥ /",
  "GK18bharnatu:1680": "citratvamasya vakṣyāmi yathākāryaṃ prayoktṛbhiḥ // BhN_5.149 //",
  "GK18bharnatu:1681": "vṛtte hyutthāpane viprāḥ kṛte ca parivartane /",
  "GK18bharnatu:1682": "caturthakāradattābhiḥ sumanobhiralaṅkṛte // BhN_5.150 //",
  "GK18bharnatu:1683": "udāttairgānairgandharvaiḥ parigīte pramāṇataḥ /",
  "GK18bharnatu:1684": "devadundubhayaścaiva ninadaiyurbhṛśaṃ yataḥ // BhN_5.151 //",
  "GK18bharnatu:1685": "siddhāḥ kusumamālābhirvikireyuḥ samantataḥ /",
  "GK18bharnatu:1686": "aṅgahāraiśca devyastā upanṛtyeyuragrataḥ // BhN_5.152 //",
  "GK18bharnatu:1687": "yastāṇḍavavidhiḥ prokto nṛte piṇḍīsamanvitaḥ /",
  "GK18bharnatu:1688": "recakairaṅgahāraiśca nyāsopanyāsasaṃyutaḥ // BhN_5.153 //",
  "GK18bharnatu:1689": "nāndīpadānāṃ madhye tu ekaikasminpṛthakpṛthak /",
  "GK18bharnatu:1690": "prayoktavyo budhaiḥ samyakcitrabhāvamabhīpsubhiḥ // BhN_5.154 //",
  "GK18bharnatu:1691": "evaṃ kṛtvā yathānyāyaṃ śuddhaṃ citraṃ prayatnataḥ /",
  "GK18bharnatu:1692": "tataḥparaṃ prayuñjīta nāṭakaṃ lakṣaṇānvitam // BhN_5.155 //",
  "GK18bharnatu:1693": "tatastvantarhitāḥ sarvā bhaveyurdivyayoṣitaḥ /",
  "GK18bharnatu:1694": "niṣkrāntāsu ca sarvāsu nartakīṣu tataḥ param // BhN_5.156 //",
  "GK18bharnatu:1695": "pūrvaraṅge prayoktavyamaṅgajātamataḥparam /",
  "GK18bharnatu:1696": "evaṃ śuddho bhaveccitraḥ pūrvaraṅgo vidhānataḥ // BhN_5.157 //",
  "GK18bharnatu:1697": "kāryo nātiprasaṅgo 'tra nṛtāgītavidhiṃ prati /",
  "GK18bharnatu:1698": "gīte vādye ca nṛtte ca pravṛtte 'tiprasaṅgataḥ // BhN_5.158 //",
  "GK18bharnatu:1699": "khedo bhavetprayoktṝṇāṃ prekṣakāṇāṃ tathaiva ca /",
  "GK18bharnatu:1700": "khinnānāṃ rasabhāveṣu spaṣṭatā nopajāyate // BhN_5.159 //",
  "GK18bharnatu:1701": "tataḥ śeṣaprayogastu na rāgajanako bhavet /",
  "GK18bharnatu:1702": "(lakṣanena vinā bāhyalakṣaṇādvistṛtaṃ bhavet /",
  "GK18bharnatu:1703": "lokaśāstrānusāreṇa tasmānnāṭyaṃ pravartate) // BhN_5.160ab*1 //",
  "GK18bharnatu:1704": "tryaśraṃ vā caturaśraṃ vā śuddhaṃ citramathāpi vā // BhN_5.160 //",
  "GK18bharnatu:1705": "prayujya raṅgānniṣkrāmetsūtradhārḥ sahānugaḥ /",
  "GK18bharnatu:1706": "(devapārthivaraṅgānāmāśīrvacanasaṃyutām // BhN_5.161*1 //",
  "GK18bharnatu:1707": "kavernāmaguṇopetāṃ vastūpakṣeparūpikām /",
  "GK18bharnatu:1708": "laghuvarṇapadopetāṃ vṛttaiścitrairalaṅkṛtām // BhN_5.161*2 //",
  "GK18bharnatu:1709": "antaryavanikāsaṃsthaḥ kuryādāśrāvaṇāṃ tataḥ /",
  "GK18bharnatu:1710": "āśrāvanāvasāne ca nāndīṃ kṛtvā sa sūtradhṛt /",
  "GK18bharnatu:1711": "punaḥ praviśya raṅgaṃ tu kuryātprastāvanāṃ tataḥ) // BhN_5.161*3 //",
  "GK18bharnatu:1712": "prayujya vidhinaivaṃ tu pūrvara~gaṃ prayogataḥ // BhN_5.161 //",
  "GK18bharnatu:1713": "sthāpakaḥ praviśettatra sūtradhāraguṇākṛtiḥ /",
  "GK18bharnatu:1714": "sthānaṃ tu vaiṣṇavaṃ kṛtvā sauṣṭhavāñgapuraskṛtam // BhN_5.162 //",
  "GK18bharnatu:1715": "praviśya raṅgaṃ taireva sūtradhārapadairvrajet /",
  "GK18bharnatu:1716": "śthāpakṣya praveśe tu kartavya'rthānugā dhruvā // BhN_5.163 //",
  "GK18bharnatu:1717": "tryaśrā vā caturaśrā vā tajjñairmadhyalayānvitā /",
  "GK18bharnatu:1718": "kuryādanantaraṃ cārīṃ devarahmaṇaśaṃsinīm // BhN_5.164 //",
  "GK18bharnatu:1719": "suvākyamadhuraiḥ ślokernānābhasavarasānvitaiḥ /",
  "GK18bharnatu:1720": "prasādya raṅgaṃ vidhivatkavernāma ca kīrtayet // BhN_5.165 //",
  "GK18bharnatu:1721": "prastavā. tataḥ kuryātkāvyaprakhyāpanāśrayām /",
  "GK18bharnatu:1722": "uddhātyakādi kartavyaṃ kāvyopakṣepaṇāśryam // BhN_5.166 //",
  "GK18bharnatu:1723": "divye divyāśrayo bhūtvā mānuṣe mānuṣāśrayaḥ /",
  "GK18bharnatu:1724": "divyamānuṣasaṃyoge divyo vā mānuṣo 'pi vā // BhN_5.167 //",
  "GK18bharnatu:1725": "mukhabījānusadṝśaṃ nānāmārgasamāśrayam /",
  "GK18bharnatu:1726": "āāvidhairupakṣepaiḥ kāvyopakṣepaṇaṃ bhavet // BhN_5.168 //",
  "GK18bharnatu:1727": "prastāvyaivaṃ tu niṣkrāmetkāvyaprastāvakastataḥ /",
  "GK18bharnatu:1728": "evameṣa prayoktavyaḥ pūrvaraṅgo yathāvidhi // BhN_5.169 //",
  "GK18bharnatu:1729": "ya imaṃ pūrvaraṅgaṃ tu vidhinaiva prayojayet /",
  "GK18bharnatu:1730": "nāśubhaṃ prāpnuyātkiñcitsvargalokaṃ ca gacchati // BhN_5.170 //",
  "GK18bharnatu:1731": "yaścāpi vidhimutsṛjya yatheṣṭaṃ samprayojayet /",
  "GK18bharnatu:1732": "prāpnotyapacayaṃ ghoraṃ tiryaggyoniṃ ca gacchati // BhN_5.171 //",
  "GK18bharnatu:1733": "na tathā'gniḥ pradahati prabhañjanasamīrataḥ /",
  "GK18bharnatu:1734": "yathā hyaprayogastu prayukto dahati kṣaṇāt // BhN_5.172 //",
  "GK18bharnatu:1735": "ityevāvantipāñcāladākṣiṇātyauḍhramāgadhaiḥ /",
  "GK18bharnatu:1736": "kartavya pūrvaraṅgastu dvipramāṇavinirmitaḥ // BhN_5.173 //",
  "GK18bharnatu:1737": "eṣa vaḥ kathito viprāḥ pūrvaraṅgāśrito vidhiḥ /",
  "GK18bharnatu:1738": "bhūyaḥ kiṃ kathyatāṃ samyaṅnāṭyavedavidhiṃ prati // BhN_5.174 //",
  "GK18bharnatu:1739": "iti bhāratīye nāṭyaśāstre pūrvaraṅgaprayogo nāma pañcamo 'dhyāyaḥ",
  "GK18bharnatu:1740": "_____________________________________________________________",
  "GK18bharnatu:1741": "atha ṣaṣṭho 'dhyāyaḥ",
  "GK18bharnatu:1742": "pūrvaraṅgavidhiṃ śrutvāpunarāhurmahattamāḥ /",
  "GK18bharnatu:1743": "bharataṃ munayaḥ sarve praśnānpañcābhidhatsva naḥ // BhN_6.1 //",
  "GK18bharnatu:1744": "ye rasā iti paṭhyante nāṭye nāṭyavicakṣaṇaiḥ /",
  "GK18bharnatu:1745": "rasatvaṃ kena vai teṣāmetadākhyātumarhasi // BhN_6.2 //",
  "GK18bharnatu:1746": "bhāvāścaiva kathaṃ proktāḥ kiṃ vā te bhāvayantyapi /",
  "GK18bharnatu:1747": "saṃgrahaṃ kārikāṃ caiva niruktaṃ caiva tatvataḥ // BhN_6.3 //",
  "GK18bharnatu:1748": "teṣāṃ tu vacanaṃ śrutvā munīnāṃ bharato muniḥ /",
  "GK18bharnatu:1749": "pratyuvāca punarvākyaṃ rasabhāvavikalpanam // BhN_6.4 //",
  "GK18bharnatu:1750": "ahaṃ vaḥ kathayiṣyāmi nikhilena tapodhanāḥ /",
  "GK18bharnatu:1751": "saṃgrahaṃ kārikāṃ caiva niruktaṃ ca yathākramam // BhN_6.5 //",
  "GK18bharnatu:1752": "na śakyamasya nāṭyasya gantumantaṃ kathañcana /",
  "GK18bharnatu:1753": "kasmādbahutvājjñānānāṃ śilpānāṃ vāpyanantataḥ // BhN_6.6 //",
  "GK18bharnatu:1754": "ekasyāpi na vai śakyastvanto jñānārṇavasya hi /",
  "GK18bharnatu:1755": "gantuṃ kiṃ punaranyeṣāṃ jñānānāmarthatattvataḥ // BhN_6.7 //",
  "GK18bharnatu:1756": "kintvalpasūtragranthārthamanumānaprasādhakam /",
  "GK18bharnatu:1757": "nāṭyasyāsya pravakṣyāmi rasabhāvādisaṅgraham // BhN_6.8 //",
  "GK18bharnatu:1758": "vistareṇopadiṣṭānāmarthānāṃ sūtrabhāṣyayoḥ /",
  "GK18bharnatu:1759": "nibandho yo samāsena saṅgrahaṃ taṃ vidurbudhāḥ // BhN_6.9 //",
  "GK18bharnatu:1760": "rasā bhāvā hyabhinayāḥ dharmī vṛttipravṛttayaḥ /",
  "GK18bharnatu:1761": "siddhiḥ svarāstathātodyaṃ gānaṃ raṅgaśca saṅgrahaḥ // BhN_6.10 //",
  "GK18bharnatu:1762": "alpābhidhānenārtho yaḥ samāsenocyate budhaiḥ /",
  "GK18bharnatu:1763": "sūtrataḥ sā'numatavyā kārikārthapradarśinī // BhN_6.11 //",
  "GK18bharnatu:1764": "nānānāmāśrayotpannaṃ nighaṇṭunigamānvitam /",
  "GK18bharnatu:1765": "dhātvarthahetusaṃyuktaṃ nānāsiddhāntasādhitam // BhN_6.12 //",
  "GK18bharnatu:1766": "sthāpito 'rtho bhavedyatra samāsenārthāsūcakaḥ /",
  "GK18bharnatu:1767": "dhātvarthavacaneneha niruktaṃ tatpracakṣate // BhN_6.13 //",
  "GK18bharnatu:1768": "saṅgraho yo mayā proktaḥ samāsena dvijottamāḥ /",
  "GK18bharnatu:1769": "vistaraṃ tasya vakṣyāmi saniruktaṃ sakārikam // BhN_6.14 //",
  "GK18bharnatu:1770": "śṛṅgārahāsyakaruṇā raudravīrabhayānakāḥ /",
  "GK18bharnatu:1771": "bībhatsādbhutasaṃjñau cetyaṣṭau nāṭye rasāḥ smṛtāḥ // BhN_6.15 //",
  "GK18bharnatu:1772": "ete hyaṣṭau rasāḥ proktā druhinena mahātmanā /",
  "GK18bharnatu:1773": "punaśca bhāvānvakṣyāmi sthāyisañcārisattvajān // BhN_6.16 //",
  "GK18bharnatu:1774": "ratihāsaśca śokaśca krodhotsāhau bhayaṃ tathā /",
  "GK18bharnatu:1775": "jugupsā vismayaśceti sthāyibhāvāḥ prakīrtitāḥ // BhN_6.17 //",
  "GK18bharnatu:1776": "nirvedaglāniśaṅkākhyāstathāsūyā madaḥ śramaḥ /",
  "GK18bharnatu:1777": "ālasyaṃ caiva dainyaṃ ca cintāmohaḥ smṛtirdhṛtiḥ // BhN_6.18 //",
  "GK18bharnatu:1778": "vrīḍā capalatā harṣa āvego jaḍatā tathā /",
  "GK18bharnatu:1779": "garvo viṣāda autsukyaṃ nidrāpasmāra eva ca // BhN_6.19 //",
  "GK18bharnatu:1780": "suptaṃ vibodho 'marṣaścāpyavahitthamathogratā /",
  "GK18bharnatu:1781": "matirvyādhistathonmādastathā maraṇameva ca // BhN_6.20 //",
  "GK18bharnatu:1782": "trāsaścaiva vitarkaśca vijñeyā vyabhicāriṇaḥ /",
  "GK18bharnatu:1783": "trayastriṃśadamī bhāvāḥ samākhyātāstu nāmataḥ // BhN_6.21 //",
  "GK18bharnatu:1784": "stambhaḥ svedo 'tha romāñcaḥ svarabhedo 'tha vepathuḥ /",
  "GK18bharnatu:1785": "vaivarṇyamaśru pralaya ityaṣṭau sātvikāḥ smṛtāḥ // BhN_6.22 //",
  "GK18bharnatu:1786": "āṅgikau vācikaścaiva hyāhāryaḥ sātvikastathā /",
  "GK18bharnatu:1787": "catvāro 'bhinayā hyete vijñeyā nāṭyasaṃśrayāḥ // BhN_6.23 //",
  "GK18bharnatu:1788": "lokadharmī nāṭyadharmī dharmīti dvividhaḥ smṛtaḥ /",
  "GK18bharnatu:1789": "bhāratī sātvatī caiva kaiśikyārabhaṭī tathā // BhN_6.24 //",
  "GK18bharnatu:1790": "catasro vṛttayo hyetā yāsu nāṭyaṃ pratiṣṭhitam /",
  "GK18bharnatu:1791": "āvantī dākṣiṇātyā ca tathā caivoḍhramāgadhī // BhN_6.25 //",
  "GK18bharnatu:1792": "pāñcālamadhyamā ceti vijñeyāstu pravṛttayaḥ /",
  "GK18bharnatu:1793": "daivikī mānuṣī caiva siddhiḥ syāddvividhaiva tu // BhN_6.26 //",
  "GK18bharnatu:1794": "śārīrāścaiva vaiṇāśca sapta ṣaḍjādayaḥ svarāḥ /",
  "GK18bharnatu:1795": "[niṣādarṣabhagāndhāramadhyapañcamadhaivatāḥ] // BhN_6.27ab* //",
  "GK18bharnatu:1796": "tataṃ caivāvanaddhaṃ ca ghanaṃ suṣirameva ca // BhN_6.27 //",
  "GK18bharnatu:1797": "caturvidhaṃ ca vijñeyamātodyaṃ lakṣaṇānvitam /",
  "GK18bharnatu:1798": "tataṃ tantrīgataṃ jñeyamavanaddhaṃ tu pauṣkaram // BhN_6.28 //",
  "GK18bharnatu:1799": "ghanastu tālo vijñeyaḥ suṣiro vaṃśa eva ca /",
  "GK18bharnatu:1800": "praveśākṣepaniṣkrāmaprāsādikamathāntaram // BhN_6.29 //",
  "GK18bharnatu:1801": "gānaṃ pañcavidhaṃ jñeyaṃ dhruvāyogasamanvitam /",
  "GK18bharnatu:1802": "caturasro vikṛṣṭaśca raṅgastryaśraśca kīrtitaḥ // BhN_6.30 //",
  "GK18bharnatu:1803": "evameṣo 'lpasūtrārtho nirdiṣṭo nāṭyasaṃgrahaḥ /",
  "GK18bharnatu:1804": "ataḥ paraṃ pravakṣyāmi sūtragranthavikalpanam // BhN_6.31 //",
  "GK18bharnatu:1805": "tatra rasāneva tāvadādāvabhivyākhyāsyāmaḥ |",
  "GK18bharnatu:1806": "na hi rasādṛte kaścidarthaḥ pravartate |",
  "GK18bharnatu:1807": "tatra vibhāvānubhāvavyabhicārisaṃyogādrasaniṣpattiḥ |",
  "GK18bharnatu:1808": "ko dṛṣṭāntaḥ |",
  "GK18bharnatu:1809": "atrāha yathā hi nānāvyañjanauṣadhidravyasaṃyogādrasaniṣpattiḥ tathā nānābhāvopagamādrasaniṣpattiḥ |",
  "GK18bharnatu:1810": "yathā hi guḍādibhirdravyairvyañjanairauṣadhibhiśca ṣāḍavādayo rasā nirvartyante tathā nānābhāvopagatā api sthāyino bhāvā rasatvamāpnuvantīti |",
  "GK18bharnatu:1811": "atrāha rasa iti kaḥ padārthaḥ |",
  "GK18bharnatu:1812": "ucyate",
  "GK18bharnatu:1813": "āsvādyatvāt |",
  "GK18bharnatu:1814": "kathamāsvādyate rasaḥ |",
  "GK18bharnatu:1815_0": "yathā hi nānāvyañjanasaṃskṛtamannaṃ bhuñjāna rasānāsvādayanti sumanasaḥ puruṣa harṣādīṃścādhigacchanti",
  "GK18bharnatu:1815_1": "tathā nānābhāvābhinayavyañjitān vāgaṅgasattopetān sthāyibhāvānāsvādayanti sumanasaḥ prekṣakāḥ",
  "GK18bharnatu:1816": "harṣādīṃścādhigacchanti |",
  "GK18bharnatu:1817": "tasmānnāṭyarasā ityabhivyākhyātāḥ |",
  "GK18bharnatu:1818": "atrānuvaṃśyau ślokau bhavataḥ",
  "GK18bharnatu:1819": "yathā bahudravyayutairvyañjanairbahubhiryutam /",
  "GK18bharnatu:1820": "āsvādayanti bhuñjānā bhaktaṃ bhaktavido janāḥ // BhN_6.32 //",
  "GK18bharnatu:1821": "bhāvābhinayasaṃbaddhānsthāyibhāvāṃstathā budhāḥ /",
  "GK18bharnatu:1822": "āsvādayanti manasā tasmānnāṭyarasāḥ smṛtāḥ // BhN_6.33 //",
  "GK18bharnatu:1823": "atrāha",
  "GK18bharnatu:1824": "kiṃ rasebhyo bhāvānāmabhinirvṛttirutāho bhāvebhyo rasānāmiti |",
  "GK18bharnatu:1825": "keṣāñcinmataṃ parasparasambandhādeṣāmabhinirvṛttiriti |",
  "GK18bharnatu:1826": "tanna |",
  "GK18bharnatu:1827": "kasmāt |",
  "GK18bharnatu:1828": "dṛśyate hi bhāvebhyo rasānāmabhinirvṛttirna tu rasebhyo bhāvānāmabhinirvṛttiriti |",
  "GK18bharnatu:1829": "bhavanti cātra ślokāḥ",
  "GK18bharnatu:1830": "nānābhinayasambaddhānbhāvayanti rasanimān /",
  "GK18bharnatu:1831": "yasmāttasmādamī bhāvā vijñeyā nāṭyayoktṛbhiḥ // BhN_6.34 //",
  "GK18bharnatu:1832": "nānādravyaibahuvidhairvyañjanaṃ bhāvyate yathā /",
  "GK18bharnatu:1833": "evaṃ bhāvā bhāvayanti rasānabhinayaiḥ saha // BhN_6.35 //",
  "GK18bharnatu:1834": "na bhāvahīno 'sti raso na bhāvo rasavarjitaḥ /",
  "GK18bharnatu:1835": "parasparakṛtā siddhistayorabhinaye bhavet // BhN_6.36 //",
  "GK18bharnatu:1836": "vyañjanauṣadhisaṃyogo yathānnaṃ svādutāṃ nayet /",
  "GK18bharnatu:1837": "evaṃ bhāvā rasāścaiva bhāvayanti parasparam // BhN_6.37 //",
  "GK18bharnatu:1838": "yathā bījādbhavedvṛkṣo vṛkṣātpuṣpaṃ phalaṃ yathā /",
  "GK18bharnatu:1839": "tathā mūlaṃ rasāḥ sarve tebhyo bhāvā vyavasthitāḥ // BhN_6.38 //",
  "GK18bharnatu:1840": "tadeṣaṃ rasānāmutpattivarṇadaivatanidarśanānyabhivyākhyāsyāmaḥ |",
  "GK18bharnatu:1841": "teṣāmutpattihetavaścatvāro rasāḥ |",
  "GK18bharnatu:1842": "tadyathā śṛṅgāro raudrau vīro bībhatsa iti |",
  "GK18bharnatu:1843": "atra",
  "GK18bharnatu:1844": "śṛṅgārāddhi bhaveddhāsyo raudrācca karuṇo rasaḥ /",
  "GK18bharnatu:1845": "vīrāccaivādbhutotpattirbībhatsācca bhayānakaḥ // BhN_6.39 //",
  "GK18bharnatu:1846": "śṛṅgārānukṛtiryā tu sa hāsyastu prakīrtitaḥ /",
  "GK18bharnatu:1847": "raudrasyaiva ca yatkarma sa jñeyaḥ karuṇo rasaḥ // BhN_6.40 //",
  "GK18bharnatu:1848": "vīrasyāpi ca yatkarma so 'dbhutaḥ parikīrtitaḥ /",
  "GK18bharnatu:1849": "bībhatsadarśanaṃ yacca jñeyaḥ sa tu bhayānakaḥ // BhN_6.41 //",
  "GK18bharnatu:1850": "atha varṇāḥ",
  "GK18bharnatu:1851": "śyāmo bhavati śṛṅgāraḥ sito hāsyaḥ prakīrtitaḥ /",
  "GK18bharnatu:1852": "kapotaḥ karuṇaścaiva rakto raudraḥ prakīrtitaḥ // BhN_6.42 //",
  "GK18bharnatu:1853": "gauro vīrastu vijñeyaḥ kṛṣṇaścaiva bhayānakaḥ /",
  "GK18bharnatu:1854": "nīlavarṇastu bībhatsaḥ pītaścaivādbhutaḥ smṛtaḥ // BhN_6.43 //",
  "GK18bharnatu:1855": "atha daivatāni",
  "GK18bharnatu:1856": "śṛṅgāro viṣṇudevatyo hāsyaḥ pramathadaivataḥ /",
  "GK18bharnatu:1857": "raudro rudrādhidaivatyaḥ karuṇo yamadaivataḥ // BhN_6.44 //",
  "GK18bharnatu:1858": "bībhatsasya mahākālaḥ kāladevo bhayānakaḥ /",
  "GK18bharnatu:1859": "vīro mahendradevaḥ syādadbhuto brahmadaivataḥ // BhN_6.45 //",
  "GK18bharnatu:1860": "etameteṣāṃ rasānāmutpattivarṇadaivatānyabhivyākhyātāni |",
  "GK18bharnatu:1861": "idānīmanubhāvavibhāvavyabhicārisaṃyuktānāṃ lakṣaṇanidarśanānyabhivyākhyāsyāmaḥ |",
  "GK18bharnatu:1862": "sthāyibhāvāṃśca rasatvamupaneṣyāmaḥ |",
  "GK18bharnatu:1863": "tatra śṛṅgāro nāma ratisthāyibhāvaprabhavaḥ | ujjvalaveṣātmakaḥ |",
  "GK18bharnatu:1864": "yatkiñcilloke śuci medhyamujjvalaṃ darśanīyaṃ vā tacchṛṅgāreṇopamīyate |",
  "GK18bharnatu:1865": "yastāvadujjvalaveṣaḥ sa śṛṅgāravānityucyate |",
  "GK18bharnatu:1866": "yathā ca gotrakulācārotpannānyāptopadeśasiddhāni puṃsāṃ nāmāni bhavanti tathaiveṣāṃ rasānāṃ bhāvānāṃ ca nāṭyāśritānāṃ cārthānāmācārotpannānyoptopadeśasiddhāni nāmāni |",
  "GK18bharnatu:1867": "evameṣa ācārasiddho hṛdyojjvalaveṣātmakatvācchṛṅgāro rasaḥ |",
  "GK18bharnatu:1868": "sa ca strīpuruṣahetuka uttamayuvaprakṛtiḥ |",
  "GK18bharnatu:1869": "tasya dve adhiṣṭhāne sambhogo vipralambhaśca |",
  "GK18bharnatu:1870": "tatra sambhogastāvat",
  "GK18bharnatu:1871": "ṛtumālyānulepanālaṅkāreṣṭajanaviṣayavarabhavanopabhogopavanagamanānubhavanaśravaṇadarśanakrīḍālīlādibhirvibhāvairutpadyate |",
  "GK18bharnatu:1872": "tasya nayanacāturyabhrūkṣepakaṭākṣasañcāralalitamadhurāṅgahāravākyādibhiranubhāvairabhinayaḥ prayoktavyaḥ |",
  "GK18bharnatu:1873": "vyabhicāriṇaścāsyālasyaugryajugupsāvarjyāḥ |",
  "GK18bharnatu:1874": "vipralambhakṛtastu nirvedaglāniśaṅkāsūyāśramacintautsukyanidrāsvapnavibodhavyādhyunmādamadāpasmārajāḍyamaraṇādibhiranubhāvairabhinetavyaḥ |",
  "GK18bharnatu:1875": "atrāha:",
  "GK18bharnatu:1876": "yadyayaṃ ratiprabhavaḥ śṛṅgāraḥ kathamasya karuṇāśrayiṇo bhāvā bhavanti |",
  "GK18bharnatu:1877": "atrocyate:",
  "GK18bharnatu:1878": "pūrvamevābhihitaṃ sambhogavipralambhakṛtaḥ śṛṅgāra iti |",
  "GK18bharnatu:1879": "vaiśikaśāstrakāraiśca daśāvastho 'bhihitaḥ |",
  "GK18bharnatu:1880": "tāśca sāmānyābhinaye vakṣyāmaḥ |",
  "GK18bharnatu:1881": "karuṇastu śāpakleśavinipatiteṣṭajanavibhavanāśavadhabandhasamuttho nirapekṣabhāvaḥ |",
  "GK18bharnatu:1882": "autsukyacintāsamutthaḥ sāpekṣabhāvo vipralambhakṛtaḥ |",
  "GK18bharnatu:1883": "evamanyaḥ karuṇo 'nyaśca vipralambha iti |",
  "GK18bharnatu:1884": "evameṣa sarvabhāvasaṃyuktaḥ śṛṅgāro bhavati |",
  "GK18bharnatu:1885": "api ca",
  "GK18bharnatu:1886": "sukhaprāyeṣu sampannaḥ ṛtumālyadisevakaḥ /",
  "GK18bharnatu:1887": "puruṣaḥ pramadāyuktaḥ śṛṅgāra iti saṃjñitaḥ // BhN_6.46 //",
  "GK18bharnatu:1888": "api cātra sūtrārthānuviddhe ārye bhavataḥ",
  "GK18bharnatu:1889": "ṛtumālyālaṅkāraiḥ priyajanagāndharvakāvyasevābhiḥ /",
  "GK18bharnatu:1890": "upavanagamanavihāraiḥ śṛṅgārarasaḥ samudbhavati // BhN_6.47 //",
  "GK18bharnatu:1891": "nayanavadanaprasādaiḥ smitamadhuravacodhṛtipramodaiśca /",
  "GK18bharnatu:1892": "madhuraiścāṅgavihāraistasyābhinayaḥ prayoktavyaḥ // BhN_6.48 //",
  "GK18bharnatu:1893": "atha hāsyo nāma hāsasthāyibhāvātmakaḥ |",
  "GK18bharnatu:1894": "sa ca vikṛtaparaveṣālaṅkāradhārṣṭyalaulyakuhakāsatpralāpavyaṅgadarśanadoṣodāharaṇādibhirvibhāvairutpadyate |",
  "GK18bharnatu:1895": "tasyoṣṭhanāsākapolaspandanadṛṣṭivyākośākuñcanasvedāsyarāgapārśvagrahaṇādibhiranubhāvairabhinayaḥ prayoktavyaḥ |",
  "GK18bharnatu:1896": "vyabhicāriṇaścāsyāvahitthālasyatandrānidrāsvapnaprabodhādayaḥ |",
  "GK18bharnatu:1897": "dvividhaścāyamātmasthaḥ parasthaśca |",
  "GK18bharnatu:1898": "yadā svayaṃ hasati tadā'tmasthaḥ |",
  "GK18bharnatu:1899": "yadā tu paraṃ hāsayati tadā parasthaḥ |",
  "GK18bharnatu:1900": "atrānuvaṃśye ārye bhavataḥ |",
  "GK18bharnatu:1901": "viparitālaṅkārairvikṛtācarābhidhānaveṣaiśca /",
  "GK18bharnatu:1902": "vikṛtairarthaviśeṣairhasatīti rasaḥ smṛto hāsyaḥ // BhN_6.49 //",
  "GK18bharnatu:1903": "vikṛtācārairvākyairaṅgavikāraiśca vikṛtaveṣaiśca /",
  "GK18bharnatu:1904": "hāsayati janaṃ yasmāttasmajjjñeyo raso hāsyaḥ // BhN_6.50 //",
  "GK18bharnatu:1905": "strīnīcaprakṛtāveṣa bhūyiṣṭhaṃ dṛśyate rasaḥ /",
  "GK18bharnatu:1906": "ṣaḍbhedāścāsya vijñeyāstāṃśca vakṣyāmyahaṃ punaḥ // BhN_6.51 //",
  "GK18bharnatu:1907": "smitamatha hasitaṃ vihasitamupahasitaṃ cāpahasitamatihasitam /",
  "GK18bharnatu:1908": "dvau dvau bhedau syātāmuttamamadhyādhamaprakṛtau // BhN_6.52 //",
  "GK18bharnatu:1909": "tatra",
  "GK18bharnatu:1910": "smitahasite jyeṣṭhānāṃ madhyānāṃ vihasitopahasite ca /",
  "GK18bharnatu:1911": "adhamānāmapahasitaṃ hyatihasitaṃ cāpi vijñeyam // BhN_6.53 //",
  "GK18bharnatu:1912": "atra ślokāḥ:",
  "GK18bharnatu:1913": "īṣadvikasitairgaṇḍaiḥ kaṭākṣaiḥ sauṣṭhavānvitaiḥ /",
  "GK18bharnatu:1914": "alakṣitadvijaṃ dhīramuttamānāṃ smitaṃ bhavet // BhN_6.54 //",
  "GK18bharnatu:1915": "utphullānananetraṃ tu gaṇḍairvikasitairatha /",
  "GK18bharnatu:1916": "kiñcillakṣitadantaṃ ca hasitaṃ tadvidhīyate // BhN_6.55 //",
  "GK18bharnatu:1917": "atha madhyamānām:",
  "GK18bharnatu:1918": "ākuñcitākṣigaṇḍaṃ yatsasvanaṃ madhuraṃ tathā /",
  "GK18bharnatu:1919": "kālāgataṃ sāsyarāgaṃ tadvai vihasitaṃ bhavet // BhN_6.56 //",
  "GK18bharnatu:1920": "utphullanāsikaṃ yattu jihmadṛṣṭinirīkṣitam /",
  "GK18bharnatu:1921": "nikuñcitāṅgakaśirastaccopahasitaṃ bhavet // BhN_6.57 //",
  "GK18bharnatu:1922": "athādhamānām:",
  "GK18bharnatu:1923": "asthānahasitaṃ yattu sāśrunetraṃ tathaiva ca /",
  "GK18bharnatu:1924": "utkampitāṃsakaśirastaccāpahasiataṃ bhavet // BhN_6.58 //",
  "GK18bharnatu:1925": "saṃrabdhasāśrunetraṃ ca vikṛṣṭasvaramuddhatam /",
  "GK18bharnatu:1926": "karopagūḍhapārśvaṃ ca taccātihasitaṃ bhavet // BhN_6.59 //",
  "GK18bharnatu:1927": "hāsyasthānāni yāni syuḥ kāryotpannāni nāṭake /",
  "GK18bharnatu:1928": "uttamādhamamadhyānāmevaṃ tāni prayojayet // BhN_6.60 //",
  "GK18bharnatu:1929": "ityeṣa svasamutthastathā parasamutthaśca vijñeyaḥ /",
  "GK18bharnatu:1930": "dvividhastriprakṛtigatastryavasthabhāvo raso hāsyaḥ // BhN_6.61 //",
  "GK18bharnatu:1931": "atha karuṇo nāma śokasthāyibhāvaprabhavaḥ |",
  "GK18bharnatu:1932": "sa ca śāpakleśavinipatiteṣṭajanaviprayogavibhavanāśavadhabandhavidravopaghātavyasanasaṃyogādibhirvibhāvaiḥ samupajāyate |",
  "GK18bharnatu:1933": "tasyāśrupātaparidevanamukhaśoṣaṇavaivarṇyasrastagātratāniśśvāsasmṛtilopādibhiranubhāvairabhinayaḥ prayoktavyaḥ |",
  "GK18bharnatu:1934": "vyabhicāriṇaścāsya nirvedaglānicintautsukyāvegabhramamohaśramabhayaviṣādadainyavyādhijaḍatonmādāpasmāratrāsālasyamaraṇastambhavepathuvaivarṇyāśrusvarabhedādayaḥ |",
  "GK18bharnatu:1935": "atrārye bhavataḥ:",
  "GK18bharnatu:1936": "iṣṭavadhadarśanādvā vipriyavacanasya saṃśravādvāpi /",
  "GK18bharnatu:1937": "ebhirbhāvaviśeṣaiḥ karuṇo nāma saṃbhavati // BhN_6.62 //",
  "GK18bharnatu:1938": "sasvanaruditairmohāgamaiśca paridaivatairvilapitaiśca /",
  "GK18bharnatu:1939": "abhineyaḥ karuṇaraso dehāyāsābhighātaiśca // BhN_6.63 //",
  "GK18bharnatu:1940": "atha raudro nāma krodhasthāyibhāvātmako",
  "GK18bharnatu:1941": "rakṣodānavoddhatamanuṣyaprakṛtiḥ",
  "GK18bharnatu:1942": "saṃgrāmahetukaḥ |",
  "GK18bharnatu:1943": "sa ca krodhādharṣaṇādhikṣepānṛtavacanopaghātavākpāruṣyābhidrohamātsaryādibhirvibhāvairutpadyate |",
  "GK18bharnatu:1944": "tasya ca tāḍanapāṭanapīḍācchedanapraharaṇāharaṇaśastrasaṃpātasaṃprahārarudhirākarṣaṇādyāni karmāṇi |",
  "GK18bharnatu:1945": "punaśca raktanayanabhrukuṭikaraṇadantoṣṭhapīḍanagaṇḍasphuraṇahastāgraniṣpeṣādiranubhāvairabhinayaḥ prayoktavyaḥ |",
  "GK18bharnatu:1946": "bhāvāścāsyāsammohotsāhāvegāmarṣacapalataugryagarvasvedavepathuromāñcagadgadādayaḥ |",
  "GK18bharnatu:1947": "atrāha:",
  "GK18bharnatu:1948": "yadabhihitaṃ rakṣodānavādīnāṃ raudro rasaḥ |",
  "GK18bharnatu:1949": "kimanyeṣāṃ nāsti |",
  "GK18bharnatu:1950": "ucyate:",
  "GK18bharnatu:1951": "astyanyeṣāmapi raudro rasaḥ |",
  "GK18bharnatu:1952": "kintvadhikāro 'tra gṛhyate |",
  "GK18bharnatu:1953": "te hi svabhāvata eva raudraḥ |",
  "GK18bharnatu:1954": "kasmāt |",
  "GK18bharnatu:1955": "bahubāhavo bahumukhāḥ proddhūtavikīrṇapiṅgalaśirojāḥ |",
  "GK18bharnatu:1956": "raktodvṛttavilocanā bhīmāsitarūpiṇaścaiva |",
  "GK18bharnatu:1957": "yacca kiñcitsamārambhate svabhāvaceṣṭitaṃ vāgaṅgādikaṃ tatsarvaṃ raudramevaiṣām |",
  "GK18bharnatu:1958": "śṛṅgāraśca taiḥ prāyaśaḥ prasabhyaṃ sevyate |",
  "GK18bharnatu:1959": "teṣāṃ cānukāriṇo ye puruṣasteṣāmapi saṅgrāmasamprahārakṛto raudro raso 'numantavyaḥ |",
  "GK18bharnatu:1960": "atrānuvaṃśye ārye bhavataḥ:",
  "GK18bharnatu:1961": "yuddhaprahāraghātanavikṛtacchedanavidāraṇaiścaiva /",
  "GK18bharnatu:1962": "saṃṅgrāmasambhramādyairebhiḥ sañjāyate raudraḥ // BhN_6.64 //",
  "GK18bharnatu:1963": "nānāpraharaṇamokṣaiḥ śiraḥkabandhabhujakartanaiścaiva /",
  "GK18bharnatu:1964": "ebhiścārthaviśeṣairasyābhinayaḥ prayoktavyaḥ // BhN_6.65 //",
  "GK18bharnatu:1965": "iti raudraraso dṛṣṭo raudravāgaṅgaceṣṭitaḥ /",
  "GK18bharnatu:1966": "śastraprahārabhūyiṣṭha ugrakarmakriyātmakaḥ // BhN_6.66 //",
  "GK18bharnatu:1967": "atha vīro nāmottamaprakṛtirutsāhātmakaḥ |",
  "GK18bharnatu:1968": "sa cāsaṃmohādhyavasāyanavinayabalaparākramaśaktipratāpaprabhāvādibhirvibhāvairutpadyate |",
  "GK18bharnatu:1969": "tasya sthairyadhairyaśauryatyāgavaiśāradyādibhiranubhāvairabhinayaḥ prayoktavyaḥ |",
  "GK18bharnatu:1970": "bhāvāścāsya dhṛtimatigarvāvegaugryāmarṣasmṛtiromāñcādayaḥ |",
  "GK18bharnatu:1971": "atrārye rasavicāramukhe",
  "GK18bharnatu:1972": "utsāhādhyavasāyādaviṣāditvādavismayāmohāt /",
  "GK18bharnatu:1973": "vividhādarthaviśeṣādvīraraso nāma sambhavati // BhN_6.67 //",
  "GK18bharnatu:1974": "sthitidhairyavīryagarvairutsāhaparākramaprabhāvaiśca /",
  "GK18bharnatu:1975": "vākyaiścākṣepakṛtairvīrarasaḥ samyagabhineyaḥ // BhN_6.68 //",
  "GK18bharnatu:1976": "atha bhayānako nāma bhayasthāyibhāvātmakaḥ |",
  "GK18bharnatu:1977": "sa ca vikṛtaravasattvadarśanaśivolūkatrāsodvegaśūnyāgārāraṇyagamanasvajanavadhabandhadarśanaśrutikathādibhirvibhāvairutpadyate |",
  "GK18bharnatu:1978": "tasya pravepitakaracaraṇanayanacapalapulakamukhavaivarṇyasvarabhedādibhiranubhāvairabhinayaḥ prayoktavyaḥ |",
  "GK18bharnatu:1979": "bhāvāścāsya stambhasvedagadgadaromāñcavepathusvarabhedavaivarṇyaśaṅkāmohadainyāvegacāpalajaḍatātrāsāpasmāramaraṇādayaḥ |",
  "GK18bharnatu:1980": "atrāryāḥ:",
  "GK18bharnatu:1981": "vikṛtaravasattvadarśanasaṃgrāmāraṇyaśūnyagṛhagamanāt /",
  "GK18bharnatu:1982": "gurunṛpayoraparādhātkṛtakaśca bhayānako jñeyaḥ // BhN_6.69 //",
  "GK18bharnatu:1983": "gātramukhadṛṣṭibhedairūrustambhābhivīkṣaṇodvegaiḥ /",
  "GK18bharnatu:1984": "sannamukhaśoṣahṛdayaspandanaromodgamaiśca bhayam // BhN_6.70 //",
  "GK18bharnatu:1985": "etatsvabhāvajaṃ syātsattvasamutthaṃ tathaiva kartavyam /",
  "GK18bharnatu:1986": "punarebhireva bhāvaiḥ kṛtakaṃ mṛduceṣṭitaiḥ kāryam // BhN_6.71 //",
  "GK18bharnatu:1987": "karacaraṇavepathustambhagātrahṛdayaprakampena /",
  "GK18bharnatu:1988": "śuṣkoṣṭhatālukaṇṭhairbhayānako nityamabhineyaḥ // BhN_6.72 //",
  "GK18bharnatu:1989": "atha bībhatso nāma jugupsāsthāyibhāvātmakaḥ |",
  "GK18bharnatu:1990": "sa cāhṛdyāpriyācoṣyāniṣṭaśravaṇadarśanakīrtanādibhirvibhāvairutpadyate |",
  "GK18bharnatu:1991": "tasya sarvāṅgasaṃhāramukhavikūṇanollekhananiṣṭhīvanodvejanādibhiranubhāvairabhinayaḥ prayoktavyaḥ |",
  "GK18bharnatu:1992": "bhāvāścāsyāpasmārodvegāvegamohavyādhimaraṇādayaḥ |",
  "GK18bharnatu:1993": "atrānuvaṃśye ārye bhavataḥ:",
  "GK18bharnatu:1994": "anabhimatadarśanena ca gandharasasparśaśabdadoṣaiśca /",
  "GK18bharnatu:1995": "udvejanaiśca bahubhirbībhatsarasaḥ samudbhavati // BhN_6.73 //",
  "GK18bharnatu:1996": "mukhanetravikūṇanayā nāsāpracchādanāvanamitāsyaiḥ /",
  "GK18bharnatu:1997": "avyaktapādapatanairbībhatsaḥ samyagabhineyaḥ // BhN_6.74 //",
  "GK18bharnatu:1998": "athādbhuto nāma vismayasthāyibhāvātmakaḥ |",
  "GK18bharnatu:1999": "sa ca divyajanadarśanepsitamanorathāvāptyupavanadevakulādigamanasabhāvimānamāyendrajālasambhāvanādibhirvibhāvairutpadyate |",
  "GK18bharnatu:2000": "tasya nayanavistārānimeṣaprekṣaṇaromāñcāśrusvedaharṣasādhuvādadānaprabandhahāhākārabāhuvadanacelāṅgulibhramaṇādibhiranubhāvairabhinayaḥ prayoktavyaḥ |",
  "GK18bharnatu:2001": "bhāvāścāsya stambhāśrusvedagadgadaromāñcāvegasambhramajaḍatāpralayādayaḥ |",
  "GK18bharnatu:2002": "atrānuvaṃśye ārye bhavataḥ:",
  "GK18bharnatu:2003": "yattvātiśayārthayuktaṃ vākyaṃ śilpaṃ ca karmarūpaṃ vā /",
  "GK18bharnatu:2004": "tatsarvamadbhutarase vibhāvarūpaṃ hi vijñeyam // BhN_6.75 //",
  "GK18bharnatu:2005": "sparśagrahollukasanairhāhākāraiśca sādhuvādaiśca /",
  "GK18bharnatu:2006": "vepathugadgadavacanaiḥ svedādyairabhinayastasya // BhN_6.76 //",
  "GK18bharnatu:2007": "śṛṅgāraṃ trividhaṃ vidyātdvāṅnaipathyakriyātmakam /",
  "GK18bharnatu:2008": "aṅganaipathyavākyaiśca hāsyaraudrau tridhā smṛtau // BhN_6.77 //",
  "GK18bharnatu:2009": "dharmopaghātajaścaiva tathārthāpacayodbhavaḥ /",
  "GK18bharnatu:2010": "tathā śokakṛtaścaiva karuṇastrividhaḥ smṛtaḥ // BhN_6.78 //",
  "GK18bharnatu:2011": "dānavīraṃ dharmavīraṃ yuddhavīraṃ tathaiva ca /",
  "GK18bharnatu:2012": "rasaṃ vīramapi prāha brahmā trividhameva hi // BhN_6.79 //",
  "GK18bharnatu:2013": "vyājāccaivāparādhācca vitrāsitakameva ca /",
  "GK18bharnatu:2014": "punarbhayānakañcaiva vidyāt trividhameva hi // BhN_6.80 //",
  "GK18bharnatu:2015": "bībhatsaḥ kṣobhajaḥ śuddha udvegī syāt dvitīyakaḥ /",
  "GK18bharnatu:2016": "viṣṭhākṛmibhirudvegī kṣobhajo rudhirādiajaḥ // BhN_6.81 //",
  "GK18bharnatu:2017": "divyaścānandajaścaiva dvidhā khyāto 'dbhuto rasaḥ /",
  "GK18bharnatu:2018": "divyadarśanajo divyo harṣādānadajaḥ smṛtaḥ // BhN_6.82 //",
  "GK18bharnatu:2019": "[atha śānto nāma śamasthāyibhāvātmako mokṣapravartakaḥ |",
  "GK18bharnatu:2020": "sa tu tattvajñānavairāgyāśayaśuddhyādibhirvibhāvaiḥ samutpadyate |",
  "GK18bharnatu:2021": "tasya yamaniyamādhyātmadhyānadhāraṇopāsanasarvabhūtadayāliṅgagrahaṇādibhiranubhāvairabhinayaḥ prayoktavyaḥ |",
  "GK18bharnatu:2022": "vyabhicāṇaścāsya nirvedasmṛtidhṛtisarvāśramaśaucastambharomāñcādayaḥ |",
  "GK18bharnatu:2023": "atrāryāḥ ślokāśca bhavanti:",
  "GK18bharnatu:2024": "mokṣādhyātmasamutthastattvajñānārthahetusaṃyuktaḥ /",
  "GK18bharnatu:2025": "naiḥśreyasopadiṣṭaḥ śāntaraso nāma sambhavati // BhN_6.82*1 //",
  "GK18bharnatu:2026": "buddhīndriyakarmendriyasaṃrodhādhyātmasaṃsthitopetaḥ /",
  "GK18bharnatu:2027": "sarvaprāṇisukhahitaḥ śāntaraso nāma vijñeyaḥ // BhN_6.82*2 //",
  "GK18bharnatu:2028": "na yatra duḥkhaṃ na sukhaṃ na dveṣo nāpi matsaraḥ /",
  "GK18bharnatu:2029": "samaḥ sarveṣu bhūteṣu sa śāntaḥ prathito rasaḥ // BhN_6.82*3 //",
  "GK18bharnatu:2030": "bhāvā vikārā ratyādyāḥ śāntastu prakṛtirmataḥ /",
  "GK18bharnatu:2031": "vikāraḥ prakṛtairjātaḥ punastatraiva līyate /",
  "GK18bharnatu:2032": "svaṃ svaṃ nimittamāsādya śāntādbhāvaḥ pravartate // BhN_6.82*4 //",
  "GK18bharnatu:2033": "punarnimittāpāye ca śānta evopalīyate /",
  "GK18bharnatu:2034": "evaṃ navarasā dṛṣṭā nāṭyajñairlakṣaṇānviatāḥ // BhN_6.82*5 //",
  "GK18bharnatu:2035": "]",
  "GK18bharnatu:2036": "evamete rasā jñeyāstvaṣṭau lakṣaṇalakṣitāḥ /",
  "GK18bharnatu:2037": "ata ūrdhvaṃ pravakṣyāmi bhāvānāmapi lakṣaṇam // BhN_6.83 //",
  "GK18bharnatu:2038": "iti bhāratīye nāṭyaśāstre rasādhyāyaḥ ṣaṣṭhaḥ",
  "GK18bharnatu:2039": "_____________________________________________________________",
  "GK18bharnatu:2040": "atha saptamo 'dhyāyaḥ",
  "GK18bharnatu:2041": "bhāvānidānīṃ vyākhyāsyāmaḥ |",
  "GK18bharnatu:2042": "atrāha",
  "GK18bharnatu:2043": "bhāvā iti kasmāt |",
  "GK18bharnatu:2044": "kiṃ bhavantīti bhāvāḥ kiṃ vā bhāvayantīti bhāvāḥ |",
  "GK18bharnatu:2045": "ucyate:",
  "GK18bharnatu:2046": "vāgaṅgasattvopetānānkāvyārthānbhāvayantīti bhāvā iti |",
  "GK18bharnatu:2047": "bhū iti karaṇe dhātustathā ca bhāvitaṃ vāsitaṃ kṛtamityanarthāntaram |",
  "GK18bharnatu:2048": "loke 'pi ca prasiddham |",
  "GK18bharnatu:2049": "aho hyanena gandhena rasena vā sarvameva bhāvitamiti |",
  "GK18bharnatu:2050": "tacca vyāptyartham |",
  "GK18bharnatu:2051": "ślokāścātra",
  "GK18bharnatu:2052": "vibhāvenāhṛto yo 'rtho hyanubhāvaistu gamyate /",
  "GK18bharnatu:2053": "vāgaṅgasattvābhinayaiḥ sa bhāva iti saṃjñitaḥ // BhN_7.1 //",
  "GK18bharnatu:2054": "vāgaṅgamukharāgeṇa sattvenābhinayena ca /",
  "GK18bharnatu:2055": "kaverantargataṃ bhāvaṃ bhāvayanbhāva ucyate // BhN_7.2 //",
  "GK18bharnatu:2056": "nānābhinayasambaddhānbhāvayanti rasānimān /",
  "GK18bharnatu:2057": "yasmātasmādamī bhāvā vijñeyā nāṭyayoktṛbhiḥ // BhN_7.3 //",
  "GK18bharnatu:2058": "atha vibhāva iti kasmāt |",
  "GK18bharnatu:2059": "ucyate",
  "GK18bharnatu:2060": "vibhavo vijñānārthaḥ |",
  "GK18bharnatu:2061": "vibhāvaḥ kāraṇaṃ nimittaṃ heturiti paryāyāḥ |",
  "GK18bharnatu:2062": "vibhāvyate 'nena vāgaṅgasattvābhinayā ityato vibhāvaḥ |",
  "GK18bharnatu:2063": "yathā vibhāvitaṃ vijñātamityanarthāntaram |",
  "GK18bharnatu:2064": "atra ślokaḥ",
  "GK18bharnatu:2065": "bahavo 'rthā vibhāvyante vāgaṅgābhinayāśrayāḥ /",
  "GK18bharnatu:2066": "anena yasmāttenāyaṃ vibhāva iti saṃjñitaḥ // BhN_7.4 //",
  "GK18bharnatu:2067": "athānubhāva iti kasmāt |",
  "GK18bharnatu:2068": "ucyate",
  "GK18bharnatu:2069": "anubhāvyate 'nena vāgaṅgasattvakṛto 'bhinaya iti |",
  "GK18bharnatu:2070": "atra ślokaḥ:",
  "GK18bharnatu:2071": "vāgaṅgābhinayeneha yatastvartho 'nubhāvyate /",
  "GK18bharnatu:2072": "śākhāṅgopāṅgasaṃyuktastvanubhāvastataḥ smṛtaḥ // BhN_7.5 //",
  "GK18bharnatu:2073": "evaṃ te vibhāvānubhāvasaṃyuktā bhāvā iti vyākhyātāḥ |",
  "GK18bharnatu:2074": "ato hyeṣāṃ bhāvānāṃ siddhirbhavati |",
  "GK18bharnatu:2075": "tasmādeṣāṃ bhāvānāṃ vibhāvānubhāvasaṃyuktānāṃ lakṣaṇanidarśanānyabhivyākhyāsyāmaḥ |",
  "GK18bharnatu:2076": "tatra vibhāvānubhāvau lokaprasiddhau |",
  "GK18bharnatu:2077": "lokasvabhāvānugatatvācca tayorlakṣaṇaṃ nocyate 'tiprasaṅganivṛtyartham |",
  "GK18bharnatu:2078": "bhavati cātra ślokaḥ:",
  "GK18bharnatu:2079": "lokasvabhāvasaṃsiddhā lokayātrānugāminaḥ /",
  "GK18bharnatu:2080": "anubhāvā vibhāvāśca jñeyāstvabhinaye budhaiḥ // BhN_7.6 //",
  "GK18bharnatu:2081": "tatrāṣṭau bhāvāḥ sthāyinaḥ |",
  "GK18bharnatu:2082": "trayastriṃśadvyabhicāriṇaḥ |",
  "GK18bharnatu:2083": "aṣṭau sātvikā iti bhedāḥ |",
  "GK18bharnatu:2084": "evamete kāvyarasābhivyaktihetava ekonapañcāśadbhāvāḥ pratyavagantavyāḥ |",
  "GK18bharnatu:2085": "ebhyaśca sāmānyaguṇayogena rasā niṣpadyante |",
  "GK18bharnatu:2086": "atra ślokaḥ:",
  "GK18bharnatu:2087": "yo 'rtho hṛdayasaṃvādī tasya bhāvo rasodbhavaḥ /",
  "GK18bharnatu:2088": "śarīraṃ vyāpyate tena śuṣkaṃ kāṣṭhamivāgninā // BhN_7.7 //",
  "GK18bharnatu:2089": "atrāha",
  "GK18bharnatu:2090": "yadi",
  "GK18bharnatu:2091": "kāvyārthasaṃśritairvibhāvānubhāvavyañjitairekonapañcāśadbhāvaiḥ sāmānyaguṇayogenābhiniṣpadyante rasāstatkathaṃ sthāyina eva bhāvā rasatvamāpnuavanti |",
  "GK18bharnatu:2092": "ucyate",
  "GK18bharnatu:2093_0": "yathā hi samānalakṣaṇāstulyapāṇipādodaraśarīrāḥ samānāṅgapratyaṅgā api puruṣāḥ kulaśīlavidyākarmaśilpavicakṣaṇatvādrājatvamāpnuvanti",
  "GK18bharnatu:2093_1": "tatraiva cānye 'lpabuddhayasteṣāmevānucarā bhavanti",
  "GK18bharnatu:2094": "tathā",
  "GK18bharnatu:2095": "vibhāvānubhāvavyabhicāriṇaḥ sthāyibhāvānupāśritā bhavanti |",
  "GK18bharnatu:2096": "bahvāśrayatvāsvāmibhūtāḥ sthāyino bhāvāḥ |",
  "GK18bharnatu:2097": "tadvatsthānīyapuruṣaguṇabhūtā anye bhāvāstānguṇatayā śrayante |",
  "GK18bharnatu:2098": "sthāyibhāvā rasatvamāpnuvanti |",
  "GK18bharnatu:2099": "parijanabhūtā vyabhicāriṇo bhāvāḥ |",
  "GK18bharnatu:2100": "atrāha",
  "GK18bharnatu:2101": "ko dṛṣṭānta iti |",
  "GK18bharnatu:2102": "yathā narendro bahujanaparivāro 'pi sa eva nāma labhate nānyaḥ sumahānapi puruṣaḥ tathā vibhāvānubhāvavyabhicāriparivṛtaḥ sthāyī bhāvo rasanāma labhate |",
  "GK18bharnatu:2103": "bhavati cātra ślokaḥ:",
  "GK18bharnatu:2104": "yathā narāṇāṃ nṛpatiḥ śiṣyāṇāṃ ca yathā guruḥ /",
  "GK18bharnatu:2105": "evaṃ hi sarvabhāvānāṃ bhāvaḥ sthāyi mahāniha // BhN_7.8 //",
  "GK18bharnatu:2106": "lakṣaṇaṃ khalu pūrvamabhihitameṣāṃ rasasaṃjñakānām |",
  "GK18bharnatu:2107": "idānīṃ bhāvasāmānyalakṣaṇamabhidhāsyāmaḥ |",
  "GK18bharnatu:2108": "tatra sthāyibhāvānvakṣyāmaḥ",
  "GK18bharnatu:2109": "ratirnāma pramodātmikā ṛtumālyānulepanābharaṇabhojanavarabhavanānubhavanāprātikūlyādibhirvibhāvaiḥ samutpadyate |",
  "GK18bharnatu:2110": "tāmabhinayetsmitavadanamadhurakathanabhrūkṣepakaṭākṣādibhiranubhāvaiḥ |",
  "GK18bharnatu:2111": "atra ślokaḥ:",
  "GK18bharnatu:2112": "iṣṭārthaviṣayaprāptyā ratirityupajāyate /",
  "GK18bharnatu:2113": "saumyatvādabhineyā sā vāṅmādhuryāṅgaceṣṭitaiḥ // BhN_7.9 //",
  "GK18bharnatu:2114": "hāso nāma paraceṣṭānukaraṇakuhakāsambaddhapralāpapaurobhāgyamaurkhyādibhirvibhāvaiḥ samutpadyate |",
  "GK18bharnatu:2115": "tamabhinayetpūrvoktairhasitādibhiranubhāvaiḥ |",
  "GK18bharnatu:2116": "bhavati cātra ślokaḥ:",
  "GK18bharnatu:2117": "paraceṣṭānukaraṇāddhāsaḥ samupajāyate /",
  "GK18bharnatu:2118": "smitahāsātihasitairabhineyaḥ sa paṇḍitaiḥ // BhN_7.10 //",
  "GK18bharnatu:2119": "śoko nāma iṣṭajanaviyogavibhavanāśavadhabandhaduḥkhānubhanavanādibhirvibhāvaiḥ samutpadyate |",
  "GK18bharnatu:2120": "tasyāsrapātaparidevitavilapitavaivarṇyasvarabhedasrastagātratābhūmipatanasasvanaruditākranditadīrghaniḥśvasitajaḍatonmādamohamaraṇādibhiranubhāvairabhinayaḥ prayoktavyaḥ |",
  "GK18bharnatu:2121": "ruditamatra trividham ānandajamārtijamīrṣyāsamudbhavaṃ ceti |",
  "GK18bharnatu:2122": "bhavanti cātrāryāḥ",
  "GK18bharnatu:2123": "ānande 'pyārtikṛtaṃ trividhaṃ ruditaṃ sadā budhairjñeyam /",
  "GK18bharnatu:2124": "tasya tvabhinayayogānvibhāvagatitaḥ pravakṣyāmi // BhN_7.10* //",
  "GK18bharnatu:2125": "harṣotphullakapolaṃ sānusmaraṇādapāṅgavisṛtāsram /",
  "GK18bharnatu:2126": "romāñcagātramanibhṛtamānandasamudbhavaṃ bhavati // BhN_7.11 //",
  "GK18bharnatu:2127": "paryāptavimuktāsraṃ sasvanamasvasthagātragaticeṣṭam /",
  "GK18bharnatu:2128": "bhūminipātanivartitavilapitamityārtijaṃ bhavati // BhN_7.12 //",
  "GK18bharnatu:2129": "prasphuritauṣṭhakapolaṃ saśiraḥkampaṃ tathā saniḥśvāsam /",
  "GK18bharnatu:2130": "bhrukuṭīkaṭākṣakuṭilaṃ strīṇāmīrṣyākṛtaṃ bhavati // BhN_7.13 //",
  "GK18bharnatu:2131": "strīnīcaprakṛtiṣveṣa śoko vyasanasambhavaḥ /",
  "GK18bharnatu:2132": "dhairyeṇottamamadhyānāṃ nīcānāṃ ruditena ca // BhN_7.14 //",
  "GK18bharnatu:2133": "krodho nāma ādharṣaṇākruṣṭakalahavivādapratikūlādibhirvibhāvaiḥ samutpadyate |",
  "GK18bharnatu:2134": "asya vikṛṣṭanāsāpuṭodvṛttanayanasaṃdaṣṭhoṣṭhapuṭagaṇḍasphuraṇādibhiranubhāvairabhinayaḥ prayoktavyaḥ |",
  "GK18bharnatu:2135": "ripujo gurujaścaiva praṇayiprabhavastathā /",
  "GK18bharnatu:2136": "bhṛtyajaḥ kṛtakaśceti krodhaḥ pañcavidhaḥ smṛtaḥ // BhN_7.15 //",
  "GK18bharnatu:2137": "atrāryā bhavanti",
  "GK18bharnatu:2138": "bhṛkuṭīkuṭilotkaṭamukhaḥ sandaṣṭhoṣṭhaḥ spṛśankareṇa karam /",
  "GK18bharnatu:2139": "kruddhaḥ svabhujāprekṣī śatrau niryantraṇaṃ ruṣyet // BhN_7.16 //",
  "GK18bharnatu:2140": "kiñcidavāṅgmukhadṛṣṭiḥ sāsrasvedāpamārjanaparaśca /",
  "GK18bharnatu:2141": "avyaktolbaṇaceṣṭo gurau vinayayantrito ruṣyet // BhN_7.17 //",
  "GK18bharnatu:2142": "alpaprataravicāro vikirannaśrūṇyapāṅgavikṣepaiḥ /",
  "GK18bharnatu:2143": "sabhrukuṭisphuritoṣṭhaḥ praṇayopagatāṃ priyā ruṣyet // BhN_7.18 //",
  "GK18bharnatu:2144": "atha parijane tu roṣastarjananirbhartsanākṣivistāraiḥ /",
  "GK18bharnatu:2145": "viprekṣaṇaiśca vividhairabhineyaḥ krūratārahitaḥ // BhN_7.19 //",
  "GK18bharnatu:2146": "kāraṇamavekṣamāṇaḥ prāyeṇāyāsaliṅgasaṃyuktaḥ /",
  "GK18bharnatu:2147": "vīrarasāntaracārī kāryaḥ kṛtako bhavati kopaḥ // BhN_7.20 //",
  "GK18bharnatu:2148": "utsāho nāma uttamaprakṛtiḥ |",
  "GK18bharnatu:2149": "sa cāviṣādaśaktidhairyaśauryādibhirvibhāvairutpadyate |",
  "GK18bharnatu:2150": "tasya dhairyatyāgavaiśāradyādibhiranubhāvairabhinayaḥ prayoktavyaḥ |",
  "GK18bharnatu:2151": "atra ślokaḥ:",
  "GK18bharnatu:2152": "asammohādibhirvyakto vyavasāyanayātmakaḥ /",
  "GK18bharnatu:2153": "utsāhastvabhineyaḥ syādapramādotthitādibhiḥ // BhN_7.21 //",
  "GK18bharnatu:2154": "bhayaṃ nāma strīnīcaprakṛtikam |",
  "GK18bharnatu:2155": "gururājāparādhaśvāpadaśūnyāgārāṭavīparvatagahanagajāhidarśananirbhartsanakāntāradurdinaniśāndhakarolūkanaktañcarārāvaśravaṇādibhirvibhāvaiḥ samutpadyate |",
  "GK18bharnatu:2156": "tasya prakampitakaracaraṇahṛdayakampanastambhamukhaśoṣajihvāparilehanasvedavepathutrāsasaparitrāṇānveṣaṇadhāvanotkṛṣṭādibhiranubhavairabhinayaḥ prayoktavyaḥ |",
  "GK18bharnatu:2157": "atra ślokāḥ:",
  "GK18bharnatu:2158": "gururājāparādhena raudrāṇāṃ cāpi darśanāt /",
  "GK18bharnatu:2159": "śravaṇādapi ghorāṇāṃ bhayaṃ mohena jāyate // BhN_7.22 //",
  "GK18bharnatu:2160": "gātrakampanavitrāsairvaktraśoṣaṇasambhramaiḥ",
  "GK18bharnatu:2161": "visphāritaikṣaṇaiḥ kāryamabhineyakriyāguṇaiḥ // BhN_7.23 //",
  "GK18bharnatu:2162": "sattvavitrāsanodbhūtaṃ bhayamutpadyate nṛṇām /",
  "GK18bharnatu:2163": "srastāṅgākṣinimeṣaistadabhineyaṃ tu nartakaiḥ // BhN_7.24 //",
  "GK18bharnatu:2164": "atrāryā bhavati",
  "GK18bharnatu:2165": "karacaraṇahṛdayakampairmukhaśoṣaṇavadanalehanastambhaiḥ /",
  "GK18bharnatu:2166": "sambhrāntavadanavepathusaṃtrāsakṛtairabhinayo 'sya // BhN_7.25 //",
  "GK18bharnatu:2167": "jugupsā nāma strīnīcaprakṛtikā |",
  "GK18bharnatu:2168": "sā cāhṛdyadarśanaśravaṇādibhirvibhāvaiḥ samutpadyate |",
  "GK18bharnatu:2169": "tasyāḥ sarvāṅgasaṅkocaniṣṭhīvanamukhavikūṇanahṛllekhādibhiranubhāvairabhinayaḥ prayoktavyaḥ |",
  "GK18bharnatu:2170": "bhavati cātra ślokaḥ",
  "GK18bharnatu:2171": "nāsāpracchādaneneha gātrasaṅkocanena ca /",
  "GK18bharnatu:2172": "udvejanaiḥ sahṛllekhairjugupsāmabhinirdiśet // BhN_7.26 //",
  "GK18bharnatu:2173": "vismayo nāma māyendrajālamānuṣakarmātiśayacitrapustaśilpavidyātiśayādibhirvibhāvaiḥ samutpadyate |",
  "GK18bharnatu:2174": "tasya nayanavistārānimeṣaprekṣitabhrūkṣeparomaharṣaṇaśiraḥkampasādhuvādādibhiranubhāvairabhinayaḥ prayoktavyaḥ |",
  "GK18bharnatu:2175": "bhavati cātra ślokaḥ:",
  "GK18bharnatu:2176": "karmātiśayanirvṛtto vismayo harṣasambhavaḥ /",
  "GK18bharnatu:2177": "siddhisthāne tvasau sādhyaḥ praharṣapulakādibhiḥ // BhN_7.27 //",
  "GK18bharnatu:2178": "evamete sthāyino bhāvā rasasaṃjñāḥ pratyavagantavyāḥ |",
  "GK18bharnatu:2179": "vyabhicāriṇa idānīṃ vyākhyāsyāmaḥ |",
  "GK18bharnatu:2180": "atrāha",
  "GK18bharnatu:2181": "vyabhicāriṇa iti kasmāt |",
  "GK18bharnatu:2182": "ucyate",
  "GK18bharnatu:2183": "vi abhi ityetāvupasargau |",
  "GK18bharnatu:2184": "cara iti gatyartho dhātuḥ |",
  "GK18bharnatu:2185": "vividhamābhimukhyena raseṣu carantīti vyabhicāriṇaḥ |",
  "GK18bharnatu:2186": "vāgaṅgasattvopetāḥ prayoge rasānnayantīti vyabhicāriṇaḥ |",
  "GK18bharnatu:2187": "atrāha",
  "GK18bharnatu:2188": "kathaṃ nayantīti |",
  "GK18bharnatu:2189": "ucyate",
  "GK18bharnatu:2190": "lokasiddhānta eṣaḥ",
  "GK18bharnatu:2191": "yathā sūrya idaṃ dinaṃ nakṣatraṃ vā nayatīti |",
  "GK18bharnatu:2192": "na ca tena bāhubhyāṃ skandhena vā nīyate |",
  "GK18bharnatu:2193": "kiṃ tu lokaprasiddhametat |",
  "GK18bharnatu:2194": "yathedaṃ sūryo nakṣatraṃ dina vā nayatīti |",
  "GK18bharnatu:2195": "evamete vyabhicāriṇa ityavagantavyāḥ |",
  "GK18bharnatu:2196": "tāniha saṅgrahābhihitāṃstrayastriṃśadvyabhicāriṇo bhāvān varṇayiṣyāmaḥ |",
  "GK18bharnatu:2197": "tatra nirvedo nāma dāridryavyādhyavamānādhikṣepākruṣṭakrodhatāḍaneṣṭajanaviyogatattvajñānādibhirvibhāvaiḥ samutpadyate strīnīcakusattvānām |",
  "GK18bharnatu:2198": "ruditaniḥśvasitocchvasitasampradhāraṇādibhiranubhāvaistamabhinayet |",
  "GK18bharnatu:2199": "atra ślokaḥ:",
  "GK18bharnatu:2200": "dāridryeṣṭaviyogādyaiḥ nirvedo nāma jāyate /",
  "GK18bharnatu:2201": "sampradhāraṇaniḥśvāsaistasya tvabhinayo bhavet // BhN_7.28 //",
  "GK18bharnatu:2202": "atrānuvaṃśye ārye bhavataḥ:",
  "GK18bharnatu:2203": "iṣṭajanaviprayogāddāridryādvyādhitastathā duḥkhāt /",
  "GK18bharnatu:2204": "ṛddhiṃ parasya dṛṣṭvā nirvedo nāma sambhavati // BhN_7.29 //",
  "GK18bharnatu:2205": "bāṣpapariplutanayanaḥ punaśca niḥśvāsanadīnamukhanetraḥ /",
  "GK18bharnatu:2206": "yogīva dhyānaparo bhavati hi nirvedavānpuruṣaḥ // BhN_7.30 //",
  "GK18bharnatu:2207": "glānirnāma vāntaviriktavyādhitaponiyamopavāsamanastāpātiśayamadanasevanātivyāyāmādhvagamanakṣutpipāsānidrācchedādibhirvibhāvaiḥ samutpadyate |",
  "GK18bharnatu:2208": "tasyāḥ kṣāmavākyanayanakapolodaramandapadotkṣepaṇavepanānutsāhatanugātravaivarṇyasvarabhedābhiranubhāvairabhinayaḥ prayoktavyaḥ |",
  "GK18bharnatu:2209": "atrārye bhavataḥ",
  "GK18bharnatu:2210": "vāntaviriktavyādhiṣu tapasā jarasā ca jāyate glāniḥ /",
  "GK18bharnatu:2211": "kārśyena sābhineyā mandabhramaṇena kampena // BhN_7.31 //",
  "GK18bharnatu:2212": "gaditaiḥ kṣāmakṣāmairnetravikāraiśca dīnasañcāraiḥ /",
  "GK18bharnatu:2213": "ślathabhāvenāṅgānāṃ muhurmuhurnirdiśed glānim // BhN_7.32 //",
  "GK18bharnatu:2214": "śaṅkā nāma sandehātmikā strīnīcaprabhavā |",
  "GK18bharnatu:2215": "cauryābhigrahaṇanṛpāparādhapāpakarmakaraṇādibhirvibhāvaiḥ samutpadyate |",
  "GK18bharnatu:2216": "tasyā muhurmuhuravalokanāvakuṇṭhanamukhaśoṣaṇajihvālehanamukhavaivarṇyasvarabhedavepathuśuṣkoṣṭhakaṇṭhāyāsasādharmyādibhiranubhāvairabhinayaḥ prayoktavyaḥ |",
  "GK18bharnatu:2217": "cauryādijanitā śaṅkā prāyaḥ kāryā bhayānake /",
  "GK18bharnatu:2218": "priyavyalīkajanitā tathā śṛṅgāriṇī matā // BhN_7.33 //",
  "GK18bharnatu:2219": "atrākārasaṃvaraṇamapi kecidicchanti |",
  "GK18bharnatu:2220": "tacca kuśalairupādhibhiriṅgitaiścopalakṣyam |",
  "GK18bharnatu:2221": "atrārye bhavataḥ",
  "GK18bharnatu:2222": "dvividhā śaṅkā kāryāhyātmasamutthā ca parasamutthā ca /",
  "GK18bharnatu:2223": "yā tatrātmasamutthā sā jñeyā dṛṣṭiceṣṭābhiḥ // BhN_7.34 //",
  "GK18bharnatu:2224": "kiñcitpravepitāṅgastvadhomukho vīkṣate ca pārśvāni /",
  "GK18bharnatu:2225": "gurusajjamānajihvaḥ śyāmāsyaḥ śaṅkitaḥ puruṣaḥ // BhN_7.35 //",
  "GK18bharnatu:2226": "asūyā nāma nānāparādhadveṣaparaiśvaryasaubhāgyamedhāvidyālīlādibhirvibhāvaiḥ samutpadyate |",
  "GK18bharnatu:2227": "tasyāśca pariṣadi doṣaprakhyāpanaguṇopaghāterṣyācakṣuḥpradānādhomukhabhrukuṭīkriyāvajñānakutsanādibhiranubhāvairabhinayaḥ prayoktavyaḥ |",
  "GK18bharnatu:2228": "atrārye bhavataḥ",
  "GK18bharnatu:2229": "parasaubhāgyeśvaratāmedhālīlāsamucchrayāndṛṣṭvā /",
  "GK18bharnatu:2230": "utpadyate hyasūyā kṛtāparādho bhavedyaśca // BhN_7.36 //",
  "GK18bharnatu:2231": "bhrukuṭikuṭilotkaṭamukhaiḥ serṣyākrodhaparivṛttanetraiśca /",
  "GK18bharnatu:2232": "guṇanāśanavidveṣaistatrābhinayaḥ prayoktavyaḥ // BhN_7.37 //",
  "GK18bharnatu:2233": "mado nāma madyopayogādutpadyate |",
  "GK18bharnatu:2234": "sa ca trividhaḥ pañcavibhāvaśca |",
  "GK18bharnatu:2235": "atrāryā bhavanti",
  "GK18bharnatu:2236": "jñeyastu madastrividhastaruṇo madhyastathāvakṛṣṭaśca /",
  "GK18bharnatu:2237": "karaṇaṃ pañcavidhaṃ syāttasyābhinayaḥ prayoktavyaḥ // BhN_7.38 //",
  "GK18bharnatu:2238": "kaścinmatto gāyati roditi kaścittathā hasati kaścit /",
  "GK18bharnatu:2239": "paruṣavacanābhidhāyī kaścitkaścittathā svapiti // BhN_7.39 //",
  "GK18bharnatu:2240": "uttamasattvaḥ śete hasati ca gāyati ca madhyamaprakṛtiḥ /",
  "GK18bharnatu:2241": "paruṣavacanābhidhāyī rodatyapi cādhamaprakṛtiḥ // BhN_7.40 //",
  "GK18bharnatu:2242": "smitavacanamadhurarāgo hṛṣṭatanuḥ kiñcidākulitavākyaḥ /",
  "GK18bharnatu:2243": "sukumārāviddhagatistaruṇamadastūttamaprakṛtiḥ // BhN_7.41 //",
  "GK18bharnatu:2244": "skhalitāghūrṇitanayanaḥ srastavyākulitabāhuvikṣepaḥ /",
  "GK18bharnatu:2245": "kuṭilavyāviddhagatirmadhyamado madhyamaprakṛtiḥ // BhN_7.42 //",
  "GK18bharnatu:2246": "naṣṭasmṛtirhatagatiścharditahikkākaphaiḥ subībhatsaḥ /",
  "GK18bharnatu:2247": "gurusajjamānajihvo niṣṭhīvati cādhamaprakṛtiḥ // BhN_7.43 //",
  "GK18bharnatu:2248": "raṅge pibataḥ kāryā madavṛddhirnāṭyayogamāsādya /",
  "GK18bharnatu:2249": "kāryo madakṣayo vai yaḥ khalu pītvā praviṣṭaḥ syāt // BhN_7.44 //",
  "GK18bharnatu:2250": "santrāsācchokādvā bhayātpraharṣācca kāraṇopagatāt /",
  "GK18bharnatu:2251": "utkramyāpi hi kāryo madapraṇāśaḥ kramāttajjñaiḥ // BhN_7.45 //",
  "GK18bharnatu:2252": "ebhirbhāvaviśeṣairmado drutaṃ sampraṇāśamupayāti /",
  "GK18bharnatu:2253": "abhyudayasukhairvākyairyathaiva śokaḥ kṣayaṃ yāti // BhN_7.46 //",
  "GK18bharnatu:2254": "śramo nāma adhvavyāyāmasevanādibhirvibhāvaiḥ samutpadyate |",
  "GK18bharnatu:2255": "tasya gātraparimardanasaṃvāhananiḥśvasitavijṛmbhitamandapadotkṣepaṇanayanavadanavikūṇanasītkarādibhiranubhāvairabhinayaḥ prayoktavyaḥ |",
  "GK18bharnatu:2256": "atrāryā",
  "GK18bharnatu:2257": "nṛttādhvavyāyāmānnarasya sañjāyate śramo nāma /",
  "GK18bharnatu:2258": "niḥśvāsakhedagamanaistasyābhinayaḥ prayoktavyaḥ // BhN_7.47 //",
  "GK18bharnatu:2259": "ālasyaṃ nāma khedavyādhigarbhasvabhāvaśramasauhityādibhirvibhāvaiḥ samutpadyate strīnīcānām |",
  "GK18bharnatu:2260": "tadabhinayetsarvakarmānabhilāṣaśayanāsananidrātandrīsevanādibhiranubhāvaiḥ |",
  "GK18bharnatu:2261": "atrāryā",
  "GK18bharnatu:2262": "ālasyaṃ tvabhineyaṃ khedāpagataṃ svabhāvajaṃ cāpi /",
  "GK18bharnatu:2263": "āhāravarjitānāmārambhāṇāmanārambhāt // BhN_7.48 //",
  "GK18bharnatu:2264": "dainyaṃ nāma daurgatyamanastāpādibhirvibhāvaiḥ samutpadyate |",
  "GK18bharnatu:2265": "tasyādhṛtiśirorogagātragauravānyamanaskatāmṛjāparivarjanādibhiranubhāvairabhinayaḥ prayoktavyaḥ |",
  "GK18bharnatu:2266": "atrāryā",
  "GK18bharnatu:2267": "cintautsukyasamutthā duḥkhādyā bhavati dīnatāṃ puṃsām /",
  "GK18bharnatu:2268": "sarvamṛjāparihārairvividho 'bhinayo bhavettasya // BhN_7.49 //",
  "GK18bharnatu:2269": "cintā nāma aiśvaryabhraṃśeṣṭadravyāpahāradāridryādibhirvibhāvairutpadyate |",
  "GK18bharnatu:2270": "tāmabhinayenniḥśvasitocchvasitasantāpadhyānādhomukhacintanatanukārśyādibhiranubhāvaiḥ |",
  "GK18bharnatu:2271": "atrārye bhavataḥ",
  "GK18bharnatu:2272": "aiśvaryabhraṃśeṣṭadravyakṣayajā bahuprakārā tu /",
  "GK18bharnatu:2273": "hṛdayavitarkopagatā nṝṇāṃ cintā samudbhavati // BhN_7.50 //",
  "GK18bharnatu:2274": "socchvāsairniḥśvasitaiḥ santāpaiścaiva hṛdayaśūnyatayā /",
  "GK18bharnatu:2275": "abhinetavyā cintā mṛjāvihīnairadhṛtyā ca // BhN_7.51 //",
  "GK18bharnatu:2276": "moho nāma daivopaghātavyasanābhighātavyādhibhayāvegapūrvavairānusmaraṇādibhirvibhāvaiḥ samutpadyate |",
  "GK18bharnatu:2277": "tasya niścaitanyabhramaṇapatanāghūrṇanādarśanādibhiranubhāvairabhinayaḥ prayoktavyaḥ |",
  "GK18bharnatu:2278": "atra ślokastāvadāryā ca",
  "GK18bharnatu:2279": "asthāne taskarāndṛṣṭvā trāsanairvividhairapi /",
  "GK18bharnatu:2280": "tatpratīkāraśūnyasya mohaḥ samupajāyate // BhN_7.52 //",
  "GK18bharnatu:2281": "vyasanābhighātabhayapūrvavairasaṃsmaraṇarogajo mohaḥ /",
  "GK18bharnatu:2282": "sarvendriyasammohāttasyābhinayaḥ prayoktavyaḥ // BhN_7.53 //",
  "GK18bharnatu:2283": "smṛtirnāma sukhaduḥkhakṛtānāṃ bhāvānāmanusmaraṇam |",
  "GK18bharnatu:2284": "sā ca svāsthyajaghanyarātrinidrācchedasamānadarśanodāharaṇacintābhyāsādibhirvibhāvaiḥ samutpadyate |",
  "GK18bharnatu:2285": "tāmabhinayecchiraḥkampanāvalokanabhrūsamunnamanādibhiranubhāvaiḥ |",
  "GK18bharnatu:2286": "atrārye bhavataḥ",
  "GK18bharnatu:2287": "sukhaduḥkhamatikrāntaṃ tathā mativibhāvitaṃ yathāvṛttam /",
  "GK18bharnatu:2288": "ciravismṛtaṃ smarati yaḥ smṛtimāniti veditavyo 'sau // BhN_7.54 //",
  "GK18bharnatu:2289": "svāsthyābhyāsasamutthā śrutidarśanasambhavā smṛtirnipuṇaiḥ /",
  "GK18bharnatu:2290": "śira udvāhanakampairbhūkṣepaiścābhinetavyā // BhN_7.55 //",
  "GK18bharnatu:2291": "dhṛtirnāma śauryavijñānaśrutivibhavaśaucācāragurubhaktyadhikamanorathārthalābhakrīḍādibhirvibhāvaiḥ samutpadyate |",
  "GK18bharnatu:2292": "tāmabhinayetprāptānāṃ viṣayāṇāmupabhogādaprāptātītopahṛtavinaṣṭānāmanuśocanādibhiranubhāvaiḥ |",
  "GK18bharnatu:2293": "atrārye bhavataḥ:",
  "GK18bharnatu:2294": "vijñānaśaucavibhavaśrutiśaktisamudbhavā dhṛtiḥ sadbhiḥ /",
  "GK18bharnatu:2295": "bhayaśokaviṣadādyai rahitā tu sadā prayoktavyā // BhN_7.56 //",
  "GK18bharnatu:2296": "prāptānāmupabhogaḥ śabdarasasparśarūpagandhānām /",
  "GK18bharnatu:2297": "aprāptaiśca na śoko yasyāṃ hi bhaved dhṛtiḥ sā tu // BhN_7.57 //",
  "GK18bharnatu:2298": "vrīḍā nāma akāryakaraṇātmikā |",
  "GK18bharnatu:2299": "sā ca guruvyatikramaṇāvajñānapratijñātānirvahanapaścāttāpādibhirvibhāvaiḥ samutpadyate |",
  "GK18bharnatu:2300": "tāṃ nigūḍhavadanādhomukhavicintanorvīlekhanavastrāṅgulīyakasparśanakhanikṛntanādibhiranubhāvairabhinayet |",
  "GK18bharnatu:2301": "atrārye bhavataḥ:",
  "GK18bharnatu:2302": "kiñcidakāryaṃ kurvannevaṃ yo dṛśyate śucibhiranyaiḥ /",
  "GK18bharnatu:2303": "paścāttāpena yuto vrīḍita iti veditavyo 'sau // BhN_7.58 //",
  "GK18bharnatu:2304": "lajjānigūḍhavadano bhūmiṃ vilikhannakhāṃśca vinikṛntan /",
  "GK18bharnatu:2305": "vastrāṅgulīyakānāṃ saṃsparśaṃ vrīḍitaḥ kuryāt // BhN_7.59 //",
  "GK18bharnatu:2306": "capalatā nāma rāgadveṣamātsaryāmarṣāpratikūlyādibhirvibhāvaiḥ samutpadyate |",
  "GK18bharnatu:2307": "tasyāśca vākpāruṣyanirbhartsanavadhabandhasamprahāratāḍanādibhiranubhāvairabhinayaḥ prayoktavyaḥ |",
  "GK18bharnatu:2308": "atrāryā bhavati:",
  "GK18bharnatu:2309": "avimṛśya tu yaḥ kāryaṃ puruṣo vadhatāḍanaṃ samārabhate /",
  "GK18bharnatu:2310": "aviniścitakāritvātsa tu khalu capalo budhairjñeyaḥ // BhN_7.60 //",
  "GK18bharnatu:2311": "harṣo nāma manorathalābheṣṭajanasamāgamanamanaḥparitoṣadevagururājabhartṛprasādabhojanācchādanalābhopabhogādibhirvibhāvaiḥ samutpadyate |",
  "GK18bharnatu:2312": "tamabhinayennayanavadanaprasādapriyabhāṣaṇāliṅganakaṇṭakitapulakitāsrasvedādibhiranubhāvaiḥ |",
  "GK18bharnatu:2313": "atrārye bhavataḥ:",
  "GK18bharnatu:2314": "aprāpye prāpye vā labdhe 'rthe priyasamāgame vā'pi /",
  "GK18bharnatu:2315": "hṛdayamanorathalābhe harṣaḥ sañjāyate puṃsām // BhN_7.61 //",
  "GK18bharnatu:2316": "nayanavadanapriyabhāṣāliṅganaiśca romāñcaiḥ /",
  "GK18bharnatu:2317": "lalitaiścāṅgavihāraiḥ svedādyairabhinayastasya // BhN_7.62 //",
  "GK18bharnatu:2318": "āvego nāma utpātavātavarṣākuñjarodbhramaṇapriyāpriyaśravaṇavyasanābhighātādirvibhāvaiḥ samutpadyate |",
  "GK18bharnatu:2319": "tatrotpātakṛto nāma vidyudulkānirghātaprapatanacandrasūryoparāgaketudarśanakṛtaḥ |",
  "GK18bharnatu:2320": "tamabhinayetsarvāṅgasrastatāvaimanasyamukhavaivarṇyaviṣādavismayādibhiḥ |",
  "GK18bharnatu:2321": "vātakṛtaṃ punaravakuṇṭhanākṣiparimārjanavastrasaṅgūhanatvaritagamanādibhiḥ |",
  "GK18bharnatu:2322": "varṣakṛtaṃ punaḥ sarvāṅgasampiṇḍanapradhāvanacchannāśrayamārgaṇādibhiḥ |",
  "GK18bharnatu:2323": "agnikṛtaṃ tu dhūmākulanetratā'ṅgasaṅkocanavidhūnanātikrāntāpakrāntādibhiḥ |",
  "GK18bharnatu:2324": "kuñjarodbhramaṇakṛtaṃ nāma tvaritāpasarpaṇacañcalagamanabhayastambhavepathupaścādavalokanavismayādibhiḥ |",
  "GK18bharnatu:2325": "priyaśravaṇakṛtaṃ nāmābhyutthānāliṅganavastrābharaṇapradānāśrupulakitādibhiḥ |",
  "GK18bharnatu:2326": "apriyaśravaṇakṛtaṃ nāma bhūmipatanaviṣamavivartanaparidhāvanavilāpanākrandanādibhiḥ |",
  "GK18bharnatu:2327": "vyasanābhighātajaṃ tu sahasāpasarpaṇaśastracarmavarmadhāraṇagajaturagarathārohaṇasampradhāraṇādibhiḥ |",
  "GK18bharnatu:2328": "evamaṣṭavikalpo 'yamāvegaḥ sambhramātmakaḥ /",
  "GK18bharnatu:2329": "stheryeṇottamamadhyānāṃ nīcānāṃ cāpasarpaṇaiḥ // BhN_7.63 //",
  "GK18bharnatu:2330": "atrārye bhavataḥ:",
  "GK18bharnatu:2331": "apriyanivedanādvā sahasā hyavadhāritārivacanasya /",
  "GK18bharnatu:2332": "śastrakṣepāt trāsādāvego nāma sambhavati // BhN_7.64 //",
  "GK18bharnatu:2333": "apriyanivedanādyo viṣādabhāvāśrayo 'nubhāvasya /",
  "GK18bharnatu:2334": "sahasāridarśanāccetpaharaṇaparighaṭṭanaiḥ kāryaḥ // BhN_7.65 //",
  "GK18bharnatu:2335": "jaḍatānāma sarvakāryāpratipattiḥ |",
  "GK18bharnatu:2336": "iṣṭāniṣṭaśravaṇadarśanavyādhyādibhirvibhāvaiḥ samutpadyate |",
  "GK18bharnatu:2337": "tāmabhinayedakathanāvibhāṣaṇatūṣṇīmbhāvāpratibhā'nimeṣanirīkṣaṇaparavaśatvādibhiranubhāvaiḥ |",
  "GK18bharnatu:2338": "atrāryā bhavati:",
  "GK18bharnatu:2339": "iṣṭaṃ vā'niṣṭaṃ vā sukhaduḥkhe vā na vetti yo mohāt /",
  "GK18bharnatu:2340": "tūṣṇīkaḥ paravaśago bhavati sa jaḍasaṃjñitaḥ puruṣaḥ // BhN_7.66 //",
  "GK18bharnatu:2341": "garvo nāma aiśvaryakularūpayauvanavidyābaladhanalābhādibhirvibhāvaiḥ samutpadyate |",
  "GK18bharnatu:2342": "tasyāsūyāvajñāgharṣaṇānuttaradānāsambhāṣaṇāṅgāvalokana vibhramāpahasanavākpāruṣyaguruvyatikramaṇādhikṣepavacanavicchedādibhiranubhāvairabhinayaḥ prayoktavyaḥ",
  "GK18bharnatu:2343": "atrāryā bhavati:",
  "GK18bharnatu:2344": "vidyāvāpte rūpādaiśvaryādatha dhanāgamādvāpi /",
  "GK18bharnatu:2345": "garvaḥ khalu nīcānāṃ dṛṣṭyaṅgavicāraṇaiḥ kāryaḥ // BhN_7.67 //",
  "GK18bharnatu:2346": "viṣādo nāma kāryānistaraṇadaivavyāpattisamutthaḥ |",
  "GK18bharnatu:2347": "tamabhinayetsahāyānveṣaṇopāyacintanotsāhavighātavaimanasyaniḥśvasitādibhiranubhāvairuttamamadhyamānām |",
  "GK18bharnatu:2348": "adhamānāṃ tu viparidhāvanālokanamukhaśoṣaṇasṛkvaparilehananidrāniḥśvasitadhyānādibhiranubhāvaiḥ |",
  "GK18bharnatu:2349": "atrāryā ślokau:",
  "GK18bharnatu:2350": "kāryānistaraṇādvā cauryābhigrahaṇarājadoṣādvā /",
  "GK18bharnatu:2351": "daivādarthavipatterbhavati viṣādaḥ sadā puṃsām // BhN_7.68 //",
  "GK18bharnatu:2352": "vaicitryopāyacintābhyāṃ kārya uttamamadhyayoḥ /",
  "GK18bharnatu:2353": "nidrāniḥśvasitadhyānairadhamānāṃ tu yojayet // BhN_7.69 //",
  "GK18bharnatu:2354": "autsukyaṃ nāma iṣṭajanaviyogānusmaraṇodyānadarśanādibhirvibhāvaiḥ samutpadyate |",
  "GK18bharnatu:2355": "tasya dīrghaniḥśvasitādhomukhavicintananidrātandrīśayanābhilāṣādibhiranubhavairabhinayaḥ prayoktavyaḥ |",
  "GK18bharnatu:2356": "atrāryā bhavati:",
  "GK18bharnatu:2357": "iṣṭajanasya viyogādautsukyaṃ jāyate hyanusmṛtyā /",
  "GK18bharnatu:2358": "cintānidrātandrīgātragurutvairabhinayo 'sya // BhN_7.70 //",
  "GK18bharnatu:2359": "nidrā nāma daurbalyaśramaklamamadālasyacintā'tyāhārasvabhāvādibhirvibhāvaiḥ samutpadyate |",
  "GK18bharnatu:2360": "tāmabhinayedvadanagauravaśarīrāvalokananetraghūraṇanagātravijṛmbhanamāndyocchvasitasannagātratā'kṣinimīlanādibhiranubhāvaiḥ |",
  "GK18bharnatu:2361": "atrārye bhavataḥ:",
  "GK18bharnatu:2362": "ālasyāddaurbalyātklamācchramāccintanātsvabhāvācca /",
  "GK18bharnatu:2363": "rātrau jāgaraṇādapi nidrā puruṣasya sambhavati // BhN_7.71 //",
  "GK18bharnatu:2364": "tāṃ mukhagauravagātrapratilolananayanamīlanajaḍatvaiḥ /",
  "GK18bharnatu:2365": "jṛmbhaṇagātravimardairanubhāvairabhinayetprājñaḥ // BhN_7.72 //",
  "GK18bharnatu:2366": "apasmāro nāma devayakṣanāgabrahmarākṣasabhūtapretapiśācagrahaṇānusmaranocchiṣṭaśūnyāgārasevanāśucikālāntarāparipatanavyādyādibhirvibhāvaiḥ samutpadyate |",
  "GK18bharnatu:2367": "tasya sphuritaniḥśvasitotkampitadhāvanapatanasvedastambhavadanaphenajihvāparilehanādibhiranubhāvairabhinayaḥ prayoktavyaḥ |",
  "GK18bharnatu:2368": "atrārye bhavataḥ:",
  "GK18bharnatu:2369": "bhūtapiśācagrahaṇānusmaraṇocchiṣṭaśūnyagṛhagamanāt /",
  "GK18bharnatu:2370": "kālāntarātipātādaśuceścabhavatyapasmāraḥ // BhN_7.73 //",
  "GK18bharnatu:2371": "sahasā bhūmau patanaṃ pravepanaṃ vadanaphenamokṣaśca /",
  "GK18bharnatu:2372": "niḥsaṃjñasyotthānaṃ rūpāṇyetānyapasmāre // BhN_7.74 //",
  "GK18bharnatu:2373": "suptaṃ nāma nidrābhibhavaviṣayopagamanakṣititalaśayanaprasāraṇānukarṣaṇādibhirvibhāvaiḥ samutpadyate nidrāsamuttham |",
  "GK18bharnatu:2374": "taducchvasitaṃsannagātrākṣinimīlanasarvendriya sammohanotsvapnāyitādibhiranubhāvairabhinayet |",
  "GK18bharnatu:2375": "atrārye bhavataḥ:",
  "GK18bharnatu:2376": "nidrābhibhavendriyoparamaṇamohāirhavetsuptam /",
  "GK18bharnatu:2377": "akṣinimīlanocchvasanaiḥ svapnāyitajalpitaiḥ kāryaḥ // BhN_7.75 //",
  "GK18bharnatu:2378": "socchvāsairniḥśvāsairmandākṣinimīlanena niśceṣṭaḥ /",
  "GK18bharnatu:2379": "sarvendriyasammohātsuptaṃ svapnaiśca yuñjīta // BhN_7.76 //",
  "GK18bharnatu:2380": "vibodho nāma āhārapariṇāmanidrācchedasvapnāntatīvraśabdaśravaṇādibhirvibhāvaiḥ samutpadyate |",
  "GK18bharnatu:2381": "tamabhinayejjṛmbhaṇākṣiparimardanaśayanamokṣaṇādibhiranubhāvaiḥ |",
  "GK18bharnatu:2382": "atrāryā bhavati:",
  "GK18bharnatu:2383": "āhāravipariṇāmācchabdasparśādibhiśca sambhūtaḥ /",
  "GK18bharnatu:2384": "pratibodhastvabhineyo jṛmbhaṇavadanākṣiparimardaiḥ // BhN_7.77 //",
  "GK18bharnatu:2385": "amarṣo nāma vidyaiśvaryaśauryabalādhikairadhikṣiptasyāvamānitasya vā samutpadyate |",
  "GK18bharnatu:2386": "tamabhinayecchiraḥkampanaprasvedanādhomukhacintanadhyānādhyavasāyopāyasahāyānveṣaṇādibhiranubhāvaiḥ |",
  "GK18bharnatu:2387": "atra ślokau:",
  "GK18bharnatu:2388": "ākṣiptānāṃ sabhāmadhye vidyāśauryabalādhikaiḥ /",
  "GK18bharnatu:2389": "nṝṇāmutsāhasaṃyogādamarṣo nāma jāyate // BhN_7.78 //",
  "GK18bharnatu:2390": "utsāhādhyavasāyābhyāmadhomukhavicintanaiḥ /",
  "GK18bharnatu:2391": "śiraḥprakampasvedādyaistaṃ prayuñjīta paṇḍitaḥ // BhN_7.79 //",
  "GK18bharnatu:2392": "avahitthaṃ nāma ākārapracchādanātmakam |",
  "GK18bharnatu:2393": "tacca lajābhayāpajayagauravajaihmayādibhirvibhāviḥ samutpadyate |",
  "GK18bharnatu:2394": "tasyānyathākathanāvalokitakathābhaṅgakṛtakadhairyādibhiranubhāvairabhinayaḥ prayoktavyaḥ |",
  "GK18bharnatu:2395": "atra śloko bhavati:",
  "GK18bharnatu:2396": "dhārṣṭyajaihmyādisambhītamavahitthaṃ bhayatmakam /",
  "GK18bharnatu:2397": "taccāgaṇanayā kāryaṃ nātīvottarabhāṣaṇāt // BhN_7.80 //",
  "GK18bharnatu:2398": "ugratā āma cauryābhigrahāṇanṛpāparādhāsatpralāpādibhirvibhāvaiḥ samutpadyate |",
  "GK18bharnatu:2399": "tāṃ ca vadhabandhanatāḍananirbhatsanādibhiranubhāvairabhinayet |",
  "GK18bharnatu:2400": "atrāryā bhavati:",
  "GK18bharnatu:2401": "cauryābhigrahanavaśānnṛpāparādhādathogratā bhavti /",
  "GK18bharnatu:2402": "vadhabandhatāḍanādibhiranubhāvairabhinayastasyāḥ // BhN_7.81 //",
  "GK18bharnatu:2403": "bhavati cātra ślokaḥ:",
  "GK18bharnatu:2404": "nānāśātrārthabodhena matiḥ saṃjāyate nṛṇām /",
  "GK18bharnatu:2405": "śiṣyopadeśārthakṛtastasyāstvabhinayo bhavet // BhN_7.82 //",
  "GK18bharnatu:2406": "vyādhirnāma vātapittakaphasannipātaprabhavaḥ |",
  "GK18bharnatu:2407": "tasya jvarādayo viśeṣāḥ |",
  "GK18bharnatu:2408": "jvarastu dvividhaḥ saśītaḥ sadāhaśca |",
  "GK18bharnatu:2409": "tatra saśīto nāma pravepitasarvāṅgopkampananikuñcanāgnyabhilāṣaromāñcahanuvalananāsāvikūnanamukhaśoṣaṇaparidevitādibhiranubhāvairabhineyaḥ |",
  "GK18bharnatu:2410": "sadāho nāma vikṣiptāṅgakaracaraṇabhūmyabhilāṣānulepanaśītābhilāṣaparidevanamukhaśoṣotkruṣṭādibhiranubhāvaiḥ |",
  "GK18bharnatu:2411": "ye cānye vyādhayaste 'pi khalu mukhavikūṇanagātrastambhasrastākṣiniḥśvasanastanitotkruṣṭavepanādibhiranubhāvairabhineyāḥ |",
  "GK18bharnatu:2412": "atra śloko bhavati:",
  "GK18bharnatu:2413": "samāsatastu vyādhīnāṃ kartavyo 'bhinayo budhaiḥ /",
  "GK18bharnatu:2414": "srastāṅgagātravikṣepaistathā mukhavikūṇanaiḥ // BhN_7.83 //",
  "GK18bharnatu:2415": "unmādo nāma iṣṭajanaviyogavibhavanāśābhighātavātapittaśleṣmaprakopādibhirvibhāvairutpadyate |",
  "GK18bharnatu:2416_0": "tamanimittahasitaruditotkruṣṭāsambaddhapralāpaśayitopaviṣṭotthitapradhāvitanṛttagītapaṭhitabhasmapāṃsvavadhūlanatṛṇanirmālyakucelacīraghaṭakakapālaśarāvābharaṇadhāraṇopabhogairanekaiścānavasthitaiśceṣṭānukaraṇādibhiranubhāvairabhinayet |",
  "GK18bharnatu:2417": "atrārye bhavataḥ:",
  "GK18bharnatu:2418": "iṣṭajanavibhavanāśādabhighātādvātapittakaphakopāt /",
  "GK18bharnatu:2419": "vividhāccittavikārādunmādo nāma sambhavati // BhN_7.84 //",
  "GK18bharnatu:2420": "animittaruditahasitopaviṣṭagītapradhāvitotkruṣṭaiḥ /",
  "GK18bharnatu:2421": "anyaiśca vikārairakṛtairunmādaṃ samprayuñjīta // BhN_7.85 //",
  "GK18bharnatu:2422": "maraṇaṃ nāma vyādhijamabhighātajañca |",
  "GK18bharnatu:2423": "tatra yadāntrayakṛcchūladoṣavaiṣamyagaṇḍapiṭakajvaraviṣūcikādibhirutpadyate tadvyādhiprabhavam |",
  "GK18bharnatu:2424": "abhighātajaṃ tu śastrāhidaṃśaviṣapānaśvāpadagajaturagarathapaśuyānapātavināśaprabhavam |",
  "GK18bharnatu:2425": "etayorabhinayaviśeṣānvakṣyāmaḥ:",
  "GK18bharnatu:2426": "tatra vyādhijaṃ viṣaṇṇagātrāvyāyatāṅgaviceṣṭitanimīlitanayanahikkāśvāsopetānavekṣitaparijanāvyaktākṣarakathanādibhiranubhāvairabhinayet |",
  "GK18bharnatu:2427": "atra śloko bhavati:",
  "GK18bharnatu:2428": "vyādhīnāmekabhāvo hi maraṇābhinayaḥ smṛtaḥ /",
  "GK18bharnatu:2429": "viṣaṇṇagātrairniśceṣṭairindriayaiśca vivarjitaḥ // BhN_7.86 //",
  "GK18bharnatu:2430": "abhighātaje tu nānāprakārābhinayaviśeṣāḥ |",
  "GK18bharnatu:2431": "śastrakṣatāhidaṣṭaviṣapītagajādipatitaśvāpadahatāḥ |",
  "GK18bharnatu:2432": "yathā tatra śastrakṣate tāvatsahasā bhūmipatanavepanasphuraṇādibhirabhinayaḥ prayoktavyaḥ |",
  "GK18bharnatu:2433": "ahidaṣṭaviṣapītayorviṣayogo yathā kārśyavepathuvidāhahikkāphenaskandhabhaṅgajaḍatāmaraṇānītyaṣṭau viṣavegāḥ |",
  "GK18bharnatu:2434": "atra ślokau bhavataḥ:",
  "GK18bharnatu:2435": "kārśyaṃ tu prathame vege dvitīye vepathurbhavet /",
  "GK18bharnatu:2436": "dāhaṃ tṛtīye hikkāṃ ca caturthe samprayojayet // BhN_7.87 //",
  "GK18bharnatu:2437": "phenañca pañcame kuryātṣaṣṭhe skandhasya bhañjanam /",
  "GK18bharnatu:2438": "jaḍatāṃ saptame kuryādaṣṭame maraṇaṃ bhavet // BhN_7.88 //",
  "GK18bharnatu:2439": "atrāryā bhavati:",
  "GK18bharnatu:2440": "śvāpadagajaturagarathodbhavaṃ tu paśuyānapatanajaṃ vā'pi /",
  "GK18bharnatu:2441": "śāstrakṣatavatkuryādanavekṣitagātrasañcāram // BhN_7.89 //",
  "GK18bharnatu:2442": "ityeva maraṇaṃ jñeyaṃ nānāvasthāntarātmakam /",
  "GK18bharnatu:2443": "prayoktavyaṃ budhaiḥ samyagyathā bhavāṅgaceṣṭitaiḥ // BhN_7.90 //",
  "GK18bharnatu:2444": "trāso nāma vidyudulkāśanipātanirghātāmbudharamahāsattvapaśuravādibhirvibhāvairutpadyate |",
  "GK18bharnatu:2445": "tamabhinayetsaṃkṣiptāṅgotkampanavepathustambharomāñcagadgadapralāpādibhiranubhāvaiḥ |",
  "GK18bharnatu:2446": "atra śloko bhavati:",
  "GK18bharnatu:2447": "mahābhairavanādadyaistrāsaḥ samupajāyate /",
  "GK18bharnatu:2448": "srastāṅgākṣinimeṣaiśca tasya tvabhinayo bhavet // BhN_7.91 //",
  "GK18bharnatu:2449": "vitarko nāma sandehavimarśavipratipattyādibhirvibhāvairutpadyate |",
  "GK18bharnatu:2450": "tamabhinayedvividhavicāritapraśnasampradhāraṇamantrasaṅgūhanādibhiranubhāvaiḥ |",
  "GK18bharnatu:2451": "atra śloko bhavati:",
  "GK18bharnatu:2452": "vicāraṇādisambhūtaḥ sandehātiśayātmakaḥ /",
  "GK18bharnatu:2453": "vitarkaḥ so 'bhineyastu śirobhrūkṣepakampanaiḥ // BhN_7.92 //",
  "GK18bharnatu:2454": "evamete trayastriṃśadvyabhicāriṇo bhāvā deśakālāvasthānurūpyeṇāmagataparagatamadhyasthā uttamamadhyamādhamaiḥ strīpuṃsaiḥ svaprayogavaśādupapādyā iti |",
  "GK18bharnatu:2455": "trayastriṃśadime bhāvā vijñeyā vyabhicāriṇaḥ /",
  "GK18bharnatu:2456": "sāttvikāṃstu punarbhāvānpravakṣyāmyanupūrvaśaḥ // BhN_7.93 //",
  "GK18bharnatu:2457": "atrāha:",
  "GK18bharnatu:2458": "kimanye bhāvāḥ sattvena vinā'bhinīyante yasmāducyate",
  "GK18bharnatu:2459": "ete sāttvikā iti |",
  "GK18bharnatu:2460": "atrocyate:",
  "GK18bharnatu:2461": "iha hi sattvaṃ nāma manaḥprabhavam |",
  "GK18bharnatu:2462": "tacca samāhitamanastvāducyate |",
  "GK18bharnatu:2463": "manasaḥ samādhau sattvaniṣpattirbhavati |",
  "GK18bharnatu:2464": "tasya ca yo 'sau svabhāvo romāñcāśruvaivarṇyādilakṣaṇo yathābhāvopagataḥ sa na śakyo 'nyamanasā kartumiti |",
  "GK18bharnatu:2465": "lokasvabhāvānukaraṇatvācca nāṭyasya sattvamīpsitam |",
  "GK18bharnatu:2466": "ko dṛṣṭāntaḥ:",
  "GK18bharnatu:2467": "iha hi nāṭyādharmipravṛttāḥ sukhaduḥkhakṛtā bhāvāstathā sattvaviśuddhāḥ kāryā yathā sarūpā bhavanti |",
  "GK18bharnatu:2468": "tatra duḥkhaṃ nāma rodanātmakaṃ tatkathamaduḥkhitena sukhaṃ ca praharṣātmakamasukhitena vābhineyam |",
  "GK18bharnatu:2469": "etadevāsya sattvaṃ yat duḥkhitena sukhitena vā'śruromāñcau darśiyitavyau iti kṛtvā sāttvikā bhāvā ityabhivyākhyātāḥ |",
  "GK18bharnatu:2470": "ta ime:",
  "GK18bharnatu:2471": "stambhaḥ svedo 'tha romāñcaḥ svarabhedo 'tha vepathuḥ /",
  "GK18bharnatu:2472": "vaivarṇyamaśrupralaya ityaṣṭau sāttvikā matāḥ // BhN_7.94 //",
  "GK18bharnatu:2473": "atrāryāḥ",
  "GK18bharnatu:2474": "tatra:",
  "GK18bharnatu:2475": "krodhabhayaharṣalajāduḥkhaśramarogatāpaghātebhyaḥ /",
  "GK18bharnatu:2476": "vyāyāmaklamadharmaiḥ svedaḥ sampīḍanāccaiva // BhN_7.95 //",
  "GK18bharnatu:2477": "harṣabhayaśokavismayaviṣādaroṣādisambhavaḥ stambhaḥ /",
  "GK18bharnatu:2478": "śītabhayaharṣaroṣasparśajarārogajaḥ kampaḥ // BhN_7.96 //",
  "GK18bharnatu:2479": "ānandāmarṣābhyāṃ dhūmāñjanajṛmbhaṇādbhayācchokāt /",
  "GK18bharnatu:2480": "animeṣaprekṣaṇataḥ śītādrogādbhavedaśru // BhN_7.97 //",
  "GK18bharnatu:2481": "śītakrodhabhayaśramarogaklamatāpajaṃ ca vaivarṇyam /",
  "GK18bharnatu:2482": "sparśabhayaśītaharṣāt krodhādrogācca romāñcaḥ // BhN_7.98 //",
  "GK18bharnatu:2483": "svarabhedo bhayaharṣakrodhajarāraukṣyarogamadajanitaḥ /",
  "GK18bharnatu:2484": "śramamūrchamadanidrābhighātamohādibhiḥ pralayaḥ // BhN_7.99 //",
  "GK18bharnatu:2485": "evamete budhairjñeyā bhāvā hyaṣṭau tu sāttvikāḥ /",
  "GK18bharnatu:2486": "karma caiṣāṃ pravakṣyāmi rasabhāvānubhāvakam // BhN_7.100 //",
  "GK18bharnatu:2487": "niḥsaṃjño niṣprakampaśca sthitaḥ śūnyajaḍākṛtiḥ /",
  "GK18bharnatu:2488": "skannagātratayā caiva stambhaṃ tvabhinayedbudhaḥ // BhN_7.101 //",
  "GK18bharnatu:2489": "vyajanagrahaṇāccāpi svedāpanayanena ca /",
  "GK18bharnatu:2490": "svedasyābhinayo yojyastathā vātābhilāṣataḥ // BhN_7.102 //",
  "GK18bharnatu:2491": "muhuḥ kaṇṭikitatvena tathollukasanena ca /",
  "GK18bharnatu:2492": "pulakena ca romāñcaṃ gātrasparśena darśayet // BhN_7.103 //",
  "GK18bharnatu:2493": "svarabhedo 'bhinetavyo bhinnagadgadanisvanaiḥ /",
  "GK18bharnatu:2494": "vepanātsphuraṇātkampādvepathuṃ sampradarśayet // BhN_7.104 //",
  "GK18bharnatu:2495": "mukhavarṇaparāvṛttyā nāḍīpīḍanayogataḥ /",
  "GK18bharnatu:2496": "vaivarṇyamabhinetavyaṃ prayatnāttaddhi duṣkaram // BhN_7.105 //",
  "GK18bharnatu:2497": "bāṣpāmbuplutanetratvānnetrasaṃmārjanena ca /",
  "GK18bharnatu:2498": "muhuraśrukaṇāpātairasraṃ tvabhinayedbudhaḥ // BhN_7.106 //",
  "GK18bharnatu:2499": "niśceṣṭo niṣprakampatvādavyaktaśvasitādapi /",
  "GK18bharnatu:2500": "mahīnipatanāccāpi pralayābhinayo bhavet // BhN_7.107 //",
  "GK18bharnatu:2501": "ekonapañcāśadime yathāvadbhāvāstryavasthā gaditā mayeha /",
  "GK18bharnatu:2502": "bhūyaśca ye yatra rase niyojyāstān śrotumarhanti ca vipramukhyāḥ // BhN_7.108 //",
  "GK18bharnatu:2503": "[atra ślokāḥ:",
  "GK18bharnatu:2504": "śaṅkāvyādhistathāglāniścintāsūyā bhayaṃ tathā /",
  "GK18bharnatu:2505": "vismayaśca vitarkaśca stambhaścapalatā tathā // BhN_7.108*1 //",
  "GK18bharnatu:2506": "romāñcaharṣau nidrā ca tathonmādamadāvapi /",
  "GK18bharnatu:2507": "svedaścaivāvahitthaṃ ca pralayo vepathustathā // BhN_7.108*2 //",
  "GK18bharnatu:2508": "viṣādaśramanirvedā garvāvegau dhṛtiḥ smṛtiḥ /",
  "GK18bharnatu:2509": "matirmoho vibodhaśca suptamautsukyavarjite // BhN_7.108*3 //",
  "GK18bharnatu:2510": "krodhāmarṣau ca hāsaśca śoko 'pasmāra eva ca /",
  "GK18bharnatu:2511": "dainyaṃ ca maraṇaṃ caiva ratirutsāhasaṃyutā // BhN_7.108*4 //",
  "GK18bharnatu:2512": "trāsavaivarṇyaruditaiḥ svarabhedaḥ śamo 'pi ca /",
  "GK18bharnatu:2513": "jaḍatā ca tathā ṣaṭ ca catvāriṃśatprakīrtitāḥ] // BhN_7.108*5 //",
  "GK18bharnatu:2514": "ālasyaugryajugupsākhyairevaṃ bhāvaistu varjitāḥ /",
  "GK18bharnatu:2515": "udbhāvayanti śṛṅgāraṃ sarve bhāvāḥ svasaṃjñayā // BhN_7.109 //",
  "GK18bharnatu:2516": "[yathā'vasaramete hi sthāyisañcārisattvajāḥ /",
  "GK18bharnatu:2517": "uddīpayanti śṛṅgāraṃ rasamāsādya saṃjñitam] // BhN_7.109* //",
  "GK18bharnatu:2518": "glāniḥ śaṅkā hyasūyā ca śramaścapalatā tathā /",
  "GK18bharnatu:2519": "suptaṃ nidrāvahitthaṃ ca hāsye bhāvāḥ prakīrtitāḥ // BhN_7.110 //",
  "GK18bharnatu:2520": "nirvedaścaiva cintā ca dainyaṃ glānyāsrameva ca",
  "GK18bharnatu:2521": "jaḍatā maraṇaṃ caiva vyādhiśca karuṇe smṛtāḥ // BhN_7.111 //",
  "GK18bharnatu:2522": "garvo 'sūyā madotsāhāvāvego 'marṣa eva ca /",
  "GK18bharnatu:2523": "krodhaścapalataugryaṃ ca vijñeyā raudrasambhavāḥ // BhN_7.112 //",
  "GK18bharnatu:2524": "asammohastathotsāha āvego harṣa eva ca /",
  "GK18bharnatu:2525": "matiścaiva tathogratvamamarṣo mada eva ca // BhN_7.113 //",
  "GK18bharnatu:2526": "romāñcaḥ svarabhedaśca krodho 'sūyā dhṛtistathā /",
  "GK18bharnatu:2527": "garvaścaiva vitarkaśca vīre bhāvā bhavanti hi // BhN_7.114 //",
  "GK18bharnatu:2528": "svedaśca vepathuścaiva romāñco gadgadastathā /",
  "GK18bharnatu:2529": "trāsaśca maraṇaścaiava vaivarṇyaṃ ca bhayānake // BhN_7.115 //",
  "GK18bharnatu:2530": "apasmārastathonmādo viṣādo mada eva ca /",
  "GK18bharnatu:2531": "mṛtyurvyādhirbhayaṃ caiva bhāvā bībhatsasaṃśrayāḥ // BhN_7.116 //",
  "GK18bharnatu:2532": "stambhaḥ svedaśca mohaśca romāñco vismayastathā /",
  "GK18bharnatu:2533": "āvego jaḍatā harṣo mūrchā caivādbhutāśrayāḥ // BhN_7.117 //",
  "GK18bharnatu:2534": "ye tvete sāttvikā bhāvā nānābhinayasaṃśritāḥ /",
  "GK18bharnatu:2535": "raseṣveteṣu sarve te jñeyā nāṭyaprayoktṛbhiḥ // BhN_7.118 //",
  "GK18bharnatu:2536": "na hyekarasajaṃ kāvyaṃ kiñcidasti prayogataḥ /",
  "GK18bharnatu:2537": "bhāvo vāpi raso vāpi pravṛttirvṛttireva ca // BhN_7.119 //",
  "GK18bharnatu:2538": "[ bahūnāṃ samavetānāṃ rūpaṃ yasya bhavedbahu /",
  "GK18bharnatu:2539": "sa mantavyo rasaḥ sthāyī śeṣāḥ sañcāriṇo matāḥ // BhN_7.119*1 //",
  "GK18bharnatu:2540": "dīpayantaḥ pravartante ye punaḥ sthāyinaṃ rasam /",
  "GK18bharnatu:2541": "te tu sañcāriṇo jñeyāste hi sthāyitvamāgatāḥ // BhN_7.119*2 //",
  "GK18bharnatu:2542": "vibhāvānubhāvayuto hyaṅgavastusamāśrayaḥ /",
  "GK18bharnatu:2543": "saṃcāribhistu saṃyuktaḥ sthāyyeva tu raso bhavet // BhN_7.119*3 //",
  "GK18bharnatu:2544": "sthāyī sattvātirekeṇa prayoktavyaḥ prayoktṛbhiḥ /",
  "GK18bharnatu:2545": "sañcāryākāramātreṇa sthāyī yasmādavasthitaḥ // BhN_7.119*4 //",
  "GK18bharnatu:2546": "ye tvete sāttvikā bhāvā nānābhinayayojitāḥ /",
  "GK18bharnatu:2547": "raseṣveteṣu sarveṣu te jñeyā nāṭyakovidaiḥ // BhN_7.119*5 //",
  "GK18bharnatu:2548": "na hyekarasajaṃ kāvyaṃ naikabhāvaikavṛttikam /",
  "GK18bharnatu:2549": "vimarde rāgamāyāti prayuktaṃ hi prayatnataḥ // BhN_7.119*6 //",
  "GK18bharnatu:2550": "bhāvā vā'pi rasā vā'pi pravṛttirvṛttireva vā /",
  "GK18bharnatu:2551": "bībhatsādbhutaśāntānāṃ traividhyaṃ nātra kathyate // BhN_7.119*7 //",
  "GK18bharnatu:2552": "ṣaṇṇāṃ rasānāṃ traividhyaṃ nānābhāvārasānvitam /",
  "GK18bharnatu:2553": "sattvaprayojito hyarthaḥ prayogo 'tra virājate /",
  "GK18bharnatu:2554": "viditvā hi virājante loke citraṃ hi durlabham] // BhN_7.119*8 //",
  "GK18bharnatu:2555": "nānābhāvārthasaṃpannāḥ sthāyisattvābhicāriṇaḥ /",
  "GK18bharnatu:2556": "puṣpāvakīrṇāḥ kartavyāḥ kāvyeṣu hi rasā budhaiḥ // BhN_7.120 //",
  "GK18bharnatu:2557": "evaṃ rasāśca bhāvāśca vyavasthā nāṭake smṛtāḥ /",
  "GK18bharnatu:2558": "ya evametāñjānāti sa gacchetsiddhimuttamām // BhN_7.121 //",
  "GK18bharnatu:2559": "iti śrībhāratīye nāṭyaśāstre bhāvavyañjako nāma saptamo 'dhyāyaḥ",
  "GK18bharnatu:2560": "_____________________________________________________________",
  "GK18bharnatu:2561": "aṣṭamo 'dhyāyaḥ",
  "GK18bharnatu:2562": "ṛṣayaḥ ūcuḥ:",
  "GK18bharnatu:2563": "bhāvānāṃ ca rasānāṃ ca samutthānaṃ yathākramam /",
  "GK18bharnatu:2564": "tvatprasādācchrutaṃ sarvamicchāmo vedituṃ punaḥ // BhN_8.1 //",
  "GK18bharnatu:2565": "nāṭye katividhaḥ kāryaḥ tajjñairabhinayakramaḥ /",
  "GK18bharnatu:2566": "kataṃ vābhinayo hyeṣa katibhedastu kīrtitaḥ // BhN_8.2 //",
  "GK18bharnatu:2567": "sarvametadyathātattvaṃ kathayasva mahāmune /",
  "GK18bharnatu:2568": "yo yathābhinayo yasmin yoktavyaḥ siddhimicchatā // BhN_8.3 //",
  "GK18bharnatu:2569": "teṣāṃ tu vacanaṃ śrutvā munīnāṃ bharato muniḥ /",
  "GK18bharnatu:2570": "pratyuvāca punarvākyaṃ caturo 'bhinayān prati // BhN_8.4 //",
  "GK18bharnatu:2571": "ahaṃ vaḥ kathayiṣyāmi nikhilena tapodhanāḥ /",
  "GK18bharnatu:2572": "yasmādabhinayo hyeṣa vidhivat samudāhṛtam // BhN_8.5 //",
  "GK18bharnatu:2573": "yaduktaṃ catvāro 'bhinaya iti tān varṇayiṣyāmaḥ |",
  "GK18bharnatu:2574": "atrāha:",
  "GK18bharnatu:2575": "abhinaya iti kasmāt |",
  "GK18bharnatu:2576": "atrocyate:",
  "GK18bharnatu:2577": "abhītyupasargaḥ ṇīñ iti prāpaṇārthako dhātuḥ |",
  "GK18bharnatu:2578": "asyābhinītyevaṃ vyavasthitasya erajityacpratyatyayāntasyābhinaya ityevaṃ rūpaṃ siddham |",
  "GK18bharnatu:2579": "etacca dhātvarthānuvacanenāvadhāryaṃ bhavati |",
  "GK18bharnatu:2580": "atra ślokau:",
  "GK18bharnatu:2581": "abhipūrvastu ṇīñ dhāturābhimukhyārthanirṇaye /",
  "GK18bharnatu:2582": "yasmātpadārthānnayati tasmādabhinayaḥ smṛtaḥ // BhN_8.6 //",
  "GK18bharnatu:2583": "vibhāvayati yasmācca nānārthān hi prayogataḥ /",
  "GK18bharnatu:2584": "śākhāṅgopāṅgasaṃyuktastasmādabhinayaḥ smṛtaḥ // BhN_8.7 //",
  "GK18bharnatu:2585": "caturvidhaścaiva bhavennāṭyasyābhinayo dvijāḥ /",
  "GK18bharnatu:2586": "anekabhedavāhūyaṃ nāṭyaṃ hyasmin pratiṣṭhitam // BhN_8.8 //",
  "GK18bharnatu:2587": "āṅgiko vācikaścaiva hyāhāryaḥ sāttvikastathā /",
  "GK18bharnatu:2588": "jñeyastvabhinayo viprāḥ caturdhā parikalpitaḥ // BhN_8.9 //",
  "GK18bharnatu:2589": "sāttvikaḥ pūrvamuktastu bhāvaiśca sahito mayā /",
  "GK18bharnatu:2590": "aṅgābhinayamevādau gadato me nibodhata // BhN_8.10 //",
  "GK18bharnatu:2591": "trividhastvāṅgiko dyneyaḥ śārīro mukhajastathā /",
  "GK18bharnatu:2592": "tathā ceṣṭākṛtaścaiva śākhāṅgopāṅgasaṃyutaḥ // BhN_8.11 //",
  "GK18bharnatu:2593": "śirohastakaṭīdakṣaḥ pārśvapādasamanvitaḥ /",
  "GK18bharnatu:2594": "aṅgapratyaṅgasaṃyuktaḥ ṣaḍaṅgo nāṭyasaṃgrahaḥ // BhN_8.12 //",
  "GK18bharnatu:2595": "tasya śirohastoraḥpārśvakaṭīpādataḥ ṣaḍaṅgāni /",
  "GK18bharnatu:2596": "netrabhrūnāsādharakapolacibukānyupāṅgāni // BhN_8.13 //",
  "GK18bharnatu:2597": "asya śākhā ca nṛttaṃ ca tathaivāṅkura eva ca /",
  "GK18bharnatu:2598": "vastūnyabhinayasyeha vijñeyāni prayoktṛbhiḥ // BhN_8.14 //",
  "GK18bharnatu:2599": "āṅgikastu bhavecchākhā hyaṅkuraḥ sūcanā bhavet /",
  "GK18bharnatu:2600": "aṅgahāraviniṣpannaṃ nṛttaṃ tu karaṇāśrayam // BhN_8.15 //",
  "GK18bharnatu:2601": "mukhaje 'bhinaye viprā nānābhāvarasāśraye /",
  "GK18bharnatu:2602": "śirasaḥ prathamaṃ karma gadato me nibodhata // BhN_8.16 //",
  "GK18bharnatu:2603": "ākampitaṃ kampitaṃ ca dhūtaṃ vidhutameva ca /",
  "GK18bharnatu:2604": "parivāhitamādhūtamavadhūtaṃ tathāñcitam // BhN_8.17 //",
  "GK18bharnatu:2605": "nihañcitaṃ parāvṛttamutkṣiptaṃ cāpyadhogatam /",
  "GK18bharnatu:2606": "lolitaṃ caiva vijñeyaṃ trayodaśavidhaṃ śiraḥ // BhN_8.18 //",
  "GK18bharnatu:2607": "śanairākampanādūrdhvamadhaścākampitaṃ bhavet /",
  "GK18bharnatu:2608": "drutaṃ tadeva bahuśaḥ kampitaṃ kampitaṃ śiraḥ // BhN_8.19 //",
  "GK18bharnatu:2609": "ṛjusthitasya cordhvādhaḥ kṣepādākampitaṃ bhavet /",
  "GK18bharnatu:2610": "bahuśaścalitaṃ yacca tatkampitamihocyate // BhN_8.20 //",
  "GK18bharnatu:2611": "saṃjñopadeśapṛcchāsu svabhāvābhāṣaṇe tathā /",
  "GK18bharnatu:2612": "nirdeśāvāhane caiva bhavedākampitaṃ śiraḥ // BhN_8.21 //",
  "GK18bharnatu:2613": "roṣe vitarke vijñāne pratijñāne 'tha tarjane /",
  "GK18bharnatu:2614": "praśnātiśayavākyeṣu śiraḥ kampitamiṣyate // BhN_8.22 //",
  "GK18bharnatu:2615": "śiraso recanaṃ yattu śanaistad dhutamiṣyate /",
  "GK18bharnatu:2616": "drutamārecanādetadvidhutaṃ tu bhavecchiraḥ // BhN_8.23 //",
  "GK18bharnatu:2617": "anīpsite viṣāde ca vismaye pratyayaṃ tathā /",
  "GK18bharnatu:2618": "pārśvāvalokane śūnye pratiṣedhe dhutaṃ śiraḥ // BhN_8.24 //",
  "GK18bharnatu:2619": "śītagraste bhayārte ca trāsite jvarite tathā /",
  "GK18bharnatu:2620": "pītamātre tathā madye vidhutaṃ tu bhavecchiraḥ // BhN_8.25 //",
  "GK18bharnatu:2621": "paryāyaśaḥ pārśvagataṃ śiraḥ syāt parivāhitam /",
  "GK18bharnatu:2622": "ādhūtamucyate tiryak sakṛdudvāhitaṃ tu yat // BhN_8.26 //",
  "GK18bharnatu:2623": "sādhane vismaye harṣe smite cāmarṣite tathā /",
  "GK18bharnatu:2624": "vicāre vihṛte caiva līlāyāṃ parivāhitam // BhN_8.27 //",
  "GK18bharnatu:2625": "garvecchādarśane caiva pārśvasthordhvanirīkṣaṇe",
  "GK18bharnatu:2626": "ādhutaṃ tu śiro jñeyamātmasambhāvanādiṣu // BhN_8.28 //",
  "GK18bharnatu:2627": "yadadhaḥ sakṛdākṣiptamavadhūtaṃ tu tacchiraḥ /",
  "GK18bharnatu:2628": "sandeśāvāhanālāpasaṃjñādiṣu nadiṣyate // BhN_8.29 //",
  "GK18bharnatu:2629": "kiñcit pārśvanatagrīvaṃ śiro vijñeyamañcitam /",
  "GK18bharnatu:2630": "vyādhite mūrchite matte cintāyāṃ hanudhāraṇam // BhN_8.30 //",
  "GK18bharnatu:2631": "utkṣipāṃsāvasaktaṃ yatkuñcitabhrūlataṃ śiraḥ /",
  "GK18bharnatu:2632": "nihañcitaṃ tu vijñeyaṃ strīṇāmetat prayojayet // BhN_8.31 //",
  "GK18bharnatu:2633": "garve māne vilāse ca bivvoke kilakiñcite /",
  "GK18bharnatu:2634": "moṭṭāyite kuṭṭamite stambhamāne nihañcitam // BhN_8.32 //",
  "GK18bharnatu:2635": "parāvṛttānukaraṇāt parāvṛttamihocyate /",
  "GK18bharnatu:2636": "tat syānmukhāpaharaṇe pṛṣṭhataḥ prekṣaṇādiṣu // BhN_8.33 //",
  "GK18bharnatu:2637": "utkṣiptaṃ cāpi vijñeyamunmukhāvasthitaṃ śiraḥ /",
  "GK18bharnatu:2638": "prāṃśudivyāstrayogeṣu syādutkṣiptaṃ prayogataḥ // BhN_8.34 //",
  "GK18bharnatu:2639": "adhomukhaṃ sthitaṃ cāpi budhāḥ prāhuradhogatam /",
  "GK18bharnatu:2640": "lajjāyāṃ ca praṇāme ca duḥkhe cādhogataṃ śiraḥ // BhN_8.35 //",
  "GK18bharnatu:2641": "sarvato bhramaṇāccaiva śiraḥ syāt parilolitam /",
  "GK18bharnatu:2642": "mūrcchāvyādhimadāveśagrahanidrādiṣu smṛtam // BhN_8.36 //",
  "GK18bharnatu:2643": "ṛjusvabhāvasaṃsthānaṃ prākṛtaṃ tu svabhāvajam /",
  "GK18bharnatu:2644": "maṃgalyādhyayanadhyānasvabhāvajayakarmasu // BhN_8.37 //",
  "GK18bharnatu:2645": "ebhyo 'nye bahavo bhedā lokābhinayasaṃśritāḥ /",
  "GK18bharnatu:2646": "te ca lokasvabhāvena prayoktavyā prayoktṛbhiḥ // BhN_8.38 //",
  "GK18bharnatu:2647": "trayodaśavidhaṃ hyetacchiraḥkarma mayoditam /",
  "GK18bharnatu:2648": "ataḥ paraṃ pravakṣyāmi dṛṣṭīnāmiha lakṣaṇam // BhN_8.39 //",
  "GK18bharnatu:2649": "kāntā bhayānakā hāsyā karuṇā cādbhutā tathā /",
  "GK18bharnatu:2650": "raudro vīrā ca bībhatsā vijñeyā rasadṛṣṭayaḥ // BhN_8.40 //",
  "GK18bharnatu:2651": "snigdhā hṛṣṭā ca dīnā ca kruddhā dṛptā bhayānvitā /",
  "GK18bharnatu:2652": "jugupsitā vismitā ca sthāyibhāveṣu dṛṣṭayaḥ // BhN_8.41 //",
  "GK18bharnatu:2653": "śūnyā ca malinā caiva śrāntā lajjānvitā tathā /",
  "GK18bharnatu:2654": "glānā ca śaṅkitā caiva viṣaṇṇā mukulā tathā // BhN_8.42 //",
  "GK18bharnatu:2655": "kuñcitā cābhitaptā ca jihmā salalitā tathā /",
  "GK18bharnatu:2656": "vitarkitārdhamukulā vibhrāntā viluptā tathā // BhN_8.43 //",
  "GK18bharnatu:2657": "ākekarā vikośā ca trastā ca madirā tathā /",
  "GK18bharnatu:2658": "ṣaṭtriṃśad dṛṣṭayo hyetā tāsu nāṭyaṃ pratiṣṭhitam // BhN_8.44 //",
  "GK18bharnatu:2659": "asya dṛṣṭividhānasya nānābhāvarasāśrayam /",
  "GK18bharnatu:2660": "lakṣaṇaṃ sampravakṣyami yathākarma prayogataḥ // BhN_8.45 //",
  "GK18bharnatu:2661": "harṣaprasādajanitā kāntātyarthaṃ samanyathā /",
  "GK18bharnatu:2662": "sabhrūkṣepakaṭākṣā ca śṛṅgāre dṛṣṭirikṣyate // BhN_8.46 //",
  "GK18bharnatu:2663": "prodvṛttaniṣṭabdhapuṭā sphuradudvṛttatārakā /",
  "GK18bharnatu:2664": "dṛṣṭirbhayānākātyarthaṃ bhītā jñeyā bhayānake // BhN_8.47 //",
  "GK18bharnatu:2665": "kramādākuñcitapuṭā vibhrāntākulatārakā /",
  "GK18bharnatu:2666": "hāsyā dṛṣṭistu kartavyā kuhakābhinayaṃ prati // BhN_8.48 //",
  "GK18bharnatu:2667": "patitordhvapuṭā sāsrā manyumantharatārakā /",
  "GK18bharnatu:2668": "nāsāgrānugatā dṛṣṭiḥ karuṇā karuṇe rase // BhN_8.49 //",
  "GK18bharnatu:2669": "yā tvākuñcitapakṣmāgrā sāścaryoddhattatārakā /",
  "GK18bharnatu:2670": "saumyā vikasitāntā ca sādbhutā dṛṣṭiradbhute // BhN_8.50",
  "GK18bharnatu:2671": "kr //",
  "GK18bharnatu:2672": "ūrā rūkṣāruṇodvṛtaniṣṭabdhapuṭatārakā /",
  "GK18bharnatu:2673": "bhrukuṭīkuṭilā dṛṣṭiḥ raudre raudrī rasā smṛtā // BhN_8.51 //",
  "GK18bharnatu:2674": "dīptā vikasitā kṣubdhā gambhīrā samatārakā /",
  "GK18bharnatu:2675": "utphullamadhyā dṛṣṭistu vīrā vīrarasāśrayā // BhN_8.52 //",
  "GK18bharnatu:2676": "nikuñcitapuṭāpāṅgā ghūrṇopaplutatārakā /",
  "GK18bharnatu:2677": "saṃśliṣṭasthirapakṣmā ca bībhatsā dṛṣṭiriṣyate // BhN_8.53 //",
  "GK18bharnatu:2678": "nāsāgrasaktā nimiṣā tathādhobhāgacāriṇī /",
  "GK18bharnatu:2679": "ākekarapuṭā śānte śāntā dṛṣṭirbhavedasau // BhN_8.54 //",
  "GK18bharnatu:2680": "rasajā dṛṣṭayo hyetā vijñeyā lakṣaṇānvitā /",
  "GK18bharnatu:2681": "ataḥ paraṃ pravakṣyāmi sthāyibhāvasamāśrayāḥ // BhN_8.55 //",
  "GK18bharnatu:2682": "vyākośamadhyā madhurā sthitatārābhilāṣiṇī /",
  "GK18bharnatu:2683": "sānandāśruplutā dṛṣṭiḥ snigdheyaṃ ratibhāvajā // BhN_8.56 //",
  "GK18bharnatu:2684": "calā hasitagarbhā ca viśattārānimeṣiṇī /",
  "GK18bharnatu:2685": "kiñcidākuñcitā dṛṣṭiḥ hṛṣṭā hāse prakīrtitā // BhN_8.57 //",
  "GK18bharnatu:2686": "avasrastottarapuṭā kiñcitsaraṃbdhatārakā /",
  "GK18bharnatu:2687": "mandasañcāriṇī dīnā sā śoke dṛṣṭiriṣyate // BhN_8.58 //",
  "GK18bharnatu:2688": "rūkṣā sthiroddhatapuṭā niṣṭabdhoddhṛttatārakā /",
  "GK18bharnatu:2689": "kuṭilā bhrukuṭirdṛṣṭiḥ kruddhā krodhe vidhīyate // BhN_8.59 //",
  "GK18bharnatu:2690": "saṃsthite tārke yasyāḥ sthitā vikasitā tathā /",
  "GK18bharnatu:2691": "sattvamudgiratī dṛptā dṛṣṭirutsāhasaṃbhavā // BhN_8.60 //",
  "GK18bharnatu:2692": "visphāritobhayapuṭā bhayakampitatārakā /",
  "GK18bharnatu:2693": "niṣkrāntamadhyā dṛṣṭistu bhayabhāve bhayānvitā // BhN_8.61 //",
  "GK18bharnatu:2694": "saṃkocitapuṭādhyāmā dṛṣṭirmīlitatārakā /",
  "GK18bharnatu:2695": "pakṣmoddeśāt samudvignā jugupsāyāṃ jugupsitā // BhN_8.62 //",
  "GK18bharnatu:2696": "bhṛśamudvṛttatārā ca naṣṭobhayapuṭānvitā /",
  "GK18bharnatu:2697": "samā vikasitā dṛṣṭirvismitā vismaye smṛtā // BhN_8.63 //",
  "GK18bharnatu:2698": "sthāyibhāvāśrayā hyetā vijñeyāḥ dṛṣṭayo budhaiḥ /",
  "GK18bharnatu:2699": "saṃcāriṇīnāṃ dṛṣṭīnāṃ sampravakṣyāmi lakṣaṇam // BhN_8.64 //",
  "GK18bharnatu:2700": "samatārā samapuṭā niṣkampā śūnyadarśanā /",
  "GK18bharnatu:2701": "bāhyārthāgrāhiṇī dhyāmā śūnyā dṛṣṭiḥ prakīrtitā // BhN_8.65 //",
  "GK18bharnatu:2702": "praspandamānapakṣmāgrā nātyarthamukulaiḥ puṭaiḥ /",
  "GK18bharnatu:2703": "malināntā ca malinā dṛṣṭirvismitatārakā // BhN_8.66 //",
  "GK18bharnatu:2704": "śramapramlāpitapuṭā kṣāmā kuñcitalocanā /",
  "GK18bharnatu:2705": "sannā patitatārā ca śrāntā dṛṣṭiḥ prakīrtitā // BhN_8.67 //",
  "GK18bharnatu:2706": "kiñcidañcitapakṣmāgrā patitordhvapuṭā hriyā /",
  "GK18bharnatu:2707": "trapādhogatatārā ca dṛṣṭirlajjānvitā tu sā // BhN_8.68 //",
  "GK18bharnatu:2708": "mlānabhrupuṭapakṣmā yā śithilā mandacāriṇī /",
  "GK18bharnatu:2709": "kramapravṛṣṭatārā ca glānā dṛṣṭistu sā smṛtā // BhN_8.69 //",
  "GK18bharnatu:2710": "kiñciccalā sthirā kiñcidudgatā tiryagāyatā /",
  "GK18bharnatu:2711": "gūḍhā cakitatārā ca śaṅkitā dṛṣṭiriṣyate // BhN_8.70 //",
  "GK18bharnatu:2712": "viṣādavistīrṇapuṭā paryastāntā nimeṣiṇī /",
  "GK18bharnatu:2713": "kiñcinniṣṭabdhatārā ca kāryā dṛṣṭīrviṣādinī // BhN_8.71 //",
  "GK18bharnatu:2714": "sphuradāśliṣṭapakṣmāgrā mukulordhvapuṭāñcitā /",
  "GK18bharnatu:2715": "sukhonmīlitatārā ca mukulā dṛṣṭiriṣyate // BhN_8.72 //",
  "GK18bharnatu:2716": "ānikuñcitapakṣmāgrā puṭairākuñcitaistathā /",
  "GK18bharnatu:2717": "saṃnikuñcitatārā ca kuñcitā dṛṣṭiriṣyate // BhN_8.73 //",
  "GK18bharnatu:2718": "mandāyamānatārā yā puṭaiḥ pracalitaistathā /",
  "GK18bharnatu:2719": "santāpopaplutā dṛṣṭirabhitaptā tu savyathā // BhN_8.74 //",
  "GK18bharnatu:2720": "lambitākuñcitapuṭā śanaistiryaṅ nirīkṣiṇī /",
  "GK18bharnatu:2721": "nigūḍhā gūḍhatārā ca jihmā dṛṣṭirudāhṛtā // BhN_8.75 //",
  "GK18bharnatu:2722": "madhurākuñcitāntā ca sabhrūkṣepā ca sasmitā /",
  "GK18bharnatu:2723": "samamanyavikārā ca dṛṣṭiḥ sā lalitā smṛtā // BhN_8.76 //",
  "GK18bharnatu:2724": "vitarkodvartitapuṭā tathaivotphullatārakā /",
  "GK18bharnatu:2725": "adhogatavicārā ca dṛṣṭireṣā vitarkitā // BhN_8.77 //",
  "GK18bharnatu:2726": "ardhavyākośapakṣmā ca hlādārdhamukulaiḥ puṭaiḥ /",
  "GK18bharnatu:2727": "smitārśamukulā dṛṣṭiḥ kiñcillulitatārakā // BhN_8.78 //",
  "GK18bharnatu:2728": "anavasthitatārā ca vibhrāntākuladarśanā /",
  "GK18bharnatu:2729": "vistīrṇotphullamadhyā ca vibhrāntā dṛṣṭirucyate // BhN_8.79 //",
  "GK18bharnatu:2730": "puṭau prasphuritau yasya niṣṭabdhau patitau punaḥ /",
  "GK18bharnatu:2731": "viluptodvṛttatārā ca dṛṣṭireṣā tu viplutā // BhN_8.80 //",
  "GK18bharnatu:2732": "ākuñcitapuṭāpāṅgā saṅgatārdhanimeṣiṇī /",
  "GK18bharnatu:2733": "muhurvyāvṛttatārā ca dṛṣṭirākekarā smṛtā // BhN_8.81 //",
  "GK18bharnatu:2734": "vikośitobhayapuṭā protphullā cānimeṣiṇī /",
  "GK18bharnatu:2735": "anavasthitasañcārā vikośā dṛṣṭirucyate // BhN_8.82 //",
  "GK18bharnatu:2736": "trāsodvṛttapuṭā yā tu tathotkampitatārakā /",
  "GK18bharnatu:2737": "santrāsotphullamadhyā ca trastā dṛṣṭirudāhṛtā // BhN_8.83 //",
  "GK18bharnatu:2738": "āghurṇamānamadhyā yā kṣāmāntāñcitalocanā /",
  "GK18bharnatu:2739": "dṛṣṭirvikasitāpāṅgā madirā taruṇe made // BhN_8.84 //",
  "GK18bharnatu:2740": "kiñcidāku~citapuṭā hyanavasthitatārakā /",
  "GK18bharnatu:2741": "tathā calitapakṣmā ca dṛṣṭirmadhyamade bhavet // BhN_8.85 //",
  "GK18bharnatu:2742": "sanimeṣānimeṣā ca kiñcid darśitatārakā /",
  "GK18bharnatu:2743": "adhobhāgacarī dṛṣṭiradhame tu made smṛtā // BhN_8.86 //",
  "GK18bharnatu:2744": "ityevaṃ lakṣitā hyetā ṣaṭatriṃśad dṛṣṭayo mayā /",
  "GK18bharnatu:2745": "rasajā sahajāścāsāṃ viniyogaṃ nibodhata // BhN_8.87 //",
  "GK18bharnatu:2746": "rasajāsstu raseṣveva sthāyiṣu sthāyidṛṣṭayaḥ /",
  "GK18bharnatu:2747": "śṛṇuta vyabhicāriṇyaḥ sañcāriṣu yathāsthitāḥ // BhN_8.88 //",
  "GK18bharnatu:2748": "śūnyā dṛṣṭistu cintāyāṃ stambhe cāpi prakīrtitā /",
  "GK18bharnatu:2749": "nirvede cāpi malinā vaivarṇye ca vidhīyate // BhN_8.89 //",
  "GK18bharnatu:2750": "śrāntā śramārte svede ca lajāyāṃ lalitā tathā /",
  "GK18bharnatu:2751": "apasmāre tathā vyādhau glānyāṃ glānā vidhīyate // BhN_8.90 //",
  "GK18bharnatu:2752": "śaṅkāyāṃ śaṅkitā jñeyā viṣādārthe viṣādinī /",
  "GK18bharnatu:2753": "nidrāsvapnasukhārtheṣu mukulā dṛṣṭiriṣyate // BhN_8.91 //",
  "GK18bharnatu:2754": "kuñcitāsūyitāniṣṭaduṣprekṣākṣivyathāṣu ca /",
  "GK18bharnatu:2755": "abhitaptā ca nirvede hyabhighātābhitāpayoḥ // BhN_8.92 //",
  "GK18bharnatu:2756": "jihmā dṛṣṭirasūyāyāṃ jaḍatālasyayostathā /",
  "GK18bharnatu:2757": "dhṛtau harṣe salalitā smṛtau tarke ca tarkitā // BhN_8.93 //",
  "GK18bharnatu:2758": "ālhādiṣvardhamukulā gandhasparśasukhādiṣu /",
  "GK18bharnatu:2759": "vibhrāntā dṛṣṭirāvege sambhrame vibhrame tathā // BhN_8.94 //",
  "GK18bharnatu:2760": "viluptā capalonmādaduḥkhārtimaraṇādiṣu /",
  "GK18bharnatu:2761": "ākekarā durāloke vicchedapreakṣiteṣu ca // BhN_8.95 //",
  "GK18bharnatu:2762": "vibodhagarvāmarśaugryamatiṣu syādvikośitā /",
  "GK18bharnatu:2763": "trastā trāse bhaved dṛṣṭirmadirā ca madeṣviti // BhN_8.96 //",
  "GK18bharnatu:2764": "ṣaṭatriṃśad dṛṣṭayo hyetā yathāvat samudāhṛtāḥ /",
  "GK18bharnatu:2765": "rasajānāṃ tu dṛṣṭīnāṃ bhāvajānāṃ tathaiava ca // BhN_8.97 //",
  "GK18bharnatu:2766": "tārāpuṭabhruvāṃ karma gadato me nibodhata /",
  "GK18bharnatu:2767": "bhramaṇaṃ valanaṃ pātaścalanaṃ sampraveśanam // BhN_8.98 //",
  "GK18bharnatu:2768": "vivartanaṃ samudvṛttaṃ niṣkrāmaḥ prākṛtaṃ tathā /",
  "GK18bharnatu:2769": "puṭāntarmaṇḍalāvṛttistārayorbhramaṇaṃ smṛtam // BhN_8.99 //",
  "GK18bharnatu:2770": "valanaṃ gamanaṃ tryasraṃ pātanaṃ srastatā tathā /",
  "GK18bharnatu:2771": "calanaṃ kampanaṃ jñeyaṃ praveśo 'ntaḥpraveśanam // BhN_8.100 //",
  "GK18bharnatu:2772": "vivartanaṃ kaṭākṣastu samudvṛttaṃ samunnatiḥ /",
  "GK18bharnatu:2773": "niṣkrāmo nirgamaḥ proktaḥ prākṛtaṃ tu svabhāvajam // BhN_8.101 //",
  "GK18bharnatu:2774": "athaiṣāṃ rasabhāveṣu viniyogaṃ nibodhata /",
  "GK18bharnatu:2775": "bhramaṇaṃ calanodvṛtte niṣkrāmo vīraraudrayoḥ // BhN_8.102 //",
  "GK18bharnatu:2776": "niṣkrāmaṇaṃ saṃvalanaṃ kartavyaṃ tu bhayānake /",
  "GK18bharnatu:2777": "hāsyabībhatsayoścāpi praveśanamiheṣyate // BhN_8.103 //",
  "GK18bharnatu:2778": "pātanaṃ karuṇe kāryaṃ niṣkrāmaṇamathādbhute /",
  "GK18bharnatu:2779": "prākṛtaṃ śeṣabhāveṣu śṛṅgāre ca vivartitam // BhN_8.104 //",
  "GK18bharnatu:2780": "svabhāvasiddhamevaitat karmaṃ lokakriyāśrayam /",
  "GK18bharnatu:2781": "evaṃ raseṣu bhāveṣu tārākarmāṇi yojayet // BhN_8.105 //",
  "GK18bharnatu:2782": "athā'traiva pravakṣyāmi prakāran darśanasya tu /",
  "GK18bharnatu:2783": "samaṃ sācaynuvṛtte ca hyālokitavilokite // BhN_8.106 //",
  "GK18bharnatu:2784": "pralokitollokite cāpyavalokitameva ca /",
  "GK18bharnatu:2785": "samatāraṃ ca saumyaṃ ca yaddṛṣṭaṃ tat samaṃ smṛtam // BhN_8.107 //",
  "GK18bharnatu:2786": "pakṣmāntaragatatāraṃ ca tryasraṃ sācīkṛtaṃ tu tat /",
  "GK18bharnatu:2787": "rūpanirvarṇanā yuktamanuvṛttamiti smṛtam // BhN_8.108 //",
  "GK18bharnatu:2788": "sahasā darśanaṃ yat syāttadālokitamucyate /",
  "GK18bharnatu:2789": "vilokitaṃ pṛṣṭatastu pārśvābhyāṃ tu pralokitam // BhN_8.109 //",
  "GK18bharnatu:2790": "ūrdhvamullokitaṃ jñeyamavalokitamapyadhaḥ /",
  "GK18bharnatu:2791": "ityeṣu darśanavidhiḥ sarvabhāvarasāśrayaḥ // BhN_8.110 //",
  "GK18bharnatu:2792": "tārākṛto 'syānugataṃ puṭakarma nibodhata /",
  "GK18bharnatu:2793": "unmeṣaśca nimeṣaśca prasṛtaṃ kuñcitaṃ samam // BhN_8.111 //",
  "GK18bharnatu:2794": "vivartitaṃ sa sphuritaṃ pihitaṃ savitāḍitam /",
  "GK18bharnatu:2795": "viśleṣaḥ puṭayoryastu sa tūnmeṣaḥ prakīrtitaḥ // BhN_8.112 //",
  "GK18bharnatu:2796": "samāgamo nimeṣaḥ syādāyāmaḥ prasṛtaṃ bhavet /",
  "GK18bharnatu:2797": "āku~citaṃ kuñcitaṃ syāt samaṃ svābhāvikaṃ smṛtam // BhN_8.113 //",
  "GK18bharnatu:2798": "vivartitaṃ samudvṛttaṃ sphuritaṃ spanditaṃ tathā /",
  "GK18bharnatu:2799": "sthagitaṃ pihitaṃ proktamāhataṃ tu vitāḍitam // BhN_8.114 //",
  "GK18bharnatu:2800": "athaiṣaṃ rasabhāveṣu viniyogaṃ nibodhata /",
  "GK18bharnatu:2801": "krodhe vivartitaṃ kāryo nimeṣonmeṣaṇaiḥ saha // BhN_8.115 //",
  "GK18bharnatu:2802": "vismayārtheṣu harṣe ca vīre ca prasṛtaṃ smṛtam /",
  "GK18bharnatu:2803": "aniṣṭadarśane gandhe rase sparśe ca kuñcitam // BhN_8.116 //",
  "GK18bharnatu:2804": "śṛṅgāre ca samaṃ kāryamīrṣyāsu sphuritaṃ tathā /",
  "GK18bharnatu:2805": "suptamūrcchitavātoṣṇadhūmavarṣāñjanārtiṣu // BhN_8.117 //",
  "GK18bharnatu:2806": "netraroge ca pihitamabhighāte vitāḍitam /",
  "GK18bharnatu:2807": "ityevaṃ rasabhāveṣu tārakāpuṭayorvidhiḥ // BhN_8.118 //",
  "GK18bharnatu:2808": "kāryānugatamasyaiva bhruvoḥ karma nibodhata /",
  "GK18bharnatu:2809": "utkṣepaḥ pātanaścaiva bhrukuṭī caturaṃ bhruvoḥ // BhN_8.119 //",
  "GK18bharnatu:2810": "kuñcitaṃ recitaṃ caiva sahajaṃ ceti saptadhā /",
  "GK18bharnatu:2811": "bhruvorunnatirutkṣepaḥ samamekaikaśo 'pi vā // BhN_8.120 //",
  "GK18bharnatu:2812": "anenaiva krameṇaiva pātanaṃ syādadhomukham /",
  "GK18bharnatu:2813": "bhruvormūlasamutkṣepāt bhrukuṭī parikīrtitā // BhN_8.121 //",
  "GK18bharnatu:2814": "caturaṃ ki~ciducchvāsānmadhurāyatayā bhruvoḥ /",
  "GK18bharnatu:2815": "ekasyā ubhayorvāpi mṛdubhaṅgastu kuñcitam // BhN_8.122 //",
  "GK18bharnatu:2816": "ekasyā eva lalitādutkṣepādrecitaṃ bhruvaḥ /",
  "GK18bharnatu:2817": "sahajātaṃ tu sahajaṃ karma svābhāvikaṃ smṛtam // BhN_8.123 //",
  "GK18bharnatu:2818": "athaiṣāṃ sampravakṣyāmi rasabhāvaprayojanam /",
  "GK18bharnatu:2819": "kope vitarke helāyāṃ līlādau sahaje tathā // BhN_8.124 //",
  "GK18bharnatu:2820": "śravaṇe darśane caiva bhruvamekāṃ samutkṣipet /",
  "GK18bharnatu:2821": "utkṣepo vismaye harṣe roṣe caiava dvayorapi // BhN_8.125 //",
  "GK18bharnatu:2822": "āsūyitajugupsāyāṃ hāsye ghrāṇe ca pātanam /",
  "GK18bharnatu:2823": "krodhasthāneṣu dīpteṣu yojayet bhrukuṭiṃ budhaḥ // BhN_8.126 //",
  "GK18bharnatu:2824": "śṛṅgāre lalite saumye sukhe sparśe prabodhane /",
  "GK18bharnatu:2825": "evaṃ vidheṣu bhāveṣu caturaṃ tu prayojayet // BhN_8.127 //",
  "GK18bharnatu:2826": "strīpuruṣayośca saṃlāpe nānāvasthāntarātmake /",
  "GK18bharnatu:2827": "moṭṭāyite kuṭṭamite vilāse kilakiñcite // BhN_8.128 //",
  "GK18bharnatu:2828": "nikuñcitaṃ tu kartavyaṃ nṛtte yojyaṃ tu recitam /",
  "GK18bharnatu:2829": "anāviddheṣu bhāveṣu vidyāt svābhāvikaṃ budhaḥ // BhN_8.129 //",
  "GK18bharnatu:2830": "ityevaṃ tu bhruvaḥ proktaṃ nāsākarma nibodhata /",
  "GK18bharnatu:2831": "natā mandā vikṛṣṭā ca socchvāsā ca vikūṇitā // BhN_8.130 //",
  "GK18bharnatu:2832": "svābhāvikā ceti budhaiḥ ṣaḍvidhā nāsikā smṛtā /",
  "GK18bharnatu:2833": "natā muhuḥśliṣṭapuṭā mandā tu nibhṛtā smṛtā // BhN_8.131 //",
  "GK18bharnatu:2834": "vikṛṣṭotphullitapuṭā socchvāsā kṛṣṭamārutā /",
  "GK18bharnatu:2835": "vikūṇitā saṃkucitā samā svābhāvikā smṛtā // BhN_8.132 //",
  "GK18bharnatu:2836": "nāsikālakṣaṇaṃ hyetat viniyogaṃ nibodhata /",
  "GK18bharnatu:2837": "madotkampasamāyukte nārīṇāmanurodhane // BhN_8.133 //",
  "GK18bharnatu:2838": "niḥśvāse ca natā kāryā nāsikā nāṭyayoktṛbhiḥ /",
  "GK18bharnatu:2839": "vicchinnamandarudite socchvāse ca natā smṛtā // BhN_8.134 //",
  "GK18bharnatu:2840": "nirvegautsukyacintāsu mandā śoke ca yojayet /",
  "GK18bharnatu:2841": "tīvragandhe vikṛṣṭāṃ tau raudre vīre tathaiva ca // BhN_8.135 //",
  "GK18bharnatu:2842": "iṣṭaghrāṇe tathocchvāse dīrghocchvāsāṃ prayojayet /",
  "GK18bharnatu:2843": "vikūṇitā ca kartavyā jugupsāyāmasūyādiṣu // BhN_8.136 //",
  "GK18bharnatu:2844": "kāryā śeṣu bhāveṣu tajñaiḥ svābhāvikā tathā /",
  "GK18bharnatu:2845": "kṣāmaṃ phullaṃ ca ghūrṇaṃ ca kampitaṃ kuñcitaṃ samam // BhN_8.137 //",
  "GK18bharnatu:2846": "ṣaḍvidhaṃ gaṇḍamuddiṣṭaṃ tasya lakṣaṇamucyate /",
  "GK18bharnatu:2847": "kṣāmaṃ cāvanataṃ jñeyaṃ phullaṃ vikasitaṃ bhavet // BhN_8.138 //",
  "GK18bharnatu:2848": "vitataṃ ghūrṇamatroktaṃ kampitaṃ sphuritaṃ bhavet /",
  "GK18bharnatu:2849": "syāt kuñcitaṃ saṃkuñcitaṃ samaṃ prākṛtamucyate // BhN_8.139 //",
  "GK18bharnatu:2850": "gaṇḍayorlakṣaṇaṃ proktaṃ viniyogaṃ nibodhata /",
  "GK18bharnatu:2851": "kṣāmaṃ duḥkheṣu kartavyaṃ praharṣe phullameva ca // BhN_8.140 //",
  "GK18bharnatu:2852": "pūrṇamutsāhagarveṣu romaharṣeṣu kampitam /",
  "GK18bharnatu:2853": "kuñcitaṃ ca saromāñcaṃ sparśe śīte bhaye jvare // BhN_8.141 //",
  "GK18bharnatu:2854": "prākṛtaṃ śeṣabhāveṣu gaṇḍakarma bhavediti /",
  "GK18bharnatu:2855": "vivartanaṃ kampanaṃ ca visargo vinigūhanam // BhN_8.142 //",
  "GK18bharnatu:2856": "sandaṣṭakaṃ samudgaṃ ca ṣaṭ karmāṇyadharasya tu /",
  "GK18bharnatu:2857": "vikūṇitaṃ vivartastu vepanaṃ kampanaṃ smṛtam // BhN_8.143 //",
  "GK18bharnatu:2858": "viniṣkrāmo visargastu praveśo vinigūhanam /",
  "GK18bharnatu:2859": "sandaṣṭakaṃ dvijaiardaṣṭaṃ samudgaḥ sahajonnati // BhN_8.144 //",
  "GK18bharnatu:2860": "ityoṣṭhalakṣaṇaṃ proktaṃ viniyogaṃ nibodhata /",
  "GK18bharnatu:2861": "asūyāvedanāvajñābhayādiṣu vivartanam // BhN_8.145 //",
  "GK18bharnatu:2862": "kampanaṃ vepanaṃ śītabhayaroṣajavādiṣu /",
  "GK18bharnatu:2863": "strīaṇāṃ vilāse vivvoke visargo rañjane tathā // BhN_8.146 //",
  "GK18bharnatu:2864": "vinigūhanamāyāse sandaṣṭaṃ krodhakarmasu /",
  "GK18bharnatu:2865": "samudgastvanukampāyāṃ cumbane cābhinandane // BhN_8.147 //",
  "GK18bharnatu:2866": "ityoṣṭhakarmāṇyuktāni cibukasya nibodhata /",
  "GK18bharnatu:2867": "kuṭṭanaṃ khaṇḍanaṃ chinnaṃ cukkitaṃ lehanaṃ samam // BhN_8.148 //",
  "GK18bharnatu:2868": "daṣṭaṃ ca dantakriyayā cibukaṃ tviha lakṣyate /",
  "GK18bharnatu:2869": "kuṭṭanaṃ dantasaṃgharṣaḥ saṃsphoṭaḥ khaṇḍanaṃ muhuḥ // BhN_8.149 //",
  "GK18bharnatu:2870": "chinnaṃ tu gāḍhasaṃśleṣaścukkitaṃ dūravicyutiḥ /",
  "GK18bharnatu:2871": "lehanaṃ jihvayā lehaḥ kiñcit śleṣaḥ samaṃ bhavet // BhN_8.150 //",
  "GK18bharnatu:2872": "dantairdaṣṭe 'dhare daṣṭamityeṣāṃ viniyojanam /",
  "GK18bharnatu:2873": "bhayaśītajvarakrodhagrastānāṃ kuṭṭanaṃ bhavet // BhN_8.151 //",
  "GK18bharnatu:2874": "japādhyayanasaṃlāpabhakṣyayoge ca khaṇḍanam /",
  "GK18bharnatu:2875": "chinnaṃ vyādhau bhaye śīte vyāyāme rudite mṛte // BhN_8.152 //",
  "GK18bharnatu:2876": "jṛmbhaṇe cukkitaṃ kāryaṃ tathā lehye ca lehanam /",
  "GK18bharnatu:2877": "samaṃ svabhāvabhāveṣu sandaṣṭaṃ krodhakarmasu // BhN_8.153 //",
  "GK18bharnatu:2878": "iti dantoṣṭhajihvānāṃ karaṇāccibukakriyā /",
  "GK18bharnatu:2879": "vidhutaṃ vinivṛttaṃ ca nirbhugnaṃ bhugnameva ca // BhN_8.154 //",
  "GK18bharnatu:2880": "vivṛtaṃ ca tathodvāhi karmāṇyatrāsyajāni tu /",
  "GK18bharnatu:2881": "vyāvṛttaṃ vinivṛttaṃ syādvidhutaṃ tiryagāyatam // BhN_8.155 //",
  "GK18bharnatu:2882": "avāṅmukhatvaṃ nirbhugnaṃ vyābhugnaṃ kiñcidāyatam /",
  "GK18bharnatu:2883": "viśliṣṭoṣṭhaṃ ca vivṛtamudvāhyutkṣiptameva ca // BhN_8.156 //",
  "GK18bharnatu:2884": "vinivṛttamasūyāyāmīrṣyākrodhakṛtena ca /",
  "GK18bharnatu:2885": "avajñāvivṛtādau ca strīṇā kāryā prayoktṛbhiḥ // BhN_8.157 //",
  "GK18bharnatu:2886": "vidhutaṃ vāraṇe caiva naivamityevamādiṣu /",
  "GK18bharnatu:2887": "nirbhugnaṃ cāpi vijñeyaṃ gambhīrālokanādiṣu // BhN_8.158 //",
  "GK18bharnatu:2888": "bhugnaṃ lajānvite yojyaṃ yatīnāṃ tu svabhāvajam /",
  "GK18bharnatu:2889": "nirvedautsukyacintāsu naye ca vinimantraṇe // BhN_8.159 //",
  "GK18bharnatu:2890": "vivṛttaṃ cāpi vijñeyaṃ hāsyaśokabhayādiṣu /",
  "GK18bharnatu:2891": "strīṇāmudvāhi līlāyāṃ garve gacchatyanādare // BhN_8.160 //",
  "GK18bharnatu:2892": "eva nāmeti kāryaṃ ca kopavākye vicakṣaṇaiḥ /",
  "GK18bharnatu:2893": "samaṃ sācyanuvṛttādi yacca dṛṣṭivikalpitam // BhN_8.161 //",
  "GK18bharnatu:2894": "tajjñaistenānusāreṇa kāryaṃ tadanugaṃ mukham /",
  "GK18bharnatu:2895": "athāto mukharāgastu caturdhā parikīrtitaḥ // BhN_8.162 //",
  "GK18bharnatu:2896": "svābhāvikaḥ prasannaśca raktaḥ śyāmo 'rthasaṃśrayaḥ /",
  "GK18bharnatu:2897": "svābhāvikastu kartavyaḥ svabhāvābhinayāśrayaḥ // BhN_8.163 //",
  "GK18bharnatu:2898": "madhyasthādiṣu bhāveṣu mukharāgaḥ prayoktṛbhiḥ /",
  "GK18bharnatu:2899": "prasannastvadbhute kāryo hāsyaśṛṅgārayostathā // BhN_8.164 //",
  "GK18bharnatu:2900": "vīraraudramadādyeṣu raktaḥ syāt karuṇe tathā /",
  "GK18bharnatu:2901": "bhayānake sabībhatse śyāmaṃ sañjāyate mukham // BhN_8.1655 //",
  "GK18bharnatu:2902": "evaṃ bhāvarasārtheṣu mukharāgaṃ prayojayet /",
  "GK18bharnatu:2903": "śākhāṅgopāṅgasaṃyuktaḥ kṛto 'pyabhinayaḥ śubhaḥ // BhN_8.166 //",
  "GK18bharnatu:2904": "mukharāgavihīnastu naiva śobhānvito bhavet /",
  "GK18bharnatu:2905": "śarīrābhinayo 'lpo 'pi mukharāgasamnvitaḥ // BhN_8.167 //",
  "GK18bharnatu:2906": "dviguṇāṃ labhate śobhāṃ rātrāviva niśākaraḥ /",
  "GK18bharnatu:2907": "nayanābhinayo 'pi syānnānābhāvarasāsphuṭaḥ // BhN_8.168 //",
  "GK18bharnatu:2908": "mukharāgānvito yasmānnāṭyamatra pratiṣṭhitam /",
  "GK18bharnatu:2909": "yathā netraṃ prasarpeta mukhabhūdṛṣṭisaṃyutam // BhN_8.169 //",
  "GK18bharnatu:2910": "tathā bhāvarasopetaṃ mukharāgaṃ prayojayet /",
  "GK18bharnatu:2911": "ityevaṃ mukharāgastu prokto bhāvarasāśrayaḥ // BhN_8.170 //",
  "GK18bharnatu:2912": "ataḥ paraṃ pravakṣyāmi grīvākarmāṇi vai dvijāḥ /",
  "GK18bharnatu:2913": "samā natonnatā tryasrā recitā kuñcitāñcitā // BhN_8.171 //",
  "GK18bharnatu:2914": "valitā ca nivṛttā ca grīvā navavidhārthataḥ /",
  "GK18bharnatu:2915": "samā svābhāvikī dhyānasvabhājapakarmasu // BhN_8.172 //",
  "GK18bharnatu:2916": "natā natāsyālaṅkārabandhe kaṇṭhāvalambane ,",
  "GK18bharnatu:2917": "unnatābhyunnatamukhī grīvā cordhvaniveśane // BhN_8.173 //",
  "GK18bharnatu:2918": "tryasrā pārśvagatā jñeyā skandhabhāre 'ti duḥkhite /",
  "GK18bharnatu:2919": "recitā vidhutabhrāntā hāve mathanṛttayoḥ // BhN_8.174 //",
  "GK18bharnatu:2920": "kuñcitākuñcite mūrdhni dhārite galarakṣaṇe /",
  "GK18bharnatu:2921": "añcitāpasṛtodbandhakeśakarṣordhvadarśane // BhN_8.175 //",
  "GK18bharnatu:2922": "pārśvonmukhī syādvalitā grīvābhedaiśca vīkṣaṇe /",
  "GK18bharnatu:2923": "nivṛtābhimukhībhūtā svasthānābhimukhādiṣu // BhN_8.176 //",
  "GK18bharnatu:2924": "ityādi lokabhāvārthā grīvābhaṅgairanekadhā /",
  "GK18bharnatu:2925": "grīvākarmāṇi sarvāṇi śiraḥ karmānugāni hi // BhN_8.177 //",
  "GK18bharnatu:2926": "śirasaḥ karmaṇaḥ karma grīvāyāḥ sampravartate /",
  "GK18bharnatu:2927": "ityetallakṣaṇaṃ proktaṃ śīrṣopāṅgasamāśrayam /",
  "GK18bharnatu:2928": "aṅgakarmāṇi śeṣāṇi gadato me nibodhata // BhN_8.179 //",
  "GK18bharnatu:2929": "iti bhāratīye nāṭyaśāśtre upāṅgavidhānaṃ nāma aṣṭamo 'dhyāyaḥ",
  "GK18bharnatu:2930": "_____________________________________________________________",
  "GK18bharnatu:2931": "atha navamo 'dhyāyaḥ",
  "GK18bharnatu:2932": "evametacchironetrabhrunāsoṣṭhakapolajam /",
  "GK18bharnatu:2933": "karma lakṣaṇasaṃyaktamupāṅgānāṃ mayoditam // BhN_9.1 //",
  "GK18bharnatu:2934": "hastorapārśvajaṭharakaṭījaṅghorupādataḥ /",
  "GK18bharnatu:2935": "lakṣaṇaṃ sampravakṣyāmi viniyogaṃ ca tattvataḥ // BhN_9.2 //",
  "GK18bharnatu:2936": "hastādīnāṃ pravakṣyāmi karma nāṭyaprayojakam",
  "GK18bharnatu:2937": "yathā yenābhineyaṃ ca tanme nigadataḥ śṛṇu // BhN_9.3 //",
  "GK18bharnatu:2938": "patākastripatākaśca tathā vai kartarīmukhaḥ /",
  "GK18bharnatu:2939": "ardhacandro hyarālaśca śukatuṇḍastathaiva ca // BhN_9.4 //",
  "GK18bharnatu:2940": "muṣṭiśca śikharākhyaśca kapitthaḥ khaṭakāmukhaḥ /",
  "GK18bharnatu:2941": "sūcyāsyaḥ padmakośaśca tathā vai sarpaśīrṣakaḥ // BhN_9.5 //",
  "GK18bharnatu:2942": "mṛgaśīrṣaḥ paro jñeyo hastābhinayayoktṛbhiḥ /",
  "GK18bharnatu:2943": "kāṅgulako 'lapadmaśca caturo bhramarastatha // BhN_9.6 //",
  "GK18bharnatu:2944": "haṃsāsyo haṃsapakṣaśca sandaṃśo mukulastathā /",
  "GK18bharnatu:2945": "ūrṇanābhastāmracūḍacaturviṃśatirīritāḥ // BhN_9.7 //",
  "GK18bharnatu:2946": "asaṃyutāḥ saṃyutāśca gadato me nibodhata /",
  "GK18bharnatu:2947": "añjaliśca kapotaśca karkaṭaḥ svastikastathā // BhN_9.8 //",
  "GK18bharnatu:2948": "khaṭakāvardhamānaśca hyutsaṃgo niṣadhastathā /",
  "GK18bharnatu:2949": "dolaḥ puṣpapuṭaścaiva tathā makara eva ca // BhN_9.9 //",
  "GK18bharnatu:2950": "gajadanto 'vahitthaśca vardhamānastathaiva ca /",
  "GK18bharnatu:2951": "ete tu saṃyutā hastā mayā proktāstrayodaśa // BhN_9.10 //",
  "GK18bharnatu:2952": "nṛttahastānataścordhva gadato me nibodhata /",
  "GK18bharnatu:2953": "caturasrau tathodvṛttau tathā talamukhau smṛtau // BhN_9.11 //",
  "GK18bharnatu:2954": "svastikau viprakīrṇau cāpyarālakhaṭakāmukhau /",
  "GK18bharnatu:2955": "āviddhavakrau sūcyāsyau recitāvardharecitau // BhN_9.12 //",
  "GK18bharnatu:2956": "uttānāvañcitau vāpi pallavau ca tathā karau /",
  "GK18bharnatu:2957": "nitambau cāpi vijñeyau keśabandhau tathaiva ca // BhN_9.13 //",
  "GK18bharnatu:2958": "samproktau karihastau ca latākhyau ca tathaiva ca /",
  "GK18bharnatu:2959": "pakṣavañcitakau caiva pakṣapradyotakau tathā // BhN_9.14 //",
  "GK18bharnatu:2960": "jñeyo garuḍapakṣau ca haṃsapakṣau tathaiva ca /",
  "GK18bharnatu:2961": "ūrdhvamaṇḍalinau caiva pārśvamaṇḍalinau tathā // BhN_9.15 //",
  "GK18bharnatu:2962": "uromaṇḍalinau caiva uraḥpārśvārdhamaṇḍalau /",
  "GK18bharnatu:2963": "muṣṭikasvastikau cāpi nalinīpadmakośakau // BhN_9.16 //",
  "GK18bharnatu:2964": "alapadmāvulbanau ca lalitau valitau tathā /",
  "GK18bharnatu:2965": "saptaṣaṣṭikarā hyete nāmato 'bhihitā mayā // BhN_9.17 //",
  "GK18bharnatu:2966": "yathā lakṣaṇameteṣāṃ karmāṇi ca nibodhata /",
  "GK18bharnatu:2967": "prasāritāḥ samāḥ sarvā yasyāṅgulyo bhavanti hi /",
  "GK18bharnatu:2968": "kuñcitaśca tathāṅguṣṭhaḥ sa patāka iti smṛtaḥ // BhN_9.18 //",
  "GK18bharnatu:2969": "eṣa prahārapāte pratāpana nodane praharṣe ca /",
  "GK18bharnatu:2970": "garve 'pyahamiti tajjñailalāṭadeśotthitaḥ kāryaḥ // BhN_9.19 //",
  "GK18bharnatu:2971": "eṣo 'gnivarṣadhārānirūpaṇe puṣpavṛṣṭipatane ca /",
  "GK18bharnatu:2972": "saṃyutakaraṇaḥ kāryaḥ praviralacalitāṅgulirhastaḥ // BhN_9.20 //",
  "GK18bharnatu:2973": "svastikavicyutikaraṇāt pallavapuṣpopahāraśaṣpāṇi /",
  "GK18bharnatu:2974": "viracitamurvīsaṃsthaṃ yad dravya tacca nirddeśyam // BhN_9.21 //",
  "GK18bharnatu:2975": "svastikavicyutikaraṇāt punarevādhomukhena kartavyam /",
  "GK18bharnatu:2976": "saṃvṛtavivṛtaṃ pālyaṃ channaṃ nibiḍaṃ ca gopyaṃ ca // BhN_9.22 //",
  "GK18bharnatu:2977": "asyaiva cāṅgulībhiradhomukhaprasthitotthitacalābhiḥ /",
  "GK18bharnatu:2978": "vāyūrmivegavelākṣobhaścaughaśca kartavyaḥ // BhN_9.23 //",
  "GK18bharnatu:2979": "utsāhanaṃ bahu tathā mahājanaprāṃśupuṣkaraprahatam /",
  "GK18bharnatu:2980": "pakṣotkṣepābhinayaṃ recakakaraṇena cābhinayet // BhN_9.24 //",
  "GK18bharnatu:2981": "parighṛṣṭatalasthena tu dhautaṃ mṛditaṃ pramṛṣṭapiṣṭe ca /",
  "GK18bharnatu:2982": "punareva śailadhāraṇamudghāṭanameva cābhinayet // BhN_9.25 //",
  "GK18bharnatu:2983": "evameṣa prayoktavyaḥ strīpuṃsābhinaye karaḥ /",
  "GK18bharnatu:2984": "patākābhyāṃ tu hastābhyāmabhineyaḥ prayoktṛbhiḥ // BhN_9.26 //",
  "GK18bharnatu:2985": "daśākhyaśca śatākhyaśca sahasrākhyastathaiva ca /",
  "GK18bharnatu:2986": "ataḥ paraṃ pravakṣyāmi tripatākasya lakṣaṇam // BhN_9.27 //",
  "GK18bharnatu:2987": "patāke tu yadā vakrā'nāmikā tvaṅgulirbhavet /",
  "GK18bharnatu:2988": "tripatākaḥ sa vijñeyaḥ karma cāsya nibodhata // BhN_9.28 //",
  "GK18bharnatu:2989": "āvāhanamavataraṇaṃ visarjanaṃ vāraṇaṃ praveśaśca /",
  "GK18bharnatu:2990": "unnāmanaṃ praṇāmo nidarśanaṃ vividhavacanaṃ ca // BhN_9.29 //",
  "GK18bharnatu:2991": "maṅgalyadravyāṇāṃ sparśaḥ śiraso 'tha sanniveśaśca /",
  "GK18bharnatu:2992": "uṣṇīṣamukuṭadhāraṇaṃ nāsāsyaśrotrasaṃvaraṇam // BhN_9.30 //",
  "GK18bharnatu:2993": "asyaiva cāṅgulībhyāmadhomukhaprasthitotthitacalābhyām /",
  "GK18bharnatu:2994": "laghupavanasrotobhujagabhramarādikān kuryāt // BhN_9.31 //",
  "GK18bharnatu:2995": "aśrupramārjane tilakaviracanaṃ rocanayālambhakaṃ ca",
  "GK18bharnatu:2996": "tripatākānāmikayā sparśanamalakasya kāryañca // BhN_9.32 //",
  "GK18bharnatu:2997": "svastikau tripatākau tu gurūṇāṃ pādavandane /",
  "GK18bharnatu:2998": "vicyutau calitāvasthau kāryāvudvāhadarśane // BhN_9.33 //",
  "GK18bharnatu:2999": "parasparāgrasaṃśliṣṭau kartavyau nṛpadarśane /",
  "GK18bharnatu:3000": "tiryak svastikasmbaddhau syātāṃ tau grahadarśane // BhN_9.34 //",
  "GK18bharnatu:3001": "tapasvidarśane kāryāvūrdhvau cāpi parāṅmukhau /",
  "GK18bharnatu:3002": "parasparābhimukhau ca kartavyau varadarśane // BhN_9.35 //",
  "GK18bharnatu:3003": "uttānādhomukhau kāryāvagre vaktrasya saṃsthitau /",
  "GK18bharnatu:3004": "vaḍavānalasaṅgrāmamakarāṇāṃ ca darśane // BhN_9.36 //",
  "GK18bharnatu:3005": "abhinayāstvanenaiava vānaraplavanormayaḥ /",
  "GK18bharnatu:3006": "pavanaśca striyaścaiva nāṭye nāṭyavicakṣaṇaiḥ // BhN_9.37 //",
  "GK18bharnatu:3007": "saṃmukhaprasṛtāṅguṣṭhaḥ kāryo bālendudarśane /",
  "GK18bharnatu:3008": "parāṅgmukhastu kartavyo yāne nṛṇāṃ prayoktṛbhiḥ // BhN_9.38 //",
  "GK18bharnatu:3009": "tripatāke yadā haste bhavet pṛṣṭhāvalokanī",
  "GK18bharnatu:3010": "tarjanī madhyamāyāśca tadāsau kartarīmukhaḥ // BhN_9.39 //",
  "GK18bharnatu:3011": "pathi caraṇaracanarañjanaraṅgaṇakaraṇānyadhomukhenaiva /",
  "GK18bharnatu:3012": "ūrdhvamukhena tu kuryāt daṣṭaṃ śṛṅgaṃ ca lekhyaṃ ca // BhN_9.40 //",
  "GK18bharnatu:3013": "patanamaraṇavyatikramaparivṛttavitarkita tatha nyastam /",
  "GK18bharnatu:3014": "bhinnavalitena kuryāt kartaryāsyāṅgulimukhena // BhN_9.41 //",
  "GK18bharnatu:3015": "saṃyutakaraṇo va syādasaṃyuto vā prayujyate tajjñaiḥ /",
  "GK18bharnatu:3016": "rurucamaramahiṣasuragajavṛṣagopuraśailaśikhareṣu // BhN_9.42 //",
  "GK18bharnatu:3017": "yasyāṅgulyastu vinatāḥ sahāṅguṣṭhena cāpavat /",
  "GK18bharnatu:3018": "so 'rdhacandro hi vijñeyaḥ karaḥ karmāsya vakṣyate // BhN_9.43 //",
  "GK18bharnatu:3019": "etena bālataravaḥ śaśilekhāmbukalaśavalayāni /",
  "GK18bharnatu:3020": "nirghāṭanamāyastaṃ madhyaupamyaṃ ca pīnaṃ ca // BhN_9.44 //",
  "GK18bharnatu:3021": "raśanājaghanakaṭīnāmānanatalapatrakuṇḍalādīnām /",
  "GK18bharnatu:3022": "kartavyo nārīṇāmabhinayayogo 'rdhacandreṇa // BhN_9.45 //",
  "GK18bharnatu:3023": "ādyā dhanurnatā kāryā kuñcitāṅguṣṭhakastathā /",
  "GK18bharnatu:3024": "śeṣā bhinnordhvavalitā hyarāle 'ṅgulayaḥ kare // BhN_9.46 //",
  "GK18bharnatu:3025": "etena sattvaśauṇḍīryavīryadhṛtikāntidivyagāmbhīyram /",
  "GK18bharnatu:3026": "āśīrvādāśca tathā bhāvā hitasaṃjñakāḥ kāryāḥ // BhN_9.47 //",
  "GK18bharnatu:3027": "etena punaḥ strīṇāṃ keśānāṃ saṃgrahotkarṣau /",
  "GK18bharnatu:3028": "sarvāṅgikaṃ tathaiva ca nirvarṇanamātmanaḥ kāryam // BhN_9.48 //",
  "GK18bharnatu:3029": "kautukavivāhayogaṃ pradakṣiṇenaiva saṃprayogaṃ ca /",
  "GK18bharnatu:3030": "aṅgulyagrasvastikayogān parimaṇḍalenaiva // BhN_9.49 //",
  "GK18bharnatu:3031": "prādkṣiṇya parimaṇḍalaṃ ca kuryān mahājanaṃ caiva /",
  "GK18bharnatu:3032": "yacca mahītalaracitaṃ dravyaṃ taccābhineyaṃ syāt // BhN_9.50 //",
  "GK18bharnatu:3033": "āhvāne ca nivāraṇanirmāṇe cāpyanekavacane ca /",
  "GK18bharnatu:3034": "svedasyā cāpanayane gandhāghrāṇe śubhaḥ śubhe caiṣa // BhN_9.51 //",
  "GK18bharnatu:3035": "tripatākahastajāni tu pūrvaṃ yānyabhihitāni karmāṇi /",
  "GK18bharnatu:3036": "tāni tvarālayogāt strībhiḥ samyak prayojyāni // BhN_9.52 //",
  "GK18bharnatu:3037": "arālasya yadā vakrā'nāmikātvaṅgulirbhavet /",
  "GK18bharnatu:3038": "śukatuṇḍastu sa karaḥ karma cāsya nibodhata // BhN_9.53 //",
  "GK18bharnatu:3039": "etena tvabhineyaṃ nāhaṃ na tvaṃ na kṛtyamiti cārye /",
  "GK18bharnatu:3040": "āvāhane visarge dhigiti vacane ca sāvajñam // BhN_9.54 //",
  "GK18bharnatu:3041": "aṅgulyo yasya hastasya talamadhyegrasaṃsthitāḥ /",
  "GK18bharnatu:3042": "tāsāmupari cāṅguṣṭhaḥ saḥ muṣṭiriti saṃjñitaḥ // BhN_9.55 //",
  "GK18bharnatu:3043": "eṣa prahāre vyāyāme nirgame pīḍane tathā /",
  "GK18bharnatu:3044": "saṃvāhane 'siyaṣṭīnāṃ kuntadaṇḍagrahe tathā // BhN_9.56 //",
  "GK18bharnatu:3045": "asyaiva tu yadā muṣṭerūrdhvoṅguṣṭhaḥ prayujyate /",
  "GK18bharnatu:3046": "hastaḥ sa śikharo nāma tadā jñeyaḥ prayoktṛbhiḥ // BhN_9.57 //",
  "GK18bharnatu:3047": "raśmikuśāṅkuśadhanuṣāṃ tomaraśaktipramokṣaṇe caiva /",
  "GK18bharnatu:3048": "adharoṣṭhapādarañjanamalakasyotkṣepaṇaṃ caiva // BhN_9.58 //",
  "GK18bharnatu:3049": "asyaiva śikharākhyasya hyaṅguṣṭhakanipīḍitā /",
  "GK18bharnatu:3050": "yadā pradeśinī vakrā sa kapitthastadā smṛtaḥ // BhN_9.59 //",
  "GK18bharnatu:3051": "asicāpacakratomarakuntagadāśaktivajrabāṇāni /",
  "GK18bharnatu:3052": "śastrāṇyabhineyāni tu kāryaṃ satyaṃ ca pathyaṃ ca // BhN_9.60 //",
  "GK18bharnatu:3053": "utkṣiptavakrā tu yadānāmikā sakanīyasī /",
  "GK18bharnatu:3054": "asyaiva tu kapitthasya tadāso khaṭakāmukhaḥ // BhN_9.61 //",
  "GK18bharnatu:3055": "hotraṃ havyaṃ chatraṃ pragrahaparikarṣaṇaṃ vyajanakañca /",
  "GK18bharnatu:3056": "ādarśadhāraṇaṃ khaṇḍanaṃ tathā peṣaṇaṃ caiva // BhN_9.62 //",
  "GK18bharnatu:3057": "āyatadaṇḍagrahaṇaṃ muktāprālambasaṃgrahaṃ caiva /",
  "GK18bharnatu:3058": "sragdāmapuṣpamālā vastrāntālambanaṃ caiva // BhN_9.63 //",
  "GK18bharnatu:3059": "manmathaśarāvakarṣṇapuṣpavacayapratodakāryāṇi /",
  "GK18bharnatu:3060": "aṅkuśarajvākarṣaṇastrīdarśanameva kāryaṃ ca // BhN_9.64 //",
  "GK18bharnatu:3061": "khaṭakākhye yadā haste tarjanī samprasāritā /",
  "GK18bharnatu:3062": "hastaḥ sūcīmukho nāma tadā jñeyaḥ prayoktṛbhiḥ // BhN_9.65 //",
  "GK18bharnatu:3063": "asya vividhān yogān vakṣyāmi samāsataḥ pradeśinyāḥ /",
  "GK18bharnatu:3064": "ūrdhvanatalolakampitavijṛṃbhitodvāhitacalāyāḥ // BhN_9.66 //",
  "GK18bharnatu:3065": "cakraṃ taḍitpatākāmañjaryaḥ karṇacūlikāścaiva /",
  "GK18bharnatu:3066": "kuṭilagatayaśca sarve nirdeśyāḥ sādhuvādāśca // BhN_9.67 //",
  "GK18bharnatu:3067": "bāloragabalyavadhūpadīpavallīlatāśikhaṇḍāśca /",
  "GK18bharnatu:3068": "paripatanavakramaṇḍalamabhineyānyūrdhvalolitayā // BhN_9.68 //",
  "GK18bharnatu:3069": "vadanāmyāse kuñcitavijṛmbhitā vākyarūpaṇe kāryā /",
  "GK18bharnatu:3070": "bhūyaścordhvaviracitā tārāghoṇaikadaṇḍayaṣṭiṣu ca /",
  "GK18bharnatu:3071": "vinatāḥ ca punaḥ kāryā daṃṣṭriṣu ca tathāsyayogena // BhN_9.69 //",
  "GK18bharnatu:3072": "punarapi maṇḍalagatayā sarvagrahaṇaṃ tathaiva lokasya /",
  "GK18bharnatu:3073": "praṇatontee ca kārye hyādye dīrghe ca divase ca // BhN_9.70 //",
  "GK18bharnatu:3074": "[śravaṇābhyāse vakrā vijṛmbhaṇā vākyarūpaṇāvasare] /",
  "GK18bharnatu:3075": "meti vadeti ca yojyā prasāritotkampitottānā // BhN_9.71 //",
  "GK18bharnatu:3076": "kāryā prakampita rovadarśana svedarūpaṇe caiva /",
  "GK18bharnatu:3077": "kuntalakuṇḍalāṅgadagaṇḍāśraye 'bhinaya // BhN_9.72 //",
  "GK18bharnatu:3078": "garve 'hamiti lalāṭe ripudarśane tathaiva ca krodhe /",
  "GK18bharnatu:3079": "ko 'sāviti nirdeśe 'tha karṇakaṇḍunayane caiva // BhN_9.73 //",
  "GK18bharnatu:3080": "saṃyuktā saṃyoge kāryā viśleṣitā viyoge ca /",
  "GK18bharnatu:3081": "kalahe svastikayupatāṃ parasparotpīḍitā bandhe // BhN_9.74 //",
  "GK18bharnatu:3082": "dvābhyāṃ tu vātmapārśve dakṣiṇato ninaniśāvasānāni /",
  "GK18bharnatu:3083": "abhimukhaparāṅmukhābhyāṃ viśliṣṭābhyāṃ prayuñjīta // BhN_9.75 //",
  "GK18bharnatu:3084": "punarapi ca bhramitāgrarūpā śilāvartayantraśaileṣu /",
  "GK18bharnatu:3085": "pariveṣaṇe tathaiva hi kāryā cādhomukhī nityam // BhN_9.76 //",
  "GK18bharnatu:3086": "śliṣṭā lalāṭapaṭṭeṣvadhomukhī śambhurūpaṇe karyā /",
  "GK18bharnatu:3087": "śakasyāpyuttānā tajjñaistiryaksthitā kāryā // BhN_9.77 //",
  "GK18bharnatu:3088": "dvābhyāṃ sandarśayennityaṃ sampūrṇa candramaṇḍalam /",
  "GK18bharnatu:3089": "śliṣṭā lalāṭe śakrasya kāryā hyuttānasaṃśrayā // BhN_9.78 //",
  "GK18bharnatu:3090": "parimaṇḍalaṃ bhramitatayā maṇḍalamādarśayecca candrasya /",
  "GK18bharnatu:3091": "haranayane ca lalāṭe śakrasya'pyuguttānā // BhN_9.79 //",
  "GK18bharnatu:3092": "yasyāṅgulyastu vitatāḥ sahāṅguṣṭhena kuñcitāḥ /",
  "GK18bharnatu:3093": "ūrdhvā hyasaṃgatāgrāśca sa bhavet padmakośakaḥ // BhN_9.80 //",
  "GK18bharnatu:3094": "bilvakapitthaphalānāṃ grahaṇe kucadarśanaśca nārīṇām /",
  "GK18bharnatu:3095": "grahaṇe hyāmiṣalābhe bhavanti tāḥ kuñcitāgrāstu // BhN_9.81 //",
  "GK18bharnatu:3096": "bahujātibījapūrakamāmiṣakhaṇḍaṃ ca nirdeśyam /",
  "GK18bharnatu:3097": "devārcanabaliharaṇe samudgake sāgrapiṇḍadāne ca /",
  "GK18bharnatu:3098": "kāryaḥ puṣpaprakaraśca padmakośena hastena // BhN_9.82 //",
  "GK18bharnatu:3099": "maṇibandhanaviśliṣṭābhyāṃ praviralacalitāṅgulikarābhyām /",
  "GK18bharnatu:3100": "kāryo vivartitābhyāṃ vikasitakamalotpalāvinayaḥ // BhN_9.83 //",
  "GK18bharnatu:3101": "aṅgulyaḥ saṃhatāḥ sarvāḥ sahāṅguṣṭhena yasya ca /",
  "GK18bharnatu:3102": "tathā nimnatalaścaiva sa tu sarpaśirāḥ karaḥ // BhN_9.84 //",
  "GK18bharnatu:3103": "eṣaḥ salilapradāne bhujagatau toyasecane caiva /",
  "GK18bharnatu:3104": "āsphoṭane ca yojyaḥ karikumbhāsphālanādyeṣu // BhN_9.85 //",
  "GK18bharnatu:3105": "adhomukhīnāṃ sarvāsāmaṅgulīnāṃ samāgamaḥ /",
  "GK18bharnatu:3106": "kaniṣṭhāṅguṣṭhakāvūrdhvo sa bhavet mṛgaśīrṣakaḥ // BhN_9.86 //",
  "GK18bharnatu:3107": "iha sāmpratamastyadya śakteścollāsane 'kṣapāte ca /",
  "GK18bharnatu:3108": "svedāpamārjaneṣu ca kuṭṭamite pracalitastu bhavet // BhN_9.87 //",
  "GK18bharnatu:3109": "tretāgnisaṃsthitā madhyā tarjanyāṅguṣṭhakā yadā /",
  "GK18bharnatu:3110": "kāṅgulo 'nāmikā vakrā yadāścordhvā kanīyasī // BhN_9.88 //",
  "GK18bharnatu:3111": "etena taruṇaphalāni nānāvidhāni ca laghūni /",
  "GK18bharnatu:3112": "kāryāni roṣajāni strīvacānyaṅgulikṣepaiḥ // BhN_9.89 //",
  "GK18bharnatu:3113": "marakatavaidūryādeḥ pradarśanaṃ sumanasāṃ ca kartavyam /",
  "GK18bharnatu:3114": "grāhyaṃ marālapadamiti tajjñaireva prayogeṣu // BhN_9.90 //",
  "GK18bharnatu:3115": "āvartitāḥ karatale yasyāṅgulyo bhavanti hi /",
  "GK18bharnatu:3116": "pārśvāgatavikīrṇāśca sa bhavedalapallavaḥ // BhN_9.91 //",
  "GK18bharnatu:3117": "pratiṣedhakṛte yojyaḥ kasya tvannāsti śūnyavacaneṣu /",
  "GK18bharnatu:3118": "punarātmopanyāsaḥ strīṇāmetena kartavyaḥ // BhN_9.92 //",
  "GK18bharnatu:3119": "tisraḥ prasāritā yatra tathā cordhvā kanīyasī /",
  "GK18bharnatu:3120": "tāsāṃ madhye sthitoṅguṣṭhaḥ sa karaścaturasmṛtaḥ // BhN_9.93 //",
  "GK18bharnatu:3121": "nayavinayaniyamasunituṇabālāturasatyakaitavārtheṣu /",
  "GK18bharnatu:3122": "vākye yukte pathye satye praśame ca viniyojyaḥ // BhN_9.94 //",
  "GK18bharnatu:3123": "ekena dvābhyāṃ vā kiñcinmaṇḍalakṛtena hastena /",
  "GK18bharnatu:3124": "vikṛtavicāritacaritaṃ vitarkitaṃ lajjitaṃ caiva // BhN_9.95 //",
  "GK18bharnatu:3125": "nayanaupamyaṃ padmadalarūpaṇaṃ hariṇakarṇanirdeśaḥ /",
  "GK18bharnatu:3126": "saṃyutakaraṇenaiva tu careṇaitāni kurvīta // BhN_9.96 //",
  "GK18bharnatu:3127": "līlā ratī ruci ca smṛtibuddhivibhāvanāḥ kṣamāṃ puṣṭiṃ ca /",
  "GK18bharnatu:3128": "sañjñāmātraṃ praṇayaṃ vicāraṇaṃ saṅgataṃ śaucam // BhN_9.97 //",
  "GK18bharnatu:3129": "cāturyaṃ mādhuryaṃ dākṣiṇyaṃ mārdavaṃ sukhaṃ śīlam /",
  "GK18bharnatu:3130": "praśnaṃ vārtāyuktiṃ veṣaṃ mṛduśādvalaṃ stokam // BhN_9.98 //",
  "GK18bharnatu:3131": "vibhavāvibhau surataṃ guṇāguṇau yauvanaṃ gṛhān dārān /",
  "GK18bharnatu:3132": "nānāvarṇāśca tathā catureṇaivaṃ prayuñjīta // BhN_9.99 //",
  "GK18bharnatu:3133": "sitamūrdhvena tu kuryāt raktaṃ pītaṃ ca maṇḍalakṛtena /",
  "GK18bharnatu:3134": "parimuditena tu nīlaṃ varṇāścatureṇa hastena // BhN_9.100 //",
  "GK18bharnatu:3135": "madhyamāṅguṣṭhasandaṃśo vakrā caiva pradeśinī /",
  "GK18bharnatu:3136": "ūrdhvamanye prakīrṇe ca dvyaṅgulyau bhramare kare // BhN_9.101 //",
  "GK18bharnatu:3137": "padmotpalakumudānāmanyeṣāṃ caiva dīrghavṛntānām /",
  "GK18bharnatu:3138": "puṣpāṇāṃ grahaṇavidhiḥ kartavyaḥ karṇapuraśca // BhN_9.102 //",
  "GK18bharnatu:3139": "vicyutaśca saśabdaśca kāryo nirbhatsanādiṣu /",
  "GK18bharnatu:3140": "bālālāpe ca śīghre ca tāle viśvāsane tathā // BhN_9.103 //",
  "GK18bharnatu:3141": "tarjanīmadhyamāṅguṣṭhāstretāgnisthā nirantarāḥ /",
  "GK18bharnatu:3142": "bhaveyurhaṃsavaktrasya śeṣe dve samprasārite // BhN_9.104 //",
  "GK18bharnatu:3143": "ślakṣṇālpaśithilalāghavanissārārthe mṛdutvayogeṣu /",
  "GK18bharnatu:3144": "kāryo 'bhinayaviśeṣaḥ kiñcitprasyanditāgreṇa // BhN_9.105 //",
  "GK18bharnatu:3145": "samāḥ prasāritāstisrastathā cordhvā kanīyasī /",
  "GK18bharnatu:3146": "aṅguṣṭhaḥ kuñcitaścaiva haṃsapakṣa iti smṛtaḥ // BhN_9.106 //",
  "GK18bharnatu:3147": "eṣa ca nivāpasalile dātavye gaṇḍasaṃśraye caiva /",
  "GK18bharnatu:3148": "kāryaḥ pratigrahācamanabhojanārtheṣu viprāṇām // BhN_9.107 //",
  "GK18bharnatu:3149": "āliṅgane mahāstambhadarśane romaharṣaṇe caiva /",
  "GK18bharnatu:3150": "sparśe 'nulepanārthe yojyaḥ saṃvāhane caiva // BhN_9.108 //",
  "GK18bharnatu:3151": "punareva ca nārīṇāṃ stanāntarasthena vibhramaviśeṣāḥ /",
  "GK18bharnatu:3152": "kāryā yathārasaṃ syurduḥkhe hanudhāraṇe caiva // BhN_9.109 //",
  "GK18bharnatu:3153": "tarjanyaṅguṣṭhasandaṃśastva hyarālasya yathā bhavet /",
  "GK18bharnatu:3154": "ābhugnatalamadhyasthaḥ sa sandaṃśa iti smṛtaḥ // BhN_9.110 //",
  "GK18bharnatu:3155": "sandaṃśastrividho jñeya hyagrajo mukhajastathā /",
  "GK18bharnatu:3156": "tathā pārśvagataścaiva rasabhāvopabṛṃhitaḥ // BhN_9.111 //",
  "GK18bharnatu:3157": "puṣpāpacayagrathane grahaṇe tṛṇaparṇakeśasūtrāṇām /",
  "GK18bharnatu:3158": "śalyāvayavagrahaṇāpakarṣaṇe cāgrasandaṃśaḥ // BhN_9.112 //",
  "GK18bharnatu:3159": "vṛntāt puṣpoddharaṇaṃ vartiśalākādipūraṇaṃ caiava /",
  "GK18bharnatu:3160": "dhigiti ca vacanaṃ roṣe mukhasandaṃśasya karmāṇi // BhN_9.113 //",
  "GK18bharnatu:3161": "yajñopavītadhāraṇavedhanaguṇasūkṣmabāṇalakṣyeṣu /",
  "GK18bharnatu:3162": "yoge dhyāne stoke saṃyuktakaraṇastu kartavyaḥ // BhN_9.114 //",
  "GK18bharnatu:3163": "peśalakutsāsūyādoṣavacane ca vāmahastena /",
  "GK18bharnatu:3164": "kiñcid vivartitakarāgraḥ prayujyate pārśvasandaṃśaḥ // BhN_9.115 //",
  "GK18bharnatu:3165": "ālekhyanetrarañjanavitarkavantapravālaracane ca /",
  "GK18bharnatu:3166": "niṣpīḍanaṃ tathālaktakasya kārya ca nārībhiḥ // BhN_9.116 //",
  "GK18bharnatu:3167": "samāgatāgrāḥ sahitā yasyāṅgulyo bhavanti hi /",
  "GK18bharnatu:3168": "ūrdhvā haṃsamukhasyeva sa bhavenmukulaḥ karaḥ // BhN_9.117 //",
  "GK18bharnatu:3169": "devārccanabalikaraṇe padmotpalakumudarūpaṇe caiva /",
  "GK18bharnatu:3170": "viṭacumbane ca kāryo vikutsite viprakīrṇaśca // BhN_9.118 //",
  "GK18bharnatu:3171": "bhojanahiraṇyagaṇanāmukhasaṃkocapradānaśīghreṣu /",
  "GK18bharnatu:3172": "mukulitakusumeṣu ca tathā tajjñaireṣa prayoktavyaḥ // BhN_9.119 //",
  "GK18bharnatu:3173": "padmakośasya hastasya hyaṅgulyaḥ kuñcitā yadā /",
  "GK18bharnatu:3174": "ūrṇanābhaḥ sa vijñeyaḥ keśacauryagrahādiṣu // BhN_9.120 //",
  "GK18bharnatu:3175": "śiraḥ kaṇḍūyane caiva kuṣṭhavyādhinirūpaṇe /",
  "GK18bharnatu:3176": "saṃhavyāghreṣvabhinayaḥ prastaragrahaṇe tathā // BhN_9.121 //",
  "GK18bharnatu:3177": "madhyamāṅguṣṭhasandaṃśo vakrā caiva pradeśinī /",
  "GK18bharnatu:3178": "śeṣe talasthe kartavye tāmracūlakare 'ṅgulī // BhN_9.122 //",
  "GK18bharnatu:3179": "vicyutaśca saśabdaśca kāryo nirbhatsanādiṣu /",
  "GK18bharnatu:3180": "tāle viśvasane caiva śīghrārthe saṃjñiteṣu ca // BhN_9.123 //",
  "GK18bharnatu:3181": "tathā kalāsu kāṣṭhāsu nimeṣe tu kṣaṇe tathā /",
  "GK18bharnatu:3182": "eśa eva karaḥ kāryo bālālāpanimantraṇe // BhN_9.124 //",
  "GK18bharnatu:3183": "athavā aṅgulyaḥ saṃhitā vakrā uparyuṅguṣṭhapīḍitāḥ /",
  "GK18bharnatu:3184": "prasāritā kanīṣṭhāca tāmracūḍaḥ karaḥ smṛtaḥ // BhN_9.125 //",
  "GK18bharnatu:3185": "śataṃ sahasraṃ lakṣaṃ ca kareṇaikena yojayet /",
  "GK18bharnatu:3186": "kṣipramuktāṅgulībhistu sphuliṅgān vipruṣastathā // BhN_9.126 //",
  "GK18bharnatu:3187": "asaṃyutāḥ karā hyete mayā proktā dvijottamāḥ /",
  "GK18bharnatu:3188": "ataśca saṃyutān hastān gadato me nibodhata // BhN_9.127 //",
  "GK18bharnatu:3189": "patākābhyāṃ tu hastābhyāṃ saṃśleṣādañjaliḥ smṛtaḥ /",
  "GK18bharnatu:3190": "devatānāṃ gurūṇāṃ ca mitrāṇāṃ cābhivādane // BhN_9.128 //",
  "GK18bharnatu:3191": "sthānānyasya punastrīṇi vakṣo vaktraṃ śirastathā /",
  "GK18bharnatu:3192": "devatānāṃ śiraḥsthastu gurūṇāmāsyasaṃsthitaḥ /",
  "GK18bharnatu:3193": "vakṣasthaścaiva mitrāṇāṃ strīṇāṃ tvaniyato bhavet // BhN_9.129 //",
  "GK18bharnatu:3194": "ubhābhyāmapi hastābhyāmanyo 'nyaṃ pārśvasaṃgrahāt /",
  "GK18bharnatu:3195": "hastaḥ kapotako nāma karma cāsya nibodhata // BhN_9.130 //",
  "GK18bharnatu:3196": "eṣa vinayābhyupagame praṇāmakaraṇe gurośca sambhāṣe /",
  "GK18bharnatu:3197": "śīte bhaye ca kāryo vakṣaḥsthaḥ kampitaḥ strībhiḥ // BhN_9.131 //",
  "GK18bharnatu:3198": "ayamevāṅguliparighṛṣyamāṇamuktastu khinnavākyeṣu /",
  "GK18bharnatu:3199": "etāvaditi ca kāryo nedānīṃ kṛtyamiti cārthe // BhN_9.132 //",
  "GK18bharnatu:3200": "aṅgulyo yasya hastasya hyanyonyāntaranissṛtāḥ /",
  "GK18bharnatu:3201": "sa karkaṭa iti jñeyaḥ karaḥ karma ca vakṣyate // BhN_9.133 //",
  "GK18bharnatu:3202": "eṣa madanāṅgamarde suptotthitavijṛmbhaṇe bṛhaddehe /",
  "GK18bharnatu:3203": "hanudhāraṇe ca yojyaḥ śaṅkhagrahaṇe 'rthatattvajñaiḥ // BhN_9.134 //",
  "GK18bharnatu:3204": "maṇibandhavinyastāvarālau strīprayojitau /",
  "GK18bharnatu:3205": "uttānau vāmapārśvasthau svastikaḥ parikīrtitaḥ // BhN_9.135 //",
  "GK18bharnatu:3206": "svastikavicyuitikaraṇād diśo ghanāḥ khaṃ vanaṃ samudrāśca /",
  "GK18bharnatu:3207": "ṛtavo mahī tathaughaṃ vistīrṇaṃ cābhineyaṃ syāt // BhN_9.136 //",
  "GK18bharnatu:3208": "khaṭakaḥ khaṭake nyastaḥ khaṭakāvardhamānakaḥ /",
  "GK18bharnatu:3209": "śṛṅgārārtheṣu yoktavyaḥ praṇāmakaraṇe tathā // BhN_9.137 //",
  "GK18bharnatu:3210": "anye",
  "GK18bharnatu:3211": "kumudītālavṛnteṣu kartavyaśchatradharaṇe // BhN_9.138 //",
  "GK18bharnatu:3212": "iti",
  "GK18bharnatu:3213": "arālau tu viparyastāvuttānau vardhamānakau /",
  "GK18bharnatu:3214": "utsaṅga iti vijñeyaḥ sparśasya grahaṇe karaḥ // BhN_9.139 //",
  "GK18bharnatu:3215": "saniṣpeṣakṛte caiva romāmarṣakṛte 'pi ca /",
  "GK18bharnatu:3216": "niṣpīḍitaḥ punaścaiva strīṇāmīrṣyākṛte bhavet // BhN_9.140 //",
  "GK18bharnatu:3217": "mukulaṃ tu yadā hastaṃ kapitthaḥ pariceṣṭayet /",
  "GK18bharnatu:3218": "sa mantavyastadā hasto niṣadhau nāma nāmataḥ // BhN_9.141 //",
  "GK18bharnatu:3219": "saṃgrahaparigrahau dhāraṇaṃ ca samayaśca satyavacanaṃ ca /",
  "GK18bharnatu:3220": "saṅkṣepaḥ saṃkṣiptaṃ nipīḍitenābhinetavyam // BhN_9.142 //",
  "GK18bharnatu:3221": "śikharastu yadā hasto mṛgaśīrṣeṇa pīḍitaḥ /",
  "GK18bharnatu:3222": "niṣadho nāma vijñeyaḥ sa bhayārte vidhīyate // BhN_9.143 //",
  "GK18bharnatu:3223": "gṛhītvā vāmahastena karpurābhyantare bhujam /",
  "GK18bharnatu:3224": "dakṣiṇaṃ cāpi vāmasya karpurābhyantare nyaset // BhN_9.144 //",
  "GK18bharnatu:3225": "sa cāpi dakṣiṇo hastaḥ samyaṅ muṣṭīkṛto bhavet /",
  "GK18bharnatu:3226": "ityeṣa niṣadho hastaḥ karma cāsya nibodhata // BhN_9.145 //",
  "GK18bharnatu:3227": "etena dhairyamadagarvasauṣṭhavautsukyavikramāṭopāḥ /",
  "GK18bharnatu:3228": "abhimānāvaṣṭambhaḥ stambhasthairyādaya kāryāḥ // BhN_9.146 //",
  "GK18bharnatu:3229": "jñeyo vai niṣadho nāma haṃsapakṣau parāṅgamukhau /",
  "GK18bharnatu:3230": "jālavātāyanādīnāṃ prayoktavyo 'bhighaṭṭane // BhN_9.147 //",
  "GK18bharnatu:3231": "aṃsau praśithilau muktau patākau tu pralambitau /",
  "GK18bharnatu:3232": "yadā bhavetāṃ karaṇe sa dola iti saṃjñitaḥ // BhN_9.148 //",
  "GK18bharnatu:3233": "saṃbhramaviṣādamūrcchitamadābhighāte tathaiva cā'vege /",
  "GK18bharnatu:3234": "vyādhiplute ca śastrakṣate ca kāryo 'bhinayogaḥ // BhN_9.149 //",
  "GK18bharnatu:3235": "yastu sarpaśirāḥ proktastasyāṅgulinirantaraḥ /",
  "GK18bharnatu:3236": "dvitīyaḥ pārśvasaṃśliṣṭaḥ sa tu puṣpapuṭaḥ smṛtaḥ // BhN_9.150 //",
  "GK18bharnatu:3237": "dhānyaphalapuṣpasadṛśānyanena nānāvidhāni yuktāni /",
  "GK18bharnatu:3238": "grāhyāṇyupaneyāni ca toyānayanāpanayane ca // BhN_9.151 //",
  "GK18bharnatu:3239": "patākau tu yadā hastāvūrrdhāṅguṣṭhāvadhomukhau /",
  "GK18bharnatu:3240": "uparyupari vinyastau tadā sa makaraḥ karaḥ // BhN_9.152 //",
  "GK18bharnatu:3241": "siṃhavyāladvipipradarśanaṃ nakramakaramatsyānām /",
  "GK18bharnatu:3242": "ye cānye kravyādā hyabhineyāste 'rthayogena // BhN_9.153 //",
  "GK18bharnatu:3243": "kūrparāṃsocitau hastau yadāstāṃ sarpaśīrṣakau /",
  "GK18bharnatu:3244": "gajadantaḥ sa vijñeyaḥ karma cāsya nibodhata // BhN_9.154 //",
  "GK18bharnatu:3245": "eva ca vadhuvarāṇamudvāhe cātibhārayoge ca /",
  "GK18bharnatu:3246": "staṃbhagrahaṇe ca tathā śailaśilotpāṭane caiva // BhN_9.155 //",
  "GK18bharnatu:3247": "śukatuṇḍau karau kṛtvā vakṣasyabhimukhāñcitau /",
  "GK18bharnatu:3248": "śanairadhomukhāviddhau so 'vahittha iti smṛtaḥ // BhN_9.156 //",
  "GK18bharnatu:3249": "daurbalye niḥśvasite gātrāṇāṃ darśane tanutve ca /",
  "GK18bharnatu:3250": "utkaṇṭhite ca tajjñairabhinayayogastu kartavyaḥ // BhN_9.157 //",
  "GK18bharnatu:3251": "mukulastu yadā hastaḥ kapitthapariveṣṭitaḥ /",
  "GK18bharnatu:3252": "vardhamānaḥ sa vijñeyaḥ karma cāsya nibodhata // BhN_9.158 //",
  "GK18bharnatu:3253": "saṃgrahaparigrahau dhāraṇaṃ ca samayaśca satyavacaṃ ca /",
  "GK18bharnatu:3254": "saṃkṣepatastu saṃkṣiptaṃ nipīḍitenābhinetavyam // BhN_9.159 //",
  "GK18bharnatu:3255": "jñeyo vai vardhamānastu haṃsapakṣo parāṅgamukhau /",
  "GK18bharnatu:3256": "jālavātāyanādīnāṃ prayoktavyo vighāṭane // BhN_9.160 //",
  "GK18bharnatu:3257": "uktā hyete dvividhā hyasaṃyutāḥ saṃyutāśca saṃkṣepāt /",
  "GK18bharnatu:3258": "abhinayakarāstu ye tviha te 'nyatrāpyarthataḥ sādhyāḥ // BhN_9.161 //",
  "GK18bharnatu:3259": "ākṛtyā ceṣṭayā cihnairjātyā vijñāya tatpunaḥ /",
  "GK18bharnatu:3260": "svayaṃ vitarkya kartavyaṃ hastābhinayanaṃ budhaiḥ // BhN_9.162 //",
  "GK18bharnatu:3261": "nāsti kaścidahastastu nāṭye 'rtho 'bhinayaṃ prati /",
  "GK18bharnatu:3262": "yasya yad dṛśyate rūpaṃ bahuśastanmayoṣitam // BhN_9.163 //",
  "GK18bharnatu:3263": "anye cāpyarthasaṃyuktā laukikā ye karāstviha /",
  "GK18bharnatu:3264": "chandataste niyoktavyā rasabhāvaviceṣṭitaiḥ // BhN_9.164 //",
  "GK18bharnatu:3265": "deśaṃ kālaṃ prayogaṃ cāpyarthayuktimavekṣya ca /",
  "GK18bharnatu:3266": "hastā hyete prayoktavyāḥ nṛṇāṃ strīṇāṃ viśeṣataḥ // BhN_9.165 //",
  "GK18bharnatu:3267": "sarveṣāmeva hastānāṃ yāni karmāṇi santi hi /",
  "GK18bharnatu:3268": "tānyahaṃ saṃpravakṣyāmi rasabhāvakṛtāni tu // BhN_9.166 //",
  "GK18bharnatu:3269": "utkarṣaṇaṃ vikarṣaṇaṃ tathā caivāpakarṣaṇam /",
  "GK18bharnatu:3270": "parigraho nigrahaścāhvānaṃ nodanameva ca // BhN_9.167 //",
  "GK18bharnatu:3271": "saṃśleṣaśca viyogaśca rakṣaṇaṃ mokṣaṇaṃ tathā /",
  "GK18bharnatu:3272": "vikṣepadhūnane caiva visargastarjanaṃ tathā // BhN_9.168 //",
  "GK18bharnatu:3273": "chedanaṃ bhedanaṃ caiva sphoṭanaṃ moṭanaṃ tathā /",
  "GK18bharnatu:3274": "tāḍanaṃ ceti vijñeyaṃ tajjñaiḥ karma karān prati // BhN_9.169 //",
  "GK18bharnatu:3275": "uttānaḥ pārśvagaścaiva tathā'dhomukha eva ca /",
  "GK18bharnatu:3276": "hastapracārastrividho nāṭyatattvasamāśrayaḥ // BhN_9.170 //",
  "GK18bharnatu:3277": "sarve hastapracārāśca prayogeṣu yathāvidhiḥ",
  "GK18bharnatu:3278": "netrabhrūmukharāgaiśca kartavyā vyañjiatā budhaiḥ // BhN_9.171 //",
  "GK18bharnatu:3279": "karaṇaṃ karma sthānaṃ pracāyuktiṃ kriyāṃ ca saṃprekṣya /",
  "GK18bharnatu:3280": "hastābhinayatajjñaiḥ kāryo lokopacāreṇa // BhN_9.172 //",
  "GK18bharnatu:3281": "uttāmānāṃ karāḥ kāryā lalāṭakṣetracāriṇaḥ /",
  "GK18bharnatu:3282": "vakṣaḥsthāścaiva madhyānāmadhamāmadhogatā // BhN_9.173 //",
  "GK18bharnatu:3283": "jyeṣṭhe svalpapracārāḥ syurmadhye madhyavicāriṇaḥ /",
  "GK18bharnatu:3284": "adhameṣu prakīrṇāśca hastāḥ kāryā prayoktṛbhiḥ // BhN_9.174 //",
  "GK18bharnatu:3285": "lakṣaṇavyañjitā hastāḥ kāryāstūttamamadhyamaiḥ /",
  "GK18bharnatu:3286": "lokakriyāsvabhāvena nīcairapyarthasaṃśrayāḥ // BhN_9.175 //",
  "GK18bharnatu:3287": "athavānyādṛśaṃ prāpya prayogaṃ kālameva ca /",
  "GK18bharnatu:3288": "viparītāśrayā hastāḥ prayoktavyā budhairna vā // BhN_9.176 //",
  "GK18bharnatu:3289": "viṣaṇṇe mūrcchite bhīte jugupsāśokapīḍite /",
  "GK18bharnatu:3290": "glāne svapne vihaste ca niśceṣṭe tandrite jaḍe // BhN_9.177 //",
  "GK18bharnatu:3291": "vyādhigraste jarārte ca bhayārte śītaviplute /",
  "GK18bharnatu:3292": "matte pramatte conmatte cintāyāṃ tapasi sthite // BhN_9.178 //",
  "GK18bharnatu:3293": "himavarṣahate baddhe variṇāplavasaṃśrite /",
  "GK18bharnatu:3294": "svapnāyite ca saṃbhrānte natasaṃsphoṭane tathā // BhN_9.179 //",
  "GK18bharnatu:3295": "na hastābhinayaḥ kāryaḥ kāryaḥ sattvasya saṃgrahaḥ /",
  "GK18bharnatu:3296": "tathā kākuviśeṣaśca nānābhavarasānvitaḥ // BhN_9.180 //",
  "GK18bharnatu:3297": "yatra vyagrāvubhau hastau tattad dṛṣṭivilokanaiḥ /",
  "GK18bharnatu:3298": "vācakābhinayaṃ kuryādvirāmairthadarśakaiḥ // BhN_9.181 //",
  "GK18bharnatu:3299": "uttānaḥ pārśvagaścaiva tathā'dhomukha eva ca /",
  "GK18bharnatu:3300": "pracārastrividho 'ṅgānāṃ nāṭyanṛttasamāśrayaḥ // BhN_9.182 //",
  "GK18bharnatu:3301": "uttāno vartulastryaśraḥ sthito 'dhomukha eva ca /",
  "GK18bharnatu:3302": "pañca prakārā hastasya nāṭyanṛttasamāśrayāḥ // BhN_9.183 //",
  "GK18bharnatu:3303": "evaṃ jñeyāḥ karā hyete nābhinayasaṃśritāḥ /",
  "GK18bharnatu:3304": "ata ūrdhvaṃ pravakṣyāmi hastān nṛttasamāśrayān // BhN_9.184 //",
  "GK18bharnatu:3305": "vakṣaso 'ṣṭāṅgulasthau tu prāṅmukhau khaṭakāmukhau /",
  "GK18bharnatu:3306": "samānakūrparāṃsau tu caturasrau prakīrtitau // BhN_9.185 //",
  "GK18bharnatu:3307": "haṃsapakṣakṛtau hastau vyāvṛtau tālavṛntavat /",
  "GK18bharnatu:3308": "udvṛttāviti vijñeyāvathavā tālavṛntakau // BhN_9.186 //",
  "GK18bharnatu:3309": "caturastrasthitau hastau haṃsapakṣakṛtau tathā /",
  "GK18bharnatu:3310": "tiryaksthitau cābhimukhau jñeyau tālamukhāviti // BhN_9.187 //",
  "GK18bharnatu:3311": "tāveva maṇibandhānte svastikākṛtisaṃsthitau /",
  "GK18bharnatu:3312": "svastikāviti vikhyātau vicyutau viprakīrṇakau // BhN_9.188 //",
  "GK18bharnatu:3313": "alapallavasaṃsthānāvurdhvāsyau padmakośakau /",
  "GK18bharnatu:3314": "arālakhaṭakākhyau cāpyarālakhaṭakāmukhau // BhN_9.189 //",
  "GK18bharnatu:3315": "tathai maṇibandhānte hyarālau vicyutāvubhau /",
  "GK18bharnatu:3316": "jñeyau prayoktṛbhirnityamarāla khaṭakāviti // BhN_9.190 //",
  "GK18bharnatu:3317": "bhujāṃsakūrparāgraistu kuṭilāvartitau karau /",
  "GK18bharnatu:3318": "parāṅgamukhatalāviddhau jñeyāvāviddhavakrakau // BhN_9.191 //",
  "GK18bharnatu:3319": "hastau tu sarpaśirasau madhyamāṅguṣṭhakau yadā /",
  "GK18bharnatu:3320": "tiryakprasāritāsyau ca tadā sūcīmukhau smṛtau // BhN_9.192 //",
  "GK18bharnatu:3321": "sarpaśīrṣau yadā hastau bhavetāṃ svastikasthitau /",
  "GK18bharnatu:3322": "madhyaprasāritāṅguṣṭhau jñeyau sūcīmukhau tadā // BhN_9.193 //",
  "GK18bharnatu:3323": "recitau cāpi vijñeyau haṃsapakṣau drutabhramau /",
  "GK18bharnatu:3324": "prasāritottānatalau recitāviti saṃjñitau // BhN_9.194 //",
  "GK18bharnatu:3325": "caturasro bhavedvāmaḥ savyahastaśca recitaḥ /",
  "GK18bharnatu:3326": "vijñeyau nṛttatattvajñairdharecitasaṃjñakau // BhN_9.195 //",
  "GK18bharnatu:3327": "añcitau kūrparāṃsau tu tripatākau karau kṛtau /",
  "GK18bharnatu:3328": "kiñcittiryaggatāvetau smṛtāvuttanavañcitau // BhN_9.196 //",
  "GK18bharnatu:3329": "maṇibandhamuktau tu patākau pallavau smṛtau /",
  "GK18bharnatu:3330": "bāhuśīrṣādviniṣkrāntau nitambāviti kīrtitau // BhN_9.197 //",
  "GK18bharnatu:3331": "keśadeśādviniṣkrāntau paripārśvotthitau yadā /",
  "GK18bharnatu:3332": "vijñeyo keśabandhau tu karavācāryasammatau // BhN_9.198 //",
  "GK18bharnatu:3333": "tiryakprasāritau caiva pārśvasaṃsthau tathaiva ca /",
  "GK18bharnatu:3334": "latākhyau ca karau jñeyau nṛttābhinayanaṃ prati // BhN_9.199 //",
  "GK18bharnatu:3335": "samunnato latāhastaḥ pārśvātpārśva vilolitaḥ /",
  "GK18bharnatu:3336": "tripatāko 'paraḥ karṇe karihastaḥ prakīrtitaḥ // BhN_9.200 //",
  "GK18bharnatu:3337": "kaṭiśīrṣaniviṣṭāgrau tripatākau yadā karau /",
  "GK18bharnatu:3338": "pakṣavañcitakau hastau tadā jñeyau prayoktṛbhiḥ // BhN_9.201 //",
  "GK18bharnatu:3339": "tāveva tu parāvṛttau pakṣapradyotakau smṛtau /",
  "GK18bharnatu:3340": "adhomukhatalāviddhau jñeyau garuḍapakṣakau // BhN_9.202 //",
  "GK18bharnatu:3341": "haṃsapakṣakṛtau hastau vyāvṛttaparivartitau /",
  "GK18bharnatu:3342": "tathā prasāritabhujau daṇḍapakṣāviti smṛtau // BhN_9.203 //",
  "GK18bharnatu:3343": "ūrdhvamaṇḍalinau hastāvūrdhvadeśavivartanāt /",
  "GK18bharnatu:3344": "tāveva pārśvavinyastau pārśvamaṇḍalinau smṛtau // BhN_9.204 //",
  "GK18bharnatu:3345": "udveṣṭitau bhavedekau dvitīyaścāpaveṣṭitaḥ /",
  "GK18bharnatu:3346": "bhramitāvurasaḥ sthāne hyuromaṇḍalinau smṛtau // BhN_9.205 //",
  "GK18bharnatu:3347": "alapallavakārālāvurodvabhramaṇakramāt /",
  "GK18bharnatu:3348": "pārśvāvartaśca vijñeyāvuraḥ pārśvārdhamaṇḍalau // BhN_9.206 //",
  "GK18bharnatu:3349": "hastau tu maṇībandhānte kuñcitāvañcitau yadā /",
  "GK18bharnatu:3350": "khaṭakākhyau tu tau syātāṃ muṣṭikasvastikau tadā // BhN_9.207 //",
  "GK18bharnatu:3351": "padmakośau yadā hastau vyāvṛttaparivartitau /",
  "GK18bharnatu:3352": "nalinīpadmakośau tu tadā jñeyau prayoktṛbhiḥ // BhN_9.208 //",
  "GK18bharnatu:3353": "karāvudveṣṭitāgrau tu pravidhāyālapallavau /",
  "GK18bharnatu:3354": "ūrdhvaprasaritāviddhau kartavyāvulbaṇāviti // BhN_9.209 //",
  "GK18bharnatu:3355": "pallavau ca śirodeśe saṃprāptau lalitau smṛtau /",
  "GK18bharnatu:3356": "karpūrasvastikagatau latākhyau valitāviti // BhN_9.210 //",
  "GK18bharnatu:3357": "karaṇe tu prayoktavyo nṛttahasto viśeṣataḥ /",
  "GK18bharnatu:3358": "tathārthābhinaye caiva patākāyāḥ prayoktṛbhiḥ // BhN_9.211 //",
  "GK18bharnatu:3359": "saṃkaro 'pi bhavetteṣāṃ prayogo 'rthavaśātpunaḥ /",
  "GK18bharnatu:3360": "prādhānyena punaḥ saṃjñā nāṭye nṛtte kareṣviha // BhN_9.212 //",
  "GK18bharnatu:3361": "viyutāḥ saṃyutāścaiva nṛttahastāḥ prakīrtitāḥ /",
  "GK18bharnatu:3362": "ataḥ paraṃ pravakṣyāmi karān karaṇasaṃśrayān // BhN_9.213 //",
  "GK18bharnatu:3363": "sarveṣāmeva hastānāṃ nāṭyahastanideśibhiḥ /",
  "GK18bharnatu:3364": "vidhātavyā prayatnena karaṇaṃ tu caturvidham // BhN_9.214 //",
  "GK18bharnatu:3365": "apaveṣṭitamekaṃ syāt udveṣṭitamathāparam /",
  "GK18bharnatu:3366": "vyāvartitaṃ tṛtīyaṃ tu caturthaṃ parivartitam // BhN_9.215 //",
  "GK18bharnatu:3367": "āveṣṭyante yadaṅgulyastarjanādyā yathākramam /",
  "GK18bharnatu:3368": "abhyantareṇa karaṇaṃ tadāveṣṭitamucyate // BhN_9.216 //",
  "GK18bharnatu:3369": "udveṣṭyante yadaṅgulyaḥ tarjanyādyā bahirmukham /",
  "GK18bharnatu:3370": "kramaśaḥ karaṇaṃ viprāstadudveṣṭitamucyate // BhN_9.217 //",
  "GK18bharnatu:3371": "āvartyante kaniṣṭhādyā hyaṅgulyo 'bhyantareṇa tu /",
  "GK18bharnatu:3372": "yathā krameṇa karaṇaṃ tad vyāvartitamucyate // BhN_9.218 //",
  "GK18bharnatu:3373": "udvartyante kaniṣṭhādyā bāhyataḥ kramaśo yadā /",
  "GK18bharnatu:3374": "aṅgulyaḥ karaṇaṃ viprāstaduktaṃ parivartitam // BhN_9.219 //",
  "GK18bharnatu:3375": "nṛtte 'bhinayayoge vā pāṇibhirvartanāśraye /",
  "GK18bharnatu:3376": "mukhabhrunetrayuktāni karaṇāni prayojayet // BhN_9.220 //",
  "GK18bharnatu:3377": "tiryaktathordhvasaṃstho hyadhomukhaścāñcito 'paviddhastu /",
  "GK18bharnatu:3378": "maṇḍalagatistathā svastikaśca pṛṣṭhānusāri ca // BhN_9.221 //",
  "GK18bharnatu:3379": "udveṣṭitaḥ prasārita ityete vai smṛtāḥ prakārāstu /",
  "GK18bharnatu:3380": "bāhvoriti karaṇagatā vijñeyā nityaṃ nṛttaprayoktṛbhiḥ // BhN_9.222 //",
  "GK18bharnatu:3381": "hastānāṃ karaṇavidhirmayā samāsena nigadito viprāḥ /",
  "GK18bharnatu:3382": "ata ūrdhvaṃ vyākhyāsye hṛdayodarapārśvakarmāṇi // BhN_9.223 //",
  "GK18bharnatu:3383": "ābhugnamatha nirbhugnaṃ tathā caiva prakampitam /",
  "GK18bharnatu:3384": "udvāhitaṃ samaṃ caiva uraḥ pañcavidhaṃ smṛtam // BhN_9.224 //",
  "GK18bharnatu:3385": "nimnamunnatapṛṣṭhaṃ ca vyābhugnāṃsaṃ ślathaṃ kvacit",
  "GK18bharnatu:3386": "ābhugnaṃ taduro jñeyaṃ karma cāsya nibodhata // BhN_9.225 //",
  "GK18bharnatu:3387": "saṃbhramaviṣādamūrcchāśokabhayavyādhihṛdayaśalyeṣu /",
  "GK18bharnatu:3388": "kāryaṃ śītasparśe varṣe lājānvite 'rthavaśāt // BhN_9.226 //",
  "GK18bharnatu:3389": "stabdhaṃ ca nimnapṛṣṭhaṃ ca nirbhugnāṃsaṃ samunnatam /",
  "GK18bharnatu:3390": "uro nirbhugnametaddhi karma cāsya nibodhata // BhN_9.227 //",
  "GK18bharnatu:3391": "stambhe mānagrahaṇe vismayadṛṣṭe ca satyavacane ca /",
  "GK18bharnatu:3392": "ahamiti ca darpavacane garvotseke tu kartavyam // BhN_9.228 //",
  "GK18bharnatu:3393": "[dīrghaniśvasite caiva jṛmbhaṇe moṭane tathā /",
  "GK18bharnatu:3394": "bibboke ca punaḥ strīṇāṃ tadvijñeyaṃ prayoktṛbhiḥ ] // BhN_9.229 //",
  "GK18bharnatu:3395": "ūrdhvotkṣepairuro yatra nirantarakṛtaiḥ kṛtam /",
  "GK18bharnatu:3396": "prakampitaṃ tu vijñeyamuro nāṭyaprayoktṛbhiḥ // BhN_9.230 //",
  "GK18bharnatu:3397": "hasitaruditādisaṃbhramabhayaśramavyādhipīḍitārtheṣu /",
  "GK18bharnatu:3398": "nānābhāvopagataṃ kāryamuro nāṭyayogeṣu // BhN_9.231 //",
  "GK18bharnatu:3399": "hasitaruditeṣu kārye śrame bhaye śvasakāśayoścaiva /",
  "GK18bharnatu:3400": "hikkāduḥkhe ca tathā nāṭyajñairarthayogena // BhN_9.232 //",
  "GK18bharnatu:3401": "udvāhitamūrdhvagatamuro jñeyaṃ prayoktṛbhiḥ /",
  "GK18bharnatu:3402": "dīrghocchvasanatā loke jṛmbhanādiṣu cekṣyate // BhN_9.233 //",
  "GK18bharnatu:3403": "sarvaiḥ sasauṣṭhavairañgaiścaturasrakṛtaiḥ kṛtam /",
  "GK18bharnatu:3404": "uraḥ saman. tu vijñeyaṃ svasthaṃ sauṣṭhavasaṃyutam // BhN_9.234 //",
  "GK18bharnatu:3405": "etaduktaṃ maya samyagarasastu vikalpanam /",
  "GK18bharnatu:3406": "ata ūrdhvaṃ pravakṣyāmi pārśvayoriha lakṣaṇam // BhN_9.235 //",
  "GK18bharnatu:3407": "nataṃ samunnataṃ caiva prasāritavivartito /",
  "GK18bharnatu:3408": "tathāpasṛtamevaṃ tu pārśvayoḥ karma pañcadhā // BhN_9.236 //",
  "GK18bharnatu:3409": "kaṭirbhavettu vyābhugnā pārśvamābhugnameva ca /",
  "GK18bharnatu:3410": "tathaivāpasṛtāṃsaṃ ca kiñcitpārśvanataṃ smṛtam // BhN_9.237 //",
  "GK18bharnatu:3411": "tasyaiva cāparaṃ pārśvaṃ viparītaṃ tu yuktitaḥ /",
  "GK18bharnatu:3412": "kaṭīpārśvabhujāṃsaiścābhyunnatairutaṃ bhavet // BhN_9.238 //",
  "GK18bharnatu:3413": "āyāmanādubhayataḥ pāśvayoḥ syāt prasāritam /",
  "GK18bharnatu:3414": "parivartātrikasyāpi vivartitamiheṣyate // BhN_9.239 //",
  "GK18bharnatu:3415": "vivartitāpanayanād bhavedapasṛtaṃ punaḥ /",
  "GK18bharnatu:3416": "pārśvalakṣaṇamityuktaṃ viniyogaṃ nibodhata // BhN_9.240 //",
  "GK18bharnatu:3417": "upasarpe nataṃ kāryamunnataṃ cāpasarpaṇe /",
  "GK18bharnatu:3418": "prasāritaṃ praharṣādau parivṛtte vivartitam // BhN_9.241 //",
  "GK18bharnatu:3419": "vinivṛtte tvapasṛtaṃ pārśvamarthavaśādbhavet /",
  "GK18bharnatu:3420": "etāni pārśvakarmāṇi jaṭharasya nibodhata // BhN_9.242 //",
  "GK18bharnatu:3421": "kṣāmaṃ khalvaṃ ca pūrṇaṃ ca samproktamudaraṃ tridhā /",
  "GK18bharnatu:3422": "tanu kṣāmaṃ nataṃ khalvaṃ pūrṇamādhmātamucyate // BhN_9.243 //",
  "GK18bharnatu:3423": "kṣāmaṃ hāsye 'tha rudite niḥśvāse jṛmbhane bhavet /",
  "GK18bharnatu:3424": "vyādhite tapasi śrānte kṣudhārte khalvamiṣyate // BhN_9.244 //",
  "GK18bharnatu:3425": "pūrṇamucchvasite sthūle vyādhitātyaśanādiṣu /",
  "GK18bharnatu:3426": "ityetadudaraṃ proktaṃ kaṭyāḥ karma nibodhata // BhN_9.245 //",
  "GK18bharnatu:3427": "anye tu",
  "GK18bharnatu:3428": "kṣāmaṃ khalvaṃ samaṃ pūrṇamudaraṃ syāccaturvidham /",
  "GK18bharnatu:3429": "chinā caiva nivṛttā ca recitā kampitā tathā /",
  "GK18bharnatu:3430": "udvāhitā caiva kaṭī nāṭye nṛtte ca pañcadhā // BhN_9.246 //",
  "GK18bharnatu:3431": "kaṭī madhyasya valanātcchinā saṃparikīrtitā /",
  "GK18bharnatu:3432": "parāṅgmukhasyābhimukhī nivṛttā syānnivartitā // BhN_9.247 //",
  "GK18bharnatu:3433": "sarvato bhramaṇāccāpi vijñeyā recitā kaṭī /",
  "GK18bharnatu:3434": "tiryaggatāgatā kṣiptā kaṭī jñeyā prakampitā // BhN_9.248 //",
  "GK18bharnatu:3435": "nitambapārśvodvahanāt śaneirudvāhitā kaṭī /",
  "GK18bharnatu:3436": "kaṭīkarma mayā proktaṃ viniyogaṃ nibodhata // BhN_9.249 //",
  "GK18bharnatu:3437": "chinnā vyāyāmasambhrāntavyāvṛttaprekṣaṇādiṣu /",
  "GK18bharnatu:3438": "nivṛttā vartane caiva recitā bhramaṇādiṣu // BhN_9.250 //",
  "GK18bharnatu:3439": "kubjavāmananīcānāṃ gatau kāryā prakampitā /",
  "GK18bharnatu:3440": "sthūleṣūdvāhiotā yojyā strīṇāṃ līlāgateṣu ca // BhN_9.251 //",
  "GK18bharnatu:3441": "kampanaṃ valanaṃ caiva stambhanodvartane tathā /",
  "GK18bharnatu:3442": "nivartanaṃ ca pañcaitānyūrukarmāṇi kārayet // BhN_9.252 //",
  "GK18bharnatu:3443": "namanonnamanātpārṣṇermuhuḥ syādūrukampanam /",
  "GK18bharnatu:3444": "gacchedabhyantaraṃ jānu yatra tadvalanaṃ smṛtam // BhN_9.253 //",
  "GK18bharnatu:3445": "stambhanaṃ cāpi vijñeyamapaviddhakriyātmakam /",
  "GK18bharnatu:3446": "valitāviddhakaraṇādūrvorudvartanaṃ smṛtam // BhN_9.254 //",
  "GK18bharnatu:3447": "pārṣṇirabhyantaraṃ gacchedyatra tattu nivartanam /",
  "GK18bharnatu:3448": "gatiṣvadhamapātraṇāṃ bhaye cāpi hi kampanam // BhN_9.255 //",
  "GK18bharnatu:3449": "valanaṃ caiva hi kartavyaṃ strīṇāṃ svairaparikrame /",
  "GK18bharnatu:3450": "sādhvase ca viṣāde ca stambhanaṃ tu prayojayet // BhN_9.256 //",
  "GK18bharnatu:3451": "vyāyāme tāṇḍave caiva kāryamudvartanaṃ budhaiḥ /",
  "GK18bharnatu:3452": "nivartanaṃ tu kartavyaṃ sambhrādiparibhrame // BhN_9.257 //",
  "GK18bharnatu:3453": "yathādarśanamanyacca lokād grāhyaṃ prayoktṛbhiḥ /",
  "GK18bharnatu:3454": "ityūrvrorlakṣaṇaṃ proktaṃ jaṅghāyāstu nibodhata // BhN_9.258 //",
  "GK18bharnatu:3455": "āvartitaṃ nataṃ kṣiptamudvāhitamathāpi ca /",
  "GK18bharnatu:3456": "parivṛttaṃ tathā caiva jaṅghākarmāṇi pañcadhā // BhN_9.259 //",
  "GK18bharnatu:3457": "vāmo dakṣiṇapārśvena dakṣiṇaścāpi vāmataḥ /",
  "GK18bharnatu:3458": "pādo yatra vrajedviprāḥ tadāvartitamucyate // BhN_9.260 //",
  "GK18bharnatu:3459": "jaṅghāsvastikayogena kramādāvartitaṃ nayet /",
  "GK18bharnatu:3460": "jānunaḥ kuñcanāccaiva nataṃ jñeyaṃ prayoktṛbhiḥ /",
  "GK18bharnatu:3461": "vikṣepāccaiva jaṅghāyāḥ kṣiptamityabhidhīyate // BhN_9.261 //",
  "GK18bharnatu:3462": "[nataṃ syājjānunamanāt kṣiptaṃ vikṣepaṇād bahi] /",
  "GK18bharnatu:3463": "udvāhitaṃ ca vijñeyamūrdhvamūdvāhanādapi /",
  "GK18bharnatu:3464": "pratīpanayanaṃ yattu parivṛttaṃ taducyate // BhN_9.262 //",
  "GK18bharnatu:3465": "āvartitaṃ prayoktavyaṃ vidūṣakaparikrame /",
  "GK18bharnatu:3466": "nataṃ cāpi hi kartavyaṃ sthānāsanagatādiṣu // BhN_9.263 //",
  "GK18bharnatu:3467": "kṣiptaṃ vyāyāmayogeṣu tāṇḍave ca prayujyate /",
  "GK18bharnatu:3468": "tathā codvāhitaṃ kuryādāviddhagamanādiṣu // BhN_9.264 //",
  "GK18bharnatu:3469": "tāṇḍaveṣu prayoktavyaṃ parivṛttaṃ prayoktṛbhiḥ /",
  "GK18bharnatu:3470": "ityetajjaṅghayoḥ karma pādayostu nibodhata // BhN_9.265 //",
  "GK18bharnatu:3471": "udghaṭṭitaḥ samaścaiva tathāgratalasañcaraḥ /",
  "GK18bharnatu:3472": "añcitaḥ kuñcitaścaiva pādaḥ pañcavidha smṛtaḥ // BhN_9.266 //",
  "GK18bharnatu:3473": "sthitvā pādatalāgreṇa pārṣṇirbhūmau nipātyate /",
  "GK18bharnatu:3474": "yasya pādasya karaṇe bhavedudghaṭṭitastu saḥ // BhN_9.267 //",
  "GK18bharnatu:3475": "ayamudveṣṭitakaraṇe tvanukaraṇārthaṃ prayogamāsādya /",
  "GK18bharnatu:3476": "drutamadhyamapracāraḥ sakṛdasakṛdā prayoktavyaḥ // BhN_9.268 //",
  "GK18bharnatu:3477": "svabhāvaracite bhūmau samasthāne ca yo bhavet /",
  "GK18bharnatu:3478": "samaḥ pādaḥ sa vijñeyaḥ svabhāvābhinayāśrayaḥ // BhN_9.269 //",
  "GK18bharnatu:3479": "sthirasvabhāvābhinaye nānākaraṇasaṃśraye /",
  "GK18bharnatu:3480": "calitaśca punaḥ kāryo vidhijñaiḥ pādarecite // BhN_9.270 //",
  "GK18bharnatu:3481": "samasyaiva yadā pārṣṇiḥ pādasyābhyantare bhavet /",
  "GK18bharnatu:3482": "bahiḥ pārśvasthito 'ṅguṣṭhastryaśrapādastu sa smṛtaḥ // BhN_9.271 //",
  "GK18bharnatu:3483": "tyaktvā (kṛtvā?) samapadaṃ sthānamaśvakrānte tathaiva ca /",
  "GK18bharnatu:3484": "syādviklavādiṣvartheṣu tryaśraḥ pādo yathāvidhiḥ // BhN_9.272 //",
  "GK18bharnatu:3485": "asyaiva samapādasya pārṣṇirabhyantare bhavet /",
  "GK18bharnatu:3486": "tryaśrapādaḥ sa vijñeyaḥ sthānakādiṣu saṃśrayaḥ // BhN_9.273 //",
  "GK18bharnatu:3487": "utkṣiptā tu bhavetpārṣṇiḥ prasṛtoṅguṣṭhakastathā /",
  "GK18bharnatu:3488": "aṅgulyaścāñcitāḥ sarvā pāde 'gratalasañcaraḥ // BhN_9.274 //",
  "GK18bharnatu:3489": "todananikuṭṭane sthitaniśumbhane bhūmitāḍane bhramaṇe /",
  "GK18bharnatu:3490": "vikṣepavividharecakapārṣṇikṛtāgamanametena // BhN_9.275 //",
  "GK18bharnatu:3491": "pārṣṇiryasyāñcitā bhūmau pādamagratalaṃ tathā /",
  "GK18bharnatu:3492": "aṅgulyaścāñcitāḥ sarvāḥ sa pādastvañcitaḥ smṛtaḥ // BhN_9.276 //",
  "GK18bharnatu:3493": "pādāgratalasañcāre vartitodvartite tathā /",
  "GK18bharnatu:3494": "eva pādāhate kāryo nānābhramarakeṣu ca // BhN_9.277 //",
  "GK18bharnatu:3495": "utkṣiptā yasya pārṣṇī syādaṅgulyaḥ kuṅcitāstathā /",
  "GK18bharnatu:3496": "tathā kuñcitamadhyaśca sa pādaṃ kuñcitaḥ smṛtaḥ // BhN_9.278 //",
  "GK18bharnatu:3497": "udattagamane caiva vartitodvartite tathā /",
  "GK18bharnatu:3498": "utkṣiptā tu bhavetpārṣṇiraṅguṣṭhāgreṇa saṃsthitaḥ // BhN_9.279 //",
  "GK18bharnatu:3499": "vāmaścaiva svabhāvasthaḥ sūcīpādaḥ prakīrtitaḥ /",
  "GK18bharnatu:3500": "nṛtte nūpurakaraṇe prayogastasya kīrtyate // BhN_9.280 //",
  "GK18bharnatu:3501": "atikrāntakrame caiva pādametaṃ prayojayet /",
  "GK18bharnatu:3502": "pādajaṅghorukaraṇaṃ karma kārya prayoktṛbhiḥ // BhN_9.281 //",
  "GK18bharnatu:3503": "pādasya karaṇaṃ sarva jaṅghorukṛtamiṣyate /",
  "GK18bharnatu:3504": "yathā pādaḥ pravarteta tathaivoruḥ pravartate // BhN_9.282 //",
  "GK18bharnatu:3505": "anayoḥ samānakaraṇāt pādacārī prayojayet /",
  "GK18bharnatu:3506": "ityetadaṅgajaṃ proktaṃ lakṣaṇaṃ karma caiva hi // BhN_9.283 //",
  "GK18bharnatu:3507": "ataḥ paraṃ pravakṣyāmi cārīvyāyāmalakṣaṇam // BhN_9.284 //",
  "GK18bharnatu:3508": "iti bhāratīye nāṭyaśāstre aṅgābhinayo nāma navamo 'dhyāyaḥ",
  "GK18bharnatu:3509": "_____________________________________________________________",
  "GK18bharnatu:3510": "atha daśamo 'dhyāyaḥ",
  "GK18bharnatu:3511": "evaṃ pādasya jaṅghāyā ūrvoḥ kaṭyāstathaiva ca /",
  "GK18bharnatu:3512": "samānakaraṇe ceṣṭā sā cārītyabhidhīyate // BhN_10.1 //",
  "GK18bharnatu:3513": "vidhānopagatāścāryo vyāyacchante parasparam /",
  "GK18bharnatu:3514": "yasmādaṅgasamāyuktāstasmādvyāyāma ucyate // BhN_10.2 //",
  "GK18bharnatu:3515": "ekapādapracāro yaḥ sā cārītyabhisaṃjñitā /",
  "GK18bharnatu:3516": "dvipādakramaṇaṃ yattu karaṇaṃ nāma tadbhavet // BhN_10.3 //",
  "GK18bharnatu:3517": "karaṇānāṃ samāyogaḥ khaṇḍamityabhidhīyate /",
  "GK18bharnatu:3518": "khaṇḍaistribhiścaturbhirvā saṃyuktaṃ maṇḍalaṃ bhavet // BhN_10.4 //",
  "GK18bharnatu:3519": "cārībhiḥ prasṛtaṃ nṛttaṃ cārībhiśceṣṭitaṃ tathā /",
  "GK18bharnatu:3520": "cārībhiḥ śastramokṣaśca cāryo yuddhe ca kīrtitāḥ // BhN_10.5 //",
  "GK18bharnatu:3521": "yadetatprastutaṃ nāṭyaṃ taccārīṣveva saṃjñitam /",
  "GK18bharnatu:3522": "nahi cāryā vinā kiñcinnāṭye 'ṅgaṃ saṃpravartate // BhN_10.6 //",
  "GK18bharnatu:3523": "tasmāccārīvidhānasya sampravakṣyāmi lakṣaṇam /",
  "GK18bharnatu:3524": "yā yasmiṃstu yathā yojyā nṛtte yuddhe gatau tathā // BhN_10.7 //",
  "GK18bharnatu:3525": "samapādā sthitāvartā śakaṭāsyā tathaiva ca /",
  "GK18bharnatu:3526": "adhyardhikā cāṣagatirvicyavā ca tathāparā // BhN_10.8 //",
  "GK18bharnatu:3527": "eḍakākrīḍitā baddhā urudvṛttā tathāḍḍitā /",
  "GK18bharnatu:3528": "utspanditā ca janitā syanditā cāpasyanditā // BhN_10.9 //",
  "GK18bharnatu:3529": "samotsaritamattallī mattallī ceti ṣoḍaśa /",
  "GK18bharnatu:3530": "etā bhaumyaḥ smṛtāścāryaḥ śṛṇutākāśikīḥ punaḥ // BhN_10.10 //",
  "GK18bharnatu:3531": "atikrāntā hyapakrāntā pārśvakrāntā tathaiva ca /",
  "GK18bharnatu:3532": "ūrdhvajānuśca sūcī ca tathā nūpurapādikā // BhN_10.11 //",
  "GK18bharnatu:3533": "ḍolapādā tathākṣiptā āviddhodvṛttasaṃjñite /",
  "GK18bharnatu:3534": "vidyudbhrāntā hyalātā ca bhujaṅgatrāsitā tathā // BhN_10.12 //",
  "GK18bharnatu:3535": "mṛgaplutā ca daṇḍā ca bhramarī ceti ṣoḍaśa /",
  "GK18bharnatu:3536": "ākāśikyaḥ smṛtā hyetā lakṣaṇaṃ ca nibodhata // BhN_10.13 //",
  "GK18bharnatu:3537": "pādairnirantarakṛtaistathā samanakhairapi /",
  "GK18bharnatu:3538": "samapādā smṛtā cārī vijñeyā sthānasaṃśrayā // BhN_10.14 //",
  "GK18bharnatu:3539": "bhūmighṛṣṭena pādena kṛtvābhyantaramaṇḍalam /",
  "GK18bharnatu:3540": "punarutsādayedanyaṃ sthitāvarttā tu sā smṛtā // BhN_10.15 //",
  "GK18bharnatu:3541": "niṣaṇṇāṅgastu caraṇaṃ prasārya talasañcaram /",
  "GK18bharnatu:3542": "udvāhitamuraḥ kṛtvā śakaṭāsyāṃ prayojayet // BhN_10.16 //",
  "GK18bharnatu:3543": "savyasya pṛṣṭhato vāmaścaraṇastu yadā bhavet /",
  "GK18bharnatu:3544": "tasyāpasarpaṇaṃ caiva jñeyā sādhyardhikā budhaiḥ // BhN_10.17 //",
  "GK18bharnatu:3545": "pādaḥ prasāritaḥ savyaḥ punaścaivopasarpitaḥ /",
  "GK18bharnatu:3546": "vāmaḥ savyāpasarpī ca cāṣagatyāṃ vidhīyate // BhN_10.18 //",
  "GK18bharnatu:3547": "vicyavāt samapādāyā vicyavāṃ samprayojayet /",
  "GK18bharnatu:3548": "nikuṭṭayaṃstalāgreṇa pādasya dharaṇītalam // BhN_10.19 //",
  "GK18bharnatu:3549": "talasañcarapādābhyāmutplutya patanaṃ tu yat /",
  "GK18bharnatu:3550": "paryāyataśca kriyate eḍakākrīḍitā tu sā // BhN_10.20 //",
  "GK18bharnatu:3551": "anyonyajaṅghāsaṃvegāt kṛtvā tu svastikaṃ tataḥ /",
  "GK18bharnatu:3552": "ūrubhyām valanaṃ yasmāt sā baddhā cāryudāhṛtā // BhN_10.21 //",
  "GK18bharnatu:3553": "talasañcarapādasya pārṣṇirbāhyonmukhī yadā /",
  "GK18bharnatu:3554": "jaṅghāñcitā tathodvṛttā ūrudvṛtteti sā smṛtā // BhN_10.22 //",
  "GK18bharnatu:3555": "agrataḥ pṛṣṭhato vāpi pādastu talasañcaraḥ /",
  "GK18bharnatu:3556": "dvitīyapādo nirghṛṣṭaḥ yasyāṃ syādaḍḍitā tu sā // BhN_10.23 //",
  "GK18bharnatu:3557": "śanaiḥ pādo nivarteta bāhyenābhyantareṇa ca /",
  "GK18bharnatu:3558": "yadrecakānusāreṇa sā cāryutsyanditā smṛtā // BhN_10.24 //",
  "GK18bharnatu:3559": "muṣṭihastaśca vakṣaḥsthaḥ karo 'nyaśca pravartitaḥ /",
  "GK18bharnatu:3560": "talasañcarapādaśca janitā cāryudāhṛtā // BhN_10.25 //",
  "GK18bharnatu:3561": "pañcatālāntaraṃ pādaṃ prasārya syanditāṃ nyaset /",
  "GK18bharnatu:3562": "dvitīyena tu pādena tathāpasyanditāmapi // BhN_10.26 //",
  "GK18bharnatu:3563": "talasañcarapādābhyām ghūrṇamānopasarpaṇaiḥ /",
  "GK18bharnatu:3564": "samotsaritamattallī vyāyāme samudāhṛtā // BhN_10.27 //",
  "GK18bharnatu:3565": "ubhābhyāmapi pādābhyāṃ ghūrṇamānopasarpaṇaiḥ /",
  "GK18bharnatu:3566": "udveṣṭitāpaviddhaiśca hastairmattallyudāhṛtā // BhN_10.28 //",
  "GK18bharnatu:3567": "etā bhaumyaḥ smṛtāścāryo niyuddhakaraṇāśrayāḥ /",
  "GK18bharnatu:3568": "ākāśakīnāṃ cārīṇāṃ sampravakṣyāmi lakṣaṇam // BhN_10.29 //",
  "GK18bharnatu:3569": "kuñcitaṃ pādamutkṣipya purataḥ samprasārayet /",
  "GK18bharnatu:3570": "utkṣipya pātayeccainamatikrāntā tu sā smṛtā // BhN_10.30 //",
  "GK18bharnatu:3571": "ūrubhyāṃ valanaṃ kṛtvā kuñcitaṃ pādamuddharet /",
  "GK18bharnatu:3572": "pārśve vinikṣipeccainamapakrāntā tu sā smṛtā // BhN_10.31 //",
  "GK18bharnatu:3573": "kuñcitaṃ pādamutkṣipya pārśvenotpatanaṃ nyaset /",
  "GK18bharnatu:3574": "udghaṭṭitena pādena pārśvakrāntā vidhīyate // BhN_10.32 //",
  "GK18bharnatu:3575": "kuñcitaṃ pādamutkṣipya jānustanasamaṃ nyaset /",
  "GK18bharnatu:3576": "dvitīyaṃ ca kramāt stabdhamūrdhvajānuḥ prakīrtitā // BhN_10.33 //",
  "GK18bharnatu:3577": "kuñcitaṃ pādamutkṣipya jānūrdhvaṃ samprasārayet /",
  "GK18bharnatu:3578": "pātayeccāgrayogena sā sūcī parikīrtitā // BhN_10.34 //",
  "GK18bharnatu:3579": "pṛṣṭhato hyañcitaṃ kṛtvā pādamagratalena tu /",
  "GK18bharnatu:3580": "drutaṃ niryātayedbhūmau cārī nūpurapādikā // BhN_10.35 //",
  "GK18bharnatu:3581": "kuñcitaṃ pādamutkṣipya pārśvātpārśvaṃ tu dolayet /",
  "GK18bharnatu:3582": "pātayedañcitaṃ caivaṃ dolapādā tu sā smṛtā // BhN_10.36 //",
  "GK18bharnatu:3583": "kuñcitaṃ pādamutkṣipya ākṣipya tvañcitaṃ nyaset /",
  "GK18bharnatu:3584": "jaṅghāsvastikasaṃyuktā cākṣiptā nāma sā smṛtā // BhN_10.37 //",
  "GK18bharnatu:3585": "svastikasyāgrataḥ pādaḥ kuñcitastu prasāritaḥ /",
  "GK18bharnatu:3586": "nipatedañcitāviddha āviddhā nāma sā smṛtā // BhN_10.38 //",
  "GK18bharnatu:3587": "pādamāviddhamāveṣṭya samutkṣipya nipātayet /",
  "GK18bharnatu:3588": "parivṛttya dvitīyaṃ ca sodvṛttā cāryudāhṛtā // BhN_10.39 //",
  "GK18bharnatu:3589": "pṛṣṭhato valitaṃ pādaṃ śiroghṛṣṭaṃ prasārayet /",
  "GK18bharnatu:3590": "sarvato maṇḍalāviddhaṃ vidyudbhrāntā tu sā smṛtā // BhN_10.40 //",
  "GK18bharnatu:3591": "pṛṣṭhaḥ prasāritaḥ pādo valito 'bhyantarīkṛtaḥ /",
  "GK18bharnatu:3592": "pārṣṇiprapatitaścaiva hyalātā samprakīrtitā // BhN_10.41 //",
  "GK18bharnatu:3593": "kuñcitaṃ pādamutkṣipya tryaśramūruṃ vivartayet /",
  "GK18bharnatu:3594": "kaṭijānuvivartācca bhujaṅgatrāsitā bhavet // BhN_10.42 //",
  "GK18bharnatu:3595": "atikrāntakramaṃ kṛtvā samutplutya nipātayet /",
  "GK18bharnatu:3596": "jaṅghāñcitoparikṣiptā sā jñeyā hariṇaplutā // BhN_10.43 //",
  "GK18bharnatu:3597": "nūpuraṃ caraṇaṃ kṛtvā purataḥ samprasārayet /",
  "GK18bharnatu:3598": "kṣipramāviddhakaraṇaṃ daṇḍapādā tu sā smṛtā // BhN_10.44 //",
  "GK18bharnatu:3599": "atikrāntakramaṃ kṛtvā trikaṃ tu parivartayet /",
  "GK18bharnatu:3600": "dvitīyapādabhramaṇāttalena bhramarī smṛtā // BhN_10.45 //",
  "GK18bharnatu:3601": "ākāśikyaḥ smṛtā hyetā lalitāṅgakriyātmakāḥ /",
  "GK18bharnatu:3602": "dhanurvajrāsiśastrāṇāṃ prayoktavyā prayoktṛbhiḥ // BhN_10.46 //",
  "GK18bharnatu:3603": "agragau pṛṣṭhagau vāpi hyanugau cāpi yogataḥ /",
  "GK18bharnatu:3604": "pādayostu dvijā hastau kartavyau nāṭyayoktṛbhiḥ // BhN_10.47 //",
  "GK18bharnatu:3605": "yataḥ pādastato hasto yato hastastatastrikam /",
  "GK18bharnatu:3606": "pādasya nirgamaṃ jñātvā tathopāṅgāni yojayet // BhN_10.48 //",
  "GK18bharnatu:3607": "pādacāryāṃ yathā pādo dharaṇīmeva gacchati /",
  "GK18bharnatu:3608": "evaṃ hastaścaritvā tu kaṭideśaṃ samāśrayet // BhN_10.49 //",
  "GK18bharnatu:3609": "etāścāryo mayā proktā lalitāṅgakriyātmakāḥ /",
  "GK18bharnatu:3610": "sthānānyāsāṃ pravakṣyāmi sarvaśastravimokṣaṇe // BhN_10.50 //",
  "GK18bharnatu:3611": "vaiṣṇavaṃ samapādaṃ ca vaiśākhaṃ maṇḍalaṃ tathā /",
  "GK18bharnatu:3612": "pratyālīḍhaṃ tathālīḍhaṃ sthānānyetāni ṣaṇ nṛṇāṃ // BhN_10.51 //",
  "GK18bharnatu:3613": "dvau tālāvardhatālaśca pādayorantaraṃ bhavet /",
  "GK18bharnatu:3614": "tayoḥ samasthitastvekaḥ tryaśraḥ pakṣasthito 'paraḥ // BhN_10.52 //",
  "GK18bharnatu:3615": "kiñcidañcitajaṅghaṃ ca sauṣṭhavāṅgapuraskṛtam /",
  "GK18bharnatu:3616": "vaiṣṇavaṃ sthānametaddhi viṣṇuratrādhidaivatam // BhN_10.53 //",
  "GK18bharnatu:3617": "sthānenānena kartavyaḥ saṃllāpastu svabhāvajaḥ /",
  "GK18bharnatu:3618": "nānākāryāntarāpetairnṛbhiruttamamadhyamaiḥ // BhN_10.54 //",
  "GK18bharnatu:3619": "cakrasya mokṣaṇe caiva dhāraṇe dhanuṣastathā /",
  "GK18bharnatu:3620": "dhairyadānāṅgalīlāsu tathā krodhe prayojayet // BhN_10.55 //",
  "GK18bharnatu:3621": "idameva viparyastaṃ praṇayakrodha iṣyate /",
  "GK18bharnatu:3622": "upālambhakṛte caiva praṇayodvegayostathā // BhN_10.56 //",
  "GK18bharnatu:3623": "śaṅkāsūyogratācintāmatismṛtiṣu caiva hi /",
  "GK18bharnatu:3624": "dainye capalatāyoge garvābhīṣṭeṣu śaktiṣu // BhN_10.57 //",
  "GK18bharnatu:3625": "śṛṅgārādbhutabībhatsavīraprādhānyayojitam /",
  "GK18bharnatu:3626": "samapāde samau pādau tālamātrāntarasthitau // BhN_10.58 //",
  "GK18bharnatu:3627": "svabhāvasauṣṭhavopetau brahmā cātrādhidaivatam /",
  "GK18bharnatu:3628": "anena kāryaṃ sthānena vipramaṅgaladhāraṇam // BhN_10.59 //",
  "GK18bharnatu:3629": "rūpaṇe pakṣiṇāṃ caiva varaṃ kautukameva ca /",
  "GK18bharnatu:3630": "svasthānaṃ syandanasthānāṃ vimānasthāyināmapi // BhN_10.60 //",
  "GK18bharnatu:3631": "liṅgasthānāṃ vratasthānāṃ sthānametattu kārayet /",
  "GK18bharnatu:3632": "tālāstrayo 'rdhatālaśca pādayorantaraṃ bhavet // BhN_10.61 //",
  "GK18bharnatu:3633": "tālāṃstrīnardhatālāṃśca niṣaṇṇoruṃ prakalpayet /",
  "GK18bharnatu:3634": "tryaśrau vakṣaḥsthitau caiva tatra pādo prayojayet // BhN_10.62 //",
  "GK18bharnatu:3635": "vaiśākhasthānametaddhi skandaścātrādhidaivatam /",
  "GK18bharnatu:3636": "sthānenānena kartavyamaśvānāṃ vāhanaṃ budhaiḥ // BhN_10.63 //",
  "GK18bharnatu:3637": "vyāyāmanirgamaścaiva sthūlapakṣinirūpaṇam /",
  "GK18bharnatu:3638": "śarāṇāṃ ca samutkṣepo vyāyāmakaraṇe tathā // BhN_10.64 //",
  "GK18bharnatu:3639": "recakeṣu ca kartavyamidameva prayoktṛbhiḥ /",
  "GK18bharnatu:3640": "aindre tu maṇḍale pādau catustālāntarasthitau // BhN_10.65 //",
  "GK18bharnatu:3641": "tryaśrau pakṣaḥsthitau caiva kaṭijānū samau tathā /",
  "GK18bharnatu:3642": "dhanurvajrāsiśastrāṇi maṇḍalena prayojayet // BhN_10.66 //",
  "GK18bharnatu:3643": "vāhanaṃ kuñjarāṇāṃ tu sthūlapakṣinirūpaṇam /",
  "GK18bharnatu:3644": "asyaiva dakṣiṇaṃ pādaṃ pañca tālān prasārya tu // BhN_10.67 //",
  "GK18bharnatu:3645": "ālīḍhaṃ sthānakaṃ kuryād rudraścātrādhidaivatam /",
  "GK18bharnatu:3646": "anena kāryaṃ sthānena vīraraudrakṛtaṃ tu yat // BhN_10.68 //",
  "GK18bharnatu:3647": "uttarottarasañjalpo roṣāmarṣakṛtastu yaḥ /",
  "GK18bharnatu:3648": "mallānāñcaiva saṃpheṭaḥ śatrūṇāṃ ca nirūpaṇam // BhN_10.69 //",
  "GK18bharnatu:3649": "tathābhidravaṇaṃ caiva śastrāṇāṃ caiva mokṣaṇam /",
  "GK18bharnatu:3650": "kuñcitaṃ dakṣiṇaṃ kṛtvā vāmaṃ pādaṃ prasārya ca // BhN_10.70 //",
  "GK18bharnatu:3651": "ālīḍhaparivartastu pratyālīḍhamiti smṛtam /",
  "GK18bharnatu:3652": "ālīḍhasaṃhitaṃ śastraṃ pratyālīḍhena mokṣayet // BhN_10.71 //",
  "GK18bharnatu:3653": "nānāśastravimokṣo hi kāryo 'nena prayoktṛbhiḥ /",
  "GK18bharnatu:3654": "nyāyāccaiva hi vijñeyāścatvāraḥ śastramokṣaṇe // BhN_10.72 //",
  "GK18bharnatu:3655": "bhārataḥ sātvataścaiva vārṣagaṇyo 'tha kaiśikaḥ /",
  "GK18bharnatu:3656": "bhārate tu kaṭīcchedyaṃ pādacchedyaṃ tu sātvate // BhN_10.73 //",
  "GK18bharnatu:3657": "vakṣaso vārṣagaṇye tu śiraśchedyantu kaiśike /",
  "GK18bharnatu:3658": "ebhiḥ prayoktṛbhirnyāyairnānācārīsamutthitaiḥ // BhN_10.74 //",
  "GK18bharnatu:3659": "pravicārya prayoktavyaṃ nānāśastravimokṣaṇe /",
  "GK18bharnatu:3660": "nyāyāśritairaṅgahārairnyāyāccaiva samutthitaiḥ // BhN_10.75 //",
  "GK18bharnatu:3661": "yasmād yuddhāni vartante tasmānnyāyāḥ prakīrtitāḥ /",
  "GK18bharnatu:3662": "vāmahaste vinikṣipya kheṭakaṃ śastrapheṭakam // BhN_10.76 //",
  "GK18bharnatu:3663": "śastramādāya hastena pravicāramathācaret /",
  "GK18bharnatu:3664": "prasārya ca karau samyak punarākṣipya caiva hi // BhN_10.77 //",
  "GK18bharnatu:3665": "kheṭakaṃ bhrāmayet paścāt pārśvāt pārśvamathāpi ca /",
  "GK18bharnatu:3666": "śiraḥparigamaścāpi kāryaḥ śastreṇa yoktṛbhiḥ // BhN_10.78 //",
  "GK18bharnatu:3667": "kapolasyāntare vāpi śastrasyodveṣṭanaṃ tathā /",
  "GK18bharnatu:3668": "punaśca khaḍgahastena lalitodveṣṭitena ca // BhN_10.79 //",
  "GK18bharnatu:3669": "kheṭakena ca kartavyaḥ śiraḥparigamo budhaiḥ /",
  "GK18bharnatu:3670": "evaṃ pracāraḥ kartavyo bhārate śastramokṣaṇe // BhN_10.80 //",
  "GK18bharnatu:3671": "sātvate ca pravakṣyāmi pravicāraṃ yathāvidhiḥ /",
  "GK18bharnatu:3672": "sa eva pravicārastu khaḍgakheṭakayoḥ smṛtaḥ // BhN_10.81 //",
  "GK18bharnatu:3673": "kevalaṃ pṛṣṭhataḥ śastraṃ kartavyaṃ khalu sātvate /",
  "GK18bharnatu:3674": "gatiśca vārṣagaṇye 'pi sātvatena krameṇa tu // BhN_10.82 //",
  "GK18bharnatu:3675": "śastrakheṭakayoścāpi bhramaṇaṃ saṃvidhīyate /",
  "GK18bharnatu:3676": "śiraḥ parigamastadvacchastrasyeha bhavettathā // BhN_10.83 //",
  "GK18bharnatu:3677": "urasyudveṣṭanaṃ kāryaṃ śastrasyāṃśe 'thavā punaḥ /",
  "GK18bharnatu:3678": "bhārate pravicāro 'yaṃ kartavyaḥ sa tu kaiśike // BhN_10.84 //",
  "GK18bharnatu:3679": "vibhramayya tathā śastraṃ kevalaṃ mūrdhni pātayet /",
  "GK18bharnatu:3680": "pravicārā prayoktavyā hyevamete 'ṅgalīlayā // BhN_10.85 //",
  "GK18bharnatu:3681": "dhanurvajrāsiśastrāṇāṃ prayoktavyā vimokṣaṇe /",
  "GK18bharnatu:3682": "na bhedyaṃ nāpi tu cchedyaṃ na cāpi rudhirasrutiḥ // BhN_10.86 //",
  "GK18bharnatu:3683": "raṅge praharaṇe kāryo na cāpi vyaktaghātanam /",
  "GK18bharnatu:3684": "saṃjñāmātreṇa kartavyaṃ śastrāṇāṃ mokṣaṇaṃ budhaiḥ // BhN_10.87 //",
  "GK18bharnatu:3685": "athavābhinayopetaṃ kuryācchedyaṃ vidhānataḥ /",
  "GK18bharnatu:3686": "aṅgasauṣṭhavasaṃyuktairaṅgahārairvibhūṣitam // BhN_10.88 //",
  "GK18bharnatu:3687": "vyāyāmaṃ kārayet samyak layatālasamanvitam /",
  "GK18bharnatu:3688": "sauṣṭhave hi prayatnastu kāryo vyāyāmasevibhiḥ // BhN_10.89 //",
  "GK18bharnatu:3689": "sauṣṭhave lakṣaṇaṃ proktaṃ vartanākramayojitam /",
  "GK18bharnatu:3690": "śobhā sarvaiva nityaṃ hi sauṣṭhavaṃ samupāśritā // BhN_10.90 //",
  "GK18bharnatu:3691": "acañcalamakubjaṃ cāsannagātramathāpi ca /",
  "GK18bharnatu:3692": "nātyuccaṃ calapādañca sauṣṭhavāṅgaṃ prayojayet // BhN_10.91 //",
  "GK18bharnatu:3693": "kaṭī karṇasamā yatra kūrparāṃsaśirastathā /",
  "GK18bharnatu:3694": "samunnatamuraścaiva sauṣṭhavaṃ nāma tadbhavet // BhN_10.92 //",
  "GK18bharnatu:3695": "nahi sauṣṭhavahīnāṅgaḥ śobhate nāṭyanṛttayoḥ /",
  "GK18bharnatu:3696": "atra nityaṃ prayatno hi vidheyo madhyamottamaiḥ // BhN_10.93 //",
  "GK18bharnatu:3697": "nāṭyaṃ nṛttaṃ ca sarvaṃ hi sauṣṭhave saṃpratiṣṭhitam /",
  "GK18bharnatu:3698": "kaṭīnāmabhicarau hastau vakṣaścaiva samunnatam // BhN_10.94 //",
  "GK18bharnatu:3699": "vaiṣṇavaṃ sthānamityaṅgaṃ caturaśramudāhṛtam /",
  "GK18bharnatu:3700": "parimārjanamādānaṃ sandhānaṃ mokṣaṇam tathā // BhN_10.95 //",
  "GK18bharnatu:3701": "dhanuṣastu prayoktavyaṃ karaṇaṃ tu caturvidham /",
  "GK18bharnatu:3702": "saṃmārjanaṃ parāmarṣamādānaṃ grahaṇaṃ kriyā // BhN_10.96 //",
  "GK18bharnatu:3703": "sandhānaṃ śaravinyāso vikṣepo mokṣaṇaṃ bhavet /",
  "GK18bharnatu:3704": "tailābhyaktena gātreṇa yavāgūmṛditena ca // BhN_10.97 //",
  "GK18bharnatu:3705": "vyāyāmaṃ kārayet śrīmān bhittāvākālike tathā /",
  "GK18bharnatu:3706": "yogyāyāṃ mātṛkā bhittistasmādbhittiṃ samāśrayet // BhN_10.98 //",
  "GK18bharnatu:3707": "bhittau prasāritāṅgantu vyāyāmaṃ kārayennaram /",
  "GK18bharnatu:3708": "balārthaṃ ca niṣeveta nasyaṃ bastividhiṃ tathā // BhN_10.99 //",
  "GK18bharnatu:3709": "snigdhānyanyāni ca tathā rasakaṃ pānakaṃ tathā /",
  "GK18bharnatu:3710": "āhāre 'dhiṣṭhitāḥ prāṇāḥ prāṇe yogyāḥ pratiṣṭhitāḥ // BhN_10.100 //",
  "GK18bharnatu:3711": "tasmādyogyāprasidhyarthamāhāre yatnavān bhavet /",
  "GK18bharnatu:3712": "aśuddhakāyaṃ praklāntamatīvakṣutpipāsitam // BhN_10.101 //",
  "GK18bharnatu:3713": "atipītaṃ tathā bhuktaṃ vyāyāmaṃ naiva kārayet /",
  "GK18bharnatu:3714": "acalairmadhuraigātraiścaturaśreṇa vakṣasā // BhN_10.102 //",
  "GK18bharnatu:3715": "vyāyāmaṃ kārayeddhīmān naramaṅgakriyātmakam /",
  "GK18bharnatu:3716": "evaṃ vyāyāmasaṃyoge kāryaścārīkṛto vidhiḥ // BhN_10.103 //",
  "GK18bharnatu:3717": "ata ūrdhvaṃ pravakṣyāmi maṇḍalānāṃ vikalpanam |",
  "GK18bharnatu:3718": "iti bharatīye nāṭyaśāstre cārīvidhāno nāma daśamo 'dhyāyaḥ |",
  "GK18bharnatu:3719": "_____________________________________________________________",
  "GK18bharnatu:3720": "atha ekādaśo 'dhyāyaḥ |",
  "GK18bharnatu:3721": "etāścāryo mayā proktā yathāvacchastramokṣaṇe /",
  "GK18bharnatu:3722": "cārīsaṃyogajānīha maṇḍalāni nibodhata // BhN_11.1 //",
  "GK18bharnatu:3723": "atikrāntaṃ vicitraṃ ca tathā lalitasañcaram /",
  "GK18bharnatu:3724": "sūcīviddhaṃ daṇḍapādaṃ vihṛtālātake tathā // BhN_11.2 //",
  "GK18bharnatu:3725": "vāmabandhaṃ salalitaṃ krāntañcākāśagāmi ca /",
  "GK18bharnatu:3726": "maṇḍalāni dvijaśreṣṭhāḥ ! bhūmigāni nibodhata // BhN_11.3 //",
  "GK18bharnatu:3727": "bhramarāskandite syātāmāvartaṃ ca tataḥ param /",
  "GK18bharnatu:3728": "samākranditamapyāhureḍakākrīḍitaṃ tathā // BhN_11.4 //",
  "GK18bharnatu:3729": "aḍḍitaṃ śakaṭāsyaṃ ca tathā'dhyardhakameva ca /",
  "GK18bharnatu:3730": "piṣṭakuṭṭaṃ ca vijñeyaṃ tathā cāṣagataṃ punaḥ // BhN_11.5 //",
  "GK18bharnatu:3731": "etānyapi daśoktāni bhūmigānīha nāmataḥ /",
  "GK18bharnatu:3732": "ādyaṃ pādaṃ ca janitaṃ kṛtvodvāhitamācaret // BhN_11.6 //",
  "GK18bharnatu:3733": "alātaṃ vāmakaṃ caiva pārśvakrāntaṃ ca dakṣiṇam /",
  "GK18bharnatu:3734": "sūcīvāmaṃ punaścaiva pārśvakrāntaṃ ca dakṣiṇam // BhN_11.7 //",
  "GK18bharnatu:3735": "sūcīṃ vāmakramaṃ dadyādapakrāntaṃ ca dakṣiṇam /",
  "GK18bharnatu:3736": "sūcīvāmaṃ punaścaiva trikaṃ ca parivartayet // BhN_11.8 //",
  "GK18bharnatu:3737": "tathā dakṣiṇamudvṛttamalātañcaiva vāmakam /",
  "GK18bharnatu:3738": "paricchinnaṃ tu kartavyaṃ bāhyabhramarakeṇa hi // BhN_11.9 //",
  "GK18bharnatu:3739": "atikrāntaṃ punarvāmaṃ daṇḍapādañca dakṣiṇam /",
  "GK18bharnatu:3740": "vijñeyametad vyāyāme tvatikrāntaṃ tu maṇḍalam // BhN_11.10 //",
  "GK18bharnatu:3741": "ādyaṃ tu janitaṃ kṛtvā tenaiva ca nikuṭṭakam /",
  "GK18bharnatu:3742": "āspanditaṃ tu vāmena pārśvakrāntaṃ ca dakṣiṇam // BhN_11.11 //",
  "GK18bharnatu:3743": "vāmaṃ sūcīpadaṃ dadyādapakrāntañca dakṣiṇam /",
  "GK18bharnatu:3744": "bhujaṅgatrāsitaṃ vāmamatikrāntaṃ ca dakṣiṇam // BhN_11.12 //",
  "GK18bharnatu:3745": "udvṛttaṃ dakṣiṇaṃ caivā'lātaṃ caivātra vāmakam /",
  "GK18bharnatu:3746": "pārśvakrāntaṃ punaḥ savyaṃ sūcīvāmakramaṃ tathā // BhN_11.13 //",
  "GK18bharnatu:3747": "vikṣepo dakṣiṇasya syādapakrāntaṃ ca vāmakam /",
  "GK18bharnatu:3748": "bāhyabhramarakaṃ caiva vikṣepaṃ caiva yojayet // BhN_11.14 //",
  "GK18bharnatu:3749": "vijñeyametadvyāyāme vicitraṃ nāma maṇḍalam /",
  "GK18bharnatu:3750": "kṛtvordhvajānucaraṇamādyaṃ sūcīṃ prayojayet // BhN_11.15 //",
  "GK18bharnatu:3751": "apakrāntaḥ punarvāma ādyaḥ pārśvagato bhavet /",
  "GK18bharnatu:3752": "vāmasūcīṃ punardadyāt trikañca parivartayet // BhN_11.16 //",
  "GK18bharnatu:3753": "pārśvakrāntaṃ punaścādyamatikrāntañca vāmakam /",
  "GK18bharnatu:3754": "sūcīvāmakramaṃ kṛtvā hyapakrāntaśca vāmakam // BhN_11.17 //",
  "GK18bharnatu:3755": "pārśvakrāntaṃ punaścādyamatikrāntaṃ ca vāmakam /",
  "GK18bharnatu:3756": "paricchinnaṃ ca kartavyaṃ bāhyabhramaṇakena hi // BhN_11.18 //",
  "GK18bharnatu:3757": "eṣa cārīprayogastu kāryo lalitasañcaraiḥ /",
  "GK18bharnatu:3758": "sūcīvāmapadaṃ dadyāt trikañca parivartayet // BhN_11.19 //",
  "GK18bharnatu:3759": "pārśvakrāntaḥ punaścādyo vāmo 'tikrānta eva ca /",
  "GK18bharnatu:3760": "sūcīmādyaṃ punardadyādatikrāntañca vāmakam // BhN_11.20 //",
  "GK18bharnatu:3761": "pārśvakrāntaṃ punaścādyaṃ sūcīviddhe tu maṇḍale /",
  "GK18bharnatu:3762": "ādyastu janito bhūtvā sa ca daṇḍakramo bhavet // BhN_11.21 //",
  "GK18bharnatu:3763": "vāmasūcīṃ punardadyāt trikañca parivartayet /",
  "GK18bharnatu:3764": "udvṛtto dakṣiṇaśca syādalātaścaiva vāmakaḥ // BhN_11.22 //",
  "GK18bharnatu:3765": "pārśvakrāntaḥ punaścādyo bhujaṅgatrāsitastathā /",
  "GK18bharnatu:3766": "atikrāntaḥ punarvāmo daṇḍapādaśca dakṣiṇaḥ // BhN_11.23 //",
  "GK18bharnatu:3767": "vāmasūcītrikāvarto daṇḍapāde tu maṇḍale /",
  "GK18bharnatu:3768": "ādyaṃ tu janitaṃ kṛtvā tenaiva ca nikuṭṭakam // BhN_11.24 //",
  "GK18bharnatu:3769": "āspanditaṃ ca vāmena hyudvṛttaṃ dakṣiṇena ca /",
  "GK18bharnatu:3770": "alātaṃ vāmakaṃ pādaṃ sūcīṃ dadyāttu dakṣiṇam // BhN_11.25 //",
  "GK18bharnatu:3771": "pārśvakrāntaḥ punarvāma ākṣipto dakṣiṇastathā /",
  "GK18bharnatu:3772": "samāvartya trikaṃ caiva daṇḍapādaṃ prasārayet // BhN_11.26 //",
  "GK18bharnatu:3773": "sūcīvāmapadaṃ dadyāt trikaṃ tu parivartayet /",
  "GK18bharnatu:3774": "bhujaṅgatrāsitaścādyo vāmo 'tikrānta eva ca // BhN_11.27 //",
  "GK18bharnatu:3775": "eṣa cārīprayogastu vihṛte maṇḍale bhavet /",
  "GK18bharnatu:3776": "sūcīmādyakramaṃ kṛtvā cā'pakrāntaṃ ca vāmakam // BhN_11.28 //",
  "GK18bharnatu:3777": "pārśvakrāntastataścādyo 'pyalātaścaiva vāmakaḥ /",
  "GK18bharnatu:3778": "bhrāntvā cārībhiretābhiḥ paryāyeṇātha maṇḍalam // BhN_11.29 //",
  "GK18bharnatu:3779": "ṣaṭsaṃkhyaṃ saptasaṃkhyaṃ ca lalitaiḥ pādavikramaiḥ /",
  "GK18bharnatu:3780": "adhikuryādapakrāntamatikrāntaṃ ca vāmakam // BhN_11.30 //",
  "GK18bharnatu:3781": "apakrantaḥ punaścādyo vāmo 'tikrānta eva ca /",
  "GK18bharnatu:3782": "pādabhramarakaśca syādalāte khalu maṇḍale // BhN_11.31 //",
  "GK18bharnatu:3783": "sūcīmādyakramaṃ kṛtvā hyapakrāntaṃ ca vāmakam /",
  "GK18bharnatu:3784": "ādyo daṇḍakramaścaiva sūcīpādastu vāmakaḥ // BhN_11.32 //",
  "GK18bharnatu:3785": "kāryastrikavivartaśca pārśvakrāntaśca dakṣiṇaḥ /",
  "GK18bharnatu:3786": "ākṣiptaṃ vāmakaṃ kuryāt daṇḍapārśvaṃ ca dakṣiṇam // BhN_11.33 //",
  "GK18bharnatu:3787": "urudvṛttaṃ ca tenaiva kartavyaṃ dakṣiṇena tu /",
  "GK18bharnatu:3788": "sūcīvāmakramaṃ kṛtvā trikaṃ ca parivartayet // BhN_11.34 //",
  "GK18bharnatu:3789": "alātaśca bhavedvāmaḥ pārśvakrāntaśca dakṣiṇaḥ /",
  "GK18bharnatu:3790": "atikrāntaḥ punarvāmo vāmabandhe tu maṇḍale // BhN_11.35 //",
  "GK18bharnatu:3791": "sūcīmādyakramaṃ kṛtvā hyapakrāntaṃ ca vāmakam /",
  "GK18bharnatu:3792": "pārśvakrāntaḥ punaścādyo bhujaṅgatrāsitaḥ sa ca // BhN_11.36 //",
  "GK18bharnatu:3793": "atikrāntaḥ punarvāma ākṣipto dakṣiṇastathā /",
  "GK18bharnatu:3794": "atikrāntaḥ punarvāma urudvṛttastathaiva ca // BhN_11.37 //",
  "GK18bharnatu:3795": "alātaśca punarvāmaḥ pārśvakrāntaśca dakṣiṇaḥ /",
  "GK18bharnatu:3796": "sūcīvāmaṃ punardadyādapakrāntastu dakṣiṇaḥ // BhN_11.38 //",
  "GK18bharnatu:3797": "atikrāntaḥ punarvāmaḥ kāryo lalitasaṃjñakaḥ /",
  "GK18bharnatu:3798": "eṣa pādaprasārastu lalite maṇḍale bhavet // BhN_11.39 //",
  "GK18bharnatu:3799": "sūcīvāmakramaṃ kṛtvā hyapakrāntaśca vāmakam /",
  "GK18bharnatu:3800": "pārśvakrāntaṃ punaścādyaṃ vāmapārśvakramaṃ tathā // BhN_11.40 //",
  "GK18bharnatu:3801": "bhrāntvā cārībhiretābhiḥ paryāyeṇātha maṇḍalam /",
  "GK18bharnatu:3802": "vāmasūcīṃ tato dadyādapakrāntaṃ ca dakṣiṇam // BhN_11.41 //",
  "GK18bharnatu:3803": "svabhāvagamane hyetanmaṇḍalaṃ saṃvidhīyate /",
  "GK18bharnatu:3804": "krāntametattu vijñeyaṃ nāmato nāṭyayoktṛbhiḥ // BhN_11.42 //",
  "GK18bharnatu:3805": "etānyākāśagāmīni jñeyānyevaṃ daśaiva tu /",
  "GK18bharnatu:3806": "ataḥ paraṃ pravakṣyāmi bhaumānāmiha lakṣaṇam // BhN_11.43 //",
  "GK18bharnatu:3807": "ādyastu janitaḥ kāryo vāmaścāspandito bhavet /",
  "GK18bharnatu:3808": "śakaṭāsyaḥ punaścādyo vāmaścāpi prasāritaḥ // BhN_11.44 //",
  "GK18bharnatu:3809": "ādyo bhramarakaḥ kāryastrikaṃ ca parivartayet /",
  "GK18bharnatu:3810": "āskanditaḥ punarvāmaḥ śakaṭāsyaśca dakṣiṇaḥ // BhN_11.45 //",
  "GK18bharnatu:3811": "vāmaḥ pṛṣṭhāpasarpī ca dadyād bhramarakaṃ tathā /",
  "GK18bharnatu:3812": "sa evāspanditaḥ kāryastvetad bhramaramaṇḍalam // BhN_11.46 //",
  "GK18bharnatu:3813": "ādyo bhramarakaḥ kāryo vāmaścaivāḍḍito bhavet /",
  "GK18bharnatu:3814": "kāryastrikavivarttaśca śakaṭāsyaśca dakṣiṇaḥ // BhN_11.47 //",
  "GK18bharnatu:3815": "urudvṛttaḥ sa eva syādvāmaścaivāpasarpitaḥ /",
  "GK18bharnatu:3816": "kāryastrikavivarttaśca dakṣiṇaḥ spandito bhavet // BhN_11.48 //",
  "GK18bharnatu:3817": "śakaṭāsyo bhavedvāmastadevāsphoṭanaṃ bhavet /",
  "GK18bharnatu:3818": "etadāspanditaṃ nāma vyāyāme yuddhamaṇḍalam // BhN_11.49 //",
  "GK18bharnatu:3819": "ādyastu janitaṃ kṛtvā vāmaścaiva nikuṭṭakam /",
  "GK18bharnatu:3820": "śakaṭāsyaḥ punaścādya urudvṛttaḥ sa eva tu // BhN_11.50 //",
  "GK18bharnatu:3821": "pṛṣṭhāpasarpī vāmaśca sa ca cāṣagatirbhavet /",
  "GK18bharnatu:3822": "āspanditaḥ punardakṣaḥ śakaṭāsyaśca vāmakaḥ // BhN_11.51 //",
  "GK18bharnatu:3823": "ādyo bhramarakaścaiva trikaṃ ca parivartayet /",
  "GK18bharnatu:3824": "pṛṣṭhāpasarpī vāmaścetyāvartaṃ maṇḍalaṃ bhavet // BhN_11.52 //",
  "GK18bharnatu:3825": "samapādaṃ budhaḥ kṛtvā sthānaṃ hastau prasārayet /",
  "GK18bharnatu:3826": "nirantarāvūrdhvatalāvāveṣṭyodveṣṭya caiva hi // BhN_11.53 //",
  "GK18bharnatu:3827": "kaṭītaṭe vinikṣipya cādyamāvarttayet kramāt /",
  "GK18bharnatu:3828": "yathākramaṃ punarvāmamāvartena prasārayet // BhN_11.54 //",
  "GK18bharnatu:3829": "cārayā cānayā bhrāntvā paryāyeṇātha maṇḍalam /",
  "GK18bharnatu:3830": "samotsaritametattu kāryaṃ vyāyāmamaṇḍalam // BhN_11.55 //",
  "GK18bharnatu:3831": "pādaistu bhūmisaṃyuktaiḥ sūcīviddhaistathaiva ca /",
  "GK18bharnatu:3832": "eḍakākrīḍitaiścaiva tūrṇaistrikavivartitaiḥ // BhN_11.56 //",
  "GK18bharnatu:3833": "sūcīviddhāpaviddhaiśca krameṇāvṛttya maṇḍalam /",
  "GK18bharnatu:3834": "eḍakākrīḍitaṃ vidyāt khaṇḍamaṇḍalasaṃjñitam // BhN_11.57 //",
  "GK18bharnatu:3835": "savyamudghaṭṭitaṃ kṛtvā tenaivāvartamācaret /",
  "GK18bharnatu:3836": "tenaivāskanditaḥ kāryaḥ śakaṭāsyaśca vāmakaḥ // BhN_11.58 //",
  "GK18bharnatu:3837": "ādyaḥ pṛṣṭhāpasarpī ca sa ca cāṣagatirbhavet /",
  "GK18bharnatu:3838": "aḍḍitaśca punarvāma ādyaścaivāpasarpitaḥ // BhN_11.59 //",
  "GK18bharnatu:3839": "vāmo bhramarakaḥ kārya ādya āskandito bhavet /",
  "GK18bharnatu:3840": "tenaivāsphoṭanaṃ kuryādetadaḍḍitamaṇḍalam // BhN_11.60 //",
  "GK18bharnatu:3841": "ādyaṃ tu janitaṃ kṛtvā tenaiva ca nikuṭṭakam /",
  "GK18bharnatu:3842": "sa eva śakaṭāsyaśca vāmaścāskandito bhavet // BhN_11.61 //",
  "GK18bharnatu:3843": "vijñeyaṃ śakaṭāsyaṃ tu vyāyāme yuddhamaṇḍalam /",
  "GK18bharnatu:3844": "pādaiśca śakaṭāsyasthaiḥ paryāyeṇātha maṇḍalam // BhN_11.62 //",
  "GK18bharnatu:3845": "ādyastu janito bhūtvā sa evāskandito bhavet /",
  "GK18bharnatu:3846": "apasarpī punarvāmaḥ śakaṭāsyaśca dakṣiṇaḥ // BhN_11.63 //",
  "GK18bharnatu:3847": "bhrāntvā cārībhiretābhiḥ paryāyeṇātha maṇḍalam /",
  "GK18bharnatu:3848": "adhyardhametadvijñeyaṃ niyuddhe cāpi maṇḍalam // BhN_11.64 //",
  "GK18bharnatu:3849": "sūcīmādyakramaṃ kṛtvā hyapakrāntaṃ ca vāmakam /",
  "GK18bharnatu:3850": "bhujaṅgatrāsitaścādya evameva tu vāmakaḥ // BhN_11.65 //",
  "GK18bharnatu:3851": "bhujaṅgatrāsitairbhrāntvā pādairapi ca maṇḍalam /",
  "GK18bharnatu:3852": "piṣṭakuṭṭaṃ ca vijñeyaṃ cārībhirmaṇḍalaṃ budhaiḥ // BhN_11.66 //",
  "GK18bharnatu:3853": "sarvaiścāṣagataiḥ pādaiḥ paribhrāmya tu maṇḍalam /",
  "GK18bharnatu:3854": "etaccāṣagataṃ vidyānniyuddhe cāpi maṇḍalam // BhN_11.67 //",
  "GK18bharnatu:3855": "nānācārīsamutthāni maṇḍalāni samāsataḥ /",
  "GK18bharnatu:3856": "uktānyataḥ paraṃ caiva samacārīṇi yojayet // BhN_11.68 //",
  "GK18bharnatu:3857": "samacārīprayogo yastatsamaṃ nāma maṇḍalam /",
  "GK18bharnatu:3858": "ācāryabuddhyā tānīha kartavyāni prayoktṛbhiḥ // BhN_11.69 //",
  "GK18bharnatu:3859": "etāni khaṇḍāni samaṇḍalāni yuddhe niyuddhe ca parikrame ca /",
  "GK18bharnatu:3860": "līlāṅgamādhuryapuraskṛtāni kāryāṇi vādyānugatāni tajjñaiḥ // BhN_11.70 //",
  "GK18bharnatu:3861": "iti bharatīye nāṭyaśāstre maṇḍalavidhānaṃ nāma ekādaśo 'dhyāyaḥ samāptaḥ",
  "GK18bharnatu:3862": "_____________________________________________________________",
  "GK18bharnatu:3863": "atha dvādaśo 'dhyāyaḥ gatipracāra",
  "GK18bharnatu:3864": "evaṃ vyāyāmasaṃyoge kāryaṃ maṇḍalakalpanam /",
  "GK18bharnatu:3865": "ataḥ paraṃ pravakṣyāmi gatīstu prakṛtisthitāḥ // BhN_12.1 //",
  "GK18bharnatu:3866": "tatropavahanaṃ kṛtvā bhāṇḍavādyapuraskṛtam /",
  "GK18bharnatu:3867": "yathāmārgarasopetaṃ prakṛtīnāṃ praveśane // BhN_12.2 //",
  "GK18bharnatu:3868": "dhruvāyāṃ saṃprayuktāyāṃ paṭe caivāpakarṣite /",
  "GK18bharnatu:3869": "kāryaḥ praveśaḥ pātrāṇāṃ nānārtharasasambhavaḥ // BhN_12.3 //",
  "GK18bharnatu:3870": "sthānaṃ tu vaiṣṇavaṃ kṛtvā hyuttame madhyame tathā /",
  "GK18bharnatu:3871": "samunnataṃ samaṃ caiva caturasramurastathā // BhN_12.4 //",
  "GK18bharnatu:3872": "bāhuśīrṣe prasanne ca nātyutkṣipte ca kārayet /",
  "GK18bharnatu:3873": "grīvāpradeśaḥ kartavyo mayūrāñcitamastakaḥ // BhN_12.5 //",
  "GK18bharnatu:3874": "karṇādaṣṭāṅgulasthe ca bāhuśīrṣe prayojayet /",
  "GK18bharnatu:3875": "urasaścāpi cibukaṃ caturaṅgulasaṃsthitam // BhN_12.6 //",
  "GK18bharnatu:3876": "hastau tathaiva kartavyau kaṭīnābhitaṭasthitau /",
  "GK18bharnatu:3877": "dakṣiṇo nābhisaṃsthastu vāmaḥ kaṭitaṭasthitaḥ // BhN_12.7 //",
  "GK18bharnatu:3878": "pādayorantaraṃ kāryaṃ dvau tālāvardhameva ca /",
  "GK18bharnatu:3879": "pādotkṣepastu kartavyaḥ svapramāṇavinirmitaḥ // BhN_12.8 //",
  "GK18bharnatu:3880": "catustālo dvitālaścāpyekatālastathaiva ca /",
  "GK18bharnatu:3881": "catustālastu devānāṃ pārthivānāṃ tathaiva ca // BhN_12.9 //",
  "GK18bharnatu:3882": "dvitālaścaiva madhyānāṃ tālaḥ strīnīcaliṅginām /",
  "GK18bharnatu:3883": "catuṣkalo 'tha dvikalastathā hyekakalaḥ smṛtaḥ // BhN_12.10 //",
  "GK18bharnatu:3884": "catuṣkalo hyuttamānāṃ madhyānāṃ dvikalo bhavet /",
  "GK18bharnatu:3885": "tathā caikakalaḥ pādo nīcānāṃ saṃprakīrtitaḥ // BhN_12.11 //",
  "GK18bharnatu:3886": "sthitaṃ madhyaṃ drutaṃ caiva samavekṣya layatrayam /",
  "GK18bharnatu:3887": "yathāprakṛtināṭyajño gatimevaṃ prayojayet // BhN_12.12 //",
  "GK18bharnatu:3888": "dhairyopapannā gatiruttamānāṃ madhyā gatirmadhyamasammatānām /",
  "GK18bharnatu:3889": "drutā gatiśca pracurādhamānāṃ layatrayaṃ sattvavaśena yojyam // BhN_12.13 //",
  "GK18bharnatu:3890": "eṣa eva tu vijñeyaḥ kalātālalaye vidhiḥ /",
  "GK18bharnatu:3891": "punargatipracārasya prayogaṃ śruṇutānaghāḥ // BhN_12.14 //",
  "GK18bharnatu:3892": "svabhāvāttūttamagatau kāryaṃ jānukaṭīsamam /",
  "GK18bharnatu:3893": "yuddhacārīprayogeṣu jānustanasamaṃ nyaset // BhN_12.15 //",
  "GK18bharnatu:3894": "pārśvakrāntaiḥ salalitaiḥ pādairvādyānvitairatha /",
  "GK18bharnatu:3895": "raṅgakoṇonmukhaṃ gacchet samyak pañcapadāni ca // BhN_12.16 //",
  "GK18bharnatu:3896": "vāmavedhaṃ tataḥ kuryādvikṣepaṃ dakṣiṇena tu /",
  "GK18bharnatu:3897": "parivṛtya dvitīyaṃ tu gacchet koṇaṃ tataḥ param // BhN_12.17 //",
  "GK18bharnatu:3898": "tatrāpi vāmavedhastu vikṣepo dakṣiṇena ca /",
  "GK18bharnatu:3899": "tato bhāṇḍonmukho gacchet tānyeva tu padāni ca // BhN_12.18 //",
  "GK18bharnatu:3900": "evaṃ gatāgataiḥ kṛtvā padānāmiha viṃśatim /",
  "GK18bharnatu:3901": "vāmavedhaṃ tataḥ kuryāt vikṣepaṃ dakṣiṇasya ca // BhN_12.19 //",
  "GK18bharnatu:3902": "raṅge vikṛṣṭe bharatena kāryo gatāgataiḥ pādagatipracāraḥ /",
  "GK18bharnatu:3903": "tryaśrastrikoṇe caturasraraṅge gatipracāraścaturasra eva // BhN_12.20 //",
  "GK18bharnatu:3904": "yaḥ samaiḥ saṃhito gacchettatra kāryo layāśrayaḥ /",
  "GK18bharnatu:3905": "catuṣkalo 'tha dvikalastathaivaikakalaḥ punaḥ // BhN_12.21 //",
  "GK18bharnatu:3906": "atha madhyamanīcaistu gacchedyaḥ parivāritaḥ /",
  "GK18bharnatu:3907": "catuṣkalamathārdhaṃ ca tathā caikakalaṃ punaḥ // BhN_12.22 //",
  "GK18bharnatu:3908": "daityadānavayakṣāṇāṃ nṛpapannagarakṣasām /",
  "GK18bharnatu:3909": "catustālapramāṇena kartavyātha gatirbudhaiḥ // BhN_12.23 //",
  "GK18bharnatu:3910": "divaukasāṃ tu sarveṣāṃ madhyamā gatiriṣyate /",
  "GK18bharnatu:3911": "tatrāpi coddhatā ye tu teṣāṃ devaiḥ samā gatiḥ // BhN_12.24 //",
  "GK18bharnatu:3912": "ṛṣaya ūcuḥ:",
  "GK18bharnatu:3913": "yadā manuṣyā rājānasteṣāṃ devagatiḥ katham /",
  "GK18bharnatu:3914": "atrocyate kathaṃ naiṣā gatī rājñāṃ bhaviṣyati // BhN_12.25 //",
  "GK18bharnatu:3915": "iha prakṛtayo divyā divyamānuṣya eva ca /",
  "GK18bharnatu:3916": "mānuṣya iti vijñeyā nāṭyanṛttakriyāṃ prati // BhN_12.26 //",
  "GK18bharnatu:3917": "devānāṃ prakṛtirdivyā rājñāṃ vai divyamānuṣī /",
  "GK18bharnatu:3918": "yā tvanyā lokaviditā mānuṣī sā prakīrtitā // BhN_12.27 //",
  "GK18bharnatu:3919": "devāṃśajāstu rājāno vedādhyātmasu kīrtitāḥ /",
  "GK18bharnatu:3920": "evaṃ devānukaraṇe doṣo hyatra na vidyate // BhN_12.28 //",
  "GK18bharnatu:3921": "ayaṃ vidhistu kartavyaḥ svacchandagamanaṃ prati /",
  "GK18bharnatu:3922": "saṃbhramotpātaroṣeṣu pramāṇaṃ na vidhīyate // BhN_12.29 //",
  "GK18bharnatu:3923": "sarvāsāṃ prakṛtīnāṃ tu avasthāntarasaṃśrayā /",
  "GK18bharnatu:3924": "uttamādhamamadhyānāṃ gatiḥ kāryā prayoktṛbhiḥ // BhN_12.30 //",
  "GK18bharnatu:3925": "caturardhakalaṃ vā syāt tadardhakalameva ca /",
  "GK18bharnatu:3926": "avasthāntaramāsādya kuryād gativiceṣṭitam // BhN_12.31 //",
  "GK18bharnatu:3927": "jyeṣṭhe catuṣkalaṃ hyatra madhyame dvikalaṃ bhavet /",
  "GK18bharnatu:3928": "dvikalā cottame yatra madhye tvekakalā bhavet // BhN_12.32 //",
  "GK18bharnatu:3929": "kalikaṃ madhyame yatra nīceṣvardhakalaṃ bhavet /",
  "GK18bharnatu:3930": "evamardhārdhahīnaṃ tu jaḍānāṃ saṃprayojayet // BhN_12.33 //",
  "GK18bharnatu:3931": "jvarārte ca kṣudhārte ca tapaḥśrānte bhayānvite /",
  "GK18bharnatu:3932": "vismite cāvahitthe ca tathautsukyasamanvite // BhN_12.34 //",
  "GK18bharnatu:3933": "śṛṅgāre caiva śoke ca svacchandagamane tathā /",
  "GK18bharnatu:3934": "gatiḥ sthitalayā kāryādhikalāntarapātitā // BhN_12.35 //",
  "GK18bharnatu:3935": "punaścintānvite caiva gatiḥ kāryā catuṣkalā /",
  "GK18bharnatu:3936": "asvasthakāmite caiva bhaye vitrāsite tathā // BhN_12.36 //",
  "GK18bharnatu:3937": "āvege caiva harṣe ca kārye yacca tvarānvitam /",
  "GK18bharnatu:3938": "aniṣṭaśravaṇe caiva kṣepe cādbhutadarśane // BhN_12.37 //",
  "GK18bharnatu:3939": "api cātyāyike kārye duḥkhite śatrumārgaṇe /",
  "GK18bharnatu:3940": "aparāddhānusaraṇe śvāpadānugatau tathā // BhN_12.38 //",
  "GK18bharnatu:3941": "eteṣvevaṃ gatiṃ prājño vikalāṃ saṃprayojayet /",
  "GK18bharnatu:3942": "uttamānāṃ gatiryā tu na tāṃ madhyeṣu yojayet // BhN_12.39 //",
  "GK18bharnatu:3943": "yā gatirmadhyamānāṃ tu na tāṃ nīceṣu yojayet /",
  "GK18bharnatu:3944": "gatiḥ śṛṅgāriṇī kāryā svasthakāmitasambhavā // BhN_12.40 //",
  "GK18bharnatu:3945": "dūtīdarśitamārgastu praviśedraṅgamaṇḍalam /",
  "GK18bharnatu:3946": "sūcayā cāpyabhinayaṃ kuryādarthasamāśrayam // BhN_12.41 //",
  "GK18bharnatu:3947": "hṛdyairgandhaistathā vastrairalaṅkāraiśca bhūṣitaḥ /",
  "GK18bharnatu:3948": "nānāpuṣpasugandhābhirmālābhiḥ samalaṃkṛtaḥ // BhN_12.42 //",
  "GK18bharnatu:3949": "gacchet salalitaiḥ pādairatikrāntasthitaistathā /",
  "GK18bharnatu:3950": "tathā sauṣṭhavasaṃyuktairlayatālavaśānugaiḥ // BhN_12.43 //",
  "GK18bharnatu:3951": "pādayoranugau hastau nityaṃ kāryau prayoktṛbhiḥ /",
  "GK18bharnatu:3952": "utkṣipya hastaṃ pātena pādayośca viparyayāt // BhN_12.44 //",
  "GK18bharnatu:3953": "pracchannakāmite caiva gatiṃ bhūyo nibodhata /",
  "GK18bharnatu:3954": "visarjitajanaḥ srastastathā dūtīsahāyavān // BhN_12.45 //",
  "GK18bharnatu:3955": "nirvāṇadīpo nātyarthaṃ bhūṣaṇaiśca vibhūṣitaḥ /",
  "GK18bharnatu:3956": "velāsadṛśavastraśca saha dūtyā śanaistathā // BhN_12.46 //",
  "GK18bharnatu:3957": "vrajet pracchannakāmastu pādairniśśabdamandagaiḥ /",
  "GK18bharnatu:3958": "śabdaśaṃkyutsukaśca syādavalokanatatparaḥ // BhN_12.47 //",
  "GK18bharnatu:3959": "vepamānaśarīraśca śaṃkitaḥ praskhalan muhuḥ /",
  "GK18bharnatu:3960": "rase raudre tu vakṣyāmi daityarakṣogaṇān prati // BhN_12.48 //",
  "GK18bharnatu:3961": "eka eva rasasteṣāṃ sthāyī raudro dvijottamāḥ /",
  "GK18bharnatu:3962": "nepathyaraudro vijñeyastvaṅgaraudrastathaiva ca // BhN_12.49 //",
  "GK18bharnatu:3963": "tathā svabhāvajaścaiva tridhā raudraḥ prakalpitaḥ /",
  "GK18bharnatu:3964": "rudhiraklinnadeho yo rudhirārdramukhastathā // BhN_12.50| //",
  "GK18bharnatu:3965": "|",
  "GK18bharnatu:3966": "tathā piśitahastaśca raudro nepathyajastu saḥ /",
  "GK18bharnatu:3967": "bahubāhurbahumukho nānāpraharaṇākulaḥ // BhN_12.51 //",
  "GK18bharnatu:3968": "sthūlakāyastathā prāṃśuraṅgaraudraḥ prakīrtitaḥ /",
  "GK18bharnatu:3969": "raktākṣaḥ piṅgakeśaśca asito vikṛtasvaraḥ // BhN_12.52 //",
  "GK18bharnatu:3970": "rūkṣo nirbhartsanaparo raudraḥ so 'yaṃ svabhāvajaḥ /",
  "GK18bharnatu:3971": "catustālāntarotkṣiptaiḥ pādaistvantarapātitaiḥ // BhN_12.53 //",
  "GK18bharnatu:3972": "gatirevaṃ prakartavyā teṣāṃ ye cāpi tadvidhāḥ /",
  "GK18bharnatu:3973": "ahṛdyā tu mahī yatra śmaśānaraṇakaśmalā // BhN_12.54 //",
  "GK18bharnatu:3974": "gatiṃ tatra prayuñjīta bībhatsābhinayaṃ prati /",
  "GK18bharnatu:3975": "kvacidāsannapatitaiḥ vikṛṣṭapatitaiḥ kvacit // BhN_12.55 //",
  "GK18bharnatu:3976": "elakākrīḍitaiḥ pādairuparyupari pātitaiḥ /",
  "GK18bharnatu:3977": "teṣāmevānugairhastairbībhatse gatiriṣyate // BhN_12.56 //",
  "GK18bharnatu:3978": "atha vīre ca karttavyā pādavikṣepasaṃyutā /",
  "GK18bharnatu:3979": "drutapracārādhiṣṭhānā nānācārīsamākulā // BhN_12.57 //",
  "GK18bharnatu:3980": "pārśvakrāntaidrutāviddhaiḥ sūcīviddhaistathaiva ca /",
  "GK18bharnatu:3981": "kalākālagataiḥ pādairāvege yojayet gatim // BhN_12.58 //",
  "GK18bharnatu:3982": "uttamānāmayaṃ prāyaḥ prokto gatiparikramaḥ /",
  "GK18bharnatu:3983": "madhyānāmadhamānāṃ ca gatiṃ vakṣyāmyahaṃ punaḥ // BhN_12.59 //",
  "GK18bharnatu:3984": "vismaye caiva harṣe ca vikṣiptapadavikramān /",
  "GK18bharnatu:3985": "āsādya tu rasaṃ hāsyametaccānyaṃ ca yojayet // BhN_12.60 //",
  "GK18bharnatu:3986": "punaśca karuṇe kāryā gatiḥ sthirapadairatha /",
  "GK18bharnatu:3987": "bāṣpāmburuddhanayanaḥ sannagātrastathaiva ca // BhN_12.61 //",
  "GK18bharnatu:3988": "utkṣiptapātitakarastathā sasvanarodanaḥ /",
  "GK18bharnatu:3989": "gacchettathādhyadhikayā pratyagrāpriyasaṃśraye // BhN_12.62 //",
  "GK18bharnatu:3990": "eṣā strīṇāṃ prayoktavyā nīcasattve tathaiva ca /",
  "GK18bharnatu:3991": "uttamānāṃ tu kartavyā sadhairyā bāṣpasaṅgatā // BhN_12.63 //",
  "GK18bharnatu:3992": "niḥśvāsairāyatotsṛṣṭaistathaivordhvanirīkṣitaiḥ /",
  "GK18bharnatu:3993": "na tatra sauṣṭhavaṃ kāryaṃ na pramāṇaṃ tathāvidham // BhN_12.64 //",
  "GK18bharnatu:3994": "madhyānāmapi sattvajñā gatiryojyā vidhānataḥ /",
  "GK18bharnatu:3995": "uraḥpātahatotsāhaḥ śokavyākulacetanaḥ // BhN_12.65 //",
  "GK18bharnatu:3996": "nātyutkṣiptaiḥ padairgacchet iṣṭabandhunipātane /",
  "GK18bharnatu:3997": "gāḍhaprahāre kāryā ca śithilāṅgabhujāśrayā // BhN_12.66 //",
  "GK18bharnatu:3998": "vighūṇitaśarīrā ca gatiścūrṇapadairatha /",
  "GK18bharnatu:3999": "śītena cābhibhūtasya varṣeṇābhidrutasya ca // BhN_12.67 //",
  "GK18bharnatu:4000": "gatiḥ prayoktṛbhiḥ kāryā strīnīcaprakṛtāvatha /",
  "GK18bharnatu:4001": "piṇḍīkṛtya tu gātrāṇi teṣāṃ caiva prakampanam // BhN_12.68 //",
  "GK18bharnatu:4002": "karau vakṣasi nikṣipya kubjībhūtastathaiva ca /",
  "GK18bharnatu:4003": "dantoṣṭhasphuraṇaṃ caiva cibukasya prakampanam // BhN_12.69 //",
  "GK18bharnatu:4004": "kāryaṃ śanaiśca kartavyaṃ śītābhinayane gatau /",
  "GK18bharnatu:4005": "tathā bhayānake caiva gatiḥ kāryā vicakṣaṇaiḥ // BhN_12.70 //",
  "GK18bharnatu:4006": "strīṇāṃ kāpuruṣāṇāṃ ca ye cānye sattvavarjitāḥ /",
  "GK18bharnatu:4007": "visphārite cale netre vidhutaṃ ca śirastathā // BhN_12.71 //",
  "GK18bharnatu:4008": "bhayasaṃyuktayā dṛṣṭyā pārśvayośca vilokanaiḥ /",
  "GK18bharnatu:4009": "drutaiścūrṇapadaiścaiva baddhvā hastaṃ kapotakam // BhN_12.72 //",
  "GK18bharnatu:4010": "pravepitaśarīraśca śuṣkoṣṭhasskhalitaṃ vrajet /",
  "GK18bharnatu:4011": "eṣānukaraṇe kāryā tarjane trāsane tathā // BhN_12.73 //",
  "GK18bharnatu:4012": "sattvaṃ ca vikṛtaṃ dṛṣṭvā śrutvā ca vikṛtaṃ svaram /",
  "GK18bharnatu:4013": "eṣā strīṇāṃ prakarttavyā nṛṇāṃ cākṣiptavikramā // BhN_12.74 //",
  "GK18bharnatu:4014": "kvacidāsannapatitairvikṛṣṭapatitaiḥ kvacit /",
  "GK18bharnatu:4015": "elakākrīḍitaiḥ pādairuparyupari pātitaiḥ // BhN_12.75 //",
  "GK18bharnatu:4016": "eṣāmevānugairhastairgatiṃ bhīteṣu yojayet /",
  "GK18bharnatu:4017": "vaṇijāṃ sacivānāṃ ca gatiḥ kāryā svabhāvajā // BhN_12.76 //",
  "GK18bharnatu:4018": "kṛtvā nābhitaṭe hastamuttānakhaṭakāmukham /",
  "GK18bharnatu:4019": "ādyaṃ cārālamuttānaṃ kuryātpārśvaṃ stanāntare // BhN_12.77 //",
  "GK18bharnatu:4020": "na niṣaṇṇaṃ na ca stabdhaṃ na cāpi parivāhitam /",
  "GK18bharnatu:4021": "kṛtvā gātraṃ tathā gacchettena caiva krameṇa tu // BhN_12.78 //",
  "GK18bharnatu:4022": "atikrāntairpadairviprā dvitālāntaragāmibhiḥ /",
  "GK18bharnatu:4023": "yatīnāṃ śramaṇānāṃ ca ye cānye tapasi sthitāḥ // BhN_12.79 //",
  "GK18bharnatu:4024": "teṣāṃ kāryā gatirye tu naiṣṭhikaṃ vratamāśritāḥ /",
  "GK18bharnatu:4025": "ālolacakṣuśca bhavedyugamātranirīkṣaṇaḥ // BhN_12.80 //",
  "GK18bharnatu:4026": "upasthitasmṛtiścaiva gātraṃ sarvaṃ vidhāya ca /",
  "GK18bharnatu:4027": "acañcalamanāścaiva yathāvalliṅgamāśritaḥ // BhN_12.81 //",
  "GK18bharnatu:4028": "vinītaveṣaśca bhavet kaṣāyavasanastathā /",
  "GK18bharnatu:4029": "prathamaṃ samapādena sthitvā sthānena vai budhaḥ // BhN_12.82 //",
  "GK18bharnatu:4030": "hastaṃ ca caturaṃ kṛtvā tathā caikaṃ prasārayet /",
  "GK18bharnatu:4031": "prasannaṃ vadanaṃ kṛtvā prayogasya vaśānugaḥ // BhN_12.83 //",
  "GK18bharnatu:4032": "aniṣaṇṇena gātreṇa gatiṃ gacched vyatikramāt /",
  "GK18bharnatu:4033": "uttamānāṃ bhavedeṣā liṅgināṃ ye mahāvratāḥ // BhN_12.84 //",
  "GK18bharnatu:4034": "ebhireva viparyastairguṇairanyeṣu yojayet /",
  "GK18bharnatu:4035": "tathā vratānugāvasthā hyanyeṣāṃ liṅgināṃ gatiḥ // BhN_12.85 //",
  "GK18bharnatu:4036": "vibhrāntā vāpyudāttā vā vibhrāntanibhṛtāpi vā /",
  "GK18bharnatu:4037": "śakaṭāsyasthitaiḥ pādairatikrāntaistathaiva ca // BhN_12.86 //",
  "GK18bharnatu:4038": "kāryā pāśupatānāṃ ca gatiruddhatagāminī /",
  "GK18bharnatu:4039": "andhakāre 'tha yāne ca gatiḥ kāryā prayoktṛbhiḥ // BhN_12.87 //",
  "GK18bharnatu:4040": "bhūmau visarpitaiḥ pādairhastairmārgapradarśibhiḥ /",
  "GK18bharnatu:4041": "rathasthasyāpi kartavyā gatiścūrṇapadairatha // BhN_12.88 //",
  "GK18bharnatu:4042": "samapādaṃ tathā sthānaṃ kṛtvā rathagatiṃ vrajet /",
  "GK18bharnatu:4043": "dhanurgṛhītvā caikena tathā caikena kūbaram // BhN_12.89 //",
  "GK18bharnatu:4044": "sūtaścāsya bhavedevaṃ pratodapragrahākulaḥ /",
  "GK18bharnatu:4045": "vāhanāni vicitrāṇi kartavyāni vibhāgaśaḥ // BhN_12.90 //",
  "GK18bharnatu:4046": "drutaiścūrṇapadaiścaiva gantavyaṃ raṅgamaṇḍale /",
  "GK18bharnatu:4047": "vimānasthasya kartavyā hyeṣaiva syandinī gatiḥ // BhN_12.91 //",
  "GK18bharnatu:4048": "āroḍhumudvahed gātraṃ kiñcit syādunmukhasthitam /",
  "GK18bharnatu:4049": "asyaiva vaiparītyena kuryāccāpyavarohaṇam // BhN_12.92 //",
  "GK18bharnatu:4050": "adho 'valokanaiścaiva maṇḍalāvartanena ca /",
  "GK18bharnatu:4051": "ākāśagamane caiva kartavyā nāṭyayoktṛbhiḥ // BhN_12.93 //",
  "GK18bharnatu:4052": "sthānena samapādena tathā cūrṇapadairapi /",
  "GK18bharnatu:4053": "vyomnaścāvataredyastu tasyaitāṃ kārayet gatim // BhN_12.94 //",
  "GK18bharnatu:4054": "ṛjvāyatonnatanataiḥ kuṭilāvartitairatha /",
  "GK18bharnatu:4055": "bhraśyataśca tathākāśādapaviddhabhujā gatiḥ // BhN_12.95 //",
  "GK18bharnatu:4056": "vikīrṇavasanā caiva tathā bhūgatalocanā /",
  "GK18bharnatu:4057": "prāsādadrumaśaileṣu nadīnimnonnateṣu ca // BhN_12.96 //",
  "GK18bharnatu:4058": "ārohaṇāvataraṇaṃ ca kāryamarthavaśādbudhaiḥ /",
  "GK18bharnatu:4059": "prāsādārohaṇaṃ kāryaṃ atikrāntaiḥ padairatha // BhN_12.97 //",
  "GK18bharnatu:4060": "udvāhya gātraṃ pādaṃ ca sopāne nikṣipennaraḥ /",
  "GK18bharnatu:4061": "tathāvataraṇaṃ caiva gātramānamya recayet // BhN_12.98 //",
  "GK18bharnatu:4062": "prāsāde yanmayā proktaḥ pratāraḥ kevalo bhavet /",
  "GK18bharnatu:4063": "kiñcinnatāgrakāyā tu pratāre gatiriṣyate // BhN_12.99 //",
  "GK18bharnatu:4064": "jalapramāṇāpekṣā tu jalamadhye gatirbhavet /",
  "GK18bharnatu:4065": "toye 'lpe vasanotkarṣaḥ prājye pāṇivikarṣaṇaiḥ // BhN_12.100 //",
  "GK18bharnatu:4066": "prasārya bāhumekaikaṃ muhurbārivikarṣaṇaiḥ /",
  "GK18bharnatu:4067": "tiryak prasāritā caiva hiyamāṇā ca vāriṇā // BhN_12.101 //",
  "GK18bharnatu:4068": "aśeṣāṅgākulādhūtavadanā gatiriṣyate /",
  "GK18bharnatu:4069": "nausthasyāpi prayoktavyā drutaiścūrṇapadairgatiḥ // BhN_12.102 //",
  "GK18bharnatu:4070": "atikrāntena pādena dvitīyenāñcitena ca /",
  "GK18bharnatu:4071": "prāsādārohaṇe yattu tadevādriṣu kārayet // BhN_12.103 //",
  "GK18bharnatu:4072": "kevalamūrdhvanikṣepamadriṣvaṅgaṃ bhavedatha /",
  "GK18bharnatu:4073": "drume cārohaṇaṃ kāryamatikrāntaiḥ sthitaiḥ padaiḥ // BhN_12.104 //",
  "GK18bharnatu:4074": "sūcīviddhairapakrāntaiḥ pārśvakrāntaistathaiva ca /",
  "GK18bharnatu:4075": "etadevāvataraṇaṃ saritsvapi niyojayet // BhN_12.105 //",
  "GK18bharnatu:4076": "anenaiva vidhānena kartavyaṃ gaticeṣṭitam /",
  "GK18bharnatu:4077": "saṃjñāmātreṇa kartavyānyetāni vidhipūrvakam // BhN_12.106 //",
  "GK18bharnatu:4078": "kasmānmṛta iti prokte kiṃ kartavyaṃ prayoktṛbhiḥ /",
  "GK18bharnatu:4079": "aṅkuśagrahaṇānnāgaṃ khalīnagrahaṇāddhayam // BhN_12.107 //",
  "GK18bharnatu:4080": "pragrahagrahaṇādyānamevamevāpareṣvapi /",
  "GK18bharnatu:4081": "aśvayāne gatiḥ kāryā vaiśākhasthānakena tu // BhN_12.108 //",
  "GK18bharnatu:4082": "yathā cūrṇapadaiścitrairuparyupari pātitaiḥ /",
  "GK18bharnatu:4083": "pannagānāṃ gatiḥ kāryā pādaiḥ svastikasaṃjñitaiḥ // BhN_12.109 //",
  "GK18bharnatu:4084": "pārśvakrāntaṃ padaṃ kuryāt svastikaṃ recayediha /",
  "GK18bharnatu:4085": "viṭasyāpi tu kartavyā gatirlalitavikramā // BhN_12.110 //",
  "GK18bharnatu:4086": "pādairākuñcitaiḥ kiñcit tālābhyantarapātitaiḥ /",
  "GK18bharnatu:4087": "svasauṣṭhavasamāyuktau tathā hastau padānugau // BhN_12.111 //",
  "GK18bharnatu:4088": "khaṭakāvardhamānau tu kṛtvā viṭagatiṃ vrajet /",
  "GK18bharnatu:4089": "kañcukīyasya kartavyā vayovasthāviśeṣataḥ // BhN_12.112 //",
  "GK18bharnatu:4090": "avṛddhasya prayogajño gatimevaṃ prayojayet /",
  "GK18bharnatu:4091": "ardhatālotthitaiḥ pādairviṣkambhaiḥ ṛjubhistathā // BhN_12.113 //",
  "GK18bharnatu:4092": "samudvahannivāṅgāni paṅkalagna iva vrajet /",
  "GK18bharnatu:4093": "atha vṛddhasya kartavyā gatiḥ kampitadehikā // BhN_12.114 //",
  "GK18bharnatu:4094": "viṣkambhanakṛtaprāṇā mandotkṣiptapadakramā /",
  "GK18bharnatu:4095": "kṛśasyāpyabhineyā vai gatirmandaparikramā // BhN_12.115 //",
  "GK18bharnatu:4096": "vyādhigraste jvarārte ca tapaḥśrānte kṣudhānvite /",
  "GK18bharnatu:4097": "viṣkambhanakṛtaprāṇaḥ kṛśaḥ kṣāmodarastathā // BhN_12.116 //",
  "GK18bharnatu:4098": "kṣāmasvarakapolaśca dīnanetrastathaiva ca /",
  "GK18bharnatu:4099": "śanairutkṣepaṇaṃ caiva kartavyaṃ hastapādayoḥ // BhN_12.117 //",
  "GK18bharnatu:4100": "kampanaṃ caiva gātrāṇāṃ kleśanaṃ ca tathaiva ca /",
  "GK18bharnatu:4101": "dūrādhvānaṃ gatasyāpi gatirmandapadakramā // BhN_12.118 //",
  "GK18bharnatu:4102": "vikūṇanaṃ ca gātrasya jānunośca vimardanam /",
  "GK18bharnatu:4103": "sthūlasyāpi tu kartavyā gatirdehānukarṣiṇī // BhN_12.119 //",
  "GK18bharnatu:4104": "samudvahanabhūyiṣṭhā mandotkṣiptapadakramā /",
  "GK18bharnatu:4105": "viṣkambhagāmī ca bhavenniḥśvāsabahulastathā // BhN_12.120 //",
  "GK18bharnatu:4106": "śramasvedābhibhūtaśca vrajeccūrṇapadaistathā /",
  "GK18bharnatu:4107": "mattānāṃ tu gatiḥ kāryā made taruṇamadhyame // BhN_12.121 //",
  "GK18bharnatu:4108": "vāmadakṣiṇapādābhyāṃ ghūrṇamānāpasarpaṇaiḥ /",
  "GK18bharnatu:4109": "avakṛṣṭe pade caiva hyanavasthitapādikā // BhN_12.122 //",
  "GK18bharnatu:4110": "vighūrṇitaśarīrā ca karaiḥ praskhalitaistathā /",
  "GK18bharnatu:4111": "unmattasyāpi kartavyā gatistvaniyatakramā // BhN_12.123 //",
  "GK18bharnatu:4112": "bahucārīsamāyuktā lokānukaraṇāśrayā /",
  "GK18bharnatu:4113": "rūkṣasphuṭitakeśaśca rajodhvastatanustathā // BhN_12.124 //",
  "GK18bharnatu:4114": "animittaprakathano bahubhāṣī vikāravān /",
  "GK18bharnatu:4115": "gāyatyakasmāddhasati saṅge cāpi na sajjate // BhN_12.125 //",
  "GK18bharnatu:4116": "nṛtyatyapi ca saṃhṛṣṭo vādayatyapi vā punaḥ /",
  "GK18bharnatu:4117": "kadāciddhāvati javāt kadācidavatiṣṭhate // BhN_12.126 //",
  "GK18bharnatu:4118": "kadācidupaviṣṭastu śayānaḥ syāt kadācana /",
  "GK18bharnatu:4119": "nānācīradharaścaiva rathyāsvaniyatālayaḥ // BhN_12.127 //",
  "GK18bharnatu:4120": "unmatto bhavati hyevaṃ tasyaitāṃ kārayed gatim /",
  "GK18bharnatu:4121": "sthitvā nūpurapādena daṇḍapādaṃ prasārayet // BhN_12.128 //",
  "GK18bharnatu:4122": "baddhāṃ cārīṃ tathā caiva kṛtvā svastikameva ca /",
  "GK18bharnatu:4123": "anena cārīyogena paribhrāmya tu maṇḍalam // BhN_12.129 //",
  "GK18bharnatu:4124": "bāhyabhramarakaṃ caiva raṅgakoṇe prasārayet /",
  "GK18bharnatu:4125": "trikaṃ sulalitaṃ kṛtvā latākhyaṃ hastameva ca // BhN_12.130 //",
  "GK18bharnatu:4126": "viparyayagatairhastaiḥ padbhyāṃ saha gatirbhavet /",
  "GK18bharnatu:4127": "trividhā tu gatiḥ kāryā khañjapaṅgukavāmanaiḥ // BhN_12.131 //",
  "GK18bharnatu:4128": "vikalāṅgaprayogeṇa kuhakābhinayaṃ prati /",
  "GK18bharnatu:4129": "ekaḥ khañjagatau nityaṃ stabdho vai caraṇo bhavet // BhN_12.132 //",
  "GK18bharnatu:4130": "tathā dvitīyaḥ kāryastu pādo 'gratalasañcaraḥ /",
  "GK18bharnatu:4131": "stabdhenotthāpanaṃ kāryamaṅgasya caraṇena tu // BhN_12.133 //",
  "GK18bharnatu:4132": "gamanena niṣaṇṇaḥ syādanyena caraṇena tu /",
  "GK18bharnatu:4133": "itareṇa niṣīdecca krameṇānena vai vrajet // BhN_12.134 //",
  "GK18bharnatu:4134": "eṣā khañjagatiḥ kāryā talaśalyakṣateṣu ca /",
  "GK18bharnatu:4135": "pādenāgratalasthena hyañcitena vrajettathā // BhN_12.135 //",
  "GK18bharnatu:4136": "niṣaṇṇadehā paṅgostu natajaṅghā tathaiva ca /",
  "GK18bharnatu:4137": "sarvasaṅkucitāṅgā ca vāmane gatiriṣyate // BhN_12.136 //",
  "GK18bharnatu:4138": "na tasya vikramaḥ kāryo vikṣepaścaraṇasya ca /",
  "GK18bharnatu:4139": "sodvāhitā cūrṇapadā sā kāryā kuhanātmikā // BhN_12.137 //",
  "GK18bharnatu:4140": "vidūṣakasyāpi gatirhāsyatrayasamanvitā /",
  "GK18bharnatu:4141": "aṅgavākyakṛtaṃ hāsyaṃ hāsyaṃ nepathyajaṃ smṛtam // BhN_12.138 //",
  "GK18bharnatu:4142": "danturaḥ khalatiḥ kubjaḥ khañjaśca vikṛtānanaḥ /",
  "GK18bharnatu:4143": "ya īdṛśaḥ praveśaḥ syādaṅgahāsyaṃ tu tadbhavet // BhN_12.139 //",
  "GK18bharnatu:4144": "yadā tu bakavadgacchedullokitavilokitaiḥ /",
  "GK18bharnatu:4145": "anyāyatapadatvācca aṅgahāsyo bhavetsa tu // BhN_12.140 //",
  "GK18bharnatu:4146": "kāryahāsyaṃ tu vijñeyamasaṃbaddhaprabhāṣaṇāt /",
  "GK18bharnatu:4147": "anarthakairvikāraiśca tathā cāślīlabhāṣitaiḥ // BhN_12.141 //",
  "GK18bharnatu:4148": "cīracarmamaśībhasmagairikādyaistu maṇḍitaḥ /",
  "GK18bharnatu:4149": "yastādṛśo bhavedviprā hāsyo nepathyajastu saḥ // BhN_12.142 //",
  "GK18bharnatu:4150": "tasmāttu prakṛtiṃ jñātvā bhāvaḥ kāryastu tattvataḥ /",
  "GK18bharnatu:4151": "gatipracāraṃ vibhajet nānāvasthāntarātmakam // BhN_12.143 //",
  "GK18bharnatu:4152": "svabhāvajāyāṃ vinyasya kuṭilaṃ vāmake kare /",
  "GK18bharnatu:4153": "tadā dakṣiṇahaste ca kuryāccaturakaṃ punaḥ // BhN_12.144 //",
  "GK18bharnatu:4154": "pārśvamekaṃ śiraścaiva hasto 'tha caraṇastathā /",
  "GK18bharnatu:4155": "paryāyaśaḥ sannamayellayatālavaśānugaḥ // BhN_12.145 //",
  "GK18bharnatu:4156": "svabhāvajā tu tasyaiṣā gatiranyā vikārajā /",
  "GK18bharnatu:4157": "alābhalābhāt muktasya stabdhā tasya gatirbhavet // BhN_12.146 //",
  "GK18bharnatu:4158": "kāryā caiva hi nīcānāṃ ceṭādīnāṃ parikramāt /",
  "GK18bharnatu:4159": "adhamā iti ye khyātā nānāśīlāśca te punaḥ // BhN_12.147 //",
  "GK18bharnatu:4160": "pārśvasekaṃ śiraścaiva karaḥ sacaraṇastathā |",
  "GK18bharnatu:4161": "śakārasyāpi kartavyā gatiścañcaladehikā /",
  "GK18bharnatu:4162": "gatau nameta ceṭānāṃ dṛṣṭiścārdhavicāriṇī // BhN_12.148 //",
  "GK18bharnatu:4163": "vastrābharaṇasaṃsparśairmuhurmuhuravekṣitaiḥ /",
  "GK18bharnatu:4164": "gātrairvikāravikṣiptaiḥ lambavastrasrajā tathā // BhN_12.149 //",
  "GK18bharnatu:4165": "sagarvitā cūrṇapadā śakārasya gatirbhavet /",
  "GK18bharnatu:4166": "jātyā nīceṣu yoktavyā vilokanaparā gatiḥ // BhN_12.150 //",
  "GK18bharnatu:4167": "asaṃsparśācca lokasya svāṅgāni vinigūhya ca /",
  "GK18bharnatu:4168": "mlecchānāṃ jātayo yāstu pulindaśabarādayaḥ // BhN_12.151 //",
  "GK18bharnatu:4169": "teṣāṃ deśānusāreṇa kāryaṃ gativiceṣṭitam /",
  "GK18bharnatu:4170": "pakṣiṇāṃ śvāpadānāṃ ca paśūnāṃ ca dvijottamāḥ // BhN_12.152 //",
  "GK18bharnatu:4171": "svasvajātisamutthena svabhāvena gatirbhavet /",
  "GK18bharnatu:4172": "siṃharkṣavānarāṇāṃ ca gatiḥ kāryā prayoktṛbhiḥ // BhN_12.153 //",
  "GK18bharnatu:4173": "yā kṛtā narasiṃhena viṣṇunā prabhaviṣṇunā /",
  "GK18bharnatu:4174": "ālīḍhasthānakaṃ kṛtvā gātraṃ tasyaiva cānugam // BhN_12.154 //",
  "GK18bharnatu:4175": "jānūpari karaṃ hyekamaparaṃ vakṣasi sthitam /",
  "GK18bharnatu:4176": "avalokya diśaḥ kṛtvā cibukaṃ bāhumastake // BhN_12.155 //",
  "GK18bharnatu:4177": "gantavyaṃ vikramairviprāḥ pañcatālāntarotthitaiḥ /",
  "GK18bharnatu:4178": "niyuddhasamaye caiva raṅgāvataraṇe tathā // BhN_12.156 //",
  "GK18bharnatu:4179": "siṃhādīnāṃ prayoktavyā gatireṣā prayoktṛbhiḥ /",
  "GK18bharnatu:4180": "śeṣāṇāmarthayogena gatiṃ sthānaṃ ca yojayet // BhN_12.157 //",
  "GK18bharnatu:4181": "vāhanārthaprayogeṣu raṅgāvataraṇeṣu ca /",
  "GK18bharnatu:4182": "evametāḥ prayoktavyā narāṇāṃ gatayo budhaiḥ // BhN_12.158 //",
  "GK18bharnatu:4183": "noktā yā yā mayā hyatra grāhyāstāstāśca lokataḥ /",
  "GK18bharnatu:4184": "ataḥ paraṃ pravakṣyāmi strīṇāṃ gativiceṣṭitam // BhN_12.159 //",
  "GK18bharnatu:4185": "strīṇāṃ sthānāni kāryāṇi gatiṣvābharaṇeṣu ca /",
  "GK18bharnatu:4186": "āyataṃ cāvahitthaṃ ca aśvakrāntamathāpi ca // BhN_12.160 //",
  "GK18bharnatu:4187": "sthānānyetāni nārīṇāmatha lakṣaṇamucyate /",
  "GK18bharnatu:4188": "vāmaḥ svabhāvato yatra pādo viracitaḥ samaḥ // BhN_12.161 //",
  "GK18bharnatu:4189": "tālamātrāntare nyastastryaśraḥ pakṣasthito 'paraḥ /",
  "GK18bharnatu:4190": "prasannamānanamuraḥ samaṃ yatra samunnatam // BhN_12.162 //",
  "GK18bharnatu:4191": "latānitambagau hastau sthānaṃ jñeyaṃ tadāyatam /",
  "GK18bharnatu:4192": "dakṣiṇastu samaḥ pādaḥ tryaśraḥ pakṣasthito 'paraḥ // BhN_12.163 //",
  "GK18bharnatu:4193": "vāmaḥ samunnatakaṭiścāyate sthānake bhavet /",
  "GK18bharnatu:4194": "āvāhane visarge ca tathā nirvarṇaneṣu ca // BhN_12.164 //",
  "GK18bharnatu:4195": "cintāyāṃ cāvahitthe ca sthānametat prayojayet /",
  "GK18bharnatu:4196": "raṅgāvataraṇārambhaḥ puṣpāñjalivisarjanam // BhN_12.165 //",
  "GK18bharnatu:4197": "manmatherṣyodbhavaṃ kopaṃ tarjanyaṅgulimoṭanam /",
  "GK18bharnatu:4198": "niṣedhagarvagāmbhīryamaunaṃ mānāvalambanam // BhN_12.166 //",
  "GK18bharnatu:4199": "sthāne 'smin saṃvidhātavyaṃ digantaranirūpaṇam /",
  "GK18bharnatu:4200": "samo yatra sthito vāmastryaśraḥ pakṣasthito 'paraḥ // BhN_12.167 //",
  "GK18bharnatu:4201": "samunnatakaṭirvāmastvavahitthaṃ tu tadbhavet /",
  "GK18bharnatu:4202": "puro vicalitastryaśrastadanyopasṛtaḥ samaḥ // BhN_12.168 //",
  "GK18bharnatu:4203": "pādastālāntaranyastastrikamīṣatsamunnatam /",
  "GK18bharnatu:4204": "pāṇirlatākhyo yatraikastadanyastu nitambagaḥ // BhN_12.169 //",
  "GK18bharnatu:4205": "avahitthaṃ samākhyātaṃ sthānamāgamabhūṣaṇaiḥ /",
  "GK18bharnatu:4206": "strīṇāmetat smṛtaṃ sthānaṃ saṃlāpe tu svabhāvaje // BhN_12.170 //",
  "GK18bharnatu:4207": "niścaye paritoṣe ca vitarke cintane tathā /",
  "GK18bharnatu:4208": "vilāsalīlāvibvokaśṛṃgārātmanirūpaṇe // BhN_12.171 //",
  "GK18bharnatu:4209": "sthānametatprayoktavyaṃ bharturmārgavilokane /",
  "GK18bharnatu:4210": "pādaḥ samasthitaścaika ekaścāgratalāñcitaḥ // BhN_12.172 //",
  "GK18bharnatu:4211": "sūcīviddhamaviddhaṃ vā tadaśvakrāntamucyate /",
  "GK18bharnatu:4212": "skhalitaṃ ghūrṇitaṃ caiva galitāmbaradhāraṇam // BhN_12.173 //",
  "GK18bharnatu:4213": "kusumastabakādānaṃ parirakṣaṇameva ca /",
  "GK18bharnatu:4214": "vitrāsanaṃ salalitaṃ taruśākhāvalambanam // BhN_12.174 //",
  "GK18bharnatu:4215": "sthāne 'smin saṃvidhānīyaṃ strīṇāmetatprayoktṛbhiḥ /",
  "GK18bharnatu:4216": "śākhāvalambane kāryaṃ stabakagrahaṇe tathā // BhN_12.175 //",
  "GK18bharnatu:4217": "viśrāmeṣvatha devānāṃ narāṇāṃ cārthayogataḥ /",
  "GK18bharnatu:4218": "sthānakaṃ tāvadeva syādyāvacceṣṭā pravartate // BhN_12.176 //",
  "GK18bharnatu:4219": "bhagnaṃ ca sthānakaṃ nṛtte cārī cetsamupasthitā /",
  "GK18bharnatu:4220": "evaṃ sthānavidhiḥ kāryaḥ strīṇāṃ nṛṇāmathāpi ca // BhN_12.177 //",
  "GK18bharnatu:4221": "punaścāsāṃ pravakṣyāmi gatiṃ prakṛtisaṃsthitām /",
  "GK18bharnatu:4222": "kṛtvāvahitthaṃ sthānaṃ tu vāmaṃ cādhomukhaṃ karam // BhN_12.178 //",
  "GK18bharnatu:4223": "nābhipradeśe vinyasya savyaṃ ca khaṭakāmukham /",
  "GK18bharnatu:4224": "tataḥ salalitaṃ pādaṃ tālamātrasamutthitam // BhN_12.179 //",
  "GK18bharnatu:4225": "dakṣiṇaṃ vāmapādasya bāhyapārśve vinikṣipet /",
  "GK18bharnatu:4226": "tenaiva samakālaṃ ca latākhyaṃ vāmakaṃ bhujam // BhN_12.180 //",
  "GK18bharnatu:4227": "dakṣiṇaṃ vinametpārśvaṃ nyasennābhitaṭe tataḥ /",
  "GK18bharnatu:4228": "nitambe dakṣiṇaṃ kṛtvā hastaṃ codveṣṭya vāmakam // BhN_12.181 //",
  "GK18bharnatu:4229": "tato vāmapadaṃ dadyāt latāhastaṃ ca dakṣiṇam /",
  "GK18bharnatu:4230": "līlayodvāhitenātha śirasānugatena ca // BhN_12.182 //",
  "GK18bharnatu:4231": "kiñcinnatena gātreṇa gacchetpañcapadīṃ tataḥ /",
  "GK18bharnatu:4232": "yo vidhiḥ puruṣāṇāṃ tu raṅgapīṭhaparikrame // BhN_12.183 //",
  "GK18bharnatu:4233": "sa eva pramadānāṃ vai kartavyo nāṭyayoktṛbhiḥ /",
  "GK18bharnatu:4234": "ṣaṭkalaṃ tu na kartavyaṃ tathāṣṭakalameva ca // BhN_12.184 //",
  "GK18bharnatu:4235": "pādasya patanaṃ tajjñaiḥ khedanaṃ tadbhavetstriyāḥ /",
  "GK18bharnatu:4236": "sayauvanānāṃ nārīṇāmevaṃ kāryā gatirbudhaiḥ // BhN_12.185 //",
  "GK18bharnatu:4237": "sthavīyasīnāmetāsāṃ sampravakṣyāmyahaṃ gatim /",
  "GK18bharnatu:4238": "kṛtvāpaviddhaṃ sthānantu vāmaṃ nyasya kaṭītaṭe // BhN_12.186 //",
  "GK18bharnatu:4239": "ādyaṃ cārālamuttānaṃ kuryānnābhistanāntare /",
  "GK18bharnatu:4240": "na niṣaṇṇaṃ na ca stabdhaṃ na cāpi parivāhitam // BhN_12.187 //",
  "GK18bharnatu:4241": "kṛtvā gātraṃ tato gacchettenaiveha krameṇa tu /",
  "GK18bharnatu:4242": "preṣyāṇāmapi kartavyā gatirudbhrāntagāminī // BhN_12.188 //",
  "GK18bharnatu:4243": "kvacidunnamitairgātraiḥ āviddhabhujavikramā /",
  "GK18bharnatu:4244": "sthānaṃ kṛtvāvahitthaṃ ca vāmaṃ cādhomukhaṃ bhujam // BhN_12.189 //",
  "GK18bharnatu:4245": "nābhipradeśe vinyasya savyaṃ ca khaṭakāmukham /",
  "GK18bharnatu:4246": "ardhanārīgatiḥ kāryā strīpuṃsābhyāṃ vimiśritā // BhN_12.190 //",
  "GK18bharnatu:4247": "udāttalalitairgātraiḥ pādairlīlāsamanvitaiḥ /",
  "GK18bharnatu:4248": "yā pūrvamevābhihitā hyuttamānāṃ gatirmayā // BhN_12.191 //",
  "GK18bharnatu:4249": "strīṇāṃ kāpuruṣāṇāṃ ca tato 'rdhārdhaṃ tu yojayet /",
  "GK18bharnatu:4250": "madhyamottamanīcānāṃ nṛṇāṃ yad gaticeṣṭitam // BhN_12.192 //",
  "GK18bharnatu:4251": "strīṇāṃ tadeva kartavyā lalitaiḥ padavikramaiḥ /",
  "GK18bharnatu:4252": "bālānāmapi kartavyā svacchandapadavikramā // BhN_12.193 //",
  "GK18bharnatu:4253": "na tasyāḥ sauṣṭhavaṃ kāryaṃ na pramāṇaṃ prayoktṛbhiḥ /",
  "GK18bharnatu:4254": "tṛtīyā prakṛtiḥ kāryā nāmnā caiva napuṃsakā // BhN_12.194 //",
  "GK18bharnatu:4255": "narasvabhāvamutsṛjya strīgatiṃ tatra yojayet /",
  "GK18bharnatu:4256": "viparyayaḥ prayoktavyaḥ puruṣastrīnapuṃsake // BhN_12.195 //",
  "GK18bharnatu:4257": "svabhāvamātmanastyaktvā tadbhāvagamanādiha /",
  "GK18bharnatu:4258": "vyājena krīḍayā vāpi tathā bhūyaṃ ca vañcanāt // BhN_12.196 //",
  "GK18bharnatu:4259": "strī puṃsaḥ prakṛtiṃ kuryāt strībhāvaṃ puruṣo 'pi ca /",
  "GK18bharnatu:4260": "dhairyodāryeṇa sattvena buddhyā tadvacca karmaṇā // BhN_12.197 //",
  "GK18bharnatu:4261": "strī pumāṃsaṃ tvabhinayet veṣavākyaviceṣṭitaiḥ /",
  "GK18bharnatu:4262": "strīveṣabhāṣitairyuktaṃ preṣitāpreṣitaistathā // BhN_12.198 //",
  "GK18bharnatu:4263": "mṛdusannagatiścaiva pumān strībhāvamācaret /",
  "GK18bharnatu:4264": "jātihīnāśca yā nāryaḥ pulindaśabarāṅganāḥ // BhN_12.199 //",
  "GK18bharnatu:4265": "yāścāpi tāsāṃ kartavyā tajjātisadṛśī gatiḥ /",
  "GK18bharnatu:4266": "vratasthānāṃ tapaḥsthānāṃ liṅgasthānāṃ tathaiva ca // BhN_12.200 //",
  "GK18bharnatu:4267": "khasthānāṃ caiva nārīṇāṃ samapādaṃ prayojayet /",
  "GK18bharnatu:4268": "uddhatā ye 'ṅgahārāḥ syuḥ yāścāryo maṇḍalāni ca // BhN_12.201 //",
  "GK18bharnatu:4269": "tāni nāṭyaprayogajñairna kartavyāni yoṣitām /",
  "GK18bharnatu:4270": "tathāsanavidhiḥ kāryo nṛṇāṃ strīṇāṃ viśeṣataḥ // BhN_12.202 //",
  "GK18bharnatu:4271": "nānābhāvasamāyuktastathā ca śayanāśrayaḥ /",
  "GK18bharnatu:4272": "viṣkambhitāñcitau pādau trikaṃ kiñcitsamunnatam // BhN_12.203 //",
  "GK18bharnatu:4273": "hastau kaṭyūruvinyastau svasthe syādupaveśane /",
  "GK18bharnatu:4274": "pādaḥ prasāritaḥ kiñcidekaścaivāsanāśrayaḥ // BhN_12.204 //",
  "GK18bharnatu:4275": "śiraḥ pārśvanataṃ caiva sacinta upaveśane /",
  "GK18bharnatu:4276": "cibukopāśritau hastau bāhuśīrṣāśritaṃ śiraḥ // BhN_12.205 //",
  "GK18bharnatu:4277": "sampraṇaṣṭendriyamanāḥ śokautsukyopaveśane /",
  "GK18bharnatu:4278": "prasārya bāhū śithilau tathā śropāśrayāśritaḥ // BhN_12.206 //",
  "GK18bharnatu:4279": "mohamūrcchāmadaglāniviṣādeṣūpaveśayet /",
  "GK18bharnatu:4280": "sarvapiṇḍīkṛtāṅgastu saṃyuktaiḥ pādajānubhiḥ // BhN_12.207 //",
  "GK18bharnatu:4281": "vyādhivrīḍitanidrāsu dhyāne copaviśennaraḥ /",
  "GK18bharnatu:4282": "tathā cotkaṭikaṃ sthānaṃ sphikpārṣṇīnāṃ samāgamaḥ // BhN_12.208 //",
  "GK18bharnatu:4283": "pitrye nivāpe japye ca sandhyāsvācamane 'pi ca /",
  "GK18bharnatu:4284": "viṣkambhitaṃ punaścaivaṃ jānuṃ bhūmau nipātayet // BhN_12.209 //",
  "GK18bharnatu:4285": "priyāprasādane kāryaṃ homādikaraṇeṣu ca /",
  "GK18bharnatu:4286": "mahīgatābhyāṃ jānubhyāmadhomukhamavasthitam // BhN_12.210 //",
  "GK18bharnatu:4287": "devābhigamane caiva ruṣitānāṃ prasādane /",
  "GK18bharnatu:4288": "śoke cākrandane tīvre mṛtānāṃ caiva darśane // BhN_12.211 //",
  "GK18bharnatu:4289": "trāsane ca kusattvānāṃ nīcānāṃ caiva yācane /",
  "GK18bharnatu:4290": "homayajñakriyāyāṃ ca preṣyāṇāṃ caiva kārayet // BhN_12.212 //",
  "GK18bharnatu:4291": "munīnāṃ niyameṣveṣa bhavedāsanajo vidhiḥ /",
  "GK18bharnatu:4292": "tathāsanavidhiḥ kāryo vividho nāṭakāśrayaḥ // BhN_12.213 //",
  "GK18bharnatu:4293": "strīṇāṃ ca puruṣāṇāṃ ca bāhyaścābhyantarastathā /",
  "GK18bharnatu:4294": "ābhyantarastu nṛpaterbāhyo bāhyagatasya ca // BhN_12.214 //",
  "GK18bharnatu:4295": "devānāṃ nṛpatīnāṃ ca dadyāt siṃhāsanaṃ dvijaḥ /",
  "GK18bharnatu:4296": "purodhasāmamātyānāṃ bhavedvetrāsanaṃ tathā // BhN_12.215 //",
  "GK18bharnatu:4297": "muṇḍāsanaṃ ca dātavyaṃ senānīyuvarājayoḥ /",
  "GK18bharnatu:4298": "kāṣṭhāsanaṃ dvijātīnāṃ kumārāṇāṃ kuthāsanam // BhN_12.216 //",
  "GK18bharnatu:4299": "evaṃ rājasabhāṃ prāpya kāryastvāsanajo vidhiḥ /",
  "GK18bharnatu:4300": "strīṇāṃ cāpyāsanavidhiṃ sampravakṣyāmyahaṃ punaḥ // BhN_12.217 //",
  "GK18bharnatu:4301": "siṃhāsanaṃ tu rājñīnāṃ devīnāṃ muṇḍamāsanam /",
  "GK18bharnatu:4302": "purodho 'mātyapatnīnāṃ dadyādvetrāsanaṃ tathā // BhN_12.218 //",
  "GK18bharnatu:4303": "bhoginīnāṃ tathā caiva vastraṃ carma kutho 'pi vā /",
  "GK18bharnatu:4304": "brāhmaṇītāpasīnāṃ ca paṭṭāsanamathāpi ca // BhN_12.219 //",
  "GK18bharnatu:4305": "veśyānāṃ ca pradātavyamāsanaṃ ca mayūrakam /",
  "GK18bharnatu:4306": "śeṣāṇāṃ pramadānāṃ tu bhaved bhūmyāsanaṃ dvijāḥ // BhN_12.220 //",
  "GK18bharnatu:4307": "evamābhyantaro jñeyo bāhyaścāsanajo vidhiḥ /",
  "GK18bharnatu:4308": "tathā svagṛhavārtāsu cchandenāsanamiṣyate // BhN_12.221 //",
  "GK18bharnatu:4309": "niyamasthamunīnāṃ ca bhavedāsanajo vidhiḥ /",
  "GK18bharnatu:4310": "liṅgināmāsanavidhiḥ kāryo vratasamāśrayaḥ // BhN_12.222 //",
  "GK18bharnatu:4311": "bruṣīmuṇḍāsanaprāyaṃ vetrāsanamathāpi ca /",
  "GK18bharnatu:4312": "home yajñakriyāyāṃ ca pitrye 'rthe ca prayojayet // BhN_12.223 //",
  "GK18bharnatu:4313": "sthānīyā ye ca puruṣāḥ kulavidyāsamanvitāḥ /",
  "GK18bharnatu:4314": "teṣāmāsanasatkāraḥ karttavya iha pārthivaiḥ // BhN_12.224 //",
  "GK18bharnatu:4315": "same samāsanaṃ dadyāt madhye madhyamamāsanam /",
  "GK18bharnatu:4316": "atirikte 'tiriktaṃ ca hīne bhūmyāsanaṃ bhavet // BhN_12.225 //",
  "GK18bharnatu:4317": "upādhyāyasya nṛpatergurūṇāmagrato budhaiḥ /",
  "GK18bharnatu:4318": "bhūmyāsanaṃ tathā kāryamathavā kāṣṭhamāsanam // BhN_12.226 //",
  "GK18bharnatu:4319": "naunāgarathayāneṣu bhūmikāṣṭhāsaneṣu ca /",
  "GK18bharnatu:4320": "sahāsanaṃ na duṣyeta gurūpādhyāyapārthivaiḥ // BhN_12.227 //",
  "GK18bharnatu:4321": "ākuñcitaṃ samaṃ caiva prasāritavivartane /",
  "GK18bharnatu:4322": "udvāhitaṃ nataṃ caiva śayane karma kīrtyate // BhN_12.228 //",
  "GK18bharnatu:4323": "sarvairākuñcitairaṅgaiḥ śayyāviddhe tu jānunī /",
  "GK18bharnatu:4324": "sthānamākuñcitaṃ nāma śītārtānāṃ prayojayet // BhN_12.229 //",
  "GK18bharnatu:4325": "uttānitamukhaṃ caiva srastamuktakaraṃ tathā /",
  "GK18bharnatu:4326": "samaṃ nāma prasuptasya sthānakaṃ saṃvidhīyate // BhN_12.230 //",
  "GK18bharnatu:4327": "ekaṃ bhujamupādhāya samprasāritajānukam /",
  "GK18bharnatu:4328": "sthānaṃ prasāritaṃ nāma sukhasuptasya kārayet // BhN_12.231 //",
  "GK18bharnatu:4329": "adhomukhasthitaṃ caiva vivartitamiti smṛtam /",
  "GK18bharnatu:4330": "śastrakṣatamṛtotkṣiptamattonmatteṣu kārayet // BhN_12.232 //",
  "GK18bharnatu:4331": "aṃsopari śiraḥ kṛtvā karpūrakṣobhameva ca /",
  "GK18bharnatu:4332": "udvāhitaṃ tu vijñeyaṃ līlayā veśane prabhoḥ // BhN_12.233 //",
  "GK18bharnatu:4333": "īṣatprasārite jaṅghe yatra srastau karāvubhau /",
  "GK18bharnatu:4334": "ālasyaśramakhedeṣu nataṃ sthānaṃ vidhīyate // BhN_12.234 //",
  "GK18bharnatu:4335": "gatiprācārastu mayodito 'yaṃ noktaśca yaḥ so 'rthavaśena sādhyaḥ /",
  "GK18bharnatu:4336": "ataḥ paraṃ raṅgaparikramasya vakṣyāmi kakṣyāṃ pravibhāgayuktām // BhN_12.235 //",
  "GK18bharnatu:4337": "iti bharatīye nāṭyaśāstre gatipracāro nāma dvādaśo 'dhyāyaḥ",
  "GK18bharnatu:4338": "_____________________________________________________________",
  "GK18bharnatu:4339": "atha trayodaśo 'dhyāyaḥ",
  "GK18bharnatu:4340": "ye tu pūrvaṃ mayā proktāstrayo vai nāṭyamaṇḍapāḥ /",
  "GK18bharnatu:4341": "teṣāṃ vibhāgaṃ vijñāya tataḥ kakṣyāṃ prayojayet // BhN_13.1 //",
  "GK18bharnatu:4342": "ye nepathyagṛhadvāre mayā pūrvaṃ prakīrtite /",
  "GK18bharnatu:4343": "tayorbhāṇḍasya vinyāso madhye kāryaḥ prayoktṛbhiḥ // BhN_13.2 //",
  "GK18bharnatu:4344": "kakṣyāvibhāgo nirdeśyo raṅgapīṭhaparikramāt /",
  "GK18bharnatu:4345": "parikrameṇa raṅgasya kakṣyā hyanyā vidhīyate // BhN_13.3 //",
  "GK18bharnatu:4346": "kakṣyāvibhāge jñeyāni gṛhāṇi nagarāṇi ca /",
  "GK18bharnatu:4347": "udyānārāmasaritastvāśramā aṭavī tathā // BhN_13.4 //",
  "GK18bharnatu:4348": "pṛthivī sāgarāścaiva trailokyaṃ sacarācaram /",
  "GK18bharnatu:4349": "varṣāṇi saptadvīpāśca parvatā vividhāstathā // BhN_13.5 //",
  "GK18bharnatu:4350": "alokaścaiva lokaśca rasātalamathāpi ca /",
  "GK18bharnatu:4351": "daityanāgālayāścaiva gṛhāṇi bhavanāni ca // BhN_13.6 //",
  "GK18bharnatu:4352": "nagare vā vane vāpi varṣe vā parvate 'pi vā /",
  "GK18bharnatu:4353": "yatra vārtā pravarteta tatra kakṣyāṃ pravartayet // BhN_13.7 //",
  "GK18bharnatu:4354": "bāhyaṃ vā madhyamaṃ vāpi tathaivābhyantaraṃ punaḥ /",
  "GK18bharnatu:4355": "dūraṃ vā sannikṛṣṭaṃ vā deśaṃ tu parikalpayet // BhN_13.8 //",
  "GK18bharnatu:4356": "pūrvapraviṣṭā ye raṅgaṃ jñeyāste 'bhyantarā budhaiḥ /",
  "GK18bharnatu:4357": "paścātpraviṣṭā vijñeyāḥ kakṣyābhāge tu bāhyataḥ // BhN_13.9 //",
  "GK18bharnatu:4358": "teṣāṃ tu darśanecchuryaḥ praviśedraṅgamaṇḍapam /",
  "GK18bharnatu:4359": "dakṣiṇābhimukhaḥ so 'tha kuryādātmanivedanam // BhN_13.10 //",
  "GK18bharnatu:4360": "yato mukhaṃ bhavedbhāṇḍaṃ dvāraṃ nepathyakasya ca /",
  "GK18bharnatu:4361": "sā mantavyā tu dik pūrvā nāṭyayoge na nityaśaḥ // BhN_13.11 //",
  "GK18bharnatu:4362": "niṣkrāmedyaśca tasmādvai sa tenaiva tathā vrajet /",
  "GK18bharnatu:4363": "yatastasya kṛtaṃ tena puruṣeṇa nivedanam // BhN_13.12 //",
  "GK18bharnatu:4364": "niṣkrānto 'rthavaśāccāpi praviśedyadi tadgṛham /",
  "GK18bharnatu:4365": "yataḥ prāptaḥ sa puruṣastena mārgeṇa niṣkramet // BhN_13.13 //",
  "GK18bharnatu:4366": "athavārthavaśāccāpi tenaiva saha gacchati /",
  "GK18bharnatu:4367": "tathaiva praviśet gehamekākī sahito 'pi vā // BhN_13.14 //",
  "GK18bharnatu:4368": "tayoścāpi praviśatoḥ kakṣyāmanyāṃ vinirdiśet /",
  "GK18bharnatu:4369": "parikrameṇa raṅgasya tvanyā kakṣyā vidhīyate // BhN_13.15 //",
  "GK18bharnatu:4370": "samaiśca sahito gacchennīcaiśca parivāhitaḥ /",
  "GK18bharnatu:4371": "atha prekṣaṇikāścāpi vijñeyā hyagrato gatau // BhN_13.16 //",
  "GK18bharnatu:4372": "saiva bhūmistu bahubhirvikṛṣṭā syātparikramaiḥ /",
  "GK18bharnatu:4373": "madhyā vā sannikṛṣṭā vā teṣāmevaṃ vikalpayet // BhN_13.17 //",
  "GK18bharnatu:4374": "nagare vā vane vāpi sāgare parvate 'pi vā /",
  "GK18bharnatu:4375": "divyānāṃ gamanaṃ kāryaṃ dvīpe varṣeṣu vā punaḥ // BhN_13.18 //",
  "GK18bharnatu:4376": "ākāśena vimānena māyayāpyatha vā punaḥ /",
  "GK18bharnatu:4377": "vividhābhiḥ kriyābhirvā nānārthābhiḥ prayogataḥ // BhN_13.19 //",
  "GK18bharnatu:4378": "nāṭake cchannaveṣāṇāṃ divyānāṃ bhūmisañcaraḥ /",
  "GK18bharnatu:4379": "mānuṣe kāraṇādeṣāṃ yathā bhavati darśanam // BhN_13.20 //",
  "GK18bharnatu:4380": "bhārate tvatha haime vā harivarṣa ilāvṛte /",
  "GK18bharnatu:4381": "ramye kiṃpuruṣe vāpi kuruṣūttarakeṣu vā // BhN_13.21 //",
  "GK18bharnatu:4382": "divyānāṃ chandagamanaṃ sarvavarṣeṣu kīrtitam /",
  "GK18bharnatu:4383": "bhārate mānuṣāṇāñca gamanaṃ saṃvidhīyate // BhN_13.22 //",
  "GK18bharnatu:4384": "gacchedyadi vikṛṣṭastu deśakālavaśānnaraḥ /",
  "GK18bharnatu:4385": "aṅkacchede tamanyasmin nirdiśeddhi praveśake // BhN_13.23 //",
  "GK18bharnatu:4386": "ahnaḥ pramāṇaṃ gatvā tu kāryalābhaṃ vinirdiśed /",
  "GK18bharnatu:4387": "tathālābhe tu kāryasya aṅkacchedo vidhīyate // BhN_13.24 //",
  "GK18bharnatu:4388": "kṣaṇo muhūrto yāno vā divaso vāpi nāṭake /",
  "GK18bharnatu:4389": "ekāṅke sa vidhātavyo bījasyārthavaśānugaḥ // BhN_13.25 //",
  "GK18bharnatu:4390": "aṅkacchede tu nirvṛttaṃ māsaṃ vā varṣameva vā /",
  "GK18bharnatu:4391": "nordhvaṃ varṣātprakartavyaṃ kāryamaṅkasamāśrayam // BhN_13.26 //",
  "GK18bharnatu:4392": "evaṃ tu bhārate varṣe kakṣyā kāryā prayogataḥ /",
  "GK18bharnatu:4393": "mānuṣāṇāṃ gatiryā tu divyānāntu nibodhata // BhN_13.27 //",
  "GK18bharnatu:4394": "himavatpṛṣṭhasaṃsthe tu kailāse parvatottame /",
  "GK18bharnatu:4395": "yakṣāśca guhyakāścaiva dhanadānucarāśca ye // BhN_13.28 //",
  "GK18bharnatu:4396": "rakṣaḥpiśācabhūtāśca sarve haimavatāḥ smṛtāḥ /",
  "GK18bharnatu:4397": "hemakūṭe ca gandharvā vijñeyāḥ sāpsarogaṇāḥ // BhN_13.29 //",
  "GK18bharnatu:4398": "sarve nāgāśca niṣadhe śeṣavāsukitakṣakāḥ /",
  "GK18bharnatu:4399": "mahāmerau trayastriṃśad jñeyā devagaṇā budhaiḥ // BhN_13.30 //",
  "GK18bharnatu:4400": "nīle tu vaiḍūryamaye siddhā brahmarṣayastathā /",
  "GK18bharnatu:4401": "daityānāṃ dānavānāñca śvetaparvata iṣyate // BhN_13.31 //",
  "GK18bharnatu:4402": "pitaraścāpi vijñeyā śṛṅgavantaṃ samāśritāḥ /",
  "GK18bharnatu:4403": "ityete parvatāḥ śreṣṭhā divyāvāsāḥ prakīrtitāḥ // BhN_13.32 //",
  "GK18bharnatu:4404": "teṣāṃ kakṣyāvibhāgaśca jambūdvīpe bhavedayam /",
  "GK18bharnatu:4405": "teṣāṃ na ceṣṭitaṃ kāryaṃ svaiḥ svaiḥ karmaparākramaiḥ // BhN_13.33 //",
  "GK18bharnatu:4406": "pariccha\\(cche\\)daviśeṣastu teṣāṃ mānuṣalokavat /",
  "GK18bharnatu:4407": "sarve bhāvāśca divyānāṃ kāryā mānuṣasaṃśrayāḥ // BhN_13.34 //",
  "GK18bharnatu:4408": "teṣāntvanimiṣatvaṃ yattanna kāryaṃ prayoktṛbhiḥ /",
  "GK18bharnatu:4409": "iha bhāvā rasāścaiva dṛṣṭāveva pratiṣṭhitāḥ // BhN_13.35 //",
  "GK18bharnatu:4410": "dṛṣṭyā hi sūcito bhāvaḥ punaraṅgairvibhāvyate /",
  "GK18bharnatu:4411": "evaṃ kakṣyāvibhāgastu mayā prokto dvijottamāḥ // BhN_13.36 //",
  "GK18bharnatu:4412": "punaścaiva pravakṣyāmi pravṛttīnāntu lakṣaṇam |",
  "GK18bharnatu:4413": "caturvidhā pravṛttiśca proktā nāṭyaprayogataḥ /",
  "GK18bharnatu:4414": "āvantī dākṣiṇātyā ca pāñcālī coḍhramāgadhī // BhN_13.37 //",
  "GK18bharnatu:4415": "atrāha pravṛttiriti kasmāt \\?\\ ucyate pṛthivyāṃ",
  "GK18bharnatu:4416": "nānādeśaveṣabhāṣācāravārtāḥ prakhyāpayatīti vṛttiḥ |",
  "GK18bharnatu:4417": "pravṛttiśca nivedane | atrāha - yathā pṛthivyāṃ bahavo",
  "GK18bharnatu:4418": "deśāḥ santi , kathamāsāṃ caturvidhatvam upapannaṃ,",
  "GK18bharnatu:4419": "samānalakṣaṇaścāsāṃ prayoga ucyate \\,\\ satyametat |",
  "GK18bharnatu:4420": "samānalakṣaṇa āsāṃ prayogaḥ | kintu",
  "GK18bharnatu:4421": "nānādeśaveṣabhāṣācāro loka iti kṛtvā lokānumatena",
  "GK18bharnatu:4422": "vṛttisaṃśritasya nāṭyasya vṛttīnāṃ mayā",
  "GK18bharnatu:4423": "caturvidhatvamabhihitaṃ bhāratī sāttvatī kaiśikyārabhaṭī",
  "GK18bharnatu:4424": "ceti | vṛttisaṃśritaiśca prayogairabhihitā deśāḥ | yataḥ",
  "GK18bharnatu:4425": "pravṛtticatuṣṭayamabhinirvṛttaṃ prayogaścotpāditaḥ | tatra",
  "GK18bharnatu:4426": "dākṣiṇātyāstāvat bahunṛttagītavādyā kaiśikīprāyāḥ",
  "GK18bharnatu:4427": "caturamadhuralalitāṅgābhinayāśca | tadyathā -",
  "GK18bharnatu:4428": "mahendro malayaḥ sahyo mekalaḥ pālamañjaraḥ /",
  "GK18bharnatu:4429": "eteṣu ye śritā deśāḥ sa jñeyo dakṣiṇāpathaḥ // BhN_13.38 //",
  "GK18bharnatu:4430": "kosalāggstośalāścaiva kaliṅgā yavanā khasāḥ /",
  "GK18bharnatu:4431": "draviḍāndhramahārāṣṭrā vaiṣṇā vai vānavāsajāḥ // BhN_13.39 //",
  "GK18bharnatu:4432": "dakṣiṇasya samudrasya tathā vindhyasya cāntare /",
  "GK18bharnatu:4433": "ye deśāsteṣu yuñjīta dākṣiṇātyāṃ tu nityaśaḥ // BhN_13.40 //",
  "GK18bharnatu:4434": "āvantikā vaidiśikāḥ saurāṣṭrā mālavāstathā /",
  "GK18bharnatu:4435": "saindhavāstvatha sauvīrā āvartāḥ sārbudeyakāḥ // BhN_13.41 //",
  "GK18bharnatu:4436": "dāśārṇāstraipurāścaiva tathā vai mārtikāvatāḥ /",
  "GK18bharnatu:4437": "kurvantyāvantikīmete pravṛttiṃ nityameva tu // BhN_13.42 //",
  "GK18bharnatu:4438": "sāttvatīṃ kaiśikīṃ caiva vṛttimeṣāṃ samāśritā /",
  "GK18bharnatu:4439": "bhavet pryogo nāṭye 'tra sa tu kāryaḥ prayoktṛbhiḥ // BhN_13.43 //",
  "GK18bharnatu:4440": "aṅgā vaṅgāḥ kaliṅgāśca vatsāścaivoḍhramāgadhāḥ /",
  "GK18bharnatu:4441": "pauṇḍrā nepālakāścaiva antargiribahirgirāḥ // BhN_13.44 //",
  "GK18bharnatu:4442": "tathā plavaṅgamā jñeyā maladā mallavartakāḥ /",
  "GK18bharnatu:4443": "brahmottaraprabhṛtayo bhārgavā mārgavāstathā // BhN_13.45 //",
  "GK18bharnatu:4444": "prājyotiṣāḥ pulindāśca vaidehāstāmraliptakāḥ /",
  "GK18bharnatu:4445": "prāṅgāḥ prāvṛtayaścaiva yuñjantīhoḍhramāgadhīm // BhN_13.46 //",
  "GK18bharnatu:4446": "anye 'pi deśāḥ prācyāṃ ye purāṇe samprakīrtitāḥ /",
  "GK18bharnatu:4447": "teṣu prayujyate hyeṣā pravṛttiścoḍhramāgadhī // BhN_13.47 //",
  "GK18bharnatu:4448": "pāñcālā saurasenāśca kāśmīrā hastināpurāḥ /",
  "GK18bharnatu:4449": "bāhlīkā śalyakāścaiva madrakauśīnarāstathā // BhN_13.48 //",
  "GK18bharnatu:4450": "himavatsaṃśritā ye tu gaṅgāyāścottarāṃ diśam /",
  "GK18bharnatu:4451": "ye śritā vai janapadāsteṣu pāñcālamadhyamāḥ // BhN_13.49 //",
  "GK18bharnatu:4452": "pāñcālamadhyamāyāṃ tu sāttvatyārabhaṭī smṛtā /",
  "GK18bharnatu:4453": "prayogastvalpagītārtha āviddhagativikramaḥ // BhN_13.50 //",
  "GK18bharnatu:4454": "dvidhā kriyā bhavatyāsāṃ raṅgapīṭhaparikrame /",
  "GK18bharnatu:4455": "pradakṣiṇapradeśā ca tathā cāpyapradakṣiṇā // BhN_13.51 //",
  "GK18bharnatu:4456": "āvantī dākṣiṇātyā ca pradakṣiṇaparikrame /",
  "GK18bharnatu:4457": "apasavyapradeśāstu pāñcālī coḍhramāgadhī // BhN_13.52 //",
  "GK18bharnatu:4458": "āvantyāṃ dākṣiṇātyāyāṃ pārśvadvāramathottaram /",
  "GK18bharnatu:4459": "pāñcālyāmoḍhramāgadhyāṃ yojyaṃ dvāraṃ tu dakṣiṇam // BhN_13.53 //",
  "GK18bharnatu:4460": "ekībhūtāḥ punaścaitāḥ prayoktavyāḥ prayoktṛbhiḥ /",
  "GK18bharnatu:4461": "pārṣadaṃ deśakālau vāpyarthayuktimavekṣya ca // BhN_13.54 //",
  "GK18bharnatu:4462": "yeṣu deśeṣu yā kāryā pravṛttiḥ parikīrtitā /",
  "GK18bharnatu:4463": "tadvṛttikāni rūpāṇi teṣu tajjñaḥ prayojayet // BhN_13.55 //",
  "GK18bharnatu:4464": "ekībhūtāḥ punastvetā nāṭakādau bhavanti hi /",
  "GK18bharnatu:4465": "avekṣya vṛttibāhulyaṃ tattatkarma samācaret // BhN_13.56 //",
  "GK18bharnatu:4466": "sārthe bāhulyamekasya śeṣāṇāmatha buddhimān /",
  "GK18bharnatu:4467": "yeṣāmanyasya bāhulyaṃ pravṛttiṃ pūrayettadā // BhN_13.57 //",
  "GK18bharnatu:4468": "prayogo dvividhaścaiva vijñeyo nāṭakāśrayaḥ /",
  "GK18bharnatu:4469": "sukumārastathāviddho nāṭyayuktisamāśrayaḥ // BhN_13.58 //",
  "GK18bharnatu:4470": "yattvāviddhāṅgahārantu cchedyabhedyāhavātmakam /",
  "GK18bharnatu:4471": "māyendrajālabahulaṃ pustanepathyasaṃyutam // BhN_13.59 //",
  "GK18bharnatu:4472": "puruṣairbahubhiryuktamalpastrīkaṃ tathaiva ca /",
  "GK18bharnatu:4473": "sāttvatyārabhaṭīyuktaṃ nāṭyamāviddhasaṃjñitam // BhN_13.60 //",
  "GK18bharnatu:4474": "ḍimaḥ samavakāraśca vyāyogehāmṛgau tathā /",
  "GK18bharnatu:4475": "etānyāviddhasaṃjñāni vijñeyāni prayoktṛbhiḥ // BhN_13.61 //",
  "GK18bharnatu:4476": "eṣāṃ prayogaḥ kartavyo daityadānavarākṣasaiḥ /",
  "GK18bharnatu:4477": "uddhatā ye ca puruṣāḥ śauryavīryabalānvitāḥ // BhN_13.62 //",
  "GK18bharnatu:4478": "nāṭakaṃ saprakaraṇaṃ bhāṇo vīthyaṅkanāṭike /",
  "GK18bharnatu:4479": "sukumāraprayogāṇi mānuṣeṣvāśritāstu ye // BhN_13.63 //",
  "GK18bharnatu:4480": "atha bāhyaprayogeṣu prekṣāgṛhavivarjite /",
  "GK18bharnatu:4481": "vidikṣvapi bhavedraṅgaḥ kadācid bharturājñayā // BhN_13.64 //",
  "GK18bharnatu:4482": "pṛṣṭha kutapaṃ nāṭye yuktā yato mukhaṃ bharatāḥ /",
  "GK18bharnatu:4483": "sā pūrvā mantavyā prayogakāle tu nāṭyajñaiḥ // BhN_13.65 //",
  "GK18bharnatu:4484": "dvārāṇi ṣaṭ caiva bhavanti cāsya",
  "GK18bharnatu:4485": "raṅgasya digbhāgaviniścitāni |",
  "GK18bharnatu:4486": "nāṭyaprayogeṇa khalu praveśe",
  "GK18bharnatu:4487": "prācyāṃ pratīcyāṃ ca diśi praveśaḥ // BhN_13.66 //",
  "GK18bharnatu:4488": "vidhānamutkramya yathā ca raṅge",
  "GK18bharnatu:4489": "vinā pramāṇādvidiśaḥ prayoge |",
  "GK18bharnatu:4490": "dvārantu yasmātsamṛdaṅgabhāṇḍaṃ",
  "GK18bharnatu:4491": "prācīṃ diśaṃ tāṃ manasā'dhyavasyet // BhN_13.67 //",
  "GK18bharnatu:4492": "vayo 'nurūpaḥ prathamantu veśo veśo 'nurūpaśca gatipracāraḥ |",
  "GK18bharnatu:4493": "gatipracārānugataśca pāṭhyaṃ",
  "GK18bharnatu:4494": "pāṭhyānurūpābhinayaśca kāryaḥ // BhN_13.68 //",
  "GK18bharnatu:4495": "dharmī yā dvividhā proktā mayā pūrvaṃ dvijottamāḥ /",
  "GK18bharnatu:4496": "laukikī nāṭyadharmī ca tayorvakṣyāmi lakṣaṇam // BhN_13.69 //",
  "GK18bharnatu:4497": "svabhāvabhāvopagataṃ śuddhaṃ tvavikṛtaṃ tathā /",
  "GK18bharnatu:4498": "lokavārtākriyopetamaṅgalīlāvivarjitam // BhN_13.70 //",
  "GK18bharnatu:4499": "svabhāvābhinayopetaṃ nānāstrīpuruṣāśrayam /",
  "GK18bharnatu:4500": "yadīdṛśaṃ bhavennāṭyaṃ lokadharmī tu sā smṛtā // BhN_13.71 //",
  "GK18bharnatu:4501": "ativākyakriyopetamatisattvātibhāvakam /",
  "GK18bharnatu:4502": "līlāṅgahārābhinayaṃ nāṭyalakṣaṇalakṣitam // BhN_13.72 //",
  "GK18bharnatu:4503": "svarālaṅkārasaṃyuktamasvasthapuruṣāśrayam /",
  "GK18bharnatu:4504": "yadīdṛśaṃ bhavennāṭyaṃ nāṭyadharmī tu sā smṛtā // BhN_13.73 //",
  "GK18bharnatu:4505": "lokaprasiddhaṃ dravyantu yadā nāṭye prayujyate /",
  "GK18bharnatu:4506": "mūrtimat sābhilāṣañca nāṭyadharmī tu sā smṛtā // BhN_13.74 //",
  "GK18bharnatu:4507": "āsannoktantu yadvākyaṃ na śṛṇvanti parasparam /",
  "GK18bharnatu:4508": "anuktaṃ śrūyate vākyaṃ nāṭyadharmī tu sā smṛtā // BhN_13.75 //",
  "GK18bharnatu:4509": "śailayānavimānāni carmavarmāyudhadhvajāḥ /",
  "GK18bharnatu:4510": "mūrtimantaḥ prayujyante nāṭyadharmī tu sā smṛtā // BhN_13.76 //",
  "GK18bharnatu:4511": "ya ekāṃ bhūmikāṃ kṛtvā kurvītaikāntare 'parām /",
  "GK18bharnatu:4512": "kauśalyādekakatvādvā nāṭyadharmī tu sā smṛtā // BhN_13.77 //",
  "GK18bharnatu:4513": "yā gamyā pramadā bhūtvā gamyā bhūmiṣu yujyate /",
  "GK18bharnatu:4514": "gamyā bhūmiṣvagamyā ca nāṭyadharmī tu sā smṛtā // BhN_13.78 //",
  "GK18bharnatu:4515": "lalitairaṅgavinyāsaistathotkṣiptapadakramaiḥ /",
  "GK18bharnatu:4516": "nṛtyate gamyate yacca nāṭyadharmī tu sā smṛtā // BhN_13.79 //",
  "GK18bharnatu:4517": "yo 'yaṃ svabhāvo lokasya sukhaduḥkhakriyātmakaḥ /",
  "GK18bharnatu:4518": "so 'ṅgābhinayasaṃyukto nāṭyadharmī tu sā smṛtā // BhN_13.80 //",
  "GK18bharnatu:4519": "yaścetihāsavedārtho brahmaṇā samudāhṛtaḥ /",
  "GK18bharnatu:4520": "divyamānuṣaratyarthaṃ nāṭyadharmī tu sā smṛtā // BhN_13.81 //",
  "GK18bharnatu:4521": "yaśca kakṣyāvibhāgo 'yaṃ nānāvidhisamāśritaḥ /",
  "GK18bharnatu:4522": "raṅgapīṭhagataḥ prokto nāṭyadharmī tu sā bhavet // BhN_13.82 //",
  "GK18bharnatu:4523": "nāṭyadharmīpravṛttaṃ hi sadā nāṭyaṃ prayojayet /",
  "GK18bharnatu:4524": "na hyaṅgābhinayātkiñcidṛte rāga pravartate // BhN_13.83 //",
  "GK18bharnatu:4525": "sarvasya sahajo bhāvaḥ sarvo hyabhinayo 'rthataḥ /",
  "GK18bharnatu:4526": "aṅgālaṅkāraceṣṭābhirnāṭyadharmī prakīrtitā // BhN_13.84 //",
  "GK18bharnatu:4527": "evaṃ kakṣyāvibhāgastu dharmī yuktaya eva ca /",
  "GK18bharnatu:4528": "vijñeyā nāṭyatattvajñaiḥ prayoktavyāśca tattvataḥ // BhN_13.85 //",
  "GK18bharnatu:4529": "ukto mayehābhinayo yathāvat śākhākṛto yaśca kṛto 'ṅgahāraiḥ /",
  "GK18bharnatu:4530": "punaśca vākyābhinayaṃ yathāvadvakṣye svaravyañjanavarṇayuktam // BhN_13.86 //",
  "GK18bharnatu:4531": "iti bharatīye nāṭyaśāstre karayuktidharmīvyañjako nāma trayodaśo 'dhyāyaḥ",
  "GK18bharnatu:4532": "_____________________________________________________________",
  "GK18bharnatu:4533": "atha caturdaśo 'dhyāyaḥ",
  "GK18bharnatu:4534": "yo vāgabhinayaḥ prokto mayā pūrvaṃ dvijottamāḥ /",
  "GK18bharnatu:4535": "lakṣaṇaṃ tasya vakṣyāmi svaravyañjanasambhavam // BhN_14.1 //",
  "GK18bharnatu:4536": "vāci yatnastu kartavyo nāṭyasyeyaṃ tanuḥ smṛtā /",
  "GK18bharnatu:4537": "aṅganepathyasattvāni vākyārthaṃ vyañjayanti hi // BhN_14.2 //",
  "GK18bharnatu:4538": "vāṅmayānīha śāstrāṇi vāṅniṣṭhāni tathaiva ca /",
  "GK18bharnatu:4539": "tasmādvācaḥ paraṃ nāsti vāg hi sarvasya kāraṇam // BhN_14.3 //",
  "GK18bharnatu:4540": "āgamanāmākhyātanipātopasargasamāsataddhitairyuktaḥ /",
  "GK18bharnatu:4541": "sandhivacanavibhaktyupagrahaniyukto vācikābhinayaḥ // BhN_14.4 //",
  "GK18bharnatu:4542": "dvividhaṃ hi smṛtaṃ pāṭhyaṃ saṃskṛtaṃ prākṛtaṃ tathā /",
  "GK18bharnatu:4543": "tayorvibhāgaṃ vakṣyāmi yathāvadanupūrvaśaḥ // BhN_14.5 //",
  "GK18bharnatu:4544": "vyañjanāni svarāścaiva sandhayo 'tha vibhaktayaḥ /",
  "GK18bharnatu:4545": "nāmākhyātopasargāśca nipātāstaddhitāstathā // BhN_14.6 //",
  "GK18bharnatu:4546": "etairaṅgaiḥ samāsaiśca nānādhātusamāśrayam /",
  "GK18bharnatu:4547": "vijñeyaṃ saṃskṛtaṃ pāṭhyaṃ prayogañca nibodhata // BhN_14.7 //",
  "GK18bharnatu:4548": "akārādyāḥ svarā jñeyā aukārāntāścaturdaśa /",
  "GK18bharnatu:4549": "hakārāntāni kādīni vyañjanāni vidurbudhāḥ // BhN_14.8 //",
  "GK18bharnatu:4550": "tatra svarāścaturdaśa - a ā i ī u ū ṛ ṝ ḷ ḹ e ai",
  "GK18bharnatu:4551": "o au iti svarā jñeyāḥ ||",
  "GK18bharnatu:4552": "kādīni vyañjanāni yathā - ka kha ga gha ṅa ca cha ja jha",
  "GK18bharnatu:4553": "ña ṭa ṭha ḍa ḍha ṇa ta tha da dha na pa pha ba bha ma ya ra la va",
  "GK18bharnatu:4554": "śa ṣa sa ha iti vyañjanavargaḥ |",
  "GK18bharnatu:4555": "varge varge samākhyātau dvau varṇau prāgavasthitau /",
  "GK18bharnatu:4556": "aghoṣā iti ye tvanye saghoṣāḥ saṃprakīrtitāḥ // BhN_14.9 //",
  "GK18bharnatu:4557": "aṣṭau sthānāni varṇānāmuraḥ kaṇṭhaḥ śirastathā /",
  "GK18bharnatu:4558": "jihvāmūlaśca dantāśca nāsikoṣṭhau ca tālu ca // BhN_14.10 //",
  "GK18bharnatu:4559": "a ku ha visarjanīyāḥ kaṇṭhyāḥ | i cu ya śāstālavyāḥ |",
  "GK18bharnatu:4560": "ṛ ṭu ra ṣā mūrdhanyāḥ | ḷ tu la sā dantyāḥ | u",
  "GK18bharnatu:4561": "pūpadhmānīyā oṣṭhyāḥ | -pa -pha iti paphābhyāṃ prāk",
  "GK18bharnatu:4562": "ardhavisargasadṛśaḥ upadhmānīyaḥ | -ka -kha iti kakhābhyāṃ",
  "GK18bharnatu:4563": "prāk ardhavisargasadṛśo jihvamūlīyaḥ | e ai kaṇṭhyatālavyau |",
  "GK18bharnatu:4564": "o au kaṇṭhyoṣṭhyau | vakāro dantyoṣṭhyaḥ | ṅa ña ṇa na mā",
  "GK18bharnatu:4565": "anunāsikāḥ | visarjanīyaḥ aurasyaḥ ityeke |",
  "GK18bharnatu:4566": "sarvavarṇānāṃ mukhaṃ sthānamityapare |",
  "GK18bharnatu:4567": "dvau dvau varṇau tu vargādyau śaṣasāśca trayo 'pare /",
  "GK18bharnatu:4568": "aghoṣā ghoṣavantastu tato 'nye parikīrtitāḥ // BhN_14.11 //",
  "GK18bharnatu:4569": "ete ghoṣāghoṣāḥ kaṇṭhyoṣṭhyā dantyajihvānunāsikyāḥ /",
  "GK18bharnatu:4570": "ūṣmāṇastālavyāḥ visarjanīyāśca boddhavyāḥ // BhN_14.12 //",
  "GK18bharnatu:4571": "gaghaṅa jajhaña ḍaḍhaṇa dadhana babhama tathaiva yaralavā matā ghoṣāḥ /",
  "GK18bharnatu:4572": "kakha cacha ṭaṭha tatha papha iti vargeṣvaghoṣāḥ syuḥ // BhN_14.13 //",
  "GK18bharnatu:4573": "kakhagaghaṅāḥ kaṇṭhasthāstālusthānāstu cachajajhañāḥ /",
  "GK18bharnatu:4574": "ṭaṭhaḍaḍhaṇā mūrdhanyāstathadadhanāścaiva dantasthāḥ // BhN_14.14 //",
  "GK18bharnatu:4575": "paphababhamāstvoṣṭhyāḥ syuḥ dantyā ḷlasā ahau ca kaṇṭhasthau /",
  "GK18bharnatu:4576": "tālavyā icuyaśā syurṛṭuraṣā mūrdhasthitā jñeyāḥ // BhN_14.15 //",
  "GK18bharnatu:4577": "ḷḹ dantyau oau kaṇṭhoṣṭhyau eaikārau ca kaṇṭhatālavyau /",
  "GK18bharnatu:4578": "kaṇṭhyo visarjanīyo jihvāmūlamudbhavaḥ kakhayoḥ // BhN_14.16 //",
  "GK18bharnatu:4579": "paphayoroṣṭhasthānaṃ bhavedukāraḥ svaro vivṛtaḥ /",
  "GK18bharnatu:4580": "spṛṣṭāḥ kādyā māntāḥ śaṣasahakārāstathā vivṛtāḥ // BhN_14.17 //",
  "GK18bharnatu:4581": "antasthāḥ saṃvṛtajāḥ ṅañaṇanamā nāsikodbhavā jñeyāḥ /",
  "GK18bharnatu:4582": "ūṣmāṇaśca śaṣasahāḥ yaralavavarṇāstathaiva cāntaḥsthāḥ // BhN_14.18 //",
  "GK18bharnatu:4583": "jihvāmūlīyaḥ -kaḥ -pa upadhmānīyasaṃjñayā jñeyaḥ /",
  "GK18bharnatu:4584": "kacaṭatapā svaritāḥ syuḥ khachaṭhathaphā syuḥ sadā kramyāḥ // BhN_14.19 //",
  "GK18bharnatu:4585": "kaṇṭhyorasyān vidyāt ghajhaḍhadhabhān pāṭhyasaṃprayoge tu /",
  "GK18bharnatu:4586": "vedyo visarjanīyo jihvāsthāne sthito varṇaḥ // BhN_14.20 //",
  "GK18bharnatu:4587": "ete vyañjanavarṇāḥ samāsataḥ saṃjñayā mayā kathitāḥ /",
  "GK18bharnatu:4588": "śabdaviṣayaprayoge svarā.ṇstu bhūyaḥ pravakṣyāmi // BhN_14.21 //",
  "GK18bharnatu:4589": "yasmin sthāne sa samo vijñeyo yaḥ savarṇasaṃjño 'sau |",
  "GK18bharnatu:4590": "ya ime svarāścaturdaśa nirdiṣṭāstatra vai daśa samānāḥ /",
  "GK18bharnatu:4591": "pūrvo hrasvaḥ teṣāṃ paraśca dīrgho 'vagantavyaḥ // BhN_14.22 //",
  "GK18bharnatu:4592": "itthaṃ vyañjanayogaiḥ svaraiśca sākhyātanāmapadavihitaiḥ /",
  "GK18bharnatu:4593": "kāvyanibandhāśca syurdhātunipātopasargāstu // BhN_14.23 //",
  "GK18bharnatu:4594": "ebhirvyañjanavargairnāmākhyātopasarganipātaiḥ /",
  "GK18bharnatu:4595": "taddhitasandhivibhaktibhiradhiṣṭhitaḥ śabda ityuktaḥ // BhN_14.24 //",
  "GK18bharnatu:4596": "pūrvācāryairuktaṃ śabdānāṃ lakṣaṇaṃ samāsayogena /",
  "GK18bharnatu:4597": "vistaraśaḥ punareva prakaraṇavaśāt saṃpravakṣyāmi // BhN_14.25 //",
  "GK18bharnatu:4598": "arthapradhānaṃ nāma syādākhyātaṃ tu kriyākṛtam /",
  "GK18bharnatu:4599": "dyotayantyupasargāstu viśeṣaṃ bhāvasaṃśrayam // BhN_14.26 //",
  "GK18bharnatu:4600": "tatprāhuḥ saptavidhaṃ ṣaṭkārakasaṃyutaṃ prathitasādhyam /",
  "GK18bharnatu:4601": "nirdeśasaṃpradānāpadānaprabhṛtisaṃjñābhiḥ // BhN_14.27 //",
  "GK18bharnatu:4602": "nāmākhyātārthaviṣayaṃ viśeṣaṃ dyotayanti te /",
  "GK18bharnatu:4603": "pṛthaktatropasargebhyo nipātā niyame 'cyute // BhN_14.28 //",
  "GK18bharnatu:4604": "saṃpratyatītakālakriyādisaṃyojitaṃ prathitasādhyam /",
  "GK18bharnatu:4605": "vacanaṃ nāgatayuktaṃ susadṛśasaṃyojanavibhaktam // BhN_14.29 //",
  "GK18bharnatu:4606": "pañcaśatadhātuyuktaṃ pañcaguṇaṃ pañcavidhamidaṃ vāpi |",
  "GK18bharnatu:4607": "svādyadhikāraguṇairarthaviśeṣairvibhūṣitanyāsam /",
  "GK18bharnatu:4608": "prātipadikārthaliṅgairyuktaṃ pañcavidhamidaṃ jñeyam // BhN_14.30 //",
  "GK18bharnatu:4609": "ākhyātaṃ pāṭhyakṛtaṃ jñeyaṃ nānārthāśrayaviśeṣam /",
  "GK18bharnatu:4610": "vacanaṃ nāmasametaṃ puruṣavibhaktaṃ tadākhyātam // BhN_14.31 //",
  "GK18bharnatu:4611": "prātipadikārthayuktāndhātvarthānupasṛjanti ye svārthaiḥ /",
  "GK18bharnatu:4612": "upasargā hyupadiṣṭāstasmāt saṃskāraśāstre 'smin // BhN_14.32 //",
  "GK18bharnatu:4613": "prātipadikārthayogāddhātucchandoniruktayuktyā ca /",
  "GK18bharnatu:4614": "yasmānnipatanti pade tasmātproktā nipātāstu // BhN_14.33 //",
  "GK18bharnatu:4615": "pratyayavibhāgajanitāḥ prakarṣasaṃyogasatvavacanaiśca /",
  "GK18bharnatu:4616": "yasmātpūrayate 'rthān pratyaya uktastatastasmāt // BhN_14.34 //",
  "GK18bharnatu:4617": "loke prakṛtipratyayavibhāgasaṃyogasatvavacanaiśca /",
  "GK18bharnatu:4618": "tāṃstān pūrayate 'rthāṃsteṣu yastaddhitastasmāt // BhN_14.35 //",
  "GK18bharnatu:4619": "ekasya bahūnāṃ vā dhātorliṅgasya vā padānāṃ vā /",
  "GK18bharnatu:4620": "vibhajantyarthaṃ yasmāt vibhaktayastena tāḥ proktāḥ // BhN_14.36 //",
  "GK18bharnatu:4621": "viśiṣṭāstu svarā yatra vyañjanaṃ vāpi yogataḥ /",
  "GK18bharnatu:4622": "sandhīyate pade yasmāttasmāt sandhiḥ prakīrtitaḥ // BhN_14.37 //",
  "GK18bharnatu:4623": "varṇapadakramasiddhaḥ padaikayogācca varṇayogācca /",
  "GK18bharnatu:4624": "sandhīyate ca yasmāttasmāt sandhiḥ samuddiṣṭaḥ // BhN_14.38 //",
  "GK18bharnatu:4625": "luptavibhaktirnāmnāmekārthaṃ saṃharatsamāso 'pi /",
  "GK18bharnatu:4626": "tatpuruṣādikasaṃjñairnirdiṣṭaḥ ṣaḍvidho viprāḥ // BhN_14.39 //",
  "GK18bharnatu:4627": "ebhiḥ śabdavidhānairvistāravyañjanārthasaṃyuktaiḥ /",
  "GK18bharnatu:4628": "padabandhāḥ kartavyā nibaddhabandhāstu cūrṇā vā // BhN_14.40 //",
  "GK18bharnatu:4629": "vibhaktyantaṃ padaṃ jñeyaṃ nibaddhaṃ cūrṇameva ca /",
  "GK18bharnatu:4630": "tatra cūrṇapadasyeha sannibodhata lakṣaṇam // BhN_14.41 //",
  "GK18bharnatu:4631": "anibaddhapadaṃ chandovidhānāniyatākṣaram /",
  "GK18bharnatu:4632": "arthāpekṣyakṣarasyūtaṃ jñeyaṃ cūrṇapadaṃ budhaiḥ // BhN_14.42 //",
  "GK18bharnatu:4633": "nibaddhākṣarasaṃyuktaṃ yaticchedasamanvitam /",
  "GK18bharnatu:4634": "nibaddhaṃ tu padaṃ jñeyaṃ pramāṇaniyatātmakam // BhN_14.43 //",
  "GK18bharnatu:4635": "evaṃ nānārthasaṃyuktaiḥ pādairvarṇavibhūṣitaiḥ /",
  "GK18bharnatu:4636": "caturbhistu bhavedyuktaṃ chando vṛttābhidhānavat // BhN_14.44 //",
  "GK18bharnatu:4637": "ṣaḍviṃśatiḥ smṛtānyebhiḥ pādaiśchandasi saṃkhyayā /",
  "GK18bharnatu:4638": "samañcārdhasamañcaiva tathā viṣamameva ca // BhN_14.45 //",
  "GK18bharnatu:4639": "chandoyuktaṃ samāsena trividhaṃ vṛttamiṣyate /",
  "GK18bharnatu:4640": "nānāvṛttiviniṣpannā śabdasyaiṣā tanūssmṛtā // BhN_14.46 //",
  "GK18bharnatu:4641": "chandohīno na śabdo 'sti na cchandaśśabdavarjitam /",
  "GK18bharnatu:4642": "tasmāttūbhyasaṃyogo nāṭyasyodyotakaḥ smṛtaḥ // BhN_14.47 //",
  "GK18bharnatu:4643": "ekākṣaraṃ bhaveduktamatyuktaṃ dvyakṣaraṃ bhavet /",
  "GK18bharnatu:4644": "madhyaṃ tryakṣaramityāhuḥ pratiṣṭhā caturakṣarā // BhN_14.48 //",
  "GK18bharnatu:4645": "supratiṣṭhā bhavet pañca gāyatrī ṣaḍ bhavediha /",
  "GK18bharnatu:4646": "saptākṣarā bhaveduṣṇigaṣṭākṣarānuṣṭubucyate // BhN_14.49 //",
  "GK18bharnatu:4647": "navākṣarā tu bṛhatī paṅktiścaiva daśākṣarā /",
  "GK18bharnatu:4648": "ekādaśākṣarā triṣṭub jagatī dvādaśākṣarā // BhN_14.50 //",
  "GK18bharnatu:4649": "trayodaśā'tijagatī śakvarī tu caturdaśā /",
  "GK18bharnatu:4650": "atiśakvarī pañcadaśā ṣoḍaśāṣṭiḥ prakīrtitā // BhN_14.51 //",
  "GK18bharnatu:4651": "atyaṣṭiḥ syātsaptadaśā dhṛtiraṣṭādaśākṣarā /",
  "GK18bharnatu:4652": "ekonaviṃśatirdhṛtiḥ kṛtirviṃśatireva ca // BhN_14.52 //",
  "GK18bharnatu:4653": "prakṛtiścaikaviṃśatyā dvāviṃśatyākṛtistathā /",
  "GK18bharnatu:4654": "vikṛtiḥ syāt trayoviṃśā caturviṃśā ca saṃkṛtiḥ // BhN_14.53 //",
  "GK18bharnatu:4655": "pañcaviṃśatyatikṛtiḥ ṣaḍviṃśatyutkṛtirbhavet /",
  "GK18bharnatu:4656": "ato 'dhikākṣaraṃ chando mālāvṛttaṃ tadiṣyate // BhN_14.54 //",
  "GK18bharnatu:4657": "chandasāṃ tu tathā hyete bhedāḥ prastārayogataḥ /",
  "GK18bharnatu:4658": "asaṃkhyeyapramāṇāni vṛttānyāhurato budhāḥ // BhN_14.55 //",
  "GK18bharnatu:4659": "gāyatrīprabhṛtittveṣāṃ pramāṇaṃ saṃvidhīyate /",
  "GK18bharnatu:4660": "prayogajāni sarvāṇi prāyaśo na bhavanti hi // BhN_14.56 //",
  "GK18bharnatu:4661": "vṛttāni ca catuṣṣaṣṭirgāyatryāṃ kīrtitāni tu /",
  "GK18bharnatu:4662": "śataṃ viṃśatiraṣṭau ca vṛttānyuṣṇihyathocyate // BhN_14.57 //",
  "GK18bharnatu:4663": "ṣaṭpañcāśacchate dve ca vṛttānāmapyanuṣṭubhi /",
  "GK18bharnatu:4664": "śatāni pañca vṛtānāṃ bṛhatyāṃ dvādaśaiva ca // BhN_14.58 //",
  "GK18bharnatu:4665": "paṅktyāṃ sahasraṃ vṛttānāṃ caturviṃśatireva ca /",
  "GK18bharnatu:4666": "traiṣṭubhe dve sahasre ca catvāriṃśattathāṣṭa ca // BhN_14.59 //",
  "GK18bharnatu:4667": "sahasrāṇyapi catvāri navatiśca ṣaḍuttarā /",
  "GK18bharnatu:4668": "jagatyāṃ samavarṇānāṃ vṛttānāmiha sarvaśaḥ // BhN_14.60 //",
  "GK18bharnatu:4669": "aṣṭau sahasrāṇi śataṃ dvyadhikā navatiḥ punaḥ /",
  "GK18bharnatu:4670": "jagatyāmatipūrvāyāṃ vṛttānāṃ parimāṇataḥ // BhN_14.61 //",
  "GK18bharnatu:4671": "śatāni trīṇyaśītiśca sahasrāṇyapi ṣoḍaśa /",
  "GK18bharnatu:4672": "vṛttāni caiva catvāri śakvaryāḥ parisaṃkhyayā // BhN_14.62 //",
  "GK18bharnatu:4673": "dvātriṃśacca sahasrāṇi sapta caiva śatāni ca /",
  "GK18bharnatu:4674": "aṣṭau ṣaṣṭiśca vṛttāni hyāśrayantyatiśakvarīm // BhN_14.63 //",
  "GK18bharnatu:4675": "pañcaṣaṣṭisahasrāṇi sahasrārdhañca saṃkhyayā /",
  "GK18bharnatu:4676": "ṣaṭtriṃśaccaiva vṛttāni hyaṣṭyāṃ nigaditāni ca // BhN_14.64 //",
  "GK18bharnatu:4677": "ekatriṃśatsahasrāṇi vṛttānāñca dvisaptatiḥ /",
  "GK18bharnatu:4678": "tathā śatasahasrañca chandāṃsyatyaṣṭisaṃjñite // BhN_14.65 //",
  "GK18bharnatu:4679": "dhṛtyāmapi hi piṇḍena vṛttānyākalpitāni tu /",
  "GK18bharnatu:4680": "tajjñaiḥ śatasahasre dve śatamekaṃ tathaiva ca // BhN_14.66 //",
  "GK18bharnatu:4681": "dviṣaṣṭiśca sahasrāṇi catvāriṃśacca yogataḥ /",
  "GK18bharnatu:4682": "catvāri caiva vṛttāni samasaṃkhyāśrayāṇi tu // BhN_14.67 //",
  "GK18bharnatu:4683": "atidhṛtyāṃ sahasrāṇi caturviṃśatireva ca /",
  "GK18bharnatu:4684": "tathā śatasahasrāṇi pañca vṛttaśatadvayam // BhN_14.68 //",
  "GK18bharnatu:4685": "aṣṭāśītiśca vṛttāni vṛttajñaiḥ kathitāni ca /",
  "GK18bharnatu:4686": "kṛtau śatasahasrāṇi daśa proktāni saṃkhyayā // BhN_14.69 //",
  "GK18bharnatu:4687": "catvāriṃśattathā cāṣṭau sahasrāṇi śatāni ca /",
  "GK18bharnatu:4688": "pañcaṣaṭsaptatiścaiva vṛttānāṃ parimāṇataḥ // BhN_14.70 //",
  "GK18bharnatu:4689": "tathā śatasahasrāṇāṃ prakṛtau viṃśatirbhavet /",
  "GK18bharnatu:4690": "sapta vai gaditāstvatra navatiścaiva saṃkhyayā // BhN_14.71 //",
  "GK18bharnatu:4691": "sahasrāṇi śataṃ caikaṃ dvipañcāśattathaiva ca /",
  "GK18bharnatu:4692": "vṛttāni parimāṇena vṛttajñairgaditāni tu // BhN_14.72 //",
  "GK18bharnatu:4693": "catvāriṃśattathaikañca lakṣāṇāmatha saṃkhyayā /",
  "GK18bharnatu:4694": "tathā ceha sahasrāṇi navatiścaturuttarā // BhN_14.73 //",
  "GK18bharnatu:4695": "śatatrayaṃ samākhyātaṃ hyākṛtyāṃ caturuttaram /",
  "GK18bharnatu:4696": "jñeyā śatasahasrāṇāmaśītistryadhikā budhaiḥ // BhN_14.74 //",
  "GK18bharnatu:4697": "aṣṭāśīti sahasrāṇi vṛttānāṃ ṣaṭ śatāni ca /",
  "GK18bharnatu:4698": "aṣṭau caiva tu vṛttāni vikṛtyāṃ gaditāni tu // BhN_14.75 //",
  "GK18bharnatu:4699": "tathā śatasahasrāṇi saptaṣaṣṭiśca saptatiḥ /",
  "GK18bharnatu:4700": "sapta caiva sahasrāṇi ṣoḍaśe dve śate tathā // BhN_14.76 //",
  "GK18bharnatu:4701": "koṭiścaiveha vṛttāni saṃkṛtau kathitāni vai /",
  "GK18bharnatu:4702": "koṭitrayañcābhikṛtyāṃ pañcatriṃśadbhiranvitam // BhN_14.77 //",
  "GK18bharnatu:4703": "pañcāśadbhiḥ sahasraiśca caturbhiradhikaistathā /",
  "GK18bharnatu:4704": "catuṣṭayaṃ śatānām ca dvātriṃśadbhiḥ samanvitam // BhN_14.78 //",
  "GK18bharnatu:4705": "ṣaṭ koṭayastathotkṛtyāṃ lakṣāṇāmekasaptatiḥ /",
  "GK18bharnatu:4706": "catuṣṣaṣṭiśatānyaṣṭau sahasrāṇyaṣṭa caiva hi // BhN_14.79 //",
  "GK18bharnatu:4707": "uktādutkṛtiparyantavṛttasaṃkhyāṃ vicakṣaṇaḥ /",
  "GK18bharnatu:4708": "etena ca vikalpena vṛtteṣveteṣu nirdiśet // BhN_14.80 //",
  "GK18bharnatu:4709": "sarveṣāṃ chandasāmevaṃ vṛttāni kathitāni vai /",
  "GK18bharnatu:4710": "tisraḥ koṭayo daśa tathā sahasrāṇāṃ śatāni tu // BhN_14.81 //",
  "GK18bharnatu:4711": "catvāriṃśattathā dve ca sahasrāṇi daśaiva tu /",
  "GK18bharnatu:4712": "saptabhiḥ sahitānyeva sapta caiva śatāni ca // BhN_14.82 //",
  "GK18bharnatu:4713": "ṣaḍviṃśatirihānyāni vyākhyātāni samāsataḥ /",
  "GK18bharnatu:4714": "samāni gaṇanāyuktimāśritya kathitāni vai // BhN_14.83 //",
  "GK18bharnatu:4715": "sarveṣāṃ chandasāmevaṃ trikairvṛttaṃ prayojayet /",
  "GK18bharnatu:4716": "jñeyāścāṣṭau trikāstatra saṃjñābhiḥ sthānamaccharam // BhN_14.84 //",
  "GK18bharnatu:4717": "trīṇyakṣarāṇi vijñeyastriko 'ṃśaḥ parikalpitaḥ /",
  "GK18bharnatu:4718": "gurulaghvakṣarakṛtaḥ sarvavṛtteṣu nityaśaḥ // BhN_14.85 //",
  "GK18bharnatu:4719": "gurupūrvo bhakāraḥ syānmakāre tu gurutrayam /",
  "GK18bharnatu:4720": "jakāro gurumadhyasthaḥ sakāro 'ntyagurustathā // BhN_14.86 //",
  "GK18bharnatu:4721": "laghumadhyasthito rephastakāro 'ntyalaghuḥ paraḥ /",
  "GK18bharnatu:4722": "laghupūrvo yakārastu nakāre tu laghutrayam // BhN_14.87 //",
  "GK18bharnatu:4723": "ete hyaṣṭau trikāḥ prājñairvijñeyā brahmasambhavāḥ /",
  "GK18bharnatu:4724": "lāghavārthaṃ punaramī chandojñānamavekṣya ca // BhN_14.88 //",
  "GK18bharnatu:4725": "ebhirvinirgatāścānyā jātayo 'tha samādayaḥ /",
  "GK18bharnatu:4726": "asvarāḥ sasvarāścaiva procyante vṛttalakṣaṇaiḥ // BhN_14.89 //",
  "GK18bharnatu:4727": "gurvekaṃ giti vijñeyaṃ tathā laghu liti smṛtam /",
  "GK18bharnatu:4728": "niyataḥ padavicchedo yatirityabhidhīyate // BhN_14.90 //",
  "GK18bharnatu:4729": "guru dīrghaṃ plutañcaiva saṃyogaparameva ca /",
  "GK18bharnatu:4730": "sānusvāravisargaṃ ca tathāntyañca laghu kvacit // BhN_14.91 //",
  "GK18bharnatu:4731": "gāyatryāṃ dvau trikau jñeyau uṣṇik caikādhikākṣarā /",
  "GK18bharnatu:4732": "anuṣṭup dvyadhikā caiva bṛhatyāṃ ca trikāstrayaḥ // BhN_14.92 //",
  "GK18bharnatu:4733": "ekākṣarādhikā paṅktistriṣṭup ca dvyadhikākṣarā /",
  "GK18bharnatu:4734": "catustrikā tu jagatī saikātijagatī punaḥ // BhN_14.93 //",
  "GK18bharnatu:4735": "śakvarī dvyadhikā pañcatrikā jñeyātiśakvarī /",
  "GK18bharnatu:4736": "ekādhikākṣarāṣṭiśca dvyadhikātyaṣṭirucyate // BhN_14.94 //",
  "GK18bharnatu:4737": "ṣaṭtrikāstu dhṛtiḥ proktā saikā cātidhṛtistathā /",
  "GK18bharnatu:4738": "kṛtiśca dvyadhikā proktā prakṛtyāṃ sapta vai trikāḥ // BhN_14.95 //",
  "GK18bharnatu:4739": "ākṛtistvadhikaikena dvyadhikā vikṛtistathā /",
  "GK18bharnatu:4740": "aṣṭatrikāḥ saṃkṛtau syāt saikā cābhikṛtiḥ punaḥ // BhN_14.96 //",
  "GK18bharnatu:4741": "utkṛtirdvyadhikā caiva vijñeyā gaṇamānataḥ |",
  "GK18bharnatu:4742": "gurvekaṃ ga iti proktaṃ guruṇī gāviti smṛtau /",
  "GK18bharnatu:4743": "laghvekaṃ la iti jñeyaṃ laghunī lāviti smṛtau // BhN_14.97 //",
  "GK18bharnatu:4744": "saṃpadvirāmapādāśca daivatasthānamakṣaram /",
  "GK18bharnatu:4745": "varṇaḥ svaro vidhirvṛttamiti chandogato vidhiḥ // BhN_14.98 //",
  "GK18bharnatu:4746": "naivātiriktaṃ hīnaṃ vā yatra saṃpadyate kramaḥ /",
  "GK18bharnatu:4747": "vidhāne cchandasāmeṣa saṃpadityabhisaṃjñitaḥ // BhN_14.99 //",
  "GK18bharnatu:4748": "yatrārthasya samāptiḥ syāt sa virāma iti smṛtaḥ /",
  "GK18bharnatu:4749": "pādaśca padyaterdhātoścaturbhāga iti smṛtaḥ // BhN_14.100 //",
  "GK18bharnatu:4750": "agnyādidaivataṃ proktaṃ sthānaṃ dvividhamucyate /",
  "GK18bharnatu:4751": "śarīrāśrayasaṃbhūtaṃ digāśrayamathāpi ca // BhN_14.101 //",
  "GK18bharnatu:4752": "śārīraṃ mantrasaṃbhūtaṃ chando gāyatrasaṃjñitam /",
  "GK18bharnatu:4753": "kruṣṭe madhyaṃ dinaṃ proktaṃ traiṣṭubhaṃ parikīrtyate // BhN_14.102 //",
  "GK18bharnatu:4754": "tṛtīyasavanañcāpi śīrṣaṇyaṃ jāgataṃ hi yat /",
  "GK18bharnatu:4755": "hrasvaṃ dīrghaṃ plutañcaiva trividhañcākṣaraṃ smṛtam // BhN_14.103 //",
  "GK18bharnatu:4756": "śvetādayastathā varṇā vijñeyāśchandasāmiha /",
  "GK18bharnatu:4757": "tāraścaiva hi mandraśca madhyamastrividhaḥ svaraḥ // BhN_14.104 //",
  "GK18bharnatu:4758": "dhruvāvidhāne caivāsya saṃpravakṣyāmi lakṣaṇam /",
  "GK18bharnatu:4759": "vidhirgaṇakṛtaścaiva tathaivārthakṛto bhavet // BhN_14.105 //",
  "GK18bharnatu:4760": "chandato yasya pāde syāddhīnaṃ vā'dhikameva vā /",
  "GK18bharnatu:4761": "akṣaraṃ nicṛditi proktaṃ bhūrik ceti dvijottamāḥ // BhN_14.106 //",
  "GK18bharnatu:4762": "akṣarābhyāṃ sadā dvābhyāmadhikaṃ hīnameva vā /",
  "GK18bharnatu:4763": "tacchando nāmato jñeyaṃ svarāḍiti virāḍapi // BhN_14.107 //",
  "GK18bharnatu:4764": "sarveṣāmeva vṛttānāṃ tajjñairjñeyā gaṇāstrayaḥ /",
  "GK18bharnatu:4765": "divyo divyetaraścaiva divyamānuṣa eva ca // BhN_14.108 //",
  "GK18bharnatu:4766": "gāyatryuṣṇiganuṣṭup ca bṛhatī paṅktireva ca /",
  "GK18bharnatu:4767": "triṣṭup ca jagatī caiva divyo 'yaṃ prathamo gaṇaḥ // BhN_14.109 //",
  "GK18bharnatu:4768": "tathātijagatī caiva śakvarī cātiśakvarī /",
  "GK18bharnatu:4769": "aṣṭiratyaṣṭirapi ca dhṛtiścātidhṛtirgaṇaḥ // BhN_14.110 //",
  "GK18bharnatu:4770": "kṛtiśca prakṛtiścaiva hyākṛtirvikṛtistathā /",
  "GK18bharnatu:4771": "saṃkṛtyabhikṛtī caiva utkṛtirdivyamānuṣā // BhN_14.111 //",
  "GK18bharnatu:4772": "eteṣāṃ chandasāṃ bhūyaḥ prastāravidhisaṃśrayam /",
  "GK18bharnatu:4773": "lakṣaṇaṃ saṃpravakṣyāmi naṣṭamuddiṣṭameva ca // BhN_14.112 //",
  "GK18bharnatu:4774": "prastāro 'kṣaranirdiṣṭo mātroktaśca tathaiva hi /",
  "GK18bharnatu:4775": "dvikau glāviti varṇoktau miśrau cetyapi mātrikau // BhN_14.113 //",
  "GK18bharnatu:4776": "guroradhastādādyasya prastāre laghu vinyaset /",
  "GK18bharnatu:4777": "agratastu samādeyā guravaḥ pṛṣṭhatastathā // BhN_14.114 //",
  "GK18bharnatu:4778": "prathamaṃ gurubhirvarṇairlaghubhistvavasānajam /",
  "GK18bharnatu:4779": "vṛttantu sarvachandassu prastāravidhireva tu // BhN_14.115 //",
  "GK18bharnatu:4780": "gurvadhastāllaghuṃ nyasya tathā dvidvi yathoditam /",
  "GK18bharnatu:4781": "nyasyet prastāramārgo 'yamakṣaroktastu nityaśaḥ // BhN_14.116 //",
  "GK18bharnatu:4782": "mātrāsaṃkhyāvinirdiṣṭo gaṇo mātrāvikalpitaḥ /",
  "GK18bharnatu:4783": "miśrau glāviti vijñeyau pṛthak lakṣyavibhāgataḥ // BhN_14.117 //",
  "GK18bharnatu:4784": "mātrāgaṇo guruścaiva laghunī caiva lakṣite /",
  "GK18bharnatu:4785": "āryāṇāṃ tu caturmātrāprastāraḥ parikalpitaḥ // BhN_14.118 //",
  "GK18bharnatu:4786": "gītakaprabhṛtīnāntu pañcamātro gaṇaḥ smṛtaḥ /",
  "GK18bharnatu:4787": "vaitālīyaṃ puraskṛtya ṣaṇmātrādyāstathaiva ca // BhN_14.119 //",
  "GK18bharnatu:4788": "tryakṣarāstu trikā jñeyā laghugurvakṣarānvitāḥ /",
  "GK18bharnatu:4789": "mātrāgaṇavibhāgastu gurulaghvakṣarāśrayaḥ // BhN_14.120 //",
  "GK18bharnatu:4790": "antyād dviguṇitādrūpād dvidvirekaṃ gurorbhavet /",
  "GK18bharnatu:4791": "dviguṇāñca laghoḥ kṛtvā saṃkhyāṃ piṇḍena yojayet // BhN_14.121 //",
  "GK18bharnatu:4792": "ādyaṃ sarvaguru jñeyaṃ vṛttantu samasaṃjñitam /",
  "GK18bharnatu:4793": "kośaṃ tu sarvalaghvantyaṃ miśrarūpāṇi sarvataḥ // BhN_14.122 //",
  "GK18bharnatu:4794": "vṛttānāṃ tu samānānāṃ saṃkhyāṃ saṃyojya tāvatīm /",
  "GK18bharnatu:4795": "rāśyūnāmardhaviṣamāṃ samāsādabhinirdiśet // BhN_14.123 //",
  "GK18bharnatu:4796": "ekādikāṃ tathā saṃkhyāṃ chandaso viniveśya tu /",
  "GK18bharnatu:4797": "yāvat pūrṇantu pūrveṇa pūrayeduttaraṃ gaṇam // BhN_14.124 //",
  "GK18bharnatu:4798": "samānāṃ viṣamāṇāṃ ca saṃguṇayya tathā sphuṭam /",
  "GK18bharnatu:4799": "rāśyūnāmabhijānīyādviṣamāṇāṃ samāsataḥ // BhN_14.125 //",
  "GK18bharnatu:4800": "evaṃ kṛtvā tu sarveṣāṃ pareṣāṃ pūrvapūraṇam /",
  "GK18bharnatu:4801": "kramānnaidhanamekaikaṃ pratilomaṃ visarjayet // BhN_14.126 //",
  "GK18bharnatu:4802": "sarveṣāṃ chandasāmevaṃ laghvakṣaraviniścayam /",
  "GK18bharnatu:4803": "jānīta samavṛttānāṃ saṃkhyāṃ saṃkṣepatastathā // BhN_14.127 //",
  "GK18bharnatu:4804": "vṛttasya parimāṇantu chitvārdhena yathākramam /",
  "GK18bharnatu:4805": "nyasellaghu yathā saikamakṣaraṃ guru cāpyatha // BhN_14.128 //",
  "GK18bharnatu:4806": "evaṃ vinyasya vṛttānāṃ naṣṭoddiṣṭavibhāgataḥ /",
  "GK18bharnatu:4807": "gurulaghvakṣarāṇīha sarvachandassu darśayet // BhN_14.129 //",
  "GK18bharnatu:4808": "iti chandāṃsi yānīha mayoktāni dvijottamāḥ /",
  "GK18bharnatu:4809": "vṛttānyeteṣu nāṭye 'smin prayojyāni nibodhata // BhN_14.130 //",
  "GK18bharnatu:4810": "iti bharatīye nāṭyaśāstre vācikābhinaye chandovidhānaṃ nāma caturdaśo 'dhyāyaḥ",
  "GK18bharnatu:4811": "_____________________________________________________________",
  "GK18bharnatu:4812": "atha pañcadaśo 'dhyāyaḥ",
  "GK18bharnatu:4813": "chandāṃsyevaṃ hi yānīha mayoktāni dvijottamāḥ /",
  "GK18bharnatu:4814": "vṛttāni teṣu nāṭye 'smin prayojyāni nibodhata // BhN_15.1 //",
  "GK18bharnatu:4815": "ādye punarantye dve dve guruṇī cet /",
  "GK18bharnatu:4816": "sā syāttanumadhyā gāyatrasamutthā // BhN_15.2 //",
  "GK18bharnatu:4817": "yathā:",
  "GK18bharnatu:4818": "saṃtyaktavibhūṣā bhraṣṭāñjananetrā /",
  "GK18bharnatu:4819": "hastārpitagaṇḍā kiṃ tvaṃ tanumadhyā // BhN_15.3 //",
  "GK18bharnatu:4820": "laghugaṇa ādau bhavati catuṣkaḥ /",
  "GK18bharnatu:4821": "guruyugamantye makarakaśīrṣā // BhN_15.4 //",
  "GK18bharnatu:4822": "yathā:",
  "GK18bharnatu:4823": "svayamupayāntaṃ bhajasi na kāntam /",
  "GK18bharnatu:4824": "bhayakari kiṃ tvaṃ makarakaśīrṣā // BhN_15.5 //",
  "GK18bharnatu:4825": "ekamātraṃ ṣaṭke syād dvitīyaṃ pāde /",
  "GK18bharnatu:4826": "khyātarūpā vṛtte sā mālinī nāmnā // BhN_15.6 //",
  "GK18bharnatu:4827": "ṣaḍakṣarakṛte pāde laghu yatra dvitīyakam /",
  "GK18bharnatu:4828": "śeṣāṇi tu gurūṇi syurmālinī sā matā yathā // BhN_15.7 //",
  "GK18bharnatu:4829": "snānagandhādhikyairvastrabhūṣāyogaiḥ /",
  "GK18bharnatu:4830": "vyaktamevāsau tvaṃ mālinī prakhyātā // BhN_15.8 //",
  "GK18bharnatu:4831": "dvitīyaṃ pañcamaṃ caiva laghu yatra pratiṣṭhitam /",
  "GK18bharnatu:4832": "śeṣāṇi ca gurūṇi syurmālatī nāma sā yathā // BhN_15.9 //",
  "GK18bharnatu:4833": "śobhate baddhayā ṣaṭpadāviddhayā /",
  "GK18bharnatu:4834": "mālatīmālayā māninī līlayā // BhN_15.10 //",
  "GK18bharnatu:4835": "dvitīyaṃ ca caturthaṃ ca pañcamaṃ ca yadā laghu /",
  "GK18bharnatu:4836": "yasyāḥ saptākṣare pāde jñeyā sā tūddhatā yathā // BhN_15.11 //",
  "GK18bharnatu:4837": "sau trikau yadi pāde hyantimaśca gakāraḥ /",
  "GK18bharnatu:4838": "uṣṇigutthitapādā uddhatā khalu nāmnā // BhN_15.12 //",
  "GK18bharnatu:4839": "dantakṛntakṛtāstraṃ vyākulālakaśobham /",
  "GK18bharnatu:4840": "śaṃsatīva tavāsyaṃ nirdayaṃ ratayuddham // BhN_15.13 //",
  "GK18bharnatu:4841": "ādau dve nidhane caiva guruṇī yatra vai sadā /",
  "GK18bharnatu:4842": "pāde saptākṣare jñeyā nāmnā bhramaramālikā // BhN_15.14 //",
  "GK18bharnatu:4843": "pāde pāde niviṣṭau samyagviracitau tsau /",
  "GK18bharnatu:4844": "antye yadi gakāraḥ sā tu bhramaramālā // BhN_15.15 //",
  "GK18bharnatu:4845": "yathā:",
  "GK18bharnatu:4846": "nānākusumacitre prāpte surabhimāse /",
  "GK18bharnatu:4847": "eṣā bhramati mattā kānte bhramaramālā // BhN_15.16 //",
  "GK18bharnatu:4848": "ādyaṃ tṛtīyamantyaṃ ca pañcamaṃ saptamaṃ tathā /",
  "GK18bharnatu:4849": "gurūṇyaṣṭākṣare pāde siṃhalekheti sā yathā // BhN_15.17 //",
  "GK18bharnatu:4850": "jātu yasya gau na , pāde saṃsthitaḥ samasvarūpe /",
  "GK18bharnatu:4851": "tāmanuṣṭubāśrayasthāṃ vāvadanti siṃhalekhām // BhN_15.18 //",
  "GK18bharnatu:4852": "yattvayā hyanekabhāvaiśceṣṭitaṃ rahaḥ sugātri /",
  "GK18bharnatu:4853": "tanmano mama praviṣṭaṃ vṛttamadya siṃhalekham // BhN_15.19 //",
  "GK18bharnatu:4854": "caturthaṃ ca dvitīyaṃ ca ṣaṣṭhamaṣṭamameva ca /",
  "GK18bharnatu:4855": "gurūṇyaṣṭākṣare pāde yatra tanmattaceṣṭitam // BhN_15.20 //",
  "GK18bharnatu:4856": "yadā tu jātparau ralau gakāra eva ca sthitaḥ /",
  "GK18bharnatu:4857": "anuṣṭubudbhavaṃ tadā vadanti mattaceṣṭitam // BhN_15.21 //",
  "GK18bharnatu:4858": "yathā:",
  "GK18bharnatu:4859": "carāvaghūrṇitekṣaṇaṃ vilambitākulālakam /",
  "GK18bharnatu:4860": "asaṃsthitaiḥ padaiḥ priyā karoti mattaceṣṭitam // BhN_15.22 //",
  "GK18bharnatu:4861": "aṣṭākṣarakṛte pāde sarvāṇyeva bhavanti hi /",
  "GK18bharnatu:4862": "gurūṇi yasminsā nāmnā vidyunmāleti kīrtitā // BhN_15.23 //",
  "GK18bharnatu:4863": "mau gau cāntyau yasyāḥ pāde pādasyānte vicchedaśca /",
  "GK18bharnatu:4864": "sā cānuṣṭupchandasyuktā nityaṃ sadbhirvidyunmālā // BhN_15.24 //",
  "GK18bharnatu:4865": "sāmbhobhārairānānadbhiḥ śyāmāmbhodairvyāpte vyomni /",
  "GK18bharnatu:4866": "ādityāṃśuspardhinyeṣā dikṣu bhrāntā vidyunmālā // BhN_15.25 //",
  "GK18bharnatu:4867": "pañcamaṃ saptamaṃ cāntyaṃ guru pāde 'ṣṭake tathā /",
  "GK18bharnatu:4868": "chandojñairjñeyametattu vṛttaṃ cittavilāsitam // BhN_15.26 //",
  "GK18bharnatu:4869": "smitavaśaviprakāśairdaśanapadairamībhiḥ /",
  "GK18bharnatu:4870": "varatanu pūrṇacandraṃ tava mukhamāvṛṇoti // BhN_15.27 //",
  "GK18bharnatu:4871": "navākṣarakṛte pāde trīṇi syurnaidhanāni ca /",
  "GK18bharnatu:4872": "gurūṇi yasyāḥ sā nāmnā jñeyā madhukarī yathā // BhN_15.28 //",
  "GK18bharnatu:4873": "ṣaḍiha yadi laghūni syurnidhanagatamakāraścet /",
  "GK18bharnatu:4874": "budhajanabṛhatīsaṃsthā bhavati madhukarī nāmnā // BhN_15.29 //",
  "GK18bharnatu:4875": "kusumitamabhipaśyantī vividhatarugaṇaiśchannam /",
  "GK18bharnatu:4876": "vanamatiśayagandhāḍhyaṃ bhramati madhukarī hṛṣṭā // BhN_15.30 //",
  "GK18bharnatu:4877": "daśākṣarakṛte pāde trīṇyādau trīṇi naidhane /",
  "GK18bharnatu:4878": "yasyā gurūṇi sā jñeyā paṅktirutpalamālikā // BhN_15.31 //",
  "GK18bharnatu:4879": "trīṇyādau yadi hi gurūṇi syuścatvāro yadi laghavo madhye /",
  "GK18bharnatu:4880": "paṅktāvantagatamakāraḥ syādvijñeyā kuvalayamālākhyā // BhN_15.32 //",
  "GK18bharnatu:4881": "yathā:",
  "GK18bharnatu:4882": "asmiṃste śirasi tadā kānte vaiḍūryasphaṭikasuvarṇāḍhye /",
  "GK18bharnatu:4883": "śobhāṃ svāṃ na vahati tāṃ baddhā suśliṣṭā kuvalayamāleyam // BhN_15.33 //",
  "GK18bharnatu:4884": "dvitīyaṃ ca caturthaṃ ca ṣaṣṭamaṣṭamameva ca /",
  "GK18bharnatu:4885": "hrasvaṃ daśākṣare pāde yatra sā śikhisāriṇī // BhN_15.34 //",
  "GK18bharnatu:4886": "jau trikau hi pādagau tu yasya gau ca saṃśritau tathā samau stau /",
  "GK18bharnatu:4887": "paṅktiyogasupratiṣṭhitāṅgī sā mayūrasāriṇīti nāmnā // BhN_15.35 //",
  "GK18bharnatu:4888": "yathā:",
  "GK18bharnatu:4889": "naiva te 'sti saṃgamo manuṣyairnāpi kāmabhogacihnamanyat /",
  "GK18bharnatu:4890": "garbhiṇīva dṛśyase hyanārye kiṃ mayūrasāriṇī tvamevam // BhN_15.36 //",
  "GK18bharnatu:4891": "ādyaṃ caturthamantyaṃ ca saptamaṃ daśamaṃ tathā /",
  "GK18bharnatu:4892": "gurūṇi traiṣṭubhe pāde yatra syurdodhakaṃ tu tat // BhN_15.37 //",
  "GK18bharnatu:4893": "bhau tu bhagāviti yasya gaṇāḥ syuḥ syācca yatistricaturbhirathā'smin /",
  "GK18bharnatu:4894": "traiṣṭubhameva hi tatkhalu nāmnā dodhakavṛttamiti pravadanti // BhN_15.38 //",
  "GK18bharnatu:4895": "yathā:",
  "GK18bharnatu:4896": "praskhalitāprapadapravicāyaṃ mattavighūrṇitagātravilāsam /",
  "GK18bharnatu:4897": "paśya vilāsini kuñjarametaṃ dodhakavṛttamayaṃ prakaroti // BhN_15.39 //",
  "GK18bharnatu:4898": "ādau dvau pañcamaṃ caivāpyaṣṭamaṃ naidhanaṃ tathā /",
  "GK18bharnatu:4899": "guruṇyekādaśe pāde yatra tanmoṭakaṃ yathā // BhN_15.40 //",
  "GK18bharnatu:4900": "eṣo 'mbudatulyanisvanaravaḥ kṣīvaḥ skhalamānavilambagatiḥ /",
  "GK18bharnatu:4901": "śrutvā ghanagarjitamadritaṭe vṛkṣān pratimoṭayati dviradaḥ // BhN_15.41 //",
  "GK18bharnatu:4902": "navamaṃ saptamaṃ ṣaṣṭhaṃ tṛtīyaṃ ca bhavellaghu /",
  "GK18bharnatu:4903": "sarvāsvavasthāsu ca kāmatantre yogyāsi kiṃ vā bahunendravajrā // BhN_15.43 //",
  "GK18bharnatu:4904": "ebhireva tu saṃyuktā laghubhistraiṣṭubhī yadā /",
  "GK18bharnatu:4905": "upendravajrā vijñeyā laghvādāviha kevalam // BhN_15.44 //",
  "GK18bharnatu:4906": "priye śriyā varṇaviśeṣaṇena smitena kāntyā sukumārabhāvaiḥ /",
  "GK18bharnatu:4907": "amī guṇā rūpaguṇānurūpā bhavanti te kiṃ tvamupendravajrā // BhN_15.45 //",
  "GK18bharnatu:4908": "ādyaṃ tṛtīyamantyaṃ ca saptamaṃ navamaṃ tathā /",
  "GK18bharnatu:4909": "gurūṇyekādaśe pāde yatra sā tu rathoddhatā // BhN_15.46 //",
  "GK18bharnatu:4910": "kiṃ tvayā subhaṭa dūravarjitaṃ nātmano na suhṛdāṃ priyaṃ kṛtam /",
  "GK18bharnatu:4911": "yatpalāyanaparāyaṇasya te yāti dhūliradhunā rathoddhatā // BhN_15.47 //",
  "GK18bharnatu:4912": "yathā:",
  "GK18bharnatu:4913": "kiṃ tvayā kumatisaṅgayā sadā nājñayeva suhṛdāṃ priyaṃ kṛtam /",
  "GK18bharnatu:4914": "yad gṛhādvacanaroṣakampitā yāti tūrṇamabalā rathoddhatā // BhN_15.48 //",
  "GK18bharnatu:4915": "ādyaṃ tṛtīyamantyaṃ ca saptamaṃ daśamaṃ guru /",
  "GK18bharnatu:4916": "yasyāstu traiṣṭubhe pāde vijñeyā svāgatā hi sā // BhN_15.49 //",
  "GK18bharnatu:4917": "yathā:",
  "GK18bharnatu:4918": "adya me saphalamāyatanetre jīvitaṃ madanasaṃśrayabhāvam /",
  "GK18bharnatu:4919": "āgatāsi bhavanaṃ mama yasmātsvāgataṃ tava varoru niṣīda // BhN_15.50 //",
  "GK18bharnatu:4920": "ṣaṣṭhaṃ ca navamaṃ caiva laghunī traiṣṭubhe yadi /",
  "GK18bharnatu:4921": "gurūṇyanyāni pāde tu sā jñeyā śālinī yathā // BhN_15.51 //",
  "GK18bharnatu:4922": "duḥśīlaṃ vā nirguṇaṃ vāparaṃ vā loke dhairyādapriyaṃ na bravīṣi /",
  "GK18bharnatu:4923": "tasmācchīlaṃ sādhuhetoḥ suvṛttaṃ mādhuryātsyātsarvathā śālinī tvam // BhN_15.52 //",
  "GK18bharnatu:4924": "tṛtīyaṃ caiva ṣaṣṭhaṃ ca navamaṃ dvādaśaṃ tathā /",
  "GK18bharnatu:4925": "gurūṇi jāgate pāde yatra tattoṭakaṃ bhavet // BhN_15.53 //",
  "GK18bharnatu:4926": "yadi so 'tra bhavettu samudrasamastriṣu cāpi tathā niyamena yatiḥ /",
  "GK18bharnatu:4927": "satataṃ jagatīvihitaṃ hi tataṃ gaditaṃ khalu toṭakavṛttamidam // BhN_15.54 //",
  "GK18bharnatu:4928": "yathā:",
  "GK18bharnatu:4929": "kimidaṃ kapaṭāśrayadurviṣahaṃ bahuśāṭhyamatholbaṇarūkṣakatham /",
  "GK18bharnatu:4930": "svajanapriyasajjanabhedakaraṃ nanu toṭakavṛttamidaṃ kuruṣe // BhN_15.55 //",
  "GK18bharnatu:4931": "ādyaṃ tṛtīyamantyaṃ ca pañcamaṃ ṣaṣṭhameva ca /",
  "GK18bharnatu:4932": "tathopāntyaṃ jagatyāṃ ca guru cetkumudaprabhā // BhN_15.56 //",
  "GK18bharnatu:4933": "yau trikau tathā nyau yadi khalu pāde ṣaḍbhireva varṇairyadi ca yatiḥ syāt |",
  "GK18bharnatu:4934": "nityasaṃniviṣṭā jagatividhāne nāmataḥ prasiddhā kumudanibhā sā // BhN_15.57 //",
  "GK18bharnatu:4935": "yathā:",
  "GK18bharnatu:4936": "manmathena viddhā salalitabhāvā nṛttagītayogā pravikasitākṣī /",
  "GK18bharnatu:4937": "nindyamadya kiṃ tvaṃ vigalitaśobhā candrapādayuktā kumudavatī ca // BhN_15.58 //",
  "GK18bharnatu:4938": "matāntare:",
  "GK18bharnatu:4939": "yadi khalu pāde nyau trikau yathā yau yatirapi varṇaiḥ ṣaḍbhireva cetsyāt /",
  "GK18bharnatu:4940": "jagatividhāne nityasaṃniviṣṭā kumudanibhā sā nāmataḥ prasiddhā // BhN_15.59 //",
  "GK18bharnatu:4941": "yathā:",
  "GK18bharnatu:4942": "kumudanibhā tvaṃ kāmabāṇaviddhā kimasi natabhrūḥ śītavātadagdhā /",
  "GK18bharnatu:4943": "mṛdunalinīvāpāṇḍuvaktraśobhā kathamapi jātā hyagrataḥ sakhīnām // BhN_15.60 //",
  "GK18bharnatu:4944": "dvādaśākṣarake pāde saptamaṃ daśamaṃ laghu /",
  "GK18bharnatu:4945": "ādau pañcākṣaracchedaścandralekhā tu sā yathā // BhN_15.61 //",
  "GK18bharnatu:4946": "vaktraṃ saumyaṃ te padmapatrāyatākṣaṃ kāmasyāvāsaṃ sunāsoccaprahāsam /",
  "GK18bharnatu:4947": "kāmasyāpīdaṃ kāmamāhartukāmaṃ kānte kāntyā tvaṃ candralekheva bhāsi // BhN_15.62 //",
  "GK18bharnatu:4948": "tṛtīyamantyaṃ navamaṃ pañcamaṃ ca yadā guru /",
  "GK18bharnatu:4949": "dvādaśākṣarake pāde yatra sā pramitākṣarā // BhN_15.63 //",
  "GK18bharnatu:4950": "yathā:",
  "GK18bharnatu:4951": "smitabhāṣiṇī hyacapalāparuṣā nibhṛtāpavādavimukhī satatam /",
  "GK18bharnatu:4952": "api kasyacidyuvatirasti sukhā pramitākṣarā sa hi pumāñjayati // BhN_15.64 //",
  "GK18bharnatu:4953": "dvitīyamantyaṃ daśamaṃ caturthaṃ pañcamāṣṭame /",
  "GK18bharnatu:4954": "gurūṇi dvādaśe pāde vaṃśasthā jagatī tu sā // BhN_15.65 //",
  "GK18bharnatu:4955": "yadi trikau jtau bhavatastu pādatastathaiva ca jrāvavasānasaṃsthitau /",
  "GK18bharnatu:4956": "tadā hi vṛttaṃ jagatīpratiṣṭhitaṃ vadanti vaṃśasthamitīha nāmataḥ // BhN_15.66 //",
  "GK18bharnatu:4957": "na me priyā tvaṃ bahumānavarjitāṃ priyaṃ priyā te paruṣābhibhāṣiṇī /",
  "GK18bharnatu:4958": "tathā ca paśyāmyahamadya vigrahaṃ dhruvaṃ hi vaṃśasthagatiṃ kariṣyati // BhN_15.67 //",
  "GK18bharnatu:4959": "caturthamantyaṃ daśamaṃ saptamaṃ ca yadā guru /",
  "GK18bharnatu:4960": "bhaveddhi jāgate pāde tadā syāddhariṇaplutā // BhN_15.68 //",
  "GK18bharnatu:4961": "paruṣavākyakaśābhihitā tvayā bhayavilokanapārśvanirīkṣaṇā /",
  "GK18bharnatu:4962": "varatanuḥ pratataplutasarpaṇairanukaroti gatairhariṇaplutam // BhN_15.69 //",
  "GK18bharnatu:4963": "saptamaṃ navamaṃ cāntyamupāntyaṃ ca yadā guru /",
  "GK18bharnatu:4964": "dvādaśākṣarake pāde kāmadatteti sā yathā // BhN_15.70 //",
  "GK18bharnatu:4965": "karajapadavibhūṣitā yathā tvaṃ sudati daśanavikṣatādharā ca /",
  "GK18bharnatu:4966": "gatirapi caraṇāvalagnamandā tvamasi mṛganibhākṣi kāmadattā // BhN_15.71 //",
  "GK18bharnatu:4967": "ādyaṃ caturthaṃ daśamaṃ saptamaṃ ca yadā laghu /",
  "GK18bharnatu:4968": "pāde tu jāgate yasyā aprameyā tu sā yathā // BhN_15.72 //",
  "GK18bharnatu:4969": "na te kācidanyā samā dṛśyate strī nṛloke viśiṣṭā guṇairadvitīyaiḥ /",
  "GK18bharnatu:4970": "trilokyāṃ guṇajjñān samāhṛtya sarvān jagatyaprameyāsi sṛṣṭā vidhātrā // BhN_15.73 //",
  "GK18bharnatu:4971": "dvitīyaṃ pañcamaṃ caiva hyaṣṭamekādaśe yathā /",
  "GK18bharnatu:4972": "pāde yatra laghūni syuḥ padminī nāma sā yathā // BhN_15.74 //",
  "GK18bharnatu:4973": "rāstrikāḥ sāgarākhyā niviṣṭā yadā syāt trike ca trike yuktarūpā yatiḥ /",
  "GK18bharnatu:4974": "sanniviṣṭā jagatyāstatassā budhair nāmataścāpi saṃkīrtyate padminī // BhN_15.75 //",
  "GK18bharnatu:4975": "dehatoyāśayā vaktrapadmojjvalā netrabhṛṅgākulā dantahaṃsasmitā /",
  "GK18bharnatu:4976": "keśapāśacchadā cakravākastanī padminīva priye bhāsi me sarvadā // BhN_15.76 //",
  "GK18bharnatu:4977": "phullapadmānanā tvaṃ dvirephekṣaṇā keśapatracchadā cakravākastanī /",
  "GK18bharnatu:4978": "pītatoyāvalī baddhakāñcīguṇā padminīva priye bhāsi nīre sthitā // BhN_15.77 //",
  "GK18bharnatu:4979": "ādau ṣaṭ daśamaṃ caiva pāde yatra laghūnyatha /",
  "GK18bharnatu:4980": "śeṣāṇi tu gurūṇi syurjāgate puṭasaṃjñitā // BhN_15.78 //",
  "GK18bharnatu:4981": "yadi caraṇaniviṣṭau nau tathā myau yatividhirapi yuktyāṣṭābhiriṣṭaḥ /",
  "GK18bharnatu:4982": "bhavati ca jagatīsthaḥ sarvadāsau ya iha hi puṭavṛttaṃ nāmatastu // BhN_15.79 //",
  "GK18bharnatu:4983": "upavanasalilānāṃ bālapadmairbhramaraparabhṛtānāṃ kaṇṭhanādaiḥ /",
  "GK18bharnatu:4984": "madanamadavilāsaiḥ kāminīnāṃ kathayati puṭavṛttaṃ puṣpamāsaḥ // BhN_15.80 //",
  "GK18bharnatu:4985": "dvitīyāntye caturthaṃ ca navamaikādaśe guru /",
  "GK18bharnatu:4986": "vicchedo 'tijagatyāṃ tu caturbhiḥ sā prabhāvatī // BhN_15.81 //",
  "GK18bharnatu:4987": "kathaṃ nvidaṃ kamalaviśālalocane gṛhaṃ dhanaiḥ pihitakare divākare /",
  "GK18bharnatu:4988": "acintayantyabhinavavarṣavidyutastvamāgatā sutanu yathā prabhāvatī // BhN_15.82 //",
  "GK18bharnatu:4989": "trīṇyādāvaṣṭamaṃ caiva daśamaṃ naidhanadvayam /",
  "GK18bharnatu:4990": "gurūṇyatijagatyāṃ tu tribhiśchedaiḥ praharṣiṇī // BhN_15.83 //",
  "GK18bharnatu:4991": "bhāvasthairmadhurakathaiḥ subhāṣitaistvaṃ sāṭopaskhalitavilambitairgataiśca /",
  "GK18bharnatu:4992": "śobhāḍhyairharasi manāṃsi kāmukānāṃ suvyaktaṃ hyatijagatī praharṣiṇī ca // BhN_15.84 //",
  "GK18bharnatu:4993": "ṣaṣṭhaṃ ca saptamaṃ caiva daśamaikādaśe laghu /",
  "GK18bharnatu:4994": "trayodaśākṣare pāde jñeyaṃ mattamayūrakam // BhN_15.85 //",
  "GK18bharnatu:4995": "vidyunnaddhāḥ sendradhanurañjitadehā vātoddhūtāḥ śvetavalākākṛtaśobhāḥ /",
  "GK18bharnatu:4996": "ete meghā garjitanādojjvalacihnāḥ prāvṛṭkālaṃ mattamayūrāḥ kathayanti // BhN_15.86 //",
  "GK18bharnatu:4997": "ādau dve caturthaṃ caiva cāṣṭamaikādaśe guru /",
  "GK18bharnatu:4998": "antyopāntye ca śakvaryā vasantatilakā yathā // BhN_15.87 //",
  "GK18bharnatu:4999": "citrairvasantakusumaiḥ kṛtakeśahastā sragdāmamālyaracanā suvibhūṣitāṅgī /",
  "GK18bharnatu:5000": "nānāvasantakavibhūṣitakarṇapāśā sākṣādvasantatilakeva vibhāti nārī // BhN_15.88 //",
  "GK18bharnatu:5001": "pañcādau śakvarī pāde gurūṇi trīṇi naidhane /",
  "GK18bharnatu:5002": "pañcākṣarādau ca yatirasaṃbādhā tu sā yathā // BhN_15.89 //",
  "GK18bharnatu:5003": "yathā:",
  "GK18bharnatu:5004": "mānālokajñaḥ sutabalakulaśīlāḍhyo yasminsammānaṃ na sadṛśamanu paśyeddhi /",
  "GK18bharnatu:5005": "gacchettaṃ tyaktvā drutagatiraparaṃ deśaṃ kīrṇā nānārthairavaniriyamasaṃbādhā // BhN_15.90 //",
  "GK18bharnatu:5006": "catvāryādau gurūṇi syurdaśamaikādaśe tathā /",
  "GK18bharnatu:5007": "antyopāntye ca śakvaryāḥ pāde tu śarabhā yathā // BhN_15.91 //",
  "GK18bharnatu:5008": "eṣā kāntā vrajati lalitā vepamānā gulmaiścchannaṃ vanamabhinavaiḥ saṃpraviddham /",
  "GK18bharnatu:5009": "hā hā kaṣṭaṃ kimidamiti no vedmi mūḍho vyaktaṃ kānte śarabhalalitāntvaṃ karoṣi // BhN_15.92 //",
  "GK18bharnatu:5010": "adau ṣaṭ daśamaṃ caiva laghu caiva trayodaśam /",
  "GK18bharnatu:5011": "yatrātiśakvare pāde jñeyā nāndīmukhī tu sā // BhN_15.93 //",
  "GK18bharnatu:5012": "yathā:",
  "GK18bharnatu:5013": "na khalu tava kadācitkrodhatāmrāyatākṣaṃ bhrukuṭivalitabhaṅgaṃ dṛṣṭapūrvaṃ mayāsyam /",
  "GK18bharnatu:5014": "kimiha bahubhiruktairyā mamecchā hṛdisthā tvamasi madhuravākyā devi nāndīmukhīva // BhN_15.94 //",
  "GK18bharnatu:5015": "ādyaṃ caturthaṃ ṣaṣṭhaṃ ca naidhanaṃ ca yadā guru /",
  "GK18bharnatu:5016": "ṣoḍaśākṣarake pāde yatrebhalalitaṃ tu tat // BhN_15.95 //",
  "GK18bharnatu:5017": "bhrau yadi nāśca nityamiha viracitacaraṇaḥ gaśca tathā vai bhavati nidhanamupagataḥ /",
  "GK18bharnatu:5018": "syādapi cāṣṭimeva yadi satatamanugataṃ tatkhalu vṛttamagravṛṣabhagajavilasitam // BhN_15.96 //",
  "GK18bharnatu:5019": "kālatoyadharaiḥ sudhīradhanapaṭupaṭaharavaiḥ sarjakadambanīpakuṭajakusumasurabhiḥ /",
  "GK18bharnatu:5020": "kandalasendragopakaracitamavanitalaṃ vīkṣya karotyasau vṛṣabhagajavilasitam // BhN_15.97 //",
  "GK18bharnatu:5021": "ādyātparāṇi vai pañca dvādaśaṃ satrayodaśaḥ /",
  "GK18bharnatu:5022": "antyopāntye ca dīrghāṇi lalitapravaraṃ hi tat // BhN_15.98 //",
  "GK18bharnatu:5023": "yadā ymau pādasthau bhavata iha cetstau tathā gau tathā ṣaḍbhiścānyairyatirapi ca varṇairyathā syāt /",
  "GK18bharnatu:5024": "tadapyaṣṭau nityaṃ samanugatamevoktamanyaiḥ prayogajñairvṛttaṃ pravaralalitaṃ nāmatastu // BhN_15.99 //",
  "GK18bharnatu:5025": "yathā:",
  "GK18bharnatu:5026": "nakhālīḍhaṃ gātraṃ daśanakhacitaṃ coṣṭhagaṇḍaṃ śiraḥ puṣponmiśraṃ pravilulitakeśālakāntam /",
  "GK18bharnatu:5027": "gatiḥ khinnā ceyaṃ vadanamapi saṃbhrāntanetram aho ślāghyaṃ vṛttaṃ pravaralalitaṃ kāmaceṣṭam // BhN_15.100 //",
  "GK18bharnatu:5028": "ādyātparāṇi pañcātha dvādaśaṃ satrayodaśam /",
  "GK18bharnatu:5029": "antyaṃ saptadaśe pāde śikhariṇyāṃ gurūṇi ca // BhN_15.101 //",
  "GK18bharnatu:5030": "caturbhistasyaiva pravaralalitasya trikagaṇair yadā lau gaścānte bhavati caraṇe 'tyaṣṭigadite /",
  "GK18bharnatu:5031": "yadā ṣaḍbhiścchedo bhavati yadi mārgeṇa vihitas tadā vṛtteṣveṣā khalu śikhariṇī nāma gaditā // BhN_15.102 //",
  "GK18bharnatu:5032": "yathā:",
  "GK18bharnatu:5033": "mahānadyā bhogaṃ pulinamiva bhāti te jaghanaṃ tathāsyaṃ netrāḍhyaṃ bhramarasahitaṃ paṅkajamiva /",
  "GK18bharnatu:5034": "gatirmandā ceyaṃ sutanu tava ceṣṭā sulalitā stanābhyāṃ tābhyāṃ tvaṃ śikhariṇi supīnāsi vanite // BhN_15.103 //",
  "GK18bharnatu:5035": "yatra pañca laghūnyādau trayodaśacaturdaśe /",
  "GK18bharnatu:5036": "ṣoḍaśaikādaśe caiva tatsyādvṛṣabhaceṣṭitam // BhN_15.104 //",
  "GK18bharnatu:5037": "yadi hi caraṇe nsau slau gaḥ kramādviniveśitār yadi khalu yatiḥ ṣaḍbhirvarṇairstathā daśabhiḥ punaḥ /",
  "GK18bharnatu:5038": "yadi vihitaṃ syādatyaṣṭiḥ prayogasukhāśrayaṃ vṛṣabhalalitaṃ vṛttaṃ jñeyaṃ tathā hariṇīti vā // BhN_15.105 //",
  "GK18bharnatu:5039": "yathā:",
  "GK18bharnatu:5040": "jaladhararavaṃ śrutvā śrutvā madocchrayadarpito vilikhitamahīśṛṅgākṣepairvṛṣaiḥ pratinardya ca /",
  "GK18bharnatu:5041": "svayuvativṛto goṣṭhādgoṣṭhaṃ prayāti ca nirbhayo vṛṣabhalalitaṃ citraṃ vṛttaṃ karoti ca śādvale // BhN_15.106 //",
  "GK18bharnatu:5042": "catvāryādau ca daśamaṃ guru yatra trayodaśaṃ caturdaśaṃ tathāntye dve caikādaśamathāpi ca // BhN_15.107 //",
  "GK18bharnatu:5043": "yadā saptadaśe pāde śeṣāṇi ca laghūnyatha /",
  "GK18bharnatu:5044": "bhavanti yasminsā jñeyā śrīdharī nāmato yathā // BhN_15.108 //",
  "GK18bharnatu:5045": "mo bhnau ca syuścaraṇaracitāstau gurū ca praviṣṭāśchedaḥ śiṣṭo yadi ca daśabhiḥ syāttathānyaiścaturbhiḥ /",
  "GK18bharnatu:5046": "atyaṣṭau ca pratiniyamitā varṇataḥ spaṣṭarūpā sā vijñeyā dvijamunigaṇaiḥ śrīdharī nāmatastu // BhN_15.109 //",
  "GK18bharnatu:5047": "snānaiścūrṇaiḥ sukhasurabhibhirgandhavāsaiśca dhūpaiḥ puṣpaiścānyaiḥ śirasi racitairvastrayogaiśca taistaiḥ /",
  "GK18bharnatu:5048": "nānāratnaiḥ kanakakhacitairaṅgasaṃbhogasaṃsthairvyaktaṃ kānte kamalanilayā śrīdharīvātibhāsi // BhN_15.110 //",
  "GK18bharnatu:5049": "ādyaṃ caturthaṃ ṣaṣṭhaṃ ca daśamaṃ naidhanaṃ guru /",
  "GK18bharnatu:5050": "tadvaṃśapatrapatitaṃ daśabhiḥ saptabhiryatiḥ // BhN_15.111 //",
  "GK18bharnatu:5051": "yathā eṣa gajo 'drimastakataṭe kalabhaparivṛtaḥ krīḍati vṛkṣagulmagahane kusumabhiranate /",
  "GK18bharnatu:5052": "megharavaṃ niśamya muditaḥ pavanajavasamaḥ sundari vaṃśapatrapatitaṃ punarapi kurute // BhN_15.112 //",
  "GK18bharnatu:5053": "dvitīyamantyaṃ ṣaṣṭhaṃ cāpyaṣṭamaṃ dvādaśaṃ tathā /",
  "GK18bharnatu:5054": "caturdaśaṃ pañcadaśaṃ pāde saptadaśākṣare // BhN_15.113 //",
  "GK18bharnatu:5055": "bhavanti yatra dīrghāṇi śeṣāṇi ca laghūnyatha /",
  "GK18bharnatu:5056": "vilambitagatiḥ sā tu vijñeyā nāmato yathā // BhN_15.114 //",
  "GK18bharnatu:5057": "yadā dviruditau hi pādamabhisaṃśritau jsau trikau tathaiva ca punastayornidhanamāśritau yau lagau /",
  "GK18bharnatu:5058": "tadaṣṭiratipūrvikā yatirapi svabhāvādyathā vilambitagatistadā nigaditā dvijairnāmataḥ // BhN_15.115 //",
  "GK18bharnatu:5059": "yathā:",
  "GK18bharnatu:5060": "vighūrṇitavilocanā pṛthuvikīrṇahārā punaḥ pralambaraśanā calatskhalitapādamandaklamā /",
  "GK18bharnatu:5061": "na me priyamidaṃ janasya bahumānarāgeṇa yanmadena vivaśā vilambitagatiḥ kṛtā tvaṃ priye // BhN_15.116 //",
  "GK18bharnatu:5062": "pañcādau pañcadaśakaṃ dvādaśaikādaśe guru /",
  "GK18bharnatu:5063": "caturdaśaṃ tathāntye dve citralekhā dhṛtau smṛtā // BhN_15.117 //",
  "GK18bharnatu:5064": "yathā nānāratnāḍhyairbahubhiradhikaṃ bhūṣaṇairaṅgasaṃsthairnānā gandhāḍhyairmadanajanakairaṅgarāgairvicitraiḥ /",
  "GK18bharnatu:5065": "keśaiḥ snānāḍhyaiḥ kusumabharitairvastrarāgaiśca taistaiḥ kānte saṃkṣepāt kimiha bahunā citralekheva bhāsi // BhN_15.118 //",
  "GK18bharnatu:5066": "antyaṃ saptadaśaṃ caiva ṣoḍaśaṃ sacaturdaśam /",
  "GK18bharnatu:5067": "trayodaśaṃ dvādaśaṃ ca ṣaṣṭhamaṣṭamameva ca // BhN_15.119 //",
  "GK18bharnatu:5068": "trīṇyādau ca gurūṇi syuryasmiṃstvekonaviṃśake /",
  "GK18bharnatu:5069": "pāde laghūni śeṣāṇi śārdūlakrīḍitaṃ tu tat // BhN_15.120 //",
  "GK18bharnatu:5070": "msau jsau tau guru ca prayoganiyatā yasminniviṣṭāstrikā ādyā cāntyayatiścatustrikayutā jñeyā parā saptabhiḥ /",
  "GK18bharnatu:5071": "nityaṃ yatpadamāśritā hyatidhṛtirnityaṃ kavīnāṃ priyaṃ tajjñeyaṃ khalu vṛttajātinipuṇaiḥ śārdūlavikrīḍitam // BhN_15.121 //",
  "GK18bharnatu:5072": "yathā:",
  "GK18bharnatu:5073": "nānāśastraśataghnitomarahatāḥ prabhraṣṭasarvāyudhāḥ nirbhinnodarapādabāhuvadanā nirṇāśitāḥ śatravaḥ /",
  "GK18bharnatu:5074": "dhairyotsāhaparākramaprabhṛtibhistaistairvicitrairguṇair vṛttaṃ te ripughāti bhāti samare śārdūlavikrīḍitam // BhN_15.122 //",
  "GK18bharnatu:5075": "tāvattvaṃ vijitendriyaḥ śubhamate sarvātmanā pratyahaṃ dāne śīlavidhau ca yojaya manaḥ svargāpavargāpaham /",
  "GK18bharnatu:5076": "yāvad vyādhijarāpracaṇḍanakharo vyāyatsaṭābhirbhṛśaṃ mṛtyuste na karoti jīvitamṛgaiḥ śārdūlavikrīḍitam // BhN_15.123 //",
  "GK18bharnatu:5077": "catvāryādau ca ṣaṣṭhaṃ ca saptamaṃ sacaturdaśam /",
  "GK18bharnatu:5078": "tathā pañcadaśaṃ caiva ṣiḍaśaṃ naidhanaṃ tathā // BhN_15.124 //",
  "GK18bharnatu:5079": "etāni ca gurūṇi syuḥ śeṣāṇi tu laghūnyatha /",
  "GK18bharnatu:5080": "pāde yatra kṛtau jñeyā nāmnā suvadanā tu sā // BhN_15.125 //",
  "GK18bharnatu:5081": "mrau mnau ybhau lgau ca samyagyadi ca viracitāḥ pāde kramavaśād vicchedaḥ saptabhiḥ syātpunarapi ca yatiḥ saptākṣarakṛtā /",
  "GK18bharnatu:5082": "yadyeṣā saṃśritā syātkṛtimapi ca punaḥ śliṣṭākṣarapadā vidvadbhirvṛttajātau tata iha gaditā nāmnā suvadanā // BhN_15.126 //",
  "GK18bharnatu:5083": "yathā:",
  "GK18bharnatu:5084": "netre līlālasānte kamaladalanibhe bhrūcāpavinate raktoṣṭhaṃ pīnamadhyaṃ samasahitaghanāḥ snigdhāśca daśanāḥ /",
  "GK18bharnatu:5085": "karṇāvaṃsapralambau cibukamapi nataṃ ghoṇā surucirā vyaktaṃ tvaṃ martyaloke varatanu vihitāsyekā suvadanā // BhN_15.127 //",
  "GK18bharnatu:5086": "catvāryādau tathā ṣaṣṭhaṃ saptamaṃ ca caturdaśam /",
  "GK18bharnatu:5087": "aṣṭādaśaṃ saptadaśaṃ tathā pañcadaśaṃ punaḥ // BhN_15.128 //",
  "GK18bharnatu:5088": "antyopāntye gurūṇyatra laghūnyanyāni sarvadā /",
  "GK18bharnatu:5089": "ekaviṃśatike pāde sragdharā nāma sā yathā // BhN_15.129 //",
  "GK18bharnatu:5090": "mrau mnau yau yaśca samyagyadi hi viracitāḥ syustrikāḥ pādayoge varṇaiḥ pūrvopadiṣṭairyatirapi ca punaḥ saptabhiḥ saptabhiḥ syāt /",
  "GK18bharnatu:5091": "vṛttaṃ samyagyadi syātprakṛtimanugataṃ tatvavidbhiḥ pradiṣṭaṃ vijñeyaṃ vṛttajātau kavijanadayitā sragdharā nāmatastu // BhN_15.130 //",
  "GK18bharnatu:5092": "yathā:",
  "GK18bharnatu:5093": "cūtāśokāravindaiḥ kuravakatilakaiḥ karṇikāraiḥ śirīṣaiḥ punnāgaiḥ pārijātairvakulakuvalayaiḥ kiṃśukaiḥ sātimuktaiḥ /",
  "GK18bharnatu:5094": "etairnānāprakāraiḥ bahulasurabhibhirviprakīrṇaiśca taistair vāsantaiḥ puṣpavṛndairnaravara vasudhā sragdharevādya bhāti // BhN_15.131 //",
  "GK18bharnatu:5095": "caturthamādyaṃ ṣaṣṭhaṃ ca daśamaṃ dvādaśaṃ tathā /",
  "GK18bharnatu:5096": "ṣoḍaśāṣṭādaśe caiva naidhanaṃ ca gurūṇyatha // BhN_15.132 //",
  "GK18bharnatu:5097": "dvāviṃśatyakṣare pāde śeṣāṇi ca laghūnyatha /",
  "GK18bharnatu:5098": "bhavanti yatra tajjñeyaṃ bhadrakaṃ nāmato yathā // BhN_15.133 //",
  "GK18bharnatu:5099": "bhrau caraṇe yadā viniyatau trikau kramavaśādathātikṛtividhau nrau ca tataḥ paraṃ ca rucirāvanantarakṛtau nagāvapi punaḥ /",
  "GK18bharnatu:5100": "tacca daśāṣṭavarṇaracitā caturṣvapi tathā yatiśca satataṃ bhadrakavṛttameva khalu nāṭyayogakuśalairbudhairnigaditam // BhN_15.134 //",
  "GK18bharnatu:5101": "utplutamekahastacaraṇaṃ dvitīyakararecitaṃ vaṃśamṛdaṅgavādyamadhuraṃ vicitrakaraṇānugaṃ bahuvidham /",
  "GK18bharnatu:5102": "bhadrakametadadya subhage vidagdhagaticeṣṭitaiḥ sulalitair nṛtyasi vibhramākulapadaṃ viviktarasabhāvitaṃ śaśimukhi // BhN_15.135 //",
  "GK18bharnatu:5103": "antyamekonaviṃśaṃ ca saptamaṃ satrayodaśam /",
  "GK18bharnatu:5104": "ekādaśaṃ saptadaśaṃ pañcamaṃ ca gurūṇyatha // BhN_15.136 //",
  "GK18bharnatu:5105": "śeṣāṇi ca laghūni syurvikṛtyāścaraṇe budhaiḥ /",
  "GK18bharnatu:5106": "vṛttaṃ tadaśvalalitaṃ vijñeyaṃ nāmato yathā // BhN_15.137 //",
  "GK18bharnatu:5107": "yadi ca nakāra ādiracitaḥ pade viracito 'nta eva lagau yadi ca nabhau tridhā ca nihitau krameṇa khalu madhyāvapi tathā /",
  "GK18bharnatu:5108": "yadi ca samāśritaṃ hi vikṛtiṃ yatiśca daśabhistathaikasahitais tata iha kīrtitaṃ munigaṇairviśuddhacaritaistadaśvalalitam // BhN_15.138 //",
  "GK18bharnatu:5109": "vividhaturaṅganāgarathayodhasaṅkulamalaṃ balaṃ samuditaṃ śaraśataśaktikuntaparidhāsiyaṣṭivitataṃ bahupraharaṇam /",
  "GK18bharnatu:5110": "ripuśatamuktaśastraravabhītaśaṅkitabhaṭaṃ bhayākuladiśaṃ kṛtamabhivīkṣya saṃyugamukhe samarpitaguṇaṃ tvayāśvalalitam // BhN_15.139 //",
  "GK18bharnatu:5111": "ṣaḍādāvaṣṭamaṃ caiva hyekādaśacaturdaśe /",
  "GK18bharnatu:5112": "viṃśaṃ saptadaśaṃ caiva trayoviṃśaṃ tathaiva ca // BhN_15.140 //",
  "GK18bharnatu:5113": "etāni ca laghūni syuḥ śeṣāṇyatha gurūṇi ca /",
  "GK18bharnatu:5114": "caturviṃśatike pāde meghamāleti sā yathā // BhN_15.141 //",
  "GK18bharnatu:5115": "yadi khalu caraṇasthitau nau trikau kṛtikāravyāstathā rāḥ syuḥ kramāt /",
  "GK18bharnatu:5116": "bhavati yadi yatistathā saptabhiḥ saptabhistriṣvato 'nyā yatiḥ pañca vidyāttathā // BhN_15.142 //",
  "GK18bharnatu:5117": "pavanabalasamāhṛtā tīvragambhīranādā balākāvalīmekhalā kṣitidharasadṛśoccarūpā mahānīladhūmāñjanābhāmbugarbhodbhavā /",
  "GK18bharnatu:5118": "surapatidhanurujjvalābaddhakakṣyā taḍiddyotasannāhapaṭṭījvalā gaganatalavisāriṇī prāvṛṣaṇyā dṛḍhaṃ meghamālādhikaṃ śobhate // BhN_15.143 //",
  "GK18bharnatu:5119": "ādyaṃ caiva caturthaṃ ca pañcamaṃ ṣaṣṭhameva ca /",
  "GK18bharnatu:5120": "navamaṃ daśamaṃ caiva naidhanaṃ ca bhavedguru // BhN_15.144 //",
  "GK18bharnatu:5121": "laghūnyanyāni śeṣāṇi pāde syuḥ pañcaviṃśake /",
  "GK18bharnatu:5122": "vṛttajjñaiḥ sā tu vijñeyā krauñcapādīti nāmataḥ // BhN_15.145 //",
  "GK18bharnatu:5123": "bhmau yadi pāde sbhāvapi ceṣṭāvabhikṛtirapi ca hi yadi khalu vihitā nāśca samudrāḥ syurviniviṣṭā yadi ca khalu guru bhavati nidhanagatam /",
  "GK18bharnatu:5124": "pañcabhirādau chedamupetā punarapi yatiriha yadi khalu daśabhiḥ krauñcapadeyaṃ vṛttavidhāne suragaṇapitṛgaṇamunigaṇavihitā // BhN_15.146 //",
  "GK18bharnatu:5125": "yaḥ kila dākṣaṃ vidrutasomaṃ kratuvaramacamasamapagatakalaśaṃ pātitayūpaṃ kṣiptacaṣālaṃ vicayanamasamidhamapaśukacarukam /",
  "GK18bharnatu:5126": "kārmukamuktenāśu cakāra vyapagatasuragaṇapitṛgaṇamiṣuṇā nityamasau te daityagaṇāriḥ pradahatu makhamiva ripugaṇamakhilam // BhN_15.147 //",
  "GK18bharnatu:5127": "yā kapilākṣī piṅgalakeśī kaliruciranudinamanunayakaṭhinā dīrghatarābhiḥ sthūlasirābhiḥ parivṛtavapuratiśayakuṭilagatiḥ /",
  "GK18bharnatu:5128": "āyatajaṅghā nimnakapolā laghutarakucayugaparigatahṛdayā sā parihāryā krauñcapadā strī dhruvamiha niravadhisukhamabhilaṣatā // BhN_15.148 //",
  "GK18bharnatu:5129": "aṣṭāvādau gurūṇi syustathā caikonaviṃśakam /",
  "GK18bharnatu:5130": "ekaviṃśaṃ ca vijñeyaṃ caturviṃśaṃ sanaidhanam // BhN_15.149 //",
  "GK18bharnatu:5131": "etāni guru saṃkhyāni śeṣāṇi ca laghūnyatha /",
  "GK18bharnatu:5132": "ṣaḍviṃśatyakṣare pāde tadbhujaṅgavijṛmbhitam // BhN_15.150 //",
  "GK18bharnatu:5133": "yasyāṃ mau to nāḥ strau nityaṃ praticaraṇamatha",
  "GK18bharnatu:5134": "gaditakāstrikā hyanupūrvaśaḥ",
  "GK18bharnatu:5135": "ṣaḍviṃśatyāmekonāyāṃ ca yadi hi",
  "GK18bharnatu:5136": "khalu yatirabhidhā caturbhirathāṣṭābhiḥ /",
  "GK18bharnatu:5137": "paścādantyau lgau saṃyojyau yadi bhavati",
  "GK18bharnatu:5138": "manujadayitāṃ samāśritamutkṛtiṃ",
  "GK18bharnatu:5139": "nāmnā vṛttaṃ loke khyātaṃ kavivadana",
  "GK18bharnatu:5140": "vikasanaparaṃ bhujaṅgavijṛmbhitam // BhN_15.151 //",
  "GK18bharnatu:5141": "yathā:",
  "GK18bharnatu:5142": "rūpopetāṃ devaiḥ sṛṣṭāṃ samadagaja",
  "GK18bharnatu:5143": "vilasitagatiṃ nirīkṣya tilottamāṃ",
  "GK18bharnatu:5144": "prādakṣiṇyātprāptāṃ draṣṭuṃ bahuvadana",
  "GK18bharnatu:5145": "macalanayanaṃ śiraḥ kṛtavān hariḥ /",
  "GK18bharnatu:5146": "dīrghaṃ niśvasyāntargūḍhaṃ stanavadana",
  "GK18bharnatu:5147": "jaghanarucirāṃ nirīkṣya tathā punaḥ",
  "GK18bharnatu:5148": "pṛṣṭhe nyastaṃ devendreṇa pravaramaṇi",
  "GK18bharnatu:5149": "kanakavalayaṃ bhujaṅgavijṛmbhitam // BhN_15.152 //",
  "GK18bharnatu:5150": "daṇḍakaṃ nāma vijñeyamutkṛteradhikataram /",
  "GK18bharnatu:5151": "meghamālādikaṃ tatsyānnau cādau kāguhā trikāḥ // BhN_15.153 //",
  "GK18bharnatu:5152": "yathā:",
  "GK18bharnatu:5153": "muditajanapadākulā sphītasasyākarā bhūtadhātrī bhavantaṃ samabhyarcati",
  "GK18bharnatu:5154": "dviradakaraviluptahintālatālīvanāstvāṃ namasyanti vindhyādayaḥ parvatāḥ /",
  "GK18bharnatu:5155": "sphuṭitakalaśāśuktinigīrṇamuktā phalairūrmihastairnamasyanti vaḥ sāgarāḥ",
  "GK18bharnatu:5156": "muditajalacarākulāḥ saṃprakīrṇamalāḥ kīrtayantīva kīrtiṃ mahānimnagāḥ // BhN_15.154 //",
  "GK18bharnatu:5157": "etāni samavṛttāni mayoktāni dvijottamāḥ /",
  "GK18bharnatu:5158": "viṣamārdhasamānāṃ tu punarvakṣyāmi lakṣaṇam // BhN_15.155 //",
  "GK18bharnatu:5159": "yatra pādāstu viṣamā nānāvṛttasamudbhavāḥ /",
  "GK18bharnatu:5160": "grathitāḥ pādayogena tad vṛttaṃ viṣamaṃ smṛtam // BhN_15.156 //",
  "GK18bharnatu:5161": "dvau samaṃ dvau ca viṣamau vṛtte 'rdhaviṣame tathā /",
  "GK18bharnatu:5162": "sarvapādaiśca viṣamairvṛttaṃ viṣamamucyate // BhN_15.157 //",
  "GK18bharnatu:5163": "hrasvādyamatha dīrghādyaṃ dīrghaṃ hrasvamathāpi vā /",
  "GK18bharnatu:5164": "yugmojaviṣamaiḥ pādaiḥ vṛttamardhasamaṃ bhavet // BhN_15.158 //",
  "GK18bharnatu:5165": "pāde siddhe samaṃ siddhaṃ viṣamaṃ sārvapādikam /",
  "GK18bharnatu:5166": "dvayorardhasamaṃ vidyādeṣa chedastu pādataḥ // BhN_15.159 //",
  "GK18bharnatu:5167": "chedāstu ye mayā proktā samavṛttavikalpitaḥ /",
  "GK18bharnatu:5168": "trikairviṣamavṛttānāṃ saṃpravakṣyāmi lakṣaṇam // BhN_15.160 //",
  "GK18bharnatu:5169": "naidhane 'nyatarasyāṃ vai prathame pāda iṣyate /",
  "GK18bharnatu:5170": "dvitīye caraṇe ca syādityanuṣṭup samāsataḥ // BhN_15.161 //",
  "GK18bharnatu:5171": "sau gau tu prathame pāde srau lgau cāpi dvitīyake /",
  "GK18bharnatu:5172": "yugme 'rdhaviṣame pāde jñeyā pathyā tu sā trikaiḥ // BhN_15.162 //",
  "GK18bharnatu:5173": "priyadaivatamitrāsi priyasaṃbandhibāndhavā /",
  "GK18bharnatu:5174": "priyadānaratā pathyā dayite tvaṃ priyāsi me // BhN_15.163 //",
  "GK18bharnatu:5175": "mrau gau tu prathame pāde ysau lgau ca dvitīyake /",
  "GK18bharnatu:5176": "pāde bhau lgau tṛtīye ca caturthe tu tasau lagau // BhN_15.164 //",
  "GK18bharnatu:5177": "naivācāro na te mitraṃ na saṃbandhiguṇapriyā /",
  "GK18bharnatu:5178": "sarvathā sarvaviṣamā pathyā na bhavasi priye // BhN_15.165 //",
  "GK18bharnatu:5179": "ayujorlakṣaṇaṃ hyetadviparītaṃ tu yatra ca /",
  "GK18bharnatu:5180": "pathyā hi viparītā sā vijñeyā nāmato yathā // BhN_15.166 //",
  "GK18bharnatu:5181": "kṛtena ramaṇasya kiṃ sakhi roṣeṇa te 'pyartham /",
  "GK18bharnatu:5182": "viparītā na pathyāsi tvaṃ jaḍe kena mohitā // BhN_15.167 //",
  "GK18bharnatu:5183": "caturthādakṣarādyatra trilaghu syādayuktataḥ /",
  "GK18bharnatu:5184": "anuṣṭupcapalā sā tu vijñeyā nāmato yathā // BhN_15.168 //",
  "GK18bharnatu:5185": "na khalvasyāḥ priyatamaḥ śrotavyaṃ vyāhṛtaṃ sakhyā /",
  "GK18bharnatu:5186": "nāradasya pratikṛtiḥ kathyate capalā hīyam // BhN_15.169 //",
  "GK18bharnatu:5187": "vipulā tu yuji jñeyā laghutvātsaptamasya tu /",
  "GK18bharnatu:5188": "sarvatra saptamasyaiva keṣāṃcidvipulā yathā // BhN_15.170 //",
  "GK18bharnatu:5189": "saṃkṣiptā vajramadhye hi hemakumbhanibhastanī /",
  "GK18bharnatu:5190": "vipulāsi priye śroṇyāṃ pūrṇacandranibhānane // BhN_15.171 //",
  "GK18bharnatu:5191": "gaṅgeva meghopagame āplāvitavasundharā /",
  "GK18bharnatu:5192": "kūlavṛkṣānārujantī sravantī vipulā balāt // BhN_15.172 //",
  "GK18bharnatu:5193": "āgatā meghasamaye bhīru bhīrukulodgate /",
  "GK18bharnatu:5194": "ekarātrau paragṛhaṃ corī bandhanamarhasi // BhN_15.173 //",
  "GK18bharnatu:5195": "evaṃ vividhayogāstu pathyāpādā bhavanti hi /",
  "GK18bharnatu:5196": "yugmojaviṣamaiḥ pādaiḥ śeṣairanyaistrikairyathā // BhN_15.174 //",
  "GK18bharnatu:5197": "gurvantakaḥ sarvalaghustriko nityaṃ hi neṣyate /",
  "GK18bharnatu:5198": "prathamādakṣarādyatra caturthātprāglaghuḥ smṛtaḥ // BhN_15.175 //",
  "GK18bharnatu:5199": "pathyāpādaṃ samāsthāpya trīṇyante tu gurūṇyatha /",
  "GK18bharnatu:5200": "bhavanti pāde satataṃ budhaistadvakramiṣyate // BhN_15.176 //",
  "GK18bharnatu:5201": "dantakṣatādharaṃ subhru jāgaraglānanetraṃ ca /",
  "GK18bharnatu:5202": "ratisaṃbhogakhinnaṃ te darśanīyataraṃ vaktram // BhN_15.177 //",
  "GK18bharnatu:5203": "ityeṣā sarvaviṣamā nāmato 'nuṣṭubucyate /",
  "GK18bharnatu:5204": "tadvidāṃ matavaiṣamyaṃ trikādakṣaratastathā // BhN_15.178 //",
  "GK18bharnatu:5205": "pāde ṣoḍaśamātrāstu gāthāṃśakavikalpitāḥ /",
  "GK18bharnatu:5206": "caturbhiraṃśakairjñeyā vṛttajñairvānavāsikā // BhN_15.179 //",
  "GK18bharnatu:5207": "asaṃsthitapadā suvihvalāṅgī madaskhalitaceṣṭitairmanojñā /",
  "GK18bharnatu:5208": "kva yāsyasi varoru suratakāle viṣamā kiṃ vānavāsikā tvam // BhN_15.180 //",
  "GK18bharnatu:5209": "sjau sgau ca prathame pāde tathā caiva tṛtīyake /",
  "GK18bharnatu:5210": "ketumatyāṃ gaṇāḥ proktāḥ bhrau ngau gaśca sadā budhaiḥ // BhN_15.181 //",
  "GK18bharnatu:5211": "sphuritādharaṃ cakitanetraṃ raktakapolamambujadalākṣam /",
  "GK18bharnatu:5212": "kimidaṃ ruṣāpahṛtaśobhaṃ ketumatīsamaṃ vada mukhaṃ te // BhN_15.182 //",
  "GK18bharnatu:5213": "vaktrasyāparapūrvasya cādau nau ro lagau trikāḥ /",
  "GK18bharnatu:5214": "najau rajau dvitīye ca śeṣāgraṃ punareva tu // BhN_15.183 //",
  "GK18bharnatu:5215": "prathame ca tṛtīye nau ralau gaśca prakīrtitaḥ /",
  "GK18bharnatu:5216": "gaṇāścāparavaktre tu najau jrau dvicaturthayoḥ // BhN_15.184 //",
  "GK18bharnatu:5217": "sutanu jalaparītalocanaṃ jaladaniruddhamivendumaṇḍalam /",
  "GK18bharnatu:5218": "kimidamaparavaktrameva te śaśivadane 'dya mukhaṃ parāṅmukham // BhN_15.185 //",
  "GK18bharnatu:5219": "nau yau tu prathame pāde njau jrau gaśca tathāpare /",
  "GK18bharnatu:5220": "yatra tatpuṣpitāgrā syādyadi śeṣaṃ tu pūrvavat // BhN_15.186 //",
  "GK18bharnatu:5221": "pavanabalavidhūtacāruśākhaṃ pramuditakokilakaṇṭhanādaramyam /",
  "GK18bharnatu:5222": "madhukaraparigīyamānaśabdaṃ varatanu paśya vanaṃ supuṣpitāgram // BhN_15.187 //",
  "GK18bharnatu:5223": "sjau slau cādau yathā nsau jgau bhnau jlau gaśca tathā punaḥ /",
  "GK18bharnatu:5224": "sjau sjau gaśca trikā hyete udgatāyāḥ prakīrtitāḥ // BhN_15.188 //",
  "GK18bharnatu:5225": "tava romarājiratibhāti sutanu madanasya mañjarī /",
  "GK18bharnatu:5226": "nābhikamalavivarotpatitā bhramarāvalīva kusumātsamudgatā // BhN_15.189 //",
  "GK18bharnatu:5227": "sjau slau ca tato nsau jgau nau sau ceti tṛtīyake /",
  "GK18bharnatu:5228": "sjau sjau gaśca caturthe tu lalitāyā gaṇāḥ smṛtāḥ // BhN_15.190 //",
  "GK18bharnatu:5229": "lalitākulabhramitacāru vasanakaracārupallavā /",
  "GK18bharnatu:5230": "pravikasitakamalakāntimukhī pravibhāsi devī surataśramāturā // BhN_15.191 //",
  "GK18bharnatu:5231": "evametāni vṛttāni samāni viṣamāṇi ca /",
  "GK18bharnatu:5232": "nāṭakādyeṣu kāvyeṣu prayoktavyāni sūribhiḥ // BhN_15.192 //",
  "GK18bharnatu:5233": "santyanyānyapi vṛttāni yānyuktānīha piṇḍaśaḥ /",
  "GK18bharnatu:5234": "na ca tāni prayojyāni na śobhāṃ janayanti hi // BhN_15.193 //",
  "GK18bharnatu:5235": "yānyataḥ pratiṣiddhāni gītake tāni yojayet /",
  "GK18bharnatu:5236": "dhruvāyoge tu vakṣyāmi teṣāṃ caiva vikalpanam // BhN_15.194 //",
  "GK18bharnatu:5237": "vṛttalakṣaṇamevaṃ tu samāsena mayoditam /",
  "GK18bharnatu:5238": "ata ūrdhvaṃ pravakṣyāmi hyāryāṇāmapi lakṣaṇam // BhN_15.195 //",
  "GK18bharnatu:5239": "pathyā ca vipulā caiva caṣalā mukhato 'parā /",
  "GK18bharnatu:5240": "jaghane capalā caiva āryāḥ pañca prakīrtitāḥ // BhN_15.196 //",
  "GK18bharnatu:5241": "āsāṃ tu saṃpravakṣyāmi yatimātrāvikalpanam /",
  "GK18bharnatu:5242": "lakṣaṇaṃ niyamaṃ caiva vikalpaguṇasaṃśrayam // BhN_15.197 //",
  "GK18bharnatu:5243": "yatiśchedastu vijñeyaścaturmātro gaṇaḥ smṛtaḥ /",
  "GK18bharnatu:5244": "dvitīyāntyau yujau pādāvayujau tvaparau smṛtau // BhN_15.198 //",
  "GK18bharnatu:5245": "gurumadhyavihīnastu caturgaṇasamanvitaḥ /",
  "GK18bharnatu:5246": "ayuggaṇo vidhātavyo yuggaṇastu yathepsitaḥ // BhN_15.199 //",
  "GK18bharnatu:5247": "ṣaṣṭho vai dvivikalpastu naidhano hyekasaṃsthitaḥ /",
  "GK18bharnatu:5248": "paścādardhe tu ṣaṣṭhaḥ syādekamātrastu kevalaḥ // BhN_15.200 //",
  "GK18bharnatu:5249": "dvivikalpastu ṣaṣṭho yo gurumadhyo bhavettu saḥ /",
  "GK18bharnatu:5250": "tathā sarvalaghuścaiva yatisaṃjñāsamāśritā // BhN_15.201 //",
  "GK18bharnatu:5251": "dvitīyādilaghurjñeyaḥ saptame pañcame yatiḥ /",
  "GK18bharnatu:5252": "prathamādirathāntye ca pañcame vā vidhīyate // BhN_15.202 //",
  "GK18bharnatu:5253": "gaṇeṣu triṣu pādasya yasyāḥ pathyā tu sā bhavet /",
  "GK18bharnatu:5254": "ataśca vipulānyā tu vijñeyā yatilakṣaṇā // BhN_15.203 //",
  "GK18bharnatu:5255": "ayujaḥ sarvaguravo gurumadhyā gaṇā yujaḥ /",
  "GK18bharnatu:5256": "yasyāḥ syuḥ pādayoge tu vijñeyā capalā hi sā // BhN_15.204 //",
  "GK18bharnatu:5257": "triṃśadādye tu vijñeyāḥ saptaviṃśatiścāpare /",
  "GK18bharnatu:5258": "ubhayorardhayorjñeyo mātrāpiṇḍo vibhāgaśaḥ // BhN_15.205 //",
  "GK18bharnatu:5259": "triṃśattasyāśca yadi syuretāni dviguṇāni tu /",
  "GK18bharnatu:5260": "trīṇyakṣarāṇi cānyāni nyasya saṃkhyāvibhāgaśaḥ // BhN_15.206 //",
  "GK18bharnatu:5261": "etāni laghusaṃjñāni nirdiṣṭāni samāsataḥ /",
  "GK18bharnatu:5262": "sarveṣāṃ caivamāryāṇāmakṣarāṇāṃ yathākramam // BhN_15.207 //",
  "GK18bharnatu:5263": "ardhāṣṭamagaṇārdhā ca savavāryā prakīrtitā /",
  "GK18bharnatu:5264": "ṣaṣṭhaśca dvivikalpastu naidhane hyekasaṃsthitaḥ // BhN_15.208 //",
  "GK18bharnatu:5265": "paścādvā yo gaṇaḥ ṣaṣṭha ekamātraḥ sa ucyate /",
  "GK18bharnatu:5266": "dvivikalpastu yaḥ ṣaṣṭho gurumadhyo bhavettu saḥ // BhN_15.209 //",
  "GK18bharnatu:5267": "yathā sarvalaghuścaiva yatiḥ saṃkhyāsamāśritā /",
  "GK18bharnatu:5268": "sā dvitīyā dvilaghukā saptame prathame yatiḥ // BhN_15.210 //",
  "GK18bharnatu:5269": "gurumadhyavihīnastu caturgaṇasamanvitaḥ /",
  "GK18bharnatu:5270": "ayuggaṇo vidhātavyaḥ yuggaṇastu sa eva ca // BhN_15.211 //",
  "GK18bharnatu:5271": "prathamatṛtīyau pādau dvādaśamātrau bhavettu sā pathyā /",
  "GK18bharnatu:5272": "vipulānyā khalu gaditā pūrvoditalakṣaṇopetā // BhN_15.212 //",
  "GK18bharnatu:5273": "pathyā yathā:",
  "GK18bharnatu:5274": "raktamṛdupadmanetrā sitadīrghabahulamṛdukeśī /",
  "GK18bharnatu:5275": "kasya tu pṛthumṛdujaghanā tanubāhvaṃ sodarī pathyā // BhN_15.213 //",
  "GK18bharnatu:5276": "vipulā yathā:",
  "GK18bharnatu:5277": "vipulajaghanavadanastananayanaistāmrādharoṣṭhakaracaraṇaiḥ /",
  "GK18bharnatu:5278": "āyatanāsāgaṇḍairlalāṭakarṇaiḥ śubhā kanyā // BhN_15.214 //",
  "GK18bharnatu:5279": "dvitīyaśca caturthaśca gurumadhyagato bhavet /",
  "GK18bharnatu:5280": "ubhayorardhayoryatra vijñeyā capalā yathā // BhN_15.215 //",
  "GK18bharnatu:5281": "udbhaṭagāminī paruṣabhāṣiṇī kāmacihnakṛtaveṣā /",
  "GK18bharnatu:5282": "jānāti māṃsayuktā surāpriyā sarvataścapalā // BhN_15.216 //",
  "GK18bharnatu:5283": "pūrvārdhe lakṣaṇaṃ hyetadasyāḥ sa ca mukhena tu /",
  "GK18bharnatu:5284": "paścimārdhe tu capalā yasyāḥ sā jaghanena tu // BhN_15.217 //",
  "GK18bharnatu:5285": "mukhacapalā yathā:",
  "GK18bharnatu:5286": "āryāmukhe tu capalā tathāpi cāryā na me yataḥ sā kim /",
  "GK18bharnatu:5287": "dakṣā gṛhakṛtyeṣu tathā duḥkhe bhavati duḥkhārtā // BhN_15.218 //",
  "GK18bharnatu:5288": "jaghanacapalā yathā:",
  "GK18bharnatu:5289": "varamṛganayane capalāsi varoru śaśāṅkadarpaṇanibhāsye /",
  "GK18bharnatu:5290": "kāmasya sārabhūte na pūrvamadacārujaghanena // BhN_15.219 //",
  "GK18bharnatu:5291": "ubhayorardhayoretallakṣaṇaṃ dṛśyate yadi /",
  "GK18bharnatu:5292": "vṛttajñaiḥ sā tu vijñeyā sarvataścapalā sakhi // BhN_15.220 //",
  "GK18bharnatu:5293": "kāryau dvādaśamātrau ca pādāvādyau tṛtīyakau /",
  "GK18bharnatu:5294": "aṣṭādaśa dvitīyaṃ ca tathā pañcadaśottamā // BhN_15.221 //",
  "GK18bharnatu:5295": "catuḥpañcaprakārāṇāṃ catuṣkāṇāṃ viśeṣataḥ /",
  "GK18bharnatu:5296": "prastārayogamāsādya bāhulyaṃ saṃpradarśayet // BhN_15.222 //",
  "GK18bharnatu:5297": "pañcapañcāśadādyā tu triṃśadādyā tathaiva ca /",
  "GK18bharnatu:5298": "āryā tvakṣarapiṇḍena vijñeyātra prayoktṛbhiḥ // BhN_15.223 //",
  "GK18bharnatu:5299": "triṃśatastvatha varṇebhyo laghuvarṇatrayaṃ bhavet /",
  "GK18bharnatu:5300": "śeṣāṇi gurusaṃkhyāni hyevaṃ sarvatra nirdiśet // BhN_15.224 //",
  "GK18bharnatu:5301": "sarveṣāmeva cāryāṇāmakṣarāṇāṃ yathākramam /",
  "GK18bharnatu:5302": "sarveṣāṃ jātivṛttānāṃ pūrvamuttarasaṃkhyayā // BhN_15.225 //",
  "GK18bharnatu:5303": "vikalpagaṇanāṃ kṛtvā saṃkhyāpiṇḍena nirdiśet /",
  "GK18bharnatu:5304": "āryāgītirathāryaiva kevalaṃ tvaṣṭabhirgaṇaiḥ // BhN_15.226 //",
  "GK18bharnatu:5305": "itarārthe jaḥ ṣaṣṭhastu nalaghugaṇa iṣyate |",
  "GK18bharnatu:5306": "vṛttairevaṃ tu vividhairnānāchandassamudbhavaiḥ /",
  "GK18bharnatu:5307": "kāvyabandhāstu kartavyāḥ ṣaṭtriṃśallakṣaṇānvitāḥ // BhN_15.227 //",
  "GK18bharnatu:5308": "iti bharatīye nāṭyaśāstre chandovicitirnāma pañcadaśo 'dhyāyaḥ",
  "GK18bharnatu:5309": "_____________________________________________________________",
  "GK18bharnatu:5310": "atha ṣoḍaśo 'dhyāyaḥ",
  "GK18bharnatu:5311": "vibhūṣaṇaṃ cākṣarasaṃhatiśca śobhābhimānau guṇakīrtanaṃ ca /",
  "GK18bharnatu:5312": "protsāhanodāharaṇe niruktaṃ guṇānuvādo 'tiśayaśca hetuḥ // BhN_16.1 //",
  "GK18bharnatu:5313": "sārūpyamithyādhyavasāyasiddhi padoccayākrandamanorathāśca /",
  "GK18bharnatu:5314": "ākhyānayāñcāpratiṣedhapṛcchā dṛṣṭāntanirbhāsanasaṃśayāśca // BhN_16.2 //",
  "GK18bharnatu:5315": "āśīḥ priyoktiḥ kapaṭaḥ kṣamā ca prāptiśca paścāttapanaṃ tathaiva /",
  "GK18bharnatu:5316": "arthānuvṛttirhyupapattiyuktī kāryo 'nunītiḥ paridevanaṃ ca // BhN_16.3 //",
  "GK18bharnatu:5317": "ṣaṭtriṃśadetāni hi lakṣaṇāni proktāni vai bhūṣaṇasaṃmitāni /",
  "GK18bharnatu:5318": "kāvyeṣu bhāvārthagatāni tajjñaiḥ samyag prayojyāni yathārasaṃ tu // BhN_16.4 //",
  "GK18bharnatu:5319": "alaṅkārairguṇaiścaiva bahubhiḥ samalaṅkṛtam /",
  "GK18bharnatu:5320": "bhūṣaṇairiva vinyastaistad bhūṣaṇamiti smṛtam // BhN_16.5 //",
  "GK18bharnatu:5321": "yatrālpairakṣaraiḥ śliṣṭairvicitramupavarṇyate /",
  "GK18bharnatu:5322": "tamapyakṣarasaṅghātaṃ vidyāllakṣaṇasaṃjñitam // BhN_16.6 //",
  "GK18bharnatu:5323": "siddhairarthaissamaṃ kṛtvā hyasiddho 'rthaḥ prasādhyate /",
  "GK18bharnatu:5324": "yatra ślakṣṇavicitrārthā sā śobhetyabhidhīyate // BhN_16.7 //",
  "GK18bharnatu:5325": "dhāryamāṇastu bahubhirvacanaiḥ kāryayuktibhiḥ /",
  "GK18bharnatu:5326": "na yaḥ paryavatiṣṭheta so 'bhimānastu saṃjñitaḥ // BhN_16.8 //",
  "GK18bharnatu:5327": "kīrtyamānairguṇairyatra vividhārthasamudbhavaiḥ /",
  "GK18bharnatu:5328": "doṣā na parikathyante tajjñeyaṃ guṇakīrtanam // BhN_16.9 //",
  "GK18bharnatu:5329": "loke guṇātiriktānāṃ bahūnāṃ yatra nāmabhiḥ /",
  "GK18bharnatu:5330": "eko 'bhiśabdyate yastu vijñeyaṃ guṇakīrtanam // BhN_16.10 //",
  "GK18bharnatu:5331": "utsāhajananaiḥ spaṣṭairarthairopamyasaṃśrayaiḥ /",
  "GK18bharnatu:5332": "prasiddhairupagūḍhaṃ ca jñeyaṃ protsāhanaṃ budhaiḥ // BhN_16.11 //",
  "GK18bharnatu:5333": "yatraikasyāpi śabdasya darśanātsubahūnyapi /",
  "GK18bharnatu:5334": "yānti siddhimanuktāni tadudāharaṇaṃ smṛtam // BhN_16.12 //",
  "GK18bharnatu:5335": "niruktaṃ dvividhaṃ proktaṃ tathyaṃ cātathyameva vā /",
  "GK18bharnatu:5336": "siddhiprasādhitaṃ tathyamatathyaṃ cāprasādhitam // BhN_16.13 //",
  "GK18bharnatu:5337": "guṇānuvādo hīnānāmuttamairupamākṛtaḥ /",
  "GK18bharnatu:5338": "uttamārthaviśeṣo yaḥ sa cāpyatiśayaḥ smṛtaḥ // BhN_16.14 //",
  "GK18bharnatu:5339": "bahūnāṃ bhāṣamāṇānāmekasyārthavinirṇayāt /",
  "GK18bharnatu:5340": "siddhopamānavacanaṃ heturityabhisaṃjñitaḥ // BhN_16.15 //",
  "GK18bharnatu:5341": "apadeśastu parokṣo yasmādutpadyate 'nukaraṇena /",
  "GK18bharnatu:5342": "lakṣaṇasamānakaraṇāt sārūpyaṃ tattu nirdeśyam // BhN_16.16 //",
  "GK18bharnatu:5343": "abhūtapūrvairyatrārthaistulyasyārthasya nirṇayaḥ /",
  "GK18bharnatu:5344": "sa mithyādhyavasāyastu procyate kāvyalakṣaṇe // BhN_16.17 //",
  "GK18bharnatu:5345": "bahūnāṃ tu pradhānānāṃ madhye yannāma kīrtyate /",
  "GK18bharnatu:5346": "ekārthasādhanakṛtaṃ sā siddhiriti kīrtyate // BhN_16.18 //",
  "GK18bharnatu:5347": "guṇairbahubhirekārthaiḥ padairyaḥ saṃpraśasyate /",
  "GK18bharnatu:5348": "padoccayaṃ tu tadvidyānnānārthagrathanātmakam // BhN_16.19 //",
  "GK18bharnatu:5349": "ātmabhāvamupanyasya parasādṛśyayuktibhiḥ /",
  "GK18bharnatu:5350": "tīvrārthabhāṣaṇaṃ yatsyādākrandaḥ sa tu kīrtitaḥ // BhN_16.20 //",
  "GK18bharnatu:5351": "hṛdayasthasya bhāvasya suspaṣṭārthapradarśanam /",
  "GK18bharnatu:5352": "anyāpadeśakathanairmanoratha iti smṛtaḥ // BhN_16.21 //",
  "GK18bharnatu:5353": "apṛṣṭairathavā pṛṣṭairnirṇayaḥ kriyate tu yaḥ /",
  "GK18bharnatu:5354": "ākhyānamiti tajjñeyaṃ lakṣaṇaṃ nāṭakāśrayam // BhN_16.22 //",
  "GK18bharnatu:5355": "ādau yatkrodhajananamante harṣapravardhanam /",
  "GK18bharnatu:5356": "yattu priyaṃ punarvākyaṃ sā yāñcā parikīrtitā // BhN_16.23 //",
  "GK18bharnatu:5357": "kāryeṣu viparīteṣu yadi kiñcit pravartate /",
  "GK18bharnatu:5358": "nivāryate ca kāryajjñaiḥ pratiṣedhaḥ prakīrtitaḥ // BhN_16.24 //",
  "GK18bharnatu:5359": "yatrākārodbhavairvākyairātmānamathavā param /",
  "GK18bharnatu:5360": "pṛcchannivābhidhatte 'rthaṃ sā pṛcchetyabhisaṃjñitā // BhN_16.25 //",
  "GK18bharnatu:5361": "vidvān pūrvopalabdhau yatsamatvamupapādayet /",
  "GK18bharnatu:5362": "nidarśanakṛtastajjñaiḥ sa dṛṣṭānta iti smṛtaḥ // BhN_16.26 //",
  "GK18bharnatu:5363": "anekayuktimadvākyamanekārthaprasādhakam /",
  "GK18bharnatu:5364": "anekavākyasaṃyuktaṃ tannirbhāsanamucyate // BhN_16.27 //",
  "GK18bharnatu:5365": "aparijñātatattvārthaṃ yatra vākyaṃ samāpyate /",
  "GK18bharnatu:5366": "so 'nekatvādvicārāṇāṃ saṃśayaḥ parikīrtitaḥ // BhN_16.28 //",
  "GK18bharnatu:5367": "yatra śāstrārthasampannāṃ manorathasamudbhavām /",
  "GK18bharnatu:5368": "aprārthanīyāmanyāṃ vā vidustāmāśiṣaṃ budhāḥ // BhN_16.29 //",
  "GK18bharnatu:5369": "ādau yat krodhajananamante harṣapravardhanam /",
  "GK18bharnatu:5370": "tat priyaṃ vacanaṃ jñeyamāśīrvādasamanvitam // BhN_16.30 //",
  "GK18bharnatu:5371": "chalayuktyā tvanyeṣāmabhisandhānābhibhāvakaṃkapaṭam /",
  "GK18bharnatu:5372": "dvitriprayogayukto vijñeyaḥ kapaṭasaṅghātaḥ // BhN_16.31 //",
  "GK18bharnatu:5373": "durjanodāhṛtai rūkṣaiḥ sabhāmadhye 'titāḍitaḥ /",
  "GK18bharnatu:5374": "akrodhaḥ krodhajananairvākyairyaḥ sā kṣamā bhavet // BhN_16.32 //",
  "GK18bharnatu:5375": "dṛṣṭvaivāvayavaṃ kañcidbhāvo yatrānumīyate /",
  "GK18bharnatu:5376": "prāptiṃ tāmabhijānīyāllakṣaṇaṃ nāṭakāśrayam // BhN_16.33 //",
  "GK18bharnatu:5377": "akāryaṃ sahasā kṛtvā'kṛtvā kāryamathāpi vā /",
  "GK18bharnatu:5378": "santāpo manaso yastu paścāttāpaḥ prakīrtitaḥ // BhN_16.34 //",
  "GK18bharnatu:5379": "praśrayeṇārthasaṃyuktaṃ yatparasyānuvartanam /",
  "GK18bharnatu:5380": "snehāddākṣiṇyayogādvā sānuvṛttistu saṃjñitā // BhN_16.35 //",
  "GK18bharnatu:5381": "prāptānāṃ yatra doṣāṇāṃ kriyate śamanaṃ punaḥ /",
  "GK18bharnatu:5382": "sā jñeyā hyupapattistu lakṣaṇaṃ nāṭakāśrayam // BhN_16.36 //",
  "GK18bharnatu:5383": "sādhyate yo 'rthasambandho mahadbhiḥ samavāyataḥ /",
  "GK18bharnatu:5384": "parasparānukūlyena sā yuktiḥ parikīrtitā // BhN_16.37 //",
  "GK18bharnatu:5385": "yatrāpasārayan doṣaṃ guṇamarthena yojayet /",
  "GK18bharnatu:5386": "guṇābhivādaṃ doṣān vā kāryaṃ tallakṣaṇaṃ viduḥ // BhN_16.38 //",
  "GK18bharnatu:5387": "apūrvakrodhajanitamaparādhaṃ pramṛjya yat /",
  "GK18bharnatu:5388": "sevārthaṃ madhuraṃ vākyamanunītiḥ prakīrtitā // BhN_16.39 //",
  "GK18bharnatu:5389": "doṣairyadanyanāmoktaiḥ prasiddhārthaiḥ prayojayet /",
  "GK18bharnatu:5390": "anyatrārthena sambaddhaṃ jñeyaṃ tat paridevanam // BhN_16.40 //",
  "GK18bharnatu:5391": "upamā rūpakaṃ caiva dīpakaṃ yamakaṃ tathā /",
  "GK18bharnatu:5392": "alaṅkārāstu vijñeyā catvāro nāṭakāśrayāḥ // BhN_16.41 //",
  "GK18bharnatu:5393": "yatkiñcit kāvyabandheṣu sādṛśyenopamīyate /",
  "GK18bharnatu:5394": "upamā nāma sā jñeyā guṇākṛtisamāśrayā // BhN_16.42 //",
  "GK18bharnatu:5395": "ekasyaikena sā kāryā hyanekenāthavā punaḥ /",
  "GK18bharnatu:5396": "anekasya tathaikena bahūnāṃ bahubhistathā // BhN_16.43 //",
  "GK18bharnatu:5397": "tulyaṃ te śaśinā vaktramityekenaikasaṃśrayā /",
  "GK18bharnatu:5398": "śaśāṅkavat prakāśante jyotīṃṣīti bhavettu yā // BhN_16.44 //",
  "GK18bharnatu:5399": "ekasyānekaviṣayā sopamā parikīrtitā /",
  "GK18bharnatu:5400": "śyenabarhiṇabhāsānāṃ tulyārthamiti yā bhavet // BhN_16.45 //",
  "GK18bharnatu:5401": "ekasya bahubhiḥ sāmyādupamā nāṭakāśrayā /",
  "GK18bharnatu:5402": "bahūnāṃ bahubhirjñeyā ghanā iva gajā iti // BhN_16.46 //",
  "GK18bharnatu:5403": "praśaṃsā caiva nindā ca kalpitā sadṛśī tathā /",
  "GK18bharnatu:5404": "yā kiñcitsadṛśī jñeyā sopamā pañcadhā budhaiḥ // BhN_16.47 //",
  "GK18bharnatu:5405": "praśaṃsā yathā:",
  "GK18bharnatu:5406": "dṛṣṭvā tu tāṃ viśālākṣīṃ tutoṣa manujādhipaḥ /",
  "GK18bharnatu:5407": "munibhiḥ sādhitāṃ kṛcchrāt siddhiṃ mūrtimatīmiva // BhN_16.48 //",
  "GK18bharnatu:5408": "nindā yathā:",
  "GK18bharnatu:5409": "sā taṃ sarvaguṇairhīnaṃ sasvaje karkaśacchavim /",
  "GK18bharnatu:5410": "vane kaṇṭakinaṃ vallī dāvadagdhamiva drumam // BhN_16.49 //",
  "GK18bharnatu:5411": "kalpitā yathā:",
  "GK18bharnatu:5412": "kṣaranto dānasalilaṃ lālāmantharagāminaḥ /",
  "GK18bharnatu:5413": "mataṅgajā virājante jaṅgamā iva parvatāḥ // BhN_16.50 //",
  "GK18bharnatu:5414": "sadṛśī yathā:",
  "GK18bharnatu:5415": "yattvayādya kṛtaṃ karma paricittānurodhinā /",
  "GK18bharnatu:5416": "sadṛśaṃ tattavaiva syādatimānuṣakarmaṇaḥ // BhN_16.51 //",
  "GK18bharnatu:5417": "kiñcitsadṛśī yathā:",
  "GK18bharnatu:5418": "sampūrṇacandravadanā nīlotpaladalekṣaṇā /",
  "GK18bharnatu:5419": "mattamātaṅgagamanā samprāpteyaṃ sakhī mama // BhN_16.52 //",
  "GK18bharnatu:5420": "upamāyā budhairete bhedā jñeyāḥ samāsataḥ /",
  "GK18bharnatu:5421": "śeṣā ye lakṣaṇairnoktāste grāhyāḥ kāvyalokataḥ // BhN_16.53 //",
  "GK18bharnatu:5422": "nānādhikaraṇārthānāṃ śabdānāṃ saṃpradīpakam /",
  "GK18bharnatu:5423": "ekavākyena saṃyuktaṃ taddīpakamucyate // BhN_16.54 //",
  "GK18bharnatu:5424": "prasṛtaṃ madhuraṃ cāpi guṇaiḥ sarvairalaṅkṛtam /",
  "GK18bharnatu:5425": "kāvye yannāṭake viprāstaddīpakamiti smṛtam // BhN_16.55 //",
  "GK18bharnatu:5426": "yathā:",
  "GK18bharnatu:5427": "sarāṃsi haṃsaiḥ kusumaiśca vṛkṣā mattairdvirephaiśca saroruhāṇi /",
  "GK18bharnatu:5428": "goṣṭhībhirudyānavanāni caiva tasminnaśūnyāni sadā kriyante // BhN_16.56 //",
  "GK18bharnatu:5429": "svavikalpena racitaṃ tulyāvayavalakṣaṇam /",
  "GK18bharnatu:5430": "kiñcitsādṛśyasampannaṃ yadrūpaṃ rūpakaṃ tu tat // BhN_16.57 //",
  "GK18bharnatu:5431": "nānādravyānurāgādyairyadaupamyaguṇāśrayam /",
  "GK18bharnatu:5432": "rūpanirvarṇanāyuktaṃ tadrūpakamiti smṛtam // BhN_16.58 //",
  "GK18bharnatu:5433": "yathā:",
  "GK18bharnatu:5434": "padmānanāstāḥ kumudaprahāsā vikāsinīlotpalacārunetrāḥ /",
  "GK18bharnatu:5435": "vāpīstriyo haṃsakulairnaḥ svanadbhirvirejuranyonyamivāhvayantyaḥ // BhN_16.59 //",
  "GK18bharnatu:5436": "śabdābhyāsastu yamakaṃ padādiṣu vikalpitam /",
  "GK18bharnatu:5437": "viśeṣadarśanañcāsya gadato me nibodhata // BhN_16.60 //",
  "GK18bharnatu:5438": "pādāntayamakaṃ caiva kāñcīyamakameva ca /",
  "GK18bharnatu:5439": "samudgayamakaṃ caiva vikrāntayamakaṃ tathā // BhN_16.61 //",
  "GK18bharnatu:5440": "yamakaṃ cakravālaṃ ca sandaṣṭayamakaṃ tathā /",
  "GK18bharnatu:5441": "padādiyamakañcaiva hyāmreḍitamathāpi ca // BhN_16.62 //",
  "GK18bharnatu:5442": "caturvyavasitañcaiva mālāyamakameva ca /",
  "GK18bharnatu:5443": "etādṛśavidhaṃ jñeyaṃ yamakaṃ nāṭakāśrayam // BhN_16.63 //",
  "GK18bharnatu:5444": "caturṇāṃ yatra pādānāmante syātsamamakṣaram /",
  "GK18bharnatu:5445": "tadvai pādāntayamakaṃ vijñeyaṃ nāmato yathā // BhN_16.64 //",
  "GK18bharnatu:5446": "dinakṣayāt saṃhṛtaraśmimaṇḍalaṃ",
  "GK18bharnatu:5447": "divīva lagnaṃ tapanīyamaṇḍalam |",
  "GK18bharnatu:5448": "vibhāti tāmraṃ divi sūryamaṇḍalaṃ",
  "GK18bharnatu:5449": "yathā taruṇyāḥ stanabhāramaṇḍalam // BhN_16.65 //",
  "GK18bharnatu:5450": "lokānāṃ prabhaviṣṇurdaityendragadānipātanasahiṣṇuḥ /",
  "GK18bharnatu:5451": "jayati suradaityajiṣṇurbhagavānasuravaramathanakārī viṣṇuḥ // BhN_16.66 //",
  "GK18bharnatu:5452": "pādasyānte tathā cādau syātāṃ yatra same pade /",
  "GK18bharnatu:5453": "tatkāñcīyamakaṃ caiva vijñeyaṃ sūribhiryathā // BhN_16.67 //",
  "GK18bharnatu:5454": "yāmaṃ yāmaṃ candravatīnāṃ dravatīnāṃ",
  "GK18bharnatu:5455": "vyaktāvyaktā sārajanīnāṃ rajanīnām |",
  "GK18bharnatu:5456": "phulle phulle sambhramare vābhramare vā",
  "GK18bharnatu:5457": "rāmā rāmā vismayate ca smayate ca // BhN_16.68 //",
  "GK18bharnatu:5458": "ardhenaikena yadvṛttaṃ sarvameva samāpyate /",
  "GK18bharnatu:5459": "samudgayamakaṃ nāma tajjñeyaṃ paṇḍitairyathā // BhN_16.69 //",
  "GK18bharnatu:5460": "ketakīkusumapāṇḍuradantaḥ",
  "GK18bharnatu:5461": "śobhate pravarakānanahastī |",
  "GK18bharnatu:5462": "ketakīkusumapāṇḍuradantaḥ",
  "GK18bharnatu:5463": "śobhate pravarakānanahastī // BhN_16.70 //",
  "GK18bharnatu:5464": "ekaikaṃ pādamutkramya dvau pādau sadṛśau yadi /",
  "GK18bharnatu:5465": "vikrāntayamakaṃ nāma tadvijñeyamidaṃ yathā // BhN_16.71 //",
  "GK18bharnatu:5466": "sa pūrvaṃ vāraṇo bhūtvā dviśṛṅga iva parvataḥ /",
  "GK18bharnatu:5467": "abhavaddantavaikalyādviśṛṅga iva parvataḥ // BhN_16.72 //",
  "GK18bharnatu:5468": "pūrvasyāntena pādasya parasyādiryadā samaḥ /",
  "GK18bharnatu:5469": "cakravaccakravālaṃ tu vijñeyaṃ nāmato yathā // BhN_16.73 //",
  "GK18bharnatu:5470": "tulyātpādadvayādantyādekenādiryadā samaḥ /",
  "GK18bharnatu:5471": "sarvatra cakravālantu tadvijñeyaṃ budhairyathā // BhN_16.74 //",
  "GK18bharnatu:5472": "śailā yathā śatrubhirāhatā hatā hatāśca bhūyastvanupuṅkhapuṅkhagaiḥ /",
  "GK18bharnatu:5473": "khagaiśca sarvairyudhi sañcitāścitāścitādhirūḍhā nihitāstalaistalaiḥ // BhN_16.75 //",
  "GK18bharnatu:5474": "ādau dvau yatra pādau tu bhavetāmakṣare samau /",
  "GK18bharnatu:5475": "sandaṣṭayamakaṃ nāma vijñeyaṃ tadbudhairyathā // BhN_16.76 //",
  "GK18bharnatu:5476": "paśya paśya ramaṇasya me guṇān yena yena vaśagāṃ karoti mām /",
  "GK18bharnatu:5477": "yena yena hi sameti darśanaṃ tena tena vaśagāṃ karoti mām // BhN_16.77 //",
  "GK18bharnatu:5478": "ādau pādasya tu yatra syāt samāveśaḥ samākṣaraḥ /",
  "GK18bharnatu:5479": "pādādiyamakaṃ nāma tadvijñeyaṃ budhairyathā // BhN_16.78 //",
  "GK18bharnatu:5480": "viṣṇuḥ sṛjati bhūtāni viṣṇuḥ saṃharate prajāḥ /",
  "GK18bharnatu:5481": "viṣṇuḥ prasūte trailokyaṃ viṣṇurlokādhidaivatam // BhN_16.79 //",
  "GK18bharnatu:5482": "pādasyāntaṃ padaṃ yatra dvirdvirekamihocyate /",
  "GK18bharnatu:5483": "jñeyamāmreḍitaṃ nāma yamakaṃ tatra sūribhiḥ // BhN_16.80 //",
  "GK18bharnatu:5484": "vijṛmbhitaṃ niḥśvasitaṃ muhurmuhuḥ kathaṃ vidheyaṃ smaraṇaṃ pade pade /",
  "GK18bharnatu:5485": "yathā ca te dhyānamidaṃ punaḥ punardhuvaṃgatā te rajanī vinā vinā // BhN_16.81 //",
  "GK18bharnatu:5486": "sarve pādāḥ samā yatra bhavanti niyatākṣarāḥ /",
  "GK18bharnatu:5487": "caturvyavasitaṃ nāma tadvijñeyaṃ budhairyathā // BhN_16.82 //",
  "GK18bharnatu:5488": "vāraṇānāmayameva kālo vāraṇānāmayameva kālaḥ /",
  "GK18bharnatu:5489": "vāraṇānāmayameva kālo vāraṇānāmayameva kālaḥ // BhN_16.83 //",
  "GK18bharnatu:5490": "nānārūpaiḥ svarairyuktaṃ yatraikaṃ vyañjanaṃ bhavet /",
  "GK18bharnatu:5491": "tanmālāyamakaṃ nāma vijñeyaṃ paṇḍitairyathā // BhN_16.84 //",
  "GK18bharnatu:5492": "lalī balī halī mālī khelī mālī salī jalī /",
  "GK18bharnatu:5493": "khalo balo 'balo mālī musalī tvābhirakṣatu // BhN_16.85 //",
  "GK18bharnatu:5494": "asau hi rāmā rativigrahapriyā rahaḥpragalbhā ramaṇaṃ manogatam /",
  "GK18bharnatu:5495": "ratena rātriṃ ramayet pareṇa vā na cedudeṣyattaruṇaḥ paro ripuḥ // BhN_16.86 //",
  "GK18bharnatu:5496": "na puṣkarākṣaḥ kṣatajokṣitākṣaḥ kṣaratkṣatevyaḥ kṣatajaṃdurīkṣaḥ /",
  "GK18bharnatu:5497": "kṣatairgavākṣairiva saṃvṛtājñaḥ sākṣāt sahasrākṣa ivāvabhāti // BhN_16.87 //",
  "GK18bharnatu:5498": "ebhirarthakriyāpekṣaiḥ kāryaṃ kāvyaṃ tu lakṣaṇaiḥ /",
  "GK18bharnatu:5499": "ataḥ paraṃ pravakṣyāmi kāvye doṣān guṇāṃstathā // BhN_16.88 //",
  "GK18bharnatu:5500": "gūḍhārthamarthāntaramarthahīnaṃ bhinnārthamekārthamabhiplutārtham /",
  "GK18bharnatu:5501": "nyāyāvapetaṃ viṣamaṃ visandhi śabdacyutaṃ vai daśa kāvyadoṣāḥ // BhN_16.89 //",
  "GK18bharnatu:5502": "paryāyaśabdābhihataṃ gūḍhārthamabhisaṃjñitam /",
  "GK18bharnatu:5503": "avarṇyaṃ varṇyate yatra tadarthāntaramiṣyate // BhN_16.90 //",
  "GK18bharnatu:5504": "arthahīnaṃ tvasambaddhaṃ sāvaśeṣārthameva ca /",
  "GK18bharnatu:5505": "bhinnārthamabhivijñeyamasabhyaṃ grāmyameva ca // BhN_16.91 //",
  "GK18bharnatu:5506": "vivakṣito 'nya evārtho yatrānyārthena bhidyate /",
  "GK18bharnatu:5507": "bhinnārthaṃ tadapi prāhuḥ kāvyaṃ kāvyavicakṣaṇāḥ // BhN_16.92 //",
  "GK18bharnatu:5508": "aviśeṣābhidhānaṃ yat tadekārthamiti smṛtam /",
  "GK18bharnatu:5509": "abhiplutārthaṃ vijñeyaṃ yat padena samasyate // BhN_16.93 //",
  "GK18bharnatu:5510": "nyāyādapetaṃ vijñeyaṃ pramāṇaparivarjitam /",
  "GK18bharnatu:5511": "vṛttabhedo bhavedyatra viṣamaṃ nāma tadbhavet // BhN_16.94 //",
  "GK18bharnatu:5512": "anupaśiṣṭaśabdaṃ yat tadvisandhīti kīrtitam /",
  "GK18bharnatu:5513": "śabdacyutañca vijñeyamaśabdasvarayojanāt // BhN_16.95 //",
  "GK18bharnatu:5514": "ete doṣāstu vijñeyāḥ sūribhirnāṭakāśrayāḥ /",
  "GK18bharnatu:5515": "guṇā viparyayādeṣāṃ mādhuryaudāryalakṣaṇāḥ // BhN_16.96 //",
  "GK18bharnatu:5516": "śleṣaḥ prasādaḥ samatāsamādhirmādhuryamojaḥ padasaukumāryam /",
  "GK18bharnatu:5517": "arthasya ca vyaktirudāratā ca kāntiśca kāvyasya guṇā daśaite // BhN_16.97 //",
  "GK18bharnatu:5518": "īpsitenārthajātena sambaddhānāṃ parasparam /",
  "GK18bharnatu:5519": "śliṣṭatā yā padānāṃ hi śleṣa ityabhidhīyate // BhN_16.98 //",
  "GK18bharnatu:5520": "vicāragahanaṃ yatsyāt sphuṭañcaiva svabhāvataḥ /",
  "GK18bharnatu:5521": "svataḥ supratibaddhañca śliṣṭaṃ tat parikīrtyate // BhN_16.99 //",
  "GK18bharnatu:5522": "apyanukto budhairyatra śabdo 'rtho vā pratīyate /",
  "GK18bharnatu:5523": "sukhaśabdārthasaṃyogāt prasādaḥ parikīrtyate // BhN_16.100 //",
  "GK18bharnatu:5524": "nāticūrṇapadairyuktā na ca vyarthābhidāyibhiḥ /",
  "GK18bharnatu:5525": "durbodhanaiśca na kṛtā samatvāt samatā matā // BhN_16.101 //",
  "GK18bharnatu:5526": "anyonyasadṛśā yatra tathā hyanyonyabhūṣaṇāḥ /",
  "GK18bharnatu:5527": "alaṅkārā guṇāścaiva samāḥ syuḥ samatāṃ matāḥ // BhN_16.102 //",
  "GK18bharnatu:5528": "abhiyuktairviśeṣastu yo 'rthasyehopalakṣyate /",
  "GK18bharnatu:5529": "tena cārthena sampannaḥ samādhiḥ parikīrtyate // BhN_16.103 //",
  "GK18bharnatu:5530": "upamāsviha dṛṣṭānāmarthānāṃ yatnatastathā /",
  "GK18bharnatu:5531": "prāptānāṃ cātisaṃkṣepāt samādhirnirṇayo yataḥ // BhN_16.104 //",
  "GK18bharnatu:5532": "bahuśo yacchrutaṃ vākyamuktaṃ vāpi punaḥ punaḥ /",
  "GK18bharnatu:5533": "nodvejayati yasmāddhi tanmādhuryamiti smṛtam // BhN_16.105 //",
  "GK18bharnatu:5534": "samāsavadbhirvividhairvicitraiśca padairyutam /",
  "GK18bharnatu:5535": "sānusvārairudāraiśca tadojaḥ parikīrtyate // BhN_16.106 //",
  "GK18bharnatu:5536": "avagīto 'pi hīno 'pi syādudāttāvabhāsakaḥ /",
  "GK18bharnatu:5537": "yatra śabdārthasampattistadojaḥ parikīrtitam // BhN_16.107 //",
  "GK18bharnatu:5538": "sukhaprayojyairyacchabdairyuktaṃ suśliṣṭasandhibhiḥ /",
  "GK18bharnatu:5539": "sukumārārthasaṃyuktaṃ saukumāryaṃ taducyate // BhN_16.108 //",
  "GK18bharnatu:5540": "suprasiddhābhidhānā tu lokakarmavyavasthitā /",
  "GK18bharnatu:5541": "yā kriyā kriyate kāvye sārthavyaktiḥ pratīyate // BhN_16.109 //",
  "GK18bharnatu:5542": "yasyārthānupraveśena manasā parikalpyate /",
  "GK18bharnatu:5543": "anantaraṃ prayogastu sā'rthavyaktirudāhṛtā // BhN_16.110 //",
  "GK18bharnatu:5544": "divyabhāvaparītaṃ yacchṛṅgārādbhutayojitam /",
  "GK18bharnatu:5545": "anekabhāvasaṃyuktamudāratvaṃ prakīrtitam // BhN_16.111 //",
  "GK18bharnatu:5546": "anekārthaviśeṣairyat sūktaiḥ sauṣṭhavasaṃyutaiḥ /",
  "GK18bharnatu:5547": "upetamaticitrārthaiḥ udāttaṃ tacca kīrtyate // BhN_16.112 //",
  "GK18bharnatu:5548": "yanmanaśśrotraviṣayamāhlādayati hīnduvat /",
  "GK18bharnatu:5549": "līlādyarthopapannāṃ vā tāṃ kāntiṃ kavayo viduḥ // BhN_16.113 //",
  "GK18bharnatu:5550": "yo manaśśrotraviṣayaḥ prasādajanako bhavet /",
  "GK18bharnatu:5551": "śabdabandhaḥ prayogeṇa sa kānta iti bhaṇyate // BhN_16.114 //",
  "GK18bharnatu:5552": "evamete hyalaṅkārā guṇā doṣāśca kīrtitāḥ /",
  "GK18bharnatu:5553": "prayogameṣāṃ ca punarvakṣyāmi rasasaṃśrayam // BhN_16.115 //",
  "GK18bharnatu:5554": "laghvakṣaraprāyakṛtamupamārūpakāśrayam /",
  "GK18bharnatu:5555": "kāvyaṃ kāryaṃ tu nāṭyajñaiḥ vīraraudrādbhutāśrayam // BhN_16.116 //",
  "GK18bharnatu:5556": "gurvakṣaraprāyakṛtaṃ bībhatse karuṇe tathā /",
  "GK18bharnatu:5557": "kadācidraudravīrābhyāṃ yadāgharṣaṇajaṃ bhavet // BhN_16.117 //",
  "GK18bharnatu:5558": "rūpadīpakasaṃyuktamāryāvṛttasamāśrayam /",
  "GK18bharnatu:5559": "śṛṅgāre ca rase vīre kāvyaṃ syānnāṭakāśrayam // BhN_16.118 //",
  "GK18bharnatu:5560": "uttarottarasaṃyuktaṃ vīre kāvyaṃ tu yadbhavet /",
  "GK18bharnatu:5561": "jagatyatijagatyāṃ vā saṃkṛtyāṃ vāpi tadbhavet // BhN_16.119 //",
  "GK18bharnatu:5562": "tathaiva yuddhasampheṭā utkṛtyāṃ saṃprakīrtitau /",
  "GK18bharnatu:5563": "karuṇe śakvarī jñeyā tathaivātidhṛtirbhavet // BhN_16.120 //",
  "GK18bharnatu:5564": "yadvīre kīrtitaṃ cchandaḥ tadraudre 'pi prayojayet /",
  "GK18bharnatu:5565": "śeṣāṇāmarthayogena cchandaḥ kāryaḥ prayoktṛbhiḥ // BhN_16.121 //",
  "GK18bharnatu:5566": "yacchandaḥ pūrvamuddiṣṭaṃ viṣamārdhasame samam /",
  "GK18bharnatu:5567": "udāramadhuraiḥ śabdaistatkāryaṃ tu rasānugam // BhN_16.122 //",
  "GK18bharnatu:5568": "śabdānudāramadhurān pramadābhidheyān nāṭyāśrayeṣu kṛtiṣu prayayeta kartum /",
  "GK18bharnatu:5569": "tairbhūṣitā bahu vibhānti hi kāvyabandhāḥ padmākarā vikasitā iva rājahaṃsaiḥ // BhN_16.123 //",
  "GK18bharnatu:5570": "trividhaṃ hyakṣaraṃ kāryaṃ kavibhirnāṭakāśrayam /",
  "GK18bharnatu:5571": "hrasvaṃ dīrghaṃ plutañcaiva rasabhāvavibhāvakam // BhN_16.124 //",
  "GK18bharnatu:5572": "ekamātraṃ bhaved hrasvaṃ dvimātraṃ dīrghamiṣyate /",
  "GK18bharnatu:5573": "plutaṃ caiva trimātraṃ syādakṣaraṃ svarayojanāt // BhN_16.125 //",
  "GK18bharnatu:5574": "smṛte cāsūyite caiva tathā ca paridevite /",
  "GK18bharnatu:5575": "paṭhatāṃ brāhmaṇānāñca plutamakṣaramiṣyate // BhN_16.126 //",
  "GK18bharnatu:5576": "akārastu smṛte kāryaṃ ūkāraścāpyasūyite /",
  "GK18bharnatu:5577": "paridevite tu hākāra Oṃkāro 'dhyayane tathā // BhN_16.127 //",
  "GK18bharnatu:5578": "hrasvadīrghaplutānīha yathābhāvaṃ yathārasam /",
  "GK18bharnatu:5579": "kāvyayogeṣu sarveṣu hyakṣarāṇi prayojayet // BhN_16.128 //",
  "GK18bharnatu:5580": "cekrīḍitaprabhṛtibhirvikṛtaistu śabdaiḥ yuktā na bhānti lalitā bharataprayogāḥ /",
  "GK18bharnatu:5581": "yajñakriyeva rurucarmadhuraiḥ kṛtāktaiḥ veśyā dvijairiva kamaṇḍaludaṇḍahastaiḥ // BhN_16.129 //",
  "GK18bharnatu:5582": "mṛdulalitapadārthaṃ gūḍhaśabdārthahīnaṃ budhajanasukhabhogyaṃ yuktimannṛttayogyam /",
  "GK18bharnatu:5583": "bahurasakṛtamārgaṃ sandhisandhānayuktaṃ bhavati jagati yogyaṃ nāṭakaṃ prekṣakāṇām // BhN_16.130 //",
  "GK18bharnatu:5584": "anubandhaḥ",
  "GK18bharnatu:5585": "bhūṣaṇākṣarasaṅghātau śobhodāharaṇe tathā /",
  "GK18bharnatu:5586": "hetusaṃśayadṛṣṭāntāḥ prāptābhiprāya eva ca // BhN_16.131 //",
  "GK18bharnatu:5587": "nidarśanaṃ niruktaṃ ca siddhiścātha viśeṣaṇam /",
  "GK18bharnatu:5588": "guṇātipātātiśayau tulyatarkaḥ padoccayaḥ // BhN_16.132 //",
  "GK18bharnatu:5589": "dṛṣṭaṃ caivopadiṣṭaṃ ca vicārastadviparyayaḥ /",
  "GK18bharnatu:5590": "bhraṃśaścānunayo mālā dākṣiṇyaṃ garhaṇaṃ tathā // BhN_16.133 //",
  "GK18bharnatu:5591": "arthāpattiḥ prasiddhiśca pṛcchā sārūpyameva ca /",
  "GK18bharnatu:5592": "manorathaśca leśaśca kṣobho 'tha guṇakīrtanam // BhN_16.134 //",
  "GK18bharnatu:5593": "jñeyānyanuktasiddhiśca priyaṃ vacanameva ca /",
  "GK18bharnatu:5594": "ṣaṭtriṃśallakṣaṇānyeva kāvyabandheṣu nirdiśet // BhN_16.135 //",
  "GK18bharnatu:5595": "alaṅkārairguṇaiścaiva bahubhiḥ samalaṃkṛtam /",
  "GK18bharnatu:5596": "bhūṣaṇairiva citrārthaistad bhūṣaṇamiti smṛtam // BhN_16.136 //",
  "GK18bharnatu:5597": "yatrālpairakṣaraiḥ śliṣṭairvicitramupavarṇyate /",
  "GK18bharnatu:5598": "tamapyakṣarasaṅghātaṃ vidyāllakṣaṇasaṃjñitam // BhN_16.137 //",
  "GK18bharnatu:5599": "siddhairarthaiḥ samaṃ kṛtvā hyasiddho 'rthaḥ prayujyate /",
  "GK18bharnatu:5600": "yatra śliṣṭā vicitrārthā sā śobhetyabhidhīyate // BhN_16.138 //",
  "GK18bharnatu:5601": "yatra tulyārthayuktena vākyenābhipradarśanāt /",
  "GK18bharnatu:5602": "sādhyante nipuṇairarthāstadudāharaṇaṃ smṛtam // BhN_16.139 //",
  "GK18bharnatu:5603": "yat prayojanasāmarthyāt vākyamiṣṭārthasādhakam /",
  "GK18bharnatu:5604": "samāsoktaṃ manogrāhi sa heturiti saṃjñitaḥ // BhN_16.140 //",
  "GK18bharnatu:5605": "aparijñātatattvārthaṃ vākyaṃ yatra samāpyate /",
  "GK18bharnatu:5606": "anekatvādvicārāṇāṃ sa saṃśaya iti smṛtaḥ // BhN_16.141 //",
  "GK18bharnatu:5607": "sarvalokamanogrāhi yastu pakṣārthasādhakaḥ /",
  "GK18bharnatu:5608": "hetornidarśanakṛtaḥ sa dṛṣṭānta iti smṛtaḥ // BhN_16.142 //",
  "GK18bharnatu:5609": "dṛṣṭvaivāvayavān kāṃścid bhāvo yatrānumīyate /",
  "GK18bharnatu:5610": "prāptiṃ tāmapi jānīyāllakṣaṇaṃ nāṭakāśrayam // BhN_16.143 //",
  "GK18bharnatu:5611": "abhūtapūrvo yo 'pyarthaḥ sādṛśyātparikalpitaḥ /",
  "GK18bharnatu:5612": "lokasya hṛdayagrāhī so 'bhiprāya iti smṛtaḥ // BhN_16.144 //",
  "GK18bharnatu:5613": "yatrārthānāṃ prasiddhānāṃ kriyate parikīrtanam /",
  "GK18bharnatu:5614": "parāpekṣādyudāsārthaṃ tannidarśanamucyate // BhN_16.145 //",
  "GK18bharnatu:5615": "niravadyasya vākyasya pūrvoktārthaprasiddhaye /",
  "GK18bharnatu:5616": "yaducyate tu vacanaṃ niruktaṃ tadudāhṛtam // BhN_16.146 //",
  "GK18bharnatu:5617": "bahūnāṃ ca pradhānānāṃ nāma yatrābhikīrtyate /",
  "GK18bharnatu:5618": "abhipretārthasiddhyarthaṃ sā siddhirabhidhīyate // BhN_16.147 //",
  "GK18bharnatu:5619": "siddhān bahūn pradhānārthān uktvā yatra prayujyate /",
  "GK18bharnatu:5620": "viśeṣayuktaṃ vacanaṃ vijñeyaṃ tadviśeṣaṇam // BhN_16.148 //",
  "GK18bharnatu:5621": "guṇābhidhānairvividhairviparītārthayojitaiḥ /",
  "GK18bharnatu:5622": "guṇātipāto madhurairniṣṭhurārthairbhavedatha // BhN_16.149 //",
  "GK18bharnatu:5623": "bahūn guṇān kīrtayitvā sāmānyajanasambhavān /",
  "GK18bharnatu:5624": "viśeṣaḥ kīrtyate yastu jñeyaḥ so 'tiśayo budhaiḥ // BhN_16.150 //",
  "GK18bharnatu:5625": "rūpakairupasābhirvā tulyārthaiḥ suprayojitaiḥ /",
  "GK18bharnatu:5626": "apratyakṣārthasaṃsparśastulyatarkaḥ prakīrtitaḥ // BhN_16.151 //",
  "GK18bharnatu:5627": "bahūnāṃ ca prayuktānāṃ padānāṃ bahubhiḥ padaiḥ /",
  "GK18bharnatu:5628": "uccayaḥ sadṛśārtho yaḥ sa vijñeyaḥ padoccayaḥ // BhN_16.152 //",
  "GK18bharnatu:5629": "yathādeśaṃ yathākālaṃ yathārūpaṃ ca varṇyate /",
  "GK18bharnatu:5630": "yatpratyakṣaṃ parokṣaṃ vā dṛṣṭaṃ tadvarṇato 'pi vā // BhN_16.153 //",
  "GK18bharnatu:5631": "parigṛhya tu śāstrārthaṃ yadvākyamabhidhīyate /",
  "GK18bharnatu:5632": "vidvanmanoharaṃ svantamupadiṣṭaṃ taducyate // BhN_16.154 //",
  "GK18bharnatu:5633": "pūrvāśayasamānārthairapratyakṣārthasādhanaiḥ /",
  "GK18bharnatu:5634": "anekopādhisaṃyukto vicāraḥ parikīrtitaḥ // BhN_16.155 //",
  "GK18bharnatu:5635": "vicārasyānyathābhāvastathā dṛṣṭopadiṣṭayoḥ /",
  "GK18bharnatu:5636": "sandehātkalpyate yastu sa vijñeyo viparyayaḥ // BhN_16.156 //",
  "GK18bharnatu:5637": "vācyamarthaṃ parityajya dṛṣṭādibhiranekadhā /",
  "GK18bharnatu:5638": "anyasminneva patanādiha bhraṃśaḥ sa iṣyate // BhN_16.157 //",
  "GK18bharnatu:5639": "ubhayoḥ prītijanano viruddhābhiniviṣṭayoḥ /",
  "GK18bharnatu:5640": "arthasya sādhakaścaiva vijñeyo 'nunayo budhaiḥ // BhN_16.158 //",
  "GK18bharnatu:5641": "īpsitārthaprasiddhyarthaṃ kīrtyate yatra sūribhiḥ /",
  "GK18bharnatu:5642": "prayojanānyanekāni sā māletyabhisaṃjñitā // BhN_16.159 //",
  "GK18bharnatu:5643": "hṛṣṭaiḥ prasannavadanairyatparasyānuvartanam /",
  "GK18bharnatu:5644": "kriyate vākyaceṣṭābhistaddākṣiṇyamiti smṛtam // BhN_16.160 //",
  "GK18bharnatu:5645": "yatra saṃkīrtayan doṣaṃ guṇamarthena darśayet /",
  "GK18bharnatu:5646": "guṇātipātād doṣādvā garhaṇaṃ nāma tadbhavet // BhN_16.161 //",
  "GK18bharnatu:5647": "arthāntarasya kathane yatrānyo 'rthaḥ pratīyate /",
  "GK18bharnatu:5648": "vākyamādhuryasampannā sārthāpattirudāhṛtā // BhN_16.162 //",
  "GK18bharnatu:5649": "vākyaiḥ sātiśayairuktā vākyārthasya prasādhakaiḥ /",
  "GK18bharnatu:5650": "lokaprasiddhairbahubhiḥ prasiddhiriti kīrtitā // BhN_16.163 //",
  "GK18bharnatu:5651": "yatrākārodbhavairvākyairātmānamathavā param /",
  "GK18bharnatu:5652": "pṛcchyate cābhidhatte 'rthaṃ sā pṛcchetyabhisaṃjñitā // BhN_16.164 //",
  "GK18bharnatu:5653": "dṛṣṭaśrutānubhūtārthakathanādisamudbhavam /",
  "GK18bharnatu:5654": "sādṛśyaṃ kṣobhajananaṃ sārūpyamiti saṃjñitam // BhN_16.165 //",
  "GK18bharnatu:5655": "hṛdayasthasya vākyasya gūḍhārthasya vibhāvakam /",
  "GK18bharnatu:5656": "anyāpadeśaiḥ kathanaṃ manoratha iti smṛtaḥ // BhN_16.166 //",
  "GK18bharnatu:5657": "yadvākyaṃ vākyakuśalairupāyenābhidhīyate /",
  "GK18bharnatu:5658": "sadṛśārthābhiniṣpattyāḥ sa leśa iti kīrtitaḥ // BhN_16.167 //",
  "GK18bharnatu:5659": "paradoṣairvicitrārthairyatrātmā parikīrtyate /",
  "GK18bharnatu:5660": "adṛṣṭo 'pyanyo 'pi vā kaścit sa tu kṣobha iti smṛtaḥ // BhN_16.168 //",
  "GK18bharnatu:5661": "loke guṇātiriktānāṃ guṇānāṃ yatra nāmabhiḥ /",
  "GK18bharnatu:5662": "eko 'pi śabdyate tattu vijñeyaṃ guṇakīrtanam // BhN_16.169 //",
  "GK18bharnatu:5663": "prastāvenaiva śeṣo 'rthaḥ kṛtsno yatra pratīyate /",
  "GK18bharnatu:5664": "vacanena vinānuktasiddhiḥ sā parikīrtitā // BhN_16.170 //",
  "GK18bharnatu:5665": "yatprasannena manasā pūjyaṃ pūjayituṃ vacaḥ /",
  "GK18bharnatu:5666": "hṛṣṭaprakāśanārthaṃ tu sā priyoktirudāhṛtā // BhN_16.171 //",
  "GK18bharnatu:5667": "etāni kāvyasya ca lakṣaṇāni ṣaṭtriṃśaduddeśanidarśanāni /",
  "GK18bharnatu:5668": "prabandhaśobhākaraṇāni tajjñaiḥ samyak prayojyāni rasāyanāni // BhN_16.172 //",
  "GK18bharnatu:5669": "iti bharatīye nāṭyaśāstre vāgabhinaye kāvyalakṣaṇo nāma ṣoḍaśo 'dhyāyaḥ",
  "GK18bharnatu:5670": "_____________________________________________________________",
  "GK18bharnatu:5671": "atha aṣṭādaśo 'dhyāyaḥ",
  "GK18bharnatu:5672": "varttayiṣyāmyahaṃ viprā daśarūpavikalpanam /",
  "GK18bharnatu:5673": "nāmataḥ karmataścaiva tathā caiva prayogataḥ // BhN_18.1 //",
  "GK18bharnatu:5674": "nāṭakaṃ saprakaraṇamaṅko vyāyoga eva ca /",
  "GK18bharnatu:5675": "bhāṇaḥ samavakāraśca vīthī prahasanaṃ ḍimaḥ // BhN_18.2 //",
  "GK18bharnatu:5676": "īhāmṛgaśca vijñeyā daśeme nāṭyalakṣaṇe /",
  "GK18bharnatu:5677": "eteṣāṃ lakṣaṇamahaṃ vyākhyāsyāmyanupūrvaśaḥ // BhN_18.3 //",
  "GK18bharnatu:5678": "sarveṣāmeva kāvyānāṃ mātṛkā vṛttayaḥ smṛtāḥ /",
  "GK18bharnatu:5679": "ābhyo vinisṛtaṃ hyetaddaśarūpaṃ prayogataḥ // BhN_18.4 //",
  "GK18bharnatu:5680": "jātibhiḥ śrutibhiścaiva svarā grāmatvamāgatāḥ /",
  "GK18bharnatu:5681": "yathā tathā vṛttibhedaiḥ kāvyabandhā bhavanti hi // BhN_18.5 //",
  "GK18bharnatu:5682": "grāmau pūrṇasvarau dvau tu yathā vai ṣaḍjamadhyamau /",
  "GK18bharnatu:5683": "sarvavṛttiviniṣpannau kāvyabandhau tathā tvimau // BhN_18.6 //",
  "GK18bharnatu:5684": "jñeyaṃ prakaraṇaṃ caiva tathā nāṭakameva ca /",
  "GK18bharnatu:5685": "sarvavṛttiviniṣpannaṃ nānābandhasamāśrayam // BhN_18.7 //",
  "GK18bharnatu:5686": "vīthī samavakāraśca tathehāmṛga eva ca /",
  "GK18bharnatu:5687": "utsṛṣṭikāṅko vyāyogo bhāṇaḥ prahasanaṃ ḍimaḥ // BhN_18.8 //",
  "GK18bharnatu:5688": "kaiśikīvṛttihīnāni rūpāṇyetāni kārayet /",
  "GK18bharnatu:5689": "ata ūrdhvaṃ pravakṣyāmi kāvyabandhavikalpanam // BhN_18.9 //",
  "GK18bharnatu:5690": "prakhyātavastuviṣayaṃ prakhyātodāttanāyakaṃ caiva /",
  "GK18bharnatu:5691": "rājarṣivaṃśyacaritaṃ tathaiva divyāśrayopetam // BhN_18.10 //",
  "GK18bharnatu:5692": "nānāvibhūtibhiryutamṛddhivilāsādibhirguṇaiścaiva /",
  "GK18bharnatu:5693": "aṅkapraveśakāḍhyaṃ bhavati hi tannāṭakaṃ nāma // BhN_18.11 //",
  "GK18bharnatu:5694": "nṛpatīnāṃ yaccaritaṃ nānārasabhāvaceṣṭitaṃ bahudhā /",
  "GK18bharnatu:5695": "sukhaduḥkhotpattikṛtaṃ bhavati hi tannāṭakaṃ nāma // BhN_18.12 //",
  "GK18bharnatu:5696": "asyāvasthopetaṃ kāryaṃ prasamīkṣya binduvistārāt /",
  "GK18bharnatu:5697": "kartavyo 'ṅkaḥ so 'pi tu guṇānvitaṃ nāṭyatattvajñaiḥ // BhN_18.13 //",
  "GK18bharnatu:5698": "aṅka iti rūḍhiśabdo bhāvaiśca rasaiśca rohayatyarthān /",
  "GK18bharnatu:5699": "nānāvidhānayukto yasmāttasmādbhavedaṅkaḥ // BhN_18.14 //",
  "GK18bharnatu:5700": "aṅkasamāptiḥ kāryā kāvyacchedena bījasaṃhāraḥ /",
  "GK18bharnatu:5701": "vastuvyāpī binduḥ kāvyasamuttho 'tra nityaṃ syāt // BhN_18.15 //",
  "GK18bharnatu:5702": "yatrārthasya samāptiryatra ca bījasya bhavati saṃhāraḥ /",
  "GK18bharnatu:5703": "kiñcidavalagnabinduḥ so 'ṅka iti sadāvagantavyaḥ // BhN_18.16 //",
  "GK18bharnatu:5704": "ye nāyakā nigaditāsteṣāṃ pratyakṣacaritasaṃyogaḥ /",
  "GK18bharnatu:5705": "nānāvasthopetaḥ kāryastvaṅko 'viprakṛṣṭastu // BhN_18.17 //",
  "GK18bharnatu:5706": "nāyakadevīgurujanapurohitāmātyasārthavāhānām /",
  "GK18bharnatu:5707": "naikarasāntaravihito hyaṅka iti sa veditavyastu // BhN_18.18 //",
  "GK18bharnatu:5708": "pañcākṣarā daśaparā hyaṅkāḥ syurnāṭake prakaraṇe ca /",
  "GK18bharnatu:5709": "niṣkrāmaḥ sarveṣāṃ yasminnaṅkaḥ sa vijñeyaḥ // BhN_18.19 //",
  "GK18bharnatu:5710": "krodhaprasādaśokāḥ śāpotsargo 'tha vidravodvāhau /",
  "GK18bharnatu:5711": "adbhutasambhavadarśanamaṅke pratyakṣajāni syuḥ // BhN_18.20 //",
  "GK18bharnatu:5712": "ekadivasapravṛttaḥ kāryastvaṅko 'rthabījamadhikṛtya /",
  "GK18bharnatu:5713": "āvaśyakakāryāṇāmavirodhena prayogeṣu // BhN_18.21 //",
  "GK18bharnatu:5714": "ekāṅkena kadācidbahūni kāryāṇi yojayeddhīmān /",
  "GK18bharnatu:5715": "āvaśyakāvirodhena tatra kāvyāni kāryāṇi // BhN_18.22 //",
  "GK18bharnatu:5716": "raṅgaṃ tu ye praviṣṭāḥ sarveṣāṃ bhavati tatra niṣkrāmaḥ /",
  "GK18bharnatu:5717": "bījārthayuktiyuktaṃ kṛtvā kāvyaṃ yathārtharasam // BhN_18.23 //",
  "GK18bharnatu:5718": "na bahūnīha kāryāṇi tvekāṅke viniyojayet /",
  "GK18bharnatu:5719": "āvaśyakānāṃ kāryāṇāṃ virodho hi tathā bhavet // BhN_18.24 //",
  "GK18bharnatu:5720": "jñātvā divasāvasthāṃ kṣaṇayāmamuhūrtalakṣaṇopetām /",
  "GK18bharnatu:5721": "vibhajetsarvamaśeṣaṃ pṛthakpṛthakkāvyamaṅkeṣu // BhN_18.25 //",
  "GK18bharnatu:5722": "divasāvasānakāryaṃ yadyaṅke nopapadyate sarvam /",
  "GK18bharnatu:5723": "aṅkacchedaṃ kṛtvā praveśakaistadvidhātavyam // BhN_18.26 //",
  "GK18bharnatu:5724": "viprakṛṣṭaṃ tu yo deśaṃ gacchetkāryavaśānugaḥ /",
  "GK18bharnatu:5725": "aṅkacchede 'tha saṃkṣepānnirdiśettaṃ praveśakaiḥ // BhN_18.27 //",
  "GK18bharnatu:5726": "sannihitanāyako 'ṅkaḥ kartavyo nāṭake prakaraṇe vā /",
  "GK18bharnatu:5727": "parijanakathānubandhaḥ praveśako nāma vijñeyaḥ // BhN_18.28 //",
  "GK18bharnatu:5728": "prakaraṇanāṭakaviṣaye pañcādyā daśaparā bhavantyaṅkāḥ /",
  "GK18bharnatu:5729": "aṅkāntarasandhiṣu ca praveśakāsteṣu tāvantaḥ // BhN_18.29 //",
  "GK18bharnatu:5730": "anayorantaravihitaḥ praveśako 'rthakriyāṃ samabhivīkṣya /",
  "GK18bharnatu:5731": "saṃkṣepārthaḥ sandhiṣvarthānāṃ saṃvidhātavyaḥ // BhN_18.30 //",
  "GK18bharnatu:5732": "aṅkacchedaṃ kṛtvā māsakṛtaṃ varṣasañcitaṃ vāpi /",
  "GK18bharnatu:5733": "tatsarvaṃ kartavyaṃ varṣādūrdhvaṃ na tu kadācit // BhN_18.31 //",
  "GK18bharnatu:5734": "yaḥ kaścitkāryavaśādgacchati puruṣaḥ prakṛṣṭamadhvānam /",
  "GK18bharnatu:5735": "tatrāpyaṅkacchedaḥ kartavyaḥ pūrvavattajñaiḥ // BhN_18.32 //",
  "GK18bharnatu:5736": "aṅkāntarānusārī saṃkṣepārthamadhikṛtya bindūnām /",
  "GK18bharnatu:5737": "prakaraṇanāṭakaviṣaye praveśakaḥ saṃvidhātavyaḥ // BhN_18.33 //",
  "GK18bharnatu:5738": "nottamamadhyamapuruṣairācarito nāpyudāttavacanakṛtaḥ /",
  "GK18bharnatu:5739": "prākṛtabhāṣācāraḥ prayogamāśritya kartavyaḥ // BhN_18.34 //",
  "GK18bharnatu:5740": "kālotthānagatirasau vyākhyāsaṃrambhakāryaviṣayāṇām /",
  "GK18bharnatu:5741": "arthābhidhānayuktaḥ praveśakaḥ syādanekārthaḥ // BhN_18.35 //",
  "GK18bharnatu:5742": "bahvāśrayamapi kāryaṃ praveśakaiḥ saṃkṣipecca sandhiṣu vā /",
  "GK18bharnatu:5743": "bahucūrṇapadairyuktaṃ janayati khedaṃ prayogasya // BhN_18.36 //",
  "GK18bharnatu:5744": "yatrārthasya samāptirna bhavatyaṅke prayogabāhulyāt /",
  "GK18bharnatu:5745": "vṛttāntasvalpakathaiḥ praveśakaiḥ so 'bhidhātavyaḥ // BhN_18.37 //",
  "GK18bharnatu:5746": "yuddhaṃ rājyabhraṃśo maraṇaṃ nagaroparodhanaṃ caiva /",
  "GK18bharnatu:5747": "pratyakṣāṇi tu nāṅke praveśakaiḥ saṃvidheyāni // BhN_18.38 //",
  "GK18bharnatu:5748": "aṅke praveśake ca prakaraṇamāśritya nāṭake vāpi /",
  "GK18bharnatu:5749": "na vadhaḥ kartavyaḥ syādyo 'bhyudayī nāyakaḥ khyātaḥ // BhN_18.39 //",
  "GK18bharnatu:5750": "apasaraṇameva kāryaṃ grahaṇaṃ vā sandhireva vā yojyaḥ /",
  "GK18bharnatu:5751": "kāvyaśleṣairbahubhiryathārasaṃ nāṭyatattvajñaiḥ // BhN_18.40 //",
  "GK18bharnatu:5752": "na mahājanaparivāraṃ kartavyaṃ nāṭakaṃ prakaraṇaṃ vā /",
  "GK18bharnatu:5753": "ye tatra kāryapuruṣāścatvāraḥ pañca vā te syuḥ // BhN_18.41 //",
  "GK18bharnatu:5754": "kāryaṃ gopucchāgraṃ kartavyaṃ kāvyabandhamāsādya /",
  "GK18bharnatu:5755": "ye codāttā bhāvāste sarve pṛṣṭhataḥ kāryāḥ // BhN_18.42 //",
  "GK18bharnatu:5756": "sarveṣāṃ kāvyānāṃ nānārasabhāvayuktiyuktānām /",
  "GK18bharnatu:5757": "nirvahaṇe kartavyo nityaṃ hi raso 'dbhutastajjñaiḥ // BhN_18.43 //",
  "GK18bharnatu:5758": "nāṭakalakṣaṇametanmayā samāsena kīrtitaṃ vidhivat /",
  "GK18bharnatu:5759": "prakaraṇamataḥ paramahaṃ lakṣaṇayuktyā pravakṣyāmi // BhN_18.44 //",
  "GK18bharnatu:5760": "yatra kavirātmaśaktyā vastu śarīraṃ ca nāyakaṃ caiva /",
  "GK18bharnatu:5761": "autpattikaṃ prakurute prakaraṇamiti tadbudhairjñeyam // BhN_18.45 //",
  "GK18bharnatu:5762": "yadanārṣamathāhāryaṃ kāvyaṃ prakarotyabhūtaguṇayuktam /",
  "GK18bharnatu:5763": "utpannabījavastu prakaraṇamiti tadapi vijñeyam // BhN_18.46 //",
  "GK18bharnatu:5764": "yannāṭake mayoktaṃ vastu śarīraṃ ca vṛttibhedāśca /",
  "GK18bharnatu:5765": "tatprakaraṇe 'pi yojyaṃ salakṣaṇaṃ sarvasandhiṣu tu // BhN_18.47 //",
  "GK18bharnatu:5766": "vipravaṇikṣacivānāṃ purohitāmātyasārthavāhānām /",
  "GK18bharnatu:5767": "caritaṃ yannaikavidhaṃ jñeyaṃ tatprakaraṇaṃ nāma // BhN_18.48 //",
  "GK18bharnatu:5768": "nodāttanāyakakṛtaṃ na divyacaritaṃ na rājasambhogam /",
  "GK18bharnatu:5769": "bāhyajanasaṃprayuktaṃ tajjñeyaṃ prakaraṇaṃ tajjñaiḥ // BhN_18.49 //",
  "GK18bharnatu:5770": "dāsaviṭaśreṣṭhiyutaṃ veśastryupacārakāraṇopetam /",
  "GK18bharnatu:5771": "mandakulastrīcaritaṃ kāvyaṃ kāryaṃ prakaraṇe tu // BhN_18.50 //",
  "GK18bharnatu:5772": "sacivaśreṣṭhibrāhmaṇapurohitāmātyasārthavāhānām /",
  "GK18bharnatu:5773": "gṛhavārtā yatra bhavenna tatra veśyāṅganā kāryā // BhN_18.51 //",
  "GK18bharnatu:5774": "yadi veśayuvatiyuktaṃ na kulastrī saṅgamo 'pi syāt /",
  "GK18bharnatu:5775": "atha kulajanaprayuktaṃ na veśayuvatirbhavettatra // BhN_18.52 //",
  "GK18bharnatu:5776": "yadi vā kāraṇayuktyā veśakulastrīkṛtopacāraḥ syāt /",
  "GK18bharnatu:5777": "avikṛtabhāṣācāraṃ tatra tu pāṭhyaṃ prayoktavyam // BhN_18.53 //",
  "GK18bharnatu:5778": "madhyamapuruṣairnityaṃ yojyo viṣkambhako 'tra tattvajjñaiḥ /",
  "GK18bharnatu:5779": "saṃskṛtavacanānugataḥ saṃkṣepārthaḥ praveśakavat // BhN_18.54 //",
  "GK18bharnatu:5780": "śuddhaḥ saṃkīrṇo vā dvividho viṣkambhako 'pi kartavyaḥ /",
  "GK18bharnatu:5781": "madhyamapātraḥ śuddhaḥ saṃkīrṇo nīcamadhyakṛtaḥ // BhN_18.55 //",
  "GK18bharnatu:5782": "aṅkāntarālavihitaḥ praveśako 'rthakriyāṃ samabhivīkṣya /",
  "GK18bharnatu:5783": "saṃkṣepātsandhīnāmarthānāṃ caiva kartavyaḥ // BhN_18.56 //",
  "GK18bharnatu:5784": "anayośca bandhayogādanyo bhedaḥ prayoktṛbhiḥ kāryaḥ /",
  "GK18bharnatu:5785": "prakhyātastvitaro vā nāṭakayoge prakaraṇe vā // BhN_18.57 //",
  "GK18bharnatu:5786": "prakaraṇanāṭakabhedādutpādyaṃ vastu nāyakaṃ nṛpatim /",
  "GK18bharnatu:5787": "antaḥpurasaṅgītakakanyāmadhikṛtya kartavyā // BhN_18.58 //",
  "GK18bharnatu:5788": "strīprāyā caturaṅkā lalitābhinayātmikā suvihitāṅgī /",
  "GK18bharnatu:5789": "bahunṛttagītapāṭhyā ratisambhogātmikā caiva // BhN_18.59 //",
  "GK18bharnatu:5790": "rājopacārayuktā prasādanakrodhadambhasaṃyuktā /",
  "GK18bharnatu:5791": "nāyakadevīdūtī saparijanā nāṭikā jñeyā // BhN_18.60 //",
  "GK18bharnatu:5792": "antarbhāvagatā hyeṣā bhāvayorubhayoryataḥ /",
  "GK18bharnatu:5793": "ata eva daśaitāni rūpāṇītyuditāni vai // BhN_18.61 //",
  "GK18bharnatu:5794": "prakaraṇanāṭakalakṣaṇamuktaṃ viprā mayā samāsena /",
  "GK18bharnatu:5795": "vakṣyāmyataḥ paramahaṃ lakṣaṇaṃ yuktyā samavakāram // BhN_18.62 //",
  "GK18bharnatu:5796": "devāsurabījakṛtaḥ prakhyātodāttanāyakaścaiva /",
  "GK18bharnatu:5797": "tryaṅkastathā trikapaṭastrividravaḥ syāttriśṛṅgāraḥ // BhN_18.63 //",
  "GK18bharnatu:5798": "dvādaśanāyakabahulo hyaṣṭādaśanāḍikāpramāṇaśca /",
  "GK18bharnatu:5799": "vakṣyāmyasyāṅkavidhiṃ yāvatyo nāḍikā yatra // BhN_18.64 //",
  "GK18bharnatu:5800": "aṅkastu saprahasanaḥ savidravaḥ sakapaṭaḥ savīthīkaḥ /",
  "GK18bharnatu:5801": "dvādaśanāḍīvihitaḥ prathamaḥ kāryaḥ kriyopetaḥ // BhN_18.65 //",
  "GK18bharnatu:5802": "kāryastathā dvitīyaḥ samāśrito nāḍikāścatasrastu /",
  "GK18bharnatu:5803": "vastusamāpanavihito dvināḍikaḥ syāttṛtīyastu // BhN_18.66 //",
  "GK18bharnatu:5804": "nāḍīsaṃjñā jñeyā mānaṃ kālasya yanmuhūrtārdham /",
  "GK18bharnatu:5805": "tannāḍikāpramāṇaṃ yathoktamaṅkeṣu saṃyojyam // BhN_18.67 //",
  "GK18bharnatu:5806": "yā nāḍiketi saṃjñā kālavibhāge kriyābhisaṃpannā /",
  "GK18bharnatu:5807": "kāryā ca sā prayatnādyathā krameṇaiva śāstroktā // BhN_18.68 //",
  "GK18bharnatu:5808": "aṅko 'ṅkastvanyārthaḥ kartavyaḥ kāvyabandhamāsādya /",
  "GK18bharnatu:5809": "arthaṃ hi samavakāre hyapratisambandhamicchanti // BhN_18.69 //",
  "GK18bharnatu:5810": "yuddhajalasambhavo vā vāyvagnigajendrasaṃbhramakṛto vā /",
  "GK18bharnatu:5811": "nagaroparodhajo vā vijñeyo vidravastrividhaḥ // BhN_18.70 //",
  "GK18bharnatu:5812": "vastugatakramavihito devavaśādvā paraprayukto vā /",
  "GK18bharnatu:5813": "sukhaduḥkhotpattikṛtastrividhaḥ kapaṭo 'tra vijñeyaḥ // BhN_18.71 //",
  "GK18bharnatu:5814": "trividhaścātra vidhijñaiḥ pṛthakpṛthakkāryavihitārthaḥ /",
  "GK18bharnatu:5815": "śṛṅgāraḥ kartavyo dharme cārthe ca kāme ca // BhN_18.72 //",
  "GK18bharnatu:5816": "yasmin dharmaprāpakamātmahitaṃ bhavati sādhanaṃ bahudhā /",
  "GK18bharnatu:5817": "vrataniyamatapoyukto jñeyo 'sau dharmaśṛṅgāraḥ // BhN_18.73 //",
  "GK18bharnatu:5818": "arthasyecchāyogādbahudhā caivārthato 'rthaśṛṅgāraḥ /",
  "GK18bharnatu:5819": "strīsaṃprayogaviṣayeṣvarthārthā vā ratiryatra // BhN_18.74 //",
  "GK18bharnatu:5820": "kanyāvilobhanakṛtaṃ prāptau strīpuṃsayostu ramyaṃ vā /",
  "GK18bharnatu:5821": "nibhṛtaṃ sāvegaṃ vā yasya bhavetkāmaśṛṅgāraḥ // BhN_18.75 //",
  "GK18bharnatu:5822": "uṣṇiggāyatryādīnyanyāni ca yāni bandhakuṭilāni /",
  "GK18bharnatu:5823": "vṛttāni samavakāre kavibhistāni prayojyāni // BhN_18.76 //",
  "GK18bharnatu:5824": "evaṃ kāryastajjñairnānārasasaṃśrayaḥ samavakāraḥ /",
  "GK18bharnatu:5825": "vakṣyāmyataḥ paramahaṃ lakṣaṇamīhāmṛgasyāpi // BhN_18.77 //",
  "GK18bharnatu:5826": "divyāpuruṣāśrayakṛto divyastrīkāraṇopagatayuddhaḥ /",
  "GK18bharnatu:5827": "suvihitavastunibaddho vipratyayakārakaścaiva // BhN_18.78 //",
  "GK18bharnatu:5828": "uddhatapuruṣaprāyaḥ strīroṣagrathitakāvyabandhaśca /",
  "GK18bharnatu:5829": "saṃkṣobhavidravakṛtaḥ saṃpheṭakṛtastathā caiva // BhN_18.79 //",
  "GK18bharnatu:5830": "strībhedanāpaharaṇāvamardanaprāptavastuśṛṅgāraḥ /",
  "GK18bharnatu:5831": "īhāmṛgastu kāryaḥ susamāhitakāvyabandhaśca // BhN_18.80 //",
  "GK18bharnatu:5832": "yadvyāyoge kāryaṃ ye puruṣā vṛttayo rasāścaiva /",
  "GK18bharnatu:5833": "īhāmṛge 'pi te syuḥ kevalamamarastriyā yogaḥ // BhN_18.81 //",
  "GK18bharnatu:5834": "yatra tu vadhepsitānāṃ vadho hyudagro bhaveddhi puruṣāṇām /",
  "GK18bharnatu:5835": "kiñcidvyājaṃ kṛtvā teṣāṃ yuddhaṃ śamayitavyam // BhN_18.82 //",
  "GK18bharnatu:5836": "īhāmṛgasya lakṣaṇamuktaṃ viprāḥ samāsayogena /",
  "GK18bharnatu:5837": "ḍimalakṣaṇaṃ tu bhūyo lakṣaṇayuktyā pravakṣyāmi // BhN_18.83 //",
  "GK18bharnatu:5838": "prakhyātavastuviṣayaḥ prakhyātodāttanāyakaścaiva /",
  "GK18bharnatu:5839": "ṣaḍrasalakṣaṇayuktaścaturaṅko vai ḍimaḥ kāryaḥ // BhN_18.84 //",
  "GK18bharnatu:5840": "śṛṅgārahāsyavarjaṃ śeṣaiḥ sarvai rasaiḥ samāyuktaḥ /",
  "GK18bharnatu:5841": "dīptarasakāvyayonirnānābhāvopasampannaḥ // BhN_18.85 //",
  "GK18bharnatu:5842": "nirghātolkāpātairuparāgeṇendusūryayoryuktaḥ /",
  "GK18bharnatu:5843": "yuddhaniyuddhādharṣaṇasaṃpheṭakṛtaśca kartavyaḥ // BhN_18.86 //",
  "GK18bharnatu:5844": "māyendrajālabahulo bahupustotthānayogayuktaśca /",
  "GK18bharnatu:5845": "devabhujagendrarākṣasayakṣapiśācāvakīrṇaśca // BhN_18.87 //",
  "GK18bharnatu:5846": "ṣoḍaśanāyakabahulaḥ sātvattyārabhaṭīvṛttisampannaḥ /",
  "GK18bharnatu:5847": "kāryo ḍimaḥ prayatnānnānāśrayabhāvasampannaḥ // BhN_18.88 //",
  "GK18bharnatu:5848": "ḍimalakṣaṇamityuktaṃ mayā samāsena lakṣaṇānugatam /",
  "GK18bharnatu:5849": "vyāyogasya tu lakṣaṇamataḥ paraṃ saṃpravakṣyāmi // BhN_18.89 //",
  "GK18bharnatu:5850": "vyāyogastu vidhijñaiḥ kāryaḥ prakhyātanāyakaśarīraḥ /",
  "GK18bharnatu:5851": "alpastrījanayuktastvekāhakṛtastathā caiva // BhN_18.90 //",
  "GK18bharnatu:5852": "bahavaśca tatra puruṣā vyāyacchante yathā samavakāre /",
  "GK18bharnatu:5853": "na ca divyanāyakayuktaḥ kāryastvekāṅka evāyam // BhN_18.91 //",
  "GK18bharnatu:5854": "na ca divyanāyakakṛtaḥ kāryo rājarṣināyakanibaddhaḥ /",
  "GK18bharnatu:5855": "yuddhaniyuddhāgharṣaṇasaṃgharṣakṛtaśca kartavyaḥ // BhN_18.92 //",
  "GK18bharnatu:5856": "evaṃvidhastu kāryo vyāyogo dīptakāvyarasayoniḥ /",
  "GK18bharnatu:5857": "vakṣyāmyataḥ paramahaṃ lakṣaṇamutsṛṣṭāṅkasya // BhN_18.93 //",
  "GK18bharnatu:5858": "prakhyātavastuviṣayastvaprakhyātaḥ kadācideva syāt /",
  "GK18bharnatu:5859": "divyapuruṣairviyuktaḥ śeṣairyukto bhavetpuṃbhiḥ // BhN_18.94 //",
  "GK18bharnatu:5860": "karuṇarasaprāyakṛto nivṛttayuddhodyataprahāraśca /",
  "GK18bharnatu:5861": "strīparidevitabahulo nirveditabhāṣitaścaiva // BhN_18.95 //",
  "GK18bharnatu:5862": "nānāvyākulaceṣṭaḥ sātvattyārabhaṭikaiśikīhīnaḥ /",
  "GK18bharnatu:5863": "kāryaḥ kāvyavidhijñaiḥ satataṃ hyutsṛṣṭikāṅkastu // BhN_18.96 //",
  "GK18bharnatu:5864": "yaddivyanāyakakṛtaṃ kāvyaṃ saṃgrāmabandhavadhayuktam /",
  "GK18bharnatu:5865": "tadbhārate tu varṣe kartavyaṃ kāvyabandheṣu // BhN_18.97 //",
  "GK18bharnatu:5866": "kasmādbhāratamiṣṭaṃ varṣeṣvanyeṣu devavihiteṣu /",
  "GK18bharnatu:5867": "hṛdyā sarvā bhūmiḥ śubhagandhā kāñcanī yasmāt // BhN_18.98 //",
  "GK18bharnatu:5868": "upavanagamanakrīḍā vihāranārīratipramodāḥ syuḥ /",
  "GK18bharnatu:5869": "teṣu hi varṣeṣu sadā na tatra duḥkhaṃ na vā śokaḥ // BhN_18.99 //",
  "GK18bharnatu:5870": "ye teṣāmadhivāsāḥ purāṇavādeṣu parvatāḥ proktāḥ /",
  "GK18bharnatu:5871": "sambhogasteṣu bhavetkarmārambho bhavedasmin // BhN_18.100 //",
  "GK18bharnatu:5872": "prahasanamapi vijñeyaṃ dvividhaṃ śuddhaṃ tathā saṅkīrṇam /",
  "GK18bharnatu:5873": "aṅkasya lakṣaṇamidaṃ vyākhyātamaśeṣayogamātragatam // BhN_18.101 //",
  "GK18bharnatu:5874": "prahasanamataḥ paraṃ salakṣaṇaṃ saṃpravakṣyāmi /",
  "GK18bharnatu:5875": "vakṣyāmi tayoryuktyā pṛthagpṛthaglakṣaṇaviśeṣam // BhN_18.102 //",
  "GK18bharnatu:5876": "bhagavattāpasaviprairanyairapi hāsyavādasambaddham /",
  "GK18bharnatu:5877": "kāpuruṣasaṃprayuktaṃ parihāsābhāṣaṇaprāyam // BhN_18.103 //",
  "GK18bharnatu:5878": "avikṛtabhāṣācāraṃ viśeṣabhāvopapannacaritapadam /",
  "GK18bharnatu:5879": "niyatagativastuviṣayaṃ śuddhaṃ jñeyaṃ prahasanaṃ tu // BhN_18.104 //",
  "GK18bharnatu:5880": "veśyāceṭanapuṃsakaviṭadhūrtā bandhakī ca yatra syuḥ /",
  "GK18bharnatu:5881": "anibhṛtaveṣaparicchadaceṣṭitakaraṇaistu saṃkīrṇam // BhN_18.105 //",
  "GK18bharnatu:5882": "lokopacārayuktā yā vārtā yaśca dambhasaṃyogaḥ /",
  "GK18bharnatu:5883": "sa prahasane prayojyo dhūrtapravivādasampannaḥ // BhN_18.106 //",
  "GK18bharnatu:5884": "vīthyaṅgaiḥ saṃyuktaṃ kartavyaṃ prahasanaṃ yathāyogyam /",
  "GK18bharnatu:5885": "bhāṇasyāpi tu lakṣaṇamataḥ paraṃ saṃpravakṣyāmi // BhN_18.107 //",
  "GK18bharnatu:5886": "ātmānubhūtaśaṃsī parasaṃśrayavarṇanāviśeṣastu /",
  "GK18bharnatu:5887": "vividhāśrayo hi bhāṇo vijñeyastvekahāryaśca // BhN_18.108 //",
  "GK18bharnatu:5888": "paravacanamātmasaṃsthaṃ prativacanairuttamottamagrathitaiḥ /",
  "GK18bharnatu:5889": "ākāśapuruṣakathitairaṅgavikārairabhinayaiścaiva // BhN_18.109 //",
  "GK18bharnatu:5890": "dhūrtaviṭasaṃprayojyo nānāvasthāntarātmakaścaiva /",
  "GK18bharnatu:5891": "ekāṅko bahuceṣṭaḥ satataṃ kāryo budhairbhāṇaḥ // BhN_18.110 //",
  "GK18bharnatu:5892": "bhāṇasyāpi hi nikhilaṃ lakṣaṇamuktaṃ tathāgamānugatam /",
  "GK18bharnatu:5893": "vīthyāḥ saṃprati nikhilaṃ kathayāmi yathākramaṃ viprāḥ // BhN_18.111 //",
  "GK18bharnatu:5894": "sarvarasalakṣaṇāḍhyā yuktā hyaṅgaistrayodaśabhiḥ /",
  "GK18bharnatu:5895": "vīthī syādekāṅkā tathaikahāryā dvihāryā vā // BhN_18.112 //",
  "GK18bharnatu:5896": "adhamottamamadhyābhiryuktā syātprakṛtibhistisṛbhiḥ /",
  "GK18bharnatu:5897": "uddhātyakāvalagitāvaspanditanālyasatpralāpāśca // BhN_18.113 //",
  "GK18bharnatu:5898": "vākkelyatha prapañco mṛdavādhibale chalaṃ trigatam /",
  "GK18bharnatu:5899": "vyāhāro gaṇḍaśca trayodaśāṅgānyudāhṛtānyasyāḥ // BhN_18.114 //",
  "GK18bharnatu:5900": "atha vīthī saṃproktā lakṣaṇameṣāṃ pravakṣyāmi /",
  "GK18bharnatu:5901": "padāni tvagatārthāni ye narāḥ punarādarāt // BhN_18.115 //",
  "GK18bharnatu:5902": "yojayanti padairanyaistaduddhātyakamucyate /",
  "GK18bharnatu:5903": "yatrānyasmin samāveśya kāryamanyatprasādhyate // BhN_18.116 //",
  "GK18bharnatu:5904": "taccāvalagitaṃ nāma vijñeyaṃ nāṭyayoktṛbhiḥ /",
  "GK18bharnatu:5905": "ākṣipte 'rthe tu kasmi.ṇścicchubhāśubhasamutthite // BhN_18.117 //",
  "GK18bharnatu:5906": "kauśalāducyate 'nyo 'rthastadavaspanditaṃ bhavet /",
  "GK18bharnatu:5907": "hāsyenopagatārthaprahelikā nāliketi vijñeyā // BhN_18.118 //",
  "GK18bharnatu:5908": "mūrkhajanasannikarṣe hitamapi yatra prabhāṣate vidvān /",
  "GK18bharnatu:5909": "na ca gṛhyate 'sya vacanaṃ vijñeyo 'satpralāpo 'sau // BhN_18.119 //",
  "GK18bharnatu:5910": "ekadviprativacanā vākkelī syātprayoge 'smin /",
  "GK18bharnatu:5911": "yadasadbhūtaṃ vacanaṃ saṃstavayuktaṃ dvayoḥ parasparaṃ yattu // BhN_18.120 //",
  "GK18bharnatu:5912": "ekasya cārthahetoḥ sa hāsyajananaḥ prapañcaḥ syāt /",
  "GK18bharnatu:5913": "yatkāraṇād guṇānāṃ doṣīkaraṇaṃ bhavedvivādakṛtam // BhN_18.121 //",
  "GK18bharnatu:5914": "doṣaguṇīkaraṇaṃ vā tanmṛdavaṃ nāma vijñeyam /",
  "GK18bharnatu:5915": "paravacanamātmanaścottarottarasamudbhavaṃ dvayoryatra // BhN_18.122 //",
  "GK18bharnatu:5916": "anyonyārthaviśeṣakamadhibalamiti tad budhairjñeyam /",
  "GK18bharnatu:5917": "anyārthameva vākyaṃ chalamabhisandhānahāsyaroṣakaram // BhN_18.123 //",
  "GK18bharnatu:5918": "śrutisārūpyādyasmin bahavo 'rthā yuktibhirniyujyante /",
  "GK18bharnatu:5919": "yaddhāsyamahāsyaṃ vā tattrigataṃ nāma vijñeyam // BhN_18.124 //",
  "GK18bharnatu:5920": "pratyakṣavṛttirukto vyāhāro hāsyaleśārthaḥ /",
  "GK18bharnatu:5921": "saṃrambhasaṃbhramayutaṃ vivādayuktaṃ tathāpavādakṛtam // BhN_18.125 //",
  "GK18bharnatu:5922": "bahuvacanākṣepakṛtaṃ gaṇḍaṃ pravadanti tattvajñāḥ |",
  "GK18bharnatu:5923": "iti daśarūpavidhānaṃ sarvaṃ proktaṃ mayā hi lakṣaṇataḥ /",
  "GK18bharnatu:5924": "punarasya śarīragataṃ sandhividhau lakṣaṇaṃ vakṣye // BhN_18.126 //",
  "GK18bharnatu:5925": "iti bharatīye nāṭyaśāstre daśarūpanirūpaṇaṃ nāmāṣṭādaśo 'dhyāyaḥ",
  "GK18bharnatu:5926": "_____________________________________________________________",
  "GK18bharnatu:5927": "atha ekonaviṃśo 'dhyāyaḥ",
  "GK18bharnatu:5928": "itivṛttaṃ tu nāṭyasya śarīraṃ parikīrtitam /",
  "GK18bharnatu:5929": "pañcabhiḥ sandhibhistasya vibhāgaḥ samprakalpitaḥ // BhN_19.1 //",
  "GK18bharnatu:5930": "itivṛttaṃ dvidhā caiva budhastu parikalpayet /",
  "GK18bharnatu:5931": "ādhikarikamekaṃ syāt prāsaṅgikamathāparam // BhN_19.2 //",
  "GK18bharnatu:5932": "yatkāryaṃ hi phalaprāptyā sāmarthyātparikalpyate /",
  "GK18bharnatu:5933": "tadādhikārikaṃ jñeyamanyatprāsaṅgikaṃ viduḥ // BhN_19.3 //",
  "GK18bharnatu:5934": "kāraṇātphalayogyasya vṛttaṃ syādādhikārikam /",
  "GK18bharnatu:5935": "tasyopakaraṇārthaṃ tu kīrtyate hyānuṣaṅgikam // BhN_19.4 //",
  "GK18bharnatu:5936": "kaveḥ prayatnānnetṝṇāṃ yuktānāṃ viddhyupāśrayāt /",
  "GK18bharnatu:5937": "kalpyate hi phalaprāptiḥ samutkarṣātphalasya ca // BhN_19.5 //",
  "GK18bharnatu:5938": "(laukikī sukhaduḥkhākhyā yathāvasthā rasodbhavā /",
  "GK18bharnatu:5939": "daśadhā manmathāvasthā vyavasthāstrividhā matā) // BhN_19.6 //",
  "GK18bharnatu:5940": "saṃsāre phalayāge tu vyāpāraḥ kāraṇasya yaḥ /",
  "GK18bharnatu:5941": "tasyānupūrvyā vijñeyā pañcāvasthā prayoktṛbhiḥ // BhN_19.7 //",
  "GK18bharnatu:5942": "prārambhaśca prayatnaśca tathā prāpteśca saṃbhavaḥ /",
  "GK18bharnatu:5943": "niyatā ca phalaprāptiḥ phalayogaśca pañcamaḥ // BhN_19.8 //",
  "GK18bharnatu:5944": "autsukyamātrabandhastu yadbījasya nibadhyate /",
  "GK18bharnatu:5945": "mahataḥ phalayogasya sa phalārambha iṣyate // BhN_19.9 //",
  "GK18bharnatu:5946": "apaśyataḥ phalaprāptiṃ vyāpāro yaḥ phalaṃ prati /",
  "GK18bharnatu:5947": "paraṃ cautsukyagamanaṃ sa prayatnaḥ prakīrtitaḥ // BhN_19.10 //",
  "GK18bharnatu:5948": "īṣatprāptiryadā kācitphalasya parikalpate /",
  "GK18bharnatu:5949": "bhāvamātreṇa tu prāhurvidhijñāḥ prāptisambhavam // BhN_19.11 //",
  "GK18bharnatu:5950": "niyatāṃ tu phalaprāptiṃ yadā bhāvena paśyati /",
  "GK18bharnatu:5951": "niyatāṃ tāṃ phalaprāptiṃ saguṇāṃ paricakṣate // BhN_19.12 //",
  "GK18bharnatu:5952": "abhipretaṃ samagraṃ ca pratirūpaṃ kriyāphalam /",
  "GK18bharnatu:5953": "itivṛtte bhavedyasmin phalayogaḥ prakīrtitaḥ // BhN_19.13 //",
  "GK18bharnatu:5954": "sarvasyaiva hi kāryasya prārabdhasya phalārthibhiḥ /",
  "GK18bharnatu:5955": "etāstvanukrameṇaiva pañcāvasthā bhavanti hi // BhN_19.14 //",
  "GK18bharnatu:5956": "āsāṃ svabhāvabhinnānāṃ parasparasamāgamāt /",
  "GK18bharnatu:5957": "vinyāsa ekabhāvena phalahetuḥ prakīrtitaḥ // BhN_19.15 //",
  "GK18bharnatu:5958": "itivṛttaṃ samākhyātaṃ pratyagevādhikārikam /",
  "GK18bharnatu:5959": "tadārambhādi kartavyaṃ phalāntaṃ ca yathā bhavet // BhN_19.16 //",
  "GK18bharnatu:5960": "pūrṇasandhi ca kartavyaṃ hīnasandhyapi vā punaḥ /",
  "GK18bharnatu:5961": "niyamāt pūrṇasandhi syāddhīnasandhyatha kāraṇāt // BhN_19.17 //",
  "GK18bharnatu:5962": "ekalope caturthasya dvilope tricaturthayoḥ /",
  "GK18bharnatu:5963": "dvitīyatricaturthānāṃ trilope lopa iṣyate // BhN_19.18 //",
  "GK18bharnatu:5964": "prāsaṅgike parārthatvānna hyeṣa niyamo bhavet /",
  "GK18bharnatu:5965": "yadvṛttaṃ sambhavettatra tadyojyamavirodhataḥ // BhN_19.19 //",
  "GK18bharnatu:5966": "itivṛtte yathāvasthāḥ pañcārambhādikāḥ smṛtāḥ /",
  "GK18bharnatu:5967": "arthaprakṛtayaḥ pañca tathā bījādikā api // BhN_19.20 //",
  "GK18bharnatu:5968": "bījaṃ binduḥ patākā ca prakarī kāryameva ca /",
  "GK18bharnatu:5969": "arthaprakṛtayaḥ pañca jñātvā yojyā yathāvidhi // BhN_19.21 //",
  "GK18bharnatu:5970": "svalpamātraṃ samutsṛṣṭaṃ bahudhā yadvisarpati /",
  "GK18bharnatu:5971": "phalāvasānaṃ yaccaiva bījaṃ tatparikīrtitam // BhN_19.22 //",
  "GK18bharnatu:5972": "prayojanānāṃ vicchede yadavicchedakāraṇam /",
  "GK18bharnatu:5973": "yāvatsamāptirbandhasya sa binduḥ parikīrtitaḥ // BhN_19.23 //",
  "GK18bharnatu:5974": "yadvṛttaṃ tu parārthaṃ syāt pradhānasyopakārakam",
  "GK18bharnatu:5975": "pradhānavacca kalpyeta sā patāketi kīrtitā // BhN_19.24 //",
  "GK18bharnatu:5976": "phalaṃ prakalpyate yasyāḥ parārthāyaiva kevalam /",
  "GK18bharnatu:5977": "anubandhavihīnatvāt prakarīti vinirdiśet // BhN_19.25 //",
  "GK18bharnatu:5978": "yadādhikārikaṃ vastu samyak prājñaiḥ prayujyate /",
  "GK18bharnatu:5979": "tadartho yaḥ samārambhastatkāryaṃ parikīrtitam // BhN_19.26 //",
  "GK18bharnatu:5980": "eteṣāṃ yasya yenārtho yataśca guṇa iṣyate /",
  "GK18bharnatu:5981": "tat pradhānaṃ tu kartavyaṃ guṇabhūtānyataḥ param // BhN_19.27 //",
  "GK18bharnatu:5982": "eko 'neko 'pi vā sandhiḥ patākāyāṃ tu yo bhavet /",
  "GK18bharnatu:5983": "pradhānārthānuyāyitvādanusandhiḥ prakīrtyate // BhN_19.28 //",
  "GK18bharnatu:5984": "āgarbhādāvimarśādvā patākā vinivartate /",
  "GK18bharnatu:5985": "kasmādyasmānnibandho 'syāḥ parārthaḥ parikīrtyate // BhN_19.29 //",
  "GK18bharnatu:5986": "yatrārthe cintite 'nyasminstallinṅgo 'nyaḥ prayujyate /",
  "GK18bharnatu:5987": "āgantukena bhāvena patākāsthānakaṃ tu tat // BhN_19.30 //",
  "GK18bharnatu:5988": "sahasaivārthasampattirguṇavatyupakārataḥ /",
  "GK18bharnatu:5989": "patākāsthānakamidaṃ prathamaṃ parikīrtitam // BhN_19.31 //",
  "GK18bharnatu:5990": "vacaḥ sātiśayaṃ kliṣṭaṃ kāvyabandhasamāśrayam /",
  "GK18bharnatu:5991": "patākāsthānakamidaṃ dvitīayaṃ parikīrtitam // BhN_19.32 //",
  "GK18bharnatu:5992": "arthopakṣepaṇaṃ yatra līnaṃ savinayaṃ bhavet /",
  "GK18bharnatu:5993": "śliṣṭapratyuttaropetaṃ tṛtīyamidamiṣyate // BhN_19.33 //",
  "GK18bharnatu:5994": "dvyartho vacanavinyāsaḥ suśliṣṭaḥ kāvyayojitaḥ /",
  "GK18bharnatu:5995": "upanyāsasuyuktaśca taccaturthamudāhṛtam // BhN_19.34 //",
  "GK18bharnatu:5996": "[yatra sātiśayaṃ vākyamarthopakṣepaṇaṃ bhavet /",
  "GK18bharnatu:5997": "vināśidṛṣṭamante ca patākārdhaṃ tu tadbhavet ] // BhN_19.35 //",
  "GK18bharnatu:5998": "catuṣpatākāparamaṃ nāṭake kāryayiṣyate /",
  "GK18bharnatu:5999": "pañcabhiḥ sandhibhiryuktaṃ tāṃśca vakṣyāmyataḥ param // BhN_19.36 //",
  "GK18bharnatu:6000": "mukhaṃ pratimukhaṃ caiva garbho vimarśa eva ca /",
  "GK18bharnatu:6001": "tathā nirvahaṇaṃ ceti nāṭake pañca sandhayaḥ // BhN_19.37 //",
  "GK18bharnatu:6002": "[pañcabhiḥ sandhibhiryuktaṃ pradhānamanu kīrtyate /",
  "GK18bharnatu:6003": "śeṣāḥ pradhānasandhīnāmanugrāhyanusandhayaḥ] // BhN_19.38 //",
  "GK18bharnatu:6004": "yatra bījasamutpattirnānārtharasasambhavā /",
  "GK18bharnatu:6005": "kāvye śarīrānugatā tanmukhaṃ parikīrtitam // BhN_19.39 //",
  "GK18bharnatu:6006": "bījasyodghāṭanaṃ yatra dṛṣṭanaṣṭamiva kvacit /",
  "GK18bharnatu:6007": "mukhanyastasya sarvatra tadvai pratimukhaṃ smṛtam // BhN_19.40 //",
  "GK18bharnatu:6008": "udbhedastasya bījasya prāptiraprāptireva vā /",
  "GK18bharnatu:6009": "punaścānveṣaṇaṃ yatra sa garbha iti saṃjñitaḥ // BhN_19.41 //",
  "GK18bharnatu:6010": "garbhanirbhinnabījārtho vilobhanakṛto 'thavā /",
  "GK18bharnatu:6011": "krodhavyasanajo vāpi sa vimarśa iti smṛtaḥ // BhN_19.42 //",
  "GK18bharnatu:6012": "samānayanamarthānāṃ mukhādyānāṃ sabījinām /",
  "GK18bharnatu:6013": "nānābhāvottarāṇāṃ yadbhavennirvahaṇaṃ tu tat // BhN_19.43 //",
  "GK18bharnatu:6014": "ete tu sandhayo jñeyā nāṭakasya prayoktṛbhiḥ /",
  "GK18bharnatu:6015": "tathā prakaraṇāsyāpi śeṣāṇāṃ ca nibodhata // BhN_19.44 //",
  "GK18bharnatu:6016": "ḍimaḥ samavakāraśca catuḥsandhī prakīrtitau /",
  "GK18bharnatu:6017": "na tayoravamarśastu kartavyaḥ kavibhiḥ sadā // BhN_19.45 //",
  "GK18bharnatu:6018": "vyāyogehāmṛgau cāpi sadā kāryau trisandhikau /",
  "GK18bharnatu:6019": "garbhāvamarśau na syātāṃ tayorvṛttiśca kaiśikī // BhN_19.46 //",
  "GK18bharnatu:6020": "dvisandhi tu prahasanaṃ vīthyaṅko bhāṇa eva ca /",
  "GK18bharnatu:6021": "mukhanirvahane tatra kartavye kavibhiḥ sadā // BhN_19.47 //",
  "GK18bharnatu:6022": "[vīthī caiva hi bhāṇaśca tathā prahasanaṃ punaḥ /",
  "GK18bharnatu:6023": "kaiśikīvṛttihīnāni kāryāṇi kavibhiḥ sadā ] // BhN_19.48 //",
  "GK18bharnatu:6024": "evaṃ hi sandhayaḥ kāryā daśarūpe prayoktṛbhiḥ /",
  "GK18bharnatu:6025": "punareṣāṃ tu sandhīnāmaṅgakalpaṃ nibodhadata // BhN_19.49 //",
  "GK18bharnatu:6026": "sandhināṃ yāni vṛttāni pradeśeṣvanupūrvaśaḥ /",
  "GK18bharnatu:6027": "svasampadguṇayuktāni tānyaṅgānyupadhārayet // BhN_19.50 //",
  "GK18bharnatu:6028": "iṣṭasyārthasya racanā vṛttāntasyānupakṣayaḥ /",
  "GK18bharnatu:6029": "rāgaprāptiḥ prayogasya guhyānāṃ caiva gūhanam // BhN_19.51 //",
  "GK18bharnatu:6030": "āścaryavadabhikhyānaṃ prakāśyānāṃ prakāśanam /",
  "GK18bharnatu:6031": "aṅgānāṃ ṣaḍvidhaṃ hyetad dṝṣṭaṃ śāstre prayojanam // BhN_19.52 //",
  "GK18bharnatu:6032": "aṅgahīno naro yadvannaivārambhakṣamo bhavet /",
  "GK18bharnatu:6033": "aṅgahīnaṃ tathā kāvyaṃ na prayogakṣamaṃ bhavet // BhN_19.53 //",
  "GK18bharnatu:6034": "udāttamapi tatkāvyaṃ syādaṅgaiḥ parivarjitam /",
  "GK18bharnatu:6035": "hīnatvāddhi prayogasya na satāṃ rañjayenmanaḥ // BhN_19.54 //",
  "GK18bharnatu:6036": "kāvyaṃ yadapi hīnārthaṃ samyadaṅgaiḥ samanvitam /",
  "GK18bharnatu:6037": "dīptatvāttu prayogasya śobhāmeti na saṃśayaḥ // BhN_19.55 //",
  "GK18bharnatu:6038": "[tasmāt sandhipradeśeṣu yathāyogaṃ yathārasam /",
  "GK18bharnatu:6039": "kavināṅgāni kāryāṇi samyaktāni nibodhata] // BhN_19.56 //",
  "GK18bharnatu:6040": "upakṣepaḥ parikaraḥ parinyāso vilobhanam /",
  "GK18bharnatu:6041": "yuktiḥ prāptiḥ samādhānaṃ vidhānaṃ paribhāvanā // BhN_19.57 //",
  "GK18bharnatu:6042": "udbhedaḥ karaṇaṃ bheda etānyaṅgāni vai mukhe /",
  "GK18bharnatu:6043": "tathā pratimukhe caiva śṛṇutāṅgāni nāmataḥ // BhN_19.58 //",
  "GK18bharnatu:6044": "vilāsaḥ parisarpaśca vidhūtaṃ tāpanaṃ tathā /",
  "GK18bharnatu:6045": "narma narmadyutiścaiva tathā pragayaṇaṃ punaḥ // BhN_19.59 //",
  "GK18bharnatu:6046": "nirodhaścaiva vijñeyaḥ paryupāsanameva ca /",
  "GK18bharnatu:6047": "puṣpaṃ vajramupanyāso varṇasaṃhāra eva ca // BhN_19.60 //",
  "GK18bharnatu:6048": "etāni vai pratimukhe garbhe 'ṅgāni nibodhata /",
  "GK18bharnatu:6049": "abhūtāharaṇaṃ mārgo rūpodāharaṇe kramaḥ // BhN_19.61 //",
  "GK18bharnatu:6050": "saṃgrahaścānumānaṃ ca prārthanākṣiptameva ca /",
  "GK18bharnatu:6051": "toṭakādhibale caiva hyudvego vidravastathā // BhN_19.62 //",
  "GK18bharnatu:6052": "etānyaṅgāni vai garbhe hyavamarśe nibodhata /",
  "GK18bharnatu:6053": "apavādaśca saṃpheṭo vidravaḥ śaktireva ca // BhN_19.63 //",
  "GK18bharnatu:6054": "vyavasāyaḥ prasaṅgaśca dyutiḥ khedo niṣedhanam /",
  "GK18bharnatu:6055": "virodhanamathādānaṃ chādanaṃ ca prarocanā // BhN_19.64 //",
  "GK18bharnatu:6056": "vyavahāraśca yuktiśca vimarśāṅgānyamūni ca /",
  "GK18bharnatu:6057": "sandhirnirodho grathanaṃ nirṇayaḥ paribhāṣaṇam // BhN_19.65 //",
  "GK18bharnatu:6058": "dyutiḥ prasāda ānandaḥ samayo hyupagūhanam /",
  "GK18bharnatu:6059": "bhāṣaṇaṃ pūrvavākyaṃ ca kāvyasaṃhāra eva ca // BhN_19.66 //",
  "GK18bharnatu:6060": "praśastiriti saṃhāre jñeyānyaṅgāni nāmataḥ /",
  "GK18bharnatu:6061": "catuṣṣaṣṭhi budhairjñeyānyetānyaṅgāni sandhiṣu // BhN_19.67 //",
  "GK18bharnatu:6062": "[sampādanārthaṃ bījasya samyaksiddhikarāṇi ca /",
  "GK18bharnatu:6063": "kāryāṇyetāni kavibhirvibhajyārthāni nāṭake ] // BhN_19.68 //",
  "GK18bharnatu:6064": "punareṣāṃ pravakṣyāmi lakṣaṇāni yathākramam /",
  "GK18bharnatu:6065": "kāvyārthasya samutpattirupakṣepa iti smṛtaḥ // BhN_19.69 //",
  "GK18bharnatu:6066": "yadutpannārthabāhulyaṃ jñeyaḥ parikarastu saḥ /",
  "GK18bharnatu:6067": "tanniṣpattiḥ parinyāso vijñeyaḥ kavibhiḥ sadā // BhN_19.70 //",
  "GK18bharnatu:6068": "guṇanirvarṇanaṃ caiva vilobhanamiti smṛtam /",
  "GK18bharnatu:6069": "sampradhāraṇamarthānāṃ yuktirityabhidhīyate // BhN_19.71 //",
  "GK18bharnatu:6070": "sukhārthasyābhigamanaṃ prāptirityabhisaṃjñitā /",
  "GK18bharnatu:6071": "bījārthasyopagamanaṃ samādhānamiti smṛtam // BhN_19.72 //",
  "GK18bharnatu:6072": "sukhaduḥkhakṛto yo 'rthastadvidhānamiti smṛtam /",
  "GK18bharnatu:6073": "kutūhalottarāvego vijñeyā paribhāvanā // BhN_19.73 //",
  "GK18bharnatu:6074": "bījārthasya praroho yaḥ sa udbheda iti smṛtaḥ /",
  "GK18bharnatu:6075": "prakṛtārthasamārambhaḥ karaṇaṃ nāma tadbhavet // BhN_19.74 //",
  "GK18bharnatu:6076": "saṃghātabhedanārtho yaḥ sa bheda iti kīrtitaḥ /",
  "GK18bharnatu:6077": "[etāni tu mukhāṅgāni vakṣye pratimukhe punaḥ] // BhN_19.75 //",
  "GK18bharnatu:6078": "samīhā ratibhogārthā vilāsa iti saṃjñitaḥ /",
  "GK18bharnatu:6079": "dṛṣṭanaṣṭānusaraṇaṃ parisarpa iti smṛtaḥ // BhN_19.76 //",
  "GK18bharnatu:6080": "kṛtasyānunayasyādau vidhūtaṃ hyaparigrahaḥ /",
  "GK18bharnatu:6081": "apāyadarśanaṃ yattu tāpanaṃ nāma tadbhaveet // BhN_19.77 //",
  "GK18bharnatu:6082": "krīḍārthaṃ vihitaṃ yattu hāsyaṃ narmeti tatsmṛtam",
  "GK18bharnatu:6083": "doṣapracchādanārthaṃ tu hāsyaṃ narmadyutiḥ smṛtā // BhN_19.78 //",
  "GK18bharnatu:6084": "uttarottaravākyaṃ tu bhavetpragayaṇaṃ punaḥ /",
  "GK18bharnatu:6085": "yā tu vyasanasaṃprāptiḥ sa nirodhaḥ prakīrtitaḥ // BhN_19.79 //",
  "GK18bharnatu:6086": "kruddhasyanunayo yastu bhavettatparyupāsanam /",
  "GK18bharnatu:6087": "viśeṣavacanaṃ yattu tatpuṣpamiti saṃjñitam // BhN_19.80 //",
  "GK18bharnatu:6088": "pratyakṣarūkṣaṃ yadvākyaṃ vajraṃ tadabhidhīyate /",
  "GK18bharnatu:6089": "upapattikṛto yo 'rtha upanyāsaśca sa smṛtaḥ // BhN_19.81 //",
  "GK18bharnatu:6090": "cāturvarṇyopagamanaṃ varṇasaṃhāra iṣyate /",
  "GK18bharnatu:6091": "kapaṭāpāśrayaṃ vākyamabhūtāharaṇaṃ viduḥ // BhN_19.82 //",
  "GK18bharnatu:6092": "tattvārthavacanaṃ caiva mārga ityabhidhīyate /",
  "GK18bharnatu:6093": "citrārthasamavāye tu vitarko rūpamiṣyate /",
  "GK18bharnatu:6094": "yatsātiśayavadvākyaṃ tadudāharaṇaṃ smṛtam // BhN_19.83 //",
  "GK18bharnatu:6095": "bhāvatattvopalabdhistu krama ityabhidhīyate /",
  "GK18bharnatu:6096": "sāmadānādisaṃpannaḥ saṃgrahaḥ parikīrtitaḥ // BhN_19.84 //",
  "GK18bharnatu:6097": "rūpānurūpagamanamanumānamiti smṛtam",
  "GK18bharnatu:6098": "ratiharṣotsavānāṃ tu prārthanā prārthanā bhavet /",
  "GK18bharnatu:6099": "garbhasyodbhedanaṃ yatsākṣiptirityabhidhīyate // BhN_19.86 //",
  "GK18bharnatu:6100": "saṃrambhavacanaṃ caiva toṭakaṃ tviti saṃjñitam /",
  "GK18bharnatu:6101": "kapaṭenātisaṃdhānaṃ bruvate 'dhibalaṃ budhāḥ // BhN_19.87 //",
  "GK18bharnatu:6102": "bhayaṃ nṛpāridasyūtthamudvegaḥ parikīrtitaḥ /",
  "GK18bharnatu:6103": "śaṅkā bhayatrāsakṛto vidrayaḥ samudāhṛtaḥ // BhN_19.88 //",
  "GK18bharnatu:6104": "doṣaprakhyāpanaṃ yattu so 'pavāda iti smṛtaḥ /",
  "GK18bharnatu:6105": "roṣagrathitavākyaṃ tu saṃpheṭaḥ parikīrtitaḥ // BhN_19.89 //",
  "GK18bharnatu:6106": "guruvyatikramo yastu sa dravaḥ parikīrtitaḥ /",
  "GK18bharnatu:6107": "virodhipraśamo yaśca sa śaktiḥ parikīrtitā // BhN_19.90 //",
  "GK18bharnatu:6108": "vyavasāyaśca vijñeyaḥ pratijñāhetusaṃbhavaḥ /",
  "GK18bharnatu:6109": "prasaṅgaścaiva vijñeyo gurūṇā parikīrtanam // BhN_19.91 //",
  "GK18bharnatu:6110": "vākyamādharṣasaṃyuktaṃ dyutistajjñairudāhṛtā /",
  "GK18bharnatu:6111": "manaśceṣṭāviniṣpannaḥ śramaḥ kheda udāhṛtaḥ // BhN_19.92 //",
  "GK18bharnatu:6112": "īpsitārthapratīghātaḥ pratiṣedhaḥ prakīrtitaḥ /",
  "GK18bharnatu:6113": "kāryātyayopagamanaṃ virodhanamiti smṛtam // BhN_19.93 //",
  "GK18bharnatu:6114": "bījakāryopagamanamātānamiti saṃjñitam /",
  "GK18bharnatu:6115": "apamānakṛtaṃ vākyaṃ kāryārthaṃ cchādanaṃ bhavet // BhN_19.94 //",
  "GK18bharnatu:6116": "prarocanā sa vijñeyā saṃhārārthapradarśinī /",
  "GK18bharnatu:6117": "[pratyakṣavacanaṃ yattu sa vyāhāra iti smṛtaḥ // BhN_19.95 //",
  "GK18bharnatu:6118": "savicchedaṃ vaco yatra sā yuktiriti saṃjñitā /",
  "GK18bharnatu:6119": "jñeyā vicalanā tajjñairavamānārthasaṃyuta] // BhN_19.96 //",
  "GK18bharnatu:6120": "[etānyavamṛśe 'ṅgāni saṃhāre tu nibodhata] /",
  "GK18bharnatu:6121": "mukhabījopagamanaṃ sandhirityabhidhīyate // BhN_19.97 //",
  "GK18bharnatu:6122": "kāryasyānveṣaṇaṃ yuktyā nirodha iti kīrtitaḥ /",
  "GK18bharnatu:6123": "upakṣepastu kāryāṇāṃ grathanaṃ parikīrtitam // BhN_19.98 //",
  "GK18bharnatu:6124": "anubhūtārthakathanaṃ nirṇayaḥ samudāhṛtaḥ /",
  "GK18bharnatu:6125": "parivādakṛtaṃ yasyāttadāhuḥ paribhāṣaṇam // BhN_19.99 //",
  "GK18bharnatu:6126": "labdhasyārthasya śamanaṃ dyutimācakṣate punaḥ /",
  "GK18bharnatu:6127": "samāgamastathārthānāmānandaḥ parikīrtitaḥ // BhN_19.100 //",
  "GK18bharnatu:6128": "duḥkhasyāpagamo yastu samayaḥ sa nigadyate /",
  "GK18bharnatu:6129": "śuśrūṣādyupasaṃpannaḥ prasādaḥ prītirucyate // BhN_19.101 //",
  "GK18bharnatu:6130": "adbhutasya tu saṃprāptirūpagūhanamiṣyate /",
  "GK18bharnatu:6131": "sāmadānādi saṃpannaṃ bhāṣaṇaṃ samudāhṛtam // BhN_19.102 //",
  "GK18bharnatu:6132": "pūrvavākyaṃ tu vijñeyaṃ yathoktārthapradarśanam /",
  "GK18bharnatu:6133": "varapradānasaṃprāptiḥ kāvyasaṃhāra iṣyate // BhN_19.103 //",
  "GK18bharnatu:6134": "nṛpadeśapraśāntiśca praśastirabhidhīyate /",
  "GK18bharnatu:6135": "yathāsandhi tu kartavyānyetānyaṅgāni nāṭake // BhN_19.104 //",
  "GK18bharnatu:6136": "kavibhiḥ kāvyakuśalai rasabhāvamapekṣya tu /",
  "GK18bharnatu:6137": "saṃmiśrāṇi kadācittu dvitriyogena vā punaḥ // BhN_19.105 //",
  "GK18bharnatu:6138": "jñātvā kāryamavasthāṃ ca kāryāṇyaṅgāni sandhiṣu /",
  "GK18bharnatu:6139": "eteṣāmeva cāṅgānāṃ saṃbaddhānyarthayuktitaḥ // BhN_19.106 //",
  "GK18bharnatu:6140": "sandhyantarāṇi sandhīnāṃ viśeṣāstvekaviṃśatiḥ /",
  "GK18bharnatu:6141": "sāmabhedastathā daṇḍaḥ pradānaṃ vadha eva ca // BhN_19.107 //",
  "GK18bharnatu:6142": "pratyutpannamatitvaṃ ca gotraskhalitameva ca /",
  "GK18bharnatu:6143": "sāhasaṃ ca bhayaṃ caiva hrīrmāyā krodha eva ca // BhN_19.108 //",
  "GK18bharnatu:6144": "ojaḥ saṃvaraṇaṃ bhrāntistathā hetvapadhāraṇam /",
  "GK18bharnatu:6145": "dūto lekhastathā svapnaścitraṃ mada iti smṛtam // BhN_19.109 //",
  "GK18bharnatu:6146": "[viṣkambhacūlikā caiva tatha caiva praveśakaḥ /",
  "GK18bharnatu:6147": "aṅkāvatāro 'ṅkamukhamarthopakṣepapañcakam // BhN_19.110 //",
  "GK18bharnatu:6148": "madhyamapuruṣaniyojyo nāṭakamukhasandhimātrasaṃcāraḥ /",
  "GK18bharnatu:6149": "viṣkambhakastu kāryaḥ purohitāmātyakañcukibhiḥ // BhN_19.111 //",
  "GK18bharnatu:6150": "śuddhaḥ saṃkīrṇo vā dvividho viṣkaṃbhakastu vijñeyaḥ /",
  "GK18bharnatu:6151": "madhyamapātraiḥ śuddhaḥ saṃkīrṇo nīcamadhyakṛtaḥ // BhN_19.112 //",
  "GK18bharnatu:6152": "antaryavanikāsaṃsthaiḥ sūtādibhiranekadhā /",
  "GK18bharnatu:6153": "arthopakṣepaṇaṃ yattu kriyate sā hi cūlikā // BhN_19.113 //",
  "GK18bharnatu:6154": "aṅkāntarānusārī saṃkṣepārthamadhikṛtya bindūnām /",
  "GK18bharnatu:6155": "prakaraṇanāṭakaviṣaye praveśako nāma vijñeyaḥ // BhN_19.114 //",
  "GK18bharnatu:6156": "aṅkānta eva cāṅko nipatati yasmin prayogamāsādya /",
  "GK18bharnatu:6157": "bījārthayuktiyukto jñeyo hyaṅkāvatāro 'sau // BhN_19.115 //",
  "GK18bharnatu:6158": "viṣliṣṭamukhamaṅkasya striyā vā puruṣeṇa vā /",
  "GK18bharnatu:6159": "yadupakṣipyate pūrvaṃ tadaṅkamukhamucyate] // BhN_19.116 //",
  "GK18bharnatu:6160": "anyānyapi lāsyavidhāvaṅgāni tu nāṭakopayogīni /",
  "GK18bharnatu:6161": "asmādviniḥsṛtāni tu bhāṇa ivaiakaprayojyāni // BhN_19.117 //",
  "GK18bharnatu:6162": "[bhāṇākṛtivallāsyaṃ vijñeyaṃ tvekapātrahāryaṃ vā /",
  "GK18bharnatu:6163": "prakaraṇavadūhya kāryāsaṃstavayuktaṃ vividhabhāvam] // BhN_19.118 //",
  "GK18bharnatu:6164": "geyapadaṃ sthitapāṭhyamāsīnaṃ puṣpagaṇḍikā /",
  "GK18bharnatu:6165": "pracchedakaṃ trimūḍhaṃ ca saindhavākhyaṃ dvimūḍhakam // BhN_19.119 //",
  "GK18bharnatu:6166": "uttamottamakaṃ caivamuktapratyuktameva ca /",
  "GK18bharnatu:6167": "lāsye daśavidhaṃ hyetadaṅganirdeśalakṣaṇam // BhN_19.120 //",
  "GK18bharnatu:6168": "āsaneṣūpaviṣṭairyattantrībhāṇḍopabṛṃhitam /",
  "GK18bharnatu:6169": "gāyaneairgīyate śuṣkaṃ tadgeyapadamucyate // BhN_19.121 //",
  "GK18bharnatu:6170": "[yā nṛtyatyāsanā nārī geyaṃ priyaguṇānvitam /",
  "GK18bharnatu:6171": "sāṅgopāṅgavidhānena tadgeyapadamucyate] // BhN_19.122 //",
  "GK18bharnatu:6172": "prākṛtaṃ yadviyuktā tu paṭhedāttarasaṃ sthitā /",
  "GK18bharnatu:6173": "madanānalataptāṅgī sthitapāṭhyaṃ taducyate // BhN_19.123 //",
  "GK18bharnatu:6174": "[bahucārīsamāyuktaṃ pañcapāṇikalānugam /",
  "GK18bharnatu:6175": "cañcatpuṭena vā yuktaṃ sthitapāṭhyaṃ vidhīyate] // BhN_19.124 //",
  "GK18bharnatu:6176": "āsīnamāsyate yatra sarvātodyavivarjitam /",
  "GK18bharnatu:6177": "aprasāritagātraṃ ca cintāśokasamanvitam // BhN_19.125 //",
  "GK18bharnatu:6178": "nṛttāni vividhāni syurgeyaṃ gāne ca saṃśritan /",
  "GK18bharnatu:6179": "ceṣṭābhiścāśrayaḥ puṃsā yatra sā puṣpagaṇḍikā // BhN_19.126 //",
  "GK18bharnatu:6180": "[yatra strī naraveṣeṇa lalitaṃ saṃskṛtaṃ paṭhet /",
  "GK18bharnatu:6181": "sakhīnāṃ tu vinodāya sā jñeyā puṣpagaṇḍikā // BhN_19.127 //",
  "GK18bharnatu:6182": "nṛttaṃ tu vividhaṃ yatra gītaṃ cātodyasaṃyutam /",
  "GK18bharnatu:6183": "striyaḥ puṃvacca ceṣṭante sā jñeyā puṣpagaṇḍikā] // BhN_19.128 //",
  "GK18bharnatu:6184": "pracchedakaḥ sa vijñeyo yatra candrātapāhatāḥ /",
  "GK18bharnatu:6185": "striyaḥ priyeṣu sajjante hyapi vipriyakāriṣu // BhN_19.129 //",
  "GK18bharnatu:6186": "aniṣṭhuraślakṣṇapadaṃ samavṛttairalaṅkṛtam /",
  "GK18bharnatu:6187": "nāṭyaṃ puruṣabhāvāḍhyaṃ trimūḍhakamiti smṛtam // BhN_19.130 //",
  "GK18bharnatu:6188": "pātraṃ vibhraṣṭasaṃketaṃ suvyaktakaraṇānvitam /",
  "GK18bharnatu:6189": "prākṛtairvacanairyuktaṃ viduḥ saindhavakaṃ budhāḥ // BhN_19.131 //",
  "GK18bharnatu:6190": "[rūpavādyādisaṃyuktaṃ pāṭhyena ca vivarjitam /",
  "GK18bharnatu:6191": "nāṭyaṃ hi tattu vijñeyaṃ saindhavaṃ nāṭyakovidaiḥ] // BhN_19.132 //",
  "GK18bharnatu:6192": "mukhapratimukhopetaṃ caturaśrapadakramam /",
  "GK18bharnatu:6193": "śliṣṭabhāvarasopetaṃ vaicitryārthaṃ dvimūḍhake // BhN_19.133 //",
  "GK18bharnatu:6194": "uttamottamakaṃ vidyādanekarasasaṃśrayam /",
  "GK18bharnatu:6195": "vicitraiḥ lokabandhaiśca helāhāvavicitritam // BhN_19.134 //",
  "GK18bharnatu:6196": "kopaprasādajanitaṃ sādhikṣepapadāśrayam /",
  "GK18bharnatu:6197": "uktapratyuktamevaṃ syāccitragītārthayojitam // BhN_19.135 //",
  "GK18bharnatu:6198": "yatra priyākṛtiṃ dṛṣṭvā vinodayati mānasam /",
  "GK18bharnatu:6199": "madanānalataptāṅgī taccitrapadamucyate // BhN_19.136 //",
  "GK18bharnatu:6200": "dṛṣṭvā svapne priyaṃ yatra madanānalatāpitā /",
  "GK18bharnatu:6201": "karotivividhān bhāvāṃstadvai bhāvikamucyate // BhN_19.137 //",
  "GK18bharnatu:6202": "eteṣāṃ lāsyavidhau vijñeyaṃ lakṣaṇaṃ prayogajñaiḥ /",
  "GK18bharnatu:6203": "tadihaiva tu yannauktaṃ prasaṅgavinivṛttahetostu // BhN_19.138 //",
  "GK18bharnatu:6204": "pañcasandhi caturvṛtti catuḥṣaṣṭyaṅgasaṃyutam /",
  "GK18bharnatu:6205": "ṣaṭtriṃśallakṣaṇopetaṃ guṇālaṅkārabhūṣitam // BhN_19.139 //",
  "GK18bharnatu:6206": "mahārasaṃ mahābhogamudāttavacanānvitam /",
  "GK18bharnatu:6207": "mahāpuruṣasaṃcāraṃ sādhvācārajanapriyam // BhN_19.140 //",
  "GK18bharnatu:6208": "suśliṣṭasandhisaṃyogaṃ suprayogaṃ sukhāśrayam /",
  "GK18bharnatu:6209": "mṛduśabdābhidhānaṃ ca kaviḥ kuryāttu nāṭakam // BhN_19.141 //",
  "GK18bharnatu:6210": "avasthā yā tu lokasya sukhaduḥkhasamudbhavā /",
  "GK18bharnatu:6211": "nānāpuruṣasaṃcārā nāṭake 'sau vidhīyate // BhN_19.142 //",
  "GK18bharnatu:6212": "na tajjñānaṃ na tacchilpaṃ na sā vidyā na sā kalā /",
  "GK18bharnatu:6213": "na tat karma na vā yogo nāṭye 'simnyanna dṛśyate // BhN_19.143 //",
  "GK18bharnatu:6214": "yo 'yaṃ svabhāvo lokasya nānāvasthāntarātmakaḥ /",
  "GK18bharnatu:6215": "so 'ṅgādyabhinayairyukto nāṭyamityabhidhīyate // BhN_19.144 //",
  "GK18bharnatu:6216": "devatānāmṛṣīnāṃ ca rājñāṃ cotkṛṣṭamedhasām /",
  "GK18bharnatu:6217": "pūrvavṛttānucaritaṃ nāṭakaṃ nāma tadbhavet. // BhN_19.145 //",
  "GK18bharnatu:6218": "yasmātsvabhāvaṃ saṃtyajya sāṅgopāṅgagatikramaiḥ /",
  "GK18bharnatu:6219": "prayujyate jñāyate ca tasmādvai nāṭakaṃ smṛtam. // BhN_19.146 //",
  "GK18bharnatu:6220": "sarvabhāvaiḥ sarvarasaiḥ sarvakarmapravṛttibhiḥ /",
  "GK18bharnatu:6221": "nānāvasthāntaropetaṃ nāṭakaṃ saṃvidhīyate // BhN_19.147 //",
  "GK18bharnatu:6222": "[anekaśilpajātāni naikakarmakriayāṇi ca /",
  "GK18bharnatu:6223": "tānyaśeṣāṇi rūpāṇi kartavyāni prayoktṛbhiḥ ] // BhN_19.148 //",
  "GK18bharnatu:6224": "lokasvabhāvaṃ saṃprekṣya narāṇāṃ ca balābalam /",
  "GK18bharnatu:6225": "saṃbhogaṃ caiva yuktiṃ ca tataḥ kāryaṃ tu nāṭakam // BhN_19.149 //",
  "GK18bharnatu:6226": "bhaviṣyati yuge prāyo bhaviṣyantyabudhā narāḥ /",
  "GK18bharnatu:6227": "ye cāpi hi bhaviṣyanti te yatnaśrutabuddhayaḥ // BhN_19.150 //",
  "GK18bharnatu:6228": "karmaśilpāni śāstrāṇi vicakṣaṇabalāni ca /",
  "GK18bharnatu:6229": "sarvāṇyetāni naśyanti yadā lokaḥ praṇaśyati // BhN_19.151 //",
  "GK18bharnatu:6230": "tadevaṃ lokabhāṣāṇāṃ prasamīkṣya balābalam /",
  "GK18bharnatu:6231": "mṛduśabdaṃ sukhārthaṃ ca kaviḥ kuryāttu nāṭakam // BhN_19.152 //",
  "GK18bharnatu:6232": "caikrīḍitādyaiḥ śabdaistu kāvyabandhā bhavanti ye /",
  "GK18bharnatu:6233": "veśyā iva na te bhānti kamaṇḍaludharairdvijaiḥ // BhN_19.153 //",
  "GK18bharnatu:6234": "daśarūpavidhānaṃ ca mayā proktaṃ dvijottamāḥ /",
  "GK18bharnatu:6235": "ataḥ paraṃ pravakṣyāmi vṛttīnāmiha lakṣaṇam // BhN_19.154 //",
  "GK18bharnatu:6236": "iti bhāratīye nāṭyaśāstre sandhinirūpaṇaṃ nāmadhyāya ekonaviṃśaḥ",
  "GK18bharnatu:6237": "_____________________________________________________________",
  "GK18bharnatu:6238": "atha viṃśo 'dhyāyaḥ",
  "GK18bharnatu:6239": "samutthānaṃ tu vṛttīnāṃ vyākhyāmyanupūrvaśaḥ /",
  "GK18bharnatu:6240": "yathā vastūdbhavaṃ caiva kāvyānāṃ ca vikalpanam // BhN_20.1 //",
  "GK18bharnatu:6241": "ekārṇavaṃ jagat kṛtvā bhagavānacyuto yadā /",
  "GK18bharnatu:6242": "śete sma nāgaparyaṅke lokān saṃkṣipya māyayā // BhN_20.2 //",
  "GK18bharnatu:6243": "atha vīryabalonmatāvasurau madhukaiaṭabhau /",
  "GK18bharnatu:6244": "tarjayāmāsaturdevaṃ tarasā yuddhakāṅkṣayā // BhN_20.3 //",
  "GK18bharnatu:6245": "nijabāhū vimṛdanantau bhūtabhāvanamakṣayam /",
  "GK18bharnatu:6246": "jānubhirmuṣṭibhiścaiva yodhayāmāsatuḥ prabhum // BhN_20.4 //",
  "GK18bharnatu:6247": "bahubhiḥ paruṣairvākyairanyonyasamabhidravam /",
  "GK18bharnatu:6248": "nānādhikṣepavacanaiḥ kampayantāvivodadhim // BhN_20.5 //",
  "GK18bharnatu:6249": "tayornānāprakārāṇi vacāṃsi vadatostadā /",
  "GK18bharnatu:6250": "śrutvā tvabhihatamanā druhiṇo vākyamabravīt // BhN_20.6 //",
  "GK18bharnatu:6251": "kimidaṃ bharatīvṛttirvāgbhireva pravartate /",
  "GK18bharnatu:6252": "uttarottarasaṃbaddhā nanvimau nidhanaṃ nayaḥ // BhN_20.7 //",
  "GK18bharnatu:6253": "pitāmahavacaḥ śrutvā provāca madhusūdanaḥ /",
  "GK18bharnatu:6254": "kāryahetormayā brahman bhāratīyaṃ vinirmitā // BhN_20.8 //",
  "GK18bharnatu:6255": "vadatāṃ vākyabhūyiṣṭhā bhāratīyaṃ bhaviṣyati /",
  "GK18bharnatu:6256": "tasmādetau nihanmyadyetyuvāca vacanaṃ hariḥ // BhN_20.9 //",
  "GK18bharnatu:6257": "śuddhairavikṛtairaṅgaiḥ sāṅgahāraistathā bhṛśam /",
  "GK18bharnatu:6258": "yodhayāmāsaturdaityau yuddhamārgaviśāradau // BhN_20.10 //",
  "GK18bharnatu:6259": "bhūmisaṃyogasaṃsthānaiḥ padanyāsairharestadā /",
  "GK18bharnatu:6260": "atibhāro 'bhavad bhūmerbhāratī tatra nirmitā // BhN_20.11 //",
  "GK18bharnatu:6261": "valgitaiḥ śārṅgadhanuṣastīvrairdīptatathairatha /",
  "GK18bharnatu:6262": "satvādhikairasaṃbhrāntaiḥ sāttvatī tatra nirmitā // BhN_20.12 //",
  "GK18bharnatu:6263": "vicitrairaṅgahāraistu devo līlāsamanvitaiḥ /",
  "GK18bharnatu:6264": "babandha yacchikhāpāśaṃ kaiśikī tatra nirmitā // BhN_20.13 //",
  "GK18bharnatu:6265": "saṃrambhāvegabahulairnānācārī samutthitaiḥ /",
  "GK18bharnatu:6266": "niyuddhakaraṇaiścitrairutpannārabhaṭī tataḥ // BhN_20.14 //",
  "GK18bharnatu:6267": "yāṃ yāṃ devaḥ samācaṣṭe kriyāṃ vṛttiṣu saṃsthitām /",
  "GK18bharnatu:6268": "tāṃ tadarthānugairjapyeairdruhiṇaḥ pratyapūjayat // BhN_20.15 //",
  "GK18bharnatu:6269": "yadā hatau tāvasurau hariṇā madhukaiṭabhau /",
  "GK18bharnatu:6270": "tato 'bravīt padmayonirnārāyaṇamarindamam // BhN_20.16 //",
  "GK18bharnatu:6271": "aho vicitrairviṣamaiḥ sphuṭaiḥ salalitairapi /",
  "GK18bharnatu:6272": "aṅgahāraiḥ kṛtaṃ deva tvayā dānavanāśanam // BhN_20.17 //",
  "GK18bharnatu:6273": "tasmādayaṃ hi lokasya niyuddhasamayakramaḥ /",
  "GK18bharnatu:6274": "sarvaśastravimokṣeṣu nyāyasaṃjño bhaviṣyati // BhN_20.18 //",
  "GK18bharnatu:6275": "nyāyāśritairaṅgahārairnyāyāccaiva samutthitaiḥ /",
  "GK18bharnatu:6276": "yasmādyuddhāni vartante tasmānyāyāḥ prakīrtitāḥ // BhN_20.19 //",
  "GK18bharnatu:6277": "[cārīṣu ca samutpanno nānācārīsamāśrayaḥ /",
  "GK18bharnatu:6278": "nyāyasaṃjñaḥ kṛto hyeṣa druhiṇena mahātmanā // BhN_20.20 //",
  "GK18bharnatu:6279": "tato vedeṣu nikṣiptā druhiṇena mahātmanā /",
  "GK18bharnatu:6280": "punariṣvastrajāte ca nānācārīsamākule // BhN_20.21 //",
  "GK18bharnatu:6281": "punarnāṭyaprayogeṣu nānābhāvasamnvitāḥ /",
  "GK18bharnatu:6282": "vṛttisaṃjñāḥ kṛtā hyetāḥ kāvyabandhasamāśrayāḥ] // BhN_20.22 //",
  "GK18bharnatu:6283": "caritairyasya devasya japyaṃ yadyādṛśaṃ kṛtam /",
  "GK18bharnatu:6284": "ṛṣibhistādṛśī vṛttiaḥ kṛtā pāṭhyādisaṃyutā // BhN_20.23 //",
  "GK18bharnatu:6285": "nāṭyavedasamutpanā vāgaṅgābhinayātmikā /",
  "GK18bharnatu:6286": "mayā kāvyakriayāhetoḥ prakṣiptā druhiṇājñayā // BhN_20.24 //",
  "GK18bharnatu:6287": "ṛgvedādbhāratī kṣiptā yajurvedācca sāttvatī /",
  "GK18bharnatu:6288": "kaiśikī sāmavedācca śeṣā cātharvaṇādapi // BhN_20.25 //",
  "GK18bharnatu:6289": "yā vākpradhānā puruṣaprayojyā strīvarjitā saṃkṛtapāṭhyayuktā /",
  "GK18bharnatu:6290": "svanāmadheyairbharataiḥ prayuktā sā bhāratī nāma bhavettu vṛttiḥ // BhN_20.26 //",
  "GK18bharnatu:6291": "bhedāstasyāstu vijñeyāścatvāro 'ṅgatvamāgatāḥ /",
  "GK18bharnatu:6292": "prarocanāmukhaṃ caiva vīthī prahasanaṃ tathā // BhN_20.27 //",
  "GK18bharnatu:6293": "jayābhyudayinī caiva maṅgalyā vijayāvahā /",
  "GK18bharnatu:6294": "sarvapāpapraśamanī pūrvaraṅge prarocanā // BhN_20.28 //",
  "GK18bharnatu:6295": "[upakṣepeṇa kāvyasya hetuyuktisamāśrayā /",
  "GK18bharnatu:6296": "siddhenāmantraṇā yā tu vijñeyā sā prarocanā] // BhN_20.29 //",
  "GK18bharnatu:6297": "naṭī vidūṣako vāpi pāripārśvika eva vā /",
  "GK18bharnatu:6298": "sūtradhāreṇa sahitāḥ saṃlāpaṃ yattu kurvate // BhN_20.30 //",
  "GK18bharnatu:6299": "citrairvākyaiḥ svakāryārotthairvītthyaṅgeranyathāpi vā /",
  "GK18bharnatu:6300": "āmukhaṃ tattu vijñeyaṃ budhaiḥ prastāvanāpi vā // BhN_20.31 //",
  "GK18bharnatu:6301": "[lakṣaṇaṃ pūrvamuktaṃ tu vītthyāḥ prahasanasya ca /",
  "GK18bharnatu:6302": "āmukhāṅgānyato vakṣye yathāvadanupūrvaśaḥ] // BhN_20.32 //",
  "GK18bharnatu:6303": "uddhātyakaḥ kathoddhātaḥ prayogātiśayastathā /",
  "GK18bharnatu:6304": "pravṛttakāvalagite pañcāṅgānyāmukhasya tu // BhN_20.33 //",
  "GK18bharnatu:6305": "uddhātyakāvalagitalakṣaṇaṃ kathitaṃ mayā /",
  "GK18bharnatu:6306": "śeṣāṇāṃ lakṣaṇaṃ viprā vyākhyāsyāmyānupūrvaśaḥ // BhN_20.34 //",
  "GK18bharnatu:6307": "sutradhārasya vākyaṃ vā yatra vākyārthameva vā /",
  "GK18bharnatu:6308": "gṛhītāṃ praviśetpātraṃ kathoddhātaḥ sa kīrtitaḥ // BhN_20.35 //",
  "GK18bharnatu:6309": "prayoge tu prayogaṃ tu sūtradhāraḥ prayojayet /",
  "GK18bharnatu:6310": "tataśca praviśetpātraṃ prayogātiśayo hi saḥ // BhN_20.36 //",
  "GK18bharnatu:6311": "kālapravṛttimāśritya varṇanā yā prayujyate /",
  "GK18bharnatu:6312": "tadāśrayācca pātrasya praveśastatpravṛttakam // BhN_20.37 //",
  "GK18bharnatu:6313": "eṣāmanyatamaṃ śliṣṭaṃ yojayitvārthayuktibhiḥ /",
  "GK18bharnatu:6314": "[tasmādaṅgadvayasyāpi sambhavo na nivāryate // BhN_20.38 //",
  "GK18bharnatu:6315": "pātragranthairasaṃbādha prakuryādāmukhaṃ tataḥ /",
  "GK18bharnatu:6316": "evametadbudhairjñeyamāmukhaṃ vividhāśrayam // BhN_20.39 //",
  "GK18bharnatu:6317": "lakṣaṇaṃ pūrvamuktaṃ tu vīthyāḥ prahasanasya ca /",
  "GK18bharnatu:6318": "[ityaṣṭārdhavikalpā vṛttiriyaṃ bhāratī mayābhihitā /",
  "GK18bharnatu:6319": "sāttvatyāstu vidhānaṃ lakṣaṇayuktyā pravakṣyāmi] // BhN_20.40 //",
  "GK18bharnatu:6320": "yā sāttvateneha guṇena yuktā nyāyena vṛttena samanvitā ca /",
  "GK18bharnatu:6321": "harṣotkaṭā saṃhṛtaśokabhāvā sā sāttvatī nāma bhavettu vṛttiḥ // BhN_20.41 //",
  "GK18bharnatu:6322": "vāgaṅgābhinayavatī sattvotthānavacanaprakaraṇeṣu /",
  "GK18bharnatu:6323": "sattvādhikārayuktā vijñeyā sāttvatī vṛttiḥ // BhN_20.42 //",
  "GK18bharnatu:6324": "vīrādbhutaraudrarasā nirastaśṛṅgārakaruṇanirvedā /",
  "GK18bharnatu:6325": "uddhatapuruṣaprāyā parasparādharṣaṇakṛtā ca // BhN_20.43 //",
  "GK18bharnatu:6326": "utthāpakaśca parivartakaśca sallāpakaśca saṃghātyaḥ /",
  "GK18bharnatu:6327": "catvāro 'syā bhedā vijñeyā nāṭyakovidaiaḥ // BhN_20.44 //",
  "GK18bharnatu:6328": "ahamapyutthāsyāmi tvaṃ tāvaddarśayātmanaḥ śaktim /",
  "GK18bharnatu:6329": "iti saṃgharṣasamutthastajjñairutthāpako jñeyaḥ // BhN_20.45 //",
  "GK18bharnatu:6330": "utthānasamārabdhānarthānutsṛjya yo 'rthayogavaśāt /",
  "GK18bharnatu:6331": "anyānarthān bhajate sa cāpi parivartako jñeyaḥ // BhN_20.46 //",
  "GK18bharnatu:6332": "[nirdiṣṭavastuviṣayaḥ prapañcabaddhastrihāsyasaṃyuktaḥ /",
  "GK18bharnatu:6333": "saṃgharṣaviśeṣakṛtastrividhaḥ parivartako jñeyaḥ] // BhN_20.47 //",
  "GK18bharnatu:6334": "sādharṣajo nirādharṣajo 'pi vā rāgavacasaṃyuktaḥ /",
  "GK18bharnatu:6335": "sādhikṣepālāpo jñeyaḥ sallāpakaḥ so 'pi // BhN_20.48 //",
  "GK18bharnatu:6336": "[dharmādharmasamutthaṃ yatra bhavedrāgadoṣasaṃyuktam /",
  "GK18bharnatu:6337": "sādhikṣepaṃ ca vaco jñeyaḥ saṃlāpako nāma] // BhN_20.49 //",
  "GK18bharnatu:6338": "mantrarthavākyaśaktyā daivavaśādātmadoṣayogādvā /",
  "GK18bharnatu:6339": "saṃghātabhedajananastajjñaiḥ saṃghātyako jñeyaḥ // BhN_20.50 //",
  "GK18bharnatu:6340": "[bahukapaṭasaṃśrayāṇāṃ paropaghātāśayaprayuktānām /",
  "GK18bharnatu:6341": "kūṭānāṃ saṃghāto vijñeyaḥ kūṭasaṃghātyaḥ ] // BhN_20.51 //",
  "GK18bharnatu:6342": "ityaṣṭārdhavikalpā vṛttiriyaṃ sāttvatī mayābhihitā /",
  "GK18bharnatu:6343": "kaiśikyāstvatha lakṣaṇamataḥparaṃ saṃpravakṣyāmi // BhN_20.52 //",
  "GK18bharnatu:6344": "yā ślakṣṇanaipathyaviśeṣacitrā strīsaṃyutā yā bahunṛttagītā /",
  "GK18bharnatu:6345": "kāmopabhogaprabhavopacārā tāṃ kaiśikīṃ vṛttimudāharanti // BhN_20.53 //",
  "GK18bharnatu:6346": "[bahuvadyanṛttagītā śṛṅgārābhinayacitranaipathyā /",
  "GK18bharnatu:6347": "mālyālaṅkārayuktā praśastaveṣā ca kāntā ca // BhN_20.54 //",
  "GK18bharnatu:6348": "citrapadavākyabandhairalaṅkṛtā hasitaruditaroṣādaiḥ /",
  "GK18bharnatu:6349": "strīpuruṣakāmayuktā vijñeyā kaiśikīvṛttiḥ] // BhN_20.55 //",
  "GK18bharnatu:6350": "narma ca narmasphuñjo narmasphoṭo 'tha narmagarbhaśca /",
  "GK18bharnatu:6351": "kaiśikyāścatvāro bhedā hyete samākhyātāḥ // BhN_20.56 //",
  "GK18bharnatu:6352": "āsthāpitaśṛṅgāraṃ viśuddhakaraṇaṃ nivṛttavīrarasam /",
  "GK18bharnatu:6353": "hāsyapravacanabahulaṃ narma trividhaṃ vijānīyāt // BhN_20.57 //",
  "GK18bharnatu:6354": "īrṣyākrodhaprāyaṃ sopālambhakaraṇānuviddhaṃ ca /",
  "GK18bharnatu:6355": "ātmopakṣepakṛtaṃ savipralambhaṃ smṛtaṃ narma // BhN_20.58 //",
  "GK18bharnatu:6356": "navasaṅgamasambhogo ratisamudayaveṣavākyasaṃyuktaḥ /",
  "GK18bharnatu:6357": "jñeyo narmasphuñjo hyavasānabhayātmakaścaiva // BhN_20.59 //",
  "GK18bharnatu:6358": "vividhānāṃ bhavānāṃ lavairlavairbhūṣito bahuviśeṣaiḥ /",
  "GK18bharnatu:6359": "asamagrākṣiptaraso narmasphoṭastu vijñeyaḥ // BhN_20.60 //",
  "GK18bharnatu:6360": "vijñānarūpaśobhā dhanādibhirnāyako gaṇairyatra /",
  "GK18bharnatu:6361": "pracchanāṃ vyavaharte karyavaṣānnarmagarbho 'sau // BhN_20.61 //",
  "GK18bharnatu:6362": "[pūrvasthitau vipadyeta nāyako yatra cāparastiṣṭhet /",
  "GK18bharnatu:6363": "tamapīha narmagarbhaṃ vidyānnāṭyaprayogeṣu ] // BhN_20.62 //",
  "GK18bharnatu:6364": "ityaṣṭārśavikalpā vṛttiriyaṃ kaiśikī mayābhihitā /",
  "GK18bharnatu:6365": "ata ūrdhvamuddhatarasāmarabhaṭiṃ sampravakṣyyami // BhN_20.63 //",
  "GK18bharnatu:6366": "ārabhaṭaprāyaguṇā tathaiva bahukapaṭavañcanopetā /",
  "GK18bharnatu:6367": "dambhānṛtavacanavatī tvārabhaṭī nāma vijñeyā // BhN_20.64 //",
  "GK18bharnatu:6368": "[āvapātāplulaṅgitāni cchedyāni māyākṛtamindrajālam /",
  "GK18bharnatu:6369": "citrāṇī yuddhāni ca yatra nityaṃ tāṃ tādṛśīmārabhaṭīṃ vadanti // BhN_20.65 //",
  "GK18bharnatu:6370": "śāḍguṇyasamārbdhā haṭhātisandhānavidravopetā /",
  "GK18bharnatu:6371": "lābhālābhārthakṛtā vijñeyā vṛttirārabhaṭī // BhN_20.66 //",
  "GK18bharnatu:6372": "saṃkṣiptakāvapatau vastūtthāpanamathāpi saṃpheṭaḥ /",
  "GK18bharnatu:6373": "ete hyasyā bhedā lakṣaṇameṣaṃ pravakṣyāmi // BhN_20.67 //",
  "GK18bharnatu:6374": "anvarthaśilpayukto bahupustotthānacitranepathyaḥ /",
  "GK18bharnatu:6375": "saṃkṣiptavastu viṣayo jñeyaḥ saṃkṣiptakao nāma // BhN_20.68 //",
  "GK18bharnatu:6376": "bhayaharṣasamutthānaṃ vidravavinipātasambhramācaraṇam /",
  "GK18bharnatu:6377": "kṣiprapraveśanirgamamavapātamimaṃ vijānīyāt // BhN_20.69 //",
  "GK18bharnatu:6378": "sarvarasasamāsakṛtaṃ savidravvvidravāśrayaṃ vvapi /",
  "GK18bharnatu:6379": "nāṭyaṃ vibhāvyate yattadvastūtthāpanaṃ jñeyam // BhN_20.70 //",
  "GK18bharnatu:6380": "saṃrambhasaṃprayukto bahuyuddhakapaṭanirbhedaḥ /",
  "GK18bharnatu:6381": "śastrapraharabahulaḥ sampheṭo nāma vijñeyaḥ // BhN_20.71 //",
  "GK18bharnatu:6382": "evametā budhairjñeyā vṛttayo nāṭyasaṃśrayā /",
  "GK18bharnatu:6383": "rasaprayogamāsāṃ ca kīrtyamānaṃ nibodhata // BhN_20.72 //",
  "GK18bharnatu:6384": "hāsyaśṛṅgarabahulā kaiśikī paricakṣitā /",
  "GK18bharnatu:6385": "sattvatī cāpi vijñeyā vīrādbhutaśamāśrayāḥ // BhN_20.73 //",
  "GK18bharnatu:6386": "raudre bhayānake caiva vijñeyārabhaṭī budhaiḥ /",
  "GK18bharnatu:6387": "bībhatse karuṇe caiva bhāratī saṃprakīrtitā // BhN_20.74 //",
  "GK18bharnatu:6388": "[ na hyekarasajaṃ kavyaṃ kiñcidasti prayogataḥ /",
  "GK18bharnatu:6389": "bhāvo vāpi raso vāpi pravṛttirvṛttireva vā // BhN_20.75 //",
  "GK18bharnatu:6390": "sarveṣāṃ samavetānāṃ yasya rūpaṃ bhavedbahu /",
  "GK18bharnatu:6391": "sa mantavyo rasa sthāyi śeṣāḥ sañcāriṇaḥ smṛtāḥ] // BhN_20.76 //",
  "GK18bharnatu:6392": "vṛtyanta eśo 'bhinayo mayokto vāgaṅgasattvaprabhavo yathāvad /",
  "GK18bharnatu:6393": "āhāryamevābhinayaṃ prayoge vakṣyāmi nepathyakṛtaṃ tu bhūyaḥ // BhN_20.77 //",
  "GK18bharnatu:6394": "iti bhāratīye nāṭyaśāstre vṛttivikalpanaṃ nāma viṃśo 'dhyāyaḥ",
  "GK18bharnatu:6395": "_____________________________________________________________",
  "GK18bharnatu:6396": "atha ekaviṃśo 'dhyāyaḥ",
  "GK18bharnatu:6397": "āhāryābhinayaṃ viprā vyākhyāsyāmyanupūrvaśaḥ /",
  "GK18bharnatu:6398": "ysmāt prayogaḥ sarvo 'yamāhāryābhinaye sthitaḥ // BhN_21.1 //",
  "GK18bharnatu:6399": "nānāvasthā prakṛtaya pūrvaṃ naipathyasādhitāḥ /",
  "GK18bharnatu:6400": "aṅgādibhirabhivyaktimupagacchantyayatnataḥ // BhN_21.2 //",
  "GK18bharnatu:6401": "āhāryābhinayo nāma jñeyo nepathyajo vidhiḥ /",
  "GK18bharnatu:6402": "tatra kāryaḥ prayatnastu nāṭyasya śubhamicchatā // BhN_21.3 //",
  "GK18bharnatu:6403": "[tasminyatnastu kartavyo naipathye siddhimicchatā /",
  "GK18bharnatu:6404": "nāṭyasyeha tvalaṅkāro naipathyaṃ yatprakīrtitam] // BhN_21.4 //",
  "GK18bharnatu:6405": "caturvidhaṃ tu nepathyaṃ pusto 'laṅkāra eva ca /",
  "GK18bharnatu:6406": "tathāṅkaracanā caiva jñeyaṃ sajjīvameva ca // BhN_21.5 //",
  "GK18bharnatu:6407": "pustastu trividho jñeyo nānārūpapramāṇataḥ /",
  "GK18bharnatu:6408": "sandhimo vyājimaścaiva veṣṭimaśca prakīrtitaḥ // BhN_21.6 //",
  "GK18bharnatu:6409": "kiliñjacarmavastrādyairyadrūpaṃ kriyate budhaiḥ /",
  "GK18bharnatu:6410": "sandhimo nāma vijñeyaḥ pusto nāṭakasaṃsśrayaḥ // BhN_21.7 //",
  "GK18bharnatu:6411": "vyājimo nāma vijñeayo yantreṇa kriyate tu yaḥ /",
  "GK18bharnatu:6412": "veṣṭyate caiva yadrupaṃ veṣṭimaḥ sa tu saṃjñitaḥ // BhN_21.8 //",
  "GK18bharnatu:6413": "śailayānavimānāni carmavarmadhvajā nagāḥ /",
  "GK18bharnatu:6414": "ye kriyante hi nāṭye tu sa pusta iti saṃjñitaḥ // BhN_21.9 //",
  "GK18bharnatu:6415": "alaṅkārastu vijñeyo mālyābharaṇavāsasām /",
  "GK18bharnatu:6416": "nānāvidhaḥ samāyogo 'pyaṅgopāṅgavidhiḥ smṛtaḥ // BhN_21.10 //",
  "GK18bharnatu:6417": "veṣṭimaṃ vitataṃ caiva saṃghātyaṃ granthimaṃ tathā /",
  "GK18bharnatu:6418": "prālambitaṃ tathā caiva mālyaṃ pañcavidhaṃ smṛtam // BhN_21.11 //",
  "GK18bharnatu:6419": "caturvidhaṃ tu vijñeyaṃ nāṭye hyābharaṇaṃ budhaiḥ /",
  "GK18bharnatu:6420": "āvedhyaṃ bandhanīyaṃ ca kṣepyamāropyameva ca // BhN_21.12 //",
  "GK18bharnatu:6421": "āvedhyaṃ kuṇḍalādīha yatsyācchravaṇabhūṣaṇam /",
  "GK18bharnatu:6422": "āropyaṃ hemasūtrādi hārāśca vividhāśrayāḥ // BhN_21.13 //",
  "GK18bharnatu:6423": "śroṇīsūtrāṅgade muktābandhanīyāni sarvadā /",
  "GK18bharnatu:6424": "prakṣepya nūpuraṃ vidyādvastrābharaṇameva ca // BhN_21.14 //",
  "GK18bharnatu:6425": "bhūṣaṇānāṃ vikalpaṃ hi puruṣastrīsamāśrayam /",
  "GK18bharnatu:6426": "nāvidhaṃ pravakṣyāmi deśajātisamudbhavam // BhN_21.15 //",
  "GK18bharnatu:6427": "cūḍāmaṇiḥ samukuṭaḥ śiraso bhūṣaṇaṃ smṛtam /",
  "GK18bharnatu:6428": "kuṇḍalaṃ mocakaṃ kīlā karṇābharaṇamiṣyate // BhN_21.16 //",
  "GK18bharnatu:6429": "muktāvalī harṣakaṃ ca sūtrakaṃ kaṇṭhabhūṣaṇam /",
  "GK18bharnatu:6430": "vetikāṅgulimudrā ca syādaṅgulivibhūṣaṇam // BhN_21.17 //",
  "GK18bharnatu:6431": "hastalī valayaṃ caiva bāhunālīvibhūṣaṇam /",
  "GK18bharnatu:6432": "rucakaścūlikā kāryā maṇibandhavibhūṣaṇam // BhN_21.18 //",
  "GK18bharnatu:6433": "keyūre aṅgade caiva kūrparoparibhūṣaṇe /",
  "GK18bharnatu:6434": "trisaraścaiva hāraśca tathā vakṣovibhūṣaṇam // BhN_21.19 //",
  "GK18bharnatu:6435": "vyālambamauktiko hāro mālā caivāṅgabhūṣaṇam /",
  "GK18bharnatu:6436": "talakaṃ sūtrakaṃ caiva bhavetkaṭivibhūṣaṇam // BhN_21.20 //",
  "GK18bharnatu:6437": "ayaṃ puruṣaniryogaḥ kāryastvābharaṇāśrayaḥ /",
  "GK18bharnatu:6438": "devānāṃ pārthivānāṃ ca punarvakṣyāmi yoṣitām // BhN_21.21 //",
  "GK18bharnatu:6439": "śikhāpāśaṃ śikhāvyālaṃ piṇḍīpatraṃ tathaiva ca /",
  "GK18bharnatu:6440": "cūḍāmaṇirmakarikā muktājālagavākṣikam // BhN_21.22 //",
  "GK18bharnatu:6441": "śiraso bhūṣaṇaṃ caiva vicitraṃ śīrṣajolakam /",
  "GK18bharnatu:6442": "kaṇḍakaṃ śikhipatraṃ ca veṇīpucchaḥ sadorakaḥ // BhN_21.23 //",
  "GK18bharnatu:6443": "lalāṭatilakaṃ caiva nānāśilpaprayojitam /",
  "GK18bharnatu:6444": "bhrūgucchoparigucchaśca kusumānukṛtistathā // BhN_21.24 //",
  "GK18bharnatu:6445": "karṇikā karṇavalayaṃ tathā syātpatrakarṇikā /",
  "GK18bharnatu:6446": "kuṇḍalaṃ karṇamudrā ca karṇotkīlakameva ca // BhN_21.25 //",
  "GK18bharnatu:6447": "nānāratnavicitrāṇi dantapatrāṇi caiva hi /",
  "GK18bharnatu:6448": "karṇayorbhūṣaṇaṃ hyetatkarṇapūrastathaiva ca // BhN_21.26 //",
  "GK18bharnatu:6449": "tilakāḥ patralekhāśca bhavedgaṇḍavibhūṣaṇam /",
  "GK18bharnatu:6450": "trivaṇī caiva vijñeyaṃ bhavedvakṣovibhūṣaṇam // BhN_21.27 //",
  "GK18bharnatu:6451": "netrayorañjanaṃ jñeyamadharasya ca rañjanam /",
  "GK18bharnatu:6452": "dantānāṃ vividho rāgaścaturṇāṃ śuklatāpi vā // BhN_21.28 //",
  "GK18bharnatu:6453": "rāgāntaravikalpo 'tha śobhanenādhikojvalaḥ /",
  "GK18bharnatu:6454": "mugdhānāṃ sundarīṇāṃ ca muktābhāsitaśobhanāḥ // BhN_21.29 //",
  "GK18bharnatu:6455": "suraktā vāpi dantā syuḥḥ padmapallavarañjanāḥ /",
  "GK18bharnatu:6456": "aśmarāgoddyotitaḥ syādadharaḥ pallavaprabhaḥ // BhN_21.30 //",
  "GK18bharnatu:6457": "vilāsaśca bhavettāsāṃ savibhrāntanirīkṣitam /",
  "GK18bharnatu:6458": "muktāvalī vyālapaṅktirmañjarī ratnamālikā // BhN_21.31 //",
  "GK18bharnatu:6459": "ratnāvalī sūtrakaṃ ca jñeyaṃ kaṇṭhavibhūṣaṇam /",
  "GK18bharnatu:6460": "dvisarastrisaraścaiva catussarakameva ca // BhN_21.32 //",
  "GK18bharnatu:6461": "tathā śṛṅkhalikā caiva bhavetkaṇṭhavibhūṣaṇam /",
  "GK18bharnatu:6462": "aṅgadaṃ valayaṃ caiva bāhumūlavibhūṣaṇam // BhN_21.33 //",
  "GK18bharnatu:6463": "nānāśilpakṛtāścaiva hārā vakṣovibhūṣaṇam /",
  "GK18bharnatu:6464": "maṇijālāvanaddhaṃ ca bhavet stanavibhūṣaṇam // BhN_21.34 //",
  "GK18bharnatu:6465": "kharjūrakaṃ socchitikaṃ bāhunālīvibhūṣaṇam /",
  "GK18bharnatu:6466": "kalāpī kaṭakaṃ śaṅkho hastapatraṃ sapūrakam // BhN_21.35 //",
  "GK18bharnatu:6467": "mudrāṅgulīyakaṃ caiva hyaṅgulīnāṃ vibhūṣaṇam /",
  "GK18bharnatu:6468": "muktājālāḍhyatalakaṃ mekhalā kāñcikāpi vā // BhN_21.36 //",
  "GK18bharnatu:6469": "raśanā ca kalāpaśca bhavecchroṇīvibhūṣaṇam /",
  "GK18bharnatu:6470": "ekayaṣṭirbhavetkāñcī mekhalā tvaṣṭayaṣṭikā // BhN_21.37 //",
  "GK18bharnatu:6471": "dviraṣṭayaṣṭi raśanā kalāpaḥ pañcaviṃśakaḥ /",
  "GK18bharnatu:6472": "dvātriṃśacca catuḥṣaṣṭiḥ śatamaṣṭottaraṃ tathā // BhN_21.38 //",
  "GK18bharnatu:6473": "muktāhārā bhavantyete devapārthivayoṣitām /",
  "GK18bharnatu:6474": "nūpuraḥ kiṅkiṇīkāśca ghaṇṭikā ratnajālakam // BhN_21.39 //",
  "GK18bharnatu:6475": "saghoṣe kaṭake caiva gulphoparivibhūṣāṇam /",
  "GK18bharnatu:6476": "jaṅghayoḥ pādapatraṃ syādaṅgulīṣvaṅgulīyakam // BhN_21.40 //",
  "GK18bharnatu:6477": "aṅguṣṭhatilakāścaiva pādayośca vibhūṣaṇam /",
  "GK18bharnatu:6478": "tathālaktakarāgaśca nānābhaktiniveśitaḥ // BhN_21.41 //",
  "GK18bharnatu:6479": "aśokapalāvacchāyaḥ syāt svābhāvika eva ca /",
  "GK18bharnatu:6480": "etadvibhūṣaṇaṃ nāryā ākeśādānakhādapi // BhN_21.42 //",
  "GK18bharnatu:6481": "yathābhavarasāvasthaṃ vijñeyaṃ dvijasattamāḥ /",
  "GK18bharnatu:6482": "āgamaśca pramāṇaṃ ca rūpanirvarṇanaṃ tathā // BhN_21.43 //",
  "GK18bharnatu:6483": "viśvakarmamatātkāryaṃ subuddhyāpi prayoktṛbhiḥ /",
  "GK18bharnatu:6484": "na hi śakyaṃ suvarṇena muktābhirmaṇibhistathā // BhN_21.44 //",
  "GK18bharnatu:6485": "svādhīnamiti rucyaiva kartumaṅgasya bhūṣaṇam /",
  "GK18bharnatu:6486": "vibhāgato 'bhiprayuktamaṅgaśobhākaraṃ bhavet // BhN_21.45 //",
  "GK18bharnatu:6487": "yathā sthānāntaragataṃ bhūṣaṇaṃ ratnasaṃyutam /",
  "GK18bharnatu:6488": "na tu nāṭyaprayogeṣu kartavyaṃ bhūṣaṇaṃ guru // BhN_21.46 //",
  "GK18bharnatu:6489": "khedaṃ janayate taddhi savyāyataviceṣṭanāt /",
  "GK18bharnatu:6490": "gurubhāvāvasannasya svedo mūrchā ca jāyate // BhN_21.47 //",
  "GK18bharnatu:6491": "gurvābharaṇasanno hi ceṣṭāṃ na kurute punaḥ /",
  "GK18bharnatu:6492": "tasmāttanutvacakṛtaṃ sauvarṇaṃ bhūṣaṇaṃ bhavet // BhN_21.48 //",
  "GK18bharnatu:6493": "ratnavajjatubaddhaṃ vā na khedajananaṃ bhavet /",
  "GK18bharnatu:6494": "svecchayā bhūṣaṇavidhirdivyānāmupadiśyate // BhN_21.49 //",
  "GK18bharnatu:6495": "yatnabhāvaviniṣpannaṃ mānuṣāṇāṃ vibhūṣaṇam /",
  "GK18bharnatu:6496": "[veṣṭitaṃ vitataṃ caiva saṃghātyaṃ grathimaṃ tatha // BhN_21.50 //",
  "GK18bharnatu:6497": "lambaśobhi tathā caiva mālyaṃ pañcavidhaṃ smṛtam /",
  "GK18bharnatu:6498": "ācchādanaṃ bahuvidhaṃ nānāpattanasaṃbhavam // BhN_21.51 //",
  "GK18bharnatu:6499": "tajjñeyaṃ triprakāraṃ tu śuddhaṃ raktaṃ vicitritam] /",
  "GK18bharnatu:6500": "divyānāṃ bhūṣaṇavidhirya eṣa parikīrtitaḥ // BhN_21.52 //",
  "GK18bharnatu:6501": "mānuṣāṇāṃ tu kartavyo nānādeśasamāśrayaḥ /",
  "GK18bharnatu:6502": "bhūṣaṇaiścāpi veṣaiśca nānāvasthāsamāśrayaiḥ // BhN_21.53 //",
  "GK18bharnatu:6503": "divyāṅganānāṃ kartavyā vibhaktiḥ svasvabhūmijā /",
  "GK18bharnatu:6504": "vidyādharīṇāṃ yakṣīṇāmapsaronāgayoṣitām // BhN_21.54 //",
  "GK18bharnatu:6505": "ṛṣidaivatakanyānāṃ veṣairnānātvamiṣyate /",
  "GK18bharnatu:6506": "tathā ca siddhagandharvarākṣasāsurayoṣitām // BhN_21.55 //",
  "GK18bharnatu:6507": "divyānāṃ naranārīṇāṃ tathaiva ca śikhaṇḍakam /",
  "GK18bharnatu:6508": "śikhāpuṭaśikhaṇḍaṃ tu muktābhūyiṣṭhabhūṣaṇam // BhN_21.56 //",
  "GK18bharnatu:6509": "vidyādharīṇāṃ kartavyaḥ śuddho veṣaparicchadaḥ /",
  "GK18bharnatu:6510": "yakṣiṇyo 'psaraścaiva karyā ratnavibhūṣaṇāḥ // BhN_21.57 //",
  "GK18bharnatu:6511": "samastānāṃ bhavedveṣo yakṣīṇā kevalaṃ śikhā /",
  "GK18bharnatu:6512": "divyanāmiva kartavyaṃ nāgastrīṇāṃ vibhūṣaṇam // BhN_21.58 //",
  "GK18bharnatu:6513": "muktāmaṇilatāprāyāḥ phaṇāstāsāṃ tu kevalāḥ /",
  "GK18bharnatu:6514": "kāryaṃ tu munikanyānāmekaveṇīdharaṃ śiraḥ // BhN_21.59 //",
  "GK18bharnatu:6515": "na cāpi vibhūṣaṇavidhistāsāṃ veṣo vanocitaḥ /",
  "GK18bharnatu:6516": "muktāmarakataprāyaṃ maṇḍanaṃ siddhayoṣitām // BhN_21.60 //",
  "GK18bharnatu:6517": "tāsāṃ tu caiva kartavyaṃ pītavastraparicchadam /",
  "GK18bharnatu:6518": "padmarāgamaṇiprāyaṃ gandharvīṇāṃ vibhūṣaṇam // BhN_21.61 //",
  "GK18bharnatu:6519": "vīṇāhastaśca kartavyaḥ kausumbhavasanastathā /",
  "GK18bharnatu:6520": "indranīlaistu kartavyaṃ rākṣasīṇāṃ vibhūṣaṇam // BhN_21.62 //",
  "GK18bharnatu:6521": "sitadaṃṣṭrā ca kartavyā kṛṣṇavastraparicchadam /",
  "GK18bharnatu:6522": "vaiḍūryamuktābharaṇāḥ kartavyā surayoṣitām // BhN_21.63 //",
  "GK18bharnatu:6523": "śukapiñchanibhaiarvastraiḥ kāryastāsāṃ paricchadaḥ /",
  "GK18bharnatu:6524": "puṣyarāgaistu maṇibhiḥ kvacidvaiḍūryabhūṣitaiḥ // BhN_21.64 //",
  "GK18bharnatu:6525": "divyavānaranārīṇāṃ kāryo nīlaparicchadaḥ /",
  "GK18bharnatu:6526": "evaṃ śṛṅgāriṇaḥ kāryā veṣā divyāṅganāśrayāḥ // BhN_21.65 //",
  "GK18bharnatu:6527": "avasthāntamāsādya śuddhāḥ kāryāḥ punastathā /",
  "GK18bharnatu:6528": "mānuṣīṇāṃ tu kartavyā nānādeśasamudbhavāḥ // BhN_21.66 //",
  "GK18bharnatu:6529": "veṣābharaṇasaṃyogān gadatastānnibodhata /",
  "GK18bharnatu:6530": "āvantyayuvatīnāṃ tu śirassālakakuntalam // BhN_21.67 //",
  "GK18bharnatu:6531": "gauḍīyānāmalakaprāyaṃ saśikhāpāśaveṇikam /",
  "GK18bharnatu:6532": "ābhīrayuvatīnāṃ tu dviveṇīdhara eva tu // BhN_21.68 //",
  "GK18bharnatu:6533": "śiraḥ parigamaḥ kāryo nīlaprāyamathāmbaram /",
  "GK18bharnatu:6534": "tathā pūrvotarastrīṇāṃ samunnaddhaśikhaṇḍakam // BhN_21.69 //",
  "GK18bharnatu:6535": "ākeśācchādanaṃ tāsāṃ deśakarmaṇi kīrtitam /",
  "GK18bharnatu:6536": "tathaiva dakṣiṇastrīṇāṃ kāryamullekhyasaṃśrayam // BhN_21.70 //",
  "GK18bharnatu:6537": "kumbhībandhakasaṃyuktaṃ tathāvartalalāṭikam /",
  "GK18bharnatu:6538": "[gaṇikānāṃ tu kartavyamicchāvicchitti maṇḍanam] // BhN_21.71 //",
  "GK18bharnatu:6539": "deśajātividhānena śeṣāṇāmapi kārayet /",
  "GK18bharnatu:6540": "veṣaṃ tathā cābharaṇaṃ kṣurakarma paricchadam // BhN_21.72 //",
  "GK18bharnatu:6541": "[āgamaṃ cāpi naipathye nāṭyasyaivaṃ prayojayet] /",
  "GK18bharnatu:6542": "adeśayukto veṣo hi na śobhāṃ janayiṣyati // BhN_21.73 //",
  "GK18bharnatu:6543": "mekhalorasi baddhā tu hāsyaṃ samupapādayet /",
  "GK18bharnatu:6544": "tathā proṣitakāntāsu vyasanābhihatāsu ca // BhN_21.74 //",
  "GK18bharnatu:6545": "veṣo vai malinaḥ kārya ekaveṇīdharaṃ śiraḥ /",
  "GK18bharnatu:6546": "vipralambhe tu nāryāstu śuddho veṣo bhavediha // BhN_21.75 //",
  "GK18bharnatu:6547": "nātyābharaṇasaṃyukto na cāpi mṛjayānvitaḥ /",
  "GK18bharnatu:6548": "evaṃ strīṇāṃ bhavedveṣo deśāvasthāsamudbhavaḥ // BhN_21.76 //",
  "GK18bharnatu:6549": "puruṣāṇāṃ punaścaiva veṣānvakṣyāmi tattvataḥ /",
  "GK18bharnatu:6550": "tatrāṅkaracanā pūrvaṃ kartavyā nāṭyayoktṛbhiḥ // BhN_21.77 //",
  "GK18bharnatu:6551": "tataḥ paraṃ prayoktavyā veṣā deśasamudbhavāḥ /",
  "GK18bharnatu:6552": "sito nīlaśca pītaśca caturtho rakta eva ca // BhN_21.78 //",
  "GK18bharnatu:6553": "ete svabhāvajā varṇā yaiḥ kāryaṃ tvaṅgavartanam /",
  "GK18bharnatu:6554": "saṃyogajāḥ punaścānye upavarṇā bhavanti hi // BhN_21.79 //",
  "GK18bharnatu:6555": "tānahaṃ sampravakṣyāmi yathākāryaṃ prayoktṛbhiḥ /",
  "GK18bharnatu:6556": "sitanīlasamāyoge kāraṇḍava iti smṛtaḥ // BhN_21.80 //",
  "GK18bharnatu:6557": "sitapītasāmāyogātpāṇḍuvarṇaḥ prakīrtitaḥ /",
  "GK18bharnatu:6558": "sitiaraktasamāyoge padmavarṇaḥ prakīrtitaḥ // BhN_21.81 //",
  "GK18bharnatu:6559": "pītanīlasamāyogāddharito nāma jāyate /",
  "GK18bharnatu:6560": "nīlaraktasamāyogātkaṣāyo nāma jāyate // BhN_21.82 //",
  "GK18bharnatu:6561": "raktapītasamāyogādgauravarṇa iti smṛtaḥ /",
  "GK18bharnatu:6562": "ete saṃyogajā varṇā hyupavarṇāstathāpare // BhN_21.83 //",
  "GK18bharnatu:6563": "tricaturvarṇasaṃyuktā bahavaḥ saṃprakīrtitāḥ /",
  "GK18bharnatu:6564": "balastho yo bhavedvarṇastasya bhāgo bhavettataḥ // BhN_21.84 //",
  "GK18bharnatu:6565": "durbalasya ca bhāgau dvau nīlaṃ muktvā pradāpayet /",
  "GK18bharnatu:6566": "nīlasyaiko bhavedbhāgaścatvāro 'nye tu varṇake // BhN_21.85 //",
  "GK18bharnatu:6567": "balavānsarvavarṇānāṃ nīla eva prakīrtitaḥ /",
  "GK18bharnatu:6568": "evaṃ varṇavidhiṃ jñātvā nānāsaṃyogasaṃśrayam // BhN_21.86 //",
  "GK18bharnatu:6569": "tataḥ kuryādyathāyogamaṅgānāṃ vartanaṃ budhaḥ /",
  "GK18bharnatu:6570": "vartanacchādanaṃ rūpaṃ svaveṣaparivarjitam // BhN_21.87 //",
  "GK18bharnatu:6571": "nāṭyadharmapravṛttaṃ tu jñeyaṃ tatprakṛtisthitam /",
  "GK18bharnatu:6572": "svavarṇamātmanaśchādyaṃ varṇakairveṣasaṃśrayaiḥ // BhN_21.88 //",
  "GK18bharnatu:6573": "ākṛtistasya kartavyā yasya prakṛtirāsthitā /",
  "GK18bharnatu:6574": "yathā jantuḥ svabhāvaṃ svaṃ parityajyānyadaihikam // BhN_21.89 //",
  "GK18bharnatu:6575": "tatsvabhāvaṃ hi bhajate dehāntaramupāśritaḥ /",
  "GK18bharnatu:6576": "veṣeṇa varṇakaiścaiva cchāditaḥ puruṣastathā // BhN_21.90 //",
  "GK18bharnatu:6577": "parabhāvaṃ prakurute yasya veṣaṃ samāśritaḥ /",
  "GK18bharnatu:6578": "devadānavagandharvayakṣarākṣasapannagāḥ // BhN_21.91 //",
  "GK18bharnatu:6579": "prāṇisaṃjñāḥ smṛtā hyete jīvabandhāśca ye 'pare /",
  "GK18bharnatu:6580": "[strībhāvāḥ parvatāḥ nadyaḥ samudrā vāhanāni ca // BhN_21.92 //",
  "GK18bharnatu:6581": "nānāśastrāṇyapi tathā vijñeyāḥ prāṇisaṃjñayā] /",
  "GK18bharnatu:6582": "śailaprāsādayantrāṇi carmavarmadhvajāstathā // BhN_21.93 //",
  "GK18bharnatu:6583": "nānāpraharaṇādyāśca te 'prāṇina iti smṛtāḥ /",
  "GK18bharnatu:6584": "athavā kāraṇopetā bhavantyete śarīriṇaḥ // BhN_21.94 //",
  "GK18bharnatu:6585": "veṣabhāṣāśrayopetā nāṭyadharmamavekṣya tu /",
  "GK18bharnatu:6586": "varṇānāṃ tu vidhiṃ jñātvā vayaḥ prakṛtimeva ca // BhN_21.95 //",
  "GK18bharnatu:6587": "kuryādaṅgasya racanāṃ deśajātivayaḥśritatām /",
  "GK18bharnatu:6588": "devā gaurāstu vijñeyā yakṣāścāpsarastathā // BhN_21.96 //",
  "GK18bharnatu:6589": "rudrārkadruhiṇaskandāstapanīyaprabhāḥ smṛtāḥ /",
  "GK18bharnatu:6590": "somo bṛhaspatiḥ śukro varuṇastārakāgaṇāḥ // BhN_21.97 //",
  "GK18bharnatu:6591": "samudrahimavadgaṅgāḥ śvetā hi syurbalastathā /",
  "GK18bharnatu:6592": "raktamaṅgārakaṃ vidyāt pītau budhahutāśanau // BhN_21.98 //",
  "GK18bharnatu:6593": "nārāyaṇo naraścaiva śyāmo nāgaśca vāsukiḥ /",
  "GK18bharnatu:6594": "daityāśca dānavāścaiva rākṣasā guhyakā nagāḥ // BhN_21.99 //",
  "GK18bharnatu:6595": "piśācā jalamākāśamasitāni tu varṇataḥ /",
  "GK18bharnatu:6596": "bhavanti ṣaṭsu dvīpeṣu puruṣaścaiva varṇataḥ // BhN_21.100 //",
  "GK18bharnatu:6597": "kartavyā nāṭyayogena niṣṭaptakanakaprabhāḥ /",
  "GK18bharnatu:6598": "jāmbūdvīpasya varṣe tu nānāvarṇāśrayā narāḥ // BhN_21.101 //",
  "GK18bharnatu:6599": "uttarāṃstu kurustyaktvā te cāpi kanakaprabhāḥ /",
  "GK18bharnatu:6600": "bhadrāśvapuruṣāḥ śvetāḥ kartavyā varṇatastathā // BhN_21.102 //",
  "GK18bharnatu:6601": "ketumāle narā nīlā gaurāḥ śeṣeṣu kīrtitāḥ /",
  "GK18bharnatu:6602": "nānāvarṇāḥ smṛtā bhūtā gandharvā yakṣapannagāḥ // BhN_21.103 //",
  "GK18bharnatu:6603": "vidyādharāstathā caiva pitarastu samā narāḥ /",
  "GK18bharnatu:6604": "punaśca bhārate varṣe tāṃstānvarṇānnibodhata // BhN_21.104 //",
  "GK18bharnatu:6605": "rājānaḥ padmavarṇāstu gaurāḥ śyāmāstathaiva ca /",
  "GK18bharnatu:6606": "ye cāpi sukhino martyā gaurā kāryāstu vaiḥ budhaiḥ // BhN_21.105 //",
  "GK18bharnatu:6607": "kukarmiṇo grahagrastāḥ vyādhitāstapasi sthitāḥ /",
  "GK18bharnatu:6608": "āyastakarmiṇaścaiva hyasitāśca kujātayaḥ // BhN_21.106 //",
  "GK18bharnatu:6609": "ṛṣyayaścaiva kartavyā nityaṃ tu badaraprabhāḥ /",
  "GK18bharnatu:6610": "tapaḥsthitāśca ṛṣayo nityāmevāsitā budhaiḥ // BhN_21.107 //",
  "GK18bharnatu:6611": "kāraṇavyapadeśena tathā cātmecchayā punaḥ /",
  "GK18bharnatu:6612": "varṇastatra prakartavyo deśajativaśānugaḥ // BhN_21.108 //",
  "GK18bharnatu:6613": "deśaṃ karma ca jātiṃ ca pṛthivyuddeśasaṃśrayam /",
  "GK18bharnatu:6614": "vijñāya vartanā kāryā puruṣāṇāṃ prayogataḥ // BhN_21.109 //",
  "GK18bharnatu:6615": "kirātabarbarāndhrāśca draviḍāḥ kāśikosalāḥ /",
  "GK18bharnatu:6616": "pulindā dākṣiṇātyāśca prāyeṇa tvasitāḥ smṛtāḥ // BhN_21.110 //",
  "GK18bharnatu:6617": "śakāśca yavanāścaiva pahlavā vāhlikāśca ye /",
  "GK18bharnatu:6618": "prāyeṇa gaurāḥ kartavyā uttarā ye śritā diśam // BhN_21.111 //",
  "GK18bharnatu:6619": "pāñcālāḥ śaurasenāśca māhiṣāścauḍramāgadhāḥ /",
  "GK18bharnatu:6620": "aṅgā vaṅgāḥ kaliṅgāśca śyāmāḥ kāryāstu varṇataḥ // BhN_21.112 //",
  "GK18bharnatu:6621": "brāhmaṇāḥ kṣatriyāścaiva gaurāḥ kāryāstathaiva hi /",
  "GK18bharnatu:6622": "vaiśyāḥ śūdrāstathā caiva śyāmāḥ kāryāstu varṇataḥ // BhN_21.113 //",
  "GK18bharnatu:6623": "evaṃ kṛtvā yathānyāyaṃ mukhāṅgopāṅgavartanām /",
  "GK18bharnatu:6624": "śmaśrukarma prayuñjīta deśakālavayo 'nugam // BhN_21.114 //",
  "GK18bharnatu:6625": "śuddhaṃ vicitraṃ śyāmaṃ ca tathā romaśameva ca /",
  "GK18bharnatu:6626": "bhaveccaturvidhaṃ śmaśru nānāvasthāntarātmakam // BhN_21.115 //",
  "GK18bharnatu:6627": "śuddhaṃ tu liṅgināṃ kāryaṃ tathāmātyapurodhasām /",
  "GK18bharnatu:6628": "madhyasthā ye ca puruṣā ye ca dīkṣāṃ samāśritāḥ // BhN_21.116 //",
  "GK18bharnatu:6629": "divyā ye puruṣāḥ kecitsiddhavidyādharādayaḥ /",
  "GK18bharnatu:6630": "pārthivāśca kumārāśca ye ca rājopajīvinaḥ // BhN_21.117 //",
  "GK18bharnatu:6631": "śṛṅgāriṇaśca ye martyā yauvanonmādinaśca ye /",
  "GK18bharnatu:6632": "teṣāṃ vicitraṃ kartavyaṃ śmaśru nāṭyaprayoktṛbhiḥ // BhN_21.118 //",
  "GK18bharnatu:6633": "anistīrṇapratijñānāṃ duḥkhitānāṃ tapasvinām /",
  "GK18bharnatu:6634": "vyasanābhihatānāṃ ca śyāmaṃ śmaśru prayojayet // BhN_21.119 //",
  "GK18bharnatu:6635": "ṛṣīṇāṃ tāpasānāṃ ca ye ca dīrghavratā narāḥ /",
  "GK18bharnatu:6636": "tathā ca cīrabaddhānāṃ romaśaṃ śmaśru kīrtitam // BhN_21.120 //",
  "GK18bharnatu:6637": "evaṃ nānāprakāraṃ tu śmaśru kāryaṃ prayoktṛbhiḥ /",
  "GK18bharnatu:6638": "ata ūrdhvaṃ pravakṣyāmi veṣānnānāprayogajān // BhN_21.121 //",
  "GK18bharnatu:6639": "śuddho vicitro malinastrividho veṣa ucyate /",
  "GK18bharnatu:6640": "teṣāṃ niyogaṃ vakṣyāmi yathāvadanupūrvaśaḥ // BhN_21.122 //",
  "GK18bharnatu:6641": "devābhigamane caiva maṅgale niyamasthite /",
  "GK18bharnatu:6642": "tithinakṣatrayoge ca vivāhakaraṇe tathā // BhN_21.123 //",
  "GK18bharnatu:6643": "dharmapravṛttaṃ yatkarma striyo vā puruṣasya vā /",
  "GK18bharnatu:6644": "veṣasteṣāṃ bhavecchuddho ye ca prāyatnikā narāḥ // BhN_21.124 //",
  "GK18bharnatu:6645": "devadānavayakṣāṇāṃ gandharvoragarakṣasām /",
  "GK18bharnatu:6646": "nṛpāṇāṃ karkaśānāṃ ca citro veṣa udāhṛtaḥ // BhN_21.125 //",
  "GK18bharnatu:6647": "vṛddhānāṃ brāhmaṇānāṃ ca śreṣṭhyamātyapurodhasām /",
  "GK18bharnatu:6648": "vaṇijāṃ kāñcukīyānāṃ tathā caiva tapasvinām // BhN_21.126 //",
  "GK18bharnatu:6649": "viprakṣetriyavaiśyānāṃ sthānīyā ye ca mānavāḥ /",
  "GK18bharnatu:6650": "śuddho vastravidhisteṣāṃ kartavyo nāṭakāśrayaḥ // BhN_21.127 //",
  "GK18bharnatu:6651": "unmattānāṃ pramattānāmadhvagānāṃ tathaiva ca /",
  "GK18bharnatu:6652": "vyasanopahatānāṃ ca malino veṣa ucyate // BhN_21.128 //",
  "GK18bharnatu:6653": "śuddharaktavicitrāṇi vāsāṃsyūrdhvāmbarāṇi ca /",
  "GK18bharnatu:6654": "yojayennāṭyatattvajño veṣayoḥ śuddhacitrayoḥ // BhN_21.129 //",
  "GK18bharnatu:6655": "kuryādveṣe tu maline malinaṃ tu vicakṣaṇaḥ /",
  "GK18bharnatu:6656": "muninirgranthaśākyeṣu yatipāśupateṣu ca // BhN_21.130 //",
  "GK18bharnatu:6657": "vratānugastu kartavyo veṣo lokasvabhāvataḥ /",
  "GK18bharnatu:6658": "cīravalkalacarmāṇi tāpasānāṃ tu yojayet // BhN_21.131 //",
  "GK18bharnatu:6659": "parivāṇmuniṣkyānāṃ vāsaḥ kāṣāyamiṣyate /",
  "GK18bharnatu:6660": "nānācitrāṇi vāsāṃsi kuryātpāśupateṣvatha // BhN_21.132 //",
  "GK18bharnatu:6661": "kujātayaśca ye proktāsteṣāṃ caiva yathārhataḥ /",
  "GK18bharnatu:6662": "antaḥpurapraveśe ca viniyuktā hi ye narāḥ // BhN_21.133 //",
  "GK18bharnatu:6663": "kāṣāyakañcukapaṭāḥ kāryāste 'pi yathāvidhi /",
  "GK18bharnatu:6664": "avasthānatarataścaiva nṛṇāṃ veṣo bhavedatha // BhN_21.134 //",
  "GK18bharnatu:6665": "veṣaḥ sāṃgrāmikaścaiva śūrāṇāṃ saṃprakīrtitaḥ /",
  "GK18bharnatu:6666": "vicitraśastrakavaco baddhatūṇo dhanurdharaḥ // BhN_21.135 //",
  "GK18bharnatu:6667": "citro veṣastu kartavyo nṛpāṇāṃ nityameva ca /",
  "GK18bharnatu:6668": "kevalastu bhavecchuddho nakṣatrotpātamaṅgale // BhN_21.136 //",
  "GK18bharnatu:6669": "evameṣa bhavedveṣo deśajātivayo 'nugaḥ /",
  "GK18bharnatu:6670": "uttamādhamamadhyānāṃ strīṇāṃ nṛṇāmathāpi ca // BhN_21.137 //",
  "GK18bharnatu:6671": "evaṃ vastravidhiḥ kāryaḥ prayoge nāṭakāśraye /",
  "GK18bharnatu:6672": "nānāvasthāṃ samāsādya śubhāśubhakṛtastathā // BhN_21.138 //",
  "GK18bharnatu:6673": "tathā pratiśiraścāpi kartavyaṃ nāṭakāśrayam /",
  "GK18bharnatu:6674": "divyānāṃ mānuṣāṇāṃ ca deśajātivayaḥśritam // BhN_21.139 //",
  "GK18bharnatu:6675": "pārśvāgatā mastakinastathā caiva kirīṭinaḥ /",
  "GK18bharnatu:6676": "trividho mukuṭo jñeyo divyapārthivasaṃśritaḥ // BhN_21.140 //",
  "GK18bharnatu:6677": "devagandharvayakṣāṇāṃ pannagānāṃ sarakṣasām /",
  "GK18bharnatu:6678": "kartavyā naikavihiata mukuṭāḥ pārśvamaulayaḥ // BhN_21.141 //",
  "GK18bharnatu:6679": "uttamā ye ca divyānāṃ te ca kāryāḥ kirīṭinaḥ /",
  "GK18bharnatu:6680": "madhyamā maulinaścaiva kaniṣṭhāḥ ṣirṣamaulinaḥ // BhN_21.142 //",
  "GK18bharnatu:6681": "narādhipānāṃ kartavyā mastake mukuṭā budhaiḥ /",
  "GK18bharnatu:6682": "vidyādharāṇāṃ ca siddhānāṃ cāraṇānāṃ tathaiva ca // BhN_21.143 //",
  "GK18bharnatu:6683": "granthimatkeśamukuṭāḥ kartavyāstu prayoktṛbhiḥ /",
  "GK18bharnatu:6684": "rākṣodānavadaityānāṃ piṅgakeśekṣaṇāni hi // BhN_21.144 //",
  "GK18bharnatu:6685": "haricchśmaśrūṇi ca tathā mukuṭāsyāni kārayet /",
  "GK18bharnatu:6686": "uttamaścāpi ye tatra te kāryāḥ pārśvamaulinaḥ // BhN_21.145 //",
  "GK18bharnatu:6687": "kasmāttu mukuṭāḥ sṛṣṭāḥ prayoge divypārthive /",
  "GK18bharnatu:6688": "keśānāṃ chedanaṃ dṛṣṭaṃ vedavāde yathāśruti // BhN_21.146 //",
  "GK18bharnatu:6689": "bhadrīkṛtasya vā yajñe śirasaśchādanecchayā /",
  "GK18bharnatu:6690": "keśānāmapyadīrghatvātsmṛtaṃ mukuṭadhāraṇam // BhN_21.147 //",
  "GK18bharnatu:6691": "senāpateḥ punaścāpi yuvarājasya caiva hi /",
  "GK18bharnatu:6692": "yojayedardhamukuṭaṃ mahāmātrāśca ye narāḥ // BhN_21.148 //",
  "GK18bharnatu:6693": "amātyānāṃ kañcukināṃ tathā śreṣṭhipurodhasām /",
  "GK18bharnatu:6694": "veṣṭanābaddhapaṭṭāni pratiśīrṣāṇi kārayet // BhN_21.149 //",
  "GK18bharnatu:6695": "piśāconmattabhūtānāṃ sādhakānāṃ tapasvinām /",
  "GK18bharnatu:6696": "anistīrṇapratijñānāṃ lambakeśaṃ bhavecchiraḥ // BhN_21.150 //",
  "GK18bharnatu:6697": "śākyaśrotriyanirgranthaparivrāḍdīkṣiteṣu ca /",
  "GK18bharnatu:6698": "śiromuṇḍaṃ tu kartavyaṃ yajñadīkṣānviteṣu ca // BhN_21.151 //",
  "GK18bharnatu:6699": "tathā vratānugaṃ caiva śeṣānāṃ liṅgināṃ śiraḥ /",
  "GK18bharnatu:6700": "muṇḍaṃ vā kuñcitaṃ vāpi lambakeśamathāpi vā // BhN_21.152 //",
  "GK18bharnatu:6701": "dhūrtānāṃ caiva kartavyaṃ ye ca rātryupajīvinaḥ /",
  "GK18bharnatu:6702": "śṛṅgāracittāḥ puruṣāsteṣāṃ kuñcitamūrdhajāḥ // BhN_21.153 //",
  "GK18bharnatu:6703": "bālānāmapi kartavyaṃ triśikhaṇḍavibhūṣitam /",
  "GK18bharnatu:6704": "jaṭāmakuṭabaddhaṃ ca munīnāṃ tu bhavecchiraḥ // BhN_21.154 //",
  "GK18bharnatu:6705": "ceṭānāmapi kartavyaṃ triśikhaṃ muṇḍameva vā /",
  "GK18bharnatu:6706": "vidūṣakasya khalatiḥ syātkākapadameva vā // BhN_21.155 //",
  "GK18bharnatu:6707": "śeeṣāṇāmarthayogena deśajātisamāśrayam /",
  "GK18bharnatu:6708": "śiraḥ prayoktṛbhiḥ kāryaṃ nānāvasthāntarāśrayam // BhN_21.156 //",
  "GK18bharnatu:6709": "bhūṣaṇairvarṇakairvastrairmālyaiścaiva yathāvidhi /",
  "GK18bharnatu:6710": "evaṃ nānāprakāraistu buddhyā veṣānprakalpayet // BhN_21.157 //",
  "GK18bharnatu:6711": "pūrvaṃ tu prakṛtiṃ sthāpya prayogaguṇasaṃbhavām /",
  "GK18bharnatu:6712": "strīṇāṃ vā puruṣāṇāṃ vāpyavasthāṃ prāpya tādṛśīm // BhN_21.158 //",
  "GK18bharnatu:6713": "sarve bhāvāśca divyānāṃ kāryā mānuṣasaṃśrayāḥ /",
  "GK18bharnatu:6714": "teṣāṃ cānimiṣatvādi naiva kāryaṃ prayoktṛbhiḥ // BhN_21.159 //",
  "GK18bharnatu:6715": "iha bhāvarasāścaiva dṛṣṭibhiḥ saṃpratiṣṭhitāḥ /",
  "GK18bharnatu:6716": "dṛṣṭyaiva sthāpito hyarthaḥ paścādaṅgairvibhāvyate // BhN_21.160 //",
  "GK18bharnatu:6717": "evaṃ jñeeyāṅgaracanā nānāprakṛtisaṃbhavā /",
  "GK18bharnatu:6718": "sajīva iti yaḥ proktastasya vakṣyāmi lakṣaṇam // BhN_21.161 //",
  "GK18bharnatu:6719": "yaḥ prāṇināṃ praveśo vai sajīva iti saṃjñitaḥ /",
  "GK18bharnatu:6720": "catuṣpado 'tha dvipadastathā caivāpadaḥ smṛtaḥ // BhN_21.162 //",
  "GK18bharnatu:6721": "uragānapadān vidyād dvipadānkhagamānuṣān /",
  "GK18bharnatu:6722": "grāmyā āraṇyāḥ paśavo vijñeyāḥ syuścatuṣpadāḥ // BhN_21.163 //",
  "GK18bharnatu:6723": "ye te tu yaddhasaṃpheṭairuparodhaistathaiva ca /",
  "GK18bharnatu:6724": "nānāpraharaṇopetāḥ prayojyā nāṭake budhaiḥ // BhN_21.164 //",
  "GK18bharnatu:6725": "āyudhāni ca kāryāṇi puruṣāṇāṃ pramāṇataḥ /",
  "GK18bharnatu:6726": "tānyahaṃ vartayiṣyāmi yathāpustapramāṇataḥ // BhN_21.165 //",
  "GK18bharnatu:6727": "bhiṇḍirdvādaśatālaḥ syāddaśa kunto bhavedatha /",
  "GK18bharnatu:6728": "aṣṭau śataghnī śūlaṃ ca tomaraḥ śaktireva vā // BhN_21.166 //",
  "GK18bharnatu:6729": "aṣṭau tālā dhanurjñeyamāyāmo 'sya dvihastakaḥ /",
  "GK18bharnatu:6730": "śaro gadā ca vajrā ca catustālaṃ vidhīyate // BhN_21.167 //",
  "GK18bharnatu:6731": "aṅgulāni tvasiḥ kāryaścatvāriṃśatpramāṇataḥ /",
  "GK18bharnatu:6732": "dvādaśāṅgulakaṃ cakraṃ tato 'rdhaṃ prāsa iṣyate // BhN_21.168 //",
  "GK18bharnatu:6733": "prāsavatpaṭṭasaṃ vidyāddaṇḍaścaiva tu viṃśatiḥ /",
  "GK18bharnatu:6734": "viṃśatiḥ kaṇayaścaiva hyaṅgulāni pramāṇataḥ // BhN_21.169 //",
  "GK18bharnatu:6735": "śoḍaṣāṅgulavistīrṇaṃ sabalaṃ saṃpraghaṇṭikam /",
  "GK18bharnatu:6736": "triṃśadaṅgulimānena kartavyaṃ kheṭakaṃ budhaiḥ // BhN_21.170 //",
  "GK18bharnatu:6737": "jarjaro daṇḍakāṣṭhaṃ ca tathaiva pratiśīrṣakam /",
  "GK18bharnatu:6738": "chatraṃ cāmaraṃ caiva dhvajo śṛṅgāra eva ca // BhN_21.171 //",
  "GK18bharnatu:6739": "yatkiñcinmānuṣe loke dravyaṃ puṃsāṃ prayojakam /",
  "GK18bharnatu:6740": "yaccopakaraṇaṃ sarve nāṭye tatsaṃprakīrtitam // BhN_21.172 //",
  "GK18bharnatu:6741": "yadyasya viṣayaprāptaṃ tenohyaṃ tasya lakṣaṇam /",
  "GK18bharnatu:6742": "jarjare daṇḍakāṣṭhe ca saṃpravakṣyāmi lakṣaṇam // BhN_21.173 //",
  "GK18bharnatu:6743": "māhendrā vai dhvajāJ proktā lakṣaṇairviśvakarmaṇā /",
  "GK18bharnatu:6744": "eṣānyatamaṃ kuryājjarjaraṃ dārukarmataḥ // BhN_21.174 //",
  "GK18bharnatu:6745": "athavā vṛkṣayoniḥ syātpraroho vāpi jarjaraḥ /",
  "GK18bharnatu:6746": "veṇureva bhavecchreṣṭhastasya vakṣyāmi lakṣaṇam // BhN_21.175 //",
  "GK18bharnatu:6747": "śvetabhūmyāāṃ tu yo jātaḥ puṣyanakṣatrajastathā /",
  "GK18bharnatu:6748": "saṃgrāhyo vai bhavedveṇurjarjarārthe prayatnataḥ // BhN_21.176 //",
  "GK18bharnatu:6749": "pramāṇamaṅgulānāṃ tu śatamaṣṭottaraṃ bhavet /",
  "GK18bharnatu:6750": "pañcaparvā caturgranthistālamātrastathaiva ca // BhN_21.177 //",
  "GK18bharnatu:6751": "sthūlagranthirna kartavyo na śākhī na ca kīṭavān /",
  "GK18bharnatu:6752": "na kṛmikṣataparvā ca na hīnaścānyaveṇubhiḥ // BhN_21.178 //",
  "GK18bharnatu:6753": "madhusarpissarṣapāktaṃ mālyadhūpapuraskṛtam /",
  "GK18bharnatu:6754": "upāsya vidhivadveṇuṃ gṛhṇiyājjarjaraṃ prati // BhN_21.179 //",
  "GK18bharnatu:6755": "yo vidhiryaḥ kramaścaiva māhebdre tu dhvaje smṛtaḥ /",
  "GK18bharnatu:6756": "sa jarjarasya kartavyaḥ puṣyaveṇusamāśrayaḥ // BhN_21.180 //",
  "GK18bharnatu:6757": "bhavedyo dīrghaparvā tu tanupatrastathaiva ca /",
  "GK18bharnatu:6758": "parvāgrataṇḍulaścaiva puṣyaveṇuḥ sa kīrtitaḥ // BhN_21.181 //",
  "GK18bharnatu:6759": "vidhireṣa mayā prokto jarjarasya pramāṇataJḥ /",
  "GK18bharnatu:6760": "ata ūrdhvaṃ pravakṣyāmi daṇḍakāṣṭhasya lakṣaṇam // BhN_21.182 //",
  "GK18bharnatu:6761": "kapitthabilvavaṃśebhyo daṇḍakāṣṭhaṃ bhavedatha /",
  "GK18bharnatu:6762": "vakraṃ caiva hi kartavyaṃ tribhāge lakṣaṇānvitam // BhN_21.183 //",
  "GK18bharnatu:6763": "kīṭairnopahataṃ yacca vyādhinā na ca pīḍitam /",
  "GK18bharnatu:6764": "mandaśākhaṃ bhavedyacca daṇḍakāṣṭhaṃ tu tadbhavet // BhN_21.184 //",
  "GK18bharnatu:6765": "yastvebhirlakṣaṇairhīnaṃ daṇḍakāṣṭhaṃ sajarjaram /",
  "GK18bharnatu:6766": "kārayetsa tvapacayaṃ mahāntaṃ prāpnuyāddhruvam // BhN_21.185 //",
  "GK18bharnatu:6767": "atha śīrṣavibhāgārthaṃ ghaṭī kāryā prayatnataḥ /",
  "GK18bharnatu:6768": "svapramāṇavinirdiṣṭā dvātriṃśatyaṅgulāni vai // BhN_21.186 //",
  "GK18bharnatu:6769": "bilvamadhyena kartavyā ghaṭī sirasamāśrayā /",
  "GK18bharnatu:6770": "svinnena bilvakalkena draveṇa ca samanvitā // BhN_21.187 //",
  "GK18bharnatu:6771": "bhasmanā vā tuṣairvāpi kārayetpratiśīrṣakam /",
  "GK18bharnatu:6772": "saṃchādya tu tato vastrairbilvadugdhairghaṭāśrayaiḥ // BhN_21.188 //",
  "GK18bharnatu:6773": "bilvakalkena cīraṃ tu digdhvā saṃyojayedghaṭīm /",
  "GK18bharnatu:6774": "na sthūlāṃ nānatāṃ tanvīṃ dīrghāṃ naiva ca kārayet. // BhN_21.189 //",
  "GK18bharnatu:6775": "tasyāmātapaśuṣkāyāṃ suśuṣkāyāmathāpi vā /",
  "GK18bharnatu:6776": "chedyaṃ budhāḥ prakurvanti vidhidṛṣṭena karmaṇā // BhN_21.190 //",
  "GK18bharnatu:6777": "sutīkṣṇena tu śastreṇa ardhārdhaṃ pravibhajya ca /",
  "GK18bharnatu:6778": "svapramāṇavinirdiṣṭaṃ lalāṭakṛtakoṇakam // BhN_21.191 //",
  "GK18bharnatu:6779": "ardhāṅgulaṃ lalāṭaṃ tu kāryaṃ chedyaṃ ṣaḍaṅgulam /",
  "GK18bharnatu:6780": "ardhārdhamaṅgulaṃ chedyaṃ kaṭayordvyaṅgulaṃ bhavet // BhN_21.192 //",
  "GK18bharnatu:6781": "kaṭānte karṇanālasya chedyaṃ dvyadhikamaṅgulam /",
  "GK18bharnatu:6782": "tryaṅgulaṃ karṇavivaraṃ tathā syācchedyameva hi // BhN_21.193 //",
  "GK18bharnatu:6783": "tataścaivāvaṭuḥ kāryā susamā dvādaśāṅgulā /",
  "GK18bharnatu:6784": "ghaṭyāṃ hyetatsadā cchedye vidhānaṃ vihitaṃ mayā // BhN_21.194 //",
  "GK18bharnatu:6785": "tasyoparigatā kāryā mukuṭā bahuśilpajāḥ /",
  "GK18bharnatu:6786": "nānāratnapraticchannā bahurūpopaśobhitāḥ // BhN_21.194 //",
  "GK18bharnatu:6787": "tathopakaraṇānīha nāṭyayogakṛtāni vai /",
  "GK18bharnatu:6788": "bahuprakārayuktāni kurvīta prakṛtiṃ prati // BhN_21.196 //",
  "GK18bharnatu:6789": "yatkiñcidasmin loke tu carācarasamanvite /",
  "GK18bharnatu:6790": "vihitaṃ karma śilpaṃ vā tattūpakaraṇaṃ smṛtam // BhN_21.197 //",
  "GK18bharnatu:6791": "yadyasya viṣayaṃ prāptaṃ tattadevābhigacchati /",
  "GK18bharnatu:6792": "nāstantaḥ puruṣāṇāṃ hi nāṭyopakaraṇāśraye // BhN_21.198 //",
  "GK18bharnatu:6793": "yadyenotpāditaṃ karma śilpayogakriyāpi vā /",
  "GK18bharnatu:6794": "tasya tena kṛtā sṛṣṭiḥ pramāṇaṃ lakṣaṇaṃ tathā // BhN_21.199 //",
  "GK18bharnatu:6795": "yā kāṣṭhayantrabhūyiṣṭhā kṛtā sṛṣṭirmahātmanā /",
  "GK18bharnatu:6796": "na sāsmākaṃ nāṭyayoge kasmātkhedāvahā hi sā // BhN_21.200 //",
  "GK18bharnatu:6797": "yaddravyaṃ jīvaloke tu nānālakṣaṇalakṣitam /",
  "GK18bharnatu:6798": "tasyānukṛtisaṃsthānaṃ nāṭyoopakaraṇaṃ bhavet // BhN_21.201 //",
  "GK18bharnatu:6799": "prāsādagṛhayānāni nānāpraharaṇāni ca /",
  "GK18bharnatu:6800": "na śakyaṃ tāni vai kartuṃ yathoktānīha lakṣaṇaiḥ // BhN_21.202 //",
  "GK18bharnatu:6801": "lokadharmī bhavettvanyā nāṭyadharmī tathāparā /",
  "GK18bharnatu:6802": "svabhāvo lokadharmī tu vibhāvo nāṭyameva hi // BhN_21.203 //",
  "GK18bharnatu:6803": "āyasaṃ na tu kartavyaṃ na ca sāramayaṃ tathā /",
  "GK18bharnatu:6804": "nāṭyopakaraṇaṃ tajjñairgurukhedakara bhavet // BhN_21.204 //",
  "GK18bharnatu:6805": "kāṣṭhacarmasu vastrṣu jatuveṇudaleṣu ca /",
  "GK18bharnatu:6806": "nāṭyopakaraṇānīha laghukarmāṇi kārayet // BhN_21.205 //",
  "GK18bharnatu:6807": "carmavarmadhvajāḥ śailāḥ prāsādā devatāgṛhāḥ /",
  "GK18bharnatu:6808": "hayavāraṇayānāni vimānāni gṛhāṇi ca // BhN_21.206 //",
  "GK18bharnatu:6809": "pūrvaṃ veṇudalaiḥ kṛtvā kṛtīrbhāvasamāśrayāḥ /",
  "GK18bharnatu:6810": "tataḥ suraṅgairacchādya vastraiḥ sārūpyamānayet // BhN_21.207 //",
  "GK18bharnatu:6811": "athavā yadi vastrāṇāmasānnidhyaṃ bhavediha /",
  "GK18bharnatu:6812": "tālīyairvā kiliñjairvā ślakṣṇairvastrakriyā bhavet // BhN_21.208 //",
  "GK18bharnatu:6813": "tathā praharaṇāni syustṛṇaveṇudalādibhiḥ /",
  "GK18bharnatu:6814": "jantubhāṇḍakriyābhiśca nānārūpāṇi nāṭake // BhN_21.209 //",
  "GK18bharnatu:6815": "pratipādaṃ pratiśiraḥ pratihastaṃ pratitvacam /",
  "GK18bharnatu:6816": "tṛṇaiḥ kiliñjairbhāṇḍairvā sārūpyāṇi tu kārayet // BhN_21.210 //",
  "GK18bharnatu:6817": "yadyasya sadṛśaṃ rūpaṃ sārūpyaguṇasaṃbhavam /",
  "GK18bharnatu:6818": "mṛṇmayaṃ tattu kṛtsnaṃ tu nānārūpaṃ tu kārayet // BhN_21.211 //",
  "GK18bharnatu:6819": "bhāṇḍavastramadhūcchiṣṭairlākṣayābhradalena ca /",
  "GK18bharnatu:6820": "nāgāste vividhāḥ kāryā hyatasīśaṇabilvajaiḥ // BhN_21.212 //",
  "GK18bharnatu:6821": "nānākusumajātīśca phalāni vividhāni ca /",
  "GK18bharnatu:6822": "bhāṇḍavastramadhūcchiṣṭairlākṣayā vāpi kārayet // BhN_21.213 //",
  "GK18bharnatu:6823": "bhāṇḍavastramadhūcchiṣṭaistāmrapatraistathaiva ca /",
  "GK18bharnatu:6824": "samyakca nīlīrāgeṇāpyabhrapatreṇa caiva hi // BhN_21.214 //",
  "GK18bharnatu:6825": "rañjitenābhrapatreṇa maṇīścaiva prakārayet /",
  "GK18bharnatu:6826": "upāśrayamathāpyeṣaṃ śulbavaṅgena kārayet // BhN_21.215 //",
  "GK18bharnatu:6827": "vividhā mukuṭā divā pūrvaṃ ye gaditā mayā /",
  "GK18bharnatu:6828": "te 'bhrapatrojvalāḥ kāryā maṇīvyālopaśobhitāḥ // BhN_21.216 //",
  "GK18bharnatu:6829": "na śāstraprabhavaṃ karma teṣāṃ hi samudāhṛtam /",
  "GK18bharnatu:6830": "ācāryabuddhyā kartavyamūhāpohaprayojitam // BhN_21.217 //",
  "GK18bharnatu:6831": "eṣa martyakriyāyogo bhaviṣyatkalpito mayā /",
  "GK18bharnatu:6832": "kasmādalpabalatvaṃ hi manuṣyeṣu bhaviṣyati // BhN_21.218 //",
  "GK18bharnatu:6833": "martyānāmapi no śakyā vibhāvāḥ sarvakāñcanāḥ /",
  "GK18bharnatu:6834": "neṣṭāḥ suvarṇaratnaistu mukuṭā bhūṣaṇāni vā // BhN_21.219 //",
  "GK18bharnatu:6835": "yuddhe niyuddhe nṛtte vā vṛṣṭivyāpārakarmaṇi /",
  "GK18bharnatu:6836": "gurubhāvāvasannasya svedo mūrchā ca jāyate // BhN_21.220 //",
  "GK18bharnatu:6837": "svedamūrchāklamārtasya prayogastu vinaśyati /",
  "GK18bharnatu:6838": "prāṇātyayaḥ kadācicca bhavedvyāyataceṣṭayā // BhN_21.221 //",
  "GK18bharnatu:6839": "tasmāttāmramayaiḥ patrairabhrakai rañjitairapi /",
  "GK18bharnatu:6840": "bheṇḍairapi madhūcchiṣṭaiḥ kāryāṇyābharaṇāni tu // BhN_21.222 //",
  "GK18bharnatu:6841": "evaṃ lokopacāreṇa svabuddhivibhavena ca /",
  "GK18bharnatu:6842": "nāṭyopakaraṇānīha budhaḥ samyak prayojayet // BhN_21.223 //",
  "GK18bharnatu:6843": "na bhedyaṃ naiva ca cchedyaṃ na prahartavyameva ca /",
  "GK18bharnatu:6844": "raṅge praharaṇaiḥ kāryaṃ saṃjñāmātraṃ tu kārayet // BhN_21.224 //",
  "GK18bharnatu:6845": "athavā yogaśikṣābhirvidyāmāyākṛtena vā /",
  "GK18bharnatu:6846": "śastramokṣaḥ prakartavyo raṅgamadhye prayoktṛbhiḥ // BhN_21.225 //",
  "GK18bharnatu:6847": "evaṃ nānāprakāraistu āyudhābharaṇāni ca /",
  "GK18bharnatu:6848": "noktāni yāni ca mayā lokād grāhyāṇi tānyapi // BhN_21.226 //",
  "GK18bharnatu:6849": "āhāryābhinayo hyeṣa mayā proktaḥ samāsataḥ /",
  "GK18bharnatu:6850": "ata ūrdhvaṃ pravakṣyāmi sāmānyābhinayaṃ prati // BhN_21.227 //",
  "GK18bharnatu:6851": "iti bhāratīye nāṭyaśāstre āhāryābhinayo nāmaikaviṃśo 'dhyāyaḥ",
  "GK18bharnatu:6852": "_____________________________________________________________",
  "GK18bharnatu:6853": "atha dvāviṃśo 'dhyāyaḥ",
  "GK18bharnatu:6854": "sāmānyābhinayo nāma jñeyo vāgaṅgasattvajaḥ /",
  "GK18bharnatu:6855": "tatra kāryaḥ prayatnastu nāṭyaṃ sattve pratiṣṭhitam // BhN_22.1 //",
  "GK18bharnatu:6856": "sattvātirikto 'bhinayo jyeṣṭha ityabhidhīyate /",
  "GK18bharnatu:6857": "samasattvo bhavenmadhyaḥ satvahīno 'dhamaḥ smṛtaḥ // BhN_22.2 //",
  "GK18bharnatu:6858": "avyaktarūpaṃ sattvaṃ hi vijñeyaṃ bhāvasaṃśrayam /",
  "GK18bharnatu:6859": "yathāsthānarasopetaṃ romāñcāsrādibhirguṇaiḥ // BhN_22.3 //",
  "GK18bharnatu:6860": "alaṅkārāstu nāṭyajñairjñeyā bhāvarasāśrayāḥ /",
  "GK18bharnatu:6861": "yauvane 'bhyadhikāḥ strīṇā vikārā vaktragātrajāḥ // BhN_22.4 //",
  "GK18bharnatu:6862": "ādau trayo 'ṅgajasteṣāṃ daśa svābhāvikāḥ pare /",
  "GK18bharnatu:6863": "ayatnajāḥ punaḥ sapta rasabhāvopabṛṃhitāḥ // BhN_22.5 //",
  "GK18bharnatu:6864": "dehātmakaṃ bhavetsattvaṃ sattvādbhāvaḥ samutthitaḥ /",
  "GK18bharnatu:6865": "bhāvātsamutthito hāvo hāvāddhelā samutthitā // BhN_22.6 //",
  "GK18bharnatu:6866": "helā hāvaśca bhāvaśca parasparasamutthitāḥ /",
  "GK18bharnatu:6867": "sattvabhede bhavantyete śarīre prakṛtisthitāḥ // BhN_22.7 //",
  "GK18bharnatu:6868": "vāgaṅgamukharāgaiśca sattvenābhinayena ca /",
  "GK18bharnatu:6869": "kaverantargataṃ bhāvaṃ bhāvayanbhāva ucyate // BhN_22.8 //",
  "GK18bharnatu:6870": "[bhāvasyātikṛtaṃ sattvaṃ vyatiriktaṃ svayoniṣu /",
  "GK18bharnatu:6871": "naikāvasthāntarakṛtaṃ bhāvaṃ tamiha nirdiśet] // BhN_22.9 //",
  "GK18bharnatu:6872": "tatrākṣibhrūvikārāḍhyaḥ śṛṅgārākārasūcakaḥ /",
  "GK18bharnatu:6873": "sagrīvārecako jñeyo hāvaḥ sthitasamutthitaḥ // BhN_22.10 //",
  "GK18bharnatu:6874": "yo vai hāvaḥ sa evaiṣā śṛṅgārarasasaṃbhavā /",
  "GK18bharnatu:6875": "samākhyātā budhairhelā lalitābhinayātmikā // BhN_22.11 //",
  "GK18bharnatu:6876": "līlā vilāso vicchittirvibhramaḥ kilikiñcitam /",
  "GK18bharnatu:6877": "moṭṭāyitaṃ kuṭṭimitaṃ bibboko lalitaṃ tathā // BhN_22.12 //",
  "GK18bharnatu:6878": "vihṛtaṃ ceti vijñeyā daśa strīṇāṃ svabhāvajāḥ /",
  "GK18bharnatu:6879": "punareṣāṃ svarūpāṇi pravakṣyāmi pṛthakpṛthak // BhN_22.13 //",
  "GK18bharnatu:6880": "vāgaṅgālaṅkāraiḥ śiṣṭaiḥ prītiprayojitairmadhuraiḥ /",
  "GK18bharnatu:6881": "iṣṭajanasyānukṛtirlīlā jñeyā prayogajñaiḥ // BhN_22.14 //",
  "GK18bharnatu:6882": "sthānāsanagamanānāṃ hastabhrūnetrakarmaṇāṃ caiva /",
  "GK18bharnatu:6883": "utpadyate viśeṣo yaḥ śliṣṭaḥ sa tu vilāsaḥ syāt // BhN_22.15 //",
  "GK18bharnatu:6884": "mālyācchādanabhūṣaṇa vilepanānāmanādaranyāsaḥ /",
  "GK18bharnatu:6885": "svalpo 'pi parāṃ śobhāṃ janayati yasmāttu vicchitiḥ // BhN_22.16 //",
  "GK18bharnatu:6886": "vividhānāmarthānāṃ vāgaṅgāhāryasattvānām /",
  "GK18bharnatu:6887": "madarāgaharṣajanito vyatyāso vibhramo jñeyaḥ // BhN_22.17 //",
  "GK18bharnatu:6888": "smitaruditahasitabhayaharṣagarvaduḥkhaśramābhilāṣāṇām /",
  "GK18bharnatu:6889": "saṅkarakaraṇaṃ harṣādasakṛt kilikiñcitaṃ jñeyam // BhN_22.18 //",
  "GK18bharnatu:6890": "iṣṭajanasya kathāyāṃ līlāhelādidarśane vāpi /",
  "GK18bharnatu:6891": "tadbhāvabhāvanākṛtamuktaṃ moṭṭāyitaṃ nāma // BhN_22.19 //",
  "GK18bharnatu:6892": "keśastanadharādigrahaṇādatiharṣasaṃbhramotpannam /",
  "GK18bharnatu:6893": "kuṭṭamitaṃ vijñeayaṃ sukhamapi duḥkhopacāreṇa // BhN_22.20 //",
  "GK18bharnatu:6894": "iṣṭānāṃ bhāvānāṃ prāptāvabhimānagarvasaṃbhūtaḥ /",
  "GK18bharnatu:6895": "strīṇāmanādarakṛto bibboko nāma vijñeyaḥ // BhN_22.21 //",
  "GK18bharnatu:6896": "hastapādāṅgavinyāso bhrūnetroṣṭhaprayojitaḥ /",
  "GK18bharnatu:6897": "saukumāryādbhavedyastu lalitaṃ tatprakīrtitam // BhN_22.22 //",
  "GK18bharnatu:6898": "[karacaraṇāṅganyāsaḥ sabhrūnetroṣṭhasaṃprayuktastu /",
  "GK18bharnatu:6899": "sukumāravidhānena strībhiuritīdaṃ smṛtaṃ lalitam] // BhN_22.23 //",
  "GK18bharnatu:6900": "vākyānāṃ prītiyuktānāṃ prāptānāṃ yadabhāṣaṇam /",
  "GK18bharnatu:6901": "vyājātsvabhāvato vāpi vihṛtaṃ nāma tadbhavet // BhN_22.24 //",
  "GK18bharnatu:6902": "[prāptānāmapi vacasāṃ kriyate yadabhāṣaṇaṃ hriyā strībhiḥ /",
  "GK18bharnatu:6903": "vyājātsvabhāvato vāpyetatsamudāhṛtaṃ vihṛtam] // BhN_22.25 //",
  "GK18bharnatu:6904": "śobhā kāntiśca dīptiśca tathā mādhuryameva ca /",
  "GK18bharnatu:6905": "dhairyaṃ prāgalbhyamaudāryamityete syurayatnajāḥ // BhN_22.26 //",
  "GK18bharnatu:6906": "rūpayauvanalāvaṇyairupabhogopabṛṃhitaiḥ /",
  "GK18bharnatu:6907": "alaṅkaraṇamaṅgānāṃ śobheti parikīrtitā // BhN_22.27 //",
  "GK18bharnatu:6908": "vijñeyā ca tathā kāntiḥ śobhaivāpūrṇamanmathā /",
  "GK18bharnatu:6909": "kāntirevātivistīrṇā dīptirityabhidhīyate // BhN_22.28 //",
  "GK18bharnatu:6910": "sarvāvasthāviśeṣeṣu dīpteṣu laliteṣu ca /",
  "GK18bharnatu:6911": "anulbaṇatvaṃ ceṣṭāyā mādhuryamiti saṃjñitam // BhN_22.29 //",
  "GK18bharnatu:6912": "cāpalenānupahatā sarvārtheṣvavikatthanā /",
  "GK18bharnatu:6913": "svābhāvikī cittavṛttirdhairyamityabhidhīyate // BhN_22.30 //",
  "GK18bharnatu:6914": "prayoganissādhvasatā prāgalbhyaṃ samudāhṛtam /",
  "GK18bharnatu:6915": "audāryaṃ praśrayaḥ proktaḥ sarvāvasthānugo budhaiḥ // BhN_22.31 //",
  "GK18bharnatu:6916": "sukumāre bhavantyete prayoge lalitātmike /",
  "GK18bharnatu:6917": "vilāsalalite hitvā dīpte 'pyete bhavanti hi // BhN_22.32 //",
  "GK18bharnatu:6918": "śobhā vilāso mādhuryaṃ sthairyaṃ gāmbhīryameva ca /",
  "GK18bharnatu:6919": "lalitaudāryatejāṃsi sattvabhedāstu pauruṣāḥ // BhN_22.33 //",
  "GK18bharnatu:6920": "dākṣyaṃ śauryamathotsāho nīcārtheṣu jugupsanam /",
  "GK18bharnatu:6921": "uttamaiśca guṇaiḥ spardhā yataḥ śobheti sā smṛtā // BhN_22.34 //",
  "GK18bharnatu:6922": "dhīrasaṃcāriṇī dṛṣṭirgatirgovṛṣabhāñcitā /",
  "GK18bharnatu:6923": "smitapūrvamathālāpo vilāsa iti kīrtitaḥ // BhN_22.35 //",
  "GK18bharnatu:6924": "abhyāsatkaraṇānāṃ tu śliṣṭatvaṃ yatra jāyate /",
  "GK18bharnatu:6925": "mahatsvapi vikāreṣu tanmādhuryamiti smṛtam // BhN_22.36 //",
  "GK18bharnatu:6926": "dharrmārthakāmasaṃyuktācchubhāśubhasamutthitāt /",
  "GK18bharnatu:6927": "vyavasāyādacalanaṃ sthairyamityabhisaṃjñitam // BhN_22.37 //",
  "GK18bharnatu:6928": "yasya prabhāvādākārā harṣakrodhabhayādiṣu /",
  "GK18bharnatu:6929": "bhāveṣu nopalakṣyante tadgāmbhīryamiti smṛtam // BhN_22.38 //",
  "GK18bharnatu:6930": "abuddhipūrvakaṃ yattu nirvikārasvabhājam /",
  "GK18bharnatu:6931": "śṛṅgārākāraceṣṭatvaṃ lalitaṃ tadudāhṛtam // BhN_22.39 //",
  "GK18bharnatu:6932": "dānamabhyupapattiśca tathā ca priyabhāṣaṇam /",
  "GK18bharnatu:6933": "svajane ca pare vāpi tadaudāryaṃ prakīrtitam // BhN_22.40 //",
  "GK18bharnatu:6934": "adhikṣepāvamānādeḥ prayuktasya pareṇa yat /",
  "GK18bharnatu:6935": "prāṇatyaye 'pyasahanaṃ tattejaḥ samudāhṛtam // BhN_22.41 //",
  "GK18bharnatu:6936": "sattvajo 'bhinayoḥ pūrvaṃ mayā proktao dvijottamāḥ /",
  "GK18bharnatu:6937": "śārīraṃ cāpyābhinayaṃ vyākhyāsyāmyanupūrvaśaḥ // BhN_22.42 //",
  "GK18bharnatu:6938": "ṣaḍātmakastu śārīro vākyaṃ sūcāṅkurastathā /",
  "GK18bharnatu:6939": "śākhā nāṭyāyitaṃ caiva nivṛttyaṅkura eva ca // BhN_22.43 //",
  "GK18bharnatu:6940": "nānārasārthayuktairvṛttanibandhaiḥ kṛtaḥ sacūrṇapadaiḥ /",
  "GK18bharnatu:6941": "prākṛtasaṃskṛtapāṭho vākyābhinayo budhairjñeyaḥ // BhN_22.44 //",
  "GK18bharnatu:6942": "vākyartho vākyaṃ vā sattvāṅgaiḥ sūcyate yadā pūrvam /",
  "GK18bharnatu:6943": "paścādvākyābhinayaḥ sūcetyabhisaṃjñitā sā tu // BhN_22.45 //",
  "GK18bharnatu:6944": "hṛdayastho nirvacanairaṅgābhinayaḥ kṛto nipuṇasādhyaḥ /",
  "GK18bharnatu:6945": "sūcaivotpattikṛto vijñeyastvaṅkurābhinayaḥ // BhN_22.46 //",
  "GK18bharnatu:6946": "yattu śiromukhajaṅghorupāṇipādairyathākramaṃ kriyate /",
  "GK18bharnatu:6947": "śākhādarśanamārgaḥ śākhābhinayaḥ sa vijñeyaḥ // BhN_22.47 //",
  "GK18bharnatu:6948": "nāṭyāyitamupacārairyaḥ kriyate 'bhinayasūcayā nāṭye /",
  "GK18bharnatu:6949": "kālaprakarṣahetoḥ praveśakaiḥ saṃgamo yāvat // BhN_22.48 //",
  "GK18bharnatu:6950": "sthāne dhruvāsvabhinayo yaḥ kriyate harṣaśokaroṣādyaiḥ /",
  "GK18bharnatu:6951": "bhāvarasasaṃprayuktairjñeyaṃ nāṭyāyitaṃ tadapi // BhN_22.49 //",
  "GK18bharnatu:6952": "yatrānyoktaṃ vākyaṃ sūcābhinayena yojayedanyaḥ /",
  "GK18bharnatu:6953": "tatsaṃbandhārthakathaṃ bhavennivṛttyaṅkuraḥ so 'tha // BhN_22.50 //",
  "GK18bharnatu:6954": "eteṣāṃ tu bhavenmārgo yathābhāvarasānvitaḥ /",
  "GK18bharnatu:6955": "kāvyavastuṣu nirdiṣṭo dvādaśābhinayātmakaḥ // BhN_22.51 //",
  "GK18bharnatu:6956": "ālāpaśca pralāpaśca vilāpaḥ syāttathaiva ca /",
  "GK18bharnatu:6957": "anulāpo 'tha saṃlāpastvapalāpastathaiva ca // BhN_22.52 //",
  "GK18bharnatu:6958": "sandeśāścātideśaśca nirdeśaḥ syāttathāparaḥ /",
  "GK18bharnatu:6959": "upadeśo 'padeśaśca vyapadeśaśca kīrtitaḥ // BhN_22.53 //",
  "GK18bharnatu:6960": "ābhāṣaṇaṃ tu yadvākyamālāpo nāma sa smṛtaḥ /",
  "GK18bharnatu:6961": "anarthakaṃ vaco yattu pralāpaḥ sa tu kīrtitaḥ // BhN_22.54 //",
  "GK18bharnatu:6962": "karuṇaprabhavo yastu vilāpaḥ sa tu kīrtitaḥ /",
  "GK18bharnatu:6963": "bahuśo 'bhihitaṃ vākyamanulāpa iti smṛtaḥ // BhN_22.55 //",
  "GK18bharnatu:6964": "uktipratyuktisaṃyuktaḥ saṃlāpa iti kīrtitaḥ /",
  "GK18bharnatu:6965": "pūrvoktasyānyathāvādo hyapalāpa iti smṛtaḥ // BhN_22.56 //",
  "GK18bharnatu:6966": "tadidaṃ vacanaṃ brūhītyeṣa sandeśa ucyate /",
  "GK18bharnatu:6967": "yattvayoktaṃ mayoktaṃ tatso 'tideśa iti smṛtaḥ // BhN_22.57 //",
  "GK18bharnatu:6968": "sa eṣo 'haṃ bravīmīti nirdeśa iti kīrtitaḥ /",
  "GK18bharnatu:6969": "vyājāntareṇa kathanaṃ vyapadeśa ihocyate // BhN_22.58 //",
  "GK18bharnatu:6970": "idaṃ kuru gṛhāṇeti hyupadeśaḥ prakīrtitaḥ /",
  "GK18bharnatu:6971": "anyārthakathanaṃ yat syāt so 'padeśaḥ prakīrtitaḥ // BhN_22.59 //",
  "GK18bharnatu:6972": "ete mārgāstu vijñeyāḥ sarvābhinayayojakāḥ /",
  "GK18bharnatu:6973": "saptaprakārameteṣāṃ punarvakṣyāmi lakṣaṇam // BhN_22.60 //",
  "GK18bharnatu:6974": "pratyakṣaśca parokṣaśca tathā kālakṛtāstrayaḥ /",
  "GK18bharnatu:6975": "ātmasthaśca parasthaśca prakārāḥ sapta eva tu // BhN_22.61 //",
  "GK18bharnatu:6976": "eṣā bravīmi nāhaṃ bho vadāmīti ca yadvacaḥ /",
  "GK18bharnatu:6977": "pratyakṣaśca parokṣaśca vartamānaśca tadbhavet // BhN_22.62 //",
  "GK18bharnatu:6978": "ahaṃ karomi gacchāmi vadāmi vacanaṃ tava /",
  "GK18bharnatu:6979": "ātmastho vartamānaśca pratyakṣaścaiva sa smṛtaḥ // BhN_22.63 //",
  "GK18bharnatu:6980": "kariṣyāmi gamiṣyāmi vadiṣyāmīti yadvacaḥ /",
  "GK18bharnatu:6981": "ātmasthaśca parokṣaśca bhaviṣyatkāla eva ca // BhN_22.64 //",
  "GK18bharnatu:6982": "hatā jitā ca bhagnāśca mayā sarve dviṣadgaṇāḥ /",
  "GK18bharnatu:6983": "ātmasthaśca parokṣaśca vṛttakālaśca sa smṛtaḥ // BhN_22.65 //",
  "GK18bharnatu:6984": "[tvayā hata jitāśceti yo vadennāṭyakarmaṇi /",
  "GK18bharnatu:6985": "parokṣaśca parasthaśca vṛttakālastathaiva ca // BhN_22.66 //",
  "GK18bharnatu:6986": "eṣa bravīmi kurute gacchatītyādi yadvacaḥ /",
  "GK18bharnatu:6987": "parastho vartamānaśca (pratyakṣaśca) bhavettathā // BhN_22.67 //",
  "GK18bharnatu:6988": "sa gacchati karotīti vacanaṃ yadutāhṛtam /",
  "GK18bharnatu:6989": "parasthaṃ vartamānaṃ ca parokṣaṃ caiva tadbhavet // BhN_22.68 //",
  "GK18bharnatu:6990": "kariṣyanti gamiṣyanti vadiṣyantīti yadvacaḥ /",
  "GK18bharnatu:6991": "parasthameṣyatkālaṃ ca parokṣaṃ caiva tadbhavet] // BhN_22.69 //",
  "GK18bharnatu:6992": "hastamantarataḥ kṛtvā yadvadennāṭyakarmaṇi /",
  "GK18bharnatu:6993": "ātmasthaṃ hṛdayasthaṃ ca parokṣaṃ caiva tanmatam // BhN_22.70 //",
  "GK18bharnatu:6994": "pareṣāmātmanaścaiva kālasya ca viśeṣaṇāt /",
  "GK18bharnatu:6995": "saptaprakārasyāsyaiva bhedā jñeyā anekadhā // BhN_22.71 //",
  "GK18bharnatu:6996": "ete prayogā vijñeyā mārgābhinayayojitāḥ /",
  "GK18bharnatu:6997": "eteṣviha viniṣpanno vividho 'bhinayo bhavet // BhN_22.72 //",
  "GK18bharnatu:6998": "śiro hastakaṭīvakṣojaṅghorukaraṇeṣu tu /",
  "GK18bharnatu:6999": "samaḥ karmavibhāgo yaḥ sāmānyābhinayastu saḥ // BhN_22.73 //",
  "GK18bharnatu:7000": "lalitairhastasaṃcārastathā mṛdvaṅgaceṣṭitaiḥ /",
  "GK18bharnatu:7001": "abhineyastu nāṭyajñai rasabhāvasamanvitaiḥ // BhN_22.74 //",
  "GK18bharnatu:7002": "anuddhatamasaṃbhrāntamanāviddhāṅgaceṣṭitam /",
  "GK18bharnatu:7003": "layatālakalāpātapramāṇaniyatātmakam // BhN_22.75 //",
  "GK18bharnatu:7004": "suvibhaktapadālāpamaniṣṭhuramakāhalam /",
  "GK18bharnatu:7005": "yadīdṛśaṃ bhavennāṭyaṃ jñeyamābhyantaraṃ tu tat // BhN_22.76 //",
  "GK18bharnatu:7006": "etadeva viparyastaṃ svacchandagaticeṣṭitam /",
  "GK18bharnatu:7007": "anibaddhagītavādyaṃ nāṭyaṃ bāhyamiti smṛtam // BhN_22.77 //",
  "GK18bharnatu:7008": "lakṣaṇābhyantaratvāddhi tadābhyantaramiṣyate /",
  "GK18bharnatu:7009": "śāstrabāhyaṃ bhavedyattu tadbāhyamiti bhaṇyate // BhN_22.78 //",
  "GK18bharnatu:7010": "anena lakṣyate yasmāt prayogaḥ karma caiva hi /",
  "GK18bharnatu:7011": "tasmāllakṣaṇametaddhi nāṭye 'smin saṃprayojitam // BhN_22.79 //",
  "GK18bharnatu:7012": "anācāryoṣitā ye ca ye ca śāstrabahiṣkṛtāḥ /",
  "GK18bharnatu:7013": "bāhyaṃ prayuñjate te tu ajñātvācāryakīṃ kriyām // BhN_22.80 //",
  "GK18bharnatu:7014": "śabdaṃ sparśaṃ ca rūpaṃ ca rasaṃ gandhaṃ tathaiva ca /",
  "GK18bharnatu:7015": "indriyānīndriyārthāṃśca bhāvairabhinayedbudhaḥ // BhN_22.81 //",
  "GK18bharnatu:7016": "kṛtvā sācīkṛtāṃ dṛṣṭiṃ śiraḥ pārśvanataṃ tathā /",
  "GK18bharnatu:7017": "tarjanī karṇadeśe ca budhaḥ śabdaṃ vinirdiśet // BhN_22.82 //",
  "GK18bharnatu:7018": "kiñcidākuñcite netre kṛtvā bhrūkṣepameva ca /",
  "GK18bharnatu:7019": "tathāṃ'sagaṇḍayoḥ sparśāt sparśamevaṃ vinirdiśet // BhN_22.83 //",
  "GK18bharnatu:7020": "kṛtvā patākau mūrdhasthau kiṃcitpracalitānanaḥ /",
  "GK18bharnatu:7021": "nirvarṇayantyā dṛṣṭyā ca rūpaṃ tvabhinayed budhaḥ // BhN_22.84 //",
  "GK18bharnatu:7022": "kiñcidākuñcite netre kṛtvotphullāṃ ca nāsikām /",
  "GK18bharnatu:7023": "ekocchvāsena ceṣṭau tu rasagandhau vinirdiśet // BhN_22.85 //",
  "GK18bharnatu:7024": "pañcānāmindriyārthānāṃ bhāvā hyete 'nubhāvinaḥ /",
  "GK18bharnatu:7025": "śrotratvaṅnetrajihvānāṃ ghrāṇasya ca tathaiva hi // BhN_22.86 //",
  "GK18bharnatu:7026": "indriyārthāḥ samanaso bhavanti hyanubhāvinaḥ /",
  "GK18bharnatu:7027": "na vetti hyamanāḥ kiṃcidviṣayaṃ pañcadhāgatam // BhN_22.87 //",
  "GK18bharnatu:7028": "manasastrividho bhāvo vijñeyo 'bhinaye budhaiḥ /",
  "GK18bharnatu:7029": "iṣṭastathā hyaniṣṭaśca madhyasthaśca tathaiva hi // BhN_22.88 //",
  "GK18bharnatu:7030": "prahlādanena gātrasya tathā pulakitena ca /",
  "GK18bharnatu:7031": "vadanasya vikāsena kuryādiṣṭanidarśanam // BhN_22.89 //",
  "GK18bharnatu:7032": "iṣṭe śabde tathā rūpe sparśe gandhe tathā rase /",
  "GK18bharnatu:7033": "indriyairmanasā prāptaiḥ saumukhyaṃ saṃpradarśayet // BhN_22.90 //",
  "GK18bharnatu:7034": "parāvṛttena śirasā netranāsāvikarṣaṇaiḥ /",
  "GK18bharnatu:7035": "cakṣuṣaścāpradānena hyaniṣṭamabhinirdiśet // BhN_22.91 //",
  "GK18bharnatu:7036": "nātihṛṣṭena manasā na cātyarthajugupsayā /",
  "GK18bharnatu:7037": "madhyasthanaiva bhāvena madhyasthamabhinirdiśet // BhN_22.92 //",
  "GK18bharnatu:7038": "tenedaṃ tasya vāpīdaṃ sa evaṃ prakaroti vā /",
  "GK18bharnatu:7039": "parokṣābhinayo yastu madhyastha iti sa smṛtaḥ // BhN_22.93 //",
  "GK18bharnatu:7040": "ātmānubhāvī yo 'rthaḥ syādātmastha iti sa smṛtaḥ /",
  "GK18bharnatu:7041": "parārthavarṇanā yatra parasthaḥ sa tu saṃjñitaḥ // BhN_22.94 //",
  "GK18bharnatu:7042": "prāyeṇa sarvabhāvānāṃ kāmānniṣpattiriṣyate /",
  "GK18bharnatu:7043": "sa cecchāguṇasampanno bahudhā parikalpitaḥ // BhN_22.95 //",
  "GK18bharnatu:7044": "dharmakāmo 'rthakāmaśca mokṣakāmastathaiva ca /",
  "GK18bharnatu:7045": "strīpuṃsayostu yogo yaḥ sa tu kāma iti smṛtaḥ // BhN_22.96 //",
  "GK18bharnatu:7046": "sarvasyaiva hi lokasya sukhaduḥkhanibarhaṇaḥ /",
  "GK18bharnatu:7047": "bhūyiṣṭhaṃ dṛṣyate kāmaḥ sa sukhaṃ vyasaneṣvapi // BhN_22.97 //",
  "GK18bharnatu:7048": "yaḥ strīpuruṣasaṃyogo ratisaṃbhogakārakaḥ /",
  "GK18bharnatu:7049": "sa śṛṅgāra iti jñeya upacārakṛtaḥ śubhaḥ // BhN_22.98 //",
  "GK18bharnatu:7050": "bhūyiṣṭhameva loko 'yaṃ sukhamicchati sarvadā /",
  "GK18bharnatu:7051": "sukhasya hi striyo mūlaṃ nānā śīlāścā tāḥ punaḥ // BhN_22.99 //",
  "GK18bharnatu:7052": "devadānavagandharvarakṣonāgapatatriṇām /",
  "GK18bharnatu:7053": "piśācayakṣavyālānāṃ naravānarahastinām // BhN_22.100 //",
  "GK18bharnatu:7054": "mṛgamīnoṣṭramakarakharasūkaravājinām /",
  "GK18bharnatu:7055": "mahīṣājagavādīnāṃ tulyaśīlāḥ striyaḥ smṛtāḥ // BhN_22.101 //",
  "GK18bharnatu:7056": "snigdhairaṅgairupāṅgaiśca sthirā mandanimeṣiṇi /",
  "GK18bharnatu:7057": "arogā dīptyupetā ca dānasattvārjavānvitā // BhN_22.102 //",
  "GK18bharnatu:7058": "alpasvedā samaratā svalpabhuk suratapriyā /",
  "GK18bharnatu:7059": "gandhapuṣparatā hṛdyā devaśīlāṅganā smṛtā // BhN_22.103 //",
  "GK18bharnatu:7060": "adharmaśāṭhyābhiratā sthirakrodhātiniṣṭhurā /",
  "GK18bharnatu:7061": "madyamāṃsapriayā nityaṃ kopanā cātimāninī // BhN_22.104 //",
  "GK18bharnatu:7062": "capalā cātilubdhā ca paruṣā kalahapriyā /",
  "GK18bharnatu:7063": "īrṣyāśīlā calasnehā cāsuraṃ śīlamāśritā // BhN_22.105 //",
  "GK18bharnatu:7064": "krīḍāparā cārunetrā nakhadantaiḥ supuṣpitaiḥ /",
  "GK18bharnatu:7065": "svaṅgī ca sthirabhāṣī ca mandāpatyā ratipriyā // BhN_22.106 //",
  "GK18bharnatu:7066": "gīte vādye ca nṛtte ca ratā hṛṣṭā mṛjāvatī /",
  "GK18bharnatu:7067": "gandharvasattvā vijñeyā snigdhatvakkeśalocanā // BhN_22.107 //",
  "GK18bharnatu:7068": "bṛhadvyāyatasarvāṅgī raktavistīrṇalocanā /",
  "GK18bharnatu:7069": "khararomā divāsvapnaniratātyuccabhāṣiṇī // BhN_22.108 //",
  "GK18bharnatu:7070": "nakhadantakṣatakarī krodherṣyākalahapriyā /",
  "GK18bharnatu:7071": "niśāvihāraśīlā ca rākṣasaṃ śīlamāśritā // BhN_22.109 //",
  "GK18bharnatu:7072": "tīkṣṇanāsāgradaśanā sutanustāmralocanā /",
  "GK18bharnatu:7073": "nīlotpalasavarṇā ca svapnaśīlā'tikopanā // BhN_22.110 //",
  "GK18bharnatu:7074": "tiryaggatiścalārambhā bahuśvāsātimāninī /",
  "GK18bharnatu:7075": "gandhamālyāsavaratānāgasattvā'ṅganā smṛtā // BhN_22.111 //",
  "GK18bharnatu:7076": "atyantavyāvṛtāsyā ca tīkṣṇaśīlā saritpriyā /",
  "GK18bharnatu:7077": "surāsavakṣīraratā bahvapatyā phalapriyā // BhN_22.112 //",
  "GK18bharnatu:7078": "nityaṃ śvasanaśīlāca tathodyānavanapriyā /",
  "GK18bharnatu:7079": "capalā bahuvākchīghrā śākunaṃ sattvamāśritā // BhN_22.113 //",
  "GK18bharnatu:7080": "ūnādhikāṅgulikarā rātrau niṣkuṭacāriṇi /",
  "GK18bharnatu:7081": "bālodvejanaśīlā ca piśunā kliṣṭabhāṣiṇi // BhN_22.114 //",
  "GK18bharnatu:7082": "surate kutsitācārā romaśāṅgī mahāsvanā /",
  "GK18bharnatu:7083": "piśācasattvā vijñeyā madyamāṃsabalipriyā // BhN_22.115 //",
  "GK18bharnatu:7084": "svapnaprasvedanāṅgī ca sthiraśayyāsanapriyā /",
  "GK18bharnatu:7085": "medhāvinī buddhimatī madyagandhāmiṣapriyā // BhN_22.116 //",
  "GK18bharnatu:7086": "ciradṛṣṭeṣu harṣaṃ ca kṛtajñatvādupaiti sā /",
  "GK18bharnatu:7087": "adīrghaśāyinī caiva yakṣaśīlā'ṅganā smṛtā // BhN_22.117 //",
  "GK18bharnatu:7088": "tulyamānāvamānā yā paruṣatvak kharasvarā /",
  "GK18bharnatu:7089": "śaṭhānṛtoddhatakathā vyālasattvā ca piṅgadṛk // BhN_22.118 //",
  "GK18bharnatu:7090": "vibhaktāṅgī kṛtajñā ca gurudevadvijapriyā /",
  "GK18bharnatu:7091": "dharmakāmārthaniratā hyahaṅkāāravivarjitā /",
  "GK18bharnatu:7092": "suhṛtpriyā suśīlā ca mānuṣaṃ sattvamāśritā // BhN_22.120 //",
  "GK18bharnatu:7093": "saṃhatālpatanurhṛṣṭā piṅgaromā chalapriyā /",
  "GK18bharnatu:7094": "pragalbhā capalā tīkṣṇā vṛkṣārāmavanapriyā // BhN_22.121 //",
  "GK18bharnatu:7095": "svalpamapyupakāraṃ tu nityaṃ yā bahumanyate /",
  "GK18bharnatu:7096": "prasahyaratiśīlā ca vānaraṃ sattvamāśritā // BhN_22.122 //",
  "GK18bharnatu:7097": "mahāhanulalāṭā ca śarīropacayānvitā /",
  "GK18bharnatu:7098": "piṅgākṣī romaśāṅgī ca gandhamālyāsavapriyā // BhN_22.123 //",
  "GK18bharnatu:7099": "kopanā sthiracittā ca jalodyānavanapriyā /",
  "GK18bharnatu:7100": "madhurābhiratā caiva hastisattvā prakīrtitā // BhN_22.124 //",
  "GK18bharnatu:7101": "svalpodarī bhagnanāsā tanujaṅghā vanapriyā /",
  "GK18bharnatu:7102": "calavīstīrṇanayanā capalā śīghragāminī // BhN_22.125 //",
  "GK18bharnatu:7103": "divātrāsaparā nityaṃ gītavādyaratipriyā /",
  "GK18bharnatu:7104": "nivāsasthiracittā ca mṛgasattvā prakīrtitā // BhN_22.126 //",
  "GK18bharnatu:7105": "dīrghapīnonnatoraskā calā nātinimeṣiṇī /",
  "GK18bharnatu:7106": "bahubhṛtyā bahusutā matsyasattvā jalapriyā // BhN_22.127 //",
  "GK18bharnatu:7107": "lamboṣṭhī svedabahulā kiñcidvikaṭagāminī /",
  "GK18bharnatu:7108": "kṛśodarī puṣpaphalalavaṇāmlakaṭupriyā // BhN_22.128 //",
  "GK18bharnatu:7109": "udbandhakaṭipārśvā ca kharaniṣṭhurabhāṣiṇī /",
  "GK18bharnatu:7110": "atyunnatakaṭīgrīvā uṣṭrasattvā'ṭavīpriyā // BhN_22.129 //",
  "GK18bharnatu:7111": "sthūlaśīrṣāñcitagrīvā dāritāsyā mahasvanā /",
  "GK18bharnatu:7112": "jñeyā makarasattvā ca krūrā matsyaguṇairyutā // BhN_22.130 //",
  "GK18bharnatu:7113": "sthūlajihvoṣṭhadaśanā rūkṣatvakkaṭubhāṣiṇī /",
  "GK18bharnatu:7114": "ratiyuddhakarī dhṛṣṭā nakhadantakṣatapriyā // BhN_22.131 //",
  "GK18bharnatu:7115": "sapatnīdveṣiṇī dakṣā capalā śīghragāminī /",
  "GK18bharnatu:7116": "sarogā bahvapatyā ca kharasattvā prakīrtitā // BhN_22.132 //",
  "GK18bharnatu:7117": "dīrghapṛṣṭhodaramukhī romaśālī balānvitā /",
  "GK18bharnatu:7118": "susaṃkṣiptalalāṭā ca kandamūlaphalapriyā // BhN_22.133 //",
  "GK18bharnatu:7119": "kṛṣṇā daṃṣṭotkaṭamukhī hrasvodaraśiroruhā /",
  "GK18bharnatu:7120": "hīnācārā bahvapatyā saukaraṃ sattvamāśritā // BhN_22.134 //",
  "GK18bharnatu:7121": "sthirā vibhaktapārśvorukaṭīpṛṣṭhaśirodharā /",
  "GK18bharnatu:7122": "subhagā dānaśīlā ca ṛjusthūlaśiroruhā // BhN_22.135 //",
  "GK18bharnatu:7123": "kṛśā cañcalacittā ca snigdhavākchīghragāminī /",
  "GK18bharnatu:7124": "kāmakrodhaparā caiva hayasattvāṅganā smṛtā // BhN_22.136 //",
  "GK18bharnatu:7125": "sthūlapṛṣṭhākṣidaśanā tanupārśvodarā sthirā /",
  "GK18bharnatu:7126": "hariromāñcitā raudrī lokadviṣṭā ratipriyā // BhN_22.137. //",
  "GK18bharnatu:7127": "kiñcidunnatavaktrā ca jalakrīḍāvanapriyā /",
  "GK18bharnatu:7128": "bṛhallalāṭā suśroṇī māhiṣaṃ sattvamāśritā // BhN_22.138 //",
  "GK18bharnatu:7129": "kṛśā tanubhujoraskā niṣṭabdhasthiralocanā /",
  "GK18bharnatu:7130": "saṃkṣiptapāṇipādā ca sūkṣmaromasamācitā // BhN_22.139 //",
  "GK18bharnatu:7131": "bhayaśīlā jalodvignā bahvapatyā vanapriyā /",
  "GK18bharnatu:7132": "cañcalā śīghragamanā hyajasattvā~ṅganā smṛtā // BhN_22.140 //",
  "GK18bharnatu:7133": "udbandhagātranayanā vijṛmbhaṇaparāyaṇā /",
  "GK18bharnatu:7134": "dīrghālpavadanā svalpapāṇipādavibhūṣitā // BhN_22.141 //",
  "GK18bharnatu:7135": "uccaḥsvanā svalpanidrā krodhanā sukṛtapriyā /",
  "GK18bharnatu:7136": "hīnācārā kṛtajñā ca śvaśīlā parikīrtitā // BhN_22.142 //",
  "GK18bharnatu:7137": "pṛthupīnoonnataśroṇī tanujaṅghā suhṛtpriyā /",
  "GK18bharnatu:7138": "saṃkṣiptapāṇipādā ca dṛḍhārambhā prajāhitā // BhN_22.143 //",
  "GK18bharnatu:7139": "pitṛdevārcanaratā satyaśaucagurupriyā /",
  "GK18bharnatu:7140": "sthirā parikleśasahā gavāṃ sattvaṃ samāśritā // BhN_22.144 //",
  "GK18bharnatu:7141": "nānāśīlāḥ striyo jñeyāḥ svaṃ svaṃ sattvaṃ samāśritāḥ /",
  "GK18bharnatu:7142": "vijñāya ca yathāsattvamupaseveta tāḥ punaḥ // BhN_22.145 //",
  "GK18bharnatu:7143": "upacāro yathāsattvaṃ strīṇāmalpo 'pi harṣadaḥ /",
  "GK18bharnatu:7144": "mahānapyanyathāyukto naiva tuṣṭikaro bhavet // BhN_22.146 //",
  "GK18bharnatu:7145": "yathā saṃprarthitāvāptyā ratiḥ samupajāyate /",
  "GK18bharnatu:7146": "strīpuṃsayośca ratyarthamupacāro vidhīyate // BhN_22.147 //",
  "GK18bharnatu:7147": "dharmārthaṃ hi tapaścaryā sukhārthaṃ dharma iṣyate /",
  "GK18bharnatu:7148": "sukhasya mūlaṃ pramadāstāsu sambhoga iṣyate // BhN_22.148 //",
  "GK18bharnatu:7149": "kāmopabhāgo dvividho nāṭyadharme 'bhidhīyate /",
  "GK18bharnatu:7150": "bāhyābhyantarataścaiva nārīpuruṣasaṃśrayaḥ // BhN_22.149 //",
  "GK18bharnatu:7151": "ābhyantaraḥ pārthivānāṃ sa ca kāryastu nāṭake /",
  "GK18bharnatu:7152": "bāhyo veśyāgataścaiva sa ca prakaraṇe bhavet // BhN_22.150 //",
  "GK18bharnatu:7153": "tatra rājopabhogaṃ tu vyākhyāsyāmyanupūrvaśaḥ /",
  "GK18bharnatu:7154": "upacāravidhiṃ samyak kāmatantrasamutthitam // BhN_22.151 //",
  "GK18bharnatu:7155": "trividhā prakṛtiḥ strīṇāṃ nānāsattvasamudbhavā /",
  "GK18bharnatu:7156": "bāhyā cābhyantarā caiva syādbāhyābhyantarāparā // BhN_22.152 //",
  "GK18bharnatu:7157": "kulīnābhyantarā jñeyā bāhyā veśyāṅganā smṛtā /",
  "GK18bharnatu:7158": "kṛtaśaucā tu yā nārī sā bāhyābhyantarā smṛtā // BhN_22.153 //",
  "GK18bharnatu:7159": "antaḥpuropacāre tu kulajā kanyakāpi vā /",
  "GK18bharnatu:7160": "na hi rājopacāre tu bāhyastrībhoga iṣyate // BhN_22.154 //",
  "GK18bharnatu:7161": "ābhyantaro bhavedrājño bāhyo bāhyajanasya ca /",
  "GK18bharnatu:7162": "divyaveśāṅganānāṃ hi rājñāṃ bhavati saṅgamaḥ // BhN_22.155 //",
  "GK18bharnatu:7163": "kulajākāmitaṃ yacca tajjñeyaṃ kanyakāsvapi /",
  "GK18bharnatu:7164": "yā cāpi veśyā sāpyatra yathaiva kulajā tathā // BhN_22.156 //",
  "GK18bharnatu:7165": "iha kāmasamutpatīrnānābhāvasamudbhavā /",
  "GK18bharnatu:7166": "strīṇāṃ vā puruṣāṇāṃ vā uttamādhamamadhyamā // BhN_22.157 //",
  "GK18bharnatu:7167": "śravaṇāddarśanādrūpādaṅgalīlāviceṣṭitaiḥ /",
  "GK18bharnatu:7168": "madhuraiśca samālāpaiḥ kāmaḥ samupajāyate // BhN_22.158 //",
  "GK18bharnatu:7169": "rūpaguṇādisametaṃ kalādivijñānayauvanopetam /",
  "GK18bharnatu:7170": "dṛṣṭvā puruṣaviśeṣaṃ nārī madanāturā bhavati // BhN_22.159 //",
  "GK18bharnatu:7171": "tataḥ kāmayamānānāṃ nṛṇāṃ strīṇāmathāpi ca /",
  "GK18bharnatu:7172": "kāmābhāveṅgitānīha tajjñaḥ samupalakṣayet // BhN_22.160 //",
  "GK18bharnatu:7173": "lalitā calapakṣmā ca tathā ca mukulekṣaṇā /",
  "GK18bharnatu:7174": "srastottarapuṭā caiva kāmyā dṛṣṭirbhavediha // BhN_22.161 //",
  "GK18bharnatu:7175": "[valitāntā salālityasaṃmitairvyañjitairastathā /",
  "GK18bharnatu:7176": "dṛṣṭiḥ sā lalitā nāma strīṇāmardhāvalokane] // BhN_22.161 //",
  "GK18bharnatu:7177": "īṣtsaṃraktagaṇḍastu sasvedalavacitritaḥ /",
  "GK18bharnatu:7178": "praspandamānaromāñco mukharāgo bhavediha // BhN_22.163 //",
  "GK18bharnatu:7179": "kāmyenāṅgavikāreṇa sakaṭākṣanirīkṣitaiḥ /",
  "GK18bharnatu:7180": "tathābharaṇasaṃsparśaiḥ karṇakaṇḍuyanairapi // BhN_22.164 //",
  "GK18bharnatu:7181": "aṅguṣṭhāgravilikhanaiḥ stananābhipradarśanaiḥ /",
  "GK18bharnatu:7182": "nakhanistodanāccaiva keśasaṃyamanādapi // BhN_22.165 //",
  "GK18bharnatu:7183": "veśyāmevaṃvidhairbhāvairlakṣayenmadanāturām /",
  "GK18bharnatu:7184": "kulajāyāstathā caiva pravakṣyāmīṅgitāni tu // BhN_22.166 //",
  "GK18bharnatu:7185": "prahasantīva netrābhyāṃ pratataṃ ca nirīkṣate /",
  "GK18bharnatu:7186": "smayate sā nigūḍhaṃ ca vācaṃ cādhomukhī vadet // BhN_22.167 //",
  "GK18bharnatu:7187": "smitottarā mandavākyā svedākāranigūhanī /",
  "GK18bharnatu:7188": "praspanditādharā caiva cakitā ca kulāṅganā // BhN_22.168 //",
  "GK18bharnatu:7189": "evaṃvidhaiḥ kāmaliṅgairaprāptasuratotsavā /",
  "GK18bharnatu:7190": "daśasthānagataṃ kāmaṃ nānābhāvaiḥ pradarśayet // BhN_22.169 //",
  "GK18bharnatu:7191": "prathame tvabhilāṣaḥ syād dvitīye cintanaṃ bhavet /",
  "GK18bharnatu:7192": "anusmṛtistṛtīye tu caturthe guṇakīrtanam // BhN_22.170 //",
  "GK18bharnatu:7193": "udvegaḥ pañcame prokto vilāpaḥ ṣaṣṭha ucyate /",
  "GK18bharnatu:7194": "unmādaḥ saptame jñeyo bhavedvyādhistathāṣṭame // BhN_22.171 //",
  "GK18bharnatu:7195": "navame jaḍatā caiva daśame maraṇaṃ bhavet /",
  "GK18bharnatu:7196": "strīpuṃsayoreṣa vidhirlakṣaṇaṃ ca nibodhata // BhN_22.172 //",
  "GK18bharnatu:7197": "vyavasāyātsamārabdhaḥ saṃkalpecchāsamudbhavaḥ /",
  "GK18bharnatu:7198": "samāgamopāyakṛtaḥ so 'bhilāṣaḥ prakīrtitaḥ // BhN_22.173 //",
  "GK18bharnatu:7199": "niryāti viśati ca muhuḥ karoti cākārameva madanasya /",
  "GK18bharnatu:7200": "tiṣṭhati ca darśanapathe prathamasthāne sthitā kāme // BhN_22.174 //",
  "GK18bharnatu:7201": "kenopāyena saṃprāptiḥ kathaṃ vāsau bhavenmama /",
  "GK18bharnatu:7202": "dūtīniveditairbhāvairiti cintāṃ nidarśayet // BhN_22.175 //",
  "GK18bharnatu:7203": "ākekarārdhaviprekṣitāni valayaraśanāparāmarśaḥ /",
  "GK18bharnatu:7204": "nīvīnābhyāḥ saṃsparśanaṃ ca kāryaṃ dvitīye tu // BhN_22.176 //",
  "GK18bharnatu:7205": "sumuhurmuhurniḥśvasitairmanorathavicintanaiḥ /",
  "GK18bharnatu:7206": "pradveṣāccānyakāryāṇāmanusmṛtirudāhṛtā // BhN_22.177 //",
  "GK18bharnatu:7207": "naivāsane na śayane dhṛtimupalabhate svakarmaṇi vihastā /",
  "GK18bharnatu:7208": "taccintopagatatvāt tṛtīyameva prayuñjīta // BhN_22.178 //",
  "GK18bharnatu:7209": "aṅgapratyaṅgalīlābhirvākceṣṭāhasitekṣitaiḥ /",
  "GK18bharnatu:7210": "nāstyanyaḥ sadṛśastenetyetat syād guṇakīrtanam // BhN_22.179 //",
  "GK18bharnatu:7211": "guṇakīrtanollukasanairaśrusvedāpamārjanaiścāpi /",
  "GK18bharnatu:7212": "dūtyavirahavisrambhairabhinayayogaścaturthe tu // BhN_22.180 //",
  "GK18bharnatu:7213": "āsane śayane cāpi na tuṣyati na tiṣṭhati /",
  "GK18bharnatu:7214": "nityamevotsukā ca syādudvegasthānamāśritā // BhN_22.181 //",
  "GK18bharnatu:7215": "cintāniḥśvāsakhedena hṛddāhābhinayena ca /",
  "GK18bharnatu:7216": "kuryāttadevamatyantamudvegābhinayena ca // BhN_22.182 //",
  "GK18bharnatu:7217": "iha sthita ihāsīna iha copagato mayā /",
  "GK18bharnatu:7218": "iti taistairvilapitairvilāpaṃ saṃprayojayet // BhN_22.183 //",
  "GK18bharnatu:7219": "udvignātyarthamautsukyādadhṛtyā ca vilāpinī /",
  "GK18bharnatu:7220": "tatastataśca bhramati vilāpasthānamāśritā // BhN_22.184 //",
  "GK18bharnatu:7221": "tatsaṃśritāṃ kathāṃ yuṅkte sarvāvasthāgatāpi hi /",
  "GK18bharnatu:7222": "puṃsaḥ pradveṣṭi cāpyanyānunmādaḥ saṃprakīrtitaḥ // BhN_22.185 //",
  "GK18bharnatu:7223": "tiṣṭhatyanimiṣadṛṣṭirdīrghaṃ niḥśvasiti gacchati dhyānam /",
  "GK18bharnatu:7224": "roditi vihārakāle nāṭyamidaṃ syāttathonmāde // BhN_22.186 //",
  "GK18bharnatu:7225": "sāmadānārthasaṃbhogaiḥ kāmyaiḥ saṃpreṣaṇairapi /",
  "GK18bharnatu:7226": "sarvairnirākṛtaiḥ paścād vyādhiḥ samupajāyate // BhN_22.187 //",
  "GK18bharnatu:7227": "muhyati hṛdayaṃ kvāpi prayāti śirasaśca vedanā tīvrā /",
  "GK18bharnatu:7228": "na dhṛtiṃ cāpyupalabhate hyaṣṭamamevaṃ prayuñjīta // BhN_22.188 //",
  "GK18bharnatu:7229": "pṛṣṭā na kiñcit prabrate na śṛṇoti na paśyati /",
  "GK18bharnatu:7230": "hākaṣṭavākyā tūṣṇīkā jaḍatāyāṃ gatasmṛtiḥ // BhN_22.189 //",
  "GK18bharnatu:7231": "akāṇḍe dattahuṃkārā tathā praśithilāṅgikā /",
  "GK18bharnatu:7232": "śvāsagrastānanā caiva jaḍatābhinaye bhavet // BhN_22.190 //",
  "GK18bharnatu:7233": "sarvaiḥ kṛtaiḥ pratīkārairyadī nāsti samāgamaḥ /",
  "GK18bharnatu:7234": "kāmāgninā pradīptāyā jāyate maraṇaṃ tataḥ // BhN_22.191 //",
  "GK18bharnatu:7235": "evaṃ sthānāni kāryāṇi kāmatantraṃ samīkṣya tu /",
  "GK18bharnatu:7236": "aprāptau yāni kāmasya varjayitvā tu naidhanam // BhN_22.192 //",
  "GK18bharnatu:7237": "vividhaiḥ puruṣo 'pyevaṃ vipralambhasamudbhavaiḥ /",
  "GK18bharnatu:7238": "bhāvairetāni kāmasya nānārūpāṇi yojayet. // BhN_22.193 //",
  "GK18bharnatu:7239": "evaṃ kāmayamānānāṃ strīṇā nṛṇāmathāpi vā /",
  "GK18bharnatu:7240": "sāmānyaguṇayogena yuñjītābhinayaṃ budhaḥ // BhN_22.194 //",
  "GK18bharnatu:7241": "cintāniḥśvāsakhedena hṛddāhābhinayena ca /",
  "GK18bharnatu:7242": "tathānugamannāccāpi tathaivādhvanirīkṣaṇāt // BhN_22.195 //",
  "GK18bharnatu:7243": "ākāśavīkṣaṇāccāpi tathā dīnaprabhāṣaṇāt /",
  "GK18bharnatu:7244": "sparśanānmoṭanāccāpi tathā sāpāśrayāśrayāt // BhN_22.196 //",
  "GK18bharnatu:7245": "ebhirnānāśrayotpannairvipralambhasamudbhavaiḥ /",
  "GK18bharnatu:7246": "kāmasthānāni sarvāṇi bhūyiṣṭhaṃ samprayojayet // BhN_22.197 //",
  "GK18bharnatu:7247": "srajo bhūṣaṇagandhāṃśca gṛhāṇyupavanāni ca /",
  "GK18bharnatu:7248": "kāmāgninā dahyamānaḥ śītalāni niṣevate // BhN_22.198 //",
  "GK18bharnatu:7249": "pradahyamānaḥ kāmārto bahusthānasamarditaḥ /",
  "GK18bharnatu:7250": "preṣayetkāmato dūtīmātmāvasthāpradarśinīm // BhN_22.199 //",
  "GK18bharnatu:7251": "sandeśaṃ caiva dūtyāstu pradadyānmadanāśrayam /",
  "GK18bharnatu:7252": "tasyeyaṃ samavastheti kathayedvinayena sā // BhN_22.200 //",
  "GK18bharnatu:7253": "athāveditabhāvārtho ratyupāyaṃ vicintayet /",
  "GK18bharnatu:7254": "ayaṃ vidhirvidhānajñaiḥ kāryaḥ pracchannakāmite // BhN_22.201 //",
  "GK18bharnatu:7255": "vidhiṃ rājopacārasya punarvakṣyāmi tattvataḥ /",
  "GK18bharnatu:7256": "abhyantaragataṃ samyak kāmatantrasamutthitam // BhN_22.202 //",
  "GK18bharnatu:7257": "sukhaduḥkhakṛtān bhāvān nānāśīlasamutthitān /",
  "GK18bharnatu:7258": "yānyān prakurute rājā tānstān lokānuvartate // BhN_22.203 //",
  "GK18bharnatu:7259": "na durlabhāḥ pārthivānāṃ stryarthamājñākṛtāḥ guṇāḥ /",
  "GK18bharnatu:7260": "dākṣiṇyāttu samudbhūtaḥ kāmo ratikaro bhavet // BhN_22.204 //",
  "GK18bharnatu:7261": "bahumānena devīnāṃ vallabhānāṃ bhayena ca /",
  "GK18bharnatu:7262": "pracchannakāmitaṃ rājñā kāryaṃ parijanaṃ prati // BhN_22.205 //",
  "GK18bharnatu:7263": "yadyapyasti narendrāṇāṃ kāmatantramanekadhā /",
  "GK18bharnatu:7264": "pracchannākāmitaṃ yattu tadvai ratikaraṃ bhavet // BhN_22.206 //",
  "GK18bharnatu:7265": "yadvāmābhiniveśitvaṃ yataśca vinivāryate /",
  "GK18bharnatu:7266": "durlabhatvaṃ ca yannāryāḥ sā kāmasya parā ratiḥ // BhN_22.207 //",
  "GK18bharnatu:7267": "rājñāmantaḥpurajane divāsambhoga iṣyate /",
  "GK18bharnatu:7268": "vāsoapacāro yaścaiaṣāṃ sa rātrau parikīrtitaḥ // BhN_22.208 //",
  "GK18bharnatu:7269": "paripāṭyāṃ phalārthe vā nave prasava eva vā /",
  "GK18bharnatu:7270": "duḥkhe caiva pramode ca ṣaḍete vāsakāḥ smṛtāḥ // BhN_22.209 //",
  "GK18bharnatu:7271": "ucite vāsake strīnāmṛtukāle 'pi vā nṛpaiḥ /",
  "GK18bharnatu:7272": "preṣyāṇāmathaveṣṭānāṃ kāryaṃ caivopasarpaṇam // BhN_22.210 //",
  "GK18bharnatu:7273": "tatra vāsakasajjā ca virahotkaṇṭhitāpi vā /",
  "GK18bharnatu:7274": "svādhīnabhartṛkā cāpi kalahāntaritāpi vā // BhN_22.211 //",
  "GK18bharnatu:7275": "khaṇḍitā vipralabdhā vā tathā proṣitabhartṛkā /",
  "GK18bharnatu:7276": "tathābhisārikā caiva jñeyāstvaṣṭau tu nayikāḥ // BhN_22.212 //",
  "GK18bharnatu:7277": "ucite vāsakae yā tu ratisaṃbhogalālasā /",
  "GK18bharnatu:7278": "maṇḍanaṃ kurute hṛṣṭā sā vai vāsakasajjikā // BhN_22.213 //",
  "GK18bharnatu:7279": "anekakāryavyāsaṅgādyasyā nāgacchati priyaḥ /",
  "GK18bharnatu:7280": "tadanāgataduḥkhārtā virahotkaṇṭhitā tu sā // BhN_22.214 //",
  "GK18bharnatu:7281": "suratātirasairbaddho yasyāḥ pārśve tu nāyakaḥ /",
  "GK18bharnatu:7282": "sāndrāmodaguṇaprāptā bhavet svādhīnabhartṛkā // BhN_22.215 //",
  "GK18bharnatu:7283": "īrṣyākalahaniṣkrānto yasyā nāgacchati priyaḥ /",
  "GK18bharnatu:7284": "sāmarṣavaśasaṃprāptā kalahāntaritā bhavet // BhN_22.216 //",
  "GK18bharnatu:7285": "vyāsaṅgāducite yasyā vāsake nāgataḥ priyaḥ /",
  "GK18bharnatu:7286": "tadanāgamaduḥkhārtā khaṇḍitā sā prakīrtitā // BhN_22.217 //",
  "GK18bharnatu:7287": "yasyā dūtīṃ priyaḥ preṣya dattvā saṃketameva vā /",
  "GK18bharnatu:7288": "nāgataḥ kāraṇeneha vipralabdhā tu sā bhavet // BhN_22.218 //",
  "GK18bharnatu:7289": "nānākāryāṇi sandhāya yasyā vai proṣitaḥ priyaḥ /",
  "GK18bharnatu:7290": "sārūḍhālakakeśāntā bhavet proṣitabhartṛkā // BhN_22.219 //",
  "GK18bharnatu:7291": "hitvā lajjāṃ tu yā śliṣṭā madena madanena ca /",
  "GK18bharnatu:7292": "abhisārayate kāntaṃ sā bhavedabhisārikā // BhN_22.220 //",
  "GK18bharnatu:7293": "āsvavasthāsu vijñeyā nāyikā nāṭakāśrayā /",
  "GK18bharnatu:7294": "etāsāṃ caiva vakṣyāmi kāmatantramanekadhā // BhN_22.221 //",
  "GK18bharnatu:7295": "cintāniḥśvāsakhedena hṛddāhābhinayena ca /",
  "GK18bharnatu:7296": "sakhībhiḥ saha saṃlāpairātmāvasthāvalokanaiḥ // BhN_22.222 //",
  "GK18bharnatu:7297": "glānidainyāśrupātaiśca roṣasyāgamanena ca /",
  "GK18bharnatu:7298": "nirbhūṣaṇamṛjātvena duḥkhena ruditena ca // BhN_22.223 //",
  "GK18bharnatu:7299": "khaṇḍitā vipralabdhā vā kalahāntaritāpi vā /",
  "GK18bharnatu:7300": "tathā proṣitakāntā ca bhāvānetān prayojayet // BhN_22.224 //",
  "GK18bharnatu:7301": "vicitrojjvalaveṣā tu pramododyotitānanā /",
  "GK18bharnatu:7302": "udīrṇaśobhā ca tathā kāryā svādhīnabhartṛkā // BhN_22.225 //",
  "GK18bharnatu:7303": "veśyāyāḥ kulajāyāyāśca preṣyāyāśca prayoktṛbhiḥ /",
  "GK18bharnatu:7304": "ebhirbhāvaviśeṣaistu kartavyamabhisāraṇam // BhN_22.226 //",
  "GK18bharnatu:7305": "samadā mṛduceṣṭā ca tathā parijanāvṛtā /",
  "GK18bharnatu:7306": "nānābharaṇacitrāṅgī gacchedveśyāṅganā śanaiḥ // BhN_22.227 //",
  "GK18bharnatu:7307": "saṃlīnā sveṣu gātreṣu trastā vinamitānanā /",
  "GK18bharnatu:7308": "avakuṇṭhanasaṃvitā hacchettu kulajāṅganā // BhN_22.228 //",
  "GK18bharnatu:7309": "madaskhalitasaṃlāpā vibhramotphullalocanā /",
  "GK18bharnatu:7310": "āviddhagatisaṃcārā gacchetpreṣyā samuddhatam // BhN_22.229 //",
  "GK18bharnatu:7311": "gatvā sā cedyadā tatra paśyetsuptaṃ priyaṃ tadā /",
  "GK18bharnatu:7312": "anena tūpacāreṇa tasya kuryātprabodhanam // BhN_22.230 //",
  "GK18bharnatu:7313": "alaṅkāreṇa kulajā veśyā gandhaistu śītalaiḥ /",
  "GK18bharnatu:7314": "preṣyā tu vastravyajanaiḥ kurvīta pratibodhanam // BhN_22.231 //",
  "GK18bharnatu:7315": "kulāṅganānāmevāyaṃ noktaḥ kāmāśrayo vidhiḥ /",
  "GK18bharnatu:7316": "sarvāvasthānubhāvyaṃ hi yasmādbhavati nāṭakam // BhN_22.232 //",
  "GK18bharnatu:7317": "navakāmapravṛttāyā kruddhāyā vā samāgame /",
  "GK18bharnatu:7318": "sāpadeśairupāyaistu vāsakaṃ saṃprayojayet // BhN_22.233 //",
  "GK18bharnatu:7319": "nānālaṅkaravastrāṇi gandhamālyāni caiva hi /",
  "GK18bharnatu:7320": "priyayojitabhuktāni niṣeveta mudānvitaḥ // BhN_22.234 //",
  "GK18bharnatu:7321": "na tathā bhavati manuṣyo madanavaśaḥ kāminīmalabhamānaḥ /",
  "GK18bharnatu:7322": "dviguṇopajātaharṣo bhavati yatha saṅgataḥ priyayā // BhN_22.235 //",
  "GK18bharnatu:7323": "vilāsabhāveṅgitavākyalīlāmādhuryavistāraguṇopapannaḥ /",
  "GK18bharnatu:7324": "parasparapremanirīkṣitena samāgamaḥ kāmakṛtastu kāryaḥ // BhN_22.236 //",
  "GK18bharnatu:7325": "tataḥ pravṛtte madane upacārasamudbhave /",
  "GK18bharnatu:7326": "vāsopacāraḥ kartavyo nāyakāgamanaṃ prati // BhN_22.237 //",
  "GK18bharnatu:7327": "gandhamālye gṛhītvā tu cūrṇavāsastathaiva ca /",
  "GK18bharnatu:7328": "ādarśo līlayā gṛhyaśchandato vā punaḥ punaḥ // BhN_22.238 //",
  "GK18bharnatu:7329": "vāsopacāre nātyarthaṃ bhūṣaṇagrahaṇaṃ bhavet /",
  "GK18bharnatu:7330": "raśanānūpuraprāyaṃ svanavacca praśasyate // BhN_22.239 //",
  "GK18bharnatu:7331": "nāmbaragrahaṇaṃ raṅge na snānaṃ na vilepanam /",
  "GK18bharnatu:7332": "nāñjanaṃ nāṅgarāgaśca keśasaṃyamanaṃ tathā // BhN_22.140 //",
  "GK18bharnatu:7333": "nāprāvṛttā naikavastrā na rāgamadharasya tu /",
  "GK18bharnatu:7334": "uttamā madhyamā vāpi kurvīta pramadā kvacit // BhN_22.241 //",
  "GK18bharnatu:7335": "adhamānāṃ bhavedeṣa sarva eva vidhiḥ sadā /",
  "GK18bharnatu:7336": "kāraṇāntaramāsādya tasmādapi na kārayet // BhN_22.242 //",
  "GK18bharnatu:7337": "preṣyādīnāṃ ca nārīṇāṃ narāṇāṃ vāpi nāṭake /",
  "GK18bharnatu:7338": "bhūṣaṇagrahaṇaṃ kāryaṃ puṣpagrahaṇameva ca // BhN_22.243 //",
  "GK18bharnatu:7339": "gṛhītamaṇḍanā cāpi pratīkṣeta priyāgamam /",
  "GK18bharnatu:7340": "līlayā maṇḍitaṃ veṣaṃ kuryādyanna virudhyate // BhN_22.244 //",
  "GK18bharnatu:7341": "vidhivadvāsakaṃ kuryānnāyikā nāyakāgame /",
  "GK18bharnatu:7342": "pratīkṣamāṇā ca tato nālikāśabdamādiśet // BhN_22.245 //",
  "GK18bharnatu:7343": "śrutvā tu nālikāśabdaṃ nāyakāgamaviklavā /",
  "GK18bharnatu:7344": "viṣaṇṇā vepamānā ca gacchettoraṇameva ca // BhN_22.246 //",
  "GK18bharnatu:7345": "toraṇaṃ vāmahastena kavāṭaṃ dakṣiṇena ca /",
  "GK18bharnatu:7346": "gṛhītvā toraṇāśliṣṭā saṃpratīkṣeta nāyakam // BhN_22.247 //",
  "GK18bharnatu:7347": "śaṅkāṃ cintāṃ bhayaṃ caiva prakuryāttoraṇāśritā /",
  "GK18bharnatu:7348": "adṛṣṭvā ramaṇaṃ nārī viṣaṇṇā ca kṣaṇaṃ bhavet // BhN_22.248 //",
  "GK18bharnatu:7349": "dīrghaṃ caiva viniḥśvasya nayanāmbu nipātayet /",
  "GK18bharnatu:7350": "sannaṃ ca hṛdayaṃ kṛtvā visṛjetadaṅgamāsane // BhN_22.249 //",
  "GK18bharnatu:7351": "vyākṣepādvimṛśeccāpi nāyakāgamanaṃ prati /",
  "GK18bharnatu:7352": "taistairvicāraṇopāyaiḥ śubhāśubhasamutthitaiḥ // BhN_22.250 //",
  "GK18bharnatu:7353": "gurukāryeṇa mitrairvā mantriṇā rājyacintayā /",
  "GK18bharnatu:7354": "anubaddhaḥ priyaṃ kiṃ nu vṛto vallabhayāpi vā // BhN_22.251 //",
  "GK18bharnatu:7355": "utpātānnirdiśeccāpi śubhāśubhasamutthitān /",
  "GK18bharnatu:7356": "nimitairātmasaṃsthaistu sphuritaiḥ spandiataistathā // BhN_22.252 //",
  "GK18bharnatu:7357": "śobhaneṣu tu kāryeṣu nimittaṃ vāmataḥ striyāḥ /",
  "GK18bharnatu:7358": "aniṣṭeṣvatha sarveṣu nimittaṃ dakṣiṇaṃ bhavet // BhN_22.253 //",
  "GK18bharnatu:7359": "savyaṃ netraṃ lalāṭaṃ ca bhrūnāsoṣṭhaṃ tathaiva ca /",
  "GK18bharnatu:7360": "urubāhustanaṃ caiva sphuredyadi samāgamaḥ // BhN_22.254 //",
  "GK18bharnatu:7361": "eteṣamanyathābhāve durnimittaṃ vinirdiśet /",
  "GK18bharnatu:7362": "darśane durnimittasya mohaṃ gacchetkṣaṇaṃ tataḥ // BhN_22.255 //",
  "GK18bharnatu:7363": "anāgame nāyakasya kāryo gaṇḍāśrayaḥ karaḥ /",
  "GK18bharnatu:7364": "bhūṣaṇe cāpyavajñānaṃ rodanaṃ ca samācaret // BhN_22.256 //",
  "GK18bharnatu:7365": "atha cecchobhanaṃ tatsyānnimittaṃ nāyakāgame /",
  "GK18bharnatu:7366": "sūcyo nāyikayāsanno gandhāghrāṇena nāyakaḥ // BhN_22.257 //",
  "GK18bharnatu:7367": "dṛṣṭvā cotthāya saṃhṛṣṭā pratyudgacchedyathāvidhi /",
  "GK18bharnatu:7368": "tataḥ kāntaṃ nirīkṣeta praharṣotphullalocanā // BhN_22.258 //",
  "GK18bharnatu:7369": "sakhīskandhārpitakarā kṛtvā sthānakamāyatam /",
  "GK18bharnatu:7370": "darśayeta tataḥ kāntaṃ sacihnaṃ sarasavraṇam // BhN_22.159 //",
  "GK18bharnatu:7371": "yadi syādaparāddhastu kṛtaistaistairupakramaiḥ /",
  "GK18bharnatu:7372": "upālambhakṛatairvākyairupālabhyastu nāyakaḥ // BhN_22.260 //",
  "GK18bharnatu:7373": "mānāpamānasaṃmohairavahitthabhayakramaiḥ /",
  "GK18bharnatu:7374": "vacanasya samutpattiḥ strīṇāmīrṣyākṛtā bhavet // BhN_22.261 //",
  "GK18bharnatu:7375": "visraṃbhasneharāgeṣu sandehe praṇaye tathā /",
  "GK18bharnatu:7376": "paritoṣe ca gharṣe ca dākṣiṇyākṣepavibhrame // BhN_22.262 //",
  "GK18bharnatu:7377": "dharmārthakāmayogeṣu pracchannavacaneṣu ca /",
  "GK18bharnatu:7378": "hāsye kutūhale caiva saṃbhrame vyasane tathā // BhN_22.263 //",
  "GK18bharnatu:7379": "strīpuṃsayoḥ krodhakṛte pṛthaṅmiśre tathāpi vā /",
  "GK18bharnatu:7380": "anābhāṣyo 'pi saṃbhāṣyaḥ priya ebhistu kāraṇaiḥ // BhN_22.264 //",
  "GK18bharnatu:7381": "yatra sneho bhavettatra hīrṣyā madanasaṃbhavā /",
  "GK18bharnatu:7382": "catasro yonayastasyāḥ kīrtyamānā nibodhata // BhN_22.265 //",
  "GK18bharnatu:7383": "vaimanasyaṃ vyalīkaṃ ca vipriyaṃ manyureva ca /",
  "GK18bharnatu:7384": "eteṣāṃ saṃpravakṣyāmi lakṣaṇāni yathākramam // BhN_22.266 //",
  "GK18bharnatu:7385": "nidrākhedālasagatiṃ sacihnaṃ sarasavraṇam /",
  "GK18bharnatu:7386": "evavidhaṃ priyaṃ dṛṣṭvā vaimanasyaṃ bhavet striyāḥ // BhN_22.267 //",
  "GK18bharnatu:7387": "nidrābhyasūyitāvekṣaṇena roṣaprakampamānāṅgyā /",
  "GK18bharnatu:7388": "sādhviti suṣṭhviti vacanaiḥ śobhata ityevamabhineyam // BhN_22.268 //",
  "GK18bharnatu:7389": "bahudhā vāryamāṇo 'pi yastasminneva dṛśyate /",
  "GK18bharnatu:7390": "saṃgharṣamatsarāttatra vyalīkaṃ jāyate striyāḥ // BhN_22.269 //",
  "GK18bharnatu:7391": "kṛtvorasi vāmakaraṃ dakṣiṇahastaṃ tathā vidhunvantyā /",
  "GK18bharnatu:7392": "caraṇaviniṣṭhambhena ca kāryo 'bhinayo vyalīke tu // BhN_22.270 //",
  "GK18bharnatu:7393": "jīvantyā tvayi jīvāmi dāso 'haṃ tvaṃ ca me priyā /",
  "GK18bharnatu:7394": "uktvaivaṃ yo 'nyathā kuryādvipriyaṃ tatra jāyate // BhN_22.271 //",
  "GK18bharnatu:7395": "dūtīlekhaprativacanabhedanaiḥ krodhahasitaruditaiśca /",
  "GK18bharnatu:7396": "vipriyakaraṇe 'bhinayaḥ saśiraḥkampaiśca kartavyaḥ // BhN_22.272 //",
  "GK18bharnatu:7397": "pratipakṣasakāśāttu yaḥ saubhāgyavikatthanaḥ /",
  "GK18bharnatu:7398": "upasarpet sacinhnastu manyustatropajāyate // BhN_22.273 //",
  "GK18bharnatu:7399": "valayaparivartanairatha suśithalamutkṣepeṇena raśanāyāḥ /",
  "GK18bharnatu:7400": "manyustvabhinetavyaḥ saśaṅkitaṃ bāṣpapūrṇākṣyā // BhN_22.274 //",
  "GK18bharnatu:7401": "dṛṣṭvā sthitaṃ priyatamaṃ saśaṅkitaṃ sāparādhamatilajjam /",
  "GK18bharnatu:7402": "īrṣyāvacanasamutthaiḥ khedayitavyo hyupālambhaiḥ // BhN_22.275 //",
  "GK18bharnatu:7403": "na ca niṣṭhuramabhibhāṣyo na cāpyatikrodhanastu parihāsaḥ /",
  "GK18bharnatu:7404": "bāṣponmiśrairvacanairātmopanyāsasaṃyuktaiḥ // BhN_22.276 //",
  "GK18bharnatu:7405": "madhyāṅgulyaṅguṣṭhāgravicyavātpāṇinorasi kṛtena /",
  "GK18bharnatu:7406": "udvartitanetratayā pratatairabhivīkṣaṇaiścāpi // BhN_22.277 //",
  "GK18bharnatu:7407": "kaṭihastavivartanayā vicchinnatayā tathāñjaleḥ karaṇāt /",
  "GK18bharnatu:7408": "mūrdhabhramaṇanihañcitanipātasaṃśleaṣṇāccāpi // BhN_22.278 //",
  "GK18bharnatu:7409": "avahitthavīkṣaṇādvā aṅgulibhaṅgena tarjanailalitaiḥ /",
  "GK18bharnatu:7410": "ebhirbhāvaviśeṣairanunayaneṣvabhinayaḥ kāryaḥ // BhN_22.279 //",
  "GK18bharnatu:7411": "śobhase sādhu dṛṣṭo 'si gaccha tvaṃ kiṃṃ vilambase /",
  "GK18bharnatu:7412": "mā māṃ sprākṣīḥ priyā yatra tatra yā te hṛdi sthitā // BhN_22.280 //",
  "GK18bharnatu:7413": "gacchetyuktvā parāvṛtya vinivṛttāntareṇa tu /",
  "GK18bharnatu:7414": "kenacidvacanārthena praharṣaṃ yojayetpunaḥ // BhN_22.281 //",
  "GK18bharnatu:7415": "rabhasagrahaṇāccāpi haste vastre ca mūrdhani /",
  "GK18bharnatu:7416": "kāryaṃ prasādanaṃ nāryā hyaparādhaṃ samīkṣya tu // BhN_22.282 //",
  "GK18bharnatu:7417": "haste vastre 'tha keśānte nāryāpyatha gṛhītayā /",
  "GK18bharnatu:7418": "kāntamevopasarpantyā kartavyaṃ mokṣaṇaṃ śanaiḥ // BhN_22.283 //",
  "GK18bharnatu:7419": "gṛhītāyātha keśānte haste vastre 'thavā punaḥ /",
  "GK18bharnatu:7420": "huṃ muñcetyupasarpantyā vācyaḥ sparśālasaṃ priyaḥ // BhN_22.284 //",
  "GK18bharnatu:7421": "pādāgrasthitayā nāryā kiṃcitkuṭṭamitotkaṭam /",
  "GK18bharnatu:7422": "aśvakrāntena kartavyaṃ keśānāṃ mokṣaṇaṃ śanaiḥ // BhN_22.285 //",
  "GK18bharnatu:7423": "amucyamāne keśānte saṃjātasvedaleśayā /",
  "GK18bharnatu:7424": "haṃ hu muñcāpasarpeti vācyaḥ sparśālasāṅgayā // BhN_22.286 //",
  "GK18bharnatu:7425": "gaccheti roṣavākyena gatvā pratinivṛtya ca /",
  "GK18bharnatu:7426": "kenacidvacanārthena vācyaṃ yāsyasi neti ca // BhN_22.287 //",
  "GK18bharnatu:7427": "vidhūnanena hastena huṃkāraṃ saṃprayojayet /",
  "GK18bharnatu:7428": "sa cāvadhūnane kāryaḥ śapathairvyāja eva ca // BhN_22.288 //",
  "GK18bharnatu:7429": "akṣṇoḥ saṃvaraṇe kāryaṃ pṛṣṭhataścopagūhanam /",
  "GK18bharnatu:7430": "nāryāstvapahṛte vastre dīpacchādanameva ca // BhN_22.289 //",
  "GK18bharnatu:7431": "tāvat khedayitavyastu yāvatpādagato bhavet /",
  "GK18bharnatu:7432": "tataścaraṇayoryāte kuryāddūtīnirīkṣaṇam // BhN_22.290 //",
  "GK18bharnatu:7433": "utthāpyāliṅgayeccaiva nāyikā nāyakaṃ tataḥ /",
  "GK18bharnatu:7434": "ratibhogagatā hṛṣṭā śayanābhimukhī vrajet // BhN_22.291 //",
  "GK18bharnatu:7435": "etadgītavidhānena sukumāreṇa yojayet /",
  "GK18bharnatu:7436": "yadā śṛṅgārasaṃyuktaṃ ratisambhogakāraṇam // BhN_22.292 //",
  "GK18bharnatu:7437": "yadā cākāśapuruṣaparasthavacanāśrayam /",
  "GK18bharnatu:7438": "bhavetkāvyaṃ tadā hyeṣa kartavyo 'bhinayaḥ striyā // BhN_22.293 //",
  "GK18bharnatu:7439": "yadantapurasambandhaṃ kāryaṃ bhavati nāṭake /",
  "GK18bharnatu:7440": "śṛṅgārarasasaṃyuktaṃ tatrāpyeṣa vidhirbhavet // BhN_22.294 //",
  "GK18bharnatu:7441": "na kāryaṃ śayanaṃ raṅge nāṭyadharmaṃ vijānatā /",
  "GK18bharnatu:7442": "kenacidvacanārthena aṅkacchedo vidhīyate // BhN_22.295 //",
  "GK18bharnatu:7443": "yadvā śayītārthavaśādekākī sahito 'pi vā /",
  "GK18bharnatu:7444": "cumbanāliṅganaṃ caiva tatha guhyaṃ ca yadbhavet // BhN_22.296 //",
  "GK18bharnatu:7445": "dantacchedyaṃ nakhacchedyaṃ nīvīsraṃsanameva ca /",
  "GK18bharnatu:7446": "stanāntaravimardaṃ ca raṅgamadhye na kārayet // BhN_22.297 //",
  "GK18bharnatu:7447": "bhojanaṃ salilakrīḍā tathā lajjākaraṃ ca yat /",
  "GK18bharnatu:7448": "evaṃvidhaṃ bhavedyadyattattadraṅge na kārayet // BhN_22.298 //",
  "GK18bharnatu:7449": "pitāputrasnuṣāśvaśrūdṛśyaṃ yasmāttu nāṭakam /",
  "GK18bharnatu:7450": "tasmādetāni sarvāṇi varjanīyāni yatnataḥ // BhN_22.299 //",
  "GK18bharnatu:7451": "vākyaiḥ sātiśayaiḥ śravyairmadhurairnātiniṣṭhuraiḥ /",
  "GK18bharnatu:7452": "hitopadeśasaṃyuktaistajjñaḥ kuryāttu nāṭakam // BhN_22.300 //",
  "GK18bharnatu:7453": "evamantaḥpurakṛtaḥ kāryastvabhinayo budhaḥ /",
  "GK18bharnatu:7454": "samāgame 'tha nārīṇāṃ vācyāni madanāśraye // BhN_22.301 //",
  "GK18bharnatu:7455": "priyeṣu vacanānīha yāni tāni nibodhata /",
  "GK18bharnatu:7456": "priayaḥ kānto vinītaśca nāthaḥ svāmyatha jīvitam // BhN_22.302 //",
  "GK18bharnatu:7457": "nandanaścetyabhiprīte vacanāni bhavanti hi /",
  "GK18bharnatu:7458": "duḥśīlo 'tha durācāraḥ śaṭho vāmo vikatthanaḥ // BhN_22.303 //",
  "GK18bharnatu:7459": "nirlajjo niṣṭhuraścaiava priyaḥ krodhe 'bhidhīyate /",
  "GK18bharnatu:7460": "yo vipriyaṃ na kurute na cāyuktaṃ prabhāṣate // BhN_22.304 //",
  "GK18bharnatu:7461": "tathārjavasamācāraḥ sa priyastvabhidhīyate /",
  "GK18bharnatu:7462": "anyanārīsamudbhūtaṃ cihnaṃ yasya na dṛṣyate // BhN_22.305 //",
  "GK18bharnatu:7463": "adhare vā śarīre vā sa kānta iti bhāṣyate /",
  "GK18bharnatu:7464": "saṃkruddhe 'pi hi yo nāryā nottaraṃ pratipadyate // BhN_22.306 //",
  "GK18bharnatu:7465": "paruṣaṃ vā na vadati vinītaḥ sā'bhidhīyate /",
  "GK18bharnatu:7466": "hitaiṣī rakṣaṇe śakto na mānī na ca matsarī // BhN_22.307 //",
  "GK18bharnatu:7467": "sarvakāryeṣvasaṃmūḍhaḥ sa nātha iti saṃjñitaḥ /",
  "GK18bharnatu:7468": "sāmadānārthasaṃbhogaistathā lālanapālanaiḥ // BhN_22.308 //",
  "GK18bharnatu:7469": "nārīṃ niṣevate yastu sa svāmītyabhidhīyate /",
  "GK18bharnatu:7470": "nārīpsitairabhiprāyairnipuṇaṃ śayanakriyām // BhN_22.309 //",
  "GK18bharnatu:7471": "karoti yastu saṃbhoge sa jīvitamiti smṛtaḥ /",
  "GK18bharnatu:7472": "kulīno dhṛtimāndakṣo dakṣiṇo vāgviśāradaḥ // BhN_22.310 //",
  "GK18bharnatu:7473": "ślāghanīyaḥ sakhīmadhye nandanaḥ so 'bhidhīyate /",
  "GK18bharnatu:7474": "ete vacanavinyāsā ratiprītikarāḥ smṛtāḥ // BhN_22.311 //",
  "GK18bharnatu:7475": "tathā cāprītivākyāni gadato me nibodhata /",
  "GK18bharnatu:7476": "niṣṭhuraścāhiṣṇuśca māni dhṛṣṭo vikatthanaḥ // BhN_22.312 //",
  "GK18bharnatu:7477": "anavasthitacittaśca duḥśīla iti sa smṛtaḥ /",
  "GK18bharnatu:7478": "tāḍanaṃ bandhanaṃ cāpi yo vimṛśya samācaret // BhN_22.313 //",
  "GK18bharnatu:7479": "tathā paruṣavākyaśca durācāraḥ sa tanyate /",
  "GK18bharnatu:7480": "vācaiava madhuro yastu karmaṇa nopapādakaḥ // BhN_22.314 //",
  "GK18bharnatu:7481": "yoṣitaḥ kiñcidapyarthaṃ sa śaṭhaḥ paribhāṣyate /",
  "GK18bharnatu:7482": "vāryate yatra yatrārthe tattadeva karoti yaḥ // BhN_22.315 //",
  "GK18bharnatu:7483": "viparītaniveśī ca sa vāma iti saṃjñitaḥ /",
  "GK18bharnatu:7484": "sarasavraṇacihno yaḥ strīsaubhāgyavikatthanaḥ // BhN_22.316 //",
  "GK18bharnatu:7485": "atimānī tathā stabdho vikatthana iti smṛtaḥ /",
  "GK18bharnatu:7486": "vāryamāṇo dṛḍhataraṃ yo nārīmupasarpati // BhN_22.317 //",
  "GK18bharnatu:7487": "sacihnāḥ sāparādhaśca sa nirlajja iti smṛtaḥ /",
  "GK18bharnatu:7488": "yo 'parāddhastu sahasā nārīṃ sevitumicchati // BhN_22.318 //",
  "GK18bharnatu:7489": "aprasādanabuddhiśca niṣṭhuraḥ so 'bhidhīyate /",
  "GK18bharnatu:7490": "ete vacanavinyāsāḥ priyāpriyavibhāṣitāḥ // BhN_22.319 //",
  "GK18bharnatu:7491": "nartakīsaṃśritāḥ kāryā bahavo 'nye 'pi nāṭake /",
  "GK18bharnatu:7492": "eṣa gītavidhāne tu sukumāre vidhirbhavet // BhN_22.320 //",
  "GK18bharnatu:7493": "śṛṅgārarasasaṃbhūto ratisaṃbhogakhedanaḥ /",
  "GK18bharnatu:7494": "yaccaivākāśapuruṣaṃ parasthavacanāśrayam // BhN_22.321 //",
  "GK18bharnatu:7495": "śṛṅgāra evaṃ vācyaṃ syāttatrāpyeṣa kramo bhavet /",
  "GK18bharnatu:7496": "yadvā purusaṃbandhaṃ kāryaṃ bhavati nāṭake // BhN_22.322 //",
  "GK18bharnatu:7497": "śṛṅgārarasasaṃyuktaṃ tatrāpyeṣa kramo bhavet /",
  "GK18bharnatu:7498": "evamantaḥpuragataḥ prayojyo 'bhinayo bhavet // BhN_22.323 //",
  "GK18bharnatu:7499": "divyāṅganānāṃ tu vidhiṃ vyākhyāsyamyanupūrvaśaḥ /",
  "GK18bharnatu:7500": "nityamevojvalo veṣo nityaṃ pramuditaṃ manaḥ // BhN_22.324 //",
  "GK18bharnatu:7501": "nityameva sukhaḥ kālo devānāṃ lalitāśrayaḥ /",
  "GK18bharnatu:7502": "na cairṣyā naiva ca krodho nāsūyā na prasādanam // BhN_22.325 //",
  "GK18bharnatu:7503": "divyānāṃ dṛṣyate puṃsāṃ śṛṅgāre yoṣitāṃ tathā /",
  "GK18bharnatu:7504": "ye bhāvā mānuṣāṇāṃ syuryadaṅgaṃ yacca ceṣṭitam // BhN_22.326 //",
  "GK18bharnatu:7505": "sarvaṃ tadeva kartavyaṃ divyairmānuṣasaṅgame /",
  "GK18bharnatu:7506": "yadā mānuṣasaṃbhogo divyānāṃ yoṣitāṃ bhavat // BhN_22.327 //",
  "GK18bharnatu:7507": "tadā sarvāḥ prakartavyā ye bhāvā mānuṣāśrayāḥ /",
  "GK18bharnatu:7508": "śāpabhraṃśāttu divyānāṃ tathā cāpatyalipsayā // BhN_22.328 //",
  "GK18bharnatu:7509": "kāryo mānuṣasaṃyogaḥ śṛṅgārarasasaṃśrayaḥ /",
  "GK18bharnatu:7510": "puṣpairbhūṣaṇajaiḥ śabdairadṛśyāpi pralobhayet // BhN_22.329 //",
  "GK18bharnatu:7511": "punaḥ saṃdarśanaṃ dattvā kṣaṇādantaritā bhavet /",
  "GK18bharnatu:7512": "vastrābharaṇamālyādyairlekhasaṃpreṣaṇairapi // BhN_22.330 //",
  "GK18bharnatu:7513": "īdṛśairupacāraistu samunmādyastu nāyakaḥ /",
  "GK18bharnatu:7514": "unmādanātsamudbhūtaḥ kāmo ratikaro bhavet // BhN_22.331 //",
  "GK18bharnatu:7515": "svabhāvopagato yastu nāsāvatyarthabhāvikaḥ /",
  "GK18bharnatu:7516": "evaṃ rājopacāro hi kartavyo 'bhyantarāśrayaḥ // BhN_22.332 //",
  "GK18bharnatu:7517": "bāhyamapyupacāraṃ tu pravakṣyāmyatha vaiśike /",
  "GK18bharnatu:7518": "iti bhāratīye nāṭyaśāstre sāmānyābhinayo nāmādhyāyo dvāviṃśaḥ",
  "GK18bharnatu:7519": "_____________________________________________________________",
  "GK18bharnatu:7520": "atha trayoviṃśo 'dhyāyaḥ",
  "GK18bharnatu:7521": "viśeṣayetkalāḥ sarvā yasmāttasmāttu vaiśikaḥ /",
  "GK18bharnatu:7522": "veśopacāre sādhurvā vaiśikaḥ parikīrtitaḥ // BhN_23.1 //",
  "GK18bharnatu:7523": "yo hi sarvakalopetaḥ sarvaśilpavicakṣaṇaḥ /",
  "GK18bharnatu:7524": "strīcittagrahaṇābhijño vaiśikaḥ sa bhavetpumān // BhN_23.2 //",
  "GK18bharnatu:7525": "guṇastasya tu vijñeyāḥ svaśarīrasamutthitāḥ /",
  "GK18bharnatu:7526": "āhāryāḥ sahajāścaiva trayastriṃśatsamāsataḥ // BhN_23.3 //",
  "GK18bharnatu:7527": "śāstravicchilpasaṃpanno rūpavān priyadarśanaḥ",
  "GK18bharnatu:7528": "vikrānto dhṛtimāṃścaiva vayoveṣakulānvitaḥ // BhN_23.4 //",
  "GK18bharnatu:7529": "surabhirmadhurastyāgi sahiṣṇuravikatthanaḥ",
  "GK18bharnatu:7530": "aśaṅkitaḥ priyābhāṣī caturaḥ śubhadaḥ śuciḥ // BhN_23.5 //",
  "GK18bharnatu:7531": "kāmopacārakuśalo dakṣiṇo deśakālavit /",
  "GK18bharnatu:7532": "adīnavākyaḥ smitavān vāgmī dakṣaḥ priyaṃvadaḥ // BhN_23.6 //",
  "GK18bharnatu:7533": "strīlubdhāḥ saṃvibhāgī ca śraddhadhāno dṛḍhasmṛtiḥ /",
  "GK18bharnatu:7534": "gamyāsu cāpyavisrambhī mānī ceti hi vaiśikaḥ // BhN_23.7 //",
  "GK18bharnatu:7535": "anuyuktaḥ śucirdakṣo dakṣiṇaḥ pratipattimān /",
  "GK18bharnatu:7536": "bhaveccitrābhidhāyī ca vayasyastasya tadguṇaḥ // BhN_23.8 //",
  "GK18bharnatu:7537": "vijñānaguṇasaṃpanā kathinī liṅginī tathā /",
  "GK18bharnatu:7538": "prātiveśyā sakhī dāsī kumārī kāruśilpinī // BhN_23.9 //",
  "GK18bharnatu:7539": "dhātrī pāṣaṇḍinī caiva tathā raṅgopajīvinī /",
  "GK18bharnatu:7540": "protsāhane 'thakuśalā madhurakathā dakṣiṇāthakālajñā // BhN_23.10 //",
  "GK18bharnatu:7541": "laḍahā saṃvṛtamantrā dūtī tvebhirguṇaiḥ kāryā /",
  "GK18bharnatu:7542": "tayāpyutsāhanaṃ kāryaṃ nānādarśitakāraṇam // BhN_23.11 //",
  "GK18bharnatu:7543": "yathoktakathanaṃ caiva tathā bhāvapradarśanam /",
  "GK18bharnatu:7544": "na jaḍaṃ rūpasampannaṃ nārthavantaṃ na cāturam // BhN_23.12 //",
  "GK18bharnatu:7545": "dūtaṃ vā'pyathavā dūtīṃ budhaḥ kuryātkadācana /",
  "GK18bharnatu:7546": "kulabhogadhanādhikyaiḥ kṛtvādhikavikatthanam // BhN_23.13 //",
  "GK18bharnatu:7547": "dūtī nivedayetkāmamarthāṃścaivānuvarṇayet /",
  "GK18bharnatu:7548": "na cākāmapravṛttāyāḥ kṛddhāyā vāpi saṅgamaḥ // BhN_23.14 //",
  "GK18bharnatu:7549": "nānupāyaḥ prakartavyo dūtyā hi puruṣāśrayaḥ /",
  "GK18bharnatu:7550": "utsave ratrisañcāra uddyāne mitraveśmani // BhN_23.15 //",
  "GK18bharnatu:7551": "dhātrigṛheṣu sakhyā vā tathā caiva nimantraṇe /",
  "GK18bharnatu:7552": "vyādhitavyapadeśena śunyāgāraniveśane // BhN_23.16 //",
  "GK18bharnatu:7553": "kāryaḥ samāgamo nṝṇāṃ strībhiḥ prathamasaṅgame /",
  "GK18bharnatu:7554": "evaṃ samāgamaṃ kṛtvā sopāyaṃ vidhipūrvakam // BhN_23.17 //",
  "GK18bharnatu:7555": "anuraktā viraktā vā liṅgākāraistu lakṣayet /",
  "GK18bharnatu:7556": "svabhāvabhāvātiśayairnārī yā madanāśrayā // BhN_23.18 //",
  "GK18bharnatu:7557": "karoti nibhṛtāṃ līlāṃ nityaṃ sā madanāturā /",
  "GK18bharnatu:7558": "sakhīmadhye guṇān brūte svadhanaṃ ca prayacchati // BhN_23.19 //",
  "GK18bharnatu:7559": "pūjayatyasya mitrāṇi dveṣṭi śatrujanaṃ sadā /",
  "GK18bharnatu:7560": "gamāgame sakhīnāṃ yā hṛṣṭā bhavati cādhikam // BhN_23.20 //",
  "GK18bharnatu:7561": "tuṣyatyasya kathābhistu sasnehaṃ ca nirīkṣate /",
  "GK18bharnatu:7562": "supte tu paścāt svapiti cumbitā praticumbati // BhN_23.21 //",
  "GK18bharnatu:7563": "uttiṣṭhatyapi pūrvaṃ ca tathā kleśasahāpi ca /",
  "GK18bharnatu:7564": "utsave muditā yā ca vyasane yā ca duḥkhitā // BhN_23.22 //",
  "GK18bharnatu:7565": "evaṃvidhairguṇairyuktā tvanuraktā tu sā smṛtā /",
  "GK18bharnatu:7566": "viraktāyāstu cinhāni cumbitā nābhicumbati // BhN_23.23 //",
  "GK18bharnatu:7567": "iti bhāratīye nāṭyaśāstre trayoviṃśaḥ",
  "GK18bharnatu:7568": "_____________________________________________________________",
  "GK18bharnatu:7569": "caturviṃśo 'dhyāyaḥ",
  "GK18bharnatu:7570": "samāsatastu prakṛtistrividhā parikīrtitā /",
  "GK18bharnatu:7571": "puruṣāṇāmatha strīṇāmuttamādhamamadhyamā // BhN_24.1 //",
  "GK18bharnatu:7572": "jitendriya jñānavatī nānāśilpavicakṣaṇā /",
  "GK18bharnatu:7573": "dakṣiṇādhamahālakṣyā bhītānāṃ parisāntvanī // BhN_24.2 //",
  "GK18bharnatu:7574": "nānāśāstrārthasaṃpannā gāmbhīryaudāryaśālinī /",
  "GK18bharnatu:7575": "sthairyatyāgaguṇopetā jñeyā prakṛtiruttamā // BhN_24.3 //",
  "GK18bharnatu:7576": "lokopacāracaturā śilpaśāstraviśāradā /",
  "GK18bharnatu:7577": "vijñānamādhuryayutā madhyamā prakṛtiḥ smṛtā // BhN_24.4 //",
  "GK18bharnatu:7578": "rūkṣavāco 'tha duḥśīlāḥ kusattvāḥ sthūlabuddhayaḥ /",
  "GK18bharnatu:7579": "krodhanāghātakāścaiva mitraghnāśchidramāninaḥ // BhN_24.5 //",
  "GK18bharnatu:7580": "piśunāstūddhatairvākyairakṛtajñāstathālasāḥ /",
  "GK18bharnatu:7581": "mānyāmānyā viśeṣajñā strīlolāḥ kalahapriyāḥ // BhN_24.6 //",
  "GK18bharnatu:7582": "sūcakāḥ pāpakarmāṇaḥ paradravyāpahāriṇaḥ /",
  "GK18bharnatu:7583": "ebhirdoṣaistusaṃpannā bhavantīhādhamā narāḥ // BhN_24.7 //",
  "GK18bharnatu:7584": "evaṃ tu śīlato nṝṇāṃ prakṛtistrividhā smṛtā /",
  "GK18bharnatu:7585": "strīṇāṃ punaśca prakṛtiṃ vyākhyāsyāmyanupūrvaśaḥ // BhN_24.8 //",
  "GK18bharnatu:7586": "mṛdubhābā cācapalā smitabhāṣiṇyaniṣṭhurā /",
  "GK18bharnatu:7587": "gurūṇāṃ vacane dakṣā salajjā vinayānvitā // BhN_24.9 //",
  "GK18bharnatu:7588": "rūpābhijanamādhuryairguṇaiḥ svābhāvikeryutā /",
  "GK18bharnatu:7589": "gāmbhīryadhairyasampannā vijñeyā pramadottamā // BhN_24.10 //",
  "GK18bharnatu:7590": "nātyutkṛṣṭairanikhilairebhirevānvitā guṇaiḥ /",
  "GK18bharnatu:7591": "alpadoṣānuviddhā ca madhyamā prakṛtiḥ smṛtā // BhN_24.11 //",
  "GK18bharnatu:7592": "adhamā prakṛtiryā tu puruṣāṇāṃ prakīrtitā /",
  "GK18bharnatu:7593": "vijñeyā saiva nārīṇāmadhamānāṃ samāsataḥ // BhN_24.12 //",
  "GK18bharnatu:7594": "napuṃsakastu vijñeyaḥ saṃkīrṇo 'dhama eva ca /",
  "GK18bharnatu:7595": "preṣyādirapi vijñeyā saṃkīrṇā prakṛtidvijāḥ // BhN_24.13 //",
  "GK18bharnatu:7596": "śakāraśca viṭaścaiva ye cānyepyevamādayaḥ /",
  "GK18bharnatu:7597": "saṃkīrṇāste 'pi vijñeyā hyadhamā nāṭake budhaiḥ // BhN_24.14 //",
  "GK18bharnatu:7598": "etā jñeyāḥ prakṛtayaḥ puruṣastrīnapuṃsakaiḥ /",
  "GK18bharnatu:7599": "āsāṃ tu saṃpravakṣyāmi vidhānaṃ śīlasaṃśrayam // BhN_24.15 //",
  "GK18bharnatu:7600": "atra catvāra eva syurnāyakāḥ parikīrtitāḥ /",
  "GK18bharnatu:7601": "madhyamottamaprakṛtau nānālakṣaṇalakṣitāḥ // BhN_24.16 //",
  "GK18bharnatu:7602": "dhīroddhatā dhīralalitā dhīrodāttāstathaiva ca /",
  "GK18bharnatu:7603": "dhīrapraśāntakāścaiva nāyakāḥ parikīrtitāḥ // BhN_24.17 //",
  "GK18bharnatu:7604": "devā dhīroddhatā jñeyāḥ syurdhīralalitā nṛpāḥ /",
  "GK18bharnatu:7605": "senāpatiramātyaśca dhīrodāttau prakīrtitau // BhN_24.18 //",
  "GK18bharnatu:7606": "dhīrapraśāntā vijñeyā brāhmaṇā vāṇijastathā /",
  "GK18bharnatu:7607": "eteṣāṃ tu punarjñeyāścatvārastu vidūṣakaḥ // BhN_24.19 //",
  "GK18bharnatu:7608": "liṃgī dvijo rājajīvī śiṣyaśceti yathākramam /",
  "GK18bharnatu:7609": "devakṣitibhṛtāmātyabrāhmaṇānāṃ prayojayet // BhN_24.20 //",
  "GK18bharnatu:7610": "vipralaṃbhasuhṛdomī saṃkathālāpapeśalāḥ /",
  "GK18bharnatu:7611": "vyasanī prāpya duḥkhaṃ vā yujyate 'bhyudayena yaḥ // BhN_24.21 //",
  "GK18bharnatu:7612": "tathā puruṣamāhustaṃ pradhānaṃ nāyakaṃ budhāḥ /",
  "GK18bharnatu:7613": "yatrānekasya bhavato vyasanābhyudayau punaḥ // BhN_24.22 //",
  "GK18bharnatu:7614": "sapuṣṭau yatra tau syātāṃ na bhavettatra nāyakaḥ /",
  "GK18bharnatu:7615": "divyā ca nṛpapatnī ca kulastrī gaṇikā tathā // BhN_24.23 //",
  "GK18bharnatu:7616": "etāstu nāyikā jñeya nānāprakṛtilakṣaṇāḥ /",
  "GK18bharnatu:7617": "dhīrā ca lalitā ca syādudāttā nibhṛtā tathā // BhN_24.24 //",
  "GK18bharnatu:7618": "divyā rājāṅganāścaiva guṇairyuktā bhavanti hi /",
  "GK18bharnatu:7619": "udāttā nibhṛtā caiva bhavettu kulajāṅganā // BhN_24.25 //",
  "GK18bharnatu:7620": "lalite cābhyudātte ca gaṇikāśilpakārike /",
  "GK18bharnatu:7621": "prakṛtīnāṃ tu sarvāsāmupacārād dvidhā smṛtāḥ // BhN_24.26 //",
  "GK18bharnatu:7622": "bāhyaścābhyantaraścaiva tayorvakṣyāmi lakṣaṇam /",
  "GK18bharnatu:7623": "tatra rājopacāro yo bhavedābhyantaro hi saḥ // BhN_24.27 //",
  "GK18bharnatu:7624": "tato vākyopacārastu yasya bāhyaḥ sa ucyate /",
  "GK18bharnatu:7625": "atha rājopacāre ca rājñāmantaḥpurāśritam // BhN_24.28 //",
  "GK18bharnatu:7626": "strīvibhāgaṃ pravakṣyāmi vibhaktamupacārataḥ /",
  "GK18bharnatu:7627": "rājopacāraṃ vakṣyāmi hyantaḥpurasamāśrayam // BhN_24.29 //",
  "GK18bharnatu:7628": "mahādevī tathā devyaḥ svāminyaḥ sthāpitā api /",
  "GK18bharnatu:7629": "bhoginyaḥ śilpakāriṇyo nāṭakīyāḥ sanartakāḥ // BhN_24.30 //",
  "GK18bharnatu:7630": "anucārikāśca vijñeyāstathā ca paricārikāḥ /",
  "GK18bharnatu:7631": "tathā saṃcārikāścaiva tathā preṣaṇakārikāḥ // BhN_24.31 //",
  "GK18bharnatu:7632": "mahattaryaḥ pratīhāryaḥ kumāryaḥ sthavirā api /",
  "GK18bharnatu:7633": "āyuktikāśca nṛpaterayamantaḥpuro janaḥ // BhN_24.32 //",
  "GK18bharnatu:7634": "atra mūrdhābhiṣiktā yā kulaśīlasamanvitā /",
  "GK18bharnatu:7635": "guṇairyuktā vayassthā ca madhyasthā krodhanā tathā // BhN_24.33 //",
  "GK18bharnatu:7636": "mukterṣyā nṛpaśīlajñā sukhaduḥkhasahā samā /",
  "GK18bharnatu:7637": "śāntisvastyayanairbhartussatataṃ maṅgalaiṣiṇī // BhN_24.34 //",
  "GK18bharnatu:7638": "śāntā pativratā dhīrā antaḥpurahite ratā /",
  "GK18bharnatu:7639": "ebhirguṇaistu saṃyuktā mahadevītyudāhṛtā // BhN_24.35 //",
  "GK18bharnatu:7640": "ebhireva guṇairyuktāstatsaṃskāravivarjitāḥ /",
  "GK18bharnatu:7641": "garvitāścātisaubhāgyāḥ patisaṃbhogatatparāḥ // BhN_24.36 //",
  "GK18bharnatu:7642": "śucinityojvalākārāḥ patipakṣābhyasūyakāḥ /",
  "GK18bharnatu:7643": "vayorūpaguṇāḍhyā yāstā devya iti bhāṣitāḥ // BhN_24.37 //",
  "GK18bharnatu:7644": "senāpateramātyānāṃ bhṛtyānāmathavā punaḥ /",
  "GK18bharnatu:7645": "bhaveyustanayā yāstu pratisammānavarjitāḥ // BhN_24.38 //",
  "GK18bharnatu:7646": "śīlarūpaguṇairyāstu saṃpannā nṛpaterhitāḥ /",
  "GK18bharnatu:7647": "svaguṇairlabdhasammānā svāminya iti tāḥ smṛtāḥ // BhN_24.39 //",
  "GK18bharnatu:7648": "rūpayauvanaśālinyaḥ karkaśā vibhramānvitāḥ /",
  "GK18bharnatu:7649": "ratisaṃbhogakuśalāḥ pratipakṣābhyasūyakāḥ // BhN_24.40 //",
  "GK18bharnatu:7650": "dakṣā bhartuśca cittajñā gandhamālyojvalāssadā /",
  "GK18bharnatu:7651": "nṛpateśchandavartinyo na hīrṣyāmānagarvitāḥ // BhN_24.41 //",
  "GK18bharnatu:7652": "utthitāśca pramattāśca tyaktālasyā na niṣṭhurāḥ /",
  "GK18bharnatu:7653": "mānyāmānyaviśeṣajñāḥ sthāpitā iti tāḥ smṛtāḥ // BhN_24.42 //",
  "GK18bharnatu:7654": "kulaśīlalabdhapūjāmṛdavo nāticodbhaṭāḥ /",
  "GK18bharnatu:7655": "madhyasthā nibhṛtāḥ kṣāntā bhoginya iti tāḥ smṛtāḥ // BhN_24.43 //",
  "GK18bharnatu:7656": "nānākalāviśeṣajñā nānāśilpavicakṣaṇāḥ /",
  "GK18bharnatu:7657": "gandhapuṣpavibhāgajñā lekhyālekhyavikalpikāḥ // BhN_24.44 //",
  "GK18bharnatu:7658": "śayanāsanabhāgajñāścaturā madhurāstathā /",
  "GK18bharnatu:7659": "dakṣāḥ saumyāḥ sphuṭāḥ śliṣṭhā nibhṛtāḥ śilpakārikāḥ // BhN_24.45 //",
  "GK18bharnatu:7660": "grahamokṣalayajñā yā rasabhāvavikalpikāḥ /",
  "GK18bharnatu:7661": "caturānāṭyakuśalāścohāpohavicakṣaṇāḥ // BhN_24.46 //",
  "GK18bharnatu:7662": "rūpayauvanasaṃpannā nāṭakīyāstu tāḥ smṛtāḥ /",
  "GK18bharnatu:7663": "helābhāvaviśeṣāḍhyā satvenābhinayena ca // BhN_24.47 //",
  "GK18bharnatu:7664": "mādhuryena ca saṃpannā hyātodyakuśalā tathā /",
  "GK18bharnatu:7665": "aṅgapratyaṅgasaṃpannā catuṣṣaṣṭhikalānvitā // BhN_24.48 //",
  "GK18bharnatu:7666": "caturāḥ praśnayopetāḥ strīdoṣaiśca vivarjitāḥ /",
  "GK18bharnatu:7667": "sadā pragalbhā ca tathā tyaktālasyā jitaśramā // BhN_24.49 //",
  "GK18bharnatu:7668": "nānāśilpaprayogajñā nṛttagītavicakṣaṇā /",
  "GK18bharnatu:7669": "atha rūpaguṇaudāryadhairyasaubhāgyaśīlasaṃpannā // BhN_24.50 //",
  "GK18bharnatu:7670": "peśalamadhurasnigdhānunādikalacitrakaṇṭhā ca /",
  "GK18bharnatu:7671": "samāgatāsu nārīṣu rūpayauvanakantibhiḥ // BhN_24.51 //",
  "GK18bharnatu:7672": "na dṛśyate guṇairstulyā yasyāḥ sā nartakī smṛtā /",
  "GK18bharnatu:7673": "sarvāvasthopacāreṣu yā na muñcati parthivam. // BhN_24.52 //",
  "GK18bharnatu:7674": "vijñeyā dakṣiṇā dakṣā nāṭyajñairanucārikā /",
  "GK18bharnatu:7675": "śayyāpālī chatradhārī tathā vyajanadhāriṇī // BhN_24.53 //",
  "GK18bharnatu:7676": "saṃvāhikā gandhayoktrī tathā caiva prasādhikā /",
  "GK18bharnatu:7677": "tathābharaṇayoktrī ca mālyasaṃyojikā tathā // BhN_24.54 //",
  "GK18bharnatu:7678": "evaṃ vidhā bhaveyuryāḥ tā jñeyāḥ paricārikāḥ /",
  "GK18bharnatu:7679": "nānākakṣyā vicāriṇyaḥ tathoapavanasaṃcarāḥ // BhN_24.55 //",
  "GK18bharnatu:7680": "devatāyatanakrīḍā prāsādaparicārikāḥ /",
  "GK18bharnatu:7681": "yāmakinyastathā caiva yāścaivaṃ lakṣaṇāḥ striyaḥ // BhN_24.56 //",
  "GK18bharnatu:7682": "saṃcārikāstu vijñeyā nāṭyajñaiḥ samudāhṛtāḥ /",
  "GK18bharnatu:7683": "preṣaṇe 'kāmasaṃyukte guhyāguhyasamutthite // BhN_24.57 //",
  "GK18bharnatu:7684": "nṛpairyāstu niyujyante tāḥ jñeyāḥ paricārikāḥ /",
  "GK18bharnatu:7685": "sarvāntaḥpurarakṣāsu stutisvastyayanena ca // BhN_24.58 //",
  "GK18bharnatu:7686": "yā vṛddhimabhinandanti tā vijñeyā mahattarāḥ /",
  "GK18bharnatu:7687": "sandhivigrahasaṃbaddhanānācārasamutthitam // BhN_24.59 //",
  "GK18bharnatu:7688": "nivedayanti yāḥ kāryaṃ pratihāryastu tāḥ smṛtāḥ /",
  "GK18bharnatu:7689": "aprāptarasasaṃbhogā na saṃbhrāntā na codbhaṭāḥ // BhN_24.60 //",
  "GK18bharnatu:7690": "nibhṛtāśca salajjāśca kumāryo bālikāḥ smṛtāḥ /",
  "GK18bharnatu:7691": "purvarājanayajñā yāḥ purvarājābhipūjitāḥ // BhN_24.61 //",
  "GK18bharnatu:7692": "purvarājānucaritāstā vṛddhā iti sujñitāḥ /",
  "GK18bharnatu:7693": "bhāṇḍāgāreṣvadhikṛtāścāyudhādhikṛtāstathā // BhN_24.62 //",
  "GK18bharnatu:7694": "phalamūlauṣadhīnāṃ ca tathā caivānvavekṣakī /",
  "GK18bharnatu:7695": "gandhābharaṇavastrāṇāṃ mālyānāṃ caiva cintikā // BhN_24.63 //",
  "GK18bharnatu:7696": "bahvāśraye tathā yuktā jñeyā hyāyuktikāstu tāḥ /",
  "GK18bharnatu:7697": "ityantaḥpuracāriṇyaḥ striyaḥ proktā samāsataḥ // BhN_24.64 //",
  "GK18bharnatu:7698": "viśeṣaṇaviśeṣeṇa tāsāṃ vakṣyāmi vai dvijāḥ /",
  "GK18bharnatu:7699": "anuraktāśca bhaktāśca nānāpārśvasamutthitāḥ // BhN_24.65 //",
  "GK18bharnatu:7700": "yā niyuktā niyogeṣu kāryeṣu vividheṣu ca /",
  "GK18bharnatu:7701": "na codbhaṭā asaṃbhrāntā na lubdhā nāpi niṣṭhurāḥ // BhN_24.66 //",
  "GK18bharnatu:7702": "dāntāḥ kṣāntāḥ prasannāśca jitakrodhā jitendriyāḥ /",
  "GK18bharnatu:7703": "akāmā lobhaḍīnāśca strīdoṣaiśca vivarjitāḥ // BhN_24.67 //",
  "GK18bharnatu:7704": "sā tvantaḥpurasaṃcāre yojyā pārthivaveśmani /",
  "GK18bharnatu:7705": "kārukāḥ kañcukīyāśca tathā varṣavarāḥ punaḥ // BhN_24.68 //",
  "GK18bharnatu:7706": "aupasthāyikanirmuṇḍā strīṇā preṣaṇakarmaṇi /",
  "GK18bharnatu:7707": "rakṣaṇaṃ ca kumārīṇāṃ bālikānāṃ prayojayet // BhN_24.69 //",
  "GK18bharnatu:7708": "antaḥpurādhikāreṣu rājacaryānuvarttinām /",
  "GK18bharnatu:7709": "sarvavṛttāntasaṃvāhāḥ patyāgāre niyojayet // BhN_24.70 //",
  "GK18bharnatu:7710": "vinītāḥ svalpasattvā ye klībā vai strīsvabhāvikāḥ /",
  "GK18bharnatu:7711": "jātyā na doṣiṇaścaiva te vai varṣavarāḥ smṛtāḥ // BhN_24.71 //",
  "GK18bharnatu:7712": "brahmāṇāḥ kuśalā vṛddhāḥ kāmadoṣavivarjitāḥ /",
  "GK18bharnatu:7713": "prayojaneṣu devīnāṃ prayoktavyā nṛpaiḥ sadā // BhN_24.72 //",
  "GK18bharnatu:7714": "etadaṣṭādaśavidhaṃ proktamantaḥpuraṃ mayā /",
  "GK18bharnatu:7715": "ataḥ paraṃ pravakṣyāmi bāhyaṃ puruṣasaṃbhavam // BhN_24.73 //",
  "GK18bharnatu:7716": "rājā senāpatiścaiva purodhā mantriṇastathā /",
  "GK18bharnatu:7717": "sacivāḥ prāḍvivākāśca kumārādhikṛtāstathā // BhN_24.74 //",
  "GK18bharnatu:7718": "eke cānye ca bahavo mānyā jñeyā nṛpasya tu /",
  "GK18bharnatu:7719": "veśeṣameṣāṃ vakṣyāmi lakṣaṇena nibodhata // BhN_24.75 //",
  "GK18bharnatu:7720": "balavān buddhisaṃpannaḥ satyavādī jitendriyaḥ /",
  "GK18bharnatu:7721": "dakṣaḥ pragalbho dhṛtimān vikrānto matimāñchuciḥ // BhN_24.76 //",
  "GK18bharnatu:7722": "dīrghadarśī mahotsāhaḥ kṛtajñaḥ priyavāṅmṛduḥ /",
  "GK18bharnatu:7723": "lokapālavratadharaḥ karmamārgaviśāradaḥ // BhN_24.77 //",
  "GK18bharnatu:7724": "utthitaścāpramattaśca vṛddhasevyarthaśāstravit /",
  "GK18bharnatu:7725": "parabhāveṅgitābhijñaḥ śūro rakṣāsamanvitaḥ // BhN_24.78 //",
  "GK18bharnatu:7726": "ūhāpohavicārī ca nānāśilpaprayojakaḥ /",
  "GK18bharnatu:7727": "nītiśāstrārthakuśalastathā caivānurāgavān // BhN_24.79 //",
  "GK18bharnatu:7728": "dharmajño 'vyasanī caiva guṇaireterbhavennṛpaḥ /",
  "GK18bharnatu:7729": "kulīnā buddhisaṃpannā nānāśāstravipaścitāḥ // BhN_24.80 //",
  "GK18bharnatu:7730": "snigdhā parerahāryaśca na pramattāśca deśajāḥ /",
  "GK18bharnatu:7731": "alubdhāśca vinītāśca śucayo dhārmikāstathā // BhN_24.81 //",
  "GK18bharnatu:7732": "purodho mantriṇastvebhirguṇairyuktā bhavanti hi /",
  "GK18bharnatu:7733": "buddhimānnītisaṃpannastyaktālasyaḥ priyaṃvadaḥ // BhN_24.82 //",
  "GK18bharnatu:7734": "pararandhravidhijñaśca yātrākālaviśeṣavit /",
  "GK18bharnatu:7735": "arthaśāstrārthakuśalo hyanuraktaḥ kulodbhavaḥ // BhN_24.83 //",
  "GK18bharnatu:7736": "deśavitkālaviccaiva kartavyaḥ kṣitipaiḥ sadā /",
  "GK18bharnatu:7737": "vyavahārārthatattvajñā buddhimanto bahuśrutāḥ // BhN_24.84 //",
  "GK18bharnatu:7738": "madhyasthā dhārmikā dhīrāḥ kāryākāryavivekinaḥ /",
  "GK18bharnatu:7739": "kṣāntā dāntā jitakrodhā sarvatra samadarśinaḥ // BhN_24.85 //",
  "GK18bharnatu:7740": "īdṛśaḥ prāḍvivākāstu sthāpyā dharmāsane dvijāḥ /",
  "GK18bharnatu:7741": "utthitāśca pramattāśca tyaktālasyā jitaśramāḥ // BhN_24.86 //",
  "GK18bharnatu:7742": "snigdhā śāntā vinītāśca madhyasthā nipuṇāstathā /",
  "GK18bharnatu:7743": "nayajñā vinayajñāśca ūhāpohavicakṣaṇāḥ // BhN_24.87 //",
  "GK18bharnatu:7744": "sarvaśātrārthasaṃpannāḥ kumārādhikṛtāstathā /",
  "GK18bharnatu:7745": "bṛhaspatimatādeṣāṃ guṇāṃścābhikāṃkṣayet // BhN_24.88 //",
  "GK18bharnatu:7746": "vijñeyaṃ copahāryaṃ ca sabhyānāṃ ca vikalpanam /",
  "GK18bharnatu:7747": "ityeṣa vo mayā proktaḥ prāḍvivākanirṇayaḥ // BhN_24.89 //",
  "GK18bharnatu:7748": "ata ūrdhvaṃ pravakṣyāmi citrābhinayanaṃ punaḥ /",
  "GK18bharnatu:7749": "iti bhāratīye nāṭyaśāsre puṃstryupacāro nāmādhyāyaścaturviṃśaḥ",
  "GK18bharnatu:7750": "_____________________________________________________________",
  "GK18bharnatu:7751": "pañcaviṃśo 'dhyāyaḥ",
  "GK18bharnatu:7752": "aṅgābhinayasyaiva yo viśeṣaḥ kvacit kvacit /",
  "GK18bharnatu:7753": "anukta ucyate citraḥ citrābhinayassmṛtaḥ // BhN_25.1 //",
  "GK18bharnatu:7754": "uttānau tu karau kṛtvā svastikau pārśvasaṃsthitau /",
  "GK18bharnatu:7755": "udvāhitena śirasā tathā cordhvanirīkṣaṇāt // BhN_25.2 //",
  "GK18bharnatu:7756": "prabhātaṃ gaganaṃ rātriḥ pradoṣaṃ divasaṃ tathā /",
  "GK18bharnatu:7757": "ṛtūn ghanān vanāntāṃśca vistīrṇāṃśca jalāśayān // BhN_25.3 //",
  "GK18bharnatu:7758": "diśo grahān sanakṣatrān kiñcit svasthaṃ ca yadbhavet /",
  "GK18bharnatu:7759": "tasya tvabhinayaḥ kāryo nānādṛṣṭisamanvitaḥ // BhN_25.4 //",
  "GK18bharnatu:7760": "ebhireva karairbhūyastenaiva śirasā punaḥ /",
  "GK18bharnatu:7761": "adho nirīkṣaṇenātha bhūmisthān saṃpradarśayet // BhN_25.5 //",
  "GK18bharnatu:7762": "sparśasya grahaṇenaiva tathollukasanena ca /",
  "GK18bharnatu:7763": "candrajyostnāṃ sukhaṃ vāyuṃ rasaṃ gandhaṃ ca nirdiśet // BhN_25.6 //",
  "GK18bharnatu:7764": "vastrāvakuṇṭhanātsūryaṃ rajodhūmānilāṃstathā /",
  "GK18bharnatu:7765": "bhūmitāpamathoṣṇaṃ ca kuryācchāyābhilāṣataḥ // BhN_25.7 //",
  "GK18bharnatu:7766": "ūrdhvākekaradṛṣṭistu madhyāhne sūryamādiśet /",
  "GK18bharnatu:7767": "udayāstagataṃ caiva vismayārthaiḥ pradarśayet // BhN_25.8 //",
  "GK18bharnatu:7768": "yāni saumyārthayuktāni susvabhāvakṛtāni ca /",
  "GK18bharnatu:7769": "gātrasparśaissaromāñcaisteṣāmabhinayo bhavet // BhN_25.9 //",
  "GK18bharnatu:7770": "yāni syustīkṣṇarūpāṇi tāni cābhinayetsudhīḥ /",
  "GK18bharnatu:7771": "asaṃsparśaistathodvegaistathā mukhavikuṇṭhanaiḥ // BhN_25.10 //",
  "GK18bharnatu:7772": "gambhīrodātasaṃyuktānarthānabhinayedbudhaḥ /",
  "GK18bharnatu:7773": "sāṭopaiśca sagarvaiśca gātraiḥ sauṣṭhavasaṃyutaiḥ // BhN_25.11 //",
  "GK18bharnatu:7774": "yajñopavītadeśasthamarālaṃ hāsamādiśet /",
  "GK18bharnatu:7775": "svastikau vicyutau hārasragdāmārthān nidarśayet // BhN_25.12 //",
  "GK18bharnatu:7776": "bhramaṇena pradarśinyā dṛṣṭeḥ parigamena ca /",
  "GK18bharnatu:7777": "alapadmakapīḍāyāḥ sarvārthagrahaṇaṃ bhavet // BhN_25.13 //",
  "GK18bharnatu:7778": "śravyaṃ śravaṇayogena dṛśyaṃ dṛṣṭivilokanaiḥ /",
  "GK18bharnatu:7779": "ātmasthaṃ parasaṃsthaṃ vā madhyasthaṃ vā vinirdiśet // BhN_25.14 //",
  "GK18bharnatu:7780": "vidyudulkāghanaravāviṣphuliṃgārciṣastathā /",
  "GK18bharnatu:7781": "trastāṃgākṣinimeṣaiśca te 'bhineyāḥ prayoktṛbhiḥ // BhN_25.15 //",
  "GK18bharnatu:7782": "udveṣṭitakarāvṛttau karau kṛtvā nataṃ śiraḥ /",
  "GK18bharnatu:7783": "asaṃsparśe tathāniṣṭe jihmadṛṣṭena kārayet // BhN_25.16 //",
  "GK18bharnatu:7784": "vāyumuṣṇaṃ tamastejo mukhapracchādanena ca /",
  "GK18bharnatu:7785": "reṇutoyapataṃgāṃśca bhramarāṃśca nivārayet // BhN_25.17 //",
  "GK18bharnatu:7786": "kṛtvā svastikasaṃsthānau padmakośāvadhomukhau /",
  "GK18bharnatu:7787": "siaṃharkṣavānaravyāghraśvāpadāṃśca nirūpayet // BhN_25.18 //",
  "GK18bharnatu:7788": "svastikau tripatākau tu gurūṇāṃ pādavandane /",
  "GK18bharnatu:7789": "khaṭakasvasthikau cāpi pratodagrahaṇe smṛtau // BhN_25.19 //",
  "GK18bharnatu:7790": "ekaṃ dvi trīṇi catvāri pañca ṣaṭ sapta cāṣṭadhā /",
  "GK18bharnatu:7791": "nava vā daśa vāpi syurgaṇanāṃgulibhirbhavet // BhN_25.20 //",
  "GK18bharnatu:7792": "daśākhyāśca śatākhyāśca sahasrākhyāstathaiva ca /",
  "GK18bharnatu:7793": "patākābhyāṃ tu hastābhyāṃ prayojyāstāḥ prayoktṛbhiḥ // BhN_25.21 //",
  "GK18bharnatu:7794": "daśākhyagaṇanāyāstu parato yā bhavediha /",
  "GK18bharnatu:7795": "vākyārthenaiva sādhyāsau parokṣābhinayena ca // BhN_25.22 //",
  "GK18bharnatu:7796": "chatradhvajapatākāśca nirdeśyā daṇḍadhāraṇāt /",
  "GK18bharnatu:7797": "nānāpraharaṇaṃ cātha nirdeśyaṃ dhāraṇāśrayam // BhN_25.23 //",
  "GK18bharnatu:7798": "ekacitto hyadhodṛṣṭiḥ kiñcinnataśirāstathā /",
  "GK18bharnatu:7799": "savyahastaśca saṃdaṃśaḥ smṛte dhyāne vitarkite // BhN_25.24 //",
  "GK18bharnatu:7800": "udvāhitaṃ śiraḥ kṛtvā haṃsapakṣau pradakṣiṇau /",
  "GK18bharnatu:7801": "apatyarūpaṇe kāryāvuchrayau ca prayoktṛbhiḥ // BhN_25.25 //",
  "GK18bharnatu:7802": "udvāhitaṃ śiraḥ kṛtvā haṃsavaktraṃ tathordhvagam /",
  "GK18bharnatu:7803": "prasādayacca yaṃ mānaṃ dīrghasatvaṃ ca nirdiśet // BhN_25.26 //",
  "GK18bharnatu:7804": "arālaṃ ca śirasthāne samudvāhya tu vāmakam /",
  "GK18bharnatu:7805": "gate nirvṛtte dhvaste ca śrāntavākye ca yojayet // BhN_25.27 //",
  "GK18bharnatu:7806": "sarvendriyasvasthatayā prasannavadanastathā /",
  "GK18bharnatu:7807": "vicitrabhūtalālokaiḥ śaradantu vinirdiśet // BhN_25.28 //",
  "GK18bharnatu:7808": "gātrasaṃkocanāccāpi sūryāgnipaṭusevanāt /",
  "GK18bharnatu:7809": "hemantastvabhinetavyaḥ puruṣairmadhyamādhamaiḥ // BhN_25.29 //",
  "GK18bharnatu:7810": "śirodantoṣṭhakampena gātrasaṃkocanena ca /",
  "GK18bharnatu:7811": "kūjitaiśca saśītkārairadhamaśśītamādiśet // BhN_25.30 //",
  "GK18bharnatu:7812": "avasthāntaramāsādya kadācittūttamarairapi /",
  "GK18bharnatu:7813": "śītābhinayanaṃ kūryāddevādvyasanasaṃbhavam // BhN_25.31 //",
  "GK18bharnatu:7814": "ṛtujānāṃ tu puṣpāṇāṃ gandhaghrāṇaistathaiva ca /",
  "GK18bharnatu:7815": "rūkṣasya vāyoḥ sparśācca śiśiraṃ rūpayedbudhaḥ // BhN_25.32 //",
  "GK18bharnatu:7816": "pramodajananāraṃbhairupabhogaiḥ pṛthagvidhiḥ /",
  "GK18bharnatu:7817": "vasantastvabhinetavyo nānāpuṣpapradarśanāt // BhN_25.33 //",
  "GK18bharnatu:7818": "sveda pramārjanaiścaiva bhūmitāpaiḥ savījanaiḥ /",
  "GK18bharnatu:7819": "uṣṇasya vāyoḥ sparśena grīṣmaṃ tvabhinayedbudhaḥ // BhN_25.34 //",
  "GK18bharnatu:7820": "kadambanīpakuṭapaiḥ śādvalaiḥ sendragopakaiḥ /",
  "GK18bharnatu:7821": "meghavātaiḥ sukhasparśaiḥ prāvṛṭkālaṃ pradarśayet // BhN_25.35 //",
  "GK18bharnatu:7822": "meghaughanādairgambhīrairdhārāprapatanaistadā /",
  "GK18bharnatu:7823": "vidyunnirghātaghoṣaiśca varṣārātraṃ samādiśet // BhN_25.36 //",
  "GK18bharnatu:7824": "yadyasya cihnaṃ veṣo vā karma vā rūpameva vā /",
  "GK18bharnatu:7825": "nirdeśyaḥ sa ṛtustena iṣṭāniṣṭārthadarśanāt // BhN_25.37 //",
  "GK18bharnatu:7826": "etānṛtūnarthavaśāddarśayeddhi rasānugān /",
  "GK18bharnatu:7827": "sukhinastu sukhopetān suḥkhārthān duḥkhasaṃyutān // BhN_25.38 //",
  "GK18bharnatu:7828": "yo yena bhāvenāviṣṭaḥ sukhadenetareana vā /",
  "GK18bharnatu:7829": "sa tadāhitasaṃkāraḥ sarvaṃ paśyati tanmayam // BhN_25.39 //",
  "GK18bharnatu:7830": "bhāvābhinayanaṃ kuryādvibhāvānāṃ nidarśanaiḥ /",
  "GK18bharnatu:7831": "tathaiva cānubhāvānāṃ bhāvasiddhiḥ pravartitā // BhN_25.40 //",
  "GK18bharnatu:7832": "vibhāvenāhṛtaṃ kāryamanubhāvena nīyate /",
  "GK18bharnatu:7833": "ātmānubhavanaṃ bhāvo vibhāvaḥ paradarśanam // BhN_25.41 //",
  "GK18bharnatu:7834": "gururmitraṃ sakhā snigdhaḥ saṃbandhī bandhureva vā /",
  "GK18bharnatu:7835": "āvedyate hi yaḥ prāptaḥ sa vibhāva iti smṛtaḥ // BhN_25.42 //",
  "GK18bharnatu:7836": "yattvasya saṃbhramotthānairarghyapādyāsanādibhiḥ /",
  "GK18bharnatu:7837": "pūjanaṃ kriyate bhaktyā so 'nubhāvaḥ prakīrtitaḥ // BhN_25.43 //",
  "GK18bharnatu:7838": "evamanyeṣvapi jñeyo nānākāryapradarśanāt /",
  "GK18bharnatu:7839": "vibhāvo vāpi bhāvo vā vijñeyo 'rthavaśādbudhaiḥ // BhN_25.44 //",
  "GK18bharnatu:7840": "yastvapi pratisaṃdeśo dūtasyeha pradīyate /",
  "GK18bharnatu:7841": "so 'nubhāva iti jñeyaḥ pratisandeśadarśitaḥ // BhN_25.45 //",
  "GK18bharnatu:7842": "evaṃ bhāvo vibhāvo vāpyanubhāvaśca kīrtitaḥ /",
  "GK18bharnatu:7843": "puruṣairabhineyaḥ syātpramadābhirathāpi vā // BhN_25.46 //",
  "GK18bharnatu:7844": "svabhāvābhinaye sthānaṃ puṃsāṃ kāryaṃ tu vaiṣṇavam /",
  "GK18bharnatu:7845": "āyataṃ vāvahitthaṃ vā strīṇāṃ kāryaṃ svabhāvataḥ // BhN_25.47 //",
  "GK18bharnatu:7846": "prayojanavaśāccaiva śeṣāṇyapi bhavanti hi /",
  "GK18bharnatu:7847": "nānābhavābhinayanaiḥ prayogaiśca pṛthagvidhaiḥ // BhN_25.48 //",
  "GK18bharnatu:7848": "dhairyalīlāṅgasaṃpannaṃ puruṣāṇāṃ viceṣṭitam /",
  "GK18bharnatu:7849": "mṛdulīlāṅgahāraiśca strīṇāṃ kāryaṃ tu ceṣṭitam // BhN_25.49 //",
  "GK18bharnatu:7850": "karapādāṅgasañcārāsstrīṇāṃ tu lalitāḥ smṛtāḥ /",
  "GK18bharnatu:7851": "sudhīraścoddhataścaiva puruṣāṇāṃ prayoktṛbhiḥ // BhN_25.50 //",
  "GK18bharnatu:7852": "yathā rasaṃ yathā bhāvaṃ strīṇāṃ bhāvapradarśanam /",
  "GK18bharnatu:7853": "narāṇāṃ pramadānāṃ ca bhāvābhinayanaṃ pṛthak // BhN_25.51 //",
  "GK18bharnatu:7854": "bhāvānubhāvanaṃ yuktaṃ vyākhyāsyāmyanupūrvaśaḥ /",
  "GK18bharnatu:7855": "āliṅganena gātrāṇāṃ sasmitena ca cakṣuṣā // BhN_25.52 //",
  "GK18bharnatu:7856": "tathollukasānaccāpi harṣaṃ saṃdarśayennaraḥ /",
  "GK18bharnatu:7857": "kṣiprasa!njātaromāñcāt bāṣpeṇāvṛtalocanā // BhN_25.53 //",
  "GK18bharnatu:7858": "kurvīta nartakī harṣaṃ prītyā vākyaiśca sasmitaiḥ /",
  "GK18bharnatu:7859": "udvṛttaraktanetraśca sandaṣṭādhara eva ca // BhN_25.54 //",
  "GK18bharnatu:7860": "niśvāsakaṃpitāṃgaśca krodhaṃ cābhinayennaraḥ /",
  "GK18bharnatu:7861": "netrābhyāṃ bāṣpapūrṇābhyāṃ cibukauṣṭhaprakaṃpanāt // BhN_25.55 //",
  "GK18bharnatu:7862": "śirasaḥ kaṃpanāccaiva bhrukuṭīkaraṇena ca /",
  "GK18bharnatu:7863": "maunenāṅgulibhaṅgena mālyābharaṇavarjanāt // BhN_25.56 //",
  "GK18bharnatu:7864": "āyatakasthānakakṣāyā īrṣyā krodhe bhavetstriyāḥ /",
  "GK18bharnatu:7865": "niśvāsocchvāsabahulairadhomukhavicintanaiḥ // BhN_25.57 //",
  "GK18bharnatu:7866": "ākāśavacanāccāpi duḥkhaṃ puṃsāṃ tu yojayet /",
  "GK18bharnatu:7867": "ruditaiḥ śvasitaiścaiva śirobhihananena ca // BhN_25.58 //",
  "GK18bharnatu:7868": "bhūmipātābhighātaiśca duḥkhaṃ strīṣu prayojayet /",
  "GK18bharnatu:7869": "ānandajaṃ cārtijaṃ vā īrṣyāsaṃbhūtameva vā // BhN_25.59 //",
  "GK18bharnatu:7870": "yatpūrvamuktaṃ ruditaṃ tatstrīnīceṣu yojayet /",
  "GK18bharnatu:7871": "saṃbhramāvegaceṣṭābhiśśastrasaṃpātanena ca // BhN_25.60 //",
  "GK18bharnatu:7872": "puruṣāṇāṃ bhayaṃ kāryaṃ dhairyāvegabalādibhiḥ /",
  "GK18bharnatu:7873": "calatārakanetratvādgātraiḥ sphuritakampitaiḥ // BhN_25.61 //",
  "GK18bharnatu:7874": "santrastahṛdayatvācca pārśvābhyāmavalokanaiḥ /",
  "GK18bharnatu:7875": "bhartṛranveṣaṇāccaivamuccairākrandanādapi // BhN_25.62 //",
  "GK18bharnatu:7876": "priyasyāliṃganāccaiva bhayaṃ kāryaṃ bhavetstriyāḥ /",
  "GK18bharnatu:7877": "madā ye 'bhihitāḥ pūrvaṃ te strīnīceṣu yojayet // BhN_25.63 //",
  "GK18bharnatu:7878": "mṛdubhiḥ skhalitairnityamākāśasyāvalaṃbanāt /",
  "GK18bharnatu:7879": "netrāvaghūrṇanaiścaiva sālasyaiḥ kathitaistathā // BhN_25.64 //",
  "GK18bharnatu:7880": "gātrāṇāṃ kaṃpanaiścaiva madaḥ kāryo bhavetstriyāḥ /",
  "GK18bharnatu:7881": "anena vidhinā kāryaḥ prayogāḥ kāraṇotthitāḥ // BhN_25.65 //",
  "GK18bharnatu:7882": "pauruṣaḥ strīkṛto vāpi bhāvā hyabhinayaṃ prati /",
  "GK18bharnatu:7883": "sarve salalitā bhāvāsstrībhiḥ kāryāḥ prayatnataḥ // BhN_25.66 //",
  "GK18bharnatu:7884": "dhairyamādhuryasaṃpannā bhāvāḥ kāryāstu pauruṣāḥ /",
  "GK18bharnatu:7885": "tripatākāṅgulībhyāṃ tu valitābhyāṃ prayojayet // BhN_25.67 //",
  "GK18bharnatu:7886": "śukāśca sārikāścaiva sūkṣmā ye cāpi pakṣiṇaḥ /",
  "GK18bharnatu:7887": "śikhisārasahaṃsādyāḥ sthūlā ye 'pi svabhāvataḥ // BhN_25.68 //",
  "GK18bharnatu:7888": "recakairaṅgahāraiśca teṣāmabhinayo bhavet /",
  "GK18bharnatu:7889": "kharoṣṭrāśvatarāsiṃhavyāghragomahiṣādaya // BhN_25.69 //",
  "GK18bharnatu:7890": "gatipracarairaṅgaiśca te 'bhineyāḥ prayoktṛbhiḥ /",
  "GK18bharnatu:7891": "bhūtāḥ piśācā yakṣāśca dānavāḥ saharākṣasaiḥ // BhN_25.70 //",
  "GK18bharnatu:7892": "aṅgahārairavinirdeśyā nāmasaṃkīrtanādapi /",
  "GK18bharnatu:7893": "aṅgahārairvinirdeśyā apratyakṣā bhavanti ye // BhN_25.71 //",
  "GK18bharnatu:7894": "pratyakṣāstvabhinetavyā bhayodvegaiḥ savismayaiḥ /",
  "GK18bharnatu:7895": "devāśca cihnaiśca praṇāmakaraṇairbhāvaiśca viceṣṭitaiḥ // BhN_25.72 //",
  "GK18bharnatu:7896": "abhineyo hyarthavaśādapratyakṣāḥ prayogajñaiḥ /",
  "GK18bharnatu:7897": "savyotthitena hastena hyarālena śiraḥ spṛśet // BhN_25.73 //",
  "GK18bharnatu:7898": "nare 'hyabhivādanaṃ hyetadapratyakṣe vidhīyate /",
  "GK18bharnatu:7899": "khaṭakāvardhamānena kapotākhyena vā punaḥ // BhN_25.74 //",
  "GK18bharnatu:7900": "daivatāni gurūṃścaiva pramadāścābhivādayet /",
  "GK18bharnatu:7901": "divaukasaśca ye pūjyāḥ pratyakṣāśca bhavanti ye // BhN_25.75 //",
  "GK18bharnatu:7902": "tān pramāṇaiḥ prabhāvaiśca gaṃbhīrārthaiśca yojayet /",
  "GK18bharnatu:7903": "mahājanaṃ sakhīvargaṃ viṭadhūrtajanaṃ tathā // BhN_25.76 //",
  "GK18bharnatu:7904": "parimaṇḍalasaṃsthena hastenābhinayenannaraḥ /",
  "GK18bharnatu:7905": "parvatān prāṃśuyogena vṛkṣāṃścaiva samucchritān // BhN_25.77 //",
  "GK18bharnatu:7906": "prasāritābhyāṃ bāhubhyāmutkṣiptābhyāṃ prayojayet /",
  "GK18bharnatu:7907": "samūhasāgaraṃ senā bahuvistīrṇameva ca // BhN_25.78 //",
  "GK18bharnatu:7908": "patākābhyāṃ tu hastābhyāmutkṣiptābhyāṃ pradarśayet /",
  "GK18bharnatu:7909": "śauryaṃ dhairyaṃ ca garvaṃ ca darpamaudāryamucchrayam // BhN_25.79 //",
  "GK18bharnatu:7910": "lalāṭadeśasthānena tvarālenābhidarśayet /",
  "GK18bharnatu:7911": "vakṣodeśādapāviddhau karau tu mṛgaśīrṣakau // BhN_25.80 //",
  "GK18bharnatu:7912": "vistīrṇapradrutotkṣepau yojyau yasyādapāvṛtam /",
  "GK18bharnatu:7913": "adhomukhottānatalau hastau kiñcitprasāritau // BhN_25.81 //",
  "GK18bharnatu:7914": "kṛtvā tvabhinayedvelāṃ biladvāraṃ gṛhaṃ guhān /",
  "GK18bharnatu:7915": "kāmaṃ śāpagrahagrastān jvaropahatacetasaḥ // BhN_25.82 //",
  "GK18bharnatu:7916": "eteṣāṃ ceṣṭitaṃ kuryādaṅgādyaiḥ sadṛśairbudhaiḥ /",
  "GK18bharnatu:7917": "dolābhinayanaṃ kuryāddolāyāstu vilokanaiḥ // BhN_25.83 //",
  "GK18bharnatu:7918": "saṃbhokṣeṇa ca gātrāṇāṃ rajvaśvāgrahaṇena ca /",
  "GK18bharnatu:7919": "yadā cāṅgavatī ḍolā pratyakṣā pustajā bhavet // BhN_25.84 //",
  "GK18bharnatu:7920": "āsaneṣu praviṣṭānāṃ kartavyaṃ tatra ḍolanam /",
  "GK18bharnatu:7921": "ākāśavacanānīha vakṣyāmyātmagatāni ca // BhN_25.85 //",
  "GK18bharnatu:7922": "apavāritakaṃ caiva janāntikamathāpi ca /",
  "GK18bharnatu:7923": "dūrasthābhāṣaṇaṃ yatsyādaśarīranivedanam // BhN_25.86 //",
  "GK18bharnatu:7924": "parokṣāntaritaṃ vākyamākāśavacanaṃ tu tat /",
  "GK18bharnatu:7925": "tatrottarakṛtairvākyaiḥ saṃlāpaṃ saṃprayojayet // BhN_25.87 //",
  "GK18bharnatu:7926": "nānākāraṇasaṃyuktaiḥ kāvyabhāvasamutthitaiḥ /",
  "GK18bharnatu:7927": "hṛdayasya vaco yattū tadātmagatamīṣyate // BhN_25.88 //",
  "GK18bharnatu:7928": "savitarkaṃ ca tadyojyaṃ prāyaśo nāṭakādiṣu /",
  "GK18bharnatu:7929": "nigūḍhabhāvasaṃyuktamapavāritakaṃ smṛtam // BhN_25.89 //",
  "GK18bharnatu:7930": "kāryavaśādaśravaṇaṃ pārśvagatairyajjanāntikaṃ tatsyāt /",
  "GK18bharnatu:7931": "hṛdayasthaṃ savikalpaṃ bhāvasthaṃ cātmagatameva // BhN_25.90 //",
  "GK18bharnatu:7932": "iti gūḍhārthayuktāni vacanānīha nāṭake /",
  "GK18bharnatu:7933": "janāntikāni karṇe tu tāni yojyāni yoktṛbhiḥ // BhN_25.91 //",
  "GK18bharnatu:7934": "pūrvavṛttaṃ tu yatkāryaṃ bhūyaḥ kathyaṃ tu kāraṇāt /",
  "GK18bharnatu:7935": "karṇapradeśe tadvācyaṃ māgāttatpunaruktatām // BhN_25.82 //",
  "GK18bharnatu:7936": "avyabhicāreṇa paṭhedākāśajanāntikātmagatapāṭhyam /",
  "GK18bharnatu:7937": "pratyakṣaparokṣakṛtānāmātmasamutthān parakṛtāṃśca // BhN_25.93 //",
  "GK18bharnatu:7938": "hastamantaritaṃ kṛtvā tripatākaṃ prayoktṛbhiḥ /",
  "GK18bharnatu:7939": "janāntikaṃ prayoktavyamapavāritakaṃ tathā // BhN_25.94 //",
  "GK18bharnatu:7940": "svapnāyitavākyārthaistvabhineyo na khalu hastasaṃcāraiḥ /",
  "GK18bharnatu:7941": "suptābhihitaireva tu vākyārthaiḥ so 'bhineyaḥ syāt // BhN_25.95 //",
  "GK18bharnatu:7942": "mandasvarasañcārairvyaktāvyaktaṃ punaruktavacanārtham /",
  "GK18bharnatu:7943": "pūrvānusmaraṇakṛtaṃ kāryaṃ svapnāñcite pāṭhyam // BhN_25.96 //",
  "GK18bharnatu:7944": "praśithilagurukaruṇākṣaraghaṇṭānusvaritavākyagadgadajaiḥ /",
  "GK18bharnatu:7945": "hikkāśvasopetāṃ kākuṃ kuryānmaraṇakāle // BhN_25.97 //",
  "GK18bharnatu:7946": "hikkāśvāsopetāṃ mūrcchopagame maraṇavatkathayet /",
  "GK18bharnatu:7947": "atimatteṣvapi kāryaṃ tadvatsvapnāyite yathā pāṭhyam // BhN_25.98 //",
  "GK18bharnatu:7948": "vṛddhānāṃ yojayetpāṭhyaṃ gadgadaskhalitākṣaram /",
  "GK18bharnatu:7949": "asamāptākṣaraṃ caiva bālānāṃ tu kalasvanam // BhN_25.99 //",
  "GK18bharnatu:7950": "nānābhāvopagataṃ maraṇābhinaye bahukīrtitaṃ tu /",
  "GK18bharnatu:7951": "vikṣiptahastapādairnibhṛtaiḥ sannaistathā kāryam // BhN_25.100 //",
  "GK18bharnatu:7952": "vyādhiplute ca maraṇaṃ niṣaṇṇagātraistu saṃprayoktavyam /",
  "GK18bharnatu:7953": "hikkāśvāsopetaṃ tathā parādhīnagātrasaṃcāram // BhN_25.101 //",
  "GK18bharnatu:7954": "viṣapīte 'pi ca maraṇaṃ kāryaṃ vikṣiptagātrakaracaraṇam /",
  "GK18bharnatu:7955": "viṣavegasaṃprayuktaṃ visphuritāṃgakriyopetam // BhN_25.102 //",
  "GK18bharnatu:7956": "pratheme vege kārśyaṃ tvabhineye vepathurdvitīye tu /",
  "GK18bharnatu:7957": "dāhastathā tṛtīye vilallikā syāccaturthe tu // BhN_25.103 //",
  "GK18bharnatu:7958": "phenastu pañcamasthe tu grīvā ṣaṣṭhe tu bhajyate /",
  "GK18bharnatu:7959": "jaḍatā saptame tu syānmaraṇaṃ tvaṣṭame bhavet // BhN_25.104 //",
  "GK18bharnatu:7960": "tatra prathamavege tu kṣāmavakrakapolatā /",
  "GK18bharnatu:7961": "kṛśatve 'bhinayaḥ kāryo vākyānāmalpabhāṣaṇam // BhN_25.105 //",
  "GK18bharnatu:7962": "sarvāṅgavepathuṃ ca kaṇḍūyanaṃ tathāṅgānām /",
  "GK18bharnatu:7963": "vikṣiptahastagātraṃ dāhaṃ caivāpyabhinayettu // BhN_25.106 //",
  "GK18bharnatu:7964": "udvṛttanimeṣatvādudgāracchardanaistathākṣepaiḥ /",
  "GK18bharnatu:7965": "avyaktākṣarakathanaiḥ vilallikāmabhinayedevam // BhN_25.107 //",
  "GK18bharnatu:7966": "udgāravamanayogaiḥ śirasaśca vilolanairanekavidhaiḥ /",
  "GK18bharnatu:7967": "phenastvabhinetavyo niḥsaṃjñatayā nimeṣaiśca // BhN_25.108 //",
  "GK18bharnatu:7968": "aṃsakapolasparśaḥ śiraso 'tha vināmanaṃ śiro 'pāṅgaḥ /",
  "GK18bharnatu:7969": "sarvendriayasaṃmohājjaḍatāmevaṃ tvabhinayettu // BhN_25.109 //",
  "GK18bharnatu:7970": "saṃmīlitanetratvāt vyādhivivṛddhau bhujaṅgadaśanādvā /",
  "GK18bharnatu:7971": "evaṃ hi nāṭyadharme maraṇāni budhaiḥ prayojyāni // BhN_25.110 //",
  "GK18bharnatu:7972": "saṃbhrameṣvatha roṣeṣu śokāveśakṛteṣu ca /",
  "GK18bharnatu:7973": "yāni vākyāni yujyante punaruktaṃ na teṣviha // BhN_25.111 //",
  "GK18bharnatu:7974": "sādhvaho māṃ ca heheti kiṃ tvaṃ māmāvadeti ca /",
  "GK18bharnatu:7975": "evaṃvidhāni kāryāṇi dvitrisaṃkhyāni kārayet // BhN_25.112 //",
  "GK18bharnatu:7976": "pratyaṅgahīnaṃ yatkāvyaṃ vikṛtaṃ ca prayujyate /",
  "GK18bharnatu:7977": "na lakṣaṇakṛtastatra kāryastvabhinayo budhaiḥ // BhN_25.113 //",
  "GK18bharnatu:7978": "bhāvo yatrottamānāṃ tu na taṃ madhyeṣu yojayet /",
  "GK18bharnatu:7979": "yo bhāvaścaiva madhyānāṃ na te nīceṣu yojayet // BhN_25.114 //",
  "GK18bharnatu:7980": "pṛthak pṛthagbhāvarasairātmaceṣṭāsamutthitaiḥ /",
  "GK18bharnatu:7981": "jyeṣṭhamadhyamanīceṣu nāṭyaṃ rāgaṃ hi gacchati // BhN_25.115 //",
  "GK18bharnatu:7982": "ete 'bhinayaviśeṣāḥ kartavyāḥ sattvabhāvasaṃyuktāḥ /",
  "GK18bharnatu:7983": "anye tu laukikā ye tu te sarve lokavatkāryāḥ // BhN_25.116 //",
  "GK18bharnatu:7984": "nānāvidhairyathā puṣpairmālāṃ grathnāti mālyakṛt /",
  "GK18bharnatu:7985": "aṃgopāṃgai rasairbhāvaistathā nāṭyaṃ prayojayet // BhN_25.117 //",
  "GK18bharnatu:7986": "yā yasya līlā niyatā gatiśca raṅgapraviṣṭasya nidhānayuktaḥ /",
  "GK18bharnatu:7987": "tāmeva kuryādavimuktasattvo yāvannaraṅgātpratinirvṛtaḥ syāt // BhN_25.118 //",
  "GK18bharnatu:7988": "evamete mayā proktā nāṭye cābhinayāḥ kramāt /",
  "GK18bharnatu:7989": "anye tu laukikā ye te lokādgrāhyāḥ sadā budhaiḥ // BhN_25.119 //",
  "GK18bharnatu:7990": "loko vedastathādhyātmaṃ pramāṇaṃ trividhaṃ smṛtam /",
  "GK18bharnatu:7991": "vedādhyātmapadārtheṣu prāyo nāṭyaṃ pratiṣṭhitam // BhN_25.120 //",
  "GK18bharnatu:7992": "vedādhyātmopapannaṃ tu śabdacchandassamanvitam /",
  "GK18bharnatu:7993": "lokasiddhaṃ bhavetsiddhaṃ nāṭyaṃ lokātmakaṃ tathā // BhN_25.121 //",
  "GK18bharnatu:7994": "na ca śakyaṃ hi lokasya sthāvarasya carasya ca /",
  "GK18bharnatu:7995": "śāstreṇa nirṇayaṃ kartuṃ bhāvaceṣṭāvidhiṃ prati // BhN_25.122 //",
  "GK18bharnatu:7996": "nānāśīlāḥ prakṛtayaḥ śīle nāṭyaṃ pratiṣṭhiatam /",
  "GK18bharnatu:7997": "tasmāllokapramāṇaṃ hi vijñeyaṃ nāṭyayoktṛbhiḥ // BhN_25.123 //",
  "GK18bharnatu:7998": "etān vidhīṃścābhinayasya samyagvijñāya raṅge manujaḥ prayuṅkte /",
  "GK18bharnatu:7999": "sa nāṭyatattvābhinayaprayoktā saṃmānamagryaṃ labhate hi loke // BhN_25.124 //",
  "GK18bharnatu:8000": "evamete hyabhinayā vāṅnepathyāṅgasaṃbhavāḥ /",
  "GK18bharnatu:8001": "prayogajñena kartavyā nāṭake siddhimicchatā // BhN_25.125 //",
  "GK18bharnatu:8002": "_____________________________________________________________",
  "GK18bharnatu:8003": "ṣaḍviṃśo 'dhyāyaḥ",
  "GK18bharnatu:8004": "anurūpā virūpā ca tathā rūpānurūpiṇī /",
  "GK18bharnatu:8005": "triprakāreha pātrāṇāṃ prakṛtiśca vibhāvitā // BhN_26.1 //",
  "GK18bharnatu:8006": "nānāvasthākriyopetā bhūmikā prakṛtistathā /",
  "GK18bharnatu:8007": "bhṛśamudyotayennāṭyaṃ svabhāvakaraṇāśrayam // BhN_26.2 //",
  "GK18bharnatu:8008": "bahubāhūbahumukhāstathā ca vikṛtānanāḥ /",
  "GK18bharnatu:8009": "paśuśvāpadavaktrāśca kharoṣṭrāśca gajānanāḥ // BhN_26.3 //",
  "GK18bharnatu:8010": "ete cānye ca bahavo nānārūpā bhavanti ye /",
  "GK18bharnatu:8011": "ācāryeṇa tu te kāryā mṛtkāṣṭhajatucarmabhiḥ // BhN_26.4 //",
  "GK18bharnatu:8012": "svābhāvikena rūpena praviśedraṅgamaṇḍalam /",
  "GK18bharnatu:8013": "ātmarūpamavacchādya varṇakairbhūṣaṇairapi // BhN_26.5 //",
  "GK18bharnatu:8014": "yādṛśaṃ yasya yadrūpaṃ prakṛtyā tatra tādṛśam /",
  "GK18bharnatu:8015": "vayoveṣānurūpeṇa prayojyaṃ nāṭyakarmaṇi // BhN_26.6 //",
  "GK18bharnatu:8016": "yathā jīvatsvabhāvaṃ hi parityajyānyadehikam /",
  "GK18bharnatu:8017": "parabhāvaṃ prakurute parabhāvaṃ samāśritaḥ // BhN_26.7 //",
  "GK18bharnatu:8018": "evaṃ budhaḥ paraṃbhāvaṃ so 'smīti manasā smaran /",
  "GK18bharnatu:8019": "yeṣāṃ vāgaṅgalīlābhiśceṣṭābhistu samācaret // BhN_26.8 //",
  "GK18bharnatu:8020": "sukumāraprayogo yo rājñāmāmodasaṃbhavaḥ /",
  "GK18bharnatu:8021": "śṛṅgārarasamāsādya tannārīṣu prayojayet // BhN_26.9 //",
  "GK18bharnatu:8022": "yuddhoddhatāviddhakṛtā saṃraṃbhārabhaṭāśca ye /",
  "GK18bharnatu:8023": "na te strībhiḥ prayoktavyāḥ yoktavyāḥ puruṣeṣu te // BhN_26.10 //",
  "GK18bharnatu:8024": "anudbhaṭamasaṃbhrāntamanāviddhāṅgaceṣṭitam /",
  "GK18bharnatu:8025": "layatālakalāpātapramāṇaniyatākṣaram // BhN_26.11 //",
  "GK18bharnatu:8026": "suvibhaktapadālāpamaniṣṭhuramakāhalam /",
  "GK18bharnatu:8027": "īdṛśaṃ yadbhavennāṭyaṃ nārībhiśca prayojayet // BhN_26.12 //",
  "GK18bharnatu:8028": "evaṃ kāryaṃ prayogajñairbhūmikāviniveśanam /",
  "GK18bharnatu:8029": "striyo hi strīgato bhāvaḥ pauruṣaḥ puruṣasyaca // BhN_26.13 //",
  "GK18bharnatu:8030": "yathā vayo yathāvasthamanurūpeti sā smṛtā /",
  "GK18bharnatu:8031": "puruṣaḥ strīkṛtaṃ bhāvaṃ rūpātprakurute tu yaḥ // BhN_26.14 //",
  "GK18bharnatu:8032": "rūpānurūpā sā jñeyā prayoge prakṛtirbudhaḥ /",
  "GK18bharnatu:8033": "chandataḥ pauruṣīṃ bhūmiṃ strī kuryādanurūpataḥ // BhN_26.15 //",
  "GK18bharnatu:8034": "na parasparaceṣṭāsu kāryau sthavirabāliśau /",
  "GK18bharnatu:8035": "pāṭhyaprayoge puruṣāḥ prayoktavyā hi saṃskṛte // BhN_26.16 //",
  "GK18bharnatu:8036": "strīṇāṃ svabhāvamadhurāḥ kaṇṭhāḥ puṃsāṃ tu balavantaḥ /",
  "GK18bharnatu:8037": "yadyapi puruṣo vidyāt gītavidhānaṃ ca lakṣaṇopetam // BhN_26.17 //",
  "GK18bharnatu:8038": "mādhuryaguṇavihīnaṃ śobhāṃ janayenna tadgītam /",
  "GK18bharnatu:8039": "yatra strīṇāṃ pāṭhyādguṇairnarāṇāṃ ca kaṇṭhamādhuryam // BhN_26.18 //",
  "GK18bharnatu:8040": "prakṛtiviparyayajanitau vijñeyau tāvalaṅkārau /",
  "GK18bharnatu:8041": "prāyeṇa devapārthivasenāpatimukhyapuruṣabhavaneṣu // BhN_26.19 //",
  "GK18bharnatu:8042": "strījanakṛtāḥ prayogā bhavanti puruṣasvabhāvena /",
  "GK18bharnatu:8043": "rambhorvaśīprabhṛtiṣu svarge nāṭyaṃ pratiṣṭhitam // BhN_26.20 //",
  "GK18bharnatu:8044": "tathaiva mānuṣe loke rājñāmantaḥpureṣviha /",
  "GK18bharnatu:8045": "upadeṣṭavyamācāryaiḥ prayatnenāṅganājane // BhN_26.21 //",
  "GK18bharnatu:8046": "na svayaṃ bhūmikābhyāso budhaiḥ kāryastu nāṭake /",
  "GK18bharnatu:8047": "strīṣu yojyaḥ prayatnena prayogaḥ puruṣāśrayaḥ // BhN_26.22 //",
  "GK18bharnatu:8048": "yasmātsvabhāvopagato vilāsaḥ strīṣu vidyate /",
  "GK18bharnatu:8049": "tasmātsvabhāvamadhuramaṅgaṃ sulabhasauṣṭhavam // BhN_26.23 //",
  "GK18bharnatu:8050": "lalitaṃ sauṣṭhavaṃ yacca so 'laṅkāraḥ paro mataḥ /",
  "GK18bharnatu:8051": "prayogo dvividhaścaiva vijñeyo nāṭakāśrayaḥ // BhN_26.24 //",
  "GK18bharnatu:8052": "sukumārastathāviddho nānābhāvarasāśrayaḥ /",
  "GK18bharnatu:8053": "nāṭakaṃ saprakaraṇaṃ bhāṇo vīthyaṅka eva ca // BhN_26.25 //",
  "GK18bharnatu:8054": "jñeyāni sukumārāṇi mānuṣairāśritāni tu /",
  "GK18bharnatu:8055": "sukumāraprayogo 'yaṃ rājñāmāmodakārakaḥ // BhN_26.26 //",
  "GK18bharnatu:8056": "śṛṅgārasamāsādya strīṇāṃ tattu prayojayet /",
  "GK18bharnatu:8057": "yuddhoddhatāviddhakṛtāsaṃraṃbhārabhaṭāśca ye // BhN_26.27 //",
  "GK18bharnatu:8058": "na te strīṇāṃ prakartavyāḥ kartavyāḥ puruṣairhi te /",
  "GK18bharnatu:8059": "yathāviddhāṅgahāraṃ tu bhedyabhedyāhavātmakam // BhN_26.28 //",
  "GK18bharnatu:8060": "māyendrajālabahulaṃ pustanaipathyadīpitam /",
  "GK18bharnatu:8061": "puruṣaprāyasaṃcāramalpastrīkamathoddhatam // BhN_26.29 //",
  "GK18bharnatu:8062": "sātvatyārabhaṭīyuktaṃ nāṭyamāviddhasaṃjñitam /",
  "GK18bharnatu:8063": "ḍimaḥ samavakāraśca vyāyogehāmṛgau tathā // BhN_26.30 //",
  "GK18bharnatu:8064": "etānyāviddhasaṃjñāni vijñeyāni prayoktṛbhiḥ /",
  "GK18bharnatu:8065": "eṣāṃ prayogaḥ kartavyo devadānavarākṣasaiḥ // BhN_26.31 //",
  "GK18bharnatu:8066": "uddhatā ye ca puruṣāḥ śauryavīryasamanvitāḥ /",
  "GK18bharnatu:8067": "yogyaḥ sa ca prayatnaḥ kartavyaḥ satatapramādena // BhN_26.32 //",
  "GK18bharnatu:8068": "na hi yogyayā vinā bhavati ca bhāvarasasauṣṭhavaṃ kiṃcit /",
  "GK18bharnatu:8069": "saṃgītaparikleśo nityaṃ pramadājanasya guṇa eva // BhN_26.33 //",
  "GK18bharnatu:8070": "yanmadhurakarkaśatvaṃ labhate nāṭyaprayogeṇa /",
  "GK18bharnatu:8071": "pramadāḥ nāṭyavilāsairlabhate yat kusumairvicitralāvaṇyam /",
  "GK18bharnatu:8072": "kāmopacārakuśalā bhavanti ca kāmyā viśeṣeṇa // BhN_26.34 //",
  "GK18bharnatu:8073": "gītaṃ vṛttaṃ tathā vādyaṃ prastāragamanakriyā /",
  "GK18bharnatu:8074": "śiṣyaniṣpādanaṃ caiva ṣaḍācāryaguṇāḥ smṛtāḥ // BhN_26.35 //",
  "GK18bharnatu:8075": "etāni pañca yo vetti sa ācāryaḥ prakīrtitaḥ /",
  "GK18bharnatu:8076": "ūhāpohau matiścaiva smṛtirmedhā tathaiva ca // BhN_26.36 //",
  "GK18bharnatu:8077": "medhāsmṛtirguṇaślāghārāgaḥ saṃgharṣa eva ca /",
  "GK18bharnatu:8078": "utsāhaśca ṣaḍevaitān śiṣyasyāpi guṇān viduḥ // BhN_26.37 //",
  "GK18bharnatu:8079": "evaṃ kāryaṃ prayogajñairnānābhūmivikalpanam /",
  "GK18bharnatu:8080": "ata ūrdhvaṃ pravakṣyāmi siddhīnāmapi lakṣaṇam // BhN_26.38 //",
  "GK18bharnatu:8081": "iti bhāratīye nāṭyaśāstre vikṛtivikalpo nāma ṣaḍviṃśo 'dhyāyaḥ",
  "GK18bharnatu:8082": "_____________________________________________________________",
  "GK18bharnatu:8083": "atha saptaviṃśo 'dhyāyaḥ",
  "GK18bharnatu:8084": "siddhīnāṃ tu pravakṣyāmi lakṣaṇaṃ nāṭakāśrayam /",
  "GK18bharnatu:8085": "yasmātprayogaḥ sarvo 'yaṃ siddhyarthaṃṃ saṃpradarśitaḥ // BhN_27.1 //",
  "GK18bharnatu:8086": "siddhistu dvividhā jñeyā vāṅmanoṅgasamudbhavā /",
  "GK18bharnatu:8087": "daivī ca mānuṣī caiva nānābhāvasamutthitā // BhN_27.2 //",
  "GK18bharnatu:8088": "daśāṅgā mānuṣī siddhīrdaivī tu dvividhā smṛtā /",
  "GK18bharnatu:8089": "nānāsattvāśrayakṛtā vāṅnaipathyaśarīrajā // BhN_27.3 //",
  "GK18bharnatu:8090": "smitāpahāsinī hāsā sādhvaho kaṣṭameva ca /",
  "GK18bharnatu:8091": "prabaddhanādā ca tathā siddhirjñeyātha vāṅmayī // BhN_27.4 //",
  "GK18bharnatu:8092": "pulakaiśca saromāñcairabhyutthānaistathaiva ca /",
  "GK18bharnatu:8093": "celadānāṅgulikṣepaiḥ śārīrī siddhiriṣyate // BhN_27.5 //",
  "GK18bharnatu:8094": "kiñcicchiṣṭo raso hāsyo nṛtyadbhiryatra yujyate /",
  "GK18bharnatu:8095": "smitena sa pratigrāhyaḥ prekṣakairnityameva ca // BhN_27.6 //",
  "GK18bharnatu:8096": "kiñcidaspaṣṭahāsyaṃ yattathā vacanameva ca /",
  "GK18bharnatu:8097": "arthahāsyena tadgrāhyaṃ prekṣakairnityameva hi // BhN_27.7 //",
  "GK18bharnatu:8098": "vidūṣakocchedakṛtaṃ bhavecchilpakṛtaṃ ca yat /",
  "GK18bharnatu:8099": "atihāsyena tadgrāhyaṃ prekṣakairnityameva tu // BhN_27.8 //",
  "GK18bharnatu:8100": "ahokārastathā kāryo nṛṇāṃ prakṛtisaṃbhavaḥ /",
  "GK18bharnatu:8101": "yaddharmapadasaṃyuktaṃ yathātiśayasaṃbhavam // BhN_27.9 //",
  "GK18bharnatu:8102": "tatra sādhviti yadvākyaṃ prayoktavyaṃ hi sādhakaiḥ /",
  "GK18bharnatu:8103": "vismayāviṣṭabhāveṣu praharṣārtheṣu caiva hi // BhN_27.10 //",
  "GK18bharnatu:8104": "karuṇe 'pi prayoktavyaṃ kaṣṭaṃ śāstrakṛtena tu /",
  "GK18bharnatu:8105": "prabaddhanādā ca tathā vismayārtheṣu nityaśaḥ // BhN_27.11 //",
  "GK18bharnatu:8106": "sādhikṣepeṣu vākyeṣu praspanditatanūruhaiḥ /",
  "GK18bharnatu:8107": "kutūhalottarāvedhairbahumānena sādhayet // BhN_27.12 //",
  "GK18bharnatu:8108": "dīptapradeśaṃ yatkāryaṃ chedyabhedyāhavātmakam /",
  "GK18bharnatu:8109": "savidravamathotphullaṃ tathā yuddhaniyuddhajam // BhN_27.13 //",
  "GK18bharnatu:8110": "prakampitāṃsaśīrṣañca sāśraṃ sotthānameva ca /",
  "GK18bharnatu:8111": "tatprekṣakaistu kuśalaissādhyamevaṃ vidhānataḥ // BhN_27.14 //",
  "GK18bharnatu:8112": "evaṃ sādhayitavyaiṣā tajjñaiḥ siddhistu mānuṣī /",
  "GK18bharnatu:8113": "daivikīñca punaḥ siddhiṃ saṃpravakṣyāmi tattvataḥ // BhN_27.15 //",
  "GK18bharnatu:8114": "yā bhāvātiśayopetā sattvayuktā tathaiva ca /",
  "GK18bharnatu:8115": "sā prekṣakaistu kartavyā daivī siddhiḥ prayogataḥ // BhN_27.16 //",
  "GK18bharnatu:8116": "na śabdo na yatra na kṣobho na cotpātanidarśanam /",
  "GK18bharnatu:8117": "saṃpūrṇatā ca raṃgasya daivī siddhistu sā smṛtā // BhN_27.17 //",
  "GK18bharnatu:8118": "daivī ca mānuṣī caiva siddhireṣā mayoditā /",
  "GK18bharnatu:8119": "ata ūrdhvaṃ pravakṣyāmi ghātāndaivasamutthitan // BhN_27.18 //",
  "GK18bharnatu:8120": "daivātmaparasamutthā trividhā ghātā budhaistu vijñeyā /",
  "GK18bharnatu:8121": "autpātikaścaturthaḥ kadācidatha saṃbhavatyeṣu // BhN_27.19 //",
  "GK18bharnatu:8122": "vātāgnivarṣakuñjarabhujaṅgamaṇḍapanipātāḥ /",
  "GK18bharnatu:8123": "kīṭavyālapipīlikapaśupraveśanāśca daivakakṛtā // BhN_27.20 //",
  "GK18bharnatu:8124": "ghātanataḥ paramahaṃ parayuktān saṃpravakṣyāmi /",
  "GK18bharnatu:8125": "[vaivarṇyaṃ cāceṣṭaṃ vibhramitatvaṃ smṛtipramohaśca // BhN_27.21 //",
  "GK18bharnatu:8126": "anyavacanaṃ ca kāvyaṃ tathāṃgadoṣo vihastatvam /",
  "GK18bharnatu:8127": "ete tvātmasamutthā ghātā jñeyā prayogajñaiḥ] // BhN_27.22 //",
  "GK18bharnatu:8128": "mātsaryāddveṣādvā tatpakṣatvāttathārthabhedatvāt /",
  "GK18bharnatu:8129": "ete tu parasamutthā jñeyā ghātā budhairnityam // BhN_27.23 //",
  "GK18bharnatu:8130": "atihasitaruditavisphoṭitānyathotkṛṣṭanālikāpātāḥ /",
  "GK18bharnatu:8131": "gomayaloṣṭapipīlikāvikṣepāścārisaṃbhūtāḥ // BhN_27.24 //",
  "GK18bharnatu:8132": "autpatikāśca ghātā mattonmattapraveśaliṅgakṛtaḥ /",
  "GK18bharnatu:8133": "punarātmasamutthā ye ghātāṃstāṃstān pravakṣyāmi // BhN_27.25 //",
  "GK18bharnatu:8134": "vailakṣaṇyamaceṣṭitavibhūmikatvaṃ smṛtipramoṣaśca /",
  "GK18bharnatu:8135": "anyavacanaṃ ca kāvyaṃ tathārtanādo vihastatvam // BhN_27.26 //",
  "GK18bharnatu:8136": "atihasitaruditavisvarapipīlikākīṭapaśuvirāvāśca /",
  "GK18bharnatu:8137": "mukuṭābharaṇanipātā puṣkarajāḥ kāvyadoṣāśca // BhN_27.27 //",
  "GK18bharnatu:8138": "atihasitaruditahasitāni siddhairbhāvasya dūṣakāṇi syuḥ /",
  "GK18bharnatu:8139": "kīṭapipīlikapātā siddhiṃ sarvātmanā ghnānta // BhN_27.28 //",
  "GK18bharnatu:8140": "vivasvaramajātatālaṃ varṇasvarasaṃpadā ca parihīṇam /",
  "GK18bharnatu:8141": "ajñātasthānalayaṃ svaragatamevaṃvidhaṃ hanyāt // BhN_27.29 //",
  "GK18bharnatu:8142": "mukuṭābharaṇanipātaḥ prabaddhanādaśca nāśano bhavati /",
  "GK18bharnatu:8143": "paśuviśasanaṃ tatha a syādbahuvacanaghnaṃ prayogeṣu // BhN_27.30 //",
  "GK18bharnatu:8144": "viṣamaṃ mānavihīnaṃ vimārjanaṃ cākulaprahāraṃ ca /",
  "GK18bharnatu:8145": "avibhaktagrahamokṣaṃ puṣkaragatamīdṛśaṃ hanti // BhN_27.31 //",
  "GK18bharnatu:8146": "punarukto hyasamāso vibhaktibhedo visandhayo 'pārthaḥ /",
  "GK18bharnatu:8147": "trailiṅgajaśca doṣaḥ pratyakṣaparokṣasaṃmohāḥ // BhN_27.32 //",
  "GK18bharnatu:8148": "chandovṛttatyāgo gurulāghavasaṅkaro yaterbhedaḥ /",
  "GK18bharnatu:8149": "etāni yathā sthūlaṃ ghātasthānāni kāvyasya // BhN_27.33 //",
  "GK18bharnatu:8150": "jñeyau tu kāvyajātau dvau ghātāvapratikriyau nityam /",
  "GK18bharnatu:8151": "prakṛtivyasanasamutthaḥ śeṣodakanālikatvam // BhN_27.34 //",
  "GK18bharnatu:8152": "apratibhāgaṃ skhalanaṃ visvaramuccāraṇaṃ ca kāvyasya /",
  "GK18bharnatu:8153": "asthānabhūṣaṇatvaṃ patanaṃ mukuṭasya vibhraṃśaḥ // BhN_27.35 //",
  "GK18bharnatu:8154": "vājisyandanakuñjarakharoṣṭraśibikāvimānayānānām /",
  "GK18bharnatu:8155": "ārohaṇāvataraṇeṣvanabhijñatvaṃ vihastvam // BhN_27.36 //",
  "GK18bharnatu:8156": "praharaṇakavacānāmapyayathāgrahaṇaṃ vidhāraṇaṃ cāpi /",
  "GK18bharnatu:8157": "amukuṭabhūṣaṇayogaścirapraveśo 'thavā raṅge // BhN_27.37 //",
  "GK18bharnatu:8158": "ebhiḥ sthānaviśeṣairghātā lakṣyāstu sūribhiḥ kuśalaiḥ /",
  "GK18bharnatu:8159": "yūpāgnicayanadarbhastragbhāṇḍaparigrahānmuktvā // BhN_27.38 //",
  "GK18bharnatu:8160": "siddhyā miśro ghātassarvagataścaikadeśajo vāpi /",
  "GK18bharnatu:8161": "nāṭyakuśalaiḥ salekhyā siddhirvā syādvighāto vā // BhN_27.39 //",
  "GK18bharnatu:8162": "nālekhyo bahudinajaḥ sarvagato 'vyaktalakṣaṇaviśeṣaḥ /",
  "GK18bharnatu:8163": "yastvaikadivasajātassa pratyavaro 'pi lekhyassyāt // BhN_27.40 //",
  "GK18bharnatu:8164": "jarjaramokṣyasyānte siddhermokṣastu nālikāyāstu /",
  "GK18bharnatu:8165": "kartavyastviha satataṃ nāṭyajñaiḥ prāśnikairvidhinā // BhN_27.41 //",
  "GK18bharnatu:8166": "dainye dīnatvamāyānti te nāṭye prekṣakāḥ smṛtāḥ /",
  "GK18bharnatu:8167": "ye tuṣṭau tuṣṭimāyānti śoke śokaṃ vrajanti ca // BhN_27.42 //",
  "GK18bharnatu:8168": "yo 'nyasya mahe mūrdho nāṃdīślokaṃ paṭheddhi devasya /",
  "GK18bharnatu:8169": "svavaśena pūrvaraṅge siddherghātaḥ prayogasya // BhN_27.43 //",
  "GK18bharnatu:8170": "yo deśabhāvarahitaṃ bhāṣākāvyaṃ prayojayedbuddhyā /",
  "GK18bharnatu:8171": "tasyāpyabhilekhyaḥ syādghāto deśaḥ prayogajñaiḥ // BhN_27.44 //",
  "GK18bharnatu:8172": "kaḥ śakto nāṭyavidhau yathāvadupapādanaṃ prayogasya /",
  "GK18bharnatu:8173": "kartuṃ vyagramanā vā yathāvaduktaṃ parijñātam // BhN_27.45 //",
  "GK18bharnatu:8174": "tasmādgambhīrārthāḥ śabdā ye lokavedasaṃsiddhāḥ /",
  "GK18bharnatu:8175": "sarvajanena grāhyā yojyā nāṭake vidhivat // BhN_27.46 //",
  "GK18bharnatu:8176": "na ca kiñcidguṇahīnaṃ doṣaiḥ parivarjitaṃ na cākiñcit /",
  "GK18bharnatu:8177": "tasmānnāṭyaprakṛtau doṣā nāṭyārthato grāhyā // BhN_27.47 //",
  "GK18bharnatu:8178": "na ca nādarastu kāryo naṭena vāgaṅgasattvanepathye /",
  "GK18bharnatu:8179": "rasabhāvayośca gīteṣvātodye lokayuktyāṃ ca // BhN_27.48 //",
  "GK18bharnatu:8180": "evametattu vijñeyaṃ siddhīnāṃ lakṣaṇaṃ budhaiḥ /",
  "GK18bharnatu:8181": "ata ūrdhvaṃ pravakṣyāmi prāśnikānāṃ tu lakṣaṇam // BhN_27.49 //",
  "GK18bharnatu:8182": "cāritrābhijanopetāḥ śāntavṛttāḥ kṛtaśramāḥ /",
  "GK18bharnatu:8183": "yaśodharmaparāścaiva madhyasthavayasānvitāḥ // BhN_27.50 //",
  "GK18bharnatu:8184": "ṣaḍaṅganāṭyakuśalāḥ prabuddhāḥ śucayaḥ samāḥ /",
  "GK18bharnatu:8185": "caturātodyakuśalāḥ vṛttajñāstattvadarśinaḥ // BhN_27.51 //",
  "GK18bharnatu:8186": "deśabhāṣāvidhānajñāḥ kalāśilpaprayojakāḥ /",
  "GK18bharnatu:8187": "caturthābhinayopetā rasabhāvavikalpakāḥ // BhN_27.52 //",
  "GK18bharnatu:8188": "śabdacchandovidhānajñā nānāśāstravicakṣaṇāḥ /",
  "GK18bharnatu:8189": "evaṃ vidhāstu kartavyāḥ prāśnikā daśarūpake // BhN_27.53 //",
  "GK18bharnatu:8190": "avyagrairindriyaiḥ śuddha ūhāpohaviśāradaḥ /",
  "GK18bharnatu:8191": "tyaktadoṣonuarāgī ca sa nāṭye prekṣakaḥ smṛtaḥ // BhN_27.54 //",
  "GK18bharnatu:8192": "na caivete guṇāḥ samyak sarvasmin prekṣake smṛtāḥ /",
  "GK18bharnatu:8193": "vijñeyasyāprameyatvātsaṃkīrṇānāṃ ca pārṣadi // BhN_27.55 //",
  "GK18bharnatu:8194": "yadyasya śilpaṃ nepathyaṃ karmaceṣṭitameva vā /",
  "GK18bharnatu:8195": "tattathā tena kāryaṃ tu svakarmaviṣayaṃ prati // BhN_27.56 //",
  "GK18bharnatu:8196": "nānāśīlāḥ prakṛtayaḥ śīle nāṭyaṃ vinirmitam /",
  "GK18bharnatu:8197": "uttamādhamamadhyānāṃ vṛddhabāliśayoṣitām // BhN_27.57 //",
  "GK18bharnatu:8198": "tuṣyanti taruṇāḥ kāme vidagdhāḥ samayātvite /",
  "GK18bharnatu:8199": "artheṣvarthaparāścaiva mokṣe cātha virāgiṇaḥ // BhN_27.58 //",
  "GK18bharnatu:8200": "śūrāstu vīraraudreṣu niyuddheṣvāhaveṣu ca /",
  "GK18bharnatu:8201": "dharmākhyāne purāṇeṣu vṛddhāstuṣyanti nityaśaḥ // BhN_27.59 //",
  "GK18bharnatu:8202": "na śakyamadhamairjñātumuttamānāṃ viceṣṭitam /",
  "GK18bharnatu:8203": "tattvabhāveṣu sarveṣu tuṣyanti satataṃ budhāḥ // BhN_27.60 //",
  "GK18bharnatu:8204": "bālā mūrkhāḥ striyaścaiva hāsyanaipathyayoḥ sadā /",
  "GK18bharnatu:8205": "yastuṣṭo tuṣṭimāyāti śoke śokamupaiti ca // BhN_27.61 //",
  "GK18bharnatu:8206": "kruddhaḥ krodhe bhaye bhītaḥ sa śreṣṭhaḥ prekṣakaḥ smṛtaḥ /",
  "GK18bharnatu:8207": "evaṃ bhāvānukaraṇe yo yasmin praviśennaraḥ // BhN_27.62 //",
  "GK18bharnatu:8208": "sa tatra prekṣako jñeyo guṇairebhiralaṅkṛtaḥ /",
  "GK18bharnatu:8209": "evaṃ hi prekṣakā jñeyāḥ prayoge daśarūpataḥ // BhN_27.63 //",
  "GK18bharnatu:8210": "saṃgharṣe tu samutpanne prāśnikān saṃnibodhata /",
  "GK18bharnatu:8211": "yajñavinnartakaścaiva chandovicchabdavittathā // BhN_27.64 //",
  "GK18bharnatu:8212": "astraviccitrakṛdveśyā gandharvo rajasevakaḥ /",
  "GK18bharnatu:8213": "yajñavidyajñayoge tu nartako 'bhinaye smṛtaḥ // BhN_27.65 //",
  "GK18bharnatu:8214": "chandovidvṛttabandheṣu śabdavitpāṭhyavistare /",
  "GK18bharnatu:8215": "iṣvastravitsauṣṭhave tu nepathye caiva citrakṛt // BhN_27.66 //",
  "GK18bharnatu:8216": "kāmopacāre veśyā ca gāndharvaḥ svarakarmaṇi /",
  "GK18bharnatu:8217": "sevakastūpacāre syādete vai prāśnikāḥ smṛtāḥ // BhN_27.67 //",
  "GK18bharnatu:8218": "ebhirdṛṣṭāntasaṃyuktairdoṣā vācyāstathā guṇāḥ /",
  "GK18bharnatu:8219": "aśāstrajñā vivādeṣu yathā prakṛtikarmataḥ // BhN_27.68 //",
  "GK18bharnatu:8220": "athaite praśnikā jñeyāḥ kathitā ye mayānaghāḥ /",
  "GK18bharnatu:8221": "śāstrajñānādyadā tu syātsaṃgharṣaḥ śāstrasaṃśrayaḥ // BhN_27.69 //",
  "GK18bharnatu:8222": "śāstraprāmāṇanirmāṇairvyavahāro bhavettadā /",
  "GK18bharnatu:8223": "bhartṛniyogādanyo 'nyavigrātspardhayāpi bharatānām // BhN_27.70 //",
  "GK18bharnatu:8224": "arthapatākā hetossaṃgharṣo nāma saṃbhavati /",
  "GK18bharnatu:8225": "teṣāṃ kāryaṃ vyavahāradarśanaṃ pakṣapātaviraheṇa // BhN_27.71 //",
  "GK18bharnatu:8226": "kṛtvā paṇaṃ patākāṃ vyavahāraḥ sa bhavitavyastu /",
  "GK18bharnatu:8227": "sarvairananyamatibhiḥ sukhopaviṣṭaiśca śuddhabhāvaiśca // BhN_27.72 //",
  "GK18bharnatu:8228": "yairlekhakagamakasahāyāssaha siddhibhirghātāḥ /",
  "GK18bharnatu:8229": "nātyāsanairnadūrasaṃsthitaiḥ prekṣakaistu bhavitavyam // BhN_27.73 //",
  "GK18bharnatu:8230": "teṣāmāsanayogo dvādaśahastasthitaḥ kāryaḥ /",
  "GK18bharnatu:8231": "yāni vihitāni pūrvaṃ siddhisthānāni tāni lakṣyāṇi // BhN_27.74 //",
  "GK18bharnatu:8232": "ghātāśca lakṣaṇīyāḥ prayogato nāṭyayoge tu /",
  "GK18bharnatu:8233": "daivādghātasamutthāḥ parotthitā vā budhairnavairlekhyāḥ // BhN_27.75 //",
  "GK18bharnatu:8234": "ghātā nāṭyasamutthā hyātmasamutthāstu lekhyāḥ syuḥ /",
  "GK18bharnatu:8235": "ghātā yasya tvalpāḥ saṃkhyātāḥ siddhayaśca bahulāḥ syuḥ // BhN_27.76 //",
  "GK18bharnatu:8236": "viditaṃ kṛtvā rājñastasmai deyā patākā hi /",
  "GK18bharnatu:8237": "sidhyatiśayātpatākā samasiddhau pārthivājñayā deyā // BhN_27.77 //",
  "GK18bharnatu:8238": "atha narapatiḥ samaḥ syādubhayorapi sā tadā deyā /",
  "GK18bharnatu:8239": "evaṃ vidhijñairyaṣṭavyo vyavahāraḥ samañjasām // BhN_27.78 //",
  "GK18bharnatu:8240": "svasthacittasukhāsinaiḥ suviśiṣṭairguṇārthibhiḥ /",
  "GK18bharnatu:8241": "vimṛśya prekṣakairgrāhyaṃ sarvarāgaparāṅgamukhaiḥ // BhN_27.79 //",
  "GK18bharnatu:8242": "sādhana dūṣaṇābhāsaḥ prayogasamayāśritaiḥ /",
  "GK18bharnatu:8243": "samatvamaṅgamādhuryaṃ pāṭhyaṃ prakṛtayo rasāḥ // BhN_27.80 //",
  "GK18bharnatu:8244": "vādyaṃ gānaṃ sanepathyametajjñeyaṃ prayatnataḥ /",
  "GK18bharnatu:8245": "gītavāditratālena kalāntarakalāsu ca // BhN_27.81 //",
  "GK18bharnatu:8246": "uadaṅgaṃ kriyate nāṭyaṃ samantāt samamucyate /",
  "GK18bharnatu:8247": "aṅgopāṅgasamāyuktaṃ gītatālalayānvitam // BhN_27.82 //",
  "GK18bharnatu:8248": "gānavādyasamatvaṃ ca tadbudhaiḥ samamucyate /",
  "GK18bharnatu:8249": "sanirbhugnamuraḥ kṛtvā caturaśrakrutau karau // BhN_27.83 //",
  "GK18bharnatu:8250": "grīvāñcitā tathā karyā tvaṅgamādhuryameva ca /",
  "GK18bharnatu:8251": "pūrvroktānīha śeṣāṇi yāni dravyāṇi sādhakaiḥ // BhN_27.84 //",
  "GK18bharnatu:8252": "vadyādīnāṃ punarvuprā lakṣaṇaṃ sannibodhata /",
  "GK18bharnatu:8253": "vādyaprabhṛtayo gānaṃ vādyamāṇāni nirdiśet // BhN_27.85 //",
  "GK18bharnatu:8254": "yāni sthānāni siddhīnāṃ taiḥ siddhiṃ tu prakāśayet /",
  "GK18bharnatu:8255": "harṣādaṅgasamudbhūtāṃ nānārasasamutthitām // BhN_27.86 //",
  "GK18bharnatu:8256": "vārakālāstu vijñeyā nāṭyajñairvividhāśrayāḥ /",
  "GK18bharnatu:8257": "divasaiścaiva rātriśca tayorvārān nibodhata // BhN_27.87 //",
  "GK18bharnatu:8258": "pūrvāhṇastvatha madhyāhnastvaparāhṇastathaiva ca /",
  "GK18bharnatu:8259": "divā samutthā vijñeyā nāṭyavārāḥ prayogataḥ // BhN_27.88 //",
  "GK18bharnatu:8260": "prādoṣikārdharātriśca tathā prābhātiko 'paraḥ /",
  "GK18bharnatu:8261": "nāṭyavārā bhavantyete rātrāvityanupūrvaśaḥ // BhN_27.89 //",
  "GK18bharnatu:8262": "eteṣāṃ atra yadyojyaṃ nāṭyakāryaṃ rasāśrayam /",
  "GK18bharnatu:8263": "tadahaṃ saṃpravakṣyāmi vārakālasamāśrayam // BhN_27.90 //",
  "GK18bharnatu:8264": "yacchrotraramaṇīyaṃ syāddharmotthanakṛtaṃ ca yat /",
  "GK18bharnatu:8265": "pūrvāhṇe tatprayoktavyaṃ śuddhaṃ vā vikṛtaṃ tathā // BhN_27.91 //",
  "GK18bharnatu:8266": "sattvotthānaguṇairyuktaṃ vādyabhūyiṣṭhameva ca /",
  "GK18bharnatu:8267": "puṣkalaṃ sattvayuktaṃ ca aparāhṇe prayojayet // BhN_27.92 //",
  "GK18bharnatu:8268": "kaiśikīvṛttisaṃyuktaṃ śṛṅgārasasaṃśrayam /",
  "GK18bharnatu:8269": "nṛtyavāditragītāḍhyaṃ pradoṣe nāṭyamiṣyate // BhN_27.93 //",
  "GK18bharnatu:8270": "yannarmahāsyabahulaṃ karuṇaprāyameva ca /",
  "GK18bharnatu:8271": "prabhātakāle tatkāryaṃ nāṭyaṃ nidrāvināśanam // BhN_27.94 //",
  "GK18bharnatu:8272": "ardharātre niyuñjīta samadhyāhne tathaiva ca /",
  "GK18bharnatu:8273": "sandhyābhojanakāle ca nāṭyaṃ naiva prayojayet // BhN_27.95 //",
  "GK18bharnatu:8274": "evaṃ kālaṃ ca deśaṃ ca samīkṣya ca balābalam /",
  "GK18bharnatu:8275": "nityaṃ nāṭyaṃ prayuñjīta yathābhāvaṃ yathārasam // BhN_27.96 //",
  "GK18bharnatu:8276": "athava deśakālau ca na parīkṣyau prayoktṛbhiḥ",
  "GK18bharnatu:8277": "yathaivājñāpayedbhartā tadā yojyamasaṃśayam. // BhN_27.97 //",
  "GK18bharnatu:8278": "tathā samudiātāścaiva vijñeyā nāṭakāśritāḥ /",
  "GK18bharnatu:8279": "pātraṃ prayogamṛddhiśca vijñeyāstu trayo guṇāḥ // BhN_27.98 //",
  "GK18bharnatu:8280": "buddhimatvaṃ surūpatvaṃ layatālajñatā tathā /",
  "GK18bharnatu:8281": "rasabhāvajñatā caiva vayassthatvaṃ kutūhalam // BhN_27.99 //",
  "GK18bharnatu:8282": "grahaṇaṃ dhāraṇaṃ caiva gātrāvaikalyameva ca /",
  "GK18bharnatu:8283": "nijasādhvasatotsāha iti pātragato vidhiḥ // BhN_27.100 //",
  "GK18bharnatu:8284": "suvādyatā sugānatvaṃ supāṭhyatvaṃ tathaiva ca /",
  "GK18bharnatu:8285": "śāstrakarmasamāyogaḥ prayoga iti saṃjñitaḥ // BhN_27.101 //",
  "GK18bharnatu:8286": "śucibhūṣaṇatāyāṃ tu mālyābharaṇavāsasām /",
  "GK18bharnatu:8287": "vicitraracanā caiva samṛddhiriti saṃjñitā // BhN_27.102 //",
  "GK18bharnatu:8288": "yadā samuditāḥ sarve ekībhūtā bhavanti hi /",
  "GK18bharnatu:8289": "alaṅkārāḥ sakutapā mantavyo nāṭakāśrayāḥ // BhN_27.103 //",
  "GK18bharnatu:8290": "etaduktaṃ dvijaśreṣṭhāḥ siddhīnāṃ lakṣaṇaṃ mayā /",
  "GK18bharnatu:8291": "ata ūrdhvaṃ pravakṣyāmyātodyānāṃ vikalpanam // BhN_27.104 //",
  "GK18bharnatu:8292": "iti bhāratīye nāṭyaśāstre siddhivyañjako nāma saptaviṃśo 'dhyāyaḥ",
  "GK18bharnatu:8293": "_____________________________________________________________",
  "GK18bharnatu:8294": "atha aṣṭāviṃśo 'dhyāyaḥ",
  "GK18bharnatu:8295": "ātodyavidhimidānīṃ vakṣyāmaḥ",
  "GK18bharnatu:8296": "tataṃ caivāvanaddhaṃ ca ghanaṃ suṣirameva ca /",
  "GK18bharnatu:8297": "caturvidhaṃ tu vijñeyamātodyaṃ lakṣaṇānvitam // BhN_28.1 //",
  "GK18bharnatu:8298": "tataṃ tantrīkṛtaṃ jñeyamavanaddhaṃ tu pauṣkaram /",
  "GK18bharnatu:8299": "ghanaṃ tālastu vijñeyaḥ suṣiro vaṃśa ucyate // BhN_28.2 //",
  "GK18bharnatu:8300": "prayogastrividho hyeṣāṃ vijñeyo nāṭakāśrayaḥ /",
  "GK18bharnatu:8301": "tataṃ caivāvanaddhaṃ ca tathā nāṭyakṛto 'paraḥ // BhN_28.3 //",
  "GK18bharnatu:8302": "tataḥ kutapavinyāso gāyanaḥ saparigrahaḥ /",
  "GK18bharnatu:8303": "vaipañciko vaiṇikaśca vaṃśavādastathaiva ca // BhN_28.4 //",
  "GK18bharnatu:8304": "mārdaṅgikaḥ pāṇavikastathā dārduriko budhaiḥ /",
  "GK18bharnatu:8305": "avanaddhavidhāveṣa kutapaḥ samudāhṛtaḥ // BhN_28.5 //",
  "GK18bharnatu:8306": "uttamādhamamadhyābhistathā prakṛtibhiryutaḥ /",
  "GK18bharnatu:8307": "kutapo nāṭyayoge tu nānādeśasamāśrayaḥ // BhN_28.6 //",
  "GK18bharnatu:8308": "evaṃ gānaṃ ca vādyaṃ ca nāṭyaṃ ca vividhāśrayam /",
  "GK18bharnatu:8309": "alātacakrapratimaṃ kartavyaṃ nāṭyayoktṛbhiḥ // BhN_28.7 //",
  "GK18bharnatu:8310": "yattu tantrīkṛtaṃ proktaṃ nānātodyasamāśrayam /",
  "GK18bharnatu:8311": "gāndharvamiti tajjñeyaṃ svaratālapadātmakam // BhN_28.8 //",
  "GK18bharnatu:8312": "atyarthamiṣṭaṃ devānāṃ tathā prītikaraṃ punaḥ /",
  "GK18bharnatu:8313": "gandharvāṇāṃ ca yasmāddhi tasmādgandharvamucyate // BhN_28.9 //",
  "GK18bharnatu:8314": "asya yonirbhavedgānaṃ vīṇā vaṃśastathaiva ca /",
  "GK18bharnatu:8315": "eteṣāṃ caiva vakṣyāmi vidhiṃ svarasamutthitam // BhN_28.10 //",
  "GK18bharnatu:8316": "gāndharvaṃ trividhaṃ vidyātsvaratālapadātmakam /",
  "GK18bharnatu:8317": "trividhasyāpi vakṣyāmi lakṣaṇaṃ karma caiva hi // BhN_28.11 //",
  "GK18bharnatu:8318": "dvyadhiṣṭhānāḥ svarā vaiṇāḥ śārīrāśca prakīrtitāḥ /",
  "GK18bharnatu:8319": "eteṣāṃ saṃpravakṣyāmi vidhānaṃ lakṣaṇānvitam // BhN_28.12 //",
  "GK18bharnatu:8320": "svarā grāmau mūrcchanāśca tānāḥ sthānāni vṛttayaḥ /",
  "GK18bharnatu:8321": "śuṣkaṃ sādhāraṇe varṇā hyalaṅkārāśca dhātavaḥ // BhN_28.13 //",
  "GK18bharnatu:8322": "śrutayo yatayaścaiva nityaṃ svaragatātmakāḥ /",
  "GK18bharnatu:8323": "dāravyāṃ samavāyastu vīṇāyāṃ samudāhṛtaḥ // BhN_28.14 //",
  "GK18bharnatu:8324": "svarā grāmāvalaṅkārā varṇāḥ sthānāni jātayaḥ /",
  "GK18bharnatu:8325": "sādhāraṇe ca śarīryāṃ vīṇāyāmeṣa saṃgrahaḥ // BhN_28.15 //",
  "GK18bharnatu:8326": "vyañjanāni svarā varṇāḥ sandhayo 'tha vibhaktayaḥ /",
  "GK18bharnatu:8327": "nāmākhyātopasargāśca nipātāstaddhitāḥ kṛtaḥ // BhN_28.16 //",
  "GK18bharnatu:8328": "chandovidhiralaṅkārā jñeyaḥ padagato vidhiḥ /",
  "GK18bharnatu:8329": "nibaddhaṃ cānibaddhaṃ ca dvividhaṃ tatpadaṃ smṛtam // BhN_28.17 //",
  "GK18bharnatu:8330": "dhruvastvāvāpaniṣkāmau vikṣepo 'tha praveśanam /",
  "GK18bharnatu:8331": "śamyā tālaḥ sannipātaḥ parivartaḥ savastukaḥ // BhN_28.18 //",
  "GK18bharnatu:8332": "mātrā prakaraṇāṅgāni vivārī yatayo layāḥ /",
  "GK18bharnatu:8333": "gītayo 'vayavā mārgāḥ pādamārgāḥ sapāṇayaḥ // BhN_28.19 //",
  "GK18bharnatu:8334": "ityekaviṃśatividhaṃ jñeyaṃ tālagataṃ budhaiḥ /",
  "GK18bharnatu:8335": "gāndharvasaṃgraho hyeṣa vistaraṃ tu nibodhata // BhN_28.20 //",
  "GK18bharnatu:8336": "tatra svarāḥ:",
  "GK18bharnatu:8337": "ṣaḍjaśca ṛṣabhaścaiva gāndhāro madhyamastathā /",
  "GK18bharnatu:8338": "pañcamo dhaivataścaiva saptamo 'tha niṣādavān // BhN_28.21 //",
  "GK18bharnatu:8339": "caturvidhatvameteṣāṃ vijñeyaṃ gānayoktṛbhiḥ /",
  "GK18bharnatu:8340": "vādī caivātha saṃvādī vivādī cānuvādyapi // BhN_28.22 //",
  "GK18bharnatu:8341": "saṃvādo madhyamagrāme pañcamasyarṣabhasya ca /",
  "GK18bharnatu:8342": "ṣaḍjagrāme tu ṣaḍjasya saṃvādaḥ pañcamasya ca // BhN_28.23 //",
  "GK18bharnatu:8343": "tisro dve ca catasraśca catasrastisra eva ca /",
  "GK18bharnatu:8344": "dve caivādya catasraśca ṣaḍjagrāme bhavedvidhiḥ // BhN_28.24 //",
  "GK18bharnatu:8345": "catuḥśrutirbhavet ṣaḍja ṛṣabhastriśrutiḥ smṛtaḥ /",
  "GK18bharnatu:8346": "dviśrutiścaiva gāndhāro madhyamaśca catuḥśrutiḥ // BhN_28.25 //",
  "GK18bharnatu:8347": "pañcamastadvadeva syāt triśrutirdhaivato mataḥ /",
  "GK18bharnatu:8348": "dviśrutiśca niṣādaḥ syāt ṣaḍjagrāme vidhirbhavet // BhN_28.26 //",
  "GK18bharnatu:8349": "atha mūrcchanāḥ dvaigrāmikyaścaturdaśa:",
  "GK18bharnatu:8350": "ādāvuttaramandrā syādrajanī cottarāyatā /",
  "GK18bharnatu:8351": "caturthī śuddhaṣaḍjā tu pañcamī matsarīkṛtā // BhN_28.27 //",
  "GK18bharnatu:8352": "aśvakrāntā tathā ṣaṣṭhī saptamī cābhirudgatā /",
  "GK18bharnatu:8353": "ṣaḍjagrāmāśritā hyetā vijñeyāḥ saptamūrcchanāḥ // BhN_28.28 //",
  "GK18bharnatu:8354": "ṣaḍje cottaramandrā syādṛṣabhe cābhirudgatā /",
  "GK18bharnatu:8355": "aśvakrāntā tu gāndhāre madhyame matsarīkṛtā // BhN_28.29 //",
  "GK18bharnatu:8356": "pañcame śuddhaṣaḍjā syāddhaivate cottarāyatā /",
  "GK18bharnatu:8357": "niṣāde rajanī ca syādityetāḥ ṣaḍjamūrcchanāḥ // BhN_28.30 //",
  "GK18bharnatu:8358": "atha madhyamagrāme:",
  "GK18bharnatu:8359": "sauvīrī hariṇāśvā ca syātkalopanatā tathā /",
  "GK18bharnatu:8360": "śuddhamadhyā tathā mārgī pauravī hṛṣyakā tathā /",
  "GK18bharnatu:8361": "madhyamagrāmajā hyetā vijñeyāḥ saptamūrcchanāḥ // BhN_28.31 //",
  "GK18bharnatu:8362": "api ca:",
  "GK18bharnatu:8363": "kramayuktāḥ svarāḥ sapta mūrcchanetyabhisaṃjñitāḥ /",
  "GK18bharnatu:8364": "ṣaṭpañcasvarakāstānāḥ ṣāḍavauḍuvitāśrayāḥ // BhN_28.32 //",
  "GK18bharnatu:8365": "sādhāraṇakṛtāścaiva kākalīsamalaṅkṛtāḥ /",
  "GK18bharnatu:8366": "antarasvarasaṃyuktā mūrcchanā grāmayordvayoḥ // BhN_28.33 //",
  "GK18bharnatu:8367": "yathā:",
  "GK18bharnatu:8368": "chāyāsu bhavati śītaṃ prasvedo bhavati cātapasthasya /",
  "GK18bharnatu:8369": "na ca nāgato vasanto na ca niḥśeṣaḥ śiśirakālaḥ // BhN_28.34 //",
  "GK18bharnatu:8370": "bhavataścātra:",
  "GK18bharnatu:8371": "antarasvarasaṃyogo nityamārohisaṃśrayaḥ /",
  "GK18bharnatu:8372": "kāryo hyalpo viśeṣeṇa nāvarohī kadācana // BhN_28.35 //",
  "GK18bharnatu:8373": "kriyamāṇo 'varohī syādalpo vā yadi vā bahuḥ /",
  "GK18bharnatu:8374": "jātirāgaṃ śrutiṃ caiva nayante tvantarasvarāḥ // BhN_28.36 //",
  "GK18bharnatu:8375": "iti",
  "GK18bharnatu:8376": "jātīridānīṃ vakṣyāmaḥ",
  "GK18bharnatu:8377": "svarasādhāraṇagatāstisro jñeyāstu jātayaḥ /",
  "GK18bharnatu:8378": "madhyamā pañcamī caiva ṣaḍjamadhyā tathaiva ca // BhN_28.37 //",
  "GK18bharnatu:8379": "āsāmaṃśāstu vijñeyāḥ ṣaḍjamadhyamapañcamāḥ /",
  "GK18bharnatu:8380": "yathā svaṃ durbalatarā vyaktā sā pañcamī tathā // BhN_28.38 //",
  "GK18bharnatu:8381": "jātayo 'ṣṭādaśetyevaṃ brahmaṇābhihitaṃ purā /",
  "GK18bharnatu:8382": "tāstvahaṃ vartayiṣyāmi grahāṃśādivibhāgataḥ // BhN_28.39 //",
  "GK18bharnatu:8383": "ṣāḍjī caivārṣabhī caiva dhaivatyatha niṣādinī /",
  "GK18bharnatu:8384": "ṣaḍjodīcyavatī caiva tathā vai ṣaḍjakaiśikī // BhN_28.40 //",
  "GK18bharnatu:8385": "ṣaḍjamadhyā tathā caiva ṣaḍjagrāmasamāśrayāḥ /",
  "GK18bharnatu:8386": "ata ūrdhvaṃ pravakṣyāmi madhyamagrāmasaṃśritāḥ // BhN_28.41 //",
  "GK18bharnatu:8387": "gāndhārī madhyamā caiva gāndhārodīcyavā tathā /",
  "GK18bharnatu:8388": "pañcamī raktagāndhārī tathā gāndhārapañcamī // BhN_28.42 //",
  "GK18bharnatu:8389": "madhyamodīcyavā caiva nandayanti tathaiva ca /",
  "GK18bharnatu:8390": "karmāravī ca vijñeyā tathāndhrī kaiśikī matā // BhN_28.43 //",
  "GK18bharnatu:8391": "svarasādhāraṇagatāstisro jñeyāstu jātayaḥ /",
  "GK18bharnatu:8392": "madhyamā ṣaḍjamadhyā ca pañcamī caiva sūribhiḥ // BhN_28.44 //",
  "GK18bharnatu:8393": "āsāmaṃśāstu vijñeyāḥ ṣaḍjamadhyamapañcamāḥ /",
  "GK18bharnatu:8394": "yathāsvaṃ durbalataraṃ vyatyāsāttvatra pañcamī // BhN_28.45 //",
  "GK18bharnatu:8395": "śuddhā vikṛtāścaiva hi samavāyājjātayastu jāyante /",
  "GK18bharnatu:8396": "punarevāśuddhakṛtā bhavantyathaikādaśānyāstu // BhN_28.46 //",
  "GK18bharnatu:8397": "tāsāṃ yannirvṛttāḥ svareṣvathāṃśeṣu jātiṣu ca jātiḥ /",
  "GK18bharnatu:8398": "tadvakṣyāmi yathāvatsaṃkṣepeṇa krameṇeha // BhN_28.47 //",
  "GK18bharnatu:8399": "parasparaviniṣpannā jñeyā hyevaṃ tu jātayaḥ /",
  "GK18bharnatu:8400": "pṛthaglakṣaṇasaṃyuktā dvaigrāmikāḥ svarāśrayāḥ // BhN_28.48 //",
  "GK18bharnatu:8401": "catasro jātayo nityaṃ jñeyāḥ saptasvarā budhaiḥ /",
  "GK18bharnatu:8402": "catasraḥ ṣaṭsvarā jñeyāḥ smṛtāḥ pañcasvarā daśa // BhN_28.49 //",
  "GK18bharnatu:8403": "madhyamodīcyavā caiva tathā vai ṣaḍjakaiśikī /",
  "GK18bharnatu:8404": "kārmāravī ca saṃpūrṇā tathā gāndhārapañcamī // BhN_28.50 //",
  "GK18bharnatu:8405": "ṣāḍjyāndhrī nandayantī ca gāndhārodīcyavā tathā /",
  "GK18bharnatu:8406": "catasraḥ ṣaṭsvarā hyetāḥ jñeyāḥ pañca svarā daśa // BhN_28.51 //",
  "GK18bharnatu:8407": "naiṣādī cārṣabhī caiva dhaivatī ṣaḍjamadhyamā /",
  "GK18bharnatu:8408": "ṣaḍjodīcyavatī caiva pañca ṣaḍjāśritāḥ smṛtāḥ // BhN_28.52 //",
  "GK18bharnatu:8409": "gāndhārī raktagāndhārī madhyamā pañcamī tathā /",
  "GK18bharnatu:8410": "kaiśikī caiva pañcaitā madhyamagrāmasaṃśrayāḥ // BhN_28.53 //",
  "GK18bharnatu:8411": "yāstāḥ saptasvarā jñeyā yāścaitāḥ ṣaṭsvarāḥ smṛtāḥ /",
  "GK18bharnatu:8412": "kadācit ṣāḍavībhūtāḥ kadāciccauḍuve matāḥ // BhN_28.54 //",
  "GK18bharnatu:8413": "ṣaḍjagrāme tu sampūrṇā vijñeyā ṣaḍjakaiśikī /",
  "GK18bharnatu:8414": "ṣaṭsvarā caiva vijñeyā ṣāḍjī gāndhārayogataḥ // BhN_28.55 //",
  "GK18bharnatu:8415": "gāndhārapañcamī caiva madhyamodīcyavā tathā /",
  "GK18bharnatu:8416": "punaśca ṣaṭsvarā jñeyā gāndhārodīcyavā budhaiḥ // BhN_28.56 //",
  "GK18bharnatu:8417": "āndhrī ca nandayantī ca madhyamagrāmasaṃśrayāḥ /",
  "GK18bharnatu:8418": "evametā budhairjñeyā dvaigrāmikyo 'pi jātayaḥ // BhN_28.57 //",
  "GK18bharnatu:8419": "ata ūrdhvaṃ pravakṣyāmi tāsāmaṃśavikalpanam /",
  "GK18bharnatu:8420": "ṣaṭsvarāḥ saptame hyaṃśe neṣyante ṣaḍjamadhyamāḥ // BhN_28.58 //",
  "GK18bharnatu:8421": "saṃvādyalopādgāndhāre tadvadeva hi neṣyate /",
  "GK18bharnatu:8422": "gāndhārīraktagāndhārīkaiśikīnāṃ tu pañcamaḥ // BhN_28.59 //",
  "GK18bharnatu:8423": "ṣaḍjāyāṃ caiva gāndhāramaṃśakaṃ viddhi ṣāḍavam /",
  "GK18bharnatu:8424": "ṣāḍavaṃ dhaivate nāsti ṣaḍjodīcyāmathāṃśake // BhN_28.60 //",
  "GK18bharnatu:8425": "saṃvādyalopātsaptaitāḥ ṣāṭsvaryeṇa vivarjitāḥ /",
  "GK18bharnatu:8426": "gāndhārīraktagāndhāryoḥ ṣaḍjamadhyamapañcamāḥ // BhN_28.61 //",
  "GK18bharnatu:8427": "saptamaścaiva vijñeyo yeṣu nauḍuvitaṃ bhavet /",
  "GK18bharnatu:8428": "dvau ṣaḍjamadhyamāṃśo tu gāndhāro 'tha niṣādavān // BhN_28.62 //",
  "GK18bharnatu:8429": "ṛṣabhaścaiva pañcamyāṃ kaiśikyāṃ caiva dhaivataḥ /",
  "GK18bharnatu:8430": "evaṃ tu dvādaśaiveha varjyāḥ pañca svarāḥ sadā // BhN_28.63 //",
  "GK18bharnatu:8431": "tāstvanauḍuvitā nityaṃ kartavyā hi svarāśrayāḥ /",
  "GK18bharnatu:8432": "sarvasvarāṇāṃ nāśastu vihitastvatha jātiṣu // BhN_28.64 //",
  "GK18bharnatu:8433": "na madhyamasya nāśastu kartavyo hi kadācana /",
  "GK18bharnatu:8434": "sarvasvarāṇāṃ pravaro hyanāśī madhyamaḥ smṛtaḥ /",
  "GK18bharnatu:8435": "gāndharvakalpe vihitaḥ sāmasvapi ca madhyamaḥ // BhN_28.65 //",
  "GK18bharnatu:8436": "daśakaṃ jātilakṣaṇam:",
  "GK18bharnatu:8437": "grahāṃśau tāramandrau ca nyāso 'panyāsa eva ca /",
  "GK18bharnatu:8438": "alpatvaṃ ca bahutvaṃ ca ṣāḍavauḍuvite tathā // BhN_28.66 //",
  "GK18bharnatu:8439": "atha grahāḥ:",
  "GK18bharnatu:8440": "grahāstu sarvajātīnāmaṃśavatparikīrtitāḥ /",
  "GK18bharnatu:8441": "yatpravṛttaṃ bhavedgeyamaṃśo grahavikalpitaḥ // BhN_28.67 //",
  "GK18bharnatu:8442": "tatrāṃśo nāma:",
  "GK18bharnatu:8443": "yasmin bhavati rāgaśca yasmāccaiva pravartate /",
  "GK18bharnatu:8444": "mandraśca tāramandraśca yo 'tyarthaṃ copalabhyate // BhN_28.68 //",
  "GK18bharnatu:8445": "grahāpanyāsavinyāsasaṃnyāsanyāsagocaraḥ /",
  "GK18bharnatu:8446": "anuvṛttaśca yasyeha soṃ'śaḥ syāddaśalakṣaṇaḥ // BhN_28.69 //",
  "GK18bharnatu:8447": "pañcasvaraparā tāragatiryathā",
  "GK18bharnatu:8448": "aṃśāttāragatiṃ vidyādācaturthasvarādiha /",
  "GK18bharnatu:8449": "ā pañcamātpañcamādvā nātaḥparamiheṣyate // BhN_28.70 //",
  "GK18bharnatu:8450": "tridhā mandragatiḥ |",
  "GK18bharnatu:8451": "aṃśaparā nyāsaparā aparanyāsaparā ceti |",
  "GK18bharnatu:8452": "mandrastvaṃśaparo nāsti nyāsau tu dvau vyavasthitau /",
  "GK18bharnatu:8453": "gāndhāranyāsaliṅge tu dṛṣṭamārṣabhasevanam // BhN_28.71 //",
  "GK18bharnatu:8454": "atha nyāsa ekaviṃśatisaṅkhyaḥ |",
  "GK18bharnatu:8455": "aṅgasamāptau nyāsaḥ |",
  "GK18bharnatu:8456": "tadvadapanyāso hyaṅgamadhye ṣaṭpañcāśatsaṅkhyaḥ |",
  "GK18bharnatu:8457": "yathā:",
  "GK18bharnatu:8458": "nyāso 'ṅgasamāptau sa caikaviṃśatisaṅkhyastathā /",
  "GK18bharnatu:8459": "akṣarāṇi ṣaṭpañcāśatsaṃkhyo 'panyāso 'ṅgamadhye bhavet // BhN_28.72 //",
  "GK18bharnatu:8460": "tatra prathamaṃ vidārīmadhye nyāsasvaraprayuktastu /",
  "GK18bharnatu:8461": "vivadanaśīlaṃ muktvā saṃnyāsaḥ so 'bhidhātavyaḥ /",
  "GK18bharnatu:8462": "kṛtvā padāvasāne vinyāsātkvāpi vinyāsaḥ // BhN_28.73 //",
  "GK18bharnatu:8463": "tathā:",
  "GK18bharnatu:8464": "alpatve 'tha bahutve balavadabalatā viniścayādeva /",
  "GK18bharnatu:8465": "jātisvaraistu nityaṃ jātyalpatvaṃ dvividhametat // BhN_28.74 //",
  "GK18bharnatu:8466": "sañcārāṃśe balasthānāmalpatve durbalāsu ca /",
  "GK18bharnatu:8467": "nyāsaścāntaramārgastu jātīnāṃ vyaktikārakaḥ // BhN_28.75 //",
  "GK18bharnatu:8468": "pañcasvaramauḍuvitaṃ vijñeyaṃ daśavidhaṃ prayogajñaiḥ /",
  "GK18bharnatu:8469": "triṃśatprakāravihitaṃ pūrvoktaṃ lakṣaṇaṃ cāsya // BhN_28.76 //",
  "GK18bharnatu:8470": "ṣaṭsvarasya prayogo 'sti tathā pañcasvarasya ca /",
  "GK18bharnatu:8471": "catuḥsvaraprayogo 'pi hyavakṛṣṭadhruvāsviha // BhN_28.77 //",
  "GK18bharnatu:8472": "dvaigrāmikīṇāṃ jātīnāṃ sarvāsāmapi nityaśaḥ /",
  "GK18bharnatu:8473": "aṃśāstriṣaṣṭirvijñeyāsteṣāṃ caivāṃśavad grahāḥ // BhN_28.78 //",
  "GK18bharnatu:8474": "aṃśagrahamidānīṃ vakṣyāmaḥ |",
  "GK18bharnatu:8475": "tatra:",
  "GK18bharnatu:8476": "madhyamodīcyavāyāstu nandayantyāstathaiva ca /",
  "GK18bharnatu:8477": "tathā gāndhārapañcamyāḥ pañcamoṃ'śo grahastathā // BhN_28.79 //",
  "GK18bharnatu:8478": "dhaivatyāśca tathā hyaṃśau vijñeyau dhaivatarṣabhau /",
  "GK18bharnatu:8479": "pañcamyāśca tathā jñeyau grahāṃśau pañcamarṣabhau // BhN_28.80 //",
  "GK18bharnatu:8480": "gāndhārodīcyavāyāstu grahāṃśau ṣaḍjamadhyamau /",
  "GK18bharnatu:8481": "ārṣabhyāśca grahā aṃśā dhaivatarṣabhasaptamāḥ // BhN_28.81 //",
  "GK18bharnatu:8482": "gāndhāraśca niṣādaśca hyārṣabhaśca tathāparaḥ /",
  "GK18bharnatu:8483": "niṣādinyāstrayo hyete grahā aṃśāśca kīrtitāḥ // BhN_28.82 //",
  "GK18bharnatu:8484": "ṣaḍjapañcamagāndhāraistribhireva prakīrtitāḥ /",
  "GK18bharnatu:8485": "aṃśairgrahaistathā caiva vijñeyā ṣaḍjakaiśikī // BhN_28.83 //",
  "GK18bharnatu:8486": "ṣaḍjaśca madhyamaścaiva niṣādo dhaivatastathā /",
  "GK18bharnatu:8487": "ṣaḍjodīcyavatījātergrahā aṃśāśca kīrtitāḥ // BhN_28.84 //",
  "GK18bharnatu:8488": "pañcamaścārṣabhaścaiva niṣādo dhaivatastathā /",
  "GK18bharnatu:8489": "kārmāravyā budhairaṃśā grahāśca parikīrtitāḥ // BhN_28.85 //",
  "GK18bharnatu:8490": "gāndhāraścārṣabhaścaiva pañcamo 'tha niṣādavān /",
  "GK18bharnatu:8491": "catvaroṃśā bhavantyāndhryā grahāścaiva tathaiva hi // BhN_28.86 //",
  "GK18bharnatu:8492": "ṣaḍjaścātharṣabhaścaiva madhyamaḥ pañcamastathā /",
  "GK18bharnatu:8493": "madhyamāyā grahā jñeyā aṃśāścaiva sadhaivatāḥ // BhN_28.87 //",
  "GK18bharnatu:8494": "niṣādaṣaḍjagāndhāramadhyamāḥ pañcamastathā /",
  "GK18bharnatu:8495": "gāndhārīraktagāndhāryorgrahā aṃśāḥ prakīrtitāḥ // BhN_28.88 //",
  "GK18bharnatu:8496": "ṣaḍjī dhaivatagāndhāraṣaḍjamadhyamapañcamaiḥ /",
  "GK18bharnatu:8497": "grahairaṃśaiśca vijñeyā vikṛtā svarayogataḥ // BhN_28.89 //",
  "GK18bharnatu:8498": "kaiśikyāścārṣabhaṃ hitvā grahāṃśāḥ ṣaṭ svarāḥ smṛtāḥ /",
  "GK18bharnatu:8499": "saptasvaragrahāṃśā tu vijñeyā ṣaḍjamadhyamā // BhN_28.90 //",
  "GK18bharnatu:8500": "ete triṣaṣṭirvijñeyāḥ sarvāsvaṃśāstu jātiṣu /",
  "GK18bharnatu:8501": "aṃśavacca grahāstāsāṃ sarvāsāmeva nityaśaḥ // BhN_28.91 //",
  "GK18bharnatu:8502": "sarvāsāmeva jātīnāṃ trijātistu gaṇaḥ smṛtaḥ /",
  "GK18bharnatu:8503": "te ca sapta gaṇā jñeyā vardhamānasvarā budhaiḥ // BhN_28.92 //",
  "GK18bharnatu:8504": "ekasvaro dvisvaraśca trisvaro 'tha catuḥsvaraḥ /",
  "GK18bharnatu:8505": "pañcasvaraścaturthā syādekadhā saptaṣaṭsvarau // BhN_28.93 //",
  "GK18bharnatu:8506": "etaduktaṃ mayā tvāsāṃ grahāṃśaparikalpanam /",
  "GK18bharnatu:8507": "punaścaiva pravakṣyāmi nyāsāpanyāsayogataḥ // BhN_28.94 //",
  "GK18bharnatu:8508": "pañcāṃśā tu bhavet ṣāḍjī niṣādarṣabhavarjitā /",
  "GK18bharnatu:8509": "apanyāso bhavedatra gāndhāraḥ pañcamastathā // BhN_28.95 //",
  "GK18bharnatu:8510": "nyāsaścātra bhavet ṣaḍjo lopyaḥ saptama eva ca /",
  "GK18bharnatu:8511": "ṣaḍjagāndhārasañcāraḥ ṣaḍjadhaivatayostathā // BhN_28.96 //",
  "GK18bharnatu:8512": "ṣāḍavaṃ saptamopetamalpau vai saptamarṣabhau /",
  "GK18bharnatu:8513": "gāndhārasya ca bāhulyaṃ tvatra kāryaṃ prayoktubhiḥ // BhN_28.97 //",
  "GK18bharnatu:8514": "ārṣabhyāmṛṣabhastvaṃśo niṣādo dhaivatastathā /",
  "GK18bharnatu:8515": "eta eva hyapanyāsā nyāsaścāpyṛṣabhaḥ smṛtaḥ /",
  "GK18bharnatu:8516": "ṣaṭpañcasvaratā cātra ṣaḍjapañcamayorvinā // BhN_28.98 //",
  "GK18bharnatu:8517": "dhaivatyāṃ dhaivato nyāsastvaṃśāvṛṣabhadhaivato /",
  "GK18bharnatu:8518": "apanyāsā bhavantyatra dhaivatārṣabhamadhyamāḥ // BhN_28.99 //",
  "GK18bharnatu:8519": "ṣaḍjapañcamahīnaṃ tu pāñcsvaryaṃ vidhīyate /",
  "GK18bharnatu:8520": "pañcamena vinā caiva ṣāḍavaṃ parikīrtitam // BhN_28.100 //",
  "GK18bharnatu:8521": "ārohiṇau ca tau kāryau laṅghanīyau tathaiva ca /",
  "GK18bharnatu:8522": "niṣādaścarṣabhaścaiva gāndhāro balavāṃstathā // BhN_28.101 //",
  "GK18bharnatu:8523": "niṣādinyāṃ niṣādoṃ'śo sagāndhārarṣabhastathā /",
  "GK18bharnatu:8524": "eta eva hyapanyāsā nyāsaścaivātra saptamaḥ // BhN_28.102 //",
  "GK18bharnatu:8525": "dhaivatyā iva kartavye ṣāḍavauḍuvite tathā /",
  "GK18bharnatu:8526": "tadvacca laṅghanīyau tu balavantau tathaiva ca // BhN_28.103 //",
  "GK18bharnatu:8527": "aṃśāstu ṣaḍjakaiśikyāḥ ṣaḍjagāndhārapañcamāḥ /",
  "GK18bharnatu:8528": "apanyāsā bhavantyatra ṣaḍjapañcamasaptamāḥ // BhN_28.104 //",
  "GK18bharnatu:8529": "gāndhāraśca bhavennyāso hainasvaryaṃ na cātra tu /",
  "GK18bharnatu:8530": "daurbalyaṃ cātra kartavyaṃ dhaivatasyārṣabhasya ca // BhN_28.105 //",
  "GK18bharnatu:8531": "(madhyama)",
  "GK18bharnatu:8532": "ṣaḍjaśca madhyamaścaiva niṣādo dhaivatastathā /",
  "GK18bharnatu:8533": "syuḥ ṣaḍjodīcyavāṃśāstu nyāsaścaiva tu madhyamaḥ // BhN_28.106 //",
  "GK18bharnatu:8534": "apanyāso bhavatyasya dhaivataḥ ṣaḍja eva ca /",
  "GK18bharnatu:8535": "parasparāṃśagamanamiṣṭataśca vidhīyate // BhN_28.107 //",
  "GK18bharnatu:8536": "ṣāṭsvaryamṛṣabhāpetaṃ kāryaṃ gāndharvavedibhiḥ /",
  "GK18bharnatu:8537": "pañcamārṣabhahīnaṃ tu pāñcasvaryaṃ tu tatra vai // BhN_28.108 //",
  "GK18bharnatu:8538": "ṣaḍjaścāpyṛṣabhaścaiva gāndhāraśca balī bhavet /",
  "GK18bharnatu:8539": "gāndhārasya ca bāhulyaṃ mandrasthāne vidhīyate // BhN_28.109 //",
  "GK18bharnatu:8540": "sarveṃśāḥ ṣaḍjamadhyāyāmapanyāsāstathaiva ca /",
  "GK18bharnatu:8541": "ṣaḍjaśca madhyamaścāpi nyāsau nāryau prayoktṛbhiḥ // BhN_28.110 //",
  "GK18bharnatu:8542": "gāndhārasaptamāpetaṃ pāñcasvaryaṃ vidhīyate /",
  "GK18bharnatu:8543": "ṣāḍavaṃ saptamāpetaṃ kāryaṃ cātra prayogataḥ // BhN_28.111 //",
  "GK18bharnatu:8544": "sarvasvarāṇāṃ sañcāra iṣṭatastu vidhīyate /",
  "GK18bharnatu:8545": "ṣaḍjagrāmāśritā hyetā vijñeyāḥ sapta jātayaḥ // BhN_28.112 //",
  "GK18bharnatu:8546": "ataḥ paraṃ pravakṣyāmi madhyamagrāmasaṃśrayāḥ /",
  "GK18bharnatu:8547": "gāndhāryāḥ pañca evāṃśā dhaivatarṣabhavarjitāḥ // BhN_28.113 //",
  "GK18bharnatu:8548": "ṣaḍjaśca pañcamaścaiva hyapanyāsau prakīrtitau /",
  "GK18bharnatu:8549": "gāndhāraśca bhavennyāsaḥ ṣāḍavaṃ carṣabhaṃ vinā // BhN_28.114 //",
  "GK18bharnatu:8550": "dhaivatarṣabhayorhīnaṃ tathā cauḍuvitaṃ bhavet /",
  "GK18bharnatu:8551": "laṅghanīyau ca tau nityamārṣabhāddhaivataṃ vrajet /",
  "GK18bharnatu:8552": "vihitastviti gāndhāryāḥ svaranyāsāṃśagocaraḥ // BhN_28.115 //",
  "GK18bharnatu:8553": "lakṣaṇaṃ raktagāndhāryā gāndhāryā eva yatsmṛtam /",
  "GK18bharnatu:8554": "dhaivato balavānatra daurbalyaṃ tasya lopataḥ // BhN_28.116 //",
  "GK18bharnatu:8555": "gāndhāraṣaḍjayoścātra sañcāraścārṣabhādvinā /",
  "GK18bharnatu:8556": "apanyāsastathā caiva madhyamastu vidhīyate // BhN_28.117 //",
  "GK18bharnatu:8557": "gāndhārodīcyavāṃśau tu vijñeyau ṣaḍjamadhyamau /",
  "GK18bharnatu:8558": "pāñcasvaryaṃ na caivātra ṣāṭsvaryamṛṣabhaṃ vinā // BhN_28.118 //",
  "GK18bharnatu:8559": "kāryaścāntaramārgaśca nyāsopanyāsa eva ca /",
  "GK18bharnatu:8560": "ṣaḍjodīcyavatīvattu pāñcasvaryeṇa jātucit // BhN_28.119 //",
  "GK18bharnatu:8561": "madhyamāyā bhavantyaṃśā vinā gāndhārasaptamau /",
  "GK18bharnatu:8562": "eta eva hyapanyāsā nyāsaścaiva tu madhyamaḥ // BhN_28.120 //",
  "GK18bharnatu:8563": "gāndhārasaptamāpetaṃ pāñcasvaryaṃ vidhīyate /",
  "GK18bharnatu:8564": "ṣāḍavaṃ cāpyagāndhāraṃ kartavyaṃ tu prayogataḥ // BhN_28.121 //",
  "GK18bharnatu:8565": "ṣaḍjamadhyamayoścātra kāryaṃ bāhulyameva hi /",
  "GK18bharnatu:8566": "gāndhāralaṅghanaṃ cātra kāryaṃ nityaṃ prayoktṛbhiḥ // BhN_28.122 //",
  "GK18bharnatu:8567": "madhyamodīcyavā pūrṇā hyaṃśa ekastu pañcamaḥ /",
  "GK18bharnatu:8568": "śeṣo vidhistu kartavyo gāndhārodīcyavāṃ gataḥ // BhN_28.123 //",
  "GK18bharnatu:8569": "dvāvaṃśāvatha pañcamyāmṛṣabhaḥ pañcamastathā /",
  "GK18bharnatu:8570": "sa(ṛ)niṣādāvapanyāsau nyāsaścaiva tu pañcamaḥ // BhN_28.124 //",
  "GK18bharnatu:8571": "madhyamāvattu kartavye ṣāḍavauḍuvite tathā /",
  "GK18bharnatu:8572": "daurbalyaṃ cātra kartavyaṃ ṣaḍjagāndhāramadhyamaiḥ // BhN_28.125 //",
  "GK18bharnatu:8573": "kuryādapyatra sañcāraṃ pañcamasyārṣabhasya ca /",
  "GK18bharnatu:8574": "gāndhāragamanaṃ caiva kāryaṃ tvalpaśca saptamaḥ // BhN_28.126 //",
  "GK18bharnatu:8575": "(lpaṃ ca saptamāt)",
  "GK18bharnatu:8576": "atha gāndhārapañcamyāḥ pañcamoṃ'śaḥ prakīrtitaḥ /",
  "GK18bharnatu:8577": "tāragatyā tu ṣaḍjo 'pi kadācinnātivartate // BhN_28.127 //",
  "GK18bharnatu:8578": "ṛṣabhaḥ pañcamaścaiva hyapanyāsau prakīrtitau /",
  "GK18bharnatu:8579": "nyāsaścaiva tu gāndhāro sā ca pūrṇasvarā sadā /",
  "GK18bharnatu:8580": "pañcamyā yaśca gāndhāryāḥ sañcāraḥ sa vidhīyate // BhN_28.128 //",
  "GK18bharnatu:8581": "pañcamaścārṣabhaścaiva gāndhāro 'tha niṣādavān /",
  "GK18bharnatu:8582": "catvāroṃ'śā bhavantyāndhryāmapanyāsāsta eva hi // BhN_28.129 //",
  "GK18bharnatu:8583": "gāndhāraśca bhavennyāsaḥ ṣaḍjāpetaṃ tu ṣāḍavam /",
  "GK18bharnatu:8584": "gāndhārārṣabhayoścāpi sañcārastu parasparam // BhN_28.130 //",
  "GK18bharnatu:8585": "saptamasya ca ṣaṣṭhasya nyāso gatyanupūrvaśaḥ /",
  "GK18bharnatu:8586": "ṣaḍjasya laṅghanaṃ cātra nāsti cauḍuvitaṃ sadā // BhN_28.131 //",
  "GK18bharnatu:8587": "nandayantyāḥ kramān nyāsāpanyāsāṃśāḥ prakīrtitāḥ /",
  "GK18bharnatu:8588": "gāndhāro madhyamaścaiva pañcamaścaiva nityaśaḥ // BhN_28.132 //",
  "GK18bharnatu:8589": "ṣaḍjo lopyaśca laṅghyaśca nāndhrīsañcaraṇaṃ bhavet /",
  "GK18bharnatu:8590": "laṅghanaṃ hyṛṣabhasyāpi tacca mandragataṃ smṛtam // BhN_28.133 //",
  "GK18bharnatu:8591": "tāragatyā tu ṣaḍjastu kadācinnātivartate /",
  "GK18bharnatu:8592": "gāndhāro vā grahaḥ kāryastathā nyāsaśca nityaśaḥ // BhN_28.134 //",
  "GK18bharnatu:8593": "kārmāravyāḥ smṛtā hyaṃśā ārṣabhaḥ pañcamastathā /",
  "GK18bharnatu:8594": "dhaivataśca niṣādaścāpyapanyāsāsta eva tu /",
  "GK18bharnatu:8595": "pañcamaśca bhavennyāso hainasvaryaṃ na cātra tu // BhN_28.135 //",
  "GK18bharnatu:8596": "gāndhārasya viśeṣeṇa sarvato gamanaṃ bhavet // BhN_28.136 //",
  "GK18bharnatu:8597": "kaiśikyāstu tathā hyaṃśāḥ sarve caivārṣabhaṃ vinā /",
  "GK18bharnatu:8598": "eta eva hyapanyāsā nyāsau gāndhārasaptamau // BhN_28.137 //",
  "GK18bharnatu:8599": "dhaivateṃśe niṣāde ca nyāsaḥ pañcama iṣyate /",
  "GK18bharnatu:8600": "apanyāsaḥ kadācittu ṛṣabho 'pi vidhīyate // BhN_28.138 //",
  "GK18bharnatu:8601": "ārṣabhe ṣāḍavaṃ cātra dhaivatarṣabhavarjitam /",
  "GK18bharnatu:8602": "tathā cauḍuvitaṃ kuryād balinau cāntyapañcamau // BhN_28.139 //",
  "GK18bharnatu:8603": "daurbalyamṛṣabhasyātra laṅghanaṃ ca viśeṣataḥ /",
  "GK18bharnatu:8604": "aṃśavat kalpitaścānyaiḥ ṣāḍave tu vidhīyate /",
  "GK18bharnatu:8605": "ṣaḍjamadhyāvadatrāpi sañcārastu bhavediha // BhN_28.140 //",
  "GK18bharnatu:8606": "evametā budhairjñeyā jātayo daśalakṣaṇāḥ /",
  "GK18bharnatu:8607": "yathā yasmin rase yāśca gadato me nibodhata // BhN_28.141 //",
  "GK18bharnatu:8608": "iti jātivikalpādhyāyo 'ṣṭāviṃśaḥ samāptaḥ",
  "GK18bharnatu:8609": "_____________________________________________________________",
  "GK18bharnatu:8610": "atha ekonatriṃśattamo 'dhyāyaḥ",
  "GK18bharnatu:8611": "ṣaḍjodīcyavatī caiva ṣaḍjamadhyā tathaiva ca /",
  "GK18bharnatu:8612": "madhyapañcamabāhulyāt kāryā śṛṅgārahāsyayoḥ // BhN_29.1 //",
  "GK18bharnatu:8613": "ṣāḍjī tvathārṣabhī caiva svasvarāṃśaparigrahāt /",
  "GK18bharnatu:8614": "vīraraudrādbhuteṣvete prayojye gānayoktṛbhiḥ // BhN_29.2 //",
  "GK18bharnatu:8615": "niṣāde 'ṃśe tu naiṣādī gāndhāre ṣaḍjakaiśikī /",
  "GK18bharnatu:8616": "karuṇe tu rase kāryā jātigānaviśāradaiḥ // BhN_29.3 //",
  "GK18bharnatu:8617": "dhaivatī dhaivatāṃśe tu bībhatse sabhayānake /",
  "GK18bharnatu:8618": "dhruvāvidhāne kartavyā jātirgāne prayatnataḥ /",
  "GK18bharnatu:8619": "rasaṃ kāryamavasthāṃ ca jñātvā yojyā prayoktṛbhiḥ /",
  "GK18bharnatu:8620": "ṣaḍjagrāmāśritā hyetāḥ prayojyā jātayo budhaiḥ // BhN_29.4 //",
  "GK18bharnatu:8621": "ataḥ paraṃ pravakṣyāmi madhyamagrāmasaṃśrayāḥ /",
  "GK18bharnatu:8622": "gāndhārīraktagāndhāryau gāndhārāṃśopapattitaḥ /",
  "GK18bharnatu:8623": "karuṇe tu rase kārye niṣāde 'ṃśe tathaiva ca // BhN_29.5 //",
  "GK18bharnatu:8624": "madhyamā pañcamī caiva nandayantī tathaiva ca /",
  "GK18bharnatu:8625": "gāndhārapañcamī caiva madhyamodīcyavā tathā /",
  "GK18bharnatu:8626": "madhyamapañcamabāhulyāt kāryāḥ śṛṅgārahāsyayoḥ // BhN_29.6 //",
  "GK18bharnatu:8627": "kārmāravī tathā cāndhrī gāndhārodīcyavā tathā /",
  "GK18bharnatu:8628": "vīre raudre 'dbhute kāryāḥ ṣaḍjarṣabhāṃśayojitāḥ /",
  "GK18bharnatu:8629": "kaiśikī dhaivatāṃśe tu bībhatse sabhayānake // BhN_29.7 //",
  "GK18bharnatu:8630": "ekaiva ṣaḍjamadhyā jñeyā sarvarasasaṃśrayā jātiḥ /",
  "GK18bharnatu:8631": "tasyāstvaṃśāḥ sarve svarāstu vihitāḥ prayogavidhau // BhN_29.8 //",
  "GK18bharnatu:8632": "yo yadā balavān yasmin svaro jātisamāśrayāt /",
  "GK18bharnatu:8633": "tatpravṛttaṃ rase kāryaṃ gānaṃ geye prayoktṛbhiḥ // BhN_29.9 //",
  "GK18bharnatu:8634": "madhyapañcamabhūyiṣṭhaṃ gānaṃ śṛṅgārahāsyayoḥ /",
  "GK18bharnatu:8635": "ṣaḍjarṣabhaprāyakṛtaṃ vīraraudrādbhuteṣu ca // BhN_29.10 //",
  "GK18bharnatu:8636": "gāndhāraḥ saptamaścāyaṃ karuṇe gānamiṣyate /",
  "GK18bharnatu:8637": "tathā dhaivatabhūyiṣṭhaṃ bībhatse sabhayānake // BhN_29.11 //",
  "GK18bharnatu:8638": "ekaiva ṣaḍjamadhyā vijñeyākhilarasāśrayā jātiḥ /",
  "GK18bharnatu:8639": "tasyāstvaṃśāḥ sarve svarāśca vihitāḥ prayogavidhau // BhN_29.12 //",
  "GK18bharnatu:8640": "sarveṣvaṃśeṣu rasā niyamavidhānena saṃprayoktavyāḥ /",
  "GK18bharnatu:8641": "kākalyantaravihitā viśeṣayuktāstu balavantaḥ /",
  "GK18bharnatu:8642": "evametā budhairjñeyā jātayo nāṭyasaṃśrayāḥ // BhN_29.13 //",
  "GK18bharnatu:8643": "pāṭhyaprayogavihitān svarāṃścāpi nibodhata /",
  "GK18bharnatu:8644": "hāsyaśṛṅgārayoḥ kāryau svarau madhyamapañcamau // BhN_29.13*1 //",
  "GK18bharnatu:8645": "ṣaḍjarṣabhau ca kartavyau vīraraudrādbhuteṣvatha /",
  "GK18bharnatu:8646": "gāndhāraśca niṣādaśca kartavyau karuṇe rase // BhN_29.13*2 //",
  "GK18bharnatu:8647": "dhaivataśca prayogajñairbībhatse sabhayānake /",
  "GK18bharnatu:8648": "ata ūrdhvaṃ pravakṣyāmi varṇālaṅkāralakṣaṇam // BhN_29.13*3 //",
  "GK18bharnatu:8649": "ārohī cāvarohī ca sthāyisañcāriṇau tathā /",
  "GK18bharnatu:8650": "varṇāścatvāra evaite hyalaṅkārāstadāśrayāḥ // BhN_29.14 //",
  "GK18bharnatu:8651": "ārohanti svarā yatrārohīti sa tu saṃjñitaḥ /",
  "GK18bharnatu:8652": "yatra caivāvarohanti so 'varohī prakīrtitaḥ // BhN_29.15 //",
  "GK18bharnatu:8653": "sthirāḥ svarāḥ samā yatra sthāyī varṇaḥ sa ucyate /",
  "GK18bharnatu:8654": "sañcaranti svarā yatra sa sañcārīti kīrtitaḥ // BhN_29.16 //",
  "GK18bharnatu:8655": "śārīrasvarasambhūtāstristhānaguṇagocarāḥ /",
  "GK18bharnatu:8656": "catvāro lakṣaṇopetā varṇāstatra prakīrtitāḥ // BhN_29.17 //",
  "GK18bharnatu:8657": "evaṃ lakṣaṇasaṃyuktaṃ yadā varṇo 'nukarṣati /",
  "GK18bharnatu:8658": "tadā varṇasya niṣpattirjñeyā svarasamudbhavā // BhN_29.18 //",
  "GK18bharnatu:8659": "ete varṇāstu vijñeyāścatvāro gītayojakāḥ /",
  "GK18bharnatu:8660": "etān samāśritān samyagalaṅkārān nibodhata // BhN_29.19 //",
  "GK18bharnatu:8661": "prasannādiḥ prasannāntaḥ prasannādyanta eva ca /",
  "GK18bharnatu:8662": "prasannamadhyaśca tathā kramarecita eva ca /",
  "GK18bharnatu:8663": "prastāraśca prasādaśca saptaite sthāyivarṇagāḥ // BhN_29.20 //",
  "GK18bharnatu:8664": "atha sañcārijān bhūyaḥ kīrtyamānānnibodhata /",
  "GK18bharnatu:8665": "mandrastathā prasannādiḥ preṅkhito bindureva ca /",
  "GK18bharnatu:8666": "sannivṛttaḥ pravṛttaśca recitaḥ kampitaḥ samaḥ // BhN_29.21 //",
  "GK18bharnatu:8667": "kuharaścaiva veṇuśca rañcito hyavalokitaḥ /",
  "GK18bharnatu:8668": "āvartakaḥ parāvṛttaḥ sañcāriṇyaścaturdaśa // BhN_29.22 //",
  "GK18bharnatu:8669": "niṣkarṣobhyucayaścaiva hasito bindureva ca /",
  "GK18bharnatu:8670": "preṅkholitastathākṣipto vistīrṇoddhaṭitastathā // BhN_29.23 //",
  "GK18bharnatu:8671": "hrādamānaḥ sampradānaḥ sandhiḥ pracchādanastathā /",
  "GK18bharnatu:8672": "prasannādiḥ prasannānta ityārohe trayodaśa // BhN_29.24 //",
  "GK18bharnatu:8673": "vidhūtaśca trivarṇaśca tathodvāhita eva ca /",
  "GK18bharnatu:8674": "udgītaśca tathā veṇirvijñeyā hyavarohiṇaḥ // BhN_29.25 //",
  "GK18bharnatu:8675": "saptarūpagatā jñeyā alaṅkārā budhaistvime /",
  "GK18bharnatu:8676": "naite sarve dhruvāsviṣṭāḥ śrutivarṇaprakarṣaṇāt // BhN_29.26 //",
  "GK18bharnatu:8677": "na hi varṇaprakarṣastu dhruvāṇāṃ siddhiriṣyate /",
  "GK18bharnatu:8678": "śyeno vāpyathavā bindurye cānyeti prakarṣiṇaḥ // BhN_29.27 //",
  "GK18bharnatu:8679": "te dhruvāṇāṃ prayogeṣu na kāryāḥ svapramāṇataḥ /",
  "GK18bharnatu:8680": "taddhruvāṇāṃ prayoge tu kāryā hyārohiṇaḥ svarāḥ // BhN_29.28 //",
  "GK18bharnatu:8681": "yasmādarthānurūpā hi dhruvā kāryārthadarśikā /",
  "GK18bharnatu:8682": "varṇānāṃ tu punaḥ kāryaṃ kṛśatvaṃ padasaṃśrayam // BhN_29.29 //",
  "GK18bharnatu:8683": "ye 'tra prayoge gacchanti tāṃśca varṇān nibodhata /",
  "GK18bharnatu:8684": "prasannādiḥ prasannāntaḥ prasannādyanta eva ca // BhN_29.30 //",
  "GK18bharnatu:8685": "prasannamadhyamaścaiva binduḥ kampitarecitau /",
  "GK18bharnatu:8686": "tāraścaiva hi mandraśca tathā tārataraḥ punaḥ /",
  "GK18bharnatu:8687": "preṅkholitastāramandro mandratāraḥ samastathā // BhN_29.31 //",
  "GK18bharnatu:8688": "sannivṛttaḥ pravṛttaśca prasādo 'pāṅga eva ca /",
  "GK18bharnatu:8689": "ūrmiḥ preṅkho 'valokaśca ityete sarvavarṇagāḥ // BhN_29.32 //",
  "GK18bharnatu:8690": "sthāyivarṇādṛte caiṣāṃ saṃpravakṣyāmi lakṣaṇam /",
  "GK18bharnatu:8691": "kramaśo dīpito yaḥ syāt prasannādiḥ sa kathyate // BhN_29.33 //",
  "GK18bharnatu:8692": "vyastoccārita evaiṣa prasannānto vidhīyate /",
  "GK18bharnatu:8693": "ādyantayoḥ prasannatvāt prasannādyanta iṣyate // BhN_29.34 //",
  "GK18bharnatu:8694": "prasannamadhyo madhye tu prasannatvādudāhṛtaḥ /",
  "GK18bharnatu:8695": "sarvasāmyāt samo jñeyaḥ sthitastvekasvaro 'pi yaḥ // BhN_29.35 //",
  "GK18bharnatu:8696": "ādimadhyalayo yatra sa cormiriti saṃjñitaḥ /",
  "GK18bharnatu:8697": "śrutayo 'ntyād dvitīyasya mṛdumadhyāyatāḥ svarāḥ // BhN_29.36 //",
  "GK18bharnatu:8698": "āyatatvaṃ bhavennīce mṛdutvaṃ tu viparyaye /",
  "GK18bharnatu:8699": "sve svare madhyamatvaṃ ca mṛdumadhyamayostathā /",
  "GK18bharnatu:8700": "dīptāyate karuṇānāṃ śrutīnāmeṣa niścayaḥ // BhN_29.37 //",
  "GK18bharnatu:8701": "bindurekakalo jñeyaḥ kampitaśca kalādvayam /",
  "GK18bharnatu:8702": "gatāgatapravṛtto yaḥ sa preṅkholita iṣyate // BhN_29.38 //",
  "GK18bharnatu:8703": "yastu kaṇṭhe svaro 'dhaḥ syāt sa tu tāraḥ prakīrtitaḥ /",
  "GK18bharnatu:8704": "urogatastathā mandro mūrdhni tāratarastathā // BhN_29.39 //",
  "GK18bharnatu:8705": "kramāgatastu yastāraḥ ṣaṣṭhaḥ pañcama eva vā /",
  "GK18bharnatu:8706": "tāramandraprasannastu jñeyo mandragataḥ sa ca // BhN_29.40 //",
  "GK18bharnatu:8707": "laṅghayitvā parān mandrāt parāṃ tāragatiṃ gataḥ /",
  "GK18bharnatu:8708": "mandratāraprasannastu vijñeyo hyavarohaṇāt // BhN_29.41 //",
  "GK18bharnatu:8709": "prasannāntaḥ svaro yatra prasādaḥ sa tu saṃjñitaḥ /",
  "GK18bharnatu:8710": "apāṅgakistu vijñeyaḥ svarāṇāmatha sañcarāt // BhN_29.42 //",
  "GK18bharnatu:8711": "recitaḥ śirasi jñeyaḥ kampitaṃ tu kalātrayam /",
  "GK18bharnatu:8712": "kaṇṭhe niruddhapavanaḥ kuharo nāma jāyate // BhN_29.43 //",
  "GK18bharnatu:8713": "evamete tvalaṅkārā vijñeyā varṇasaṃśrayāḥ /",
  "GK18bharnatu:8714": "atha gītīḥ pravakṣyāmi chando 'kṣarasamanvitāḥ // BhN_29.44 //",
  "GK18bharnatu:8715": "śaśinā rahiteva niśā vijaleva nadī latā vipuṣpeva /",
  "GK18bharnatu:8716": "avibhūṣiteva ca strī gītiralaṅkārahīnā syāt // BhN_29.45 //",
  "GK18bharnatu:8717": "prathamā māgadhī jñeyā dvitīyā cārdhamāgadhī /",
  "GK18bharnatu:8718": "sambhāvitā tṛtīyā tu caturthī pṛthulā smṛtā // BhN_29.46 //",
  "GK18bharnatu:8719": "trinivṛttapragītā yā gītiḥ sā māgadhī smṛtā /",
  "GK18bharnatu:8720": "ardhataḥ sannivṛttā ca vijñeyā hyardhamāgadhī // BhN_29.47 //",
  "GK18bharnatu:8721": "sambhāvitā ca vijñeyā gurvakṣarasamanvitā /",
  "GK18bharnatu:8722": "pṛthulākhyā ca vijñeyā nityaṃ laghvakṣarānvitā // BhN_29.48 //",
  "GK18bharnatu:8723": "etāstu gītayo jñeyā dhruvāyogaṃ vinaiva hi /",
  "GK18bharnatu:8724": "gāndharva eva yojyāstu nityaṃ gānaprayoktṛbhiḥ // BhN_29.49 //",
  "GK18bharnatu:8725": "gītayo gaditāḥ samyag dhātūṃścaiva nibodhata /",
  "GK18bharnatu:8726": "vistāraḥ karaṇaśca syādāviddho vyañjanastathā /",
  "GK18bharnatu:8727": "catvāro dhātavo jñeyā vāditrakaraṇāśrayāḥ // BhN_29.50 //",
  "GK18bharnatu:8728": "saṅghātajo 'tha samavāyajaśca vistārajo 'nubandhakṛtaḥ /",
  "GK18bharnatu:8729": "jñetaścatuṣprakāro dhāturvistārasaṃjñaśca // BhN_29.51 //",
  "GK18bharnatu:8730": "vidhayastu smṛtāstasya pūrvaṃ vistāra eva ca /",
  "GK18bharnatu:8731": "saṅghātasamavāyau tu vijñeyau tau dviatrikau // BhN_29.52 //",
  "GK18bharnatu:8732": "pūrvaścaturvidhastatra paścimo 'ṣṭavidhaḥ smṛtaḥ /",
  "GK18bharnatu:8733": "karaṇānāṃ viśeṣeṇa vijñeyau tau pṛthak pṛthak // BhN_29.53 //",
  "GK18bharnatu:8734": "adhaścordhvaṃ ca vijñeyāvadharottarajau svarau /",
  "GK18bharnatu:8735": "saṅghātajo vidhistveṣa vijñeyo vādanaṃ prati // BhN_29.54 //",
  "GK18bharnatu:8736": "dviruttaro dviradharastvadharādiścottarāvasānaśca /",
  "GK18bharnatu:8737": "jñeyastathottarādiḥ punarapyadharāvasānaśca // BhN_29.55 //",
  "GK18bharnatu:8738": "samavāyajastathā syāt triruttarastriradharaśca vijñeyaḥ /",
  "GK18bharnatu:8739": "dviradharottarādharānto dviradharaścottaravirāmaśca // BhN_29.56 //",
  "GK18bharnatu:8740": "uttaramukho dviradharo dviruttarāvasānaśca /",
  "GK18bharnatu:8741": "madhyottaro dviradharo dviruttaro 'pyadharamadhyaśca // BhN_29.57 //",
  "GK18bharnatu:8742": "anubandhastu jñeyo vyāsasamāsācca niyatameṣāṃ hi /",
  "GK18bharnatu:8743": "evaṃ caturdaśavidho vistāro dhāturākhyātaḥ // BhN_29.58 //",
  "GK18bharnatu:8744": "ribhitoccayanīribhito hrādastu tathānubandhaḥ syāt /",
  "GK18bharnatu:8745": "pañcavidho vijñeyo vīṇāvādye karaṇadhātuḥ // BhN_29.59 //",
  "GK18bharnatu:8746": "trikapañcasaptanavakairyathākramaṃ saṃyuto bhavedvādye /",
  "GK18bharnatu:8747": "sarvairanubandhakṛtairgurvantaḥ syāt karaṇadhātuḥ // BhN_29.60 //",
  "GK18bharnatu:8748": "kṣepaḥ pluto 'tipāto 'tikīrṇamanubandhasaṃjñitaścaiva /",
  "GK18bharnatu:8749": "āviddho viṣṭo yo dhāturvai pañcavidha eva // BhN_29.61 //",
  "GK18bharnatu:8750": "dvitricatuṣkanavakaiḥ prahāraiḥ kramaśaḥ kṛtaiḥ /",
  "GK18bharnatu:8751": "āviddhadhāturvijñeyaḥ sānubandhavibhūṣitaḥ // BhN_29.62 //",
  "GK18bharnatu:8752": "vyañjanadhātoḥ puṣpaṃ kalatalaniṣkoṭitaṃ tathoddhṛṣṭam /",
  "GK18bharnatu:8753": "repho 'nubandhasaṃjño 'nusvanitaṃ binduravamṛṣṭam // BhN_29.63 //",
  "GK18bharnatu:8754": "kaniṣṭhāṅguṣṭhasaṃyuktaṃ puṣpamityabhisaṃjñitam /",
  "GK18bharnatu:8755": "aṅguṣṭhābhyāṃ samaṃ tantryoḥ sparśanaṃ yat kalaṃ tu tat // BhN_29.64 //",
  "GK18bharnatu:8756": "vāmena pīḍanaṃ kṛtvā dakṣiṇenāhatistale /",
  "GK18bharnatu:8757": "savyāṅguṣṭhaprahārastu niṣkoṭitamihocyate // BhN_29.65 //",
  "GK18bharnatu:8758": "prahāro vāmatarjanyā uddhṛṣṭamiti saṃjñitam /",
  "GK18bharnatu:8759": "sarvāṅgulisamākṣepo repha ityabhisaṃjñitaḥ // BhN_29.66 //",
  "GK18bharnatu:8760": "talasthāne 'dhastantrīṇāmanusvanitamucyate /",
  "GK18bharnatu:8761": "gurvakṣarakṛtā tantrī bindurityabhisaṃjñitaḥ // BhN_29.67 //",
  "GK18bharnatu:8762": "kaniṣṭhāṅguṣṭhakābhyāṃ tu dakṣiṇābhyāmadhomukham /",
  "GK18bharnatu:8763": "tantrīṣu triprahāraṃ cāpyavamṛṣṭaṃ prakīrtitam // BhN_29.68 //",
  "GK18bharnatu:8764": "vyāsasamāsādeṣāmanubandhaḥ sārvadhātuko jñeyaḥ /",
  "GK18bharnatu:8765": "iti daśavidhaḥ prayojyo vīṇāyāṃ vyañjano dhātuḥ // BhN_29.69 //",
  "GK18bharnatu:8766": "ityete dhātavaḥ proktāścatvāro lakṣaṇānvitāḥ /",
  "GK18bharnatu:8767": "tisṛṇāmapi vṛttīnāṃ yeṣu vādyaṃ pratiṣṭhitam // BhN_29.70 //",
  "GK18bharnatu:8768": "tisrastu vṛttayaścitrādakṣiṇāvṛttisaṃjñitāḥ /",
  "GK18bharnatu:8769": "vādyagītobhayaguṇā nirdiṣṭāntā yathākramam // BhN_29.71 //",
  "GK18bharnatu:8770": "tisro gītivṛttayaḥ prādhānyena grāhyāḥ |",
  "GK18bharnatu:8771": "citrā vṛttirdakṣiṇā ceti |",
  "GK18bharnatu:8772": "tāsāṃ tālagītilayayatimārgaprādhānyāni yathāsvaṃ vyañjakāni bhavanti |",
  "GK18bharnatu:8773": "tatra citrāyāṃ saṅkṣiptavādyatāladrutalayasamāyatynāgatagrahāṇāṃ prādhānyam |",
  "GK18bharnatu:8774": "tathā",
  "GK18bharnatu:8775": "vṛttau gītavāditradvikalātālamadhyalayasrotogatāyatisamagrahamārgāṇāṃ prādhānyam |",
  "GK18bharnatu:8776": "dakṣiṇāyāṃ gīticatuṣkalatālavilambitalayagopucchāyatyatītagrahamārgāṇāṃ prādhānyam |",
  "GK18bharnatu:8777": "sarvāsāmeva vṛttīnāṃ lalitādyāstu jātayaḥ /",
  "GK18bharnatu:8778": "dhātubhiḥ saha saṃyuktā bhavanti guṇavattarāḥ // BhN_29.72 //",
  "GK18bharnatu:8779": "eteṣāṃ dhātūnāṃ samavāyājjātayastu jāyante /",
  "GK18bharnatu:8780": "syādudāttalalitaribhitaghanasaṃjñāścatasrastu // BhN_29.73 //",
  "GK18bharnatu:8781": "tatrodātā vistāradhātuviṣayā hyudāttatvāt /",
  "GK18bharnatu:8782": "lalitā vyañjanadhātorlalitatvādeva saṃprayoktavyā // BhN_29.74 //",
  "GK18bharnatu:8783": "āviddhadhātuviṣayā ribhitā laghusañcayād vinirdiṣṭā /",
  "GK18bharnatu:8784": "karaṇaviṣayā ca ghanasaṃjñā gurulaghusañcayāttu syāt // BhN_29.75 //",
  "GK18bharnatu:8785": "trividhaṃ gīte kāryaṃ vādyaṃ vīṇāsamudbhavaṃ tajjñaiḥ /",
  "GK18bharnatu:8786": "tattvaṃ hyanugatamoghaḥ sthānaikakaraṇasamāyuktāḥ // BhN_29.76 //",
  "GK18bharnatu:8787": "layatālavarṇapadayatigītyakṣarabhāvakaṃ bhavet tattvam /",
  "GK18bharnatu:8788": "gītaṃ tu yadanugacchatyanugatamiti tadbhavedvādyam // BhN_29.77 //",
  "GK18bharnatu:8789": "āviddhakaraṇabahulaṃ hyuparyuparipāṇikaṃ drutalayaṃ ca /",
  "GK18bharnatu:8790": "anapekṣitagītārthaṃ vādyaṃ tvoghe vidhātavyam // BhN_29.78 //",
  "GK18bharnatu:8791": "evaṃ jñeyā vaiṇe vādyavidhāne tu dhātavastajjñaiḥ /",
  "GK18bharnatu:8792": "lakṣyāmyataḥ paramahaṃ nirgītavidhānasamavāyam // BhN_29.79 //",
  "GK18bharnatu:8793": "āśrāvaṇā tathā'rambho vaktrapāṇistathaiva ca /",
  "GK18bharnatu:8794": "saṅkhoṭanā tathā kāryaṃ punaśca parighaṭṭanā // BhN_29.80 //",
  "GK18bharnatu:8795": "mārgāsāritametat syāllīlākṛtamathāpi ca /",
  "GK18bharnatu:8796": "āsāritāni ca tathā triprakārakṛtāni tu // BhN_29.81 //",
  "GK18bharnatu:8797": "etāni tu bahirgītānyāhurvādyavido janāḥ /",
  "GK18bharnatu:8798": "satālāni hyatālāni cittavṛttau kṛtāni tu // BhN_29.82 //",
  "GK18bharnatu:8799": "prayojanaṃ ca vijñeyaṃ pūrvaraṅgavidhiṃ prati /",
  "GK18bharnatu:8800": "eteṣāṃ saṃpravakṣyāmi lakṣaṇaṃ sanidarśanam // BhN_29.83 //",
  "GK18bharnatu:8801": "āsrāvaṇā nāma",
  "GK18bharnatu:8802": "vistāradhātuvihitaiḥ karaṇaiḥ pravibhāgaśo dvirabhyastaiḥ /",
  "GK18bharnatu:8803": "dviścāpi sannivṛttaiḥ karaṇopacayaiḥ krameṇa syāt // BhN_29.84 //",
  "GK18bharnatu:8804": "guruṇī tvādāvekādaśakaṃ caturdaśaṃ sapañcadaśam /",
  "GK18bharnatu:8805": "sacaturviṃśakamevaṃ dviguṇīkṛtametadeva syāt // BhN_29.85 //",
  "GK18bharnatu:8806": "laghunī guru caiva syādathāṣṭamaṃ guru bhavettathā ca punaḥ /",
  "GK18bharnatu:8807": "ṣaṭ ca laghūni tato 'ntye gurvādyāśrāvaṇāyāṃ tu // BhN_29.86 //",
  "GK18bharnatu:8808": "triḥśamyoparipāṇau tālāvapyevameva caikikavān /",
  "GK18bharnatu:8809": "samapāṇau dve śamye tālāvapyevamevātha // BhN_29.87 //",
  "GK18bharnatu:8810": "bhūyaḥ śamyātālāvavapāṇāvuttarasthā caiva /",
  "GK18bharnatu:8811": "cañcatpuṭastathā syādevaṃ hyāśrāvaṇātālaḥ // BhN_29.88 //",
  "GK18bharnatu:8812": "atrodāharaṇam |",
  "GK18bharnatu:8813": "jhaṇṭuṃ jagati yavalitaka jambuka jhaṇṭuṃ titi ca laghu ca jhaṇṭum |",
  "GK18bharnatu:8814": "diṅgale gaṇapatipaśupatijambuka diṅgale varabhuja diginagi cā |",
  "GK18bharnatu:8815": "titi cādini nigicā paśupati nīticā ||",
  "GK18bharnatu:8816": "athārambhaḥ |",
  "GK18bharnatu:8817": "dīrghāṇyādāvaṣṭau dvādaśa ca laghūni naidhanaṃ caiva /",
  "GK18bharnatu:8818": "catvāri gurūṇi tathā hrasvānyaṣṭau ca dīrghaṃ ca // BhN_29.89 //",
  "GK18bharnatu:8819": "laghusaṃjñāni caturdhā nidhanaṃ dviguṇīkṛtāni dīrghe dve /",
  "GK18bharnatu:8820": "aṣṭau laghūni naidhanamityārambhe 'kṣaravidhānam // BhN_29.90 //",
  "GK18bharnatu:8821": "atrodāharaṇam |",
  "GK18bharnatu:8822": "Jhaṇṭuṃ jhaṇṭuṃ jhaṇṭuṃ jhaṇṭuṃ jagati yavalitaka diginigicā |",
  "GK18bharnatu:8823": "diṅgle diṅgle titi jhajhalakucajhalajambuka titicā |",
  "GK18bharnatu:8824": "gaṇapati surapati paśupati cā ||",
  "GK18bharnatu:8825": "asya tu vādyam |",
  "GK18bharnatu:8826": "kāryaṃ triparvarahitairudvahanairapyatha samavarohaiḥ /",
  "GK18bharnatu:8827": "talaribhitahrādayutaiḥ karaṇairvistārabhūyiṣṭhaiḥ // BhN_29.90*1 //",
  "GK18bharnatu:8828": "apacayayuktairdvistristathā nivṛttairdvirabhyastaiḥ /",
  "GK18bharnatu:8829": "ārambho 'pyavataraṇastriparvayuktaiśca kartavyaḥ // BhN_29.90*2 //",
  "GK18bharnatu:8830": "tālastrikalastvādau śamyaikakalā kalādvaye tālaḥ /",
  "GK18bharnatu:8831": "dvikalā ca punaḥ śamyā tālo dvikalaśca kartavyaḥ // BhN_29.91 //",
  "GK18bharnatu:8832": "trikalaśca sannipātaḥ punaḥ pitāputrakaśca ṣaṭpūrvaḥ /",
  "GK18bharnatu:8833": "cañcatpuṭastathā syādārambhe tālayogastu // BhN_29.92 //",
  "GK18bharnatu:8834": "asya tu vādyam:",
  "GK18bharnatu:8835": "kāryaṃ triparvarahitairudvahanairapyatha samavarohaiḥ /",
  "GK18bharnatu:8836": "talaribhitahrādayutaiḥ karaṇairvistābhūyiṣṭhaiḥ // BhN_29.93 //",
  "GK18bharnatu:8837": "apacayayuktairdvistristathā nivṛttairdvirabhyastaiḥ /",
  "GK18bharnatu:8838": "ārambho 'pyavataraṇastriparvayuktaiśca kartavyaḥ // BhN_29.94 //",
  "GK18bharnatu:8839": "atha vaktrapāṇiḥ",
  "GK18bharnatu:8840": "gurūṇi pañca hrasvāni ṣaḍguruśca caturguṇaḥ /",
  "GK18bharnatu:8841": "guruṇī dve laghu tvekaṃ catvāryatha gurūṇi hi // BhN_29.95 //",
  "GK18bharnatu:8842": "catvāryatha laghūni syustrīṇi dīrghāṇi caiva hi /",
  "GK18bharnatu:8843": "laghūnyaṣṭau ca dīrghaṃ ca vaktrapāṇau bhavedvidhiḥ // BhN_29.96 //",
  "GK18bharnatu:8844": "atrodāharaṇam |",
  "GK18bharnatu:8845": "diṅgale jhaṇṭuṃ jambuka jagati ya jhaṇṭuṃ diṅgale |",
  "GK18bharnatu:8846": "ghendṛṃ gheṭo ghāṭo bhaṭṭunakiṭi inaṃ duṅ ||",
  "GK18bharnatu:8847": "ghadugadukiṭamaṭanam |",
  "GK18bharnatu:8848": "asya vādyam |",
  "GK18bharnatu:8849": "āviddhakaraṇayukto dvyaṅgaḥ syādekapravṛttau vā /",
  "GK18bharnatu:8850": "alpavyañjanadhāturvādyavidhirvaktrapāṇau tu // BhN_29.97 //",
  "GK18bharnatu:8851": "dvikale madrake yattu śamyātālādipātam /",
  "GK18bharnatu:8852": "tatsarvaṃ vaktrapāṇau tu kāryamaṣṭakalānvitam // BhN_29.98 //",
  "GK18bharnatu:8853": "tasyādhastāt punaḥ kāryaṃ pañcapāṇicatuṣṭayam /",
  "GK18bharnatu:8854": "vaktrapāṇerayaṃ tālo mukhapratimukhāśrayaḥ // BhN_29.99 //",
  "GK18bharnatu:8855": "atha saṅkhoṭanā",
  "GK18bharnatu:8856": "guruṇī laghūnyathāṣṭau dīrghaṃ dviguṇaṃ tathā ca kartavyam /",
  "GK18bharnatu:8857": "laghudīrghe laghu ca punaścaturguṇaṃ saṃprakartavyam // BhN_29.100 //",
  "GK18bharnatu:8858": "punaraṣṭau hrasvāni syuriha tathā naidhanaṃ ca kartavyam /",
  "GK18bharnatu:8859": "saṅkhoṭanavastuvidhau hrasvaguruvidhiḥ samuddiṣṭaḥ // BhN_29.101 //",
  "GK18bharnatu:8860": "saṅkhoṭanāyā udāharaṇaṃ prakalpya kṛtam |",
  "GK18bharnatu:8861": "diṅgale jagati ya valati katecāticātijha laghu cajhala paśupaticā |",
  "GK18bharnatu:8862": "asyā vādyavidhiḥ |",
  "GK18bharnatu:8863": "adhidaṇḍaṃ hastābhyāṃ vīṇāṃ vinigṛhya dakṣiṇāṅgulyā /",
  "GK18bharnatu:8864": "aṅguṣṭhābhyāṃ ca tathā kāryaṃ saṅkhoṭanāvādyam // BhN_29.102 //",
  "GK18bharnatu:8865": "saṅkhoṭayet svaraṃ vādinā tu saṃvādinā tathādhibalam /",
  "GK18bharnatu:8866": "samavāyibhiśca śeṣairanuvādibhiralpakaiścāṃśaiḥ // BhN_29.103 //",
  "GK18bharnatu:8867": "vistāracitrakaraṇairdvistrirvinivartitairdvirabhyastaiḥ |",
  "GK18bharnatu:8868": "upacayayuktaiḥ kramaśo vadanti saṅkhoṭanāvādyam /",
  "GK18bharnatu:8869": "tālo 'syā gaditastajjñaiḥ śīrṣavat pañcapāṇinā // BhN_29.104 //",
  "GK18bharnatu:8870": "atha parighaṭṭanā",
  "GK18bharnatu:8871": "dīrghāṇyādāvaṣṭau laghūni kuryāt punardviguṇitāni /",
  "GK18bharnatu:8872": "hrasvānyapi catvāri dviguṇāni syuḥ sadīrghāṇi // BhN_29.105 //",
  "GK18bharnatu:8873": "ṣoḍaśa laghūni ca syuḥ saha nidhane caiva kāryāṇi /",
  "GK18bharnatu:8874": "eṣa parighaṭṭanāyāṃ gurulaghuvastukramaḥ proktaḥ // BhN_29.106 //",
  "GK18bharnatu:8875": "etasyāmapyudāharaṇaṃ prakalpya kṛtam |",
  "GK18bharnatu:8876": "diṅgale diṅgale diṅgale diṅgale jagati ya valati ka |",
  "GK18bharnatu:8877": "titijhalakucajhaladiginigi gaṇapati cā |",
  "GK18bharnatu:8878": "calati ka gaṇapati paśupatisurapati cā |",
  "GK18bharnatu:8879": "vādyaṃ cāsyāstajjñaiḥ sodvahanaṃ hastalāghavāt kāryam /",
  "GK18bharnatu:8880": "vyañjanadhātusamutthaṃ nānākaraṇāśrayopetam // BhN_29.107 //",
  "GK18bharnatu:8881": "sampiṣṭakavaccāsyāstālaḥ karaṇaistu dhātusaṃyuktaiḥ /",
  "GK18bharnatu:8882": "gurulaghuyogādevaṃ vihitaḥ kāryo budhairnityam // BhN_29.108 //",
  "GK18bharnatu:8883": "mārgāsāritavādyaṃ vistārāviddhakaraṇasaṃyuktam /",
  "GK18bharnatu:8884": "sakalaiḥ satalaiḥ karaṇairatha gurulaghusañcayaścāyam // BhN_29.109 //",
  "GK18bharnatu:8885": "catvāri gurūṇi syurlaghūni catvāri ca dviguṇitāni /",
  "GK18bharnatu:8886": "guruṇī laghūnyathāṣṭau guruṇī cetyetat tridhā yojyam // BhN_29.110 //",
  "GK18bharnatu:8887": "athavā",
  "GK18bharnatu:8888": "catvāri tu gurūṇi syurhrasvānyaṣṭau bhavanti hi /",
  "GK18bharnatu:8889": "guruṇī nava hrasvāni dīrghamantyamathāpi ca // BhN_29.110*1 //",
  "GK18bharnatu:8890": "atrodāharaṇam |",
  "GK18bharnatu:8891": "diṅgale jhaṇṭuṃ jagati ya |",
  "GK18bharnatu:8892": "thalitaka jhaṇṭuṃ titi |",
  "GK18bharnatu:8893": "jhalakuca jhalatiticā |",
  "GK18bharnatu:8894": "bālāsāritavaccaiva tālo 'sya parikīrtitaḥ // BhN_29.110*2 //",
  "GK18bharnatu:8895": "śravaṇamadhurāṇi līlākṛtānyabhisṛtaparisṛtāntarakṛtāni /",
  "GK18bharnatu:8896": "tānyapyarthavaśādiha kartavyāni prayogavidhau // BhN_29.111 //",
  "GK18bharnatu:8897": "yathāsāritāni jyeṣṭhamadhyakaniṣṭhāni tālapramāṇanirdiṣṭāni tāni tālavidhāne vakṣyāmaḥ |",
  "GK18bharnatu:8898": "evametat svaragataṃ jñeyaṃ vīṇāśarīrajam /",
  "GK18bharnatu:8899": "vipañcīvādyayuktāni karaṇāni nibodhata // BhN_29.112 //",
  "GK18bharnatu:8900": "rūpaṃ kṛtaṃ pratikṛtaṃ pratibhedo rūpaśeṣamoghaśca /",
  "GK18bharnatu:8901": "ṣaṣṭhī vai pratiśuṣkā tvevaṃ jñeyaṃ karaṇajātam // BhN_29.113 //",
  "GK18bharnatu:8902": "vīṇāvādyadviguṇaṃ gurulāghavavādanaṃ bhavedrūpam /",
  "GK18bharnatu:8903": "rūpaṃ pratibhedakṛtaṃ pratikṛtamityucyate vādyam // BhN_29.114 //",
  "GK18bharnatu:8904": "yugapatkṛte 'nyakaraṇaṃ pratibhedo dīrghalāghavakṛtaḥ syāt /",
  "GK18bharnatu:8905": "kṛtamekasyāṃ tantryāṃ pratiśuṣkā nāma vijñeyā // BhN_29.115 //",
  "GK18bharnatu:8906": "vīṇāvādyavirāme 'pyaviratakaraṇaṃ tu rūpaśeṣaḥ syāt /",
  "GK18bharnatu:8907": "āviddhakaraṇayukto hyuparyuparipāṇikastvoghaḥ // BhN_29.116 //",
  "GK18bharnatu:8908": "kāryaṃ dhruvāvidhāne prāyeṇa hi koṇavādanaṃ tajjñaiḥ /",
  "GK18bharnatu:8909": "sthānaprāptyarthaṃ cedyattatra bhavedayaṃ niyamaḥ // BhN_29.117 //",
  "GK18bharnatu:8910": "taccaughatulyakaraṇaṃ vācyaṃ kāryaṃ vipañcyāstu /",
  "GK18bharnatu:8911": "saptatantrī bhaveccitrā vipañcī tu bhavennava /",
  "GK18bharnatu:8912": "koṇavādanā vipañcī syāccitrā cāṅgulivādanā // BhN_29.118 //",
  "GK18bharnatu:8913": "tatavādyavidhānamidaṃ sarvaṃ proktaṃ samāsayogena /",
  "GK18bharnatu:8914": "vakṣyāmyataśca bhūyaḥ suṣirātodyaprayogaṃ tu // BhN_29.119 //",
  "GK18bharnatu:8915": "iti bharatīye nāṭyaśāstre tatātodyavidhānaṃ nāma ekonatriṃśattamo 'dhyāyaḥ",
  "GK18bharnatu:8916": "_____________________________________________________________",
  "GK18bharnatu:8917": "triṃśo 'dhyāyaḥ",
  "GK18bharnatu:8918": "atodyaṃ suṣiraṃ nāma jñeyaṃ vaṃśagataṃ budhaiḥ /",
  "GK18bharnatu:8919": "vaiṇa eva vidhistatra svaragrāmasamāśrayaḥ // BhN_30.1 //",
  "GK18bharnatu:8920": "dvikatrikacatuṣkāstu jñeyā vaṃśagatāḥ svarāḥ /",
  "GK18bharnatu:8921": "kampyamānārthamuktāśca vyaktamuktāstathaiva ca // BhN_30.2 //",
  "GK18bharnatu:8922": "tatropari yathā hyekaḥ svaro vaiṇasvarāntare /",
  "GK18bharnatu:8923": "prāpnotyanyatvameveha tathā vaṃśagato 'pi hi // BhN_30.3 //",
  "GK18bharnatu:8924": "dvikastrikaścatuṣko vā śrutisaṅkhyo bhavet svaraḥ /",
  "GK18bharnatu:8925": "anīraṇāttu śeṣāṇāṃ svarāṇāmapi sambhavaḥ /",
  "GK18bharnatu:8926": "aṅgulīvādanakṛtaṃ tacca me sannibodhata // BhN_30.4 //",
  "GK18bharnatu:8927": "vyaktamuk{tāṅgulistatra svaro jñeyaścatuḥśrutiḥ /",
  "GK18bharnatu:8928": "kampyamānāṅguliścaiva triśrutiḥ parikīrtitaḥ /",
  "GK18bharnatu:8929": "dviko 'rdhāṅgulimuktaḥ syāditi śrutyāśritāḥ svarāḥ // BhN_30.5 //",
  "GK18bharnatu:8930": "ete syurmadhyamagrāme bhūyaḥ ṣaḍjāśritāḥ punaḥ /",
  "GK18bharnatu:8931": "vyaktamuk{tāṅgulikṛtāḥ ṣaḍjamadhyamapañcamāḥ // BhN_30.6 //",
  "GK18bharnatu:8932": "ṛṣabho dhaivataścāpi kampyamānāṅgulīkṛtau /",
  "GK18bharnatu:8933": "ardhamuktāṅguliścaiva gāndhāro 'tha niṣādavān // BhN_30.7 //",
  "GK18bharnatu:8934": "svarasādhāraṇaścāpi kākalyantarasaṃjñayā /",
  "GK18bharnatu:8935": "niṣādagāndhārakṛtau ṣaḍjamadhyamayorapi // BhN_30.8 //",
  "GK18bharnatu:8936": "viparyayā sannikarṣe śrutilakṣaṇasiddhitaḥ /",
  "GK18bharnatu:8937": "vaiṇakaṇṭhapraveśena siddhā ekāśritāḥ svarāḥ // BhN_30.9 //",
  "GK18bharnatu:8938": "yaṃ yaṃ gātā svaraṃ gacchet taṃ taṃ vaṃśena vādayet /",
  "GK18bharnatu:8939": "śārīravaiṇavaṃśyānāmekībhāvaḥ praśasyate // BhN_30.10 //",
  "GK18bharnatu:8940": "avicalitamavicchinnaṃ varṇālaṅkārasaṃyutaṃ vidhivat /",
  "GK18bharnatu:8941": "lalitaṃ madhuraṃ snigdhaṃ veṇorevaṃ smṛtaṃ vādyam // BhN_30.11 //",
  "GK18bharnatu:8942": "evametat svaragataṃ vijñeyaṃgānayoktṛbhiḥ /",
  "GK18bharnatu:8943": "ataḥ paraṃ pravakṣyāmi dhanātodyavikalpanam // BhN_30.12 //",
  "GK18bharnatu:8944": "iti bharatīye nāṭyaśāstre suṣirātodyalakṣaṇaṃ nāmādhyāyastriṃśaḥ",
  "GK18bharnatu:8945": "_____________________________________________________________",
  "GK18bharnatu:8946": "atha trayastriṃśo 'dhyāyaḥ",
  "GK18bharnatu:8947": "guṇāt pravartate gānaṃ doṣaṃ caiva nirasyate /",
  "GK18bharnatu:8948": "tasmādyatnena vijñeyau guṇadoṣau samāsataḥ // BhN_33.1 //",
  "GK18bharnatu:8949": "gātā pratyagravayāḥ snigdho madhurasvaropacitakaṇṭhaḥ /",
  "GK18bharnatu:8950": "layatālakalāpātapramāṇayogeṣu tattvajñaḥ // BhN_33.2 //",
  "GK18bharnatu:8951": "rūpaguṇakāntiyuktā mādhuryopetasatvasampannāḥ /",
  "GK18bharnatu:8952": "peśalamadhurasnigdhānunādisamarakta gurukaṇṭhāḥ // BhN_33.3 //",
  "GK18bharnatu:8953": "(śubha)",
  "GK18bharnatu:8954": "suvihitagamakavidhāyinyo 'kṣobhyās tālalayakuśalāḥ /",
  "GK18bharnatu:8955": "ātodyārpitakaraṇā vijñeyā gāyikāḥ śyāmāḥ // BhN_33.4 //",
  "GK18bharnatu:8956": "prāyeṇa tu svabhāvāt strīṇāṃ gānaṃ nṛṇāṃ ca pāṭhyavidhiḥ /",
  "GK18bharnatu:8957": "strīṇāṃ svabhāvamadhuraḥ kaṇṭho nṛṇāṃ balitvaṃ ca // BhN_33.5 //",
  "GK18bharnatu:8958": "yatra strīṇāṃ pāṭhyaṃ guṇairnarāṇāṃ ca gānamadhuratvam /",
  "GK18bharnatu:8959": "jñeyo 'laṅkāro 'sau na hi svabhāvo hyayaṃ teṣām // BhN_33.6 //",
  "GK18bharnatu:8960": "suniviṣṭapāṇilayayatiyogajñausumadhuralaghuhastau /",
  "GK18bharnatu:8961": "gātṛguṇaiścopetāvavahitamanasau susaṅgītau // BhN_33.7 //",
  "GK18bharnatu:8962": "sphuṭaracitacitrakaraṇau gītaśravaṇācalaupravīṇau ca /",
  "GK18bharnatu:8963": "citrādivādyakuśalauvīṇābhyāṃ vādakau bhavataḥ // BhN_33.8 //",
  "GK18bharnatu:8964": "balavānavahitabuddhirgītalayajñastathāsusaṅgītaḥ /",
  "GK18bharnatu:8965": "śrāvakamadhurasnigdho dṛḍhapāṇirvaṃśavādako jñeyaḥ // BhN_33.9 //",
  "GK18bharnatu:8966": "avicalitamavicchannaṃ varṇālaṅkārabodhakaṃmadhuram /",
  "GK18bharnatu:8967": "snigdhaṃ doṣavihīnaṃ veṇorevaṃ smṛtaṃ vādyam // BhN_33.10 //",
  "GK18bharnatu:8968": "jñānavijñānakaraṇavacanaprayogasiddhiniṣpādanāni ṣaḍācāryaguṇā iti |",
  "GK18bharnatu:8969": "tatra jñānaṃ śāstrāvabodhaḥ |",
  "GK18bharnatu:8970": "yathā ca kriyāsampādanaṃ vijñānam |",
  "GK18bharnatu:8971": "kaṇṭhahastagauṇyaṃ karaṇam |",
  "GK18bharnatu:8972": "jitagranthatā vacanam |",
  "GK18bharnatu:8973": "deśādisampadārādhanaṃ prayogasiddhiḥ |",
  "GK18bharnatu:8974": "śiṣyasvabhāvamaviśeṣyopāttaya upadeśācchiṣyaniṣpādanamiti // BhN_33.11 //",
  "GK18bharnatu:8975": "śrāvaṇo 'tha ghanaḥ snigdho madhurohyavadhānavān /",
  "GK18bharnatu:8976": "tristhānaśobhītyevaṃ tu ṣaṭ kaṇṭhasya guṇā matāḥ // BhN_33.12 //",
  "GK18bharnatu:8977": "udāttaṃ śrūyate yasmāttasmācchrāvaṇa ucyate /",
  "GK18bharnatu:8978": "śrāvaṇaḥ susvaro yasmādacchinnaḥ sa ghano mataḥ // BhN_33.13 //",
  "GK18bharnatu:8979": "arūkṣadhvanisaṃyuktaḥ snigdhastajjñaiḥ prakīrtitaḥ /",
  "GK18bharnatu:8980": "manaḥprahlādanakaraḥ sa vai madhura ucyate // BhN_33.14 //",
  "GK18bharnatu:8981": "svare 'dhike ca hīne ca hyavirakto vidhānavān /",
  "GK18bharnatu:8982": "śiraḥkaṇṭheṣvabhihitaṃtristhānamadhurasvaraḥ /",
  "GK18bharnatu:8983": "tristhānaśobhītyevaṃ tu sa hi tajjñairudāhṛtaḥ // BhN_33.15 //",
  "GK18bharnatu:8984": "kapilo hyavasthitaścaiva tathā sandaṣṭa eva ca /",
  "GK18bharnatu:8985": "kākī ca tumbakī caiva pañca doṣā bhavanti hi // BhN_33.16 //",
  "GK18bharnatu:8986": "vaisvaryaṃ ca bhavedyatra tathā syād ghargharāyitam /",
  "GK18bharnatu:8987": "kapilaḥ sa tu vijñeyaḥ śleṣmakaṇṭhastathaiva ca // BhN_33.17 //",
  "GK18bharnatu:8988": "ūnatā'dhikatā cāpi svarāṇāṃ yatra dṛśyate /",
  "GK18bharnatu:8989": "rūkṣadoṣahataścaiva jñeyaḥ sa tvavyavasthitaḥ // BhN_33.18 //",
  "GK18bharnatu:8990": "daṇḍaprayogāt sandaṣṭastvācāryaiḥ parikīrtitaḥ /",
  "GK18bharnatu:8991": "yo na vistarati sthāne svaramuccāraṇāgatam // BhN_33.19 //",
  "GK18bharnatu:8992": "nāsāgragrastaśabdastutumbakī so 'bhidhīyate // BhN_33.20 //",
  "GK18bharnatu:8993": "anye tu",
  "GK18bharnatu:8994": "samapraharaṇe caiva javinau viśadau tathā /",
  "GK18bharnatu:8995": "jitaśramau vikṛṣṭau ca madhurau svedavarjitau /",
  "GK18bharnatu:8996": "tathā bṛyannakhau caiva jñeyau hastasya vai guṇāḥ // BhN_33.21 //",
  "GK18bharnatu:8997": "iti",
  "GK18bharnatu:8998": "ete guṇāśca doṣāśca tattvataḥ kathito mayā /",
  "GK18bharnatu:8999": "ata ūrdhvaṃ pravakṣyāmi hyavanaddhavidhiṃ punaḥ // BhN_33.22 //",
  "GK18bharnatu:9000": "pūrvaṃ yaduktaṃ prapitāmahena kuryāt ya evaṃ tu naraḥ prayoge sammānamagrayaṃ labhate sa loke // BhN_33.23 //",
  "GK18bharnatu:9001": "iti bharatīye nāṭyaśāstre guṇadoṣavicāro nāmādhyāyastrayastriṃśaḥ",
  "GK18bharnatu:9002": "_____________________________________________________________",
  "GK18bharnatu:9003": "atha pañcatriṃśo 'dhyāyaḥ",
  "GK18bharnatu:9004": "vinyāsaṃ bhūmikānāṃ ca sampravakṣyāmi nāṭake /",
  "GK18bharnatu:9005": "yādṛśo yasya kartavyo vinyāso bhūmikāsvatha // BhN_35.1 //",
  "GK18bharnatu:9006": "gativāgaṅgaceṣṭābhiḥ sattvaśīlasvabhāvataḥ /",
  "GK18bharnatu:9007": "parīkṣya pātraṃ tajjñastu yuñjyād bhūminiveśane // BhN_35.2 //",
  "GK18bharnatu:9008": "tasminnanviṣya hi guṇavān kāryā pātrasamāśrayā /",
  "GK18bharnatu:9009": "na khedajananaṃ buddherācāryasya bhaviṣyati // BhN_35.3 //",
  "GK18bharnatu:9010": "ācāryaḥ pātrajāṃścaiva guṇāñjñātvā svabhāvajān /",
  "GK18bharnatu:9011": "tataḥ kuryād yathāyogaṃ nṛṇāṃ bhūminiveśanam // BhN_35.4 //",
  "GK18bharnatu:9012": "aṅgapratyaṅgasaṃyuktamahīnāṅgaṃ vayonvitam /",
  "GK18bharnatu:9013": "na sthūlaṃ na kṛśaṃ caiva na dīrghaṃ na ca mantharam // BhN_35.5 //",
  "GK18bharnatu:9014": "śliṣṭāṅgaṃ dyutimantaṃ ca susvaraṃ priyadarśanam /",
  "GK18bharnatu:9015": "etairguṇaiśca saṃyuktaṃ devabhūmiṣu yojayet // BhN_35.6 //",
  "GK18bharnatu:9016": "sthūlaṃ prāṃśuṃ bṛhaddehaṃ meghagambhīranisvanam /",
  "GK18bharnatu:9017": "raudrasvabhāvanetraṃ ca svabhāvabhrukuṭīmukham // BhN_35.7 //",
  "GK18bharnatu:9018": "rakṣodānavadaityānāṃ bhūmikāsu prayojayet /",
  "GK18bharnatu:9019": "puruṣāṇāṃ prayogastu tathāṅgakriyayānvitaḥ // BhN_35.8 //",
  "GK18bharnatu:9020": "sunetrasubhruvaḥ svaṅgāḥ sulalāṭāḥ sunāsikāḥ /",
  "GK18bharnatu:9021": "svoṣṭhāḥ sugaṇḍāḥ sumukhāḥ sukaṇṭhāḥ suśirodharāḥ // BhN_35.9 //",
  "GK18bharnatu:9022": "svaṅgapratyaṅgasaṃyuktā na dīrghā na ca mantharāḥ /",
  "GK18bharnatu:9023": "na sthūlā na kṛśāścaiva svabhāvena vyavasthitāḥ // BhN_35.10 //",
  "GK18bharnatu:9024": "suśīlā jñānavantaśca tathā ca priyadarśanāḥ /",
  "GK18bharnatu:9025": "kumārarājabhūmau tu saṃyojyāśca narottamāḥ // BhN_35.11 //",
  "GK18bharnatu:9026": "aṅgairavikalairdhīraṃ sphuṭaṃ vasanakarmaṇi /",
  "GK18bharnatu:9027": "na dīrghaṃ naiva ca sthūlamūhāpohavicakṣaṇam // BhN_35.12 //",
  "GK18bharnatu:9028": "adīnaṃ ca pragalbhaṃ ca pratyutpannaviniścayam /",
  "GK18bharnatu:9029": "senāpateramātyānāṃ bhūmikāsu prayojayet // BhN_35.13 //",
  "GK18bharnatu:9030": "piṅgākṣaṃ ghoṇanāsaṃ ca netramuccamathāpi vā /",
  "GK18bharnatu:9031": "kañcukiśrotriyādīnāṃ bhūmikāsu niyojayet // BhN_35.14 //",
  "GK18bharnatu:9032": "evamanyeṣvapi tathā nāṭyadharmavibhāgataḥ /",
  "GK18bharnatu:9033": "deśaveṣānurūpeṇa pātraṃ yojyaṃ svabhūmiṣu // BhN_35.15 //",
  "GK18bharnatu:9034": "mantharaṃ vāmanaṃ kubjaṃ vikṛtaṃ vikṛtānanam /",
  "GK18bharnatu:9035": "viṣṭabdhanetraṃ kāṇākṣaṃ sthūlaṃ cipiṭanāsikam // BhN_35.16 //",
  "GK18bharnatu:9036": "durjanaṃ dusvabhāvaṃ ca vikṛtācārameva ca /",
  "GK18bharnatu:9037": "dāsabhūmau prayuñjīta budho dāsāṅgasambhavam // BhN_35.17 //",
  "GK18bharnatu:9038": "prakṛtyā'tikṛśaṃ kṣāmaṃ tapaḥśrānteṣu yojayet /",
  "GK18bharnatu:9039": "tathā ca puruṣaṃ sthūlamuparodheṣu yojayet // BhN_35.18 //",
  "GK18bharnatu:9040": "yadi vā nedṛśāḥ santi prakṛtyā puruṣā dvijāḥ /",
  "GK18bharnatu:9041": "ācāryabuddhyā yojyāstu bhāvaceṣṭāsvabhāvataḥ // BhN_35.19 //",
  "GK18bharnatu:9042": "yā yasya sadṛśī ceṣṭā hyuttamādhamamadhyamā /",
  "GK18bharnatu:9043": "sa tathā''cāryayogena niyamyā bhāvabhāvinī // BhN_35.20 //",
  "GK18bharnatu:9044": "ataḥ paraṃ pravakṣyāmi bharatānāṃ vikalpanam /",
  "GK18bharnatu:9045": "bharatāśrayāśca bharato vidūṣakaḥ saurikastathā nāndī /",
  "GK18bharnatu:9046": "nandī sasūtradhāro nāṭyaraso nāyakaścaiva // BhN_35.21 //",
  "GK18bharnatu:9047": "mukuṭābharaṇavikalpau vijñeyo mālyavastuvividhaiśca /",
  "GK18bharnatu:9048": "kārakakuśīlavādyā vijñeyā nāmataścaiva // BhN_35.22 //",
  "GK18bharnatu:9049": "dhuryavadeko yasmāduddhāro 'nekabhūmikāyuktaḥ /",
  "GK18bharnatu:9050": "bhāṇḍagrahopakaraṇaināṭyaṃ bharato bhavet tasmāt // BhN_35.23 //",
  "GK18bharnatu:9051": "lokāhṛdāśrayakṛtā sarvaprakṛtipracārasaṃyuktā /",
  "GK18bharnatu:9052": "nānāśrayāṃ prakurute tathā ca nārī tu sarvatra // BhN_35.24 //",
  "GK18bharnatu:9053": "pratyutpannapratibho narmakṛto narmagarbhanirbhedaḥ /",
  "GK18bharnatu:9054": "chedavidūṣitavacano vidūṣako nāma vijñeyaḥ // BhN_35.25 //",
  "GK18bharnatu:9055": "tūryatistu naraḥ sarvātodyapravādane kuśalaḥ /",
  "GK18bharnatu:9056": "tūraparigrahayukto vijñeyastauriko nāma // BhN_35.26 //",
  "GK18bharnatu:9057": "naṭanṛti dhātvartho 'yaṃ bhūtaṃ nāṭayati lokavṛttāntam /",
  "GK18bharnatu:9058": "rasabhāvasatvayuktaṃ yasmāt tasmānnaṭo bhavati // BhN_35.27 //",
  "GK18bharnatu:9059": "stutyabhivādanakṛtairmadhurairvākyaiḥ sumaṅgalācāraiḥ /",
  "GK18bharnatu:9060": "sarva stauti hi lokaṃ yasmāt tasmādbhavedvādī // BhN_35.28 //",
  "GK18bharnatu:9061": "bhāvebhyo bahudhā'smin rasā vadati nāṭyayogeṣu /",
  "GK18bharnatu:9062": "prākṛtasaṃskṛtapāṭhyo nandī nāmeti sa jñeyaḥ // BhN_35.29 //",
  "GK18bharnatu:9063": "gītasya ca vādyasya ca pāṭhyasya ca naikabhāvavihitasya /",
  "GK18bharnatu:9064": "śiṣṭopadeśayogāt sūtrajñaḥ sūtradhārastu // BhN_35.30 //",
  "GK18bharnatu:9065": "yasmāt yathopadiṣṭān rasāṃśca bhāvāṃśca satvasaṃyuktān /",
  "GK18bharnatu:9066": "bhūmivikalpairnayati ca nāṭyakaraḥ kīrtitastasmāt // BhN_35.31 //",
  "GK18bharnatu:9067": "caturātodyavidhānaṃ sarvasya tu śāstrakhe davihitasya /",
  "GK18bharnatu:9068": "nāṭyasyāntaṃ gacchati tasmādvai nāyako 'bhihitaḥ // BhN_35.32 //",
  "GK18bharnatu:9069": "nānāprakṛtisamutthaṃ karoti yaḥ śīrṣakaṃ mukuṭayoge /",
  "GK18bharnatu:9070": "vividhairveṣaviśeṣaiḥ sa ca kuṭakārastu vijñeyaḥ // BhN_35.33 //",
  "GK18bharnatu:9071": "bhāṇḍakavādyajñā yā layatālajñā rasānuviddhā ca /",
  "GK18bharnatu:9072": "sarvāṅgasundarī vai kartavyā nāṭakīyā tu // BhN_35.34 //",
  "GK18bharnatu:9073": "yastvābharaṇaṃ kuryād bahuvidhavihitaṃ sa cābharaṇaḥ /",
  "GK18bharnatu:9074": "yaścopakaraṇayogāt sa tena nāmnā'bhidhātavyaḥ // BhN_35.35 //",
  "GK18bharnatu:9075": "yo vai mālyaṃ kurute paṅcavidhaṃ mālyākṛt sa vijñeyaḥ /",
  "GK18bharnatu:9076": "yaścāpi veṣayogaṃ kurute sa ca veṣakārī tu // BhN_35.36 //",
  "GK18bharnatu:9077": "citrajñaścitrakaro vastrasya rañjānāttathā rajakaḥ /",
  "GK18bharnatu:9078": "jatvaśmalohakāṣṭhairdravyakaraiḥ kārukaścaiva // BhN_35.37 //",
  "GK18bharnatu:9079": "nānātodyavidhāne prayogayuktaḥ pravādane kuśalaḥ /",
  "GK18bharnatu:9080": "atodye 'pyatikuśalo yasmāt sa kuśalavo jñeyaḥ // BhN_35.38 //",
  "GK18bharnatu:9081": "yadyat samāśrayante śilpaṃ vā karma vā prayogaṃ vā /",
  "GK18bharnatu:9082": "tanaivopagataguṇā vijñeyā nāmataḥ puruṣāḥ // BhN_35.39 //",
  "GK18bharnatu:9083": "evaṃ tu nāṭakavidhau jātirnaṭasaṃśrayā budhairjñeyā /",
  "GK18bharnatu:9084": "nāṭyopakaraṇayuktā nānāśilpaprasaktā ca // BhN_35.40 //",
  "GK18bharnatu:9085": "ukto 'tra bhūmikānyāsaḥ prayoktāraśca yogataḥ /",
  "GK18bharnatu:9086": "ādiṣṭaṃ nāṭyaśāstraṃ ca munayaḥ kimihocyatām // BhN_35.41 //",
  "GK18bharnatu:9087": "iti bharatīye nāṭyaśāstre bhūmikāvikalpādhyāyaḥ pañcatriṃśaḥ",
  "GK18bharnatu:9088": "_____________________________________________________________",
  "GK18bharnatu:9089": "atha ṣaṭtriṃśo 'dhyāyaḥ",
  "GK18bharnatu:9090": "athātreyo vasiṣṭhaśca pulastyaḥ pulahaḥ kratuḥ /",
  "GK18bharnatu:9091": "aṅgirā gautamo 'gastyo manurāyustathātmavān // BhN_36.1 //",
  "GK18bharnatu:9092": "viśvāmitraḥ sthūlaśirāḥ saṃvartaḥ pramatirdanuḥ /",
  "GK18bharnatu:9093": "uśanā bṛhaspatirvyāsaścyavanaḥ kāśyapo dhruvaḥ // BhN_36.2 //",
  "GK18bharnatu:9094": "durvāsā jāmadagnyaśca mārkaṇḍeyo 'tha gālavaḥ /",
  "GK18bharnatu:9095": "bharadvājaśca raibhyaśca yavakrītastathaiva ca // BhN_36.3 //",
  "GK18bharnatu:9096": "sthūlākṣaḥ śakalākṣaśca kāṇvo meghātithiḥ kratuḥ /",
  "GK18bharnatu:9097": "nāradaḥ parvataścaiva suvarmāthaikajo dvijaḥ // BhN_36.4 //",
  "GK18bharnatu:9098": "nitamburbhuvanaḥ saumyaḥ śatānandaḥ kṛtavraṇaḥ /",
  "GK18bharnatu:9099": "jāmadagnyastathā rāmaḥ kacaścetyevamādayaḥ // BhN_36.5 //",
  "GK18bharnatu:9100": "evaṃ te munayaḥ śrutvā sarvajñaṃ bharataṃ tataḥ /",
  "GK18bharnatu:9101": "punarūcuridaṃ vākyaṃ kutūhalapurogamam // BhN_36.6 //",
  "GK18bharnatu:9102": "yastvayā gadito hyeṣa nāṭyavedaḥ purātanaḥ /",
  "GK18bharnatu:9103": "ekacittaiḥ sa cāsmābhiḥ samyak samupadhāritaḥ // BhN_36.7 //",
  "GK18bharnatu:9104": "ekaśca saṃśayo 'smākaṃ taṃ no vyākhyātumarhasi /",
  "GK18bharnatu:9105": "ko vānyo nāṭyavedasya niścayaṃ vaktumarhati // BhN_36.8 //",
  "GK18bharnatu:9106": "na vayaṃ parihāsena na virodhena na cerṣyayā /",
  "GK18bharnatu:9107": "pṛcchāmo bhagavan nāṭyamupadeśārthameva tu // BhN_36.9 //",
  "GK18bharnatu:9108": "asmābhiśca tadā noktaṃ kathācchedo bhavediti /",
  "GK18bharnatu:9109": "idānīṃ tūpaśikṣārthaṃ nāṭyaguhyaṃ nidarśaya // BhN_36.10 //",
  "GK18bharnatu:9110": "lokasya caritaṃ nāṭyamityavocastvamīdṛśam /",
  "GK18bharnatu:9111": "teṣāṃ tu lokaṃ guhyānāṃ niścayaṃ vaktumarhasi // BhN_36.11 //",
  "GK18bharnatu:9112": "devasya kasya caritaṃ pūrvaraṅge dvijarṣabha /",
  "GK18bharnatu:9113": "kimarthaṃ bhujyate hyeṣa prayuktaḥ kiṃ karoti vā // BhN_36.12 //",
  "GK18bharnatu:9114": "kasmāccaiva punaḥ śaucaṃ samyak carati sūtradṛk /",
  "GK18bharnatu:9115": "kathamurvītale nāṭyaṃ svargānnipatitaṃ vibho // BhN_36.13 //",
  "GK18bharnatu:9116": "kathaṃ tavāyaṃ vaṃśaśca naṭasaṃjñaḥ pratiṣṭhitaḥ /",
  "GK18bharnatu:9117": "sarvameva yathātattvaṃ kathayasva mahāmune // BhN_36.14 //",
  "GK18bharnatu:9118": "teṣaṃ tu vacanaṃ śrutvā munīnāṃ bharato muniḥ /",
  "GK18bharnatu:9119": "pratyuvāca punarvākyaṃ guhyārthābhinayaṃ prati // BhN_36.15 //",
  "GK18bharnatu:9120": "bravīmi vaḥ kathāṃ guhyāṃ yanmāṃ pṛcchan suvratāḥ /",
  "GK18bharnatu:9121": "pūrvaraṅgavidhānasya tāṃ ca me sannibodhata // BhN_36.16 //",
  "GK18bharnatu:9122": "proktavānasmi yatpūrvaṃ śubhaṃ vighnanibarhaṇam /",
  "GK18bharnatu:9123": "tasyānubandhena mayā pūrvaraṅgaḥ prakīrtitaḥ // BhN_36.17 //",
  "GK18bharnatu:9124": "śastrāṇāṃ pratikārārthaṃ śarīrāvaraṇaṃ yathā /",
  "GK18bharnatu:9125": "kriyate hi tathā pāpaṃ hutenaiva praśāmyati // BhN_36.18 //",
  "GK18bharnatu:9126": "evaṃ japyaiśca homaiśca devatābhyarcanena ca /",
  "GK18bharnatu:9127": "sarvātodyavidhānaiśca tathā gītasvanena ca // BhN_36.19 //",
  "GK18bharnatu:9128": "stutyāśīrvacanaiḥ śāntaiḥ karmabhāvānukīrtanaiḥ /",
  "GK18bharnatu:9129": "mayā pāpāpaharaṇaiḥ kṛte vighnanibarhaṇe // BhN_36.20 //",
  "GK18bharnatu:9130": "stutigītādisaṃsṛṣṭairdevairabhihito 'smyaham /",
  "GK18bharnatu:9131": "nitarāṃ parituṣṭāḥ smaḥ prayogeṇāmunā ca te // BhN_36.21 //",
  "GK18bharnatu:9132": "devatāsuramānandya yasmāṃllokaśca nandati /",
  "GK18bharnatu:9133": "tasmādayaṃ prayogastu nāndīnāmā bhaviṣyati // BhN_36.22 //",
  "GK18bharnatu:9134": "gītavādyānunādo hi yatra kākusvanaḥ śubhaḥ /",
  "GK18bharnatu:9135": "tasmin deśe vipāpmāno māṅgalyaṃ ca bhaviṣyati // BhN_36.23 //",
  "GK18bharnatu:9136": "yāvattaṃ pūrayeddeśaṃ dhvanirnāṭyasamāśrayaḥ /",
  "GK18bharnatu:9137": "na sthāsyanti hi rakṣāṃsi taṃ deśaṃ na vināyakāḥ // BhN_36.24 //",
  "GK18bharnatu:9138": "āvāhe ca vivāhe ca yajñe nṛpatimaṅgale /",
  "GK18bharnatu:9139": "nāndīśabdamupaśrutya hiṃsrā naśyanti caiva hi // BhN_36.25 //",
  "GK18bharnatu:9140": "pāṭhyaṃ nāṭyaṃ tathā geyaṃ citravāditrameva ca /",
  "GK18bharnatu:9141": "vedamantrārthavacanaiḥ samaṃ hyetad bhaviṣyati // BhN_36.26 //",
  "GK18bharnatu:9142": "śrutaṃ mayā devadevāt tattvataḥ śaṅkarāddhitam /",
  "GK18bharnatu:9143": "snānajapyasahasrebhyaḥ pavitraṃ gītavāditam // BhN_36.27 //",
  "GK18bharnatu:9144": "yasminnātodyanāṭyasya gītapāṭhyadhvaniḥ śubhaḥ /",
  "GK18bharnatu:9145": "bhaviṣyatyaśubhaṃ deśe naiva tasmin kadācana // BhN_36.28 //",
  "GK18bharnatu:9146": "evaṃ pūjādhikārārthaṃ pūrvaraṅgaḥ kṛto mayā /",
  "GK18bharnatu:9147": "nānāstutikṛtairvākyairdevatābhyarcanena ca // BhN_36.29 //",
  "GK18bharnatu:9148": "yato 'bhivādanaṃ kliṣṭaṃ śiṣṭaṃ tadraṅgamaṇḍale /",
  "GK18bharnatu:9149": "tatastasya hi tacchaucaṃ vihitaṃ tu dvijottamāḥ // BhN_36.30 //",
  "GK18bharnatu:9150": "śaucaṃ kṛtvā yato mantraṃ pūjanaṃ jarjarasya tu /",
  "GK18bharnatu:9151": "ucyate pūrvaraṅge 'smin tasmācchaucaṃ prakīrtitam // BhN_36.31 //",
  "GK18bharnatu:9152": "yathāvatāritaṃ caiva nāṭyametanmahītale /",
  "GK18bharnatu:9153": "vaktavyaṃ sarvametaddhi na śakyaṃ hi nigūhitum // BhN_36.32 //",
  "GK18bharnatu:9154": "mamaite tanayāḥ sarve nāṭyavedasamanvitāḥ /",
  "GK18bharnatu:9155": "sarvalokaṃ prahasanaiḥ bādhante nāṭyasaṃśrayaiḥ // BhN_36.33 //",
  "GK18bharnatu:9156": "kasyacittvatha kālasya śilpakaṃ grāmyadharmakam /",
  "GK18bharnatu:9157": "ṛṣīṇāṃ vyaṅgyakaraṇaṃ kurvadbhirguṇasaṃśrayam // BhN_36.34 //",
  "GK18bharnatu:9158": "aśrāvyaṃ taddurācāraṃ grāmyadharmapravartitam /",
  "GK18bharnatu:9159": "niṣṭhuraṃ cāprastutaṃ ca kāvyaṃ saṃsadi yojitam // BhN_36.35 //",
  "GK18bharnatu:9160": "tacchrutvā munayaḥ sarve bhīmaroṣaprakampitāḥ /",
  "GK18bharnatu:9161": "ūcustān bharatān kruddhā nirdahanta ivāgnayaḥ // BhN_36.36 //",
  "GK18bharnatu:9162": "mā tāvadbho dvijā yuktamidamasmadviḍambanam /",
  "GK18bharnatu:9163": "ko nāmāyaṃ paribhavaḥ kiñca nāsmāsu sammatam // BhN_36.37 //",
  "GK18bharnatu:9164": "yasmājjñānamadonmattā na vetthāvinayāśritāḥ /",
  "GK18bharnatu:9165": "tasmādetaddhi bhavatāṃ kujñānaṃ nāśameṣyati // BhN_36.38 //",
  "GK18bharnatu:9166": "ṛṣīṇāṃ brāhmaṇānāṃ ca samavāyasamāgatāḥ /",
  "GK18bharnatu:9167": "nirāhutā vinā homaiḥ śūdrācārā bhaviṣyatha // BhN_36.39 //",
  "GK18bharnatu:9168": "apāṅkteyāḥ kutsitāścāvamā eva bhaviṣyatha /",
  "GK18bharnatu:9169": "yaśca vo bhavitā vaṃśaḥ sarvāśauco bhaviṣyati // BhN_36.40 //",
  "GK18bharnatu:9170": "ye ca vo vaṃśajāste 'pi bhaviṣyantyatha nartakāḥ /",
  "GK18bharnatu:9171": "paropasthānavantaśca śastrapaṇyopajīvinaḥ // BhN_36.41 //",
  "GK18bharnatu:9172": "śāpaṃ dattaṃ tathā jñātvā sutebhyo me tadā surāḥ /",
  "GK18bharnatu:9173": "sarve vimanaso bhūtvā tānṛṣīn samupasthitāḥ // BhN_36.42 //",
  "GK18bharnatu:9174": "yācamānaistataḥ proktaṃ devaiḥ śakrapurogamaiḥ /",
  "GK18bharnatu:9175": "idānīṃ duḥkhamutpannaṃ nāṭyametad vinaṅkṣati // BhN_36.43 //",
  "GK18bharnatu:9176": "ṛṣibhiśca tataḥ proktaṃ na caitaddhi vinakṣyati /",
  "GK18bharnatu:9177": "śeṣamanyatra yad proktaṃ sarvametad bhaviṣyati // BhN_36.44 //",
  "GK18bharnatu:9178": "etacchrutvā tu vacanaṃ munīnāmugratejasām /",
  "GK18bharnatu:9179": "viṣṇṇāste tataḥ sarve śrutvā māṃ samupasthitāḥ // BhN_36.45 //",
  "GK18bharnatu:9180": "proktavantaśca māṃ putrāstvayāho nāśitā vayam /",
  "GK18bharnatu:9181": "anena nāṭyadoṣeṇa śūdrācārā hi yat kṛtāḥ // BhN_36.46 //",
  "GK18bharnatu:9182": "mayāpi sāntvayitvoktā mā krodhaṃ vrajatānaghāḥ /",
  "GK18bharnatu:9183": "kṛtāntavihito 'smākaṃ nūnameṣa vidhiḥ sutāḥ // BhN_36.47 //",
  "GK18bharnatu:9184": "munīnāṃ hi mṛṣā vākyaṃ bhaviṣyati kadācana /",
  "GK18bharnatu:9185": "nidhane ca mano mā bhūd yuṣmākamiti sāntvitāḥ // BhN_36.48 //",
  "GK18bharnatu:9186": "jānīdhvaṃ tattathā nāṭyaṃ brahmaṇā saṃpravartitam /",
  "GK18bharnatu:9187": "śiṣyebhyaśca tadanyebhyaḥ prayacchāmaḥ prayogataḥ // BhN_36.49 //",
  "GK18bharnatu:9188": "mā vai praṇaśyatāmetannāṭyaṃ duḥkhapravartitam /",
  "GK18bharnatu:9189": "mahāśrayaṃ mahāpuṇyaṃ vedāṅgopāṅgasambhavam // BhN_36.50 //",
  "GK18bharnatu:9190": "apsarobhya idaṃ caiva yathātattvaṃ yathāśrutam /",
  "GK18bharnatu:9191": "nāṭyaṃ dattvā tataḥ sarve prāyaścittaṃ cariṣyatha // BhN_36.51 //",
  "GK18bharnatu:9192": "iti bharatīye nāṭyaśāstre nāṭyaśāpo nāma ṣaṭtriṃśo 'dhyāyaḥ",
  "GK18bharnatu:9193": "_____________________________________________________________",
  "GK18bharnatu:9194": "atha saptatriṃśo 'dhyāyaḥ",
  "GK18bharnatu:9195": "kasyacittvatha kālasya nahuṣo nāma pārthivaḥ /",
  "GK18bharnatu:9196": "prāptavān devarājyaṃ hi nayabuddhiparākramaḥ // BhN_37.1 //",
  "GK18bharnatu:9197": "praśaśāsa tadā rājyaṃ devairvyuṣṭimavāpnuvan /",
  "GK18bharnatu:9198": "gāndharvaṃ caia nāṭyaṃ ca dṛṣṭvā cintāmupāgamat // BhN_37.2 //",
  "GK18bharnatu:9199": "sa cintayitvā manasā kathameṣa gṛhe mama /",
  "GK18bharnatu:9200": "nāṭyaprayogo hi bhavediti sādara eva san // BhN_37.3 //",
  "GK18bharnatu:9201": "kṛtāñjaliḥ prayogārthaṃ proktavāṃstu surān nṛpaḥ /",
  "GK18bharnatu:9202": "apsarobhiridaṃ sārdhaṃ nāṭyaṃ bhavatu me gṛhe // BhN_37.4 //",
  "GK18bharnatu:9203": "pratyuktaśca tato devairbṛhaspatipurogamaiḥ /",
  "GK18bharnatu:9204": "divyāṅganānāṃ naiveha mānuṣaiḥ saha saṅgatiḥ // BhN_37.5 //",
  "GK18bharnatu:9205": "hitaṃ pathyaṃ ca vaktavyo bhavān svargādhipo hi yat /",
  "GK18bharnatu:9206": "ācāryāstatra gacchantu gatvā kurvantu te priyam // BhN_37.6 //",
  "GK18bharnatu:9207": "proktavāṃstu tato māṃ tu nṛpatiḥ sa kṛtāñjaliḥ /",
  "GK18bharnatu:9208": "idamicchāmi bhagavan nāṭyamurvyāṃ pratiṣṭhitam // BhN_37.7 //",
  "GK18bharnatu:9209": "pūrvamācāryakaṃ caiva bhavatā'bhihitaṃ śrutam /",
  "GK18bharnatu:9210": "vyaktabhāvātvidaṃ labdhaṃ tvatsakāśād dvijottama // BhN_37.8 //",
  "GK18bharnatu:9211": "pitāmahagṛhe 'smākaṃ tadantaḥpure jane /",
  "GK18bharnatu:9212": "pitāmahakriyāyukta murvaśyāṃ sampravartitam // BhN_37.9 //",
  "GK18bharnatu:9213": "tasyāḥ praṇāśaśokena unmādoparate nṛpe /",
  "GK18bharnatu:9214": "vipanne 'ntaḥpurajane punarnāśamupāgatam // BhN_37.10 //",
  "GK18bharnatu:9215": "prakāśametadicchāmo bhūyastat saṃprayojitam /",
  "GK18bharnatu:9216": "tithiyajñakriyāsvetad yathā syān maṅgalaiḥ śubhaiḥ // BhN_37.11 //",
  "GK18bharnatu:9217": "tasmin mama gṛhe baddhaṃ nānāprakṛtisaṃśrayam /",
  "GK18bharnatu:9218": "strīṇāṃ lalitavinyāsairyato naḥ prathayiṣyati // BhN_37.12 //",
  "GK18bharnatu:9219": "tathā'stviti mayā prokto nahuṣaḥ pārthivastadā /",
  "GK18bharnatu:9220": "sutāścāhūya samproktā sāmapūrvaṃ suraiḥ saha // BhN_37.13 //",
  "GK18bharnatu:9221": "ayaṃ hi nahuṣo rājā yācate naḥ kṛtāñjaliḥ /",
  "GK18bharnatu:9222": "gamyatāṃ sahitairbhūmiṃ prayoktuṃ nāṭyameva ca // BhN_37.14 //",
  "GK18bharnatu:9223": "kariṣyamaśca śāpāntamasmin samyak prayojite /",
  "GK18bharnatu:9224": "brāhmaṇānāṃ nṛpāṇāṃ ca bhaviṣyatha na kutsitāḥ // BhN_37.15 //",
  "GK18bharnatu:9225": "tatra gatvā prayujyantāṃ prayogān vasudhātale /",
  "GK18bharnatu:9226": "na śakyaṃ cānyathā kartuṃ vacanaṃ pārthivasya hi // BhN_37.16 //",
  "GK18bharnatu:9227": "asmākaṃ caiva sarveṣāṃ nahuṣasya mahātmanaḥ /",
  "GK18bharnatu:9228": "ātmopadeśasiddhaṃ hi nāṭyaṃ proktaṃ svayaṃbhuvā // BhN_37.17 //",
  "GK18bharnatu:9229": "śeṣamuttaratantreṇa kohalastu kariṣyati /",
  "GK18bharnatu:9230": "prayogaḥ kārikāścaiva niruktāni tathaiva ca // BhN_37.18 //",
  "GK18bharnatu:9231": "apsarobhiridaṃ sārdhaṃ krīḍanīyakahetukam /",
  "GK18bharnatu:9232": "adhiṣṭhitaṃ mayā svarge svātinā nāradena ca // BhN_37.19 //",
  "GK18bharnatu:9233": "tataśca vasudhāṃ gatvā nahuṣasya gṛhe dvijāḥ /",
  "GK18bharnatu:9234": "strīṇāṃ prayogaṃ bahudhā baddhavanto yathākramam // BhN_37.20 //",
  "GK18bharnatu:9235": "atropabhogataste tu mānuṣīṣu māmātmajāḥ /",
  "GK18bharnatu:9236": "baddhavanto 'dhikasnehaṃ tāsu tad dvijasattamāḥ // BhN_37.21 //",
  "GK18bharnatu:9237": "putrānutpādya vadhvā ca prayogaṃ ca yathākramam /",
  "GK18bharnatu:9238": "brahmaṇā samanujñātāḥ prāptāḥ svargaṃ punaḥ sutāḥ // BhN_37.22 //",
  "GK18bharnatu:9239": "evamurvītale nāṭyaṃ śiṣyaiḥ samavatāritam /",
  "GK18bharnatu:9240": "bharatānāṃ ca vaṃśo 'yaṃ bhaviṣyaṃ ca pravartitaḥ // BhN_37.23 //",
  "GK18bharnatu:9241": "kohalādibhirevaṃ tu vatsaśāṇḍilyadhūrtitaiḥ /",
  "GK18bharnatu:9242": "matyadharmakriyāyuktaiḥ kaścitkālamavasthitaiḥ // BhN_37.24 //",
  "GK18bharnatu:9243": "etacchātraṃ praṇītaṃ hi nārāṇāṃ buddhivardhanam /",
  "GK18bharnatu:9244": "trailokyasya kriyopetaṃ sarvaśāstranidarśanam /",
  "GK18bharnatu:9245": "maṅgalyaṃ lalitaṃ caiva brahmaṇo vadanodbhavam // BhN_37.25 //",
  "GK18bharnatu:9246": "ya idaṃ śruṇuyān nityaṃ proktaṃ cedaṃ svayambhuvā /",
  "GK18bharnatu:9247": "kuryāt prayogaṃ yaścaivamathavā'dhītavān naraḥ // BhN_37.26 //",
  "GK18bharnatu:9248": "yā gatirvedaviduṣāṃ yā gatiryajñakāriṇām /",
  "GK18bharnatu:9249": "yā gatirdānaśīlānāṃ tāṃ gatiṃ prāpnuyāddhi saḥ // BhN_37.27 //",
  "GK18bharnatu:9250": "dānadharmeṣu sarveṣu kīrtyate tu mahat phalam /",
  "GK18bharnatu:9251": "prekṣaṇīyapradānaṃ hi sarvadāneṣu śasyate // BhN_37.28 //",
  "GK18bharnatu:9252": "na tathā gandhamālyena devāstuṣyanti pūjitāḥ /",
  "GK18bharnatu:9253": "yathā nāṭyaprayogasthairnityaṃ tuṣyanti maṅgalaiḥ // BhN_37.29 //",
  "GK18bharnatu:9254": "gāndharvaṃ ceha nāṭyaṃ ca yaḥ samyak paripālayet /",
  "GK18bharnatu:9255": "sa īśvaragaṇeśānāṃ labhate sadgatiṃ parām // BhN_37.30 //",
  "GK18bharnatu:9256": "evaṃ nāṭyaprayoge bahuvidhivihitaṃ karmaśāstraṃ praṇītam |",
  "GK18bharnatu:9257": "noktaṃ yaccātra lokādanukṛtikaraṇāt |",
  "GK18bharnatu:9258": "saṃvibhāvyaṃ tu tajjñaiḥ ||",
  "GK18bharnatu:9259": "kiṃ cānyat samprapūrṇā bhavatu vasumatī naṣṭadurbhikṣarogā /",
  "GK18bharnatu:9260": "śāntirgobrāhmaṇānāṃ bhavatu narapatiḥ pātu pṛthvīṃ samagrām // BhN_37.31 //",
  "GK18bharnatu:9261": "iti bharatīye nāṭyaśāstre guhyatattvakathanādhyāyaḥ saptatriṃśaḥ",
  "GK18bharnatu:9262": "nāṭyaśāstram saṃpūrṇam"
}