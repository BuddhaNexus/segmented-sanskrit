{
  "GR14krdipc_u:0": "||śrīḥ||",
  "GR14krdipc_u:1": "krama-dīpikā",
  "GR14krdipc_u:2": "śrīmad-bhagavat-śrī-kṛṣṇārādhana-nirūpaṇa-pravaṇa āgama-nibandhaḥ vidyā-vinoda-śrī-govinda-bhaṭṭācārya-kṛta-vivaraṇa-sahitā",
  "GR14krdipc_u:3": "(1)",
  "GR14krdipc_u:4": "prathamaḥ paṭalaḥ",
  "GR14krdipc_u:5": "veṇu-vāda-vinoda-lālasaṃ",
  "GR14krdipc_u:6": "divya-gandha-parilipta-vakṣasam |",
  "GR14krdipc_u:7": "vallavī-hṛdaya-vitta-hāriṇaṃ",
  "GR14krdipc_u:8": "bhāvaye kam api gopa-nandanam ||",
  "GR14krdipc_u:9_0": "viśiṣṭa-śiṣṭācārānumita-śruti-bodhita-kartavyatāka-prāripsita-pratibandhaka-durita-nivṛtty-asādhāraṇa-kāraṇam",
  "GR14krdipc_u:9_1": "iṣṭa-devatā'nusmaraṇa-pūrvakaṃ maṅgalam āśīr-vyājena kṛtaṃ śiṣya-śikṣārtham ādau",
  "GR14krdipc_u:9_2": "nibadhnāti kalāttamāyety ādinā |",
  "GR14krdipc_u:10": "kalātta-māyā-lavakātta-mūrtiḥ",
  "GR14krdipc_u:11": "kala-kvaṇad-veṇu-nināda-ramyaḥ |",
  "GR14krdipc_u:12": "śrito hṛdi vyākulayaṃs trilokīṃ",
  "GR14krdipc_u:13": "śriye 'stu gopī-jana-vallabho vaḥ // Krd_1.1 //",
  "GR14krdipc_u:14": "gopī-jana-vallabho yuṣmākaṃ śriye sampade 'stu bhūyād iti yojanā |",
  "GR14krdipc_u:15": "gopījanasya gopāṅganā-janasya vallabhaḥ svāmī |",
  "GR14krdipc_u:16": "tathā ca gopī-janasyaivāvijñāta-vinaya-prakarasyāpi vallabhaḥ kiṃ punaḥ sādhakasyāśeṣa-pūjā-vidhāna-kovidasyeti bhāvaḥ |",
  "GR14krdipc_u:17": "yad vā gopī prakṛtir jano mahad-ādir anayor vallabhaḥ preraka ity arthaḥ |",
  "GR14krdipc_u:18": "kīdṛśaḥ kalāyāṃ jñāna-svarūpe svasmin āttāyāḥ prāptāyā adhyastāyā māyāyā lavakena leśena vikṣepātma-svabhāvena āttā prāptā mūrtir yena sa tathoktaḥ |",
  "GR14krdipc_u:19": "etena tasya śarīra-sambandhe 'pi na svarūpānusandhāna-pracyutir āvaraṇa-śakter aprāmāṇyād iti bhāvaḥ |",
  "GR14krdipc_u:20": "atha vā kalā bandhane,",
  "GR14krdipc_u:21": "tathā ca bandhanātmaka-saṃsāra-pravartanārthaṃ svīkṛta-māyā-leśātmaka-jala-tattvātmanāṅgīkṛta-mūrtir iti |",
  "GR14krdipc_u:22": "toyena jīvān visasarja bhūmyām iti |",
  "GR14krdipc_u:23": "athavā, saṃmohana-mantra-rūpakaṃ kāma-bījaṃ sakala-gopāla-mantrāṇāṃ bījam udāharati kaleti |",
  "GR14krdipc_u:24": "kaś ca laś ca kalau tābhyām attau gṛhītau sambaddhau māyā-lavakau caturtha-svarānusvārau tābhyām āttā svīkṛtā bīja-rūpā mūrtir yena saḥ tathoktaḥ kala ity atrākāra uccāraṇārthaḥ |",
  "GR14krdipc_u:25": "punaḥ kīdṛśaḥ |",
  "GR14krdipc_u:26": "kalam avyaktaṃ madhuraṃ yathā syāt tathā kvaṇan śabdāyamānaḥ veṇur vaṃśaḥ kala-kvaṇaṃś cāsau veṇuś ceti kala-kvaṇad-veṇuḥ |",
  "GR14krdipc_u:27": "tasya ninādena ramyaḥ sarva-mukha-prada ity arthaḥ |",
  "GR14krdipc_u:28": "punaḥ kīdṛśaḥ |",
  "GR14krdipc_u:29": "hṛdi śritaḥ hṛt-paṅkaje sthitaḥ hṛdi dhyeya ity arthaḥ |",
  "GR14krdipc_u:30": "yad vā sarva-prāṇināṃ hṛdaye 'ntaryāmi-rūpeṇa sthita ity arthaḥ |",
  "GR14krdipc_u:31": "kiṃ kurvan |",
  "GR14krdipc_u:32": "trayāṇāṃ lokānāṃ samāhāras trilokī |",
  "GR14krdipc_u:33": "trailokyaṃ vyākulayan kartavyeṣu vicāra-śūnyaṃ kurvan māyayā mohayann ity arthaḥ |",
  "GR14krdipc_u:34": "tad uktaṃ gītāyāṃ -",
  "GR14krdipc_u:35": "īśvaraḥ sarva-bhūteṣu hṛd-deśe 'rjuna tiṣṭhati |",
  "GR14krdipc_u:36": "bhrāmayan sarva-bhūtāni yantrārūḍhāni māyayā || iti |",
  "GR14krdipc_u:37": "atra laghu-dīpikā-kāraḥ kalātta-māyety-ādinā gopī-jana-vallabha ity anena ca bīja-sahito 'tra daśākṣaraḥ sūcitaḥ |",
  "GR14krdipc_u:38": "kala-kvaṇad ity ādinā dhyānaṃ sūcitaṃ |",
  "GR14krdipc_u:39": "trilokīṃ vyākulayann ity anena ca vaśyādi-prayogāḥ sūcitāḥ ity āha || KrdC_1.1 ||",
  "GR14krdipc_u:40": "______________________________",
  "GR14krdipc_u:41": "guru-namaskāra-pūrvakaṃ kartavyaṃ pratijānīte--",
  "GR14krdipc_u:42": "guru-caraṇa-saroruha-dvayotthān",
  "GR14krdipc_u:43": "mahita-rajaḥ-kaṇakān praṇamya mūrdhnā |",
  "GR14krdipc_u:44": "gaditam iha vivicya nāradādyair",
  "GR14krdipc_u:45": "yajana-vidhiṃ kathayāmi śārṅga-pāṇeḥ // Krd_1.2 //",
  "GR14krdipc_u:46": "iha granthe śārṅga-pāṇeḥ śrī-kṛṣṇasya yajana-vidhiṃ pūjāhomādikaraṇa-prakāraṃ vivicya vivecanaṃ kṛtvā kathayāmi āsamāpter vartamānatvāt |",
  "GR14krdipc_u:47": "tathā ca, prācīna-granthebhyaḥ sva-granthasyopādeyatā darśitā |",
  "GR14krdipc_u:48": "kīdṛśam ? nārada-gautama-prabhṛtibhir gaditam |",
  "GR14krdipc_u:49": "etena svokteḥ svātantryaṃ nirākṛtam iti bhāvaḥ |",
  "GR14krdipc_u:50": "kiṃ kṛtvā ?",
  "GR14krdipc_u:51": "mūrdhnā mastakena mahitāḥ pūjitā ye rajaḥ-kaṇakā dhūli-leśās tān praṇamya kīdṛśān guru-caraṇa-dvayam eva padma-dvayaṃ tad-utthān tad-udbhavān |",
  "GR14krdipc_u:52": "etena guru-bhart-bhatty-atiśayaḥ sūcitaḥ |",
  "GR14krdipc_u:53": "tathā guru-dhyānaṃ śirasi kartavyam ity api sūcitam || KrdC_1.2 ||",
  "GR14krdipc_u:54": "______________________________",
  "GR14krdipc_u:55": "mantrāntarebhyo gopāla-mantrasyātiśāyitaṃ vaktuṃ bhūmikāṃ racayati-",
  "GR14krdipc_u:56": "kṣiti-sura-nṛpa-viṭ-turīyajānāṃ",
  "GR14krdipc_u:57": "muni-vanavāsi-gṛhastha-varṇināṃ ca |",
  "GR14krdipc_u:58": "japa-huta-yajaādibhir manūnāṃ",
  "GR14krdipc_u:59": "phalati hi kaścana kasyacit kathañcit // Krd_1.3 //",
  "GR14krdipc_u:60_0": "hi yataḥ manūnāṃ gopāla-mantra-vyatiriktānāṃ madhye kaścana mantrorāśyādinā śodhitaḥ",
  "GR14krdipc_u:60_1": "kṣiti-sura-prabhṛtīnāṃ varṇānāṃ madhye muni-vanavāsi-prabhṛtīnām āśramāṇāṃ cakārāt",
  "GR14krdipc_u:60_2": "strīṇāṃ madhye kasyacit kathaṃcij janasya bhāgya-vaśāj japa-homādibhir ādi-śabdena",
  "GR14krdipc_u:60_3": "tarpaṇādeḥ parigrahaḥ |",
  "GR14krdipc_u:61": "phalati phalaṃ dadātīti yojanā |",
  "GR14krdipc_u:62": "hi śabdo 'trāvadhāraṇa iti kaścit kṣitisuro brāhmaṇaḥ |",
  "GR14krdipc_u:63": "nṛpaḥ kṣatriyaḥ |",
  "GR14krdipc_u:64": "viṭ vaiśyaḥ |",
  "GR14krdipc_u:65": "turīyaḥ śūdraḥ |",
  "GR14krdipc_u:66": "munir yatiḥ |",
  "GR14krdipc_u:67": "vanavāsī vānaprasthaḥ |",
  "GR14krdipc_u:68": "gṛhasthaḥ kṛta-dāra-parigrahaḥ |",
  "GR14krdipc_u:69": "varṇī brahmacārī || KrdC_1.3 ||",
  "GR14krdipc_u:70": "______________________________",
  "GR14krdipc_u:71": "adhunā gopāla-mantrasya sarveṣu siddhatvam āha-",
  "GR14krdipc_u:72": "sarveṣu varṇeṣu tathāśrameṣu",
  "GR14krdipc_u:73": "nārīṣu nānāhvaya-janmabheṣu |",
  "GR14krdipc_u:74": "dātā phalānām abhivāñchitānāṃ",
  "GR14krdipc_u:75": "drāg eva gopālaka-mantra eṣaḥ // Krd_1.4 //",
  "GR14krdipc_u:76": "siddhādi-gaṇanānirapekṣa evaiṣa prathopasthito vakṣyamāṇa-daśākṣara-gopāla-mantro na tu gopāla-viṣayako mantra-gaṇo 'tiprasaṅgāt |",
  "GR14krdipc_u:77": "svāhā-praṇava-saṃyuktaṃ mantraṃ śūdre dadad dvijaḥ |",
  "GR14krdipc_u:78": "śūdro niraya-gāmī syād dvijaḥ śūdro 'bhijāyate ||",
  "GR14krdipc_u:79": "ity āgama-virodhāt |",
  "GR14krdipc_u:80": "lakṣaṇāpatteś ca |",
  "GR14krdipc_u:81_0": "vāñchitānāṃ svābhimatānāṃ phalānāṃ drāg eva jhaṭity eva dātā keṣu sarveṣu varṇeṣu",
  "GR14krdipc_u:81_1": "brāhmaṇādiṣu sarvāśrameṣu brahmacāri-prabhṛtiṣu nārīṣu nānāhvaya-janmabheṣu nānā-prakāra-nāmasu",
  "GR14krdipc_u:81_2": "tahtā nānā-prakāra-janma-nakṣatreṣu stasv apīty arthaḥ || KrdC_1.4 ||",
  "GR14krdipc_u:82": "______________________________",
  "GR14krdipc_u:83": "evaṃ saty api guru-caraṇa-śuśrūṣā-paropasthitāya mantro deya iti vyanakti-",
  "GR14krdipc_u:84": "nūnam acyuta-kaṭākṣa-pātena",
  "GR14krdipc_u:85": "kāraṇaṃ bhavati bhaktir añjasā |",
  "GR14krdipc_u:86": "tac-catuṣṭaya-phalāptaye tato",
  "GR14krdipc_u:87": "bhaktimān adhikṛto harau gurau // Krd_1.5 //",
  "GR14krdipc_u:88_0": "yasmān nūnaṃ niścitam acyuta-kaṭākṣa-pātena śrī-kṛṣṇa-kṛpāvalokane bhaktir añjasā",
  "GR14krdipc_u:88_1": "tattvataḥ kāraṇaṃ tatas tasmāt kāraṇāt tac catuṣṭaya-phalāptaye prasiddha-dharmādi-puruṣārtha-catuṣṭaya-rūpa-phala-prāpty-arthaṃ",
  "GR14krdipc_u:88_2": "harau viṣṇau gurau mantra-dātari ca bhakti-yukta-puruṣo dīkṣādāv adhikṛto 'dhikārī bhavatīty arthaḥ |",
  "GR14krdipc_u:89": "etena guru-devatayor abhedena dhyānaṃ kartavyam iti sūcitam || KrdC_1.5 ||",
  "GR14krdipc_u:90": "______________________________",
  "GR14krdipc_u:91": "adhunā pūjā-kramam āha-",
  "GR14krdipc_u:92": "snāto nirmala-śuddha-sūksma-vasano dhautāṅghri-pāṇyānanaḥ",
  "GR14krdipc_u:93": "svācāntaḥ sapavitra-mudrita-karaḥ śvetordhva-puṇḍrojjvalaḥ |",
  "GR14krdipc_u:94": "prācī-dig-vadano nibaddhya-sudṛḍhaṃ padmāsanaṃ svastikaṃ",
  "GR14krdipc_u:95": "vāsīnaḥ sva-gurūn gaṇādhipam atho vandeta baddhāñjaliḥ // Krd_1.6 //",
  "GR14krdipc_u:96": "snātaḥ sva-gṛhyokta-vidhinā āgamokta-vidhināpīti kecit |",
  "GR14krdipc_u:97": "nirmale viśade prakṣālite sūkṣme vastre yasya sa tathoktaḥ |",
  "GR14krdipc_u:98": "dhauteti prakṣālita-pāṇi-pāda-vadanaḥ |",
  "GR14krdipc_u:99": "svācāntaḥ smṛty-ukta-vidhinā kṛtācamanaḥ |",
  "GR14krdipc_u:100": "sa-pavitreti pavitra-sahitaḥ mudrā-yukta-hastaḥ supavitreti-pāṭhe atiśobhana-pavitreṇa mudritaḥ mudrā-sambaddho tilakenojjvalaḥ |",
  "GR14krdipc_u:101": "prācī-dig-vadanaḥ pūrvābhimukhaḥ |",
  "GR14krdipc_u:102": "atra prāg-vadanasya kaṇṭhoktatvāt prāg-vadanaṃ mukhyaṃ tad-asambhave tūdaṅmukhatvaṃ rātrau tu sarva-pūjāsvedodaṅmukhatvaṃ purāṇe ca tathaivābhidhānāt |",
  "GR14krdipc_u:103": "anantaraṃ sudṛḍhaṃ yathā syāt tathā padmāsanaṃ svastikaṃ vā kṛtvā |",
  "GR14krdipc_u:104": "tatra padmāsanaṃ prasiddhaṃ, svastikaṃ lakṣaṇaṃ tu -",
  "GR14krdipc_u:105": "jānūrvor antare samyak kṛtvā pāda-tale ubhe |",
  "GR14krdipc_u:106": "ṛju-kāya-samāsīnaṃ svastikaṃ tat pracakṣate ||",
  "GR14krdipc_u:107": "āsīna upaviṣṭaḥ sva-gurūn gaṇeśaṃ ca vandeta |",
  "GR14krdipc_u:108": "atho śabdaś cārthe 'nukta-samuccayena tenāgre durgāṃ pṛṣṭhe kṣetra-pālaṃ vandeta tad uktaṃ gautamīye vāme guruṃ dakṣiṇato gaṇeśaṃ durgāṃ puraḥ kṣetrapatiṃ ca paścāt | iti |",
  "GR14krdipc_u:109": "prayogaś ca guṃ gurbhyo namaḥ, gaṃ gaṇapataye namaḥ, duṃ durgāyai namaḥ, kṣeṃ kṣetrapālāya namaḥ |",
  "GR14krdipc_u:110": "baddhāñjaliḥ kṛtāñjali-puṭaḥ sann ity arthaḥ |",
  "GR14krdipc_u:111_0": "atra śāradā-tilakokta-krameṇaitad boddhavyaṃ dakṣiṇe pūjā-dravya-sthāpanaṃ vāme jala-kumbha-sthāpanaṃ",
  "GR14krdipc_u:111_1": "pṛṣṭhe kara-prakṣālana-pātra-sthāpanaṃ purato dīpa-cāmarādy-upakaraṇa-sthāpanam iti || KrdC_1.6 ||",
  "GR14krdipc_u:112": "______________________________",
  "GR14krdipc_u:113": "bhūta-śuddheḥ pūrvaṃ kṛtyam āha-",
  "GR14krdipc_u:114": "tato 'stra-mantreṇa viśodhya pāṇī",
  "GR14krdipc_u:115": "tritāla-dig-bandha-hutāśa-śālān |",
  "GR14krdipc_u:116": "vidhāya bhūtātmakam etad-aṅgaṃ",
  "GR14krdipc_u:117": "viśodhayec chuddha-matiḥ krameṇa // Krd_1.7 //",
  "GR14krdipc_u:118": "tatas tad-anantaraṃ bhūtātmakaṃ pṛthivyādi-pañca-mahābhūtamayam etad aṅgaṃ śarīraṃ śuddha-matiḥ viśada-matiḥ viśodhayed devatātmakaṃ kuryād ity arthaḥ |",
  "GR14krdipc_u:119": "nādevo devam arcayed iti vacanāt |",
  "GR14krdipc_u:120": "krameṇa vakṣyamāṇa-prakāreṇa |",
  "GR14krdipc_u:121": "kiṃ kṛtvā ?",
  "GR14krdipc_u:122": "astra-mantreṇaiva astrāya phaḍ ity anena tan-mantrāṅgāstra-mantreṇaiva vā,",
  "GR14krdipc_u:123": "gandha-puṣpābhyāṃ hastau saṃśodhya kara-nyāsaṃ kṛtvāstra-mantreṇaivordhvordhvaṃ tāla-trayaṃ kuryāt |",
  "GR14krdipc_u:124": "tad uktaṃ śāradāyām-kara-nyāsaṃ samāsādya kuryāt tāla-trayaṃ tataḥ iti |",
  "GR14krdipc_u:125": "anantaram astra-mantreṇaiva choṭikayā daśa-dig-bandhanaṃ astra-mantreṇaiva vahni-prākāraṃ jalenātmanaḥ pariveṣṭana-rūpaṃ vidhāya kṛtvā |",
  "GR14krdipc_u:126_0": "atra sampradāyaḥ hṛt-padma-karṇikā-sthaṃ dīpa-śikhā-nibhaṃ jīvātmānaṃ haṃsa iti mantreṇa",
  "GR14krdipc_u:126_1": "suṣumṇā-vartmanā mastakopari sahasra-dala-kamalāvasthita-paramātmani saṃyojya pṛthavy-ādi-pañca-viṃśati-tattvāni",
  "GR14krdipc_u:126_2": "tatra vilīnāni vibhāvya bhūta-śuddhiṃ kuryāt || KrdC_1.7 ||",
  "GR14krdipc_u:127": "______________________________",
  "GR14krdipc_u:128": "bhūta-śuddhim āha-",
  "GR14krdipc_u:129": "iḍā-vaktre dhūmraṃ satata-gati-bījaṃ salavakaṃ",
  "GR14krdipc_u:130": "smaret pūrvaṃ mantro sakala-bhuvanocchoṣaṇa-karam |",
  "GR14krdipc_u:131": "svakaṃ dehaṃ tena pratata-vapuṣāpūrya-sakalaṃ",
  "GR14krdipc_u:132": "viśoṣya vyāmuñcet pavanam atha mārgaṇa-khamaṇeḥ // Krd_1.8 //",
  "GR14krdipc_u:133": "iḍā-vaktre vāma-nāsā-puṭe salavakaṃ bindu-sahitaṃ satata-gati-bījaṃ vāyu-bījaṃ yam iti rūpaṃ pūrvaṃ prathamaṃ mantrī sādhakaḥ smaret |",
  "GR14krdipc_u:134": "kim bhūtam ? dhūmraṃ kṛṣṇa-varṇaṃ |",
  "GR14krdipc_u:135": "punaḥ kimbhūtam ? sakaleti |",
  "GR14krdipc_u:136": "pañca-bhūta-maya-deha-śoṣakaṃ tathā ca vāma-nāsā-puṭena vāyum ākarṣan ṣoḍaś-vāraṃ vāyu-bījaṃ japed iti bhāvaḥ |",
  "GR14krdipc_u:137_0": "anantaraṃ sakalaṃ sarvaṃ svakīyaṃ śarīraṃ tena bīja-mayena vāyunā pratata-vapuṣā",
  "GR14krdipc_u:137_1": "vistīrṇa-śarīreṇāpūrya pūrayitvā deha-stha-vāyor bāhyenaikyaṃ vicintya viśoṣaṃ nītvā",
  "GR14krdipc_u:137_2": "catuḥ-ṣaṣṭhi-vāraṃ vāyu-bījaṃ kumbhakena japtvā khamaṇeḥ sūryasya mārgeṇa piṅgalayā",
  "GR14krdipc_u:137_3": "dakṣiṇa-nāsā-puṭena recanenaiva vāyu-bījaṃ dvātriṃśad-vāraṃ japan vāyuṃ vyāmuñcet",
  "GR14krdipc_u:137_4": "tyajed ity arthaḥ || KrdC_1.8",
  "GR14krdipc_u:138": "||",
  "GR14krdipc_u:139": "______________________________",
  "GR14krdipc_u:140": "tenaiva mārgeṇa vilīna-mārutaṃ",
  "GR14krdipc_u:141": "bījaṃ vicintyāruṇam āśuśukṣaṇe |",
  "GR14krdipc_u:142": "āpūrya dehaṃ paridahya vāmato",
  "GR14krdipc_u:143": "muñcet samīraṃ saha bhasmanā bahiḥ // Krd_1.9 //",
  "GR14krdipc_u:144_0": "tenaiva kha-maṇeḥ sūryasya mārgeṇa dakṣiṇa-nāsā-puṭena vilīnaḥ sambaddho māruto vāyur",
  "GR14krdipc_u:144_1": "yatra tad āśuśukṣaṇer vahner bījaṃ ram iti aruṇam aruṇa-varṇaṃ vicintya vāyunāpūrya",
  "GR14krdipc_u:144_2": "tad-bījasya ṣoḍaśa-vāra-japena pūrakaṃ kṛtvānantaraṃ kumbhakena caturguṇaṃ raṃ-bījaṃ",
  "GR14krdipc_u:144_3": "japan dehaṃ paridahya tad-ūrdhvaṃ ram iti dvātriṃśad-vāraṃ japan vāmata iḍā-mārgeṇa",
  "GR14krdipc_u:144_4": "vāma-nāsā-puṭena bhasmanā saha bahiḥ samīraṃ vāyuṃ muñced ity arthaḥ || KrdC_1.9 ||",
  "GR14krdipc_u:145": "______________________________",
  "GR14krdipc_u:146": "utpattiṃ darśayati-",
  "GR14krdipc_u:147": "ṭa-param atīva śuddham amṛtāṃśu-pathena vidhuṃ",
  "GR14krdipc_u:148": "nayatu lalāṭa-candram amutaḥ sakalārṇa-mayīm |",
  "GR14krdipc_u:149": "la-para-japān nipātya racayec ca tayā sakalaṃ",
  "GR14krdipc_u:150": "vapur amṛtaugha-vṛṣṭim atha vaktra-karāṅgam idam // Krd_1.10 //",
  "GR14krdipc_u:151_0": "ṭasya paraṣ ṭa-paraḥ ṭha-kāras tam atīva śuddhaṃ śvetaṃ vidhuṃ candra-bīja-rūpam",
  "GR14krdipc_u:151_1": "amṛtāṃśu-pathena vāma-nāsā-puṭena ṣoḍaśa-vāra-japena lalāṭa-candraṃ brahma-randhra-stha-candraṃ nayatu prāpayatu |",
  "GR14krdipc_u:152": "nanu, sarva-śarīrasya dagdhatvāt katham amṛtāṃśu-pathena candra-bīja-nayanam iti cen, na |",
  "GR14krdipc_u:153": "pūrvoktasya bhāvanātmakatvāt |",
  "GR14krdipc_u:154_0": "athānantaram amutaḥ amṛtāṃśor lalāṭa-candrād brahma-randhra-stha-śaśaṅkāt sakalārṇa-mayīm",
  "GR14krdipc_u:154_1": "mātṛkā-mayīm amṛta-samūha-vṛṣṭiṃ la-paro va-kāraḥ varuṇa-bījam iti yāvat taj-japena",
  "GR14krdipc_u:154_2": "kumbhakena catuḥ-ṣaṣṭhi-vāra-japena nipātya utpādya tathā mātṛkā-mayyā vṛṣṭyā idaṃ",
  "GR14krdipc_u:154_3": "sakalaṃ śarīraṃ racayed āracayet |",
  "GR14krdipc_u:155": "kīdṛśam ? vapur vaktra-karāṅgaṃ vaktraṃ ca karaś ca aṅgam avayava-rūpaṃ",
  "GR14krdipc_u:156": "yatra tat tathā vaktra-karāḍhyam iti pāṭhe vaktrāḍhyaṃ karāḍhyaṃ cety arthaḥ |",
  "GR14krdipc_u:157": "anantaraṃ dakṣiṇa-nāsā-puṭena vāyuṃ recayet lam iti pṛthvī-bījaṃ pīta-varṇaṃ dvātriṃśad-vāraṃ japan tat śarīraṃ sudṛṣṭaṃ cintayet |",
  "GR14krdipc_u:158": "tad-anu so 'ham ity ātma-mantreṇa brahma-randhrāj jīvaṃ hṛdayāmbhojam ānayed iti sampradāyaḥ || KrdC_1.10 ||",
  "GR14krdipc_u:159": "______________________________",
  "GR14krdipc_u:160": "adhunā mātṛkā-nyāsaṃ darśayati-",
  "GR14krdipc_u:161": "śiro-vadana-vṛtta-dṛk-śravaṇa-ghoṇa-gaṇḍoṣṭhaka-",
  "GR14krdipc_u:162": "dvayeṣu sa-śiromukheṣu ca iti kramād vinyaset |",
  "GR14krdipc_u:163": "halaś ca kara-pāda-sandhiṣu tad-agrakeṣv ādarāt",
  "GR14krdipc_u:164": "sa-pārśva-yuga-pṛṣṭha-nābhy-udarakeṣu yādyān atha // Krd_1.11 //",
  "GR14krdipc_u:165": "hṛdaya-kakṣa-kakut-kara-mūla-doḥ-",
  "GR14krdipc_u:166": "pada-yugodara-vaktrāgatān budhaḥ |",
  "GR14krdipc_u:167": "hṛdaya-pūrvam anena pathānvahaṃ",
  "GR14krdipc_u:168": "nyasatu śuddha-kalevara-siddhaye // Krd_1.12 //",
  "GR14krdipc_u:169": "atra śiraḥ-śabdo lalāṭasyopalakṣakaḥ lalāṭa-mukham āvṛteti śāradādarśanāt ekatrākṣara-dvayasyāpi nyāsāpātāc ca |",
  "GR14krdipc_u:170": "vadana-vṛttaṃ mukha-maṇḍalaṃ dṛk-śravaṇa-ghoṇa-gaṇḍoṣṭha-dantānāṃ dvayam iti samāsaḥ |",
  "GR14krdipc_u:171": "dvayam iti dṛg-ādāv api sarvatra sambadhyate |",
  "GR14krdipc_u:172": "ghoṇā nāsikā,",
  "GR14krdipc_u:173_0": "dad-dvaye danta-paṅkti-dvaye ity ukteṣu sthāneṣu acaḥ ṣoḍaśa-svarān krameṇaikākṣara-krameṇa",
  "GR14krdipc_u:173_1": "vinyaset tathā halaś ca kādīni vyañjanāni ca tatra kādīni viṃśaty-akṣarāṇi ādarāt",
  "GR14krdipc_u:173_2": "ādara-pūrvakaṃ kara-pāda-sandhiṣu tad-agrakeṣu ca vinyaset |",
  "GR14krdipc_u:174": "anantaraṃ ya-kārādīni pañcākṣarāṇi sa-pārśva-yuga-pṛṣṭha-nābhy-udarakeṣu pārśva-yugena saha vartate yat pṛṣṭha-nābhy-udaraṃ tatra vinyaset |",
  "GR14krdipc_u:175": "tathānantaram anena vakṣyamāṇa-mārgeṇa yādyān",
  "GR14krdipc_u:176": "varṇān hṛdayādi-sthāna-gatān atrāpi kara-pad-yugayor udara-vaktrayoś ca hṛdaya-pūrvaṃ yathā syāt tathā anvahaṃ pratidinaṃ nyasatu |",
  "GR14krdipc_u:177": "kara-pad-yugādīnāṃ pūrvaiḥ padaiḥ samastānām api hṛdaya-pūrvam iti kriyā-viśeṣaṇena saha sambandhaḥ sāpekṣatvād atrāsamāsa iti tu tulya-pradhāna-sāpekṣa-viṣayaṃ draṣṭavyam |",
  "GR14krdipc_u:178": "kim-arthaṃ śuddha-kalevara-siddhaye śuddha-śarīra-sampādanārtham ity arthaḥ || KrdC_1.11-12 ||",
  "GR14krdipc_u:179": "______________________________",
  "GR14krdipc_u:180": "ity āracayya vapur arṇa-śatārdhakena",
  "GR14krdipc_u:181": "sārdha-kṣapeśa-sa-visargaka-sobhayais taiḥ |",
  "GR14krdipc_u:182": "vinyasya keśava-puraḥsara-mūrta-yuktaiḥ",
  "GR14krdipc_u:183": "kīrtyādi-śakti-sahitair nyasatu krameṇa // Krd_1.13 //",
  "GR14krdipc_u:184": "atha kathayāmy arṇānāṃ mūrtīḥ",
  "GR14krdipc_u:185": "śaktīḥ samasta-bhuvana-mayīḥ |",
  "GR14krdipc_u:186": "keśava-kīrtī nārāyaṇa-kāntī",
  "GR14krdipc_u:187": "mādhavas tathā tuṣṭiḥ // Krd_1.14 //",
  "GR14krdipc_u:188": "ity ukta-prakāreṇa vapuḥ śarīram arṇa-śatārdhena pañcāśad-varṇaiḥ āracayya racayitvā anantaraṃ tair eva pañcāśad-varṇaiḥ sārdha-kṣapeśa-sa-visargaka-sobhayaiḥ |",
  "GR14krdipc_u:189": "ardha-kṣapeśena saha vartanta iti sārdha-kṣapeśāḥ ardha-candra-sahitāḥ taiḥ sānusvārair ity arthaḥ |",
  "GR14krdipc_u:190_0": "sa-visargakaiḥ visarga-sahitaiḥ sobhayair anusvāra-visarga-sahitaiḥ vinyasya tathādau",
  "GR14krdipc_u:190_1": "śarīra-sampādanārthaṃ śuddher mātṛkākṣarair vinyasya tad-anantaraṃ teṣv eva lalāṭādiṣu",
  "GR14krdipc_u:190_2": "mātṛkā-sthāneṣu aṃ nama ity ādīn kṣaṃ nama ity antān,",
  "GR14krdipc_u:191": "tathā aḥ nama ity ādīn kṣaḥ nama ity antān varṇān vinyased ity arthaḥ |",
  "GR14krdipc_u:192": "evaṃ caturvidho mātṛkā-nyāsa uktaḥ |",
  "GR14krdipc_u:193": "nanu,",
  "GR14krdipc_u:194": "katham arṇa-śatārdhakenety ukta-varṇānām eka-pañcāśattvād ity ucyate kṣa-kāreṇākṣara-dvayasyaikī-karaṇāt |",
  "GR14krdipc_u:195": "la-tvena la-kāra-dvayasyaikīkaraṇād vā |",
  "GR14krdipc_u:196_0": "loka-prasiddher vā prakaraṇenaika-pañcāśat-saṅkhyāyās tātparye 'dhigate pañcāśad-varṇa",
  "GR14krdipc_u:196_1": "eva ka-pañcāśat-saṅkhyā-para iti prapañca-sāra-vivaraṇe śrī-premānanda-bhaṭṭācārya-śiromaṇayaḥ |",
  "GR14krdipc_u:197": "vastutas tu arṇa-śatārdhaṃ ca ka cārṇa-śatārdhakaṃ tenākṣarāṇām eka-pañcāśattvm āyātam |",
  "GR14krdipc_u:198": "asama-vibhāge vā ardha-śabdaḥ |",
  "GR14krdipc_u:199": "keśava-nyāsam āha-vinyasya keśaveti |",
  "GR14krdipc_u:200_0": "keśavaḥ puraḥsaraḥ prathamo yāsāṃ mūrtīnāṃ tāḥ tathā ca keśavādi-mūrti-sahitaiḥ kīrtyādi-śakti-yuktaiś",
  "GR14krdipc_u:200_1": "ca mātṛkākṣarair lalāṭādiṣūkta-sthāneṣu yathā-kramaṃ nyāsaḥ kāryaḥ || KrdC_1.13-14 ||",
  "GR14krdipc_u:201": "______________________________",
  "GR14krdipc_u:202": "govindaḥ puṣṭi-yuto viṣṇu-dhṛtī sūdanaś ca madhvādyaḥ |",
  "GR14krdipc_u:203": "śāntis trivikramaś ca kriyā-yuto vāmano dayā-yuktaḥ // Krd_1.15 //",
  "GR14krdipc_u:204": "sūdanaś ca madhvādyaḥ madhusūdanaḥ ity arthaḥ // Krd_1.15 //",
  "GR14krdipc_u:205": "______________________________",
  "GR14krdipc_u:206": "śrīdhara-yutā ca medhā hṛṣīka-nāthaś ca harṣayā yuktaṃ |",
  "GR14krdipc_u:207": "ambuja-nābha-śraddhe dāmodara-saṃyutā tathā lajjā // Krd_1.16 //",
  "GR14krdipc_u:208": "hṛṣīka-nātho hṛṣīkeśa ity arthaḥ | ambujanābhaḥ padmanābhaḥ || KrdC_1.16 ||",
  "GR14krdipc_u:209": "______________________________",
  "GR14krdipc_u:210": "lakṣmīḥ sa-vāsudevā saṅkarṣaṇakaḥ sarasvatī-yuktaḥ |",
  "GR14krdipc_u:211": "prādyo dyumnaḥ prīti-sameto 'niruddhako ratir imāḥ svaropetāḥ // Krd_1.17 //",
  "GR14krdipc_u:212": "prādyo dyumnaḥ pradyumnaḥ || KrdC_1.17 ||",
  "GR14krdipc_u:213": "______________________________",
  "GR14krdipc_u:214": "cakrijaye gadidurge śārṅgī prabhayānvitas tathā khaḍgī |",
  "GR14krdipc_u:215": "satyā śaṅkhī-caṇḍā halivāṇyau musaliyug-balāsinkiā // Krd_1.18 //",
  "GR14krdipc_u:216": "śūlī vijyā pāśī virajā viśānvito 'mbuśīr bhūyaḥ |",
  "GR14krdipc_u:217": "vimadā muknda-yuktā nandaja-sunandaje smṛtiś ca nandi-yutā // Krd_1.19 //",
  "GR14krdipc_u:218": "nara-ṛddhī naraka-jitāsamṛddhir atha śuddhi-yug ghariḥ kṛṣṇaḥ |",
  "GR14krdipc_u:219": "buddhi-yutaḥ satya-yuta-bhaktir mati-yuktaḥ syāt tataḥ śauriḥ // Krd_1.20 //",
  "GR14krdipc_u:220": "kṣamayā śūro ramayā janārdano meca-bhū-dharaḥ kledī |",
  "GR14krdipc_u:221": "viśvādya-mūrti-yuktā klinnā vaikuṇṭha-yuk tathā vasudā // Krd_1.21 //",
  "GR14krdipc_u:222": "kledī kledinīty arthaḥ |",
  "GR14krdipc_u:223": "chando-bhaṅga-bhayāt tathoktaḥ |",
  "GR14krdipc_u:224": "viśvādi-mūrtir iti viśva-mūrtir ity arthaḥ || KrdC_1.18-21 ||",
  "GR14krdipc_u:225": "______________________________",
  "GR14krdipc_u:226": "puruṣottamaś ca vasudhā balinā ca varā balānujopetā |",
  "GR14krdipc_u:227": "bhūyaḥ parāyaṇākhyā bālaḥ sūkṣmā vṛṣaghna-sandhye ca // Krd_1.22 //",
  "GR14krdipc_u:228": "savṛṣā prajñā prabhā varāho niśā ca vimalo 'moghā |",
  "GR14krdipc_u:229": "narasiṃha-vidyute ca praṇigaditā mūrtayo halāṃ śakti-yutāḥ // Krd_1.23 //",
  "GR14krdipc_u:230": "amogheti cchedaḥ || KrdC_1.22-23 ||",
  "GR14krdipc_u:231": "______________________________",
  "GR14krdipc_u:232": "pūrvokta-keśavādi-mūrti-kīrtyādi-śakti-nyāsa-prakāraṃ darśayati-",
  "GR14krdipc_u:233": "varṇanuktvā sārdha-candrān purastān",
  "GR14krdipc_u:234": "mūrtīḥ śaktīr ṅe 'vasānā natiṃ ca |",
  "GR14krdipc_u:235": "uktvā nyasyet yādibhi sapta-dhātūn",
  "GR14krdipc_u:236": "prāṇaṃ jīvaṃ krodham apy ātmane 'ntān // Krd_1.24 //",
  "GR14krdipc_u:237_0": "purastāt prathamaṃ varṇān a-kārādi-kṣakāraāntān uktvā kathambhūtān varṇān sārdha-candrān",
  "GR14krdipc_u:237_1": "sa-bindūn anantaraṃ mūrtīḥ keśavādyāḥ śaktīḥ kīrtyādyāḥ ṅe 'vasānāḥ ity ubhayena",
  "GR14krdipc_u:237_2": "sambadhyate tan na hṛdaya-grāhi prayāsatteḥ lāghavāc ca aṃ keśavāya kīrtyai nama",
  "GR14krdipc_u:237_3": "iti prayoge keśavāyety atra namaḥ-padasya yogābhāvāc caturthy-anupapattiḥ na hi viṣṇave",
  "GR14krdipc_u:237_4": "sūryāya nama iti bhavati |",
  "GR14krdipc_u:238": "bhavati ca viṣṇave namaḥ sūryāya nama iti (tathā ca keśavāya namaḥ kīrtyai nama iti)",
  "GR14krdipc_u:239": "prayogāpattiḥ ubhayatra vā ca-kāro deyaḥ samuccaya-khyāpanārthaḥ |",
  "GR14krdipc_u:240": "sa śriye cāmṛtāya cetivat tathā mātṛkākṣarāṇām api ubhaya-sambandhārthaṃ dviḥ-prayogāpattiḥ |",
  "GR14krdipc_u:241": "aṃ keśava-kīrtibhyāṃ nama iti prayoge tu naite doṣāḥ patanti tatra dvandva-samāsa-vaśāt",
  "GR14krdipc_u:242": "sahitāvasthitayor evopasthitau caturthy-arthānvaya-sambhavāt varnānvaya-sambhavāc ca agnīṣomayor iva sahitāvasthitayor devatātvam |",
  "GR14krdipc_u:243": "kathaṃ tarhi yādiṣu tvag-ādi-prayogaḥ kāryam ?",
  "GR14krdipc_u:244": "ity ucyate yaṃ tvag-ātmane puruṣottama-vasudhābhyām namaḥ,",
  "GR14krdipc_u:245": "raṃ asṛg-ātmane bali-parābhyāṃ nama ity evaṃ rūpa iti |",
  "GR14krdipc_u:246": "mantram uktāvali-kāreṇa tathaivābhidhānāt |",
  "GR14krdipc_u:247": "ātmane ity asya sub-anta-pratirūpaka-nipātatvenādoṣād iti tu prapañca-sāra-vivaraṇe paramānanda-bhaṭṭācāryābhyāḥ |",
  "GR14krdipc_u:248": "tathā ca aṃ keśava-kīrtibhyāṃ nama iti prayogaḥ mantram uktāvalī-kāra-laghu-dīpikā-kāra-tripāṭhi-rudropādhyāya-vidyādharācārya-paramānanda-bhaṭṭācārya-saṃmataḥ |",
  "GR14krdipc_u:249": "aṃ keśavāya kīrtyai nama iti prayogaḥ padmapādācārya-prabhṛtīnāṃ saṃmata iti |",
  "GR14krdipc_u:250": "jñātvā yathā-guru-sampradāyaṃ",
  "GR14krdipc_u:251": "vyavahartavyam iti |",
  "GR14krdipc_u:252_0": "atraiva nyāsa-viśeṣam āha-yādibhir iti ya-kārādyair daśabhir akṣaraiḥ saha sapta",
  "GR14krdipc_u:252_1": "dhātūn tvag-asṛṅ-māṃsa-medo 'sthi-majja-śukrākhyān ātmane 'ntān ātmane iti śabdaḥ",
  "GR14krdipc_u:252_2": "ante yeṣāṃ te tathā prāṇaṃ jīvaṃ krodhaṃ ca ātmane 'ntaṃ hṛdayādiṣu yathā-sthāneṣu",
  "GR14krdipc_u:252_3": "vinyasyed ity arthaḥ |",
  "GR14krdipc_u:253": "prāṇaṃ śaktim ity api pāṭhāntaram || KrdC_1.24 ||",
  "GR14krdipc_u:254": "______________________________",
  "GR14krdipc_u:255": "keśavādi-nyāse dhyānam āha-udyad iti |",
  "GR14krdipc_u:256": "udyat-pradyotana-śata-ruciṃ tapta-hemāvadātaṃ",
  "GR14krdipc_u:257": "pārśva-dvandve jaladhi-sutayā viśva-dhātryā ca juṣṭam |",
  "GR14krdipc_u:258": "nānā-ratnollasita-vividhākalpam āpīta-vastraṃ",
  "GR14krdipc_u:259": "viṣṇuṃ vande dara-kamala-kaumodakī-cakra-pāṇim // Krd_1.25 //",
  "GR14krdipc_u:260": "ahaṃ viṣṇuṃ vande |",
  "GR14krdipc_u:261": "kīdṛśaṃ ?",
  "GR14krdipc_u:262": "udyann udayaṃ gacchan pradyotanaḥ sūryas tasya yac-chataṃ tasyeva ruci-dīptir yasya taṃ punaḥ tapteti vahni-madhya-nikṣipta-kāñcanavad gauraṃ |",
  "GR14krdipc_u:263": "punaḥ kīdṛśaṃ pārśva-dvandve iti dakṣiṇa-vāma-pārśva-dvaye jaladhi-sutayā lakṣmyā tathā viśva-dhātryā pṛthivyā juṣṭaṃ sevitam |",
  "GR14krdipc_u:264": "punaḥ kimbhūtaṃ ? nānā-vidha-ratnena śobhito nānā bahu-prakāra ākalpo bhūṣaṇaṃ yasya |",
  "GR14krdipc_u:265": "punaḥ kīdṛśaṃ ? āpīteti āsamyak prakāreṇa pīte vastre yasya taṃ |",
  "GR14krdipc_u:266": "punaḥ kīdṛśaṃ ? daraḥ śaṅkhaḥ padmaṃ kamalaṃ kaumodakī gadā cakram etāni pāṇau yasya tam |",
  "GR14krdipc_u:267": "atra ūrdhvādhaḥ krameṇa vāma-bhāge śaṅkha-padme dakṣiṇa-bhāge gadā-cakre iti bodhyam || KrdC_1.25 ||",
  "GR14krdipc_u:268": "______________________________",
  "GR14krdipc_u:269": "dhyāna-nyāsayoḥ phalam āha-dhyātvaivam iti |",
  "GR14krdipc_u:270": "dhyātvaivaṃ parama-pumāṃsam akṣarair yo",
  "GR14krdipc_u:271": "vinyasyoddinam anu keśavādi-yuktaiḥ |",
  "GR14krdipc_u:272": "medhāyuḥ-smṛti-dhṛti-kīrit-kānti-lakṣmī",
  "GR14krdipc_u:273": "saubhāgyaiś ciram upabṛṃhito bhavet saḥ // Krd_1.26 //",
  "GR14krdipc_u:274": "evam ukta-prakāraṃ parama-pumāṃsaṃ viṣṇuṃ dhyātvā yo 'nudinaṃ pratyahaṃ keśavādi-sahitair mātṛkākāair vinyasyet sa puruṣaḥ |",
  "GR14krdipc_u:275_0": "medhādibhiś ciraṃ bahu-kālam upabṛṃhita upacito bhavati medhā dhāraṇāvatī buddhiḥ",
  "GR14krdipc_u:275_1": "āyur jīvanaṃ smṛtiḥ smaraṇaṃ dhṛtir dhairyaṃ kīrtir utkṛṣṭa-karma-kathā kāntiḥ saundaryaṃ",
  "GR14krdipc_u:275_2": "lakṣmīr aiśvaryaṃ saubhāgyaṃ sarva-priyatvam || KrdC_1.26 ||",
  "GR14krdipc_u:276": "______________________________",
  "GR14krdipc_u:277": "nyāsa-viśeṣam āha-amum iti |",
  "GR14krdipc_u:278": "amum eva ramā-puraḥ-saraṃ",
  "GR14krdipc_u:279": "prabhajed yo manujo vidhiṃ budhaḥ |",
  "GR14krdipc_u:280": "samupetya ramāṃ prathīyasīṃ",
  "GR14krdipc_u:281": "punar ante haritāṃ vrajaty asau // Krd_1.27 //",
  "GR14krdipc_u:282_0": "yaḥ paṇḍito manuṣyaḥ amum eva vidhiṃ keśavādi-nyāsa-prakāraṃ ramā-puraḥsaraṃ śrī-bījam",
  "GR14krdipc_u:282_1": "ādau dattvā prabhajet karoti asau pumān iha loke prathīyasīṃ mahatīṃ ramāṃ lakṣmīṃ",
  "GR14krdipc_u:282_2": "samupetya prāpya punar ante avasāne haritāṃ viṣṇutvaṃ vrajati prāpnotīty arthaḥ || KrdC_1.27 ||",
  "GR14krdipc_u:283": "______________________________",
  "GR14krdipc_u:284": "tattva-nyāsaṃ darśayati-ity acyutīty ādi |",
  "GR14krdipc_u:285": "ity acyutī-kṛta-tanur vidadhīta tattva-",
  "GR14krdipc_u:286": "nyāsaṃ ma-pūrvaka-parākṣara-naty-upetam |",
  "GR14krdipc_u:287": "bhūyaḥ parāya ca tad-āhvayam ātmane ca",
  "GR14krdipc_u:288": "naty-antam uddharatu tattva-manūn krameṇa // Krd_1.28 //",
  "GR14krdipc_u:289": "iti pūrvokta-prakāreṇa acyutīkṛta-tanuḥ sampādita-viṣṇu-śarīraḥ tattva-",
  "GR14krdipc_u:290": "nyāsaṃ vakṣyamāṇa-prakāraṃ vidadhīta kuryāt |",
  "GR14krdipc_u:291": "prakāraṃ darśayati-maḥ pūrvo yasya sa ma-pūrvaḥ |",
  "GR14krdipc_u:292": "kaḥ paro yasya sa ka-paraḥ |",
  "GR14krdipc_u:293": "naty-upetaṃ namaḥ-śabda-sahitam |",
  "GR14krdipc_u:294_0": "tathā ca ma-kārādi-vyutkrameṇa ka-kāra-paryantam ekaikākṣaraṃ namaḥ-pada-sahitaṃ",
  "GR14krdipc_u:294_1": "kṛtvā bhūyo 'nantaraṃ parāyeti-padaṃ dattvā anantaraṃ tad-āhvayaṃ teṣāṃ tattvānām",
  "GR14krdipc_u:294_2": "ādvayaṃ vakṣyamāṇaṃ nāma dattvā anantaraṃ ātmane iti padaṃ dattvā anantaraṃ naty-antam",
  "GR14krdipc_u:294_3": "namaḥ-padam ante dattvā krameṇa tattva-manūn tattva-mantrān uddharatu || KrdC_1.28 ||",
  "GR14krdipc_u:295": "______________________________",
  "GR14krdipc_u:296": "adhunā tattvānāṃ nāmāni nyāsaṃ sthānaṃ ca darśayati-",
  "GR14krdipc_u:297": "sakala-vapuṣi bījaṃ prāṇam āyojya madhye",
  "GR14krdipc_u:298": "nyasatu matim ahaṅkāraṃ manaś ceti mantrī |",
  "GR14krdipc_u:299": "kamukha-hṛdaya-guhyāṅghriṣv atho śabda-pūrvaṃ",
  "GR14krdipc_u:300": "guṇa-gaṇam atha kartādi-sthitaṃ śrotra-pūrvam // Krd_1.29 //",
  "GR14krdipc_u:301_0": "sakala-vapuṣi sarvāṅga-vyāpake jīvaṃ prāṇaṃ ca mantre āyojya tena nyasyatu tathā",
  "GR14krdipc_u:301_1": "ca maṃ namaḥ parāya jīvātmane namaḥ bhaṃ namaḥ parāya prāṇātmane namaḥ iti dvayaṃ",
  "GR14krdipc_u:301_2": "sarva-śarīre vinyasyed ity arthaḥ |",
  "GR14krdipc_u:302": "iti tattva-padaṃ dattvā maṃ namaḥ parāya jīva-tattvātmane namaḥ iti kecit tat-prayogān kurvanti tan na pramāṇābhāvāt mūrti-pañjara-nyāse 'pi mūrti-pada-prayogāpatteḥ |",
  "GR14krdipc_u:303": "atra makarādīnāṃ bindu-sāhityaṃ sampradāyāvagataṃ boddhavyam |",
  "GR14krdipc_u:304_0": "madhye hṛdaye matim ahaṅkāraṃ manaś ca mantra āyojya tena mantrī nyasyatu tathā baṃ",
  "GR14krdipc_u:304_1": "namaḥ parāya mana ātmane namaḥ phaṃ namaḥ parāya ahaṅkārātmane namaḥ paṃ namaḥ parāya",
  "GR14krdipc_u:304_2": "mana ātmane namaḥ iti trayaṃ hṛdi vinyasyed ity arthaḥ |",
  "GR14krdipc_u:305": "atho 'nantaraṃ kamukha-hṛdaya-guhyāṅghriṣu pañcasu",
  "GR14krdipc_u:306": "sthāneṣu śabda-pūrvaṃ guṇa-samudāyaṃ śabda-sparśa-rūpa-rasa-gandhātmakaṃ mantre āyojya tena nyasyatu tathā ca naṃ namaḥ parāya rūpātmane namaḥ iti hṛdaye,",
  "GR14krdipc_u:307": "thaṃ namaḥ parāya rasātmane namaḥ iti guhye,",
  "GR14krdipc_u:308": "taṃ namaḥ parāya gandhātmane namaḥ pādayor vinyasyed ity arthaḥ |",
  "GR14krdipc_u:309_0": "athānantaraṃ śrotra-tvag-dṛk-jihvā-ghrāṇātmakaṃ karṇādi-sthitaṃ karṇa-tvag-dṛk-jihvā-ghrāṇeṣu",
  "GR14krdipc_u:309_1": "sthitaṃ yathā syāt tathā nyasyatu tathā ca ṇaṃ namaḥ parāya śrotrātmane namaḥ iti",
  "GR14krdipc_u:309_2": "śrotrayoḥ ḍhaṃ namaḥ parāya tvag-ātmane namaḥ iti tvaci,",
  "GR14krdipc_u:310": "ḍaṃ namaḥ parāya dṛg-ātmane namaḥ iti netrayoḥ |",
  "GR14krdipc_u:311": "ṭhaṃ namaḥ parāya jihvātmane namaḥ iti jihvāyāṃ |",
  "GR14krdipc_u:312": "ṭaṃ namaḥ parāya ghrāṇātmane namaḥ iti ghrāṇayor iti vinyasyet || KrdC_1.29 ||",
  "GR14krdipc_u:313": "______________________________",
  "GR14krdipc_u:314": "vāg-ādīti |",
  "GR14krdipc_u:315": "vāg-ādīndriya-vargam ātma-nilayeṣv ākāśa-pūrvaṃ gaṇaṃ",
  "GR14krdipc_u:316": "mūrdhyāsye hṛdaye śire caraṇayor hṛt-puṇḍarīkaṃ hṛdi |",
  "GR14krdipc_u:317": "bimbāni dviṣaḍ-aṣṭa-yug-daśa-kalā-vyāptāni sūryoḍu-rāḍ",
  "GR14krdipc_u:318": "vahnīnāṃ ca yatas tu bhūta-vasum uṣyanty ākṣarair mantravit // Krd_1.30 //",
  "GR14krdipc_u:319": "vāg-ādīndriya-vargaṃ vāk-pāṇi-pāda-pāyūpasthātmakaṃ karmendriya-pañcakaṃ mantre āyojya ātma-nilayeṣu mukha-pāṇi-pāda-pāyūpastheṣu nyasyatu |",
  "GR14krdipc_u:320": "tathā ca aṃ namaḥ parāya vāg-ātmane namaḥ iti mukhe |",
  "GR14krdipc_u:321": "jhaṃ namaḥ parāya pāṇy-ātmane namaḥ iti pāṇyoḥ |",
  "GR14krdipc_u:322": "jaṃ namaḥ parāya pādātmane namaḥ iti pādayoḥ |",
  "GR14krdipc_u:323": "chaṃ namaḥ parāya pāyv-ātmane namaḥ iti pāyau |",
  "GR14krdipc_u:324": "caṃ namaḥ parāya upasthātmane namaḥ ity upasthe vinyasyed ity arthaḥ |",
  "GR14krdipc_u:325": "ākāśa-pūrvaṃ gaṇam ākāśa-vāyv-agni-jala-pṛthivy-ātmakaṃ mantre āyojya mūrdhany āsye hṛdaye śive liṅge caraṇayor nyasyatu |",
  "GR14krdipc_u:326": "tathā ca ṅaṃ namaḥ parāya ākāśātmane namaḥ iti śirasi |",
  "GR14krdipc_u:327": "dhaṃ namaḥ parāya vāyv-ātmane namaḥ iti mukhe |",
  "GR14krdipc_u:328": "gaṃ namaḥ parāyāgny-ātmane namaḥ iti hṛdaye",
  "GR14krdipc_u:329": "| khaṃ namaḥ parāya jalātmane namaḥ iti liṅge |",
  "GR14krdipc_u:330": "kaṃ namaḥ parāya pṛthivy-ātmane namaḥ iti pādayor nyasyed ity arthaḥ |",
  "GR14krdipc_u:331": "hṛt-puṇḍarīkam ity āder ayam arthaḥ |",
  "GR14krdipc_u:332_0": "hṛt-puṇḍarīkaṃ tathā sūryoḍḍarād-vahnīnāṃ bimbāni sūrya-candrāgnīnāṃ maṇḍalāni trīṇi",
  "GR14krdipc_u:332_1": "dviṣaḍ-aṣṭa-yug-daśa-kalā-vyāptāni dvādaśa-ṣoḍaśa-daśa-kalā-yuktāni yatas tu bhūta-vasu-muny-akṣy-akṣaraiḥ",
  "GR14krdipc_u:332_2": "yato ya-kārād yo bhūta-varṇaḥ pañcama-varṇaḥ śa-kāraḥ vasu-varṇo 'ṣtamārṇo ha-kāraḥ",
  "GR14krdipc_u:332_3": "muni-varṇaḥ saptamaḥ sa-kāraḥ akṣi-varṇo dvitya-varṇo rephaḥ |",
  "GR14krdipc_u:333": "etaiś ca sahitāni mantre āyojya hṛdi nyasyatu |",
  "GR14krdipc_u:334": "tathā ca-śaṃ namaḥ parāya hṛt puṇḍarīkātmane namaḥ |",
  "GR14krdipc_u:335": "haṃ namaḥ parāya dvādaśa-kalā-vyāpta-sūrya-maṇḍalātmane namaḥ",
  "GR14krdipc_u:336": "| saṃ namaḥ parāya ṣoḍaśa-kalā-vyāpta-candra-maṇḍalātmane namaḥ |",
  "GR14krdipc_u:337": "raṃ namaḥ parāya daśa-kalā-vyāpta-vahni-maṇḍalātmane namaḥ iti catuṣṭayaṃ hṛdaye nyasyatu || KrdC_1.30 ||",
  "GR14krdipc_u:338": "______________________________",
  "GR14krdipc_u:339": "atha parameṣṭhi-pumāṃsau viśva-nivṛttī sarva-haty-upaniṣadaṃ",
  "GR14krdipc_u:340": "nyased ākāśādi-sthāna-sthānaṣoya-balavārthiḥ salāvaḥ // Krd_1.31 //",
  "GR14krdipc_u:341_0": "athānantaraṃ parameṣṭhi-pumāṃsau viśva-nivṛttī sarva ity upaniṣado rahasyān ṣopara-balārṇair",
  "GR14krdipc_u:341_1": "iti ṣa-kāraḥ rephasya upa samīpaṃ tena repha-samīpa-vartinau ya-kāra-la-kārau lakṣyete",
  "GR14krdipc_u:341_2": "va-kāro la-kāraś ca etaiḥ salavakair bindu-sahitaiḥ sahitān ākāśādi-sthāne nyasyed",
  "GR14krdipc_u:341_3": "ākāśādi nyāsa-sthāneṣu mūrdhnyāsye hṛdaye liṅge caraṇayor nyasyet || KrdC_1.31 ||",
  "GR14krdipc_u:342": "______________________________",
  "GR14krdipc_u:343": "atraiva viśeṣam āha-vāsudeva iti |",
  "GR14krdipc_u:344": "vāsudevaḥ saṅkarṣaṇaḥ pradyumnāś cāniruddhakaḥ",
  "GR14krdipc_u:345": "nārāyaṇaś ca kramaśah parameṣṭhyādibhir yutaḥ // Krd_1.32 //",
  "GR14krdipc_u:346": "kramaśaḥ krameṇa parameṣṭy-ādibhiḥ sahitā vāsudevādayo nyasnīyā tathā ca ṣaṃ namaḥ parāya vāsudevāya parameṣṭhyātmane namaḥ iti śirasi |",
  "GR14krdipc_u:347": "yaṃ namaḥ parāya saṅkarṣaṇāya puruṣātmane namaḥ iti mukhe,",
  "GR14krdipc_u:348": "laṃ namaḥ parāya pradyumnāya viśvātmane nama iti hṛdaye |",
  "GR14krdipc_u:349": "vaṃ namaḥ parāya aniruddhāya nivṛttyātmane nama iti liṅge, laṃ nama iti hṛdaye |",
  "GR14krdipc_u:350": "vaṃ namaḥ parāya aniruddhāya nivṛty-ātmane nama iti liṅge |",
  "GR14krdipc_u:351": "laṃ namaḥ parāya nārāyaṇāya sarvātmane nama iti caraṇayoḥ |",
  "GR14krdipc_u:352": "vinyasyed ity arthaḥ |",
  "GR14krdipc_u:353": "kecit tu parameṣṭhyāder anantaraṃ vāsudevādeḥ prayogaṃ kurvanti || KrdC_1.32 ||",
  "GR14krdipc_u:354": "______________________________",
  "GR14krdipc_u:355": "tataḥ kopa-tattvaṃ kṣarau vindu-yuktaṃ",
  "GR14krdipc_u:356": "nṛsiṃhaṃ nyaset sarva-gātreṣu taj-jñaḥ |",
  "GR14krdipc_u:357": "krameṇeti tattvātmako nyāsa uktaḥ",
  "GR14krdipc_u:358": "svāsān nikṛd-viśva-mūrty-ādiṣu syāt // Krd_1.33 //",
  "GR14krdipc_u:359_0": "tatas tad-anantaraṃ krameṇa gurūpadeśa-krameṇa taj-jñaḥ nṛsiṃha-bīja-jñaḥ kṣarau",
  "GR14krdipc_u:359_1": "kṣa-kāra-repha-au-kāra iti milita-svarūpaṃ bindu-yuktaṃ tathā kopa-tattvaṃ nṛsiṃhaṃ",
  "GR14krdipc_u:359_2": "ca mantre āyojya sarva-gātreṣu nyasyet |",
  "GR14krdipc_u:360": "tathā ca-kṣrauṃ namaḥ parāya nṛsiṃhāya kopātmane namaḥ iti sarva-gātreṣu nyasyed ity arthaḥ |",
  "GR14krdipc_u:361": "tattva-nyāsam upasaṃharati ity ukta-prakāreṇa tattvātmako nyāsaḥ kathito bhavati |",
  "GR14krdipc_u:362": "kīdṛśaḥ ?",
  "GR14krdipc_u:363_0": "viśva-mūrty-ādiṣu sva-sānnidhya-kṛt kṛṣṇa-sānnidhya-kṛt bimbādiṣv iti kecid bimbaṃ",
  "GR14krdipc_u:363_1": "pratimā mūrtiḥ śarīram ādi-padena maṇi-mantrādi-sakalasya parigrahaḥ eteṣu hareḥ",
  "GR14krdipc_u:363_2": "sānnidhyaṃ karotīty arthaḥ |",
  "GR14krdipc_u:364": "kvacin martyādiṣv iti pāṭhaḥ || KrdC_1.33 ||",
  "GR14krdipc_u:365": "______________________________",
  "GR14krdipc_u:366": "etan-nyāsa-prayojanam āha-iti kṛta iti |",
  "GR14krdipc_u:367": "iti kṛto 'dhikṛto bhavati dhruvaṃ",
  "GR14krdipc_u:368": "sakala-vaiṣṇava-mantra-japādiṣu |",
  "GR14krdipc_u:369": "pavana-saṃyavalatattva-manunā caret",
  "GR14krdipc_u:370": "tattvam iha japtum asau manucchati // Krd_1.34 //",
  "GR14krdipc_u:371": "tattva-nyāse kṛte dhruvaṃ niścitam adhikṛto bhavati na kevalaṃ gopāla-viṣaya-mantra-kathanād atraiva api tu sakala-vaiṣṇava-mantra-japādiṣv apīty arthaḥ |",
  "GR14krdipc_u:372": "adhunā prāṇāyāma-prakāram āha-pavana-saṃyamanam iti |",
  "GR14krdipc_u:373": "asau sādhakaḥ yaṃ manum iha vyavahāra-bhūmau japtum icchati amunā mantreṇa pavana-saṃyamanaṃ prāṇāyāmaṃ caratu kuryād ity arthaḥ || KrdC_1.34 ||",
  "GR14krdipc_u:374": "______________________________",
  "GR14krdipc_u:375": "atraiva prakārāntaram āha-athaveti |",
  "GR14krdipc_u:376": "athavākhileṣu hari-mantra-",
  "GR14krdipc_u:377": "japa-vidhiṣu mūla-mantrataḥ |",
  "GR14krdipc_u:378": "saṃyamanam amaladhīr maruto",
  "GR14krdipc_u:379": "vidhinābhyasaṃś caratu tattva-saṅkhyayā // Krd_1.35 //",
  "GR14krdipc_u:380": "mūla-mantrato mūla-mantreṇa |",
  "GR14krdipc_u:381": "vakṣyamāṇa-daśākṣareṇeti kecit |",
  "GR14krdipc_u:382_0": "vastutas tu saptākṣara-gopī-jana-vallabha-mantreṇa tasyaiva mūla-mantratvenābhidhānāt",
  "GR14krdipc_u:382_1": "tad-vacanasya prayojanāntarābhāvāt tattva-saṅkhyayāṣṭāviṃśati-vāraṃ caturviṃśati-vāram",
  "GR14krdipc_u:382_2": "iti kecit || KrdC_1.35 ||",
  "GR14krdipc_u:383": "______________________________",
  "GR14krdipc_u:384": "purato japasya parato 'pi",
  "GR14krdipc_u:385": "vihitam atha tat-trayaṃ budhaiḥ |",
  "GR14krdipc_u:386": "ṣoḍaśa ya iha samācared dineśaḥ",
  "GR14krdipc_u:387": "paripūyate sa khalu māsato 'ṃ haṃsaḥ // Krd_1.36 //",
  "GR14krdipc_u:388": "purato japādau paścāc ca tat-trayaṃ budhair vihitaṃ prāṇāyāma-trayaṃ, recakādi-trayam iti kecit |",
  "GR14krdipc_u:389": "etena japāṅgatvāc ca tatrādy-ante 'yaṃ darśitaḥ || KrdC_1.36 ||",
  "GR14krdipc_u:390": "sanātanaḥ: japasya purata ādau parataḥ ante ca iti prāṇāyāmeṣu kālaḥ |",
  "GR14krdipc_u:391": "tat trayaṃ prāṇāyāma-trayam iti saṅkhyā |",
  "GR14krdipc_u:392": "yo jano dinaśaḥ pratyahaṃ ṣoḍaśa-prāṇāyāmān ācaret,",
  "GR14krdipc_u:393": "sa māsataḥ māsenaikena aṃhasaḥ pāpāt paripūyate śuddho bhavatīti sāmānyataḥ phalam |",
  "GR14krdipc_u:394": "paraṃ ca sarvaṃ purvaṃ likhitam eva ||",
  "GR14krdipc_u:395": "(hari-bhakti-vilāsa 5.132)",
  "GR14krdipc_u:396": "______________________________",
  "GR14krdipc_u:397": "atraiva prakārāntaram āha-athaveti |",
  "GR14krdipc_u:398": "ayavāṅga-janma-mamunānususaṃyamaṃ",
  "GR14krdipc_u:399": "sakaleṣu kṛṣṇamanujāpakarmasu |",
  "GR14krdipc_u:400": "sahiaika-sapta-kṛti-vāram abhyaset",
  "GR14krdipc_u:401": "tanuyāt samasta-duritāpa-hāriṇā // Krd_1.37 //",
  "GR14krdipc_u:402": "kṛtīti kṛti-cchandaso viṃśaty-akṣaratvāt sahitam ekaṃ yatra tādṛśa-sapta-kṛti-vāram |",
  "GR14krdipc_u:403": "athavā sahitāni militāni eka sapta-kṛtayaḥ ubhayatrāṣṭāviṃśati-vāram ity arthah |",
  "GR14krdipc_u:404": "sarveṣu kṛṣṇa-manujāpakarmasu aṅga-janma-manunā kāma-bījena prāṇāyāmam abhyasaṃs tanuyāt |",
  "GR14krdipc_u:405": "prathamam ekaṃ tataḥ sapta tato viṃśati tato 'bhyāsa-pāṭave 'ṣṭāviṃśati-vāram ity arthaḥ |",
  "GR14krdipc_u:406": "kaścit tu prathamaṃ sapta tato viṃśatis tata ekaṃ tato 'ṣṭāviṃśati-vāram abhyāsa-krameṇeti tātparyam āha tatra pramāṇaṃ sa eva praṣṭavyaḥ || KrdC_1.37 ||",
  "GR14krdipc_u:407": "______________________________",
  "GR14krdipc_u:408": "mantra-viśeṣa-prāṇāyāma-prakāram āha-aṣṭāviṃśatīti |",
  "GR14krdipc_u:409": "aṣṭāviṃśati-saṅkhyam iṣṭa-phaladaṃ mantraṃ daśārṇaṃ japan",
  "GR14krdipc_u:410": "nāyacchet pavanaṃ susaṃyata-matis tv aṣṭau daśārṇena cet |",
  "GR14krdipc_u:411": "abhyasyann avivāram anyam anubhir varṇānurūpaṃ japan",
  "GR14krdipc_u:412": "kuryād recaka-pūrvakam anipaṇaḥ prāṇa-prayogaṃ naraḥ // Krd_1.38 //",
  "GR14krdipc_u:413_0": "susaṃśita-matir vimala-buddhiḥ aṣṭāviṃśati-saṃkhyaṃ daśārṇaṃ daśākṣara-mantraṃ japan",
  "GR14krdipc_u:413_1": "prāyacchet prāṇāyāmaṃ kuryāt kīdṛśaṃ daśārṇam iṣṭa-phaladaṃ svābhimata-phaladaṃ tatra",
  "GR14krdipc_u:413_2": "daśākṣara-mantrasya vāra-catuṣṭayaṃ japena recakam |",
  "GR14krdipc_u:414": "aṣṭa-vāra-japena pūrakaṃ ṣoḍaśa-vāra-japena kumbhakaṃ kuryād iti guru-sampradāyaḥ |",
  "GR14krdipc_u:415": "aṣṭādaśārṇe cet prāṇāyāmaḥ kriyata iti śeṣaḥ |",
  "GR14krdipc_u:416": "tadā ravivāraṃ dvādaśa-vāram abhyasyan prāṇāyāmaṃ kuryād iti guru-sampradāyaḥ |",
  "GR14krdipc_u:417": "anya-manubhir anya-mantraiś cet prāṇāyāmaḥ kriyate |",
  "GR14krdipc_u:418": "tadā varṇānurūpaṃ mantra-varṇānāṃ tāratamyena japaṃ kurvan kuryāt |",
  "GR14krdipc_u:419": "atra svalpākṣarair mantrair bahu-vāram analpākṣarair mantraiḥ svalpa-vāraṃ japed ity arthaḥ | kīdṛśaḥ ? sādhakaḥ",
  "GR14krdipc_u:420": "recaka-pūraka-kumbhakākhya-karma-kuśala ity arthaḥ |",
  "GR14krdipc_u:421": "recakasya tyāgasya pūrvakarmaṇī pūraka-kumbhake tatra nipuṇā iti rudradharaḥ |",
  "GR14krdipc_u:422": "tac cintyam evam api recake naipuṇyālābhāt prapañca-sārānusāriṇo 'sya granthasya śāradā-granthānuyāyitvāc ca || KrdC_1.38 ||",
  "GR14krdipc_u:423": "______________________________",
  "GR14krdipc_u:424": "adhunā prāṇāyāma-prakāraṃ darśayati-recayen mārutam iti |",
  "GR14krdipc_u:425": "recayen mārutaṃ dakṣayā dakṣiṇaḥ",
  "GR14krdipc_u:426": "pūrayed vāmayā madhya-nāḍyā punaḥ |",
  "GR14krdipc_u:427": "dhārayed īritaṃ recakādi-trayaṃ syāt",
  "GR14krdipc_u:428": "kalādanta-vidyākhya-mātrācyukam // Krd_1.39 //",
  "GR14krdipc_u:429_0": "dakṣiṇo vicakṣaṇaḥ puruṣaḥ dakṣayā dakṣiṇa-nāḍyā mārutaṃ vāyuṃ recayet tyajet tathā",
  "GR14krdipc_u:429_1": "vāmayā vāma-nāḍyā tyakta-vāyuṃ pūrayed madhyayā suṣumṇayā nāḍyā mārutaṃ vāyuṃ dhārayed",
  "GR14krdipc_u:429_2": "ity ukta-prakāreṇa recakādi-trayaṃ recaka-pūraka-kumbhakākhya-tritayam īritaṃ kathitaṃ",
  "GR14krdipc_u:429_3": "recakādiṣv avadhi kālam āha-kalād anteti |",
  "GR14krdipc_u:430": "kalāḥ ṣoḍaśa, dantā dvātriṃśad, vidyāḥ catuḥṣaṣṭhi-rūpā etat-saṅkhyāka-mātrātmakam ity arthaḥ |",
  "GR14krdipc_u:431": "atra bhairava-tripāṭhino yatra mantra-gaṇanayā prāṇāyāmaḥ |",
  "GR14krdipc_u:432": "tatra kumbhaka-kāla evoktaḥ śvāsābhyāsa-krameṇa prāṇāyāma-saṅkhyayā mantra-japaḥ kāryo nirgama-prāṇāyāme tu recakādi-gaṇanā kāryety āhuḥ |",
  "GR14krdipc_u:433": "mātra-śabdena ca vāmāṅguṣṭhe kaniṣṭhādy-aṅgulīnāṃ pratyekaṃ",
  "GR14krdipc_u:434": "parva-traya-sparśa-kālaḥ kathyate vāma-hastena vāma-jānu-maṇḍalasya prādakṣiṇyena sparśa-kālaś ca |",
  "GR14krdipc_u:435": "yad atra rudropādhyāyair uktaṃ yadyapy atra recakaṃ prathamam uktaṃ tad-anantaraṃ pūrakaṃ tathāpi prathamaṃ pūrakam anantaraṃ kumbhakaṃ jñeyaṃ yato gṛhīta-ghṛtasya tyāgo bhavati |",
  "GR14krdipc_u:436": "yat punar vyatyāsena kathanaṃ tad-gopanāya evaṃ kalā-dantetyādy api vyatyāsena boddhavyam |",
  "GR14krdipc_u:437": "iḍyotkarṣayed vāyum ity ādi śāradā-darśanāt |",
  "GR14krdipc_u:438": "evaṃ ca gṛhīta-catur-guṇena dhāraṇaṃ tad-ardhena tyāga ity api darśitaṃ bhavatīti,",
  "GR14krdipc_u:439": "tan na prapañca-sārānusāriṇo granthasyāsya śāradānuyāyitvāt prapañca-sāre recakāditvasyaivoktatvāt pūrakāditvasyāṣṭāṅgayogāntarbhūta-prāṇāyāma-viṣayatvāt |",
  "GR14krdipc_u:440": "yad uktaṃ gṛhītasya tyāgo bhavati tatrocyate svābhāvika-vāyu-dhāraṇasyātrāpi",
  "GR14krdipc_u:441": "sattvād anyathā śarīra-pātāpatteḥ |",
  "GR14krdipc_u:442": "yad uktaṃ vyatyāsena gopanārthaṃ kathanam iti tad ayuktam |",
  "GR14krdipc_u:443": "mantra-bhinnasyānuṣṭhāna-bhāgasya ṛju-mārgeṇaiva vaktuṃ yuktatvāt |",
  "GR14krdipc_u:444": "yad uktaṃ gṛhīta-caturguṇenaiva dhāraṇaṃ tad-ardhena tyāga iti tad apy ayuktaṃ pramāṇābhāvāt |",
  "GR14krdipc_u:445": "dakṣiṇāmūrti-saṃhitāyām aṅgulī-niyamo 'pi prāṇāyāme kathito, yathā-",
  "GR14krdipc_u:446": "kaniṣṭhānāmikāṅguṣṭhair yan nāsāpuṭa-dhāraṇam |",
  "GR14krdipc_u:447": "prāṇāyāmaḥ sa vijñeyas tarjanī-madhyame vinā || iti || KrdC_1.39 ||",
  "GR14krdipc_u:448": "sanātanaḥ: tad eva krama-dīpikoktyā saṃvādayan tatraiva kiṃcid viśeṣaṃ ca darśayati-recayed iti |",
  "GR14krdipc_u:449": "dakṣayā dakṣiṇa-nāḍyā, dakṣiṇaḥ vidvān janaḥ |",
  "GR14krdipc_u:450": "madhya-nāḍyā suṣumṇayā dhārayet |",
  "GR14krdipc_u:451": "evaṃ recaka-pūraka-kumbhakākhyaṃ trayaṃ syāt |",
  "GR14krdipc_u:452": "recakādiṣu triṣu krameṇāvadhikālam āha-kalāḥ ṣoḍaśa |",
  "GR14krdipc_u:453": "dantā dvātriṃśat |",
  "GR14krdipc_u:454": "vidyāś catuḥṣaṣṭhis tat-tat-saṅkhyaka-mātrātmakam ity arthaḥ |",
  "GR14krdipc_u:455": "mātrā ca-vāmāṅguṣṭhena vāma-kaniṣṭhādy-aṅgulīnāṃ pratyekaṃ parva-traya-samparka-kālaḥ |",
  "GR14krdipc_u:456": "vāma-hastena vāma-jānu-maṇḍalasya prādakṣiṇyena sparśa-kālo vā |",
  "GR14krdipc_u:457": "tatrāpy aṅguli-niyamo 'py uktaḥ-",
  "GR14krdipc_u:458": "kaniṣṭhānāmikāṅguṣṭhair yan nāsā-puṭa-dhāraṇam |",
  "GR14krdipc_u:459": "prāṇāyāmaḥ sa vijñeyas tarjanī-madhyame vinā || iti |",
  "GR14krdipc_u:460": "tatra teṣu prāṇāyāmeṣu purvaṃ recakādiṣu saṅkhyoktā |",
  "GR14krdipc_u:461": "atra ca prāṇāyāmeṣv iti bhedaḥ ||",
  "GR14krdipc_u:462": "[hari-bhakti-vilāse 5.131]",
  "GR14krdipc_u:463": "______________________________",
  "GR14krdipc_u:464": "prakṛtam upasaṃharann ātma-yāgārthaṃ dehe pīṭha-kalpanāṃ darśayati-prāṇāyāmam ity ādinā |",
  "GR14krdipc_u:465": "prāṇāyāmaṃ vidhāyety atha nija-vapuṣā kalpayed yoga-pīṭham |",
  "GR14krdipc_u:466": "nyasyed ādhāra-śakti-prakṛti-kamaṭha-kṣamā-kṣīra-sindhūn |",
  "GR14krdipc_u:467": "śvetadvīpaṃ ca ratnojjvala-mahita-mahā-maṇḍapaṃ kalpa-vṛkṣam |",
  "GR14krdipc_u:468": "hṛd-deśe 'ṃśa-dvayorū-dvaya-vadana-kaṭī-pārśva-yugmeṣu bhūyaḥ // Krd_1.40 //",
  "GR14krdipc_u:469": "dharmādy-adharmādi ca pāda-gātra-",
  "GR14krdipc_u:470": "catuṣṭayaṃ hṛdy atha śeṣa-mantram |",
  "GR14krdipc_u:471": "sūryendu-vahnīn praṇavaāṃśa-yuktān",
  "GR14krdipc_u:472": "svādy-akṣaraiḥ sattva-rajas-tamāṃsi // Krd_1.41 //",
  "GR14krdipc_u:473": "iti pūrvokta-prakāreṇa prāṇāyāmaṃ vidhāya kṛtvā athānantaraṃ nija-vapuṣā nija-śarīreṇa yāga-pīthaṃ pūjā-pīṭhaṃ kalpayet kalpanā-prakāram āha-nyasyed iti |",
  "GR14krdipc_u:474": "hṛd-deśe hṛdi ādhāra-śakty-ādi-kalpa-vṛkṣāntaṃ nyaset |",
  "GR14krdipc_u:475_0": "kamaṭhaḥ kūrmaḥ śeṣo 'nantaḥ kṣīra-sindhuḥ kṣīra-samudraḥ ratnena ujjvalaḥ mahito",
  "GR14krdipc_u:475_1": "yaḥ mahā-maṇḍapaḥ ratna-maṇḍapaḥ iti yāvat tathā cādhāra-śaktaye namaḥ prakṛtyai",
  "GR14krdipc_u:475_2": "nama iti navakaṃ nyased hṛdīty arthah |",
  "GR14krdipc_u:476": "bhūyo 'anantaraṃ aṃsa-dvayor udvaya-vadana-kaṭī-pārśva-yugmeṣu dharmādy-adharmādi-pāda-gātra-catuṣṭayaṃ vinyasyet |",
  "GR14krdipc_u:477": "pāda-gātrayoś catuṣṭayaṃ pāda-gātra-catuṣṭayam ity ubhayatra sambadhyate |",
  "GR14krdipc_u:478": "pāda-catuṣṭayaṃ gātra-catuṣṭayaṃ dharmādi-dharma-jñāna-vairāgyaiśvarya-rūpa-pāda-catuṣṭayam",
  "GR14krdipc_u:479": "| aṃsa-dvayor udvaye ca dharmāya namaḥ dakṣiṇorau, ity evaṃ prādakṣiṇya-krameṇa vinyaset |",
  "GR14krdipc_u:480": "śāradāyāṃ mukha-pārśva-nābhi-pārśveṣv iti krama-darśanāt |",
  "GR14krdipc_u:481": "etac ca bhairava-tripāṭhino 'pi saṃmatam |",
  "GR14krdipc_u:482": "eteṣu yathāśruta-krameṇaiveti vidyādharācāryāḥ |",
  "GR14krdipc_u:483": "athānantaraṃ śeṣam anantam abjaṃ padmaṃ sūryendu-vahnīn sūrya-somāgni-maṇḍalāni |",
  "GR14krdipc_u:484": "kīdṛśān ? tān praṇavāṃśa-yuktān praṇavasyoṅkārasyāṃśāḥ |",
  "GR14krdipc_u:485": "avayavā a-kāro-kāra-ma-kārās tair yuktān sahitān tatrādau sa-bindu-praṇavāṃśādi-sāhityaṃ sampradāyato boddhavyam |",
  "GR14krdipc_u:486": "svādy-akṣaraiḥ sa-bindu-svīya-svīya-prathamākṣaraiḥ sahitāni sattva-rajas-tamāṃsi tathā ca hṛt-padme anantāya namaḥ,",
  "GR14krdipc_u:487": "padmāya namaḥ,",
  "GR14krdipc_u:488": "aṃ dvādaśa-kalā-vyāpta-sūrya-maṇḍalātmane namaḥ, uṃ",
  "GR14krdipc_u:489": "ṣoḍaśa-kalā-vyāpta-candra-maṇḍalātmane namaḥ,",
  "GR14krdipc_u:490": "maṃ daśa-kalā-vyāpta-vahni-maṇḍalātmane namaḥ,",
  "GR14krdipc_u:491": "saṃ sattvāya namaḥ,",
  "GR14krdipc_u:492": "raṃ rajase namaḥ,",
  "GR14krdipc_u:493": "taṃ tamase namaḥ || KrdC_1.40-41 ||",
  "GR14krdipc_u:494": "______________________________",
  "GR14krdipc_u:495": "ātmādi-trayam ātma-bīja-sahitaṃ vyomāgni-māyā-lavair",
  "GR14krdipc_u:496": "jñānātmānam athāṣṭa-dikṣu parito madhye ca śaktīr nava |",
  "GR14krdipc_u:497": "nyastvā pīṭham anuṃ ca tatra vidhivat tat-karṇikā-madhyagaṃ",
  "GR14krdipc_u:498": "nityānanda-citi-prakāśam amṛtaṃ saṃcintayen nāma tat // Krd_1.42 //",
  "GR14krdipc_u:499": "ātmādi-trayam ātmāntarātmā paramātmeti lakṣyam |",
  "GR14krdipc_u:500": "kīdṛśam ?",
  "GR14krdipc_u:501": "ādi-bīja-sahitaṃ sa-binduṃ svīya-svīya-prathamākṣara-rūpa-bīja-sahitam iti vidyādharācāryāḥ |",
  "GR14krdipc_u:502": "ādiḥ praṇavas tat-sahitam iti tripāṭhinaḥ |",
  "GR14krdipc_u:503": "vyoma ha-kāraḥ |",
  "GR14krdipc_u:504": "agniḥ rephaḥ |",
  "GR14krdipc_u:505": "māyā dīrghaḥ īḥ |",
  "GR14krdipc_u:506": "lavo binduḥ |",
  "GR14krdipc_u:507": "etaiḥ saha jñānātmānaṃ bhuvaneśvarī-bīja-sahitaṃ hṛt-padme nyased iti pūrveṇānvayaḥ |",
  "GR14krdipc_u:508": "tathā ca āṃ ātmane namaḥ |",
  "GR14krdipc_u:509": "aṃ antarātmane namaḥ |",
  "GR14krdipc_u:510": "paṃ paramātmane namaḥ |",
  "GR14krdipc_u:511": "hrīṃ jñānātmane namaḥ |",
  "GR14krdipc_u:512": "iti hṛdi vinyaset |",
  "GR14krdipc_u:513": "athānantaraṃ aṣṭa-dikṣu paritaḥ prādakṣiṇyena madhye ca karṇikāyāṃ nava-śaktīr vimalotkarṣiṇyādyā nyasyet |",
  "GR14krdipc_u:514": "padmasya pūrvādi-kesareṣu prādakṣiṇyena vimalāyai namaḥ |",
  "GR14krdipc_u:515": "utkarṣiṇyai namaḥ |",
  "GR14krdipc_u:516": "jñānāyai namaḥ | kriyāyai",
  "GR14krdipc_u:517": "namaḥ |",
  "GR14krdipc_u:518": "yogāyai namaḥ |",
  "GR14krdipc_u:519": "prahvayai namaḥ |",
  "GR14krdipc_u:520": "satyāyai namaḥ |",
  "GR14krdipc_u:521": "īśānāyai namaḥ |",
  "GR14krdipc_u:522": "karṇikāyām anugrahāyai namaḥ |",
  "GR14krdipc_u:523": "iti nyaset |",
  "GR14krdipc_u:524": "pīṭha-mantraṃ ca tatra nyasyaḥ |",
  "GR14krdipc_u:525": "etasyopari vakṣyamāṇaṃ pīṭha-mantraṃ-oṃ namo bhagavate viṣṇave sarva-bhūtātmane vāsudevāya sarvātma-saṃyoga-yaugapadya-pīṭhātmane namaḥ iti mantraṃ nyaset |",
  "GR14krdipc_u:526": "tad ukta-rūpe pīṭhe vidhivad gurūpadiṣṭa-mārgeṇa tat sarvopaniṣat-prasiddhaṃ dhāma brahma-caitanyaṃ cintayet |",
  "GR14krdipc_u:527": "kīdṛśam ? tat-karṇikā-madhya-gaṃ hṛt-padma-karṇikā-madhya-stham ity arthaḥ |",
  "GR14krdipc_u:528": "etad-dhyānopayogi-rūpam uktaṃ svābhāvika-rūpam āha |",
  "GR14krdipc_u:529": "kīdṛśam ? nityeti avināśi-caitanyaṃ svataḥ-prakāśa-svarūpam |",
  "GR14krdipc_u:530": "punaḥ kīdṛśam ? amṛtaṃ śuddha-svarūpam ity arthaḥ |",
  "GR14krdipc_u:531": "tatrādhāra-śattyādayaḥ sarve mantrāḥ",
  "GR14krdipc_u:532": "praṇavādi-caturthī namo 'ntāḥ sampradāyato boddhavyāḥ || KrdC_1.42 ||",
  "GR14krdipc_u:533": "______________________________",
  "GR14krdipc_u:534": "pīṭha-śaktīr darśayati-",
  "GR14krdipc_u:535": "vimalotkarṣaṇī jñānā kriyā yogeti śaktayaḥ |",
  "GR14krdipc_u:536": "prahvī satyā tatheśānā'nugrā navamī tathā // Krd_1.43 //",
  "GR14krdipc_u:537": "vimaleti || KrdC_1.43 ||",
  "GR14krdipc_u:538": "______________________________",
  "GR14krdipc_u:539": "pīṭha-mantram uddharati-tāram ity ādinā |",
  "GR14krdipc_u:540": "evaṃ hṛdayaṃ bhagavān viṣṇuḥ sarvānvitaś ca bhūtātmā |",
  "GR14krdipc_u:541": "ṅe 'ntāḥ sa-vāsudevāḥ sarvātma-yutaṃ ca saṃyogaṃ // Krd_1.44 //",
  "GR14krdipc_u:542": "yogāvadhaś ca padmaṃ pīṭhāt ṅe-yuto natiś cānte |",
  "GR14krdipc_u:543": "pīṭha-mahā-manur vyaktaḥ paryāpto 'yaṃ saparyāsu // Krd_1.45 //",
  "GR14krdipc_u:544": "tāraḥ praṇavaḥ |",
  "GR14krdipc_u:545": "hṛdayaṃ namaḥ |",
  "GR14krdipc_u:546": "bhagavān iti ca viṣṇur iti ca sarvānvitaḥ sarva-pada-sahitaḥ bhūtātmā sarva-bhūtātmeti |",
  "GR14krdipc_u:547": "ete trayaḥ sa-vāsudevāḥ vāsudevena saha catvāraḥ pratyekaṃ ṅe 'ntāś caturthy-antāḥ kāryāḥ |",
  "GR14krdipc_u:548": "sarvātma-yutaś ca saṃyogaḥ sarvātma-saṃyoga iti svarūpaṃ yogāvadhau yoga-śabdānte padma-padmeti svarūpaṃ ṅe-yutaḥ pīṭhātmā caturthy-antaḥ pīṭhātmā etasyānte natir namaḥ-śabdaḥ |",
  "GR14krdipc_u:549": "upasaṃharati pīṭheti ayaṃ pīṭha-mahā-manur uktaḥ kathitaḥ |",
  "GR14krdipc_u:550": "kīdṛśaḥ ? saparyāsu pūjāsu paryāptaḥ samarthaḥ || KrdC_1.44-45 ||",
  "GR14krdipc_u:551": "sanātanaḥ: tāraḥ praṇavaḥ |",
  "GR14krdipc_u:552": "tato hṛdayaṃ nama iti padam |",
  "GR14krdipc_u:553": "tataś ca bhagavān iti viṣṇur iti ca |",
  "GR14krdipc_u:554": "sarvānvitaḥ sarva-śabda-yukto bhūtātmā sarva-bhūtātmeti |",
  "GR14krdipc_u:555": "ete trayaḥ sa-vāsudevā vāsudeva-sahitāḥ pratyekaṃ ṅe 'ntāś caturthy-antāḥ |",
  "GR14krdipc_u:556": "tataś ca sarvātmanā yutaṃ saṃyogaṃ sarvātma-saṃyogam iti napuṃsakatvam ārṣam |",
  "GR14krdipc_u:557": "tataś ca yogasyāvadhau ante padmaṃ yoga-padmam iti |",
  "GR14krdipc_u:558": "tad-ante ṅe-yuktaś caturthy-antaḥ pīṭhātmā |",
  "GR14krdipc_u:559": "tad-ante ca natiḥ namaḥ-śabdaḥ |",
  "GR14krdipc_u:560": "evaṃ oṃ namo bhagavate viṣṇave sarva-bhūtātmane vāsudevāya sarvātma-saṃyoga-yoga-padma-pīṭhātmane nama iti siddham |",
  "GR14krdipc_u:561": "tathā ca śāradā-tilake-",
  "GR14krdipc_u:562": "namo bhagavate brūyād viṣṇave ca padaṃ vadet |",
  "GR14krdipc_u:563": "sarva-bhūtātmane vāsudevāyeti vadet tataḥ ||",
  "GR14krdipc_u:564": "sarvātma-saṃyoga-padād yoga-padma-padaṃ punaḥ |",
  "GR14krdipc_u:565": "pīṭhātmane hṛd-anto 'yaṃ mantras tārādir īritaḥ || iti |",
  "GR14krdipc_u:566": "sanat-kumāra-kalpe ca-",
  "GR14krdipc_u:567": "oṃ namaḥ padam ābhāṣya tathā bhagavate-padam |",
  "GR14krdipc_u:568": "vāsudevāya ity uktvā sarvātmeti padaṃ tathā ||",
  "GR14krdipc_u:569": "saṃyoga-yogety uktvā ca tathā pīṭhātmane padam |",
  "GR14krdipc_u:570": "vahni-patnī-samāyuktaḥ pīṭha-mantra itīritaḥ || iti || [ha.bha.vi. 5.144-5]",
  "GR14krdipc_u:571": "______________________________",
  "GR14krdipc_u:572": "kara-śodhanaṃ darśayati-karayor ity ādinā |",
  "GR14krdipc_u:573": "karayor yugalaṃ vidhāya",
  "GR14krdipc_u:574": "mantrātmakamabhyānabhirāmyamāna-mārgāt |",
  "GR14krdipc_u:575": "sakalaṃ vidadhīta mantra-",
  "GR14krdipc_u:576": "varṇaiḥ paramaṃ jyotir anuttamaṃ hares tat // Krd_1.46 //",
  "GR14krdipc_u:577": "karayor yugalam abhidhāsyamāna-mārgāt |",
  "GR14krdipc_u:578_0": "vyāpayyety ārabhya vidhiḥ samīritaḥ kare ity antaṃ vakṣyamāṇa-prakāreṇa mantra-varṇair",
  "GR14krdipc_u:578_1": "mantrātmakaṃ mantra-svarūpaṃ vidhāya kṛtvā ābhyāṃ karābhyāṃ sakalaṃ pūrvoktaṃ vakṣyamāṇaṃ",
  "GR14krdipc_u:578_2": "ca nyāsa-pūjādikaṃ vidadhīta kuryāt |",
  "GR14krdipc_u:579": "mantra-varṇa-karaṇa-ka-kāra-śodhane hetum āha-paramam ity ādinā |",
  "GR14krdipc_u:580": "yasmāt tan-mantra-varṇaṃ hareḥ kṛṣṇasya paramaṃ tejaḥ-svarūpam ity arthaḥ |",
  "GR14krdipc_u:581": "kīdṛśaṃ ? punaḥ anuttamaṃ nāsty uttamaṃ yasmāt tathety arthaḥ |",
  "GR14krdipc_u:582": "sakalaṃ vidadhīteti paratrāpi kākākṣi-golaka-nyāyena yojanīyam |",
  "GR14krdipc_u:583": "tathā ca tad hṛdaya-paṅkaja-sthaṃ harer anuttamaṃ jyotis tejaḥ sakalaṃ vidadhīta ṣaḍ-aṅga-nyāsena sāvayavaṃ kuryād iti laghu-dīpikā-kāraḥ || KrdC_1.46 ||",
  "GR14krdipc_u:584": "iti śrī-keśavācārya-viracitāyāṃ krama-dīpikāyāṃ prathamaḥ paṭalaḥ ||1||",
  "GR14krdipc_u:585": "**************************************************************************",
  "GR14krdipc_u:586": "(2)",
  "GR14krdipc_u:587": "dvitīya-paṭalam",
  "GR14krdipc_u:588": "karayor yugalaṃ vidhāyety ādinā sūcitaṃ mantram uddhartum ādau gopāla-mantreṣv api maulībhūtau daśākṣarāṣṭādaśākṣarau prathamaṃ saṃstauti-vakṣye manum iti |",
  "GR14krdipc_u:589": "vakṣye manuṃ tribhuvana-prathitātma-bhāvam",
  "GR14krdipc_u:590": "akṣīṇa-puṇya-nicayair munibhir vimṛgyam |",
  "GR14krdipc_u:591": "pakṣīndra-ketu-viṣayaṃ vasu-dharma-kāma-",
  "GR14krdipc_u:592": "mokṣa-pradaṃ sakala-karmaṇi karma-dakṣam // Krd_2.1 //",
  "GR14krdipc_u:593": "mantraṃ vakṣye uddhariṣyāmi |",
  "GR14krdipc_u:594": "kīdṛśaṃ ? tribhuvaneti tribhuvane trailokye prathitaḥ khyāto 'nubhāvaḥ prabhāvo yasya tathā tam |",
  "GR14krdipc_u:595": "punaḥ kīdṛśaṃ ? munibhir mumukṣubhir vimṛgyam anveṣaṇīyam |",
  "GR14krdipc_u:596": "kimbhūtair munibhiḥ ? akṣīṇeti akṣīṇaḥ sa-pūrṇaḥ puṇya-nicayaḥ sukṛta-samūho yeṣāṃ tathā taiḥ |",
  "GR14krdipc_u:597": "punaḥ kīdṛśam ?",
  "GR14krdipc_u:598": "pakṣīti pakṣīndro garuḍaḥ sa eva ketuḥ cihnaṃ yasya sa pakṣīndra-ketuḥ śrī-kṛṣṇaḥ tad-viṣayaṃ tat-pratipādakam |",
  "GR14krdipc_u:599": "punaḥ kīdṛśam ? vastv iti vasu dhanaṃ tathā ca puruṣārtha-catuṣṭaya-pradam ity arthaḥ |",
  "GR14krdipc_u:600": "punaḥ kīdṛśam ? sakaleti aśeṣa-vaśya-karma-kuśalam || KrdC_2.1 ||",
  "GR14krdipc_u:601": "______________________________",
  "GR14krdipc_u:602": "atiguhyam abodha-tūla-rāśi-",
  "GR14krdipc_u:603": "jvalanaṃ vāg-ādhipatya-daṃ narāṇām |",
  "GR14krdipc_u:604": "duritāpaharaṃ viṣāpamṛtyu-",
  "GR14krdipc_u:605": "graha-rogādi-nivāraṇaika-hetum // Krd_2.2 //",
  "GR14krdipc_u:606": "punaḥ kīdṛśam ? atiguhyam |",
  "GR14krdipc_u:607": "punaḥ kīdṛśam ? abodheti abodho mithyā-jñāna-rūpaḥ sa eva tūla-pracayaḥ |",
  "GR14krdipc_u:608": "tatra jvalano vahnir iva taṃ samastājñāna-nāśakam ity arthaḥ ?",
  "GR14krdipc_u:609": "punaḥ kīdṛśam ?",
  "GR14krdipc_u:610": "narāṇāṃ sādhakānāṃ vāg-adhipatya-daṃ vāgaiśvarya-pradam |",
  "GR14krdipc_u:611": "punaḥ kīdṛśam ? duritāpaharaṃ duḥkha-prāpakāniṣṭa-nivārakam |",
  "GR14krdipc_u:612": "punaḥ kīdṛśam ?",
  "GR14krdipc_u:613_0": "viṣaṃ sthāvaraṃ jaṅgamaṃ ca apamṛtyur akāla-maraṇaṃ graho nava-graha-janitāniṣṭaṃ",
  "GR14krdipc_u:613_1": "rogo vāta-pittādi-janita-śarīra-dausthyam evam ādīnām aśubhādīnāṃ nivāraṇe eko 'dvitīyo",
  "GR14krdipc_u:613_2": "hetuḥ kāraṇam || KrdC_2.2 ||",
  "GR14krdipc_u:614": "______________________________",
  "GR14krdipc_u:615": "jayadaṃ pradhane 'bhayadaṃ vipine",
  "GR14krdipc_u:616": "salila-plavane sukha-tāraṇadam |",
  "GR14krdipc_u:617": "nara-sapti-ratha-dvipa-vṛddhi-karaṃ",
  "GR14krdipc_u:618": "suta-go-dharaṇī-dhana-dhānya-karam // Krd_2.3 //",
  "GR14krdipc_u:619": "punaḥ kīdṛśam ? pradhane saṃgrāme jayadam |",
  "GR14krdipc_u:620": "vipine 'bhayadaṃ bhaya-haram |",
  "GR14krdipc_u:621": "salila-plavane toyam antaraṇe sukha-santaraṇa-dātāraṃ saptir hayaḥ tathā ca manuṣyāṇāhayaratha-dvipādīnām upacaya-karaṃ tathā sutādi-pradam || KrdC_2.3 ||",
  "GR14krdipc_u:622": "______________________________",
  "GR14krdipc_u:623": "bala-vīrya-śaurya-nicaya-pratibhā-",
  "GR14krdipc_u:624": "svara-varṇa-kānti-subhagatva-karam |",
  "GR14krdipc_u:625": "brahmāṇḍa-koṭi-maṇim ādi-guṇā-",
  "GR14krdipc_u:626": "ṣṭakadaṃ kim atra bahunākhila-dam // Krd_2.4 //",
  "GR14krdipc_u:627": "balaṃ śarīra-sāmarthyaṃ vīryaṃ śukraṃ prabhāvo vā,",
  "GR14krdipc_u:628": "śauryaṃ parābhibhāvakaṃ tejaḥ,",
  "GR14krdipc_u:629": "eteṣāṃ nicayaḥ samūhaḥ |",
  "GR14krdipc_u:630": "pratibhā buddhiḥ sphūrti-rūpā svaro dhvaniḥ |",
  "GR14krdipc_u:631": "varṇo gauratvādiḥ |",
  "GR14krdipc_u:632_0": "kāntir dīptiḥ pratibhā-svara-varṇa-kāntir ity ekapadaṃ tathā ca pratibhā-svara-varṇa-kāntir",
  "GR14krdipc_u:632_1": "dedīpyamāna-varṇa-śobheti kaścit subhagatvaṃ samasta-lokādarakatvam eteṣāṃ kartāraṃ",
  "GR14krdipc_u:632_2": "dātāram ity arthaḥ |",
  "GR14krdipc_u:633": "punaḥ kṣubhitā samohitāṇḍa-koṭir brahmāṇḍa-koṭir yena tathā taṃ saṃsāra-mohakam ity arthaḥ |",
  "GR14krdipc_u:634": "punaḥ aṇimādi-guṇāṣṭaka-dam aṇima-laghima-garima-mahimeśitva-vaśitva-prākāmya-prāpty-ākhya-guṇāṣṭaka-pradam ity arthaḥ |",
  "GR14krdipc_u:635": "punaḥ kiṃ bahunā, atra jagati akhiladaṃ samastābhīṣṭa-pradam ity arthaḥ || KrdC_2.4 ||",
  "GR14krdipc_u:636": "______________________________",
  "GR14krdipc_u:637": "atha daśākṣara-mantra-rājam uddharati-śārṅgīty ādinā |",
  "GR14krdipc_u:638": "śārṅgī so 'tura-dantaḥ paro rāmākṣi-yuk dvitīyārṇam |",
  "GR14krdipc_u:639": "śūlī saurir bālo balānuja-dvayam athākṣara-catuṣṭayam // Krd_2.5 //",
  "GR14krdipc_u:640": "śūra-turīyaḥ sānana āvṛttaḥ syāt suśobho 'ṣtamo 'gni-sakhaḥ |",
  "GR14krdipc_u:641": "tad-dayitākṣara-yugmaṃ tad-uparigas tv evam uddharen mantram // Krd_2.6 //",
  "GR14krdipc_u:642": "śārṅgī ga-kāraḥ kīdṛśo 'yaṃ sottaradanta uttara-danta-paṅktau nyasyamānaḥ uttara-danta o-kāras tena sahita etena prathamākṣaram uddhṛtaḥ |",
  "GR14krdipc_u:643": "śūraḥ pa-kāraḥ |",
  "GR14krdipc_u:644_0": "kīdṛśo 'yaṃ vāmākṣi-yuk vāmākṣi caturtha-svaraḥ tena sahita etena dvitīyākṣaram uddhṛtam",
  "GR14krdipc_u:644_1": "akṣara-catuṣkaṃ krameṇa punaḥ kathyate śūlī ja-kāraḥ bālo ba-kāraḥ balānuja-dvayaṃ",
  "GR14krdipc_u:644_2": "saṃyukta-la-kāra-dvayaṃ lla iti svarūpam ity akṣara-catuṣkam uddhṛtam śūra-turīyaḥ",
  "GR14krdipc_u:644_3": "śūrasya pa-kārasya caturthaḥ |",
  "GR14krdipc_u:645": "kīdṛśo 'yaṃ sānana-vṛttaḥ ānana-vṛttenākāreṇa saha vartate iti sānana-vṛttaḥ ayaṃ ca saptamaḥ syād mantrasya saptamo bhavatīty arthaḥ |",
  "GR14krdipc_u:646": "aṣṭamo 'gni-sakho vāyuḥ ya-kāra iti yāvat |",
  "GR14krdipc_u:647": "tathā ca mantrasyāṣṭamo varṇo ya iti boddhavyaḥ | tad-uparigaṃ",
  "GR14krdipc_u:648": "pūrvokta-varṇānantary-viśiṣṭaṃ tad-dayitākṣara-yugalaṃ svāheti svarūpam ity akṣara-dvayam uddhṛtam || KrdC_2.5-6 ||",
  "GR14krdipc_u:649": "______________________________",
  "GR14krdipc_u:650": "prakāśita iti-",
  "GR14krdipc_u:651": "prakāśito daśākṣaro manus tv ayaṃ madhu-dviṣaḥ |",
  "GR14krdipc_u:652": "viśeṣataḥ padāravinda-yugmaṃ bhakti-vardhanaḥ // Krd_2.7 //",
  "GR14krdipc_u:653": "madhudviṣaḥ śrī-gopāla-kasyāyaṃ daśākṣaro mantra uddhṛtaḥ |",
  "GR14krdipc_u:654": "kīdṛśo viśeṣato viśeṣeṇa padāravinda-yugma-bhakti-vardhanaḥ śrī-gopāla-kṛṣṇa-caraṇābja-yugale yā bhaktir ārādhyatvena jñānaṃ tat samṛddhikāraka ity arthaḥ || KrdC_2.7 ||",
  "GR14krdipc_u:655": "______________________________",
  "GR14krdipc_u:656": "mantrasya ṛṣy-ādikaṃ darśayati-nārada iti |",
  "GR14krdipc_u:657": "nārado munir amuṣya kīrtitaś",
  "GR14krdipc_u:658": "chanda uktam ṛṣibhir virāḍ iti |",
  "GR14krdipc_u:659": "devatā-sakala-loka-maṅgalo",
  "GR14krdipc_u:660": "nanda-gopa-tanayaḥ samīritah // Krd_2.8 //",
  "GR14krdipc_u:661": "amuṣya pūrvokta-mantrasya muniḥ ṛṣir nāradaḥ kīrtitaḥ kathitaḥ |",
  "GR14krdipc_u:662": "ṛṣibhir gautamādibhir virāṭ-chanda uktam |",
  "GR14krdipc_u:663": "devatā nana-gopa-tanayaḥ śrī-gopāla-kṛṣṇa uktaḥ |",
  "GR14krdipc_u:664": "kīdṛśaḥ ? sakala-loka-maṅgalaḥ sarva-jana-kalyāṇa-hetuḥ |",
  "GR14krdipc_u:665": "etena ṛṣy-ādīnāṃ śirasi rasanāyāṃ hṛdi krameṇa nyāsaḥ kārya iti sūcitaṃ prapañca-sāre |",
  "GR14krdipc_u:666": "tathā vidhānāt prayogaś ca daśākṣara-gopāla-mantrasya nārada-ṛsaye namaḥ śirasi |",
  "GR14krdipc_u:667": "virāṭ-chandase namo mukhe |",
  "GR14krdipc_u:668": "śrī-gopāla-kṛṣṇāya devatāyai namaḥ hṛdi ity evambhūtaḥ |",
  "GR14krdipc_u:669": "asya mantrasya nārada-ṛṣiḥ |",
  "GR14krdipc_u:670": "evaṃ chando-devatayor api yojyam iti kecit || KrdC_2.8 ||",
  "GR14krdipc_u:671": "______________________________",
  "GR14krdipc_u:672": "adhunāsya mantrasya pañcāṅgāni darśayati-aṅgānīty ādinā-",
  "GR14krdipc_u:673": "aṅgāni pañca huta-bhug dayitā-sametaiś",
  "GR14krdipc_u:674": "cakrair amuṣya mukha-vṛtta-viṣūpapannaiḥ |",
  "GR14krdipc_u:675": "trailokya-rakṣaṇa-yujāpy asurāntakākhya-",
  "GR14krdipc_u:676": "pūrveṇa ceha kathitāni vibhakti-yuktaiḥ // Krd_2.9 //",
  "GR14krdipc_u:677": "hṛdaye natiḥ śirasi pāvaka-priyā",
  "GR14krdipc_u:678": "sa-vaṣaṭ-śikhāhum iti varmaṇi sthitam |",
  "GR14krdipc_u:679": "sa-phaḍ-astram ity uditam aṅga-pañcakaṃ",
  "GR14krdipc_u:680": "sa-caturthi-vauṣaḍ-uditaṃ dṛśor yadi // Krd_2.10 //",
  "GR14krdipc_u:681": "amuṣya iha śāstre aṅgāni pañca kathitāni |",
  "GR14krdipc_u:682": "kāni tāni ? tatrāha hṛdaye natir iti |",
  "GR14krdipc_u:683": "hṛdaye natir namaḥ-padaṃ śirasi pāvaka-priyā svāheti sa-vaṣaṭ vaṣaṭ-pada-sahitā śikhety arthaḥ |",
  "GR14krdipc_u:684": "hum api varmaṇi sthitaṃ varmaṇi kavace hum api padaṃ sthitam ity arthaḥ |",
  "GR14krdipc_u:685": "sa-phaḍ astraṃ phaṭ-pada-sahitam astram ity arthaḥ |",
  "GR14krdipc_u:686": "ity anena prakāreṇa sa-caturthi yathā syāt tathaivam aṅga-pañcakam uditaṃ kathitaṃ caturthyā ca hṛdayādīnāṃ yogaḥ kāryaḥ |",
  "GR14krdipc_u:687": "kaiḥ saha cakraiś cakra-śabdaiḥ |",
  "GR14krdipc_u:688": "kīdṛśaiḥ ?",
  "GR14krdipc_u:689_0": "mukha-vṛtta-visūpapannair mukha-vṛttam ā-kāraḥ vi iti su iti svarūpam etaiḥ pratyekam",
  "GR14krdipc_u:689_1": "upapannaiḥ sambaddhaīh trailokya-rakṣaṇa-yujāpi trailokya-rakṣaṇaṃ yunaktīti tad-yug",
  "GR14krdipc_u:689_2": "etādṛśena cakreṇa api-śabdāc cakrair iti vibhidyānvayaḥ kāryaḥ |",
  "GR14krdipc_u:690": "tathā ca cakreṇeti asurāntakākhya-pūrveṇa",
  "GR14krdipc_u:691": "cakreṇety arthaḥ |",
  "GR14krdipc_u:692": "ca samuccaye |",
  "GR14krdipc_u:693": "punaḥ kīdṛśaiḥ vibhakti-yuktaiḥ ?",
  "GR14krdipc_u:694": "caturthī-yuktais tasyā eva prakṛtatvād etasyāpi padasya vibhidyānvayaḥ kāryaḥ dṛśor yadi iti yadi kvacin mantre dṛśor nyāso 'sti tadā tatra vauṣaḍ iti uditaṃ kathitam |",
  "GR14krdipc_u:695": "atra jvālā-cakrāyety api yojyam iti laghu-dīpikā-kāraḥ |",
  "GR14krdipc_u:696": "prayogaś ca-ācakrāya svāhā hṛdayāya namaḥ |",
  "GR14krdipc_u:697": "vi-cakrāya svāhā śirase svāhā su-cakrāya svāhā śikhāyai vaṣaṭ |",
  "GR14krdipc_u:698": "trailokya-rakṣaṇa-cakrāya svāhā kavacāya huṃ |",
  "GR14krdipc_u:699_0": "jvālā-cakrāya svāhā netra-dvayāya vauṣaṭ asurāntaka-cakrāya svāhā astrāya phaḍ iti",
  "GR14krdipc_u:699_1": "aṅgulīṣv aṅga-mantra-nyāse tu tat-tad-aṅga-mantrānte aṅguṣṭhābhyāṃ namaḥ tarjanībhyāṃ",
  "GR14krdipc_u:699_2": "svāhā ity ādi yojyam |",
  "GR14krdipc_u:700": "āgamāntare hrīṃ aṅguṣṭhābhyāṃ namaḥ hrīṃ tarjanībhyāṃ svāhā |",
  "GR14krdipc_u:701": "tata ity ādi-darśanāt tenāṅguṣṭhādiṣu hṛdayāya namaḥ ity ādi-prayogāś cintyāḥ |",
  "GR14krdipc_u:702": "asamavetārthakatvād mānābhāvāc ceti kecit |",
  "GR14krdipc_u:703": "anye tu yathā-śrutāṅga-mantrasyaiva nyāsair aṅgulīṣv atideśān āhur ācyāryāḥ || KrdC_2.9-10",
  "GR14krdipc_u:704": "||",
  "GR14krdipc_u:705": "______________________________",
  "GR14krdipc_u:706": "daśāṅgāni darśayati-",
  "GR14krdipc_u:707": "mantrārṇair daśabhir upeta-candra-khaṇḍair",
  "GR14krdipc_u:708": "aṅgānāṃ daśakam udīritaṃ namo 'ntam |",
  "GR14krdipc_u:709": "hṛd-chīrṣaṃ tad-anu śikhātanutra-mantraṃ",
  "GR14krdipc_u:710": "pārśva-dvandva-sakaṭi-pṛṣṭham-mūrdha-yuktam // Krd_2.11 //",
  "GR14krdipc_u:711_0": "mantrārṇair mantrākṣarir namo 'ntaṃ yathā syād evam aṅgānāṃ daśakam udīritaṃ kathitaṃ",
  "GR14krdipc_u:711_1": "kīdṛśair upeta-candra-khaṇḍaiḥ sānusvāraiḥ sthānāny āhuḥ-hṛdayaṃ śīrṣaṃ mastakaṃ",
  "GR14krdipc_u:711_2": "tat-paścāt śikhā prasiddhā tanutraṃ kavacaṃ astraṃ daśa-dikṣu pārśva-yugala-kaṭi-pṛṣṭha-mūrdha-sahitaṃ",
  "GR14krdipc_u:711_3": "pūrvoktam ity arthaḥ |",
  "GR14krdipc_u:712": "kaṭir nābher adha iti tripāṭhinaḥ |",
  "GR14krdipc_u:713": "prayogas tu goṃ hṛdayāya nama iti pīṃ śirase svāhā ity ādi || KrdC_2.11 ||",
  "GR14krdipc_u:714": "______________________________",
  "GR14krdipc_u:715": "adhunāsya mantrasya bīja-śakty-adhiṣṭhātṛ-devatā-prakṛti-viniyogān darśayati vakṣya ity ādinā |",
  "GR14krdipc_u:716": "vakṣye mantrasyāsya bījaṃ ca śakti-",
  "GR14krdipc_u:717": "cakrī śakrī vāma-netra-pradīptaḥ |",
  "GR14krdipc_u:718": "sa-pradyumno bījam etat-pradiṣṭaṃ",
  "GR14krdipc_u:719": "mantra-prādyumno jagan-mohano 'yam // Krd_2.12 //",
  "GR14krdipc_u:720": "asya mantrasya pūrvoktasya sa-śakti-śakty-ādi-sahitaṃ bījaṃ vakṣye bījam āha-cakrīti ka-kāraḥ |",
  "GR14krdipc_u:721": "kīdṛśo 'yaṃ śakrī śakro la-kāraḥ tad-yuktaḥ |",
  "GR14krdipc_u:722": "punaḥ kīdṛśaḥ ? vāma-netra-pradīptaḥ vāma-netraṃ caturtha-svaras tat-sahitaḥ |",
  "GR14krdipc_u:723": "punaḥ kīdṛśaḥ ? sa-pradyumnaḥ pradyumno binduḥ tat-sahitaḥ tathā cakrīm iti siddhaṃ bhavati |",
  "GR14krdipc_u:724": "etad asya bījaṃ pradiṣṭaṃ kathitam |",
  "GR14krdipc_u:725": "ayam eva prādyumno mantra ity arthaḥ |",
  "GR14krdipc_u:726": "kimbhūtaḥ ? jagan-mohano viśva-vaśya-karaḥ || KrdC_2.12 ||",
  "GR14krdipc_u:727": "______________________________",
  "GR14krdipc_u:728": "śaktim āha-haṃsa iti |",
  "GR14krdipc_u:729": "haṃso medo vakra-vṛttābhyupetaḥ",
  "GR14krdipc_u:730": "potrī netrādy-anvito 'sau yugārṇā |",
  "GR14krdipc_u:731": "proktā śaktiḥ sarva-gīr-vāṇa-vṛndair",
  "GR14krdipc_u:732": "vandasyāgner vallabhā kāma-deyam // Krd_2.13 //",
  "GR14krdipc_u:733": "haṃsaḥ sa-kāraḥ |",
  "GR14krdipc_u:734": "kimbhūtaḥ ? medo va-kāraḥ vaktra-vṛttam ā-kāraḥ ābhyām upetaḥ sambaddhaḥ tathā pautrī ha-kāraḥ |",
  "GR14krdipc_u:735": "kimbhūtaḥ ? netrādir ākāras tenānvitaḥ |",
  "GR14krdipc_u:736": "tathā ca svāheti siddham asau yugārṇo varṇa-dvayātmikā śaktiḥ proktā tatheyaṃ vahner vallabhā kimbhūtā kāmadā ākāṅkṣita-pradā |",
  "GR14krdipc_u:737": "kathambhūtasya vahner gīrvāṇa-vṛndair vandyasya sarvadeva-samūhaiḥ pūjyasya || KrdC_2.13 ||",
  "GR14krdipc_u:738": "______________________________",
  "GR14krdipc_u:739": "viniyogam āha-viniyoga iti |",
  "GR14krdipc_u:740": "vinyogasya mantrasya puruṣārtha-catuṣṭaye |",
  "GR14krdipc_u:741": "kṛṣṇaṃ prakṛtir ity ukto durgādhiṣṭhātṛ-devatā // Krd_2.14 //",
  "GR14krdipc_u:742": "asya mantrasya puruṣārtha-catuṣṭaya-sādhanāya viniyoga ity arthaḥ |",
  "GR14krdipc_u:743": "prakṛtir mūla-kāraṇaṃ mantrotpādakaḥ mantra-svarūpa ity arthaḥ |",
  "GR14krdipc_u:744": "adhiṣṭhātṛ-devatām āha-durgādhiṣṭhātṛ-devateti || KrdC_2.14 ||",
  "GR14krdipc_u:745": "______________________________",
  "GR14krdipc_u:746": "mantrārtham āha-gopāyatīty ādinā |",
  "GR14krdipc_u:747": "gopāyeti sakalam idaṃ gopāyati paraṃ pumāṃsam iti gopī |",
  "GR14krdipc_u:748": "prakṛtes tasyā jātaṃ jana iti nadādikaṃ pṛthivy-antam // Krd_2.15 //",
  "GR14krdipc_u:749": "idaṃ sakalaṃ nāma-rūpābhyāṃ vyākṛtaṃ jagad gopāyati rakṣati tat-kāraṇatvāt svārthe āyaḥ |",
  "GR14krdipc_u:750_0": "tathā paraṃ pumāṃsaṃ nitya-śuddha-buddham uktānandādvayātmakaṃ brahma-svarūpaṃ gopāyati",
  "GR14krdipc_u:750_1": "gup gopana-kutsanayoḥ ajñātatvena viṣayīkarotīti vyutpattyā mahad-ādi-pṛthivy-antaṃ",
  "GR14krdipc_u:750_2": "mahat-tattvādi-pṛthivī-paryantaṃ sakalaṃ kārya-jātaṃ jana ucyate || KrdC_2.15 ||",
  "GR14krdipc_u:751": "______________________________",
  "GR14krdipc_u:752": "anayor gopī-janayoḥ samīraṇād āśrito vyāptyā |",
  "GR14krdipc_u:753": "vallabha ity upadiṣṭaṃ sāndrānandaṃ nirañjanaṃ jyotiḥ // Krd_2.16 //",
  "GR14krdipc_u:754": "svāhety ātmānaṃ gamayāmīty atejase tasmai |",
  "GR14krdipc_u:755": "yaḥ kārya-kāraṇeśaḥ paramātmety acyutaikatāsya manoḥ // Krd_2.17 //",
  "GR14krdipc_u:756_0": "anayoḥ gopī-janayor avidyā tat-kāryayoḥ samīraṇād antaryāmitvena svasya kārye preraṇād",
  "GR14krdipc_u:756_1": "niyamanādi iti yāvad āśrayatvato adhiṣṭhātṛtvena vyāptyā vyāpakatvena vallabhaḥ svāmīty",
  "GR14krdipc_u:756_2": "upadiṣṭaṃ kathitam |",
  "GR14krdipc_u:757": "paraṃ jyotir brahma-caitanyam |",
  "GR14krdipc_u:758": "kīdṛśaṃ jyotiḥ ? sāndrānanda-niratiśayānandaika-svarūpam |",
  "GR14krdipc_u:759": "punaḥ kīdṛśaṃ ?",
  "GR14krdipc_u:760_0": "nirañjanaṃ māyā-kāluṣya-rahitaṃ svāheti tasmai sva-tejase sva-prakāśa-cid-rūpāya",
  "GR14krdipc_u:760_1": "paramātmane svātmānaṃ jīvaika-svarūpaṃ gamayāmi samarpayāmi tad-ātmakatāṃ prāpayāmīti svāhā-śabdārthaḥ |",
  "GR14krdipc_u:761": "prathama iti-śabdaḥ svāhā-śabdopasthāpakaḥ |",
  "GR14krdipc_u:762": "dvitīyas tu prakāra-pradarśakaḥ |",
  "GR14krdipc_u:763": "tasmai kasmai tatrāha-ya iti |",
  "GR14krdipc_u:764": "yaḥ kārya-kāraṇayor jana-prakṛtyor īśaḥ svāmī adhiṣṭhātā tathā paramātmā nirupādhi-caitanyatvāc cety",
  "GR14krdipc_u:765": "anena prakāreṇāsyopāsakasyācyutaikatācyutena sahābhinnatā bhavati || KrdC_2.16-17 ||",
  "GR14krdipc_u:766": "______________________________",
  "GR14krdipc_u:767": "prakārāntareṇārtham āha-athaveti |",
  "GR14krdipc_u:768": "athavā gopījana iti samasta-jagad-vana-śakti-samudāyaḥ |",
  "GR14krdipc_u:769": "tasya svānanyasya svāmī vallabha iti ha nirdiṣṭaḥ // Krd_2.18 //",
  "GR14krdipc_u:770": "athavā gopījana iti śabdena sakala-viśva-rakṣaṇa-śakti-samudāyaḥ kathyate |",
  "GR14krdipc_u:771": "tatra gopī-padena śaktir ucyate |",
  "GR14krdipc_u:772": "jana-padena tasyāḥ samūhaḥ |",
  "GR14krdipc_u:773": "tasya śakti-samūhasya svānanyasya svābhinnasya śakti-śaktimator abheda-vivakṣayā svāmī niyantā āśrayo vallabha iti hasya sphuṭaṃ nirdiṣṭa udita ity arthaḥ |",
  "GR14krdipc_u:774": "svāhā-śabdārthas tu pūrvokta eva boddhavyaḥ |",
  "GR14krdipc_u:775": "laghu-dīpikā-kāras tu-avana-śakti-samudāyaḥ avanaṃ sthitiḥ tatra kāraṇa-bhūtānāṃ śaktīnāṃ samudāyaḥ samūhaḥ jagat-pāliny-ādi-gaṇaḥ |",
  "GR14krdipc_u:776": "uktaṃ ca mahadbhiḥ jagat-pālinīty ādyāḥ proktās tāḥ sthitaye kalā iti tasya svāmī nāyaka ity arthaḥ || KrdC_2.18 ||",
  "GR14krdipc_u:777": "______________________________",
  "GR14krdipc_u:778": "prakārāntareṇārtham āha-athaveti |",
  "GR14krdipc_u:779": "athavā vraja-yuvatīnāṃ dayitāya juhomi māṃ madīyam",
  "GR14krdipc_u:780": "apīty arpayet samastaṃ brahmaṇi sugaṇe samasta-sampattyai // Krd_2.19 //",
  "GR14krdipc_u:781": "gopī-jano gopāṅganā-janas tasya vallabho niratiśaya-prema-viṣayaḥ tasmai vraja-yuvatīnāṃ gopa-ramaṇīnāṃ dayitāya hṛdayānanda-dāyine svāhā juhomi |",
  "GR14krdipc_u:782": "kiṃ māṃ svātmānaṃ madīyam api ātmīya-suhṛd-ādikam api ity anena prakāreṇa sa-guṇe brahmaṇi saṃsāra-pravartake parameśvareśvare sarvaṃ samarpayet |",
  "GR14krdipc_u:783": "kim artham ? samasta-sampattyai sarvaiśvaryāya || KrdC_2.19 ||",
  "GR14krdipc_u:784": "______________________________",
  "GR14krdipc_u:785": "aṣṭādaśākṣara-mantroddhārāya tad-antarbhūtau kṛṣṇa-govinda-śabdau prathamato vivicya darśayati-kṛṣ-śabda iti |",
  "GR14krdipc_u:786": "kṛṣ-śabdaḥ sattārtho",
  "GR14krdipc_u:787": "ṇaś cānandātmakas tataḥ kṛṣṇaḥ |",
  "GR14krdipc_u:788": "bhaktāgha-karṣaṇād api",
  "GR14krdipc_u:789": "tad-varṇatvāc ca mantra-maya-vapuṣaḥ // Krd_2.20 //",
  "GR14krdipc_u:790": "go-śabda-vācakatvāj jñānaṃ",
  "GR14krdipc_u:791": "tenopalabhyate govindaḥ |",
  "GR14krdipc_u:792": "vettīti śabda-rāśiṃ govindo",
  "GR14krdipc_u:793": "go-vicāranād api ca // Krd_2.21 //",
  "GR14krdipc_u:794": "kṛṣ-śabdaḥ sattārthaḥ |",
  "GR14krdipc_u:795": "tatra śaktaḥ |",
  "GR14krdipc_u:796": "kṛṣ sattāyām ity atra kvib-antaḥ sattā-vācaka iti kāścit |",
  "GR14krdipc_u:797": "kṛṭ ṇaś ca ṇa-kāraś ca ānandātmaka ānanda-vācī |",
  "GR14krdipc_u:798": "nanda ānanda iti dhātor eka-deśa-grahaṇād iti kaścit |",
  "GR14krdipc_u:799": "tato dvandve kṛte 'trādarśaṃ ādyaci-kṛte ca kṛṣṇaḥ sad-ānanda ity arthaḥ |",
  "GR14krdipc_u:800": "prakārāntareṇa kṛṣṇa-śabdaṃ vyutpādayati bhakteti bhaktānām agha-karṣaṇāt pāpa-parimārjanāt kṛṣṇa ity arthaḥ |",
  "GR14krdipc_u:801": "bhaktādi-karṣaṇād iti pāṭhe ādi-śabdenābhakta-grahaṇaṃ bhaktasya karṣaṇaṃ sva-sthāna-nayanam abhaktasya karṣaṇaṃ naraka-nayanam ity arthaḥ |",
  "GR14krdipc_u:802": "prakārāntareṇa vyutpattim āha-tad-varṇeti |",
  "GR14krdipc_u:803": "kṛṣṇa-varṇa-śarīratvāt kṛṣṇaḥ mantramaya-śarīrasya vācya-vācakayor abhedena vivakṣayā |",
  "GR14krdipc_u:804": "go ity ādi | gaur jñānaṃ",
  "GR14krdipc_u:805": "go-śabdasya vācakatvāt jñāna-vācakatvāt tena jñānenopalabhyate prāpyate jñāyate iti govindaḥ |",
  "GR14krdipc_u:806": "vid lābhe ity asya dhātoḥ prakārāntaram āha-vettīti |",
  "GR14krdipc_u:807": "go-śabdaḥ śabda-vācī |",
  "GR14krdipc_u:808": "vid jñāne dhātuḥ |",
  "GR14krdipc_u:809": "gāṃ śabda-rāśiṃ śabda-samudāyaṃ mātṛkāṃ vettīti govindaḥ |",
  "GR14krdipc_u:810": "prakārāntaram āha-go-vicāraṇād go-śabda-vicāraṇād govindaḥ |",
  "GR14krdipc_u:811": "athavā gāva indriyāṇi teṣāṃ vicāraṇād viśeṣeṣu prati-niyata-viṣayeṣu pravartanād govindaḥ |",
  "GR14krdipc_u:812": "athavā gāvaḥ paśu-viśeṣā iti |",
  "GR14krdipc_u:813": "tathā ca śrutiḥ-paśavo div-pādaś catuṣpādaś ca iti |",
  "GR14krdipc_u:814": "teṣāṃ viśeṣeṣu puṇya-pāpeṣu cāraṇāt pravartanād govindaḥ |",
  "GR14krdipc_u:815": "athavā, gāvaḥ paśu-viśeṣāḥ teṣāṃ rakṣanād govindaḥ |",
  "GR14krdipc_u:816": "api-śabdaś cārthe || KrdC_2.20-21 ||",
  "GR14krdipc_u:817": "______________________________",
  "GR14krdipc_u:818": "idānīṃ mantram uddharati-",
  "GR14krdipc_u:819": "ete 'bhikhye 'nukramatas tūrya-vibhaktyā",
  "GR14krdipc_u:820": "mantrāt pūrvaṃ manmatha-bījād atha paścāt |",
  "GR14krdipc_u:821": "syātāṃ ced aṣṭādaśa-varṇo manu-varyo",
  "GR14krdipc_u:822": "guhyād guhyo vāñchita-cintāmaṇir eṣaḥ // Krd_2.22 //",
  "GR14krdipc_u:823_0": "ete abhikhye nāmanī kṛṣṇa-govindākhye anukrameṇa turya-vibhaktyā pratyekaṃ caturthī-vibhaktyā",
  "GR14krdipc_u:823_1": "saha mantrāt pūrvokta-daśākṣara-gopāla-mantrād ādau manmatha-bījāt paścāt kāma-bījānantaram",
  "GR14krdipc_u:823_2": "atha ced yadi syātāṃ bhavataḥ tadā eṣo 'ṣṭādaśārṇo mantra-śreṣṭho bhavati |",
  "GR14krdipc_u:824": "etasya balād eva daśākṣare 'pi kāma-bīja-sāhityaṃ kecid icchanti |",
  "GR14krdipc_u:825": "kīdṛśaḥ ? guhyād guhyaḥ |",
  "GR14krdipc_u:826": "guhyād api guhyaḥ |",
  "GR14krdipc_u:827": "punaḥ kīdṛśaḥ ? vāñchitasya cintā-mātreṇābhīṣṭa-prada ity arthaḥ || KrdC_2.22 ||",
  "GR14krdipc_u:828": "______________________________",
  "GR14krdipc_u:829": "ṛṣy-ādikam apy āha-pūrveti |",
  "GR14krdipc_u:830": "pūrva-pradiṣṭe muni-devate 'sya chandas tu gāyatram uśanti santaḥ |",
  "GR14krdipc_u:831": "aṅgāni mantrārṇa-catuṣkair varmāvasānāni yugārṇam astram // Krd_2.23 //",
  "GR14krdipc_u:832": "asya mantrasya pūrva-pradiṣṭe prathama-mantra-sambandhitayā kathite muni-devate boddhavye |",
  "GR14krdipc_u:833": "punaḥ santo gāyatra-chanda uśanti vadanti |",
  "GR14krdipc_u:834": "aṅgānīti mantrārṇa-catuś catuṣkair mantra-sambandhi-varṇānāṃ caturbhiś caturbhir akṣaraiḥ kṛtvā ṣoḍaśākṣarair varmāvasānāni kavacāntāni catvāry aṅgāni bhavanti |",
  "GR14krdipc_u:835": "avaśiṣṭaṃ yugārṇam varṇa-dvayam astrākhyam aṅgaṃ bhavati |",
  "GR14krdipc_u:836": "prayogaś ca-klīṃ kṛṣṇāya hṛdayāya namaḥ govindāya śirase svāhā,",
  "GR14krdipc_u:837": "gopī-jana-śikhāyai vaṣaṭ,",
  "GR14krdipc_u:838": "vallabhāya kavacāya huṃ,",
  "GR14krdipc_u:839": "svāhā astrāya phaṭ || KrdC_2.23 ||",
  "GR14krdipc_u:840": "______________________________",
  "GR14krdipc_u:841": "bījādikam āha-bījam iti |",
  "GR14krdipc_u:842": "bījaṃ śaktiḥ prakṛtir viniyogaś cāpi pūrvavad amuṣya |",
  "GR14krdipc_u:843": "pūrvatarasya manorathaṃ kathayāmi nyāsam akhila-siddhi-karam // Krd_2.24 //",
  "GR14krdipc_u:844": "amuṣyāsya mantrasya bījaṃ śaktiḥ prakṛtir viniyogaḥ pūrva-mantre yāni bījādīni kathitāni tāny atrāpi jñātavyānīty arthaḥ |",
  "GR14krdipc_u:845": "pūrvatarasyeti athānantaraṃ pūrvatarasya manor daśākṣara-gopāla-mantrasyākhila-siddhi-karaṃ samasta-siddhi-dāyakaṃ nyāsaṃ kathayāmīti pratijñā || KrdC_2.24 ||",
  "GR14krdipc_u:846": "______________________________",
  "GR14krdipc_u:847": "adhunā nyāsa-kramaṃ daśārṇasya kathayati-vyāpayyeti |",
  "GR14krdipc_u:848": "vyāpayyārtho hastayor mantram",
  "GR14krdipc_u:849": "antar bāhye pārśve tāra-ruddhaṃ budhena |",
  "GR14krdipc_u:850": "nyāso varṇais tāra-yugmāntarasthair",
  "GR14krdipc_u:851": "bindūttaṃsair hārda-hṛdyair vidheyaḥ // Krd_2.25 //",
  "GR14krdipc_u:852": "atho 'nantaraṃ budhena paṇḍitena varṇair mūla-mantrākṣarair nyāso vidheyaḥ kāryaḥ |",
  "GR14krdipc_u:853": "kiṃ kṛtvā ?",
  "GR14krdipc_u:854": "mūla-mantraṃ hastayor antar madhye tathā hastayor eva bāhye pṛṣṭhe tathā hastayor eva pārśve vyāpayya vyāpakatayā vinyasyety arthaḥ |",
  "GR14krdipc_u:855": "kīdṛśaṃ mantram ? tāra-ruddhaṃ praṇava-puṭitam |",
  "GR14krdipc_u:856": "kīdṛśaiḥ varṇaiḥ tāra-yugmāntarasthaiḥ praṇava-dvaya-madhya-gataiḥ |",
  "GR14krdipc_u:857": "punaḥ kīdṛśaiḥ ? bindūttaṃsair binduḥ śiro 'laṅkāro yeṣāṃ te tathā sānusvārair ity arthaḥ |",
  "GR14krdipc_u:858": "punaḥ kīdṛśaiḥ ? hārda-hṛdyair hārdena namaḥ-padena hṛdyair manojñaiḥ sahitair ity arthaḥ |",
  "GR14krdipc_u:859": "prayogaś ca-oṃ goṃ oṃ namaḥ dakṣāṅguṣṭha-parva-traye oṃ pīṃ oṃ namaḥ tarjanyām ity ādi |",
  "GR14krdipc_u:860": "oṃ llaṃ oṃ namo vāma-kaniṣṭhikāyām ity ādi || KrdC_2.25",
  "GR14krdipc_u:861": "||",
  "GR14krdipc_u:862": "______________________________",
  "GR14krdipc_u:863": "ukta-varṇa-nyāsa-sthānam āha-śākhāsv ity ādinā |",
  "GR14krdipc_u:864": "śākhāsu trīṇi parvāṇy adhi daśasu pṛthag-dakṣiṇāṅguṣṭha-pūrvaṃ",
  "GR14krdipc_u:865": "vāmāṅgaṣṭhāvasānaṃ nyasatu vimala-dhīḥ sṛṣṭir uktā karasthā |",
  "GR14krdipc_u:866": "aṅguṣṭha-dvandva-pūrvā sthitir ubhaya-kare saṃhṛtir vāma-pūrvā",
  "GR14krdipc_u:867": "dakṣāṅguṣṭhāntikaitat trayam api sṛjati sthity-upetaṃ ca kāryam // Krd_2.26 //",
  "GR14krdipc_u:868": "daśasu śākhāsu aṅgulīṣu pṛthak kṛtvaikaṃ trīṇi parvāṇi adhi parva-trayaṃ vyāpya,",
  "GR14krdipc_u:869": "tripāṭhinas tu trīṇi parvāṇi iti parva-traye adhīti upari aṅguly-agre ca pṛthag ekaikaśaḥ |",
  "GR14krdipc_u:870": "tathā ca prathama-parvaṇi oṃ dvitīye oṃ tṛtīye oṃ aṅguly-agre namaḥ iti evam anyatrāpīty āhuḥ |",
  "GR14krdipc_u:871": "dakṣiṇāṅguṣṭha-pūrvaṃ prathama-nyāsādau yathā syāt tathā vāmāṅgaṣṭhāvasānaṃ vāmāṅgaṣṭho 'vasāne nyāsānte yathā syād evaṃ viśada-dhīr vimala-buddhīr nyasatu |",
  "GR14krdipc_u:872": "evaṃ ca karasthā sṛṣṭir uktā kare sṛṣṭi-nyāsa-prakāra ukta ity arthaḥ |",
  "GR14krdipc_u:873_0": "aṅguṣṭha-dvandva-pūrvā sthitir ubhaya-kare hasta-dvaye dakṣiṇa-kare 'ṅguṣṭhādika-niṣṭhāsu",
  "GR14krdipc_u:873_1": "vinyasya vāma-kare 'py aṅguṣṭhādika-niṣṭhāsv aṅguliṣu nyased ayaṃ sthiti-nyāsa uktaḥ | saṃhṛtir",
  "GR14krdipc_u:874": "vāma-pūrvā dakṣeti saṃhṛtiḥ saṃhāraḥ vāmāṅguṣṭha-pūrvā dakṣiṇāṅguṣṭhāvasānā ayaṃ ca saṃhāra-nyāsa uktaḥ |",
  "GR14krdipc_u:875": "etat trayam api sṛṣṭi-sthiti-saṃhārātmakaṃ trayam api sṛjati sthity-upetaṃ kāryaṃ ca sṛṣṭy-ādi-nyāsa-pañcakaṃ kāryam ity arthaḥ || KrdC_2.26 ||",
  "GR14krdipc_u:876": "______________________________",
  "GR14krdipc_u:877": "tata iti |",
  "GR14krdipc_u:878": "tataḥ sthiti-kramād budho daśāṅgakāni vinyaset |",
  "GR14krdipc_u:879": "tad-aṅga-pañcakaṃ tathā vidhiḥ samīritaḥ kare // Krd_2.27 //",
  "GR14krdipc_u:880": "tatas tad-anantaraṃ sthiti-kramāt sthiti-nyāsa-krameṇa daśasv aṅgulīṣu budhaḥ paṇḍitaḥ daśāṅgakāni pūrvokta-mantra-daśāṅgāni vinyaset |",
  "GR14krdipc_u:881": "tad-aṅga-pañcakaṃ tatheti tathā tena prakāreṇa sthiti-krameṇa tad-aṅga-pañcakaṃ purvokta-pañcakaṃ pūrvoktāṅga-pañcakaṃ daśasu aṅgulīṣu vinyaset |",
  "GR14krdipc_u:882": "kara-nyāsa-jātam upasaṃharati vidhir iti |",
  "GR14krdipc_u:883": "evaṃ cāyaṃ vidhiḥ prakāraḥ kare hasta-dvaye samīritaḥ kathita ity arthaḥ || KrdC_2.27 ||",
  "GR14krdipc_u:884": "______________________________",
  "GR14krdipc_u:885": "mātṛkā-nyāsa-viśeṣaṃ darśayan tattva-nyāsaṃ ca krameṇāha-puṭitair iti |",
  "GR14krdipc_u:886": "puṭitair manunātha mātṛārṇair",
  "GR14krdipc_u:887": "abhivinyasya sa-bindubhiḥ purovat |",
  "GR14krdipc_u:888": "aṇu-saṃhṛti-sṛṣṭi-mārga-bhedād",
  "GR14krdipc_u:889": "daśa-tattvvāni ca mantra-varṇa-bhāñji // Krd_2.28 //",
  "GR14krdipc_u:890_0": "athāntara-manunā daśārṇena puṭitair mātṛkākṣaraiḥ sa-bindubhiḥ sānusvāraiḥ purovat",
  "GR14krdipc_u:890_1": "pūrvavad yathā pūrvaṃ lalāṭādiṣu nyāsa evam abhivinyasya anu paścān mātṛkā-nyāsa-viśeṣa-karaṇānantaraṃ",
  "GR14krdipc_u:890_2": "vakṣyamāṇāni daśa-tattvāni vinyaset |",
  "GR14krdipc_u:891": "kīdṛśāni mantra-varṇa-bhāñji mantrākṣara-yuktāni |",
  "GR14krdipc_u:892": "kathaṃ daśa-tattvāni vinyaset ?",
  "GR14krdipc_u:893": "tatrāha-saṃhṛti-sṛṣṭi-mārga-bhedāt prathamaṃ saṃhāra-krameṇa tad-anantaraṃ sṛṣṭi-krameṇety arthaḥ || KrdC_2.28 ||",
  "GR14krdipc_u:894": "______________________________",
  "GR14krdipc_u:895": "saṃhāra-sṛṣṭi-prakāraṃ darśayati-saṃhṛtāv iti |",
  "GR14krdipc_u:896": "saṃhṛtāvana-gato manu-varyaḥ",
  "GR14krdipc_u:897": "sṛṣṭi-vartmani bhavet pratiyātaḥ |",
  "GR14krdipc_u:898": "uddhṛtiḥ khalu puroktavad eṣāṃ",
  "GR14krdipc_u:899": "nyāsa-karma kathayāmy adhunāham // Krd_2.29 //",
  "GR14krdipc_u:900": "asau manu-varyaḥ manu-śreṣṭhaḥ saṃhṛtau saṃhāra-nyāse anugato yathaivāsti tathaiva sṛṣṭi-mārge sṛṣṭi-kara-nyāse pratiyāto bhavet tad-viparīto bhavet |",
  "GR14krdipc_u:901": "uddhāra-prakāram āha-uddhṛtir iti |",
  "GR14krdipc_u:902": "eṣāṃ tattvānāṃ khalu niścayena uddhṛtir uddhāraḥ pūrvoktavad yathā pūrvam ukta-tattva-nyāse |",
  "GR14krdipc_u:903": "naty-upetaṃ bhūyaḥ parāya ca tad-āhvayam ātmane ca naty-antam uddharatu tattva-manūn krameṇa iti prakāreṇety arthaḥ |",
  "GR14krdipc_u:904": "adhunā nyāsaṃ kathayāmīti sāmprataṃ nyāsa-sambandhi-tattva-nāma-kathanaṃ tat-sthāna-kathanaṃ ca karomīty arthaḥ || KrdC_2.29 ||",
  "GR14krdipc_u:905": "______________________________",
  "GR14krdipc_u:906": "tattva-nāmāny āha-mahīti |",
  "GR14krdipc_u:907": "mahī-salila-pāvakānilaviyanti garvo mahān",
  "GR14krdipc_u:908": "punaḥ prakṛti-puruṣau para imāni tattvāny atha |",
  "GR14krdipc_u:909": "padāndhu-hṛdayāsyakāny adhi tu pañca madhye dvayaṃ",
  "GR14krdipc_u:910": "trayaṃ sakala-gaṃ tato nyasatu tad-viparyāsataḥ // Krd_2.30 //",
  "GR14krdipc_u:911": "mahī pṛthivī |",
  "GR14krdipc_u:912": "salilaṃ jalaṃ |",
  "GR14krdipc_u:913": "pāvakaḥ tejaḥ |",
  "GR14krdipc_u:914": "anilo vāyuḥ |",
  "GR14krdipc_u:915": "viyad-ākāśaḥ |",
  "GR14krdipc_u:916": "garvo 'haṅkāraḥ |",
  "GR14krdipc_u:917": "mahān mahat-tattvam |",
  "GR14krdipc_u:918": "prakṛtiḥ puruṣaḥ |",
  "GR14krdipc_u:919": "paraś ca imāni pṛthivy-ādīni tattvāni tattva-pada-vācyāni |",
  "GR14krdipc_u:920": "nyāsa-sthānam āha-atheti |",
  "GR14krdipc_u:921": "athānantaraṃ pañca tattvāni pṛthivy-ādīni nyasatu |",
  "GR14krdipc_u:922": "kutra padāndhu-hṛdayāsyakāny adhi pādayoḥ |",
  "GR14krdipc_u:923": "andhau liṅge |",
  "GR14krdipc_u:924": "hṛdaye |",
  "GR14krdipc_u:925": "āsye mukhe |",
  "GR14krdipc_u:926": "ke śirasi |",
  "GR14krdipc_u:927": "adhi saptamy-arthe madhye hṛdaye tattva-dvayaṃ trayaṃ sakala-gaṃ sakalāṅga-vyāpakaṃ tatas tad-anantaraṃ tad-viparyāsataḥ ukta-saṃhāra-viparīta-rītyā nyasatu |",
  "GR14krdipc_u:928_0": "prayogaś ca-oṃ goṃ namaḥ parāya pṛthivy-ātmane namaḥ iti pāda-dvaye ity ārabhya oṃ",
  "GR14krdipc_u:928_1": "hāṃ namaḥ parāya paramātmane namaḥ ity antaḥ saṃhāraḥ oṃ hāṃ namaḥ parāya paramātmane",
  "GR14krdipc_u:928_2": "namaḥ ity ārabhya oṃ",
  "GR14krdipc_u:929": "goṃ namaḥ parāya pṛthivy-ātmane namaḥ pāda-dvaye iti sṛṣṭi-nyāsaḥ |",
  "GR14krdipc_u:930": "sṛṣṭi-nyāse trayaṃ sarva-śarīre, mahad-ahaṅkārau hṛdi ākāśaḥ śirasi |",
  "GR14krdipc_u:931": "vāyv-agni-salila-mahyaḥ mukha-hṛdaya-liṅga-pāda-dvayeṣu, jñeyāḥ |",
  "GR14krdipc_u:932": "kecit tu tattva-padāntar-bhāvena nyāsam icchanti tac cintyam || KrdC_2.30 ||",
  "GR14krdipc_u:933": "______________________________",
  "GR14krdipc_u:934": "guptatamo 'yam iti |",
  "GR14krdipc_u:935": "guptatamo 'yaṃ nyāsaḥ samproktas tattva-daśaka-parikptaḥ |",
  "GR14krdipc_u:936": "kāryo 'nyṣv api sadbhir gopāla-manuṣu jhaṭiti phala-siddhyai // Krd_2.31 //",
  "GR14krdipc_u:937": "ayaṃ proktaḥ kathito nyāsaḥ sadbhiḥ paṇḍitaiḥ anyeṣv api gopāla-mantreṣu uddhṛta-daśākṣara-vyatirikteṣv api kāryaḥ |",
  "GR14krdipc_u:938": "kīdṛśaḥ ? guhyatamaḥ atiśayena guptaḥ |",
  "GR14krdipc_u:939": "punaḥ kīdṛśaḥ ?",
  "GR14krdipc_u:940": "tattva-daśaka-parikptaḥ tattvānāṃ daśakaṃ tattva-daśakaṃ tena parikpta udghāṭita ity arthaḥ |",
  "GR14krdipc_u:941": "kim artham ? jhaṭiti phala-siddhyai śīghra-phala-prāptyai || KrdC_2.31 ||",
  "GR14krdipc_u:942": "______________________________",
  "GR14krdipc_u:943": "nyāsāntaram āha-ākeśād iti |",
  "GR14krdipc_u:944": "ākeśād āpādaṃ dorbhyāṃ",
  "GR14krdipc_u:945": "dhruva-puṭitam atha manu-varaṃ nyased vapuṣi |",
  "GR14krdipc_u:946": "triśo mūrdhany akṣṇoḥ śrutyor ghrāṇe",
  "GR14krdipc_u:947": "mukha-hṛdaya-jaṭhara-śiva-jānupatsu tathākṣarāṇi // Krd_2.32 //",
  "GR14krdipc_u:948_0": "athānantaraṃ dorbhyāṃ hastābhyāṃ dhruva-puṭitam praṇava-puṭitaṃ manu-varaṃ mantra-śreṣṭhaṃ",
  "GR14krdipc_u:948_1": "daśākṣaraṃ gopāla-mantram ākeśād āpādaṃ keśādi-pāda-paryantaṃ triśaḥ sva-dehe vinyased",
  "GR14krdipc_u:948_2": "iti vidyādharācārya-tripāṭhi-prabhṛtayaḥ |",
  "GR14krdipc_u:949": "eteṣāṃ mata ākeśād āpādad iti pāṭhaḥ |",
  "GR14krdipc_u:950": "adhunā sṛṣṭi-sthiti-saṃhāra-krameṇa mantrākṣara-nyāsam āha-mūrdhanīty ādi |",
  "GR14krdipc_u:951": "tathā daśākṣarāṇi praṇava-puṭitāni mūrdhādi-vakṣyamāṇa-sthāneṣu vinyaset |",
  "GR14krdipc_u:952": "sthānāny āha-mūrdhanīti |",
  "GR14krdipc_u:953": "mūrdhni cakṣuṣor ubhaya-netre ekam evākṣaraṃ śrutayoḥ karṇayoḥ atrāpy -ekam eva ghrāṇe nāsā-yugme tatrāpy ekam eva mukhaṃ hṛdayaṃ jaṭharaṃ śivaṃ liṅgam jānu-dvaye ekaṃ,",
  "GR14krdipc_u:954": "pāda-dvaye ekam eteṣu daśasu sthāneṣu daśākṣarāṇi",
  "GR14krdipc_u:955": "vinyased ity arthaḥ || KrdC_2.32 ||",
  "GR14krdipc_u:956": "______________________________",
  "GR14krdipc_u:957": "uktā sṛṣṭiḥ śiṣṭair eṣā sthitir api",
  "GR14krdipc_u:958": "munibhir abhihitā hṛdādi-mukhāntikā |",
  "GR14krdipc_u:959": "saṃhāro 'ṅghry-ādi-mūrdhāntas tritayam iti",
  "GR14krdipc_u:960": "viracayec ca sṛṣṭim anu sthitim // Krd_2.33 //",
  "GR14krdipc_u:961": "śiṣṭair āgama-jñair eṣā sṛṣṭir uktety arthaḥ |",
  "GR14krdipc_u:962": "sthitir api sthiti-nyāso 'pi munibhir nāradādibhir hṛdayādi-mukhāntikā abhihitā hṛdayam ārabhya mukha-paryantaṃ kathitā |",
  "GR14krdipc_u:963": "tatra kramaḥ hṛdaya-jaṭhara-liṅga-jānu-pāda-mūrdhākṣi-śravaṇa-ghrāṇa-mukhānīti saṃhāro 'ṅghry-ādi-mūrdhāntaḥ kāryaḥ |",
  "GR14krdipc_u:964": "tatra mantrākṣarāṇi pratilomena deyānītīdaṃ tritayaṃ viracayatu anu paścād etat tritaya-karaṇānantaraṃ punaḥ sṛṣṭim sthitim ca viracayatu |",
  "GR14krdipc_u:965": "tathā ca pañca nyāsāḥ kāryā ity arthaḥ |",
  "GR14krdipc_u:966": "prayogas tu goṃ namaḥ pīṃ namaḥ ity ādi ||33||",
  "GR14krdipc_u:967": "______________________________",
  "GR14krdipc_u:968": "yeṣām āśramiṇāṃ yad-anto nyāsas tad darśayati -nyāsa iti |",
  "GR14krdipc_u:969": "nyāsaḥ saṃhārānto maskari-vaikhānaseṣu vihito 'yam |",
  "GR14krdipc_u:970": "sthity-anto gṛhamedhiṣu sṛṣṭy-anto varṇinām iti prāhuḥ // Krd_2.34 //",
  "GR14krdipc_u:971": "ayaṃ nyāsaḥ maskari-vaikhānaseṣu saṃhārānto vihitaḥ maskarī sannyāsī vaikhānaso vānaprasthaḥ,",
  "GR14krdipc_u:972": "tathā tābhyāṃ nyāsa-trayaṃ kāryam ity arthaḥ |",
  "GR14krdipc_u:973": "gṛha-medhiṣu gṛhastheṣu ayaṃ nyāsaḥ sthity-anto vihitaḥ |",
  "GR14krdipc_u:974": "tathā gṛhasthaiḥ pañca nyāsāḥ kāryā ity arthaḥ |",
  "GR14krdipc_u:975": "varṇināṃ brahmacāriṇām ayaṃ nyāsaḥ sṛṣṭy-anto vihitaḥ |",
  "GR14krdipc_u:976": "tathā ca brahmacāribhir nyāsa-catuṣṭayaṃ kāryam ity arthaḥ |",
  "GR14krdipc_u:977": "iti pūrvoktam artha-jātaṃ prāhuḥ prācīnā āgamajñā iti śeṣaḥ || KrdC_2.34 ||",
  "GR14krdipc_u:978": "______________________________",
  "GR14krdipc_u:979": "vairāgyeti |",
  "GR14krdipc_u:980": "vairāgya-yuji gṛhasthe saṃhāraṃ kecid āhur ācāryāḥ |",
  "GR14krdipc_u:981": "sahajānau vana-vāsini sthitiṃ ca vidyārthināṃ sṛṣṭim // Krd_2.35 //",
  "GR14krdipc_u:982": "kecid ācāryāḥ vairāgya-yukta-gṛhasthe saṃhārāntaṃ nyāsam āhuḥ |",
  "GR14krdipc_u:983": "kiṃ ca sahajānau vana-vāsini sapatnīke sthitiṃ sthity-antaṃ nyāsam āhuḥ |",
  "GR14krdipc_u:984": "tathā brahmacāri-bhinnānāṃ vidyārthinām api sṛṣṭim sṛṣṭy-antaṃ nyāsam āhur ity arthaḥ || KrdC_2.35 ||",
  "GR14krdipc_u:985": "______________________________",
  "GR14krdipc_u:986": "uktākṣara-nyāsāṅguli-niyamaṃ darśayati-śirasīty ādinā |",
  "GR14krdipc_u:987": "śirasi vihitā madhyā saivākṣṇi tarjanikānvitā",
  "GR14krdipc_u:988": "śravasi rahitāṅguṣṭhā jyeṣṭhānvitoṣakaniṣṭhakā |",
  "GR14krdipc_u:989": "nasi ca vadane sarvāḥ sajyāyasī hṛdi tarjanī",
  "GR14krdipc_u:990": "prathamaja-yutā madhyā nābhau śravo-vihitā śive // Krd_2.36 //",
  "GR14krdipc_u:991": "tā evāṅgulayo jānvoḥ sāṅguṣṭhās tu pada-dvaye |",
  "GR14krdipc_u:992": "sthānārṇayor vinimayo bhaven nāsty aṅguli-sthānayoḥ // Krd_2.37 //",
  "GR14krdipc_u:993": "madhyā madhyāṅguliḥ śirasi mūrdhni vihitā nyāsa-karaṇatvena tathā madhyāṅgulyā nyāsaḥ śirasi kārya ity arthaḥ |",
  "GR14krdipc_u:994": "saiva madhyā tarjanikānvitākṣṇi nayana-yugale vihitā |",
  "GR14krdipc_u:995": "tathā ca madhyamā-tarjanībhyām akṣṇor nyāsaḥ kāryaḥ |",
  "GR14krdipc_u:996": "śravasi śrotra-yugale rahitāṅguṣṭhā aṅguṣṭha-rahitā sarvāṅgulayo vihitāḥ |",
  "GR14krdipc_u:997": "nasi nāsā-yugale jyeṣṭhānvitā aṅguṣṭha-yuktā upakaniṣṭhakā anāmikā vihitā |",
  "GR14krdipc_u:998": "vadane sarvāṅgulayo vihitāḥ |",
  "GR14krdipc_u:999": "hṛdi sajyāyasī jyeṣṭhā-sahitā sāṅguṣṭha-tarjanī vihitā |",
  "GR14krdipc_u:1000": "nābhau jaṭhare nābhi-padena jaṭharam upalakṣitam iti vidyādharaḥ |",
  "GR14krdipc_u:1001": "nābhi-padasya mukhya evārtha iti laghu-dīpikā-prabhṛtayaḥ |",
  "GR14krdipc_u:1002": "prathamaja-yutā aṅguṣṭha-yuktā madhyamā vihitā |",
  "GR14krdipc_u:1003": "śive liṅge tathā vihitā yathā jaṭhare sāṅguṣṭhā madhyā",
  "GR14krdipc_u:1004": "tathety artha iti kecit |",
  "GR14krdipc_u:1005": "śravo vihitā śiva iti pāṭhe śrotra-yugale yā aṅguṣṭha-rahitās tāḥ śive vihitā ity arthaḥ |",
  "GR14krdipc_u:1006": "jānvos tā evāṅgulayaḥ aṅguṣṭhena rahitāḥ sarvāṅgulaya ity arthaḥ |",
  "GR14krdipc_u:1007": "pada-dvaye sāṅguṣṭhāḥ sarvāṅgulayo vihitāḥ |",
  "GR14krdipc_u:1008": "sthānārṇayor ity ādinā sthānaākṣaraayor vinimayo viparyayo bhavati |",
  "GR14krdipc_u:1009": "yathā-goṃ sṛṣṭau mūrdhni |",
  "GR14krdipc_u:1010": "sthitau hṛdaye |",
  "GR14krdipc_u:1011": "saṃhṛtau pādayor nyāsa iti |",
  "GR14krdipc_u:1012": "evam aṅgulī-sthānayor viparyayo nāsti |",
  "GR14krdipc_u:1013": "kintu sṛṣṭau sthitau saṃhṛtau vā yatra sthāne yāṅgulir vihitā tayaivāṅgulyā tatra stāne nyāsaḥ kārya ity arthaḥ | || KrdC_2.36-37 ||",
  "GR14krdipc_u:1014": "______________________________",
  "GR14krdipc_u:1015": "idānīṃ vibhūti-pañjara-nyāsam āha-vacmīti |",
  "GR14krdipc_u:1016": "vacmy aparaṃ nyāsa-varaṃ bhūty-abhidhaṃ bhūtikaram |",
  "GR14krdipc_u:1017": "mantra-daśāvṛtti-mayaṃ guptatamaṃ mantri-varaiḥ // Krd_2.38 //",
  "GR14krdipc_u:1018": "aparaṃ bhūty-abhidhaṃ bhūtir iti nāma yasya tad bhūti-nāmakaṃ vacmi kathayāmi |",
  "GR14krdipc_u:1019": "kīdṛśam ? nyāsa-varaṃ nyāsa-śreṣṭham ity arthaḥ |",
  "GR14krdipc_u:1020": "punaḥ bhūti-karam aiśvarya-karam |",
  "GR14krdipc_u:1021": "punaḥ mantra-daśāvṛtti-mayaṃ mantrasya daśāvaraṇa-ghaṭitam |",
  "GR14krdipc_u:1022": "punaḥ sādhaka-śreṣṭhair guptatamam atiguhyam || KrdC_2.38 ||",
  "GR14krdipc_u:1023": "______________________________",
  "GR14krdipc_u:1024": "nyāsa-sthānam āha-ādhārety ādinā |",
  "GR14krdipc_u:1025": "ādhāra-dhvaja-nābhi-hṛd-gala-mukhāṃsoru-dvaye kandharā-",
  "GR14krdipc_u:1026": "nābhyoḥ kukṣi-hṛdoruroja-yugale pārśvāpara-śroṇiṣu |",
  "GR14krdipc_u:1027": "kāsyākṣi-śrutinaḥ kapola-kara-pat-sandhy-agra-śākhāsu ke",
  "GR14krdipc_u:1028": "tat-prācyādi-diśāsu mūrdhni sakale doṣṇoś ca sakthnos tathā // Krd_2.39 //",
  "GR14krdipc_u:1029": "śiro 'kṣyāsya-kaṇṭhākhya-hṛt-tunda-kandā-",
  "GR14krdipc_u:1030": "ndhu-jānu-prapatsvitthamarṇānmanūtthān |",
  "GR14krdipc_u:1031": "nyasec chrotra-gaṇḍāṃsa-vakṣoja-pārśva-",
  "GR14krdipc_u:1032": "sphig-ūru-sthalī-jānu-jaṅghāṅghri-yukṣu // Krd_2.40 //",
  "GR14krdipc_u:1033": "ādhāro vṛṣaṇasyādhas trikoṇaṃ mūlādhāra-sthānam |",
  "GR14krdipc_u:1034": "dhvajo liṅgam |",
  "GR14krdipc_u:1035": "nābhiḥ hṛdhayaṃ galaḥ mukhaṃ aṃsoru-dvayam |",
  "GR14krdipc_u:1036": "eteṣv ekāvṛttiḥ |",
  "GR14krdipc_u:1037": "kandharā ghāṭā kandharā kaṇṭha iti laghu-dīpikā-kāraḥ |",
  "GR14krdipc_u:1038": "nābhi-kukṣi-hṛdayam uroja-yugalaṃ stana-dvayam |",
  "GR14krdipc_u:1039": "pārśveti pārśva-yugam |",
  "GR14krdipc_u:1040": "aparaṃ pṛṣṭha-deśaḥ |",
  "GR14krdipc_u:1041": "śroṇir jaghana-deśaḥ |",
  "GR14krdipc_u:1042": "śroṇiḥ kaṭiḥ |",
  "GR14krdipc_u:1043": "aparaṃ śroṇyāḥ aparabhāgaḥ iti tripāṭhinaḥ |",
  "GR14krdipc_u:1044": "eteṣu dvitīyāvṛttiḥ |",
  "GR14krdipc_u:1045": "kaṃ śiraḥ |",
  "GR14krdipc_u:1046": "āsyaṃ mukham |",
  "GR14krdipc_u:1047": "akṣiṇī netra-yugalam |",
  "GR14krdipc_u:1048": "śrutī śravaṇa-dvayam |",
  "GR14krdipc_u:1049": "na iti nāsikā-dvayaṃ kapola-dvayam eteṣu tṛtīyā vṛttiḥ |",
  "GR14krdipc_u:1050": "kara-padeti kara-padayoḥ pratyekaṃ sandhi-catuṣṭayaṃ sandhiṣv aṅguly-agreṣu aṅgulīṣu ca |",
  "GR14krdipc_u:1051": "atra dakṣiṇa-kare caturthā vṛttiḥ |",
  "GR14krdipc_u:1052": "evaṃ vāma-kare pañcamā",
  "GR14krdipc_u:1053": "vṛttiḥ |",
  "GR14krdipc_u:1054": "iti pakṣa-dvayaṃ ca vidyādharas tu karayor ekā vṛttiḥ, pādayor ekā vṛttir ity āha |",
  "GR14krdipc_u:1055": "mūla-granthāt tathāpratīteḥ |",
  "GR14krdipc_u:1056": "pādayoḥ sandhiṣv aṅguly-agreṣv aṅgulīṣu ca |",
  "GR14krdipc_u:1057": "atrāpi dakṣiṇa-pāde ṣaṣṭhā vṛttiḥ |",
  "GR14krdipc_u:1058": "vāma-pāde saptamā vṛttiḥ |",
  "GR14krdipc_u:1059": "ata eva hasta-pādayor nyāsa-catuṣṭayam iti tripāṭhinaḥ |",
  "GR14krdipc_u:1060_0": "ke mastaka-madhye tat-prācyādi-diśāsu mastaka-pūrvādi-caturdikṣu sakale mūrdhni sakale",
  "GR14krdipc_u:1060_1": "mastake prādakṣiṇyena vyāpakatayā doṣṇoś ca bāhu-yuge tathā sakthnor ūru-mūlasyādhiṣṭhānayor",
  "GR14krdipc_u:1060_2": "madhya-pradeśayor eteṣv aṣṭamā vṛttiḥ |",
  "GR14krdipc_u:1061": "mastakasya pūrvādi-diśāsv ekā vṛttiḥ |",
  "GR14krdipc_u:1062": "ekā vṛttir mūrdhādiṣv iti vidyādharācāryāḥ | tac cintyam | tac cintyam |",
  "GR14krdipc_u:1063": "tathā pada-svarasāt śiraḥ-prabhṛtiṣv ekāvṛtti-pratīteḥ |",
  "GR14krdipc_u:1064": "śiro mastakam |",
  "GR14krdipc_u:1065": "akṣīti netra-yugalam |",
  "GR14krdipc_u:1066": "āsyaṃ mukham |",
  "GR14krdipc_u:1067": "kaṇṭhaṃ |",
  "GR14krdipc_u:1068": "hṛdayaṃ |",
  "GR14krdipc_u:1069": "tundam udaram |",
  "GR14krdipc_u:1070": "kando mūlādhāraḥ |",
  "GR14krdipc_u:1071": "svādhiṣṭhānam iti tripāṭhinaḥ |",
  "GR14krdipc_u:1072": "andhuṃ liṅgaṃ |",
  "GR14krdipc_u:1073": "jānu |",
  "GR14krdipc_u:1074": "prapad iti pāda-yugalaṃ teṣu, eteṣu navamāvṛttiḥ |",
  "GR14krdipc_u:1075": "śrotra-yugale gaṇḍa-yugale |",
  "GR14krdipc_u:1076": "aṃsa-yugale |",
  "GR14krdipc_u:1077": "stana-yugale |",
  "GR14krdipc_u:1078": "pārśva-yugale |",
  "GR14krdipc_u:1079": "sphig-yugale nitamba-yugale |",
  "GR14krdipc_u:1080": "evam uru-jānu-jaṅghāṅghri-yugale |",
  "GR14krdipc_u:1081": "eteṣu daśamāvṛttiḥ |",
  "GR14krdipc_u:1082": "ittham anena prakāreṇa manūtthān mantra-sambandhino varṇān nyaset |",
  "GR14krdipc_u:1083": "prayogaś ca - goṃ namo mūlādhāre, pīṃ namaḥ liṅge, jaṃ namaḥ nābhau ity ādi || KrdC_2.39-40 ||",
  "GR14krdipc_u:1084": "______________________________",
  "GR14krdipc_u:1085": "nyāsa-phalam āha-itīti |",
  "GR14krdipc_u:1086": "iti kathitaṃ vibhūti-pañjaraṃ",
  "GR14krdipc_u:1087": "sakala-sukhārtha-dharma-mokṣadam |",
  "GR14krdipc_u:1088": "nara-taruṇī-mano 'nurañjanaṃ",
  "GR14krdipc_u:1089": "hari-caraṇābja-bhakti-vardhanam // Krd_2.41 //",
  "GR14krdipc_u:1090": "anena prakāreṇa vibhūti-pañjaraṃ kathitam |",
  "GR14krdipc_u:1091": "kīdṛśam ? sakala-sukhārtha-dharma-mokṣadaṃ puruṣārtha-catuṣṭaya-pradam |",
  "GR14krdipc_u:1092": "punar nara-taruṇī-mano-rañjanaṃ puruṣa-nārī-cittāhlādakaṃ na kevalaṃ sarvānurañjanam |",
  "GR14krdipc_u:1093": "api tu hari-caraṇābje bhakti-vardhanam || KrdC_2.41 ||",
  "GR14krdipc_u:1094": "______________________________",
  "GR14krdipc_u:1095": "mūrti-pañjara-nyāsam āha-sphūrtaya iti |",
  "GR14krdipc_u:1096": "sphūrtaye 'thāsya mantrasya kīrtyate mūrti-pañjaram |",
  "GR14krdipc_u:1097": "ārti-graha-viṣāri-ghnaṃ kīrti-śrī-kānti-puṣṭidam // Krd_2.42 //",
  "GR14krdipc_u:1098": "athānantaram asya daśākṣara-mantrasya sphūrtaye uddīpanāya mūrti-pañjaraṃ kīrtyate |",
  "GR14krdipc_u:1099": "kimbhūtam ? ārtiḥ pīḍā |",
  "GR14krdipc_u:1100": "graho graha-janitam aśubhaṃ viṣaṃ sthāvaraṃ jaṅgamaṃ ca |",
  "GR14krdipc_u:1101": "ariḥ śatruḥ |",
  "GR14krdipc_u:1102": "tān hantīty arthaḥ |",
  "GR14krdipc_u:1103": "punaḥ kīdṛśam ? kīrty-ādi-dam |",
  "GR14krdipc_u:1104": "kīrtiḥ prakhyātiḥ |",
  "GR14krdipc_u:1105": "śrī-sampattiḥ saundaryaṃ puṣṭir balaṃ pradadātīti tathā || KrdC_2.42 ||",
  "GR14krdipc_u:1106": "______________________________",
  "GR14krdipc_u:1107": "adhunā nyāsam uddharati-keśavādīti |",
  "GR14krdipc_u:1108": "keśavādi-yuga-ṣaṭka-mūrtibhir",
  "GR14krdipc_u:1109": "dhātṛ-pūrva-mihirān namo 'ntakān |",
  "GR14krdipc_u:1110": "dvādaśākṣara-bhavākṣaraiḥ svaraiḥ",
  "GR14krdipc_u:1111": "klība-varṇa-rahitaiḥ kramān nyaset // Krd_2.43 //",
  "GR14krdipc_u:1112": "keśavādibhiḥ pūrvokta-yuga-ṣaṭka-mūrtibhiḥ saha dhātṛ-pūrva-mihirās tān krameṇa nyasatu |",
  "GR14krdipc_u:1113": "kīdṛśān ? namo 'ntakān namaḥ-padāntān |",
  "GR14krdipc_u:1114": "punaḥ kaiḥ saha ?",
  "GR14krdipc_u:1115": "dvādaśākṣara-bhavākṣarair vakṣyamāṇa-dvādaśākṣara-mantra-sambandhibhir dvādaśākṣaraiḥ saha |",
  "GR14krdipc_u:1116": "etad uktaṃ bhavati-ādau svarāḥ |",
  "GR14krdipc_u:1117": "tato namaḥ-padam iti |",
  "GR14krdipc_u:1118": "prayogas tu oṃ aṃ oṃ keśava-dhātṛbhyāṃ namaḥ |",
  "GR14krdipc_u:1119": "oṃ aṃ oṃ keśava-dhātre nama iti tripāṭhinaḥ || KrdC_2.43 ||",
  "GR14krdipc_u:1120": "______________________________",
  "GR14krdipc_u:1121": "atha mūrti-pañjara-nyāse nyāsa-sthānam āha-bhālodareti |",
  "GR14krdipc_u:1122": "bhālodara-hṛd-gala-kūpa-tale",
  "GR14krdipc_u:1123": "vāmetara-pārśva-bhujānta-gale |",
  "GR14krdipc_u:1124": "vāma-traya-pṛṣṭha-kakutsu tathā",
  "GR14krdipc_u:1125": "mūrdhany anu ṣaḍ-yuga-varṇa-manum // Krd_2.44 //",
  "GR14krdipc_u:1126": "bhāle lalāṭe |",
  "GR14krdipc_u:1127": "udare |",
  "GR14krdipc_u:1128": "hṛdaye |",
  "GR14krdipc_u:1129": "gala-kūpa-tale kaṇṭhe |",
  "GR14krdipc_u:1130": "vāmetare vāmād itarad dakṣiṇaṃ dakṣiṇa-pārśve bhujānte gale ceti |",
  "GR14krdipc_u:1131": "vāma-traye vāma-pārśve vāma-bhujānte gale ca |",
  "GR14krdipc_u:1132": "pṛṣṭhe kakudi |",
  "GR14krdipc_u:1133": "athānantaraṃ anv iti pāṭhe 'py ayam eva boddhavyaḥ |",
  "GR14krdipc_u:1134": "tathā tena prakāreṇa mūrdhny ṣaḍ-yuga-varṇa-manuṃ dvādaśākṣara-mantraṃ nyased ity arthaḥ || KrdC_2.44 ||",
  "GR14krdipc_u:1135": "______________________________",
  "GR14krdipc_u:1136": "mastake sampūrṇa-mantra-nyāsasya prayojanam āha-caitanyeti |",
  "GR14krdipc_u:1137": "caitanyāmṛta-vapur arka-koṭi-tejā",
  "GR14krdipc_u:1138": "mūrdhastho vapur akhilaṃ sa vāsudevaḥ |",
  "GR14krdipc_u:1139": "audhasyaṃ suvimala-pāyasīva siktaṃ",
  "GR14krdipc_u:1140": "vyāpnoti prakaṭita-mantra-varṇa-kīrṇam // Krd_2.45 //",
  "GR14krdipc_u:1141": "sa prasiddho vāsudevo mūrdhastho mastaka-sthaḥ san vapur akhilaṃ samastaṃ vapuḥ śarīraṃ vyāpnoti sva-tejasety arthaḥ |",
  "GR14krdipc_u:1142": "kimbhūto vāsudevaḥ ? caitanyāmṛtaṃ tad eva vapur yasya sa tathā |",
  "GR14krdipc_u:1143": "yad vā caitanyaṃ sva-prakāśam amṛtaṃ mokṣas tad eva vapur yasya sa tathā |",
  "GR14krdipc_u:1144": "punaḥ kīdṛśaḥ ? arka-koṭir iva tejo yasya sa tathā |",
  "GR14krdipc_u:1145": "vapur kīdṛśam ?",
  "GR14krdipc_u:1146": "prakaṭita-mantra-varṇa-kīrṇam prakaṭitā ye mantra-varṇā dvādaśākṣarodgatās tair ākīrṇaṃ vyāptam |",
  "GR14krdipc_u:1147": "kim iva ? suvimala-pāyasi sunirmale jale siktaṃ nikṣiptam audhasyaṃ dugdham iva || KrdC_2.45 ||",
  "GR14krdipc_u:1148": "______________________________",
  "GR14krdipc_u:1149": "śarīra-nyāsa-jātam upasaṃharati-sṛṣṭi-sthitīti |",
  "GR14krdipc_u:1150": "sṛṣṭi-sthitī daśa-pañcāṅga-yugmaṃ",
  "GR14krdipc_u:1151": "muny-ādika-tritayaṃ kāsya-hṛtsu |",
  "GR14krdipc_u:1152": "vinyasyatu grathayitvā ca mudrā-",
  "GR14krdipc_u:1153": "bhūyo diśāṃ daśakaṃ bandhanīyam // Krd_2.46 //",
  "GR14krdipc_u:1154": "mūrti-pañjarasya pūrva-kṛtyaṃ darśayati sṛṣṭi-sthitītyādi iti rudradharaḥ |",
  "GR14krdipc_u:1155": "tac cintyam |",
  "GR14krdipc_u:1156": "tatra pramāṇābhāvāt |",
  "GR14krdipc_u:1157": "mūrdhany akṣṇor ity ādinā pūrvam ukte sṛṣṭi-sthitī punaḥ sva-dehe vinyasya tathā daśa-pañcāṅga-yugmaṃ daśāṅgaṃ pañcāṅgaṃ ca vinyasya |",
  "GR14krdipc_u:1158": "ṛṣy-ādi-tritayaṃ kāsya-hṛtsya vinyased ity arthaḥ |",
  "GR14krdipc_u:1159": "vakṣyamāṇa-mudrāṃ grathayitvā baddhvā bhūyaḥ punar api diśāṃ daśakaṃ bandhanīyam |",
  "GR14krdipc_u:1160": "oṃ sudarśanāyāstrāya phaṭ ity anena vakṣyamāṇena mantreṇety arthaḥ || KrdC_2.46 ||",
  "GR14krdipc_u:1161": "______________________________",
  "GR14krdipc_u:1162": "dvādaśākṣara-mantroddhāram āha-tāram ity ādinā |",
  "GR14krdipc_u:1163": "tāraṃ hārdaṃ viśva-mūrtiś ca śārṅgī",
  "GR14krdipc_u:1164": "māṃsāntas te vāya-madhye sudevāḥ |",
  "GR14krdipc_u:1165": "ṣaḍ-dvandvārṇo mantra-varyaḥ sa uktaḥ",
  "GR14krdipc_u:1166": "sākṣād dvāraṃ mokṣa-puryāḥ sugamyam // Krd_2.47 //",
  "GR14krdipc_u:1167": "tāraṃ praṇavam |",
  "GR14krdipc_u:1168": "hārdaṃ hṛdayaṃ namaḥ iti yāvat |",
  "GR14krdipc_u:1169": "viśva-mūrtir bha-kāraḥ |",
  "GR14krdipc_u:1170": "śārṅgī ga-kāraḥ |",
  "GR14krdipc_u:1171": "māṃsānte māṃso la-kāraḥ |",
  "GR14krdipc_u:1172": "tasyānto va-kāra iti |",
  "GR14krdipc_u:1173": "te iti svarūpam |",
  "GR14krdipc_u:1174": "vā iti svarūpam |",
  "GR14krdipc_u:1175": "ya iti svarūpam |",
  "GR14krdipc_u:1176": "tayor vāyayor madhye sudevāḥ su-de-vety-akṣara-trayam |",
  "GR14krdipc_u:1177": "tathā ca oṃ namo bhagavate vāsudevāyeti prasiddhaḥ ṣaḍ-dvandvārṇo mantra-varyo dvādaśākṣaro mantra-śreṣṭha uktaḥ kathitaḥ |",
  "GR14krdipc_u:1178": "kīdṛśaḥ ? mokṣa-puryāḥ sākṣād avyavadhānena sugamyaṃ dvāraṃ sugama upāya ity arthaḥ || KrdC_2.47 ||",
  "GR14krdipc_u:1179": "______________________________",
  "GR14krdipc_u:1180": "dvādaśākṣarādityān darśayati--dhātr-aryamety ādinā |",
  "GR14krdipc_u:1181": "dhātr-aryama-mitrākhyā varuṇāṃśubhagā vivasvad-indra-yutāḥ |",
  "GR14krdipc_u:1182": "pūṣāhvaya-parjanyau tvaṣṭā viṣṇuś ca bhānavaḥ proktāḥ // Krd_2.48 //",
  "GR14krdipc_u:1183": "dhātā aryamā mitraḥ varuṇaḥ aṃśuḥ bhagaḥ vivasvān indraḥ pūṣāḥ parjanyaḥ tvaṣṭā viṣṇur ete dvādaśa bhānavaḥ kathitāḥ || KrdC_2.48 ||",
  "GR14krdipc_u:1184": "______________________________",
  "GR14krdipc_u:1185": "adhunāṣṭādaśākṣara-mantra-nyāsam āha-atha tu yugety ādi |",
  "GR14krdipc_u:1186": "atha tu yuga-randhrārṇasyāhaṃ manor nyasanaṃ bruve",
  "GR14krdipc_u:1187": "racayatu kara-dvandve pañcāṅgam aṅguli-pañcake |",
  "GR14krdipc_u:1188": "tanum anu manuṃ vyāpayyātha triśaḥ praṇavaṃ sakṛn",
  "GR14krdipc_u:1189": "manujalipayo nyāsyā bhūyaḥ padāni ca sādaram // Krd_2.49 //",
  "GR14krdipc_u:1190": "anantaraṃ punar yuga-randhrārṇasya yuga-randhre rāja-dantatvād randhra-śabdasya para-nipātaḥ |",
  "GR14krdipc_u:1191": "yuga-randhram akṣarāṇāṃ yatra sa yuga-randhrārṇaḥ tasya |",
  "GR14krdipc_u:1192": "randhraṃ nava |",
  "GR14krdipc_u:1193": "tathā cāṣṭādaśākṣarasya manor mantrasyāhaṃ nyasanaṃ nyāsaṃ bruve kathayāmīti pratijñā |",
  "GR14krdipc_u:1194": "kara-dvaye aṅguli-pañcake pañcāṅgaṃ pūrvoktaṃ mantrākṣaraiḥ parikptaṃ kara-nyāsaṃ kuryāt |",
  "GR14krdipc_u:1195": "kaniṣṭhāyām astra-nyāso draṣṭavyaḥ |",
  "GR14krdipc_u:1196_0": "athānantaraṃ tanum anu lakṣyīkṛtya triśaḥ tri-vāraṃ mantraṃ vyāpayya vyāpakatayā",
  "GR14krdipc_u:1196_1": "vinyasya punaḥ praṇavaṃ sakṛd eka-vāraṃ vinyasya anantaraṃ manuja-lipayo nyāsyā mantrākṣarāṇi nyasatu |",
  "GR14krdipc_u:1197": "bhūyo 'nantaraṃ sādaraṃ yathā syād evaṃ padāni pañca padāni nyāsyāni || KrdC_2.49 ||",
  "GR14krdipc_u:1198": "______________________________",
  "GR14krdipc_u:1199": "mantrākṣara-nyāsa-sthānam āha-kaca-bhuvīti |",
  "GR14krdipc_u:1200": "kaca-bhuvi lalāṭe bhrū-yugmāntare śravaṇākṣiṇor",
  "GR14krdipc_u:1201": "yugala-vadana-grīvāhṛn-nābhi-kaṭy-ubhayāndhuṣu |",
  "GR14krdipc_u:1202": "nyasatu śitadhīrjānvaṅghryor akṣarān śirasi dhruvaṃ",
  "GR14krdipc_u:1203": "nayana-mukha-hṛd-guhyāṅghriṣv arpayet pada-pañcakam // Krd_2.50 //",
  "GR14krdipc_u:1204": "kacasya keśasya bhūr-utpatti-sthānaṃ śiraḥ tatra |",
  "GR14krdipc_u:1205": "lalāṭe bhrū-yugmāntare bhrū-madhye śravaṇākṣṇor yugale no nāsikā-yugale ca |",
  "GR14krdipc_u:1206": "vadane grīvāyāṃ hṛdi nābhau kaṭy-ubhaye vāma-kaṭir dakṣiṇa-kaṭiś ca |",
  "GR14krdipc_u:1207": "andhau liṅge |",
  "GR14krdipc_u:1208": "eteṣu tathā jāvy-aṅghryoś ca śitadhir nirmala-matiḥ",
  "GR14krdipc_u:1209": "akṣarāṇi mantra-sambandhīni nyasatu |",
  "GR14krdipc_u:1210": "atra jānvor ekam akṣaraṃ nyaset |",
  "GR14krdipc_u:1211": "aṅghryor ekam akṣaraṃ nyaset |",
  "GR14krdipc_u:1212": "tathā śirasi mastake dhruvaṃ nyaset |",
  "GR14krdipc_u:1213": "pada-pañcaka-nyāsa-sthānāny āha-nayaneti |",
  "GR14krdipc_u:1214": "nayana-yugalaṃ mukhaṃ hṛdayaṃ guhyaṃ aṅghriś ca - eteṣu mantra-sambandhi pada-pañcakaṃ klīm ity ekam,",
  "GR14krdipc_u:1215": "anyāni spaṣṭāni arpayen nyaset || KrdC_2.50 ||",
  "GR14krdipc_u:1216": "______________________________",
  "GR14krdipc_u:1217": "pañcāṅgānīti |",
  "GR14krdipc_u:1218": "pañcāṅgāni nyased bhūyo muny-ādīn apy anyat sarvam |",
  "GR14krdipc_u:1219": "tulyaṃ pūrveṇātho vakṣye mudrā bandhyā manvor yāḥ syuḥ // Krd_2.51 //",
  "GR14krdipc_u:1220": "pañcāṅgāni bhūyaḥ punar api śarīre nyaset |",
  "GR14krdipc_u:1221": "tathā muny-ādīn ṛṣy-ādīn |",
  "GR14krdipc_u:1222": "anyat sarvaṃ keśavādi-jātaṃ pūrveṇa tulyaṃ samānam eva |",
  "GR14krdipc_u:1223": "atra daśa-tattvādi-nyāseṣu mantrasya dvir āvṛtti-viśeṣa iti laghu-dīpikā-kāraḥ |",
  "GR14krdipc_u:1224": "atho 'nantaraṃ manvor daśākṣarāṣṭādaśākṣarayor yā mudrā bandhyā bandhanīyāḥ syur bhaveyus tā mudrā vakṣye kathayāmi || KrdC_2.51 ||",
  "GR14krdipc_u:1225": "______________________________",
  "GR14krdipc_u:1226": "hṛdayādy-aṅga-nyāsa-mudrāḥ pradarśayati-anaṅguṣṭhā ity ādi |",
  "GR14krdipc_u:1227": "anaṅguṣṭhā ṛjavo hasta-śākhā",
  "GR14krdipc_u:1228": "bhaven mudrā hṛdaye śīrṣake ca |",
  "GR14krdipc_u:1229": "adho 'ṅguṣṭhā khalu muṣṭiḥ śikhāyāṃ",
  "GR14krdipc_u:1230": "kara-dvandvāṅgulayo varmaṇi syuḥ // Krd_2.52 //",
  "GR14krdipc_u:1231": "nārācamuṣṭy-uddhata-bāhu-yugma-",
  "GR14krdipc_u:1232": "kāṅguṣṭha-tarjany-udito dhvanis tu |",
  "GR14krdipc_u:1233": "viṣvag-viṣaktaḥ kathitāstra-mudrā",
  "GR14krdipc_u:1234": "yatrākṣiṇī tarjanī-madhyame tu // Krd_2.53 //",
  "GR14krdipc_u:1235": "anaṅguṣṭhā aṅguṣṭha-rahitā ṛjavo 'vakrā hasta-śākhā hastāṅgulayo hṛdaye mudrā bhavet |",
  "GR14krdipc_u:1236": "śīrṣake ca śirasi tā eva mudrā jñeyāḥ |",
  "GR14krdipc_u:1237": "khalu niścaye |",
  "GR14krdipc_u:1238": "adho 'ṅguṣṭhā muṣṭiḥ adho 'ṅguṣṭho yasyāṃ muṣṭau evaṃ kṛtā muṣṭiḥ śikhāyāṃ mudrā bhavet |",
  "GR14krdipc_u:1239": "varmaṇi kavace kara-dvandvāṅgulayaḥ syuḥ mudrā-pada-vācyā bhavanti |",
  "GR14krdipc_u:1240": "dhvaniḥ śabdo 'stra-mudrā kathitā |",
  "GR14krdipc_u:1241": "kimbhūto dhvaniḥ ?",
  "GR14krdipc_u:1242": "nārācavad bāṇavad muṣṭyoddhato yo bāhus tasya yugmakaṃ dvayaṃ tasyāṅguṣṭha-tarjanībhyāṃ karaṇābhyām uditaḥ |",
  "GR14krdipc_u:1243": "punaḥ kīdṛśaḥ ?",
  "GR14krdipc_u:1244": "viṣvag daśa-dikṣu viṣaktaḥ vistīrṇaḥ yatra mantre 'kṣiṇī bhavataḥ netrāṅgam asti tatra tarjanī-madhyame milite mudrā || KrdC_2.53 ||",
  "GR14krdipc_u:1245": "______________________________",
  "GR14krdipc_u:1246": "veṇu-mudrām āha-oṣṭha iti |",
  "GR14krdipc_u:1247": "oṣṭhe vāma-karāṅguṣṭho lagnas tasya kaniṣṭhikā |",
  "GR14krdipc_u:1248": "dakṣiṇāṅguṣṭha-saṃyuktā tat-kaniṣṭhā prasāritā // Krd_2.54 //",
  "GR14krdipc_u:1249": "tarjanī-madhyamānāmāḥ kiñcit saṃkucya cālitāḥ |",
  "GR14krdipc_u:1250": "veṇu-mudreha kathitā suguptā preyasī hareḥ // Krd_2.55 //",
  "GR14krdipc_u:1251": "vāma-hastāṅguṣṭho 'dhare lagna iti sambandhaḥ kāryaḥ |",
  "GR14krdipc_u:1252": "tasya vāma-hastasya yā kaniṣṭhikā pañcamī aṅgulī sā dakṣiṇāṅguṣṭha-saṃyuktā dakṣiṇa-hastāṅguṣṭhe sambaddhā kāryā |",
  "GR14krdipc_u:1253": "tat-kaniṣṭhikā dakṣiṇa-hasta- kaniṣṭhikā prasāritā akuṭilā kāryā |",
  "GR14krdipc_u:1254": "ubhaya-hasta-tarjanī-madhyamānāmikāḥ kiñcit saṃkucya cālitāś cālanīyā |",
  "GR14krdipc_u:1255": "ittham iha śāstre veṇu-mudrā kathitā suguptā granthāntare 'tyanta-guptā |",
  "GR14krdipc_u:1256": "yato hareḥ parameśvarasya śrī-kṛṣṇasya preyasī vallabhā || KrdC_2.54-55 ||",
  "GR14krdipc_u:1257": "______________________________",
  "GR14krdipc_u:1258": "nocyanta iti |",
  "GR14krdipc_u:1259": "nocyante 'tra prasiddhatvān mālā-śrī-vatsa-kaustubhāḥ |",
  "GR14krdipc_u:1260": "ucyate 'cyuta-mudrāṇāṃ mudrā bilva-phalākṛtiḥ // Krd_2.56 //",
  "GR14krdipc_u:1261": "mālā-śrī-vatsa-kaustubha-mudrāḥ prasiddhatvān nocyante mayā grantha-kartrāprasiddham iha prakāśyata iti śeṣaḥ |",
  "GR14krdipc_u:1262": "ata eva gale vanamālābhinayanaṃ vanamālā-mudrā |",
  "GR14krdipc_u:1263_0": "uttānita-vāma-tarjanī-kaniṣṭhopari adhomukha-dakṣiṇa-kara-kaniṣṭhikā-tarjanīke saṃyojya",
  "GR14krdipc_u:1263_1": "dakṣiṇa-karāṇāmikā-madhyamāṅgulī-dvayaṃ vāma-karāṅguṣṭhopari kṛtvā vāma-kara-madhyamopakaniṣṭhike",
  "GR14krdipc_u:1263_2": "dakṣiṇa-hastāṅguṣṭhasyādhaḥ kuryād eṣā śrīvatsa-mudrā |",
  "GR14krdipc_u:1264_0": "vāma-kaniṣṭhikayā dakṣiṇa-kaniṣṭhikāṃ niṣpīḍya vāmānāmikayā dakṣiṇa-tarjanīṃ niṣpīḍya",
  "GR14krdipc_u:1264_1": "śiṣṭa-vāmāṅgulī-trayam upari kṛtvā vāma-tarjanī-sahita-dakṣiṇa-hastāṅguli-traya-mukham",
  "GR14krdipc_u:1264_2": "ekatra yojayed eṣā kaustubha-mudrā || KrdC_2.56 ||",
  "GR14krdipc_u:1265": "______________________________",
  "GR14krdipc_u:1266": "bilva-mudrām āha-aṅguṣṭham iti |",
  "GR14krdipc_u:1267": "aṅguṣṭhaṃ vāmam uddaṇḍitam itara-karāṅguṣṭakenātha baddhvā",
  "GR14krdipc_u:1268": "tasyāgraṃ pīḍayitvāṅgulibhir api tathā vāma-hastāṅgulibhiḥ |",
  "GR14krdipc_u:1269": "baddhvā gāḍhaṃ hṛdi sthāpayatu vimala-dhīr vyāharan māra-bījaṃ",
  "GR14krdipc_u:1270": "bilvākhyā mudrikaiṣā sphuṭam iha kathitā gopanīyā vidhijñaiḥ // Krd_2.57 //",
  "GR14krdipc_u:1271": "vāmāṅguṣṭhaṃ uddaṇḍitam daṇḍākāram ūrdhvaṃ kṛtvādhaḥ kartavyaṃ tathānantaram itara-karāṅguṣṭena baddhvā tasya ca pīṭhe dakṣiṇa-karāṅguṣṭhas tiraṅ-kārya ity arthaḥ |",
  "GR14krdipc_u:1272_0": "tasyāgraṃ dakṣiṇa-karāṅguṣṭhāgram aṅgulibhiḥ pīḍayitvā dhṛtvā tā api dakṣiṇa-karāṅgulayo",
  "GR14krdipc_u:1272_1": "'pi vāma-hastāṅgulībhir gāḍhaṃ yathā syād evaṃ baddhvā vimala-dhīḥ śuddha-buddhiḥ",
  "GR14krdipc_u:1272_2": "hṛdi hṛdaye sthāpayet |",
  "GR14krdipc_u:1273": "māra-bījaṃ kāma-bījaṃ vyāharan uccārayan |",
  "GR14krdipc_u:1274": "itthaṃ bilvākhyā eṣā sphuṭam vyaktaṃ yathā syād evam iha-śāstre kathitā vidhijñaiḥ prakāra-jñair gopanīyā || KrdC_2.57 ||",
  "GR14krdipc_u:1275": "______________________________",
  "GR14krdipc_u:1276": "etasyāḥ phalam āha-mana iti |",
  "GR14krdipc_u:1277": "mano-vāṇī-dehair yad iha ca purā vāpi vihitaṃ",
  "GR14krdipc_u:1278": "tvamatyā matyā vā tad akhilam asau duṣkṛti-cayam |",
  "GR14krdipc_u:1279": "imāṃ mudrāṃ jānan kṣapayati naras taṃ sura-gaṇā",
  "GR14krdipc_u:1280": "namanty asyādhīnā bhavati satataṃ sarva-janatā // Krd_2.58 //",
  "GR14krdipc_u:1281_0": "asau naro manuṣyaḥ imāṃ mudrāṃ jānan tad akhilaṃ sampūrṇaṃ duṣkṛti-cayaṃ pāpa-rāśiṃ",
  "GR14krdipc_u:1281_1": "kṣapayati dūrīkaroti yan manasā vācā dehenāmatyājñānena matyā jñānena vā divā-rātri-vihitaṃ",
  "GR14krdipc_u:1281_2": "divase rātrau vā kṛtam |",
  "GR14krdipc_u:1282": "yad iha ca purā vāpi vihitam iti pāṭhe iha janmani janmāntare vā vihitam ity arthaḥ |",
  "GR14krdipc_u:1283": "na kevalaṃ pāpaṃ dūrīkaroti api tu sura-gaṇā devā namanti |",
  "GR14krdipc_u:1284": "tathāsya mudrākartuḥ satataṃ sarvadā sarva-jana-samūho vaśyo bhavatīty arthaḥ || KrdC_2. 58 ||",
  "GR14krdipc_u:1285": "sanātanaḥ (hari-bhakti-vilāse 6.42)",
  "GR14krdipc_u:1286": ":",
  "GR14krdipc_u:1287": "asau nara imāṃ bilvākhyāṃ mudrāṃ jānan tat-tad-duṣkṛta-nicayaṃ pāpa-samūham akhilaṃ niḥśeṣaṃ kṣapayati vināśayati |",
  "GR14krdipc_u:1288": "kam ? yaṃ mano-vāk-kāyaiḥ iha asmin purā pūrva-janmani ca amatyā ajñānena matyā vā jñānena vihitam |",
  "GR14krdipc_u:1289": "divārātri-vihitam iti pāṭhe dine rātrau ca kṛtam |",
  "GR14krdipc_u:1290": "yat tado napuṃsakatvaṃ mahākavi-svātantryād avyayatvād vā |",
  "GR14krdipc_u:1291": "yad vā, yat yasmāt kṣapayati tat tasmān namantīty anvayaḥ |",
  "GR14krdipc_u:1292": "mudrā-lakṣaṇāni ca guhyatvān na likhitāni | tathā coktam-",
  "GR14krdipc_u:1293": "guruṃ prakāśayed vidvān mantraṃ naiva prakāśayet |",
  "GR14krdipc_u:1294": "akṣa-mālāṃ ca mudrāṃ ca guror api na darśayet || iti |",
  "GR14krdipc_u:1295": "atra ca tad-vijñānārtham uddiśyante | tathā cāgame-",
  "GR14krdipc_u:1296": "samyak sampuṭitaiḥ puṣpaiḥ karābhyāṃ kalpito 'ñjaliḥ |",
  "GR14krdipc_u:1297": "āvāhanī samākhyātā mudrā deśika-sattamaiḥ ||",
  "GR14krdipc_u:1298": "adho-mukhī-kṛtaiḥ sarvaiḥ sthāpanīti nigadyate |",
  "GR14krdipc_u:1299": "āśliṣṭa-muṣṭi-yugalā pronnatāṅguṣṭha-yugmakā |",
  "GR14krdipc_u:1300": "sannidhāne samuddiṣṭā mudreyaṃ tantra-vedibhiḥ |",
  "GR14krdipc_u:1301": "aṅguṣṭha-garbhiṇī saiva saṃnirodhe samīritā ||",
  "GR14krdipc_u:1302": "aṅgair evāṅga-vinyāsaḥ sakalī-karaṇī matā |",
  "GR14krdipc_u:1303": "savya-hasta-kṛtā muṣṭir dīrghādhomukha-tarjanī ||",
  "GR14krdipc_u:1304": "avaguṇṭhana-mudreyam abhitobhrāmitā yadi |",
  "GR14krdipc_u:1305": "anyonyābhimukhāḥ sarvāḥ kaniṣṭhānāmikāḥ punaḥ ||",
  "GR14krdipc_u:1306": "tathā tarjanī-madhyāś ca dhenu-mudrā prakīrtitā |",
  "GR14krdipc_u:1307": "anyonya-grathitāṅguṣṭhā prasārita-karāṅguliḥ |",
  "GR14krdipc_u:1308": "mahā-mudreyam uditā paramīkaraṇe budhaiḥ ||",
  "GR14krdipc_u:1309": "vāmāṅguṣṭhaṃ vidhṛtyaivaṃ muṣṭinā dakṣiṇena tu |",
  "GR14krdipc_u:1310": "tan-muṣṭaiḥ pṛṣṭhato deśe yojayec caturaṅgulīḥ ||",
  "GR14krdipc_u:1311": "kathitā śaṅkha-mudreyaṃ vaiṣṇavārcana-karmaṇi |",
  "GR14krdipc_u:1312": "anyonyābhimukhāṅguṣṭha-kaniṣṭha-yugale yadi ||",
  "GR14krdipc_u:1313": "vistṛtāś cetarāṅgulyas tadāsau darśinī matā |",
  "GR14krdipc_u:1314": "anyonya-grathitāṅgulya unnatau madhyamau yadi |",
  "GR14krdipc_u:1315": "saṃlagnau ca tadā mudrā gadeyaṃ parikīrtitā ||",
  "GR14krdipc_u:1316": "padmākārāv ābhimukhyena pāṇī",
  "GR14krdipc_u:1317": "madhy'ṅguṣṭhau śāyitau karṇikāvat |",
  "GR14krdipc_u:1318": "padmākhyeyaṃ sauva saṃlagna-madhyā",
  "GR14krdipc_u:1319": "spṛṣṭāṅguṣṭhā bilva-saṃjñaiva mudrā ||",
  "GR14krdipc_u:1320": "agre tu vāma-muṣṭeś ca itarā tu yadā matā |",
  "GR14krdipc_u:1321": "tadeyaṃ kṛtibhir mudrā jñeyā muṣala-saṃjñitā ||",
  "GR14krdipc_u:1322": "vāmastha-tarjanī-prāntaṃ madhyamānte niyojayet |",
  "GR14krdipc_u:1323": "prasārya tu karaṃ vāmaṃ dakṣiṇaṃ karam eva ca ||",
  "GR14krdipc_u:1324": "niyojya dakṣiṇa-skandhe bāṇa-preraṇavat tataḥ |",
  "GR14krdipc_u:1325": "tarjany-aṅguṣṭhakābhyāṃ ca kuryād eṣā prakīrtitā ||",
  "GR14krdipc_u:1326": "śārṅga-mudreti munibhir darśayet kṛṣṇa-pūjane |",
  "GR14krdipc_u:1327": "kaniṣṭhānāmike dve tu dakṣāṅguṣṭha-nipīḍite |",
  "GR14krdipc_u:1328": "śeṣe prasārite kṛtvā khaḍga-mudrā prakīrtitā ||",
  "GR14krdipc_u:1329": "pāśākārāṃ niyojyaiva vāmāṅguṣṭhāṅga-tarjanīm |",
  "GR14krdipc_u:1330": "dakṣiṇe muṣṭim ādāya tarjanīṃ ca prasārayet ||",
  "GR14krdipc_u:1331": "tenaiva saṃspṛśen mantrī vāmāṅguṣṭhasya mūlakam |",
  "GR14krdipc_u:1332": "pāśa-mudreyam uddiṣṭā keśavārcana-karmaṇi ||",
  "GR14krdipc_u:1333": "tarjanīm īṣad ākuñcya śeṣeṇāpi nipīḍayet |",
  "GR14krdipc_u:1334": "aṅkuśaṃ darśayet tadvad gṛhītvā dakṣa-muṣṭinā ||",
  "GR14krdipc_u:1335": "anyonya-pṛṣṭhe saṃyojya kaniṣṭhe ca paramparam |",
  "GR14krdipc_u:1336": "tarjany-agraṃ samaṃ kṛtvā kaniṣṭhāgraṃ tathaiva ca ||",
  "GR14krdipc_u:1337": "īṣad ālambitaṃ kṛtvā itarau pakṣavat tataḥ |",
  "GR14krdipc_u:1338": "prasārya gāruḍī mudrā kṛṣṇa-pūjā-vidhau smṛtā ||",
  "GR14krdipc_u:1339": "anyonya-sammukhe tatra kaniṣṭhā-tarjanī-yuge |",
  "GR14krdipc_u:1340": "madhyamānāmike tadvad aṅguṣṭhena nipīḍayet ||",
  "GR14krdipc_u:1341": "darśayed dhṛdaye mudrāṃ yatnāc chrīvatsa-saṃjñitām |",
  "GR14krdipc_u:1342": "anyonyābhimukhe tadvat kaniṣṭhe saṃniyojayet |",
  "GR14krdipc_u:1343": "tarjany-anāmike tadvat karau tv anyonya-pṛṣṭhagau ||",
  "GR14krdipc_u:1344": "utsiktānyonya-saṃlagnau vakṣaḥ-sthita-karāṅgulīḥ |",
  "GR14krdipc_u:1345": "vidhāya madhya-deśe tu vāma-madhyama-tarjanī |",
  "GR14krdipc_u:1346": "saṃyojya maṇibandhe tu dakṣiṇe yojayet tataḥ ||",
  "GR14krdipc_u:1347": "vāmāṅguṣṭhe tu mudreyaṃ prasiddhā kaustubhāhvayā |",
  "GR14krdipc_u:1348": "kvacic ca-",
  "GR14krdipc_u:1349": "anāmā pṛṣṭha-saṃlagnā dakṣiṇasya kaniṣṭhikā |",
  "GR14krdipc_u:1350": "kaniṣṭhyānyayā baddhā tarjanyā dakṣayā tathā ||",
  "GR14krdipc_u:1351": "vāmānāṃ ca badhnīyād dakṣāṅguṣṭhasya mūlake |",
  "GR14krdipc_u:1352": "aṅguṣṭha-madhyame vāme saṃyojya saralāḥ parāḥ ||",
  "GR14krdipc_u:1353": "catasro 'nyonya-saṃlagnā mudrā kaustubha-saṃjñitā ||",
  "GR14krdipc_u:1354": "oṣṭhe vāma-karāṅguṣṭho lagnas tasya kaniṣṭhakā |",
  "GR14krdipc_u:1355": "dakṣiṇāṅguṣṭha-saṃyuktā tat-kaniṣṭhā prasāritā |",
  "GR14krdipc_u:1356": "tarjanī-madhyamānāmāḥ kiṃcit saṅkucya cālitāḥ ||",
  "GR14krdipc_u:1357": "veṇu-mudreyam uddiṣṭā suguptā preyasī hareḥ |",
  "GR14krdipc_u:1358": "aṅgaṃ prasāritaṃ kṛtvā spṛṣṭa-śākhaṃ varānane |",
  "GR14krdipc_u:1359": "prāṅmukhaṃ tu tataḥ kṛtvā abhayaṃ parikīrtitam ||",
  "GR14krdipc_u:1360": "dakṣaṃ bhujaṃ prasāritvā jānūpari niveśayet |",
  "GR14krdipc_u:1361": "prasṛtaṃ darśayed devi varaḥ sarvārtha-sādhakaḥ ||",
  "GR14krdipc_u:1362": "uttāna-tarjanībhyāṃ tu ūrdhvādhaḥ prakrameṇa tu |",
  "GR14krdipc_u:1363": "mālāvat krama-vistārā vanamālā prakīrtitā ||",
  "GR14krdipc_u:1364": "krama-dīpikāyāṃ (2.57)-",
  "GR14krdipc_u:1365": "aṅguṣṭhaṃ vāmam uddaṇḍitam itara-karāṅguṣṭakenātha vadhvā",
  "GR14krdipc_u:1366": "tasāgraṃ pīḍayitvāṅgulibhir api tathā vāma-hastāṅgulibhiḥ |",
  "GR14krdipc_u:1367": "baddhvā gāḍhaṃ hṛdi sthāpayatu vimala-dhīr vyāharan māra-bījaṃ",
  "GR14krdipc_u:1368": "bilvākhyā mudrikaiṣā sphuṭam iha kathitā gopanīyā vidhijñaiḥ ||",
  "GR14krdipc_u:1369": "agastya-saṃhitāyāṃ ca-",
  "GR14krdipc_u:1370": "āvāhinīṃ sthāpanīṃ sannidhīkaraṇīṃ tathā |",
  "GR14krdipc_u:1371": "susaṃnirodhinīṃ mudrāṃ sammukhī-karaṇīṃ tathā ||",
  "GR14krdipc_u:1372": "sakalī-karaṇīṃ caiva mahā-mudrān tathaiva ca |",
  "GR14krdipc_u:1373": "śaṅkha-cakra-gadā-padma-dhenukos tu bhagāruḍāḥ ||",
  "GR14krdipc_u:1374": "śrīvatsaṃ vana-mālāṃ ca yoni-mudrāṃ ca darśayet ||",
  "GR14krdipc_u:1375": "mūlādhārād dvādaśāntam ānītaḥ kusumāñjaliḥ |",
  "GR14krdipc_u:1376": "tri-sthāna-gata-tejobhir vinītaḥ pratimādiṣu ||",
  "GR14krdipc_u:1377": "āvāhanīyā mudrā syād eṣārcana-vidhau mune |",
  "GR14krdipc_u:1378": "eṣaivādho-mukhī mudrā sthāpane śayyate punaḥ ||",
  "GR14krdipc_u:1379": "unnatāṅguṣṭha-yogena muṣṭīkṛta-kara-dvayam |",
  "GR14krdipc_u:1380": "sannidhī-karaṇaṃ nāma mudrā devārcane vidhau ||",
  "GR14krdipc_u:1381": "aṅguṣṭha-garbhiṇī saiva mudrā syāt saṃnirodhinī |",
  "GR14krdipc_u:1382": "uttāna-muṣṭi-yugalā sammukhī-karaṇī matā ||",
  "GR14krdipc_u:1383": "aṅgair evāṅga-vinyāsaḥ sakalī-karaṇī tathā |",
  "GR14krdipc_u:1384": "anyonyāṅguṣṭa-saṃlagnā vistārita-kara-dvayī ||",
  "GR14krdipc_u:1385": "mahā-mudreyam ākhyātā nyūnādhika-samāpanī |",
  "GR14krdipc_u:1386": "kaniṣṭhānāmikā-madhyāntaḥsthāṅguṣṭhāntare 'grataḥ ||",
  "GR14krdipc_u:1387": "gopitāṅguli-madhye samantān mukulī-kṛtā |",
  "GR14krdipc_u:1388": "kara-dvayena mudrā syāc chaṅkākhyeyaṃ surārcane ||",
  "GR14krdipc_u:1389": "anyonyābhimukha-sparśa-vyatyayena tu veṣṭayet |",
  "GR14krdipc_u:1390": "aṅgulībhiḥ prayatnena maṇḍalī-karaṇaṃ mune ||",
  "GR14krdipc_u:1391": "cakra-mudreyam ākhyātā gadā-mudrā tataḥ param |",
  "GR14krdipc_u:1392": "anyonyābhimukhāśliṣṭāṅguliḥ pronnata-madhyamā ||",
  "GR14krdipc_u:1393": "athāṅguṣṭha-dvayaṃ madhye dattvāpi paritaḥ karau |",
  "GR14krdipc_u:1394": "maṇḍalī-karaṇaṃ samyag-aṅgulīnāṃ tapodhana ||",
  "GR14krdipc_u:1395": "padma-mudrā bhaved eṣā dhenu-mudrā tataḥ param |",
  "GR14krdipc_u:1396": "anāmikā-kaniṣṭhābhyāṃ tarjanībhyāṃ ca madhyame |",
  "GR14krdipc_u:1397": "anyonyābhimukhāśliṣṭe tataḥ kaustubha-saṃjñitaḥ ||",
  "GR14krdipc_u:1398": "kaniṣṭhānyonya-saṃlagne 'bhimukhe 'pi parasparam |",
  "GR14krdipc_u:1399": "vāmasya tarjanī-madhye madhyānāmikayor api ||",
  "GR14krdipc_u:1400": "vāmānāmika-saṃspṛṣṭā tarjanī-madhya-śobhitā |",
  "GR14krdipc_u:1401": "paryāyeṇa natāṅguṣṭha-dvayī kaustubha-lakṣaṇā ||",
  "GR14krdipc_u:1402": "kaniṣṭhānyonya-saṃlagnā viparītaṃ viyojitā |",
  "GR14krdipc_u:1403": "adhastāt sthāpitāṅguṣṭhā mudrā garuḍa-saṃjñitā ||",
  "GR14krdipc_u:1404": "tarjany-aṅguṣṭha-madhyasthā madhymānāmikā-dvayī |",
  "GR14krdipc_u:1405": "kaniṣṭhānāmikā-madhyā tarjany-agre kara-dvayī ||",
  "GR14krdipc_u:1406": "mune śrīvatsa-mudreyaṃ vanamālā bhavet tataḥ |",
  "GR14krdipc_u:1407": "kaniṣṭhānāmikā-madhyā muṣṭir unnīta-tarjanī ||",
  "GR14krdipc_u:1408": "paribhrāntā śirasy uccais tarjanībhyāṃ divaukasaḥ |",
  "GR14krdipc_u:1409": "mudrā yoniḥ samākhyātā saṅkocita-kara-dvayī ||",
  "GR14krdipc_u:1410": "tarjany-aṅguṣṭha-madhyāntaḥ-sthitānāmika-yugmakā |",
  "GR14krdipc_u:1411": "madhya-mūla-sthitāṅguṣṭhā jñeyā śastārcane mune || iti |",
  "GR14krdipc_u:1412": "______________________________",
  "GR14krdipc_u:1413": "astra-mantram āha-praṇaveti |",
  "GR14krdipc_u:1414": "praṇava-hṛdor avasāne sa-caturthi-",
  "GR14krdipc_u:1415": "sudarśanaṃ tathāstra-padaṃ ca |",
  "GR14krdipc_u:1416": "uktvā phaḍ-antam amunā kalayen",
  "GR14krdipc_u:1417": "manunāstra-mudrayā daśa-haritaḥ // Krd_2.59 //",
  "GR14krdipc_u:1418": "praṇava oṃkāraḥ |",
  "GR14krdipc_u:1419": "hṛt namaḥ |",
  "GR14krdipc_u:1420": "etayor avasāne 'nte sa-caturthi-sudarśanaṃ caturthī-vibhakti-sahitaṃ sudarśanam iti padam etasyānte tathāstra-padaṃ caturthy-antam astra-padam |",
  "GR14krdipc_u:1421": "punaḥ kīdṛk ?",
  "GR14krdipc_u:1422": "phaḍ-antam phaṭ-śabdāntam uktvā amunā manunā anena mantreṇa astra-mudrayā daśa-haritaḥ kalpayet daśa-dig-bandhanaṃ kuryād ity arthaḥ || KrdC_2.59 ||",
  "GR14krdipc_u:1423": "______________________________",
  "GR14krdipc_u:1424": "prāk kṛtaṃ nyāsa-jātam upasaṃharan agnim apaṭale vakṣyamāṇaṃ dhyānaṃ sūcayati-itīti |",
  "GR14krdipc_u:1425": "iti vidhāya samasta-vidhiṃ jagaj-",
  "GR14krdipc_u:1426": "jani-vināśa-vidhāna-viśāradam |",
  "GR14krdipc_u:1427": "śruti-vimṛgyam ajaṃ manu-vigrahaṃ",
  "GR14krdipc_u:1428": "smaratu gopa-vadhū-jana-vallabham // Krd_2.60 //",
  "GR14krdipc_u:1429": "ity anena prakāreṇa samasta-vidhiṃ pūrvoktam akhila-nyāsādikaṃ vidhāya nirvartya gopa-vadhū-jana-vallabhaṃ kṛṣṇaṃ smaratu cintayatu |",
  "GR14krdipc_u:1430": "kīdṛśaṃ kṛṣṇam ? jagad-utpatti-sthiti- vināśa-karaṇa-dakṣam |",
  "GR14krdipc_u:1431": "punaḥ kīdṛśam ? śruti-vimṛgyam upaniṣad-gamyam |",
  "GR14krdipc_u:1432": "punaḥ kīdṛśam ? ajam utpatti-rahitam |",
  "GR14krdipc_u:1433": "punaḥ kīdṛśam ? manu-vigrahaṃ manu-śarīram ity arthaḥ || KrdC_2.60 ||",
  "GR14krdipc_u:1434": "iti śrī-keśavācārya-viracitāyāṃ krama-dīpikāyāṃ dvitīyaḥ paṭalaḥ |",
  "GR14krdipc_u:1435": "||2||",
  "GR14krdipc_u:1436": "**************************************************************************",
  "GR14krdipc_u:1437": "(3)",
  "GR14krdipc_u:1438": "tṛtīya-paṭalaḥ",
  "GR14krdipc_u:1439": "idānīṃ mantra-dvaya-sādhāraṇaṃ devatā-dhyānam āha-",
  "GR14krdipc_u:1440": "atha prakaṭa-saurabhodgalita-mādhvīkotphullasat-",
  "GR14krdipc_u:1441": "prasūna-nava-pallava-prakara-namra-śākhair drumaiḥ |",
  "GR14krdipc_u:1442": "praphulla-nava-mañjarī-lalita-vallarī-veṣṭitaiḥ",
  "GR14krdipc_u:1443": "smarec chiśiritaṃ śivaṃ sita-matis tu vṛndāvanam // Krd_3.1 //",
  "GR14krdipc_u:1444": "athānantaraṃ sita-matiḥ nirmala-matiḥ vṛndāvanaṃ smarec cintayet |",
  "GR14krdipc_u:1445": "kimbhūtam ? drumaiḥ vṛkṣaiḥ śiśiritaṃ śītalī-kṛtam |",
  "GR14krdipc_u:1446": "drumaiḥ kīdṛśaiḥ ? prakaṭeti udbhaṭa-saurabham |",
  "GR14krdipc_u:1447": "atha ca udgalito mādhvīko madhu yasmin tat |",
  "GR14krdipc_u:1448": "atha ca utphullaṃ praphullam |",
  "GR14krdipc_u:1449": "atha ca sad-dedīpyamānam etādṛśaṃ prasūnaṃ puṣpaṃ tathā nava-pallavaḥ anayor yaḥ prakaraḥ samūhaḥ |",
  "GR14krdipc_u:1450": "tena namrāḥ śākhā yeṣāṃ te tathā taiḥ |",
  "GR14krdipc_u:1451": "prakaṭa-saurabhākulita-matta-bhṛṅgollasat-prasūneti pāṭhe prakaṭa-saurabheṇākulitaṃ sarvato vyāptam |",
  "GR14krdipc_u:1452": "atha ca matta-bhṛṅgollasan matta-bhramareṇa śobhamānam etādṛśaṃ yat prasūnam ity arthaḥ |",
  "GR14krdipc_u:1453": "punaḥ kīdṛśaiḥ ?",
  "GR14krdipc_u:1454": "praphullā vikasitā yā nava-mañjarī tayā lalitā manoharā yā vallarī latāgra-śākhā tasyāś ceṣṭitaṃ",
  "GR14krdipc_u:1455": "calanaṃ yeṣu taiḥ | punaḥ kīdṛśaṃ ? śivaṃ kalyāṇa-pradam || KrdC_3.1 ||",
  "GR14krdipc_u:1456": "sanātanaḥ:",
  "GR14krdipc_u:1457": "itaḥ-prabhṛti ye 36-ślokāḥ prāpyante te śrī-hari-bhakti-vilāse uddṛtāḥ śrī-sanātana-gosvāmi-prabhupādānāṃ vyākhyātāś ca |",
  "GR14krdipc_u:1458": "teṣāṃ vyākhyāyās tu atratyāyā nātivisādṛśyatvāt sātra noddhriyate |",
  "GR14krdipc_u:1459": "tatraiva te draṣṭavyāḥ |",
  "GR14krdipc_u:1460": "______________________________",
  "GR14krdipc_u:1461": "punaḥ kīdṛśam ?",
  "GR14krdipc_u:1462": "vikāśi-sumano-rasāsvādana-mañjulaiḥ sañcarac-",
  "GR14krdipc_u:1463": "chilīmukhodgatair mukharitāntaraṃ jhaṅkṛtaiḥ |",
  "GR14krdipc_u:1464": "kapota-śuka-śārikāpara-bhṛtādibhiḥ patribhir",
  "GR14krdipc_u:1465": "virāṇitam itas tato bhujaga-śatru-nṛtyākulam // Krd_3.2 //",
  "GR14krdipc_u:1466": "vṛndāvanaṃ jhaṅkṛtaiḥ śabda-viśeṣair mukharitāntaraṃ śabdāyamānābhyantaram |",
  "GR14krdipc_u:1467": "kīdṛśaiḥ ?",
  "GR14krdipc_u:1468": "jhaṅkṛtaiḥ vikāśinyāḥ praphullāyāḥ sumanasaḥ puṣpasya yo rasaḥ madhu tasya yad-āsvādanam avalehanaṃ tena mañjulair manoharaiḥ |",
  "GR14krdipc_u:1469": "punaḥ kīdṛśaiḥ ?",
  "GR14krdipc_u:1470": "sañcareti sañcaranto bhramanto ye śilīmukhodgatair bhramarās teṣāṃ mukhebhya udgataiḥ samutthitaiḥ |",
  "GR14krdipc_u:1471": "punaḥ kīdṛśam ?",
  "GR14krdipc_u:1472": "vṛndāvanaṃ kapoteti pārāvata-śuka-śārikā-kokila-prabhṛtibhiḥ pakṣibhir itas tato virāṇitaṃ śabdāyitam |",
  "GR14krdipc_u:1473": "punaḥ kīdṛśam ? bhujaga-śatrur mayūras tasya nṛtyenākulaṃ vyāptam ||2||",
  "GR14krdipc_u:1474": "______________________________",
  "GR14krdipc_u:1475": "punaḥ kīdṛśam ?",
  "GR14krdipc_u:1476": "kalinda-duhituś calal-lahari-vipruṣāṃ vāhibhir",
  "GR14krdipc_u:1477": "vinidra-sarasī-ruhodara-rajaś cayoddhūsaraiḥ |",
  "GR14krdipc_u:1478": "pradīpita-manobhava-vraja-vilāsinī-vāsasāṃ",
  "GR14krdipc_u:1479": "vilolana-parair niṣevitam anārataṃ mārutaiḥ // Krd_3.3 //",
  "GR14krdipc_u:1480": "mārutair vāyubhiḥ anārataṃ sarvadā niṣevitam |",
  "GR14krdipc_u:1481": "kīdṛśair mārutaiḥ ?",
  "GR14krdipc_u:1482": "kalindeti kalinda-duhitur yamunāyāś calantyo yā laharyaḥ tāsāṃ yā vipruṣo jala-bindavaḥ tāsāṃ vāhibhiḥ |",
  "GR14krdipc_u:1483": "etena vāyoḥ śaityam uktam |",
  "GR14krdipc_u:1484": "punaḥ kīdṛśaiḥ ?",
  "GR14krdipc_u:1485": "vinidreti vinidraṃ praphullaṃ yat sarasīruhaṃ padmaṃ tasya yad udaram abhyantaraṃ tatra yo rajaś cayo dhūlī-samūhaḥ tena uddhūsaraiḥ,",
  "GR14krdipc_u:1486": "etena saurabhyam uktam |",
  "GR14krdipc_u:1487": "punaḥ kīdṛśaiḥ ?",
  "GR14krdipc_u:1488": "pradīpiteti pradīpito 'tiśayito manobhavaḥ kāmo yāsāṃ vraja-vilāsinīnāṃ gopa-sundarīṇāṃ tāsāṃ yāni vāsāṃsi vastrāṇi teṣāṃ vilolana-paraiḥ cālanā-śaktaiḥ |",
  "GR14krdipc_u:1489": "etena mānyam uktam || KrdC_3.3 ||",
  "GR14krdipc_u:1490": "______________________________",
  "GR14krdipc_u:1491": "punaḥ kīdṛśam ?",
  "GR14krdipc_u:1492": "pravāla-nava-pallavaṃ marakata-cchadaṃ vajra-mau-",
  "GR14krdipc_u:1493": "ktika-prakara-korakaṃ kamala-rāga-nānā-phalam |",
  "GR14krdipc_u:1494": "sthaviṣṭham akhila-rtubhiḥ satata-sevitaṃ kāmadaṃ",
  "GR14krdipc_u:1495": "tad-antaram api kalpakāṅghripam udañcitaṃ cintayet // Krd_3.4 //",
  "GR14krdipc_u:1496": "tad-antar api vṛndāvana-madhye kalpakāṅghripam api cintayet |",
  "GR14krdipc_u:1497": "kīdṛśam ? udañcitam ucchritam |",
  "GR14krdipc_u:1498": "punaḥ kīdṛśam ? sthaviṣṭham sthūlataram |",
  "GR14krdipc_u:1499": "punaḥ kīdṛśam ? pravālo vidrumaḥ sa eva nava-pallavaḥ kisalayaṃ yasya tam |",
  "GR14krdipc_u:1500": "punaḥ kīdṛśam ? marakato yo maṇi-viśeṣaḥ sa eva chadaṃ patraṃ yasya tam |",
  "GR14krdipc_u:1501": "punaḥ kīdṛśam ? vajraṃ hīrakaṃ mauktikaṃ muktāḥ |",
  "GR14krdipc_u:1502": "anayor yaḥ prakaraḥ samūhaḥ sa eva korakaḥ puṣpa-kalikā yatra tam | punaḥ kīdṛśam ?",
  "GR14krdipc_u:1503": "kamala-rāgaḥ padma-rāga-maṇiḥ sa eva nānā-vidhaṃ phalaṃ yatra tam |",
  "GR14krdipc_u:1504": "punaḥ kīdṛśam ? akhilair ṛtubhiḥ ṣaḍbhir api ṛtubhiḥ satataṃ sevitaṃ sadā parigṛhītam |",
  "GR14krdipc_u:1505": "etena sarva-puṣpānvitatvaṃ darśitam |",
  "GR14krdipc_u:1506": "punaḥ kīdṛśam ? kāmadam ākāṅkṣita-pradam || KrdC_3.4 ||",
  "GR14krdipc_u:1507": "______________________________",
  "GR14krdipc_u:1508": "suhema-śikharāvaler udita-bhānuvad-bhāsvarām",
  "GR14krdipc_u:1509": "adho 'sya kanaka-sthalīm amṛta-śīkarāsāriṇaḥ |",
  "GR14krdipc_u:1510": "pradīpta-maṇi-kuṭṭimāṃ kusuma-reṇu-puñjojjvalāṃ",
  "GR14krdipc_u:1511": "smaret punar atandrito vigata-ṣaṭtanaṅgāṃ budhaḥ // Krd_3.5 //",
  "GR14krdipc_u:1512": "budhaḥ paṇḍitaḥ atandritaḥ nirālasyaḥ ālasya-rahitaḥ san asya kalpa-vṛkṣasyādhastāt |",
  "GR14krdipc_u:1513": "kanaka-sthalīṃ suvarṇa-mayīṃ bhūmim |",
  "GR14krdipc_u:1514": "punaḥ smaret cintayet |",
  "GR14krdipc_u:1515": "kimbhūtāṃ suhemeti |",
  "GR14krdipc_u:1516": "śobhamānā suvarṇa-śṛṅga-paṅktir yasya |",
  "GR14krdipc_u:1517_0": "tathā tasmād udayācalād udita-bhānuvat prakaṭita-sūryavat prakaṭita-sūryavat bhāsvarāṃ",
  "GR14krdipc_u:1517_1": "dedīpyamānāṃ suhema-śikharācale 'py uditeti pāṭhe śobhanaṃ hema-śṛṅgaṃ yatra acale",
  "GR14krdipc_u:1517_2": "parvate tasmin api-śabdo bhinna-kramaḥ kanaka-sthalīm ity asyānantaraṃ draṣṭavyam |",
  "GR14krdipc_u:1518": "asya kīdṛśasya amṛteti ?",
  "GR14krdipc_u:1519": "amṛtasya yaḥ śīkaraḥ kaṇas tasyāsāro yaḥ samūhaḥ patanaṃ tac-chāliṃ yathā syāt tathā tasyāmṛta-kaṇa-samūha-saṃvarṣiṇaḥ |",
  "GR14krdipc_u:1520": "kīdṛśīm ? pradīptaiḥ pīpyamāna-maṇibhiḥ padma-rāgādibhiḥ baddha-bhūmim",
  "GR14krdipc_u:1521": "| punaḥ kīdṛśīm ? kusumeti kusuma-reṇu-puñjair ujjvalām |",
  "GR14krdipc_u:1522": "punaḥ kīdṛśīm ?",
  "GR14krdipc_u:1523": "vigateti vigatā dūrībhūtā ṣaṭ-taraṅgāḥ kāma-krodhādayaḥ aśanāyāpi pāsāśoka-moha-jarā-mṛtyavo vā yasyās tām || KrdC_3.5 ||",
  "GR14krdipc_u:1524": "______________________________",
  "GR14krdipc_u:1525": "tad-ratna-kuṭṭima-niviṣṭa-mahiṣṭha-yoga-",
  "GR14krdipc_u:1526": "pīṭhe 'ṣṭa-patram aruṇaṃ kamalaṃ vicintya |",
  "GR14krdipc_u:1527": "udyad-virocana-sarocir amuṣya madhye",
  "GR14krdipc_u:1528": "sañcintayet sukha-niviṣṭham atho mukundam // Krd_3.6 //",
  "GR14krdipc_u:1529": "tasyāḥ kanaka-sthalyāḥ yad-ratna-kuṭṭimaṃ ratna-baddha-bhū-bhāgaḥ |",
  "GR14krdipc_u:1530": "tatra niviṣṭaṃ sthitaṃ mahiṣṭhaṃ mahad yoga-pīṭhaṃ tatrāṣṭa-patram aṣṭau patrāṇi yatra tat tathāruṇaṃ lohitam |",
  "GR14krdipc_u:1531": "ata evodyatāditya-sannibham |",
  "GR14krdipc_u:1532": "evambhūtaṃ padmaṃ vicintya |",
  "GR14krdipc_u:1533": "athānantaram amuṣyāruṇa-varṇāṣṭa-dala-kamalasya madhye mukundamṃ kṛṣṇaṃ cintayet |",
  "GR14krdipc_u:1534": "kīdṛśam ? sukha-niviṣṭhaṃ sukhāsīnam ādi-kulakam ata ārabhya || KrdC_3.6 ||",
  "GR14krdipc_u:1535": "______________________________",
  "GR14krdipc_u:1536": "punaḥ kīdṛśam ?",
  "GR14krdipc_u:1537": "sūtrāma-ratna-dalitāñjana-megha-puñja-",
  "GR14krdipc_u:1538": "pratyagra-nīla-jalajanma-samāna-bhāsam |",
  "GR14krdipc_u:1539": "susnigdha-nīla-ghana-kuñcita-keśa-jālaṃ",
  "GR14krdipc_u:1540": "rājan-manojña-śiti-kaṇṭha-śikhaṇḍa-cūḍam // Krd_3.7 //",
  "GR14krdipc_u:1541_0": "sūtrāma-ratnam indranīla-maṇiḥ dalitāñjanaṃ bhinnāñjanaṃ ghṛṣṭa-kajjalam iti megha-puñjo",
  "GR14krdipc_u:1541_1": "megha-samūhaḥ pratyagra-nīla-jalajanma navīna-nīla-padmam eṣāṃ samānā bhā dīptir yasya tam |",
  "GR14krdipc_u:1542": "punaḥ kīdṛśam ?",
  "GR14krdipc_u:1543": "susnigdheti susnigdhāḥ sucikkaṇā nīlāḥ śyāmā ghanā niviḍāḥ kuñcitāḥ kuṭilāḥ ye keśās teṣāṃ jālaṃ samūho yatra tam |",
  "GR14krdipc_u:1544": "punaḥ kīdṛśam ? rājann iti |",
  "GR14krdipc_u:1545": "rājat śobhamānaṃ manojñaṃ manoharaṃ yac-chiti-kaṇṭha-śikhaṇḍaṃ mayūra-picchaṃ tad eva cūḍāyāṃ yasya tam || KrdC_3.7 ||",
  "GR14krdipc_u:1546": "______________________________",
  "GR14krdipc_u:1547": "punaḥ kīdṛśam ?",
  "GR14krdipc_u:1548": "rolambalālita-sura-druma-sūnu-kalpi-",
  "GR14krdipc_u:1549": "tottaṃsam utkaca-navotpala-karṇa-pūram |",
  "GR14krdipc_u:1550": "lolālaka-sphurita-bhāla-tala-pradīpta-",
  "GR14krdipc_u:1551": "gorocanā-tilakam uccala-cilli-mālam // Krd_3.8 //",
  "GR14krdipc_u:1552": "rolambo bhramaras tena lālitaṃ prītyā sevitaṃ yat sura-druma-prasūnaṃ pārijāta-puṣpaṃ tena kalpitaḥ racita uttaṃsaḥ śiro-bhūṣaṇaṃ yena sa tathā tam |",
  "GR14krdipc_u:1553": "punaḥ kīdṛśam ? utkacaṃ vikasitam yan navotpala-karṇa-pūram |",
  "GR14krdipc_u:1554": "tad eva karṇābharaṇaṃ yasya sa tathā tam |",
  "GR14krdipc_u:1555": "punaḥ kīdṛśam ?",
  "GR14krdipc_u:1556": "lolāś cañcalā alakāḥ keśa-viśeṣās taiḥ sphuritaṃ śobhamānaṃ yad-bhāla-talaṃ lalāṭa-talaṃ tatra pradīptaṃ gorocanā-tilakam yasya sa tathā tam |",
  "GR14krdipc_u:1557": "punaḥ kīdṛśam ? uccala- cilli-mālaṃ cañcala-bhrū-latākam || KrdC_3.8 ||",
  "GR14krdipc_u:1558": "______________________________",
  "GR14krdipc_u:1559": "punaḥ kīdṛśam ?",
  "GR14krdipc_u:1560": "āpūrṇa-śārada-gatāṅka-śaśāṅka-bimba-",
  "GR14krdipc_u:1561": "kāntānanaṃ kamala-patra-viśāla-netram |",
  "GR14krdipc_u:1562": "ratna-sphuran-makara-kuṇḍala-raśmi-dīpta-",
  "GR14krdipc_u:1563": "gaṇḍa-sthalī-mukuram unnata-cāru-nāsam // Krd_3.9 //",
  "GR14krdipc_u:1564": "āpūrṇaḥ sampūrṇaḥ śāradaḥ śarat-sambandhī gatāṅkaḥ śaśāṅka-bimbaś candra-maṇḍalas tadvat kāntaṃ manoharam ānanaṃ mukhaṃ yasya tathā tam |",
  "GR14krdipc_u:1565": "punaḥ kīdṛśam ? kamala-patravad viśāle vistīrṇe netre yasya sa tathā tam |",
  "GR14krdipc_u:1566": "punaḥ kīdṛśam ?",
  "GR14krdipc_u:1567": "ratneti ratnaiḥ sphuranc chobhamānaṃ yan makara-kuṇḍalaṃ makarākāra-kuṇḍalaṃ tasya ye raśmayaḥ taiḥ pradīptā śobhamānā gaṇḍa-sthalī sa eva mukuro darpaṇo yasya tathā tam |",
  "GR14krdipc_u:1568": "punaḥ kīdṛśam ? unnateti unnatā manoharā nāsā yasya sa tathā tam || KrdC_3.9 ||",
  "GR14krdipc_u:1569": "______________________________",
  "GR14krdipc_u:1570": "punaḥ kīdṛśam ?",
  "GR14krdipc_u:1571": "sindūra-sundaratarādharam indu-kunda-",
  "GR14krdipc_u:1572": "mandāra-manda-hasita-dyuti-dīpitāṅgam |",
  "GR14krdipc_u:1573": "vanya-pravāla-kusuma-pracayāvakpta-",
  "GR14krdipc_u:1574": "graiveyakojjvala-manohara-kambu-kaṇṭham // Krd_3.10 //",
  "GR14krdipc_u:1575": "sindūravan manoharo adharo yasya sa tathā tam |",
  "GR14krdipc_u:1576": "punaḥ kīdṛśam ?",
  "GR14krdipc_u:1577_0": "indu-kundeti induś ca kundaṃ kunda-puṣpaṃ mandāraḥ śukla-mandāraḥ arka-puṣpaṃ vā",
  "GR14krdipc_u:1577_1": "tadvan manda-hasitam īṣad-dhāsyaṃ tasya dyutir dīptiḥ tathā dīpitā śobhitā āśā diśo yena sa tathā tam |",
  "GR14krdipc_u:1578": "punaḥ kīdṛśam ?",
  "GR14krdipc_u:1579_0": "vanyeti vanyaṃ vanyodbhavaṃ yat pravāla-kusumaṃ nava-pallava-puṣpaṃ tasya yaḥ samūhas",
  "GR14krdipc_u:1579_1": "tenāvakptaṃ sampāditaṃ yad graiveyakaṃ kaṇṭhābharaṇaṃ tenojjvalo dedīpyamāno manoharaḥ",
  "GR14krdipc_u:1579_2": "kambu-kaṇṭhaḥ trirekhāṅkitaḥ kaṇṭho yasya sa tathā tam || KrdC_3.10 ||",
  "GR14krdipc_u:1580": "______________________________",
  "GR14krdipc_u:1581": "punaḥ kīdṛśam ?",
  "GR14krdipc_u:1582": "matta-bhramara-juṣṭa-vilambamāna-",
  "GR14krdipc_u:1583": "santāna-kapra-sava-dāma-pariṣkṛtāṃsam |",
  "GR14krdipc_u:1584": "hārāvalī-bhagaṇa-rājita-pīvaroro-",
  "GR14krdipc_u:1585": "vyoma-sthalī-lasita-kaustubha-bhānumantam // Krd_3.11 //",
  "GR14krdipc_u:1586": "mattāḥ kṛta-madhu-pānā bhramantaś carantau ye bhramarās tair juṣṭaṃ sevitam |",
  "GR14krdipc_u:1587": "atha ca vilambamānam evambhūtaṃ yat-santāna-kapra-sava-dāma kalpa-vṛkṣa-puṣpa-dāma tena dāmnā pariṣkṛtaḥ svalaṅkṛto aṃso yasya sa tathā tam |",
  "GR14krdipc_u:1588": "punaḥ kīdṛśam ? hārāvaly eva bhagaṇo nakṣatra-samūhaḥ |",
  "GR14krdipc_u:1589": "tena rājitaṃ śobhitaṃ pīvaraṃ māṃsalaṃ yad-uro hṛdayaṃ tad eva vyoma-sthala ākāśa-bhūmiḥ tayā lasitaḥ śobhitaḥ kaustubha eva bhānuḥ sūryas tena yuktam |",
  "GR14krdipc_u:1590": "atra rūpakālaṅkāra eva nopamālaṅkāraḥ nakṣatra-gaṇa-sūryayor asambandhatvāt |",
  "GR14krdipc_u:1591": "evaṃ ca saty eka-kāle dvayoḥ śobhā labhyata iti bhāvaḥ || KrdC_3.11 ||",
  "GR14krdipc_u:1592": "______________________________",
  "GR14krdipc_u:1593": "punaḥ kīdṛśam ?",
  "GR14krdipc_u:1594": "śrīvatsa-lakṣaṇa-sulakṣitam unnatāṃsam",
  "GR14krdipc_u:1595": "ājānu-pīna-parivṛtta-sujāta-bāhum |",
  "GR14krdipc_u:1596": "ābandhurodaram udāra-gambhīra-nābhiṃ",
  "GR14krdipc_u:1597": "bhṛṅgāṅganā-nikara-mañjula-roma-rājim // Krd_3.12 //",
  "GR14krdipc_u:1598": "śrīvatsa-lakṣaṇa-sulakṣitam unnatāṃsam ājānu-pīna-parivṛtta-sujāta-bāhum ābandhurodaram udāra-gambhīra-nābhiṃ bhṛṅgāṅganā-nikara-mañjula-roma-rājim || KrdC_3.12 ||",
  "GR14krdipc_u:1599": "______________________________",
  "GR14krdipc_u:1600": "punaḥ kīdṛśam ?",
  "GR14krdipc_u:1601": "nānā-maṇi-praghaṭitāṅgada-kaṅkaṇormi-",
  "GR14krdipc_u:1602": "graiveya-sāra-sana-nūpura-tunda-bandham |",
  "GR14krdipc_u:1603": "dvyāṅga-rāga-paripañjaritāṅga-yaṣṭim",
  "GR14krdipc_u:1604": "āpīta-vastra-parivīta-nitamba-bimbam // Krd_3.13 //",
  "GR14krdipc_u:1605": "nānā-maṇibhir indranīlādibhir ghaṭitāḥ sambaddhāḥ |",
  "GR14krdipc_u:1606_0": "aṅgadā bāhu-valayās tathā kaṅkaṇā ūrmir mudrikā graiveyaṃ grīvālaṅkāraḥ rasanayā",
  "GR14krdipc_u:1606_1": "kṣudra-ghaṇṭikayā saha āsamantāt vartate yau nūpurau tunda-bandhaḥ udara-bandhanārthaṃ",
  "GR14krdipc_u:1606_2": "suvarṇa-ḍorakam ete alaṅkārā yasya sa tathā tam |",
  "GR14krdipc_u:1607": "punaḥ kīdṛśam ?",
  "GR14krdipc_u:1608": "divyaḥ paramotkṛṣṭo yo 'nurāgaḥ sugandhi-cūrṇaṃ tena piñjaritā nānā-varṇā aṅga-yaṣṭi-raṅga-latā yasya sa tathā tam |",
  "GR14krdipc_u:1609": "punaḥ kīdṛśam ?",
  "GR14krdipc_u:1610": "āpītam atiśayena pītaṃ yad vastraṃ tena parito vīto veṣṭito nitamba-bimbo yena sa tathā tam |",
  "GR14krdipc_u:1611": "yadyapi strī-kaṭyāṃ nitamba-pada-prayogaḥ kośe dṛśyate tathāpi tadvan manoharatayā puṃskaṭyām api prayogo na viruddhaḥ || KrdC_3.13 ||",
  "GR14krdipc_u:1612": "______________________________",
  "GR14krdipc_u:1613": "punaḥ kīdṛśam ?",
  "GR14krdipc_u:1614": "cārūru-jānum anuvṛtta-manojña-jaṅgha-",
  "GR14krdipc_u:1615": "kāntonnata-prapada-nindita-kūrma-kāntim |",
  "GR14krdipc_u:1616": "māṇikya-darpaṇa-lasan-nakharāji-rājad-",
  "GR14krdipc_u:1617": "raktāṅguli-cchadan-sundara-pāda-padmam // Krd_3.14 //",
  "GR14krdipc_u:1618": "kāntau kamanīyau unnatau uccau yau prapadau pādāgrau tābhyāṃ ninditā tiraskṛtā kūrmasya kacchapasya kāntiḥ dīptir yena sa tathā tam |",
  "GR14krdipc_u:1619": "punaḥ kīdṛśam ?",
  "GR14krdipc_u:1620_0": "māṇikya-ghaṭito yo darpaṇas tadval lasantī śobhamānā nakha-paṅktiḥ tathā rājantyaḥ",
  "GR14krdipc_u:1620_1": "śobhamānā yā raktāṅgulayas tā eva cchadanāni patrāṇi taiḥ sundaraṃ pāda-padmaṃ yasya",
  "GR14krdipc_u:1620_2": "sa tathā tam || KrdC_3.14 ||",
  "GR14krdipc_u:1621": "______________________________",
  "GR14krdipc_u:1622": "punaḥ kīdṛśam ?",
  "GR14krdipc_u:1623": "matsyāṅkuśāra-dara-ketu-yavābja-vajra-",
  "GR14krdipc_u:1624": "saṃlakṣitāruṇa-karāṅghri-talābhirāmam |",
  "GR14krdipc_u:1625": "lāvaṇya-sāra-samudāya-vinirmitāṅga-",
  "GR14krdipc_u:1626": "saundarya-nirjita-manobhava-deha-kāntim // Krd_3.15 //",
  "GR14krdipc_u:1627_0": "matsyo mīnaḥ aṅkuśo astra-viśeṣaḥ ariś cakro daraḥ śaṅkhaḥ ketur dhvajaḥ yavaḥ prasiddhaḥ",
  "GR14krdipc_u:1627_1": "abjaṃ padmaṃ vajraḥ kuliśākāras trikoṇaḥ etaiḥ sulakṣitaṃ samyak vihitaṃ yad aruṇatarāṅghri-talaṃ",
  "GR14krdipc_u:1627_2": "lohitatara-caraṇa-talaṃ tenābhirāmaḥ sarva-jana-priyas tam |",
  "GR14krdipc_u:1628": "punaḥ kīdṛśam ?",
  "GR14krdipc_u:1629_0": "lāvaṇyasya saundaryasya yaḥ sāra-samudāya utkṛṣṭa-bhāga-samudāyaḥ tena vinirmitaṃ",
  "GR14krdipc_u:1629_1": "ghaṭitaṃ yad aṅga-saundaryaṃ tena ninditā tiraskṛtā manobhavasya kāmadevasya kāntiḥ",
  "GR14krdipc_u:1629_2": "śarīra-śobhā yena sa tathoktam || KrdC_3.15 ||",
  "GR14krdipc_u:1630": "______________________________",
  "GR14krdipc_u:1631": "punaḥ kīdṛśam ?",
  "GR14krdipc_u:1632": "āsyāravinda-paripūrita-veṇu-randhra-",
  "GR14krdipc_u:1633": "lolat-karāṅguli-samīrita-divya-rāgaiḥ |",
  "GR14krdipc_u:1634": "śaśvad-dravī-kṛta-vikṛṣṭa-samasta-jantu-",
  "GR14krdipc_u:1635": "santāna-santatim ananta-sukhāmbu-rāśim // Krd_3.16 //",
  "GR14krdipc_u:1636": "śaśvan nityaṃ dravī-kṛtānayatī-kṛtā vikṛṣṭā ākṛṣṭā samasta-jantoḥ prāṇinaḥ santāna-santatiḥ santāna-paramparā yena sa tathā tam |",
  "GR14krdipc_u:1637": "kaiḥ ?",
  "GR14krdipc_u:1638_0": "āsyam evāravindaṃ padmaṃ tena paripūritaṃ yad veṇu-randhraṃ vaṃśī-randhram atra lolantī",
  "GR14krdipc_u:1638_1": "cañcalā yā karāṅgulis tayā samīritāḥ samutpāditā ye divyā utkṛṣṭā rāgā dhvanayaḥ",
  "GR14krdipc_u:1638_2": "svarās tair ity arthaḥ |",
  "GR14krdipc_u:1639": "punaḥ kīdṛśam ? ananteti |",
  "GR14krdipc_u:1640": "aparimitānanda-samudram || KrdC_3.16 ||",
  "GR14krdipc_u:1641": "______________________________",
  "GR14krdipc_u:1642": "punaḥ kīdṛśam ?",
  "GR14krdipc_u:1643": "gobhir mukhāmbuja-vilīna-vilocanābhi-",
  "GR14krdipc_u:1644": "rūdhobhara-skhalita-manthara-mandagābhiḥ |",
  "GR14krdipc_u:1645": "dantāgra-daṣṭa-pariśiṣṭa-tṛṇāṅkurābhir",
  "GR14krdipc_u:1646": "ālambi-vāladhi-latābhir athābhivītam // Krd_3.17 //",
  "GR14krdipc_u:1647": "athānantaraṃ gobhir abhivītaṃ sarvato-veṣṭitam |",
  "GR14krdipc_u:1648": "kimbhūtābhiḥ ? mukhāmbuje parameśvara-mukha-padme vilīne sambadde locane yāsāṃ tās tathā tābhiḥ |",
  "GR14krdipc_u:1649": "punaḥ kīdṛśābhiḥ ? ūdhobhareti stana-gaurava-skhalana-sālasālpa-gamana-śīlābhiḥ |",
  "GR14krdipc_u:1650": "punaḥ kīdṛśābhiḥ ?",
  "GR14krdipc_u:1651": "dantāgreṇa daṣṭaḥ pariśiṣṭa-tṛṇāṅkuro bhakṣaṇāvaśiṣṭa-tṛṇāṅkuro yābhis tās tathā tābhiḥ |",
  "GR14krdipc_u:1652": "punaḥ kīdṛśābhiḥ ? ālambīti ālambinī lambamānā vāladhi-latā yāsāṃ tās tathā tābhiḥ || KrdC_3.17 ||",
  "GR14krdipc_u:1653": "______________________________",
  "GR14krdipc_u:1654": "punaḥ kīdṛśam ?",
  "GR14krdipc_u:1655": "sa-prasrava-stana-vicūṣaṇa-pūrṇa-niśca-",
  "GR14krdipc_u:1656": "lāsyāvaṭa-kṣarita-phenila-dugdha-mugdhaiḥ |",
  "GR14krdipc_u:1657": "veṇu-pravartita-manohara-mandra-gīta-",
  "GR14krdipc_u:1658": "dattocca-karṇa-yugalair api tarṇakaiś ca // Krd_3.18 //",
  "GR14krdipc_u:1659": "tarṇakaiś caika-vārṣikaiś cābhivītam iti pūrveṇānvayaḥ |",
  "GR14krdipc_u:1660": "kīdṛśaiḥ ?",
  "GR14krdipc_u:1661_0": "prasraveṇa kṣarad-dugdhena saha vartate yat stana-vicūṣaṇaṃ dantoṣṭhena stanākarṣaṇaṃ",
  "GR14krdipc_u:1661_1": "tena paripūrṇo niścalaḥ sthiraś ca ya āsyāvaṭaḥ mukha-vivaraṃ tataḥ kṣaritaṃ galitaṃ",
  "GR14krdipc_u:1661_2": "yat phenilaṃ sa-phenaṃ dugdhaṃ tena mugdhair manoharaiḥ |",
  "GR14krdipc_u:1662": "punaḥ kīdṛśaiḥ ? veṇv iti |",
  "GR14krdipc_u:1663": "veṇur vaṃśī tena pravartitā cālitā manoharā āhlāda-kāriṇī mandrānalpā yā gītir gānaṃ tatra dattam uccaṃ karṇa-yugalaṃ yais tathā taiḥ || KrdC_3.18 ||",
  "GR14krdipc_u:1664": "______________________________",
  "GR14krdipc_u:1665": "punaḥ kīdṛśam ?",
  "GR14krdipc_u:1666": "pratyagra-śṛṅga-mṛdu-mastaka-samprahāra-",
  "GR14krdipc_u:1667": "saṃrambha-valgana-vilola-khurāgra-pātaiḥ |",
  "GR14krdipc_u:1668": "āmedurair bahula-sāsna-galair udagra-",
  "GR14krdipc_u:1669": "pucchaiś ca vatsatara-vatsatarī-nikāyaiḥ // Krd_3.19 //",
  "GR14krdipc_u:1670": "vatsataraḥ traivārṣiko balīvardaḥ |",
  "GR14krdipc_u:1671": "vatsatarī traivarṣikī gauḥ |",
  "GR14krdipc_u:1672_0": "etayor nikāyaiḥ samūhaiḥ pratyagraṃ navīnaṃ śṛṅgaṃ yasminn evambhūtaṃ yat mṛdu mastakaṃ",
  "GR14krdipc_u:1672_1": "tatra yaḥ samprahāraḥ abhighātaḥ anya-vatsatarasya yudhyataḥ tena yaḥ saṃrambhaḥ",
  "GR14krdipc_u:1672_2": "krodhātiśayas tena yad valganam itas tato vicalanaṃ tena vilolaḥ anavasthitaḥ khurāgra-pāto",
  "GR14krdipc_u:1672_3": "yeṣāṃ te tathā taiḥ |",
  "GR14krdipc_u:1673": "punaḥ kīdṛśaiḥ ? āmeduraiḥ susnigdhaiḥ puṣṭair iti vā |",
  "GR14krdipc_u:1674": "punaḥ kīdṛśaiḥ ? bahulātiśayitā sāsnā yatra sa evambhūto galo yeṣāṃ te tathā taiḥ |",
  "GR14krdipc_u:1675": "sāsnā ca gala-kambalaḥ |",
  "GR14krdipc_u:1676": "punaḥ kīdṛśaiḥ ? udagra-pucchaiḥ || KrdC_3.19 ||",
  "GR14krdipc_u:1677": "______________________________",
  "GR14krdipc_u:1678": "punaḥ kīdṛśam ?",
  "GR14krdipc_u:1679": "hambā-rava-kṣubhita-dig-valayair mahadbhi-",
  "GR14krdipc_u:1680": "rapy ukṣabhiḥ pṛthu-kakudbhara-bhāra-khinnaiḥ |",
  "GR14krdipc_u:1681": "uttambhita-śruti-puṭī-paripīta-vaṃśa-",
  "GR14krdipc_u:1682": "dhvānāmṛtoddhṛta-vikāśi-viśāla-ghoṇaiḥ // Krd_3.20 //",
  "GR14krdipc_u:1683": "mahadbhir ukṣabhir balīvardair apy abhivītam |",
  "GR14krdipc_u:1684": "kīdṛśaiḥ ?",
  "GR14krdipc_u:1685": "hambā-raveṇa svara-viśeṣeṇa kṣubhitaḥ kṣobhaṃ prāpito dig-valayo dik-samūho yais te tathā taiḥ |",
  "GR14krdipc_u:1686": "punaḥ kīdṛśaiḥ ?",
  "GR14krdipc_u:1687": "pṛthur atiśayito yaḥ kakudbharaḥ apara-gala-bharaḥ sa eva bhāras tena khinnaiḥ alasaiḥ |",
  "GR14krdipc_u:1688": "punaḥ kīdṛśaiḥ ?",
  "GR14krdipc_u:1689_0": "uttambhiteti ūrdhvaṃ stambhitā utthāpitā yā śruti-puṭī tayā paripītam atiśayena śrutaṃ",
  "GR14krdipc_u:1689_1": "yad vaṃśasya dhvānāmṛtaṃ śabda-rūpāmṛtaṃ tenodvṛttā ūrdhvaṃ prāpitā vikāśinī prasphuṭā",
  "GR14krdipc_u:1689_2": "viśālā dīrghā ghoṇā nāsā yeṣāṃ te tathā taiḥ || KrdC_3.20 ||",
  "GR14krdipc_u:1690": "______________________________",
  "GR14krdipc_u:1691": "punaḥ kīdṛśam ?",
  "GR14krdipc_u:1692": "gopaiḥ samāna-guṇa-śīla-vayo-vilāsa-",
  "GR14krdipc_u:1693": "veśaiś ca mūrcchita-kala-svana-veṇu-vīṇaiḥ |",
  "GR14krdipc_u:1694": "mandroccatāra-paṭa-gāna-parair vilola-",
  "GR14krdipc_u:1695": "dor-vallarī-lalita-lāsya-vidhāna-dakṣaiḥ // Krd_3.21 //",
  "GR14krdipc_u:1696": "gopaiś cābhivītam |",
  "GR14krdipc_u:1697": "kīdṛśaiḥ ?",
  "GR14krdipc_u:1698": "samāneti guṇa udayādiḥ śīlaṃ dhairyādi vayo bālyādi vilāsaḥ krīḍanaṃ veśaḥ saṃsthāna-viśeṣaḥ samānāḥ tulyāḥ guṇa-śīlādayo yeṣāṃ te tathā taiḥ |",
  "GR14krdipc_u:1699": "punaḥ kīdṛśaiḥ ? mūrcchāṃ prāpitaḥ kalo 'vyakta-madhuraḥ svaro rāgo yatra veṇuś ca vīnā ca |",
  "GR14krdipc_u:1700": "veṇu-vīṇair mūrcchita-kala-svare veṇu-vīṇe yeṣāṃ taiḥ tathā | tad uktam-",
  "GR14krdipc_u:1701": "svaraḥ sammūrchito yatra rāgatāṃ pratipadyate |",
  "GR14krdipc_u:1702": "mūrchanām iti tāṃ prāhuḥ kavayo grāma-sambhavām |",
  "GR14krdipc_u:1703": "sapta-svarās trayo grāmā mūrchanās tv eka-viṃśatiḥ ||",
  "GR14krdipc_u:1704": "punaḥ kīdṛśaiḥ ?",
  "GR14krdipc_u:1705": "mandrocceti mandraṃ nīcaiḥ uccam atiśāyitaṃ tāro yati-viśeṣas tena paṭu spaṣṭaṃ yad gānaṃ tat-parais tad-āsaktaiḥ |",
  "GR14krdipc_u:1706": "punaḥ kīdṛśaiḥ ?",
  "GR14krdipc_u:1707": "viloleti vilolā yā dor-vallarī bāhu-latā tayā yal lalitaṃ manoharaṃ lāsyaṃ nṛtyaṃ tasya vidhānaṃ karaṇaṃ tatra dakṣaiḥ kuśalaiḥ || KrdC_3.21 ||",
  "GR14krdipc_u:1708": "______________________________",
  "GR14krdipc_u:1709": "punaḥ kīdṛśam ?",
  "GR14krdipc_u:1710": "jaṅghānta-pīvara-kaṭīra-taṭī-nibaddha-",
  "GR14krdipc_u:1711": "vyālola-kiṅkiṇi-ghaṭāraṭitair aṭadbhiḥ |",
  "GR14krdipc_u:1712": "mugdhais tarakṣu-nakha-kalpita-kaṇṭha-bhūṣair",
  "GR14krdipc_u:1713": "avyakta-mañju-vacanaiḥ pṛthukaiḥ parītam // Krd_3.22 //",
  "GR14krdipc_u:1714": "pṛthukair bālakaiḥ parītaṃ veṣṭitam |",
  "GR14krdipc_u:1715": "kīdṛśaiḥ ?",
  "GR14krdipc_u:1716": "jaṅghā-samīpe pīvarā māṃsalā yā kaṭīra-taṭī kaṭī-sthalī tasyāṃ nibaddhā vyālolā cañcalā yā kiṅkiṇi-ghaṭā kāñcī-samūhaḥ,",
  "GR14krdipc_u:1717": "tasya raṭitaiḥ śabdair aṭadbhiḥ |",
  "GR14krdipc_u:1718": "punaḥ kīdṛśaiḥ ? mugdhair manoharaiḥ |",
  "GR14krdipc_u:1719": "punaḥ kimbhūtaiḥ ?",
  "GR14krdipc_u:1720": "tarakṣu-nakhena vyāghra-nakhena kalpitā sampāditā kaṇṭha-bhūṣā kaṇṭhālaṅkāro yais te tathā taiḥ |",
  "GR14krdipc_u:1721": "bālakānāṃ rakṣārthaṃ kaṇṭhe vyāghra-nakha-bandhanaṃ kriyate yataḥ | punaḥ kīdṛśaiḥ ?",
  "GR14krdipc_u:1722": "avyaktam aspaṣṭam atha ca mañjulaṃ manoharam evambhūtaṃ vacanaṃ yeṣāṃ te tathā taiḥ || KrdC_3.22 ||",
  "GR14krdipc_u:1723": "______________________________",
  "GR14krdipc_u:1724": "punaḥ kīdṛśam ?",
  "GR14krdipc_u:1725": "atha sulalita-gopa-sundarīṇāṃ",
  "GR14krdipc_u:1726": "pṛthu-nivirīṣa-nitamba-mantharāṇām |",
  "GR14krdipc_u:1727": "guru-kuca-bhara-bhaṅgurāvalagna-",
  "GR14krdipc_u:1728": "trivali-vijṛmbhita-roma-rāji-bhājām // Krd_3.23 //",
  "GR14krdipc_u:1729": "athānantaraṃ manohara-gopa-strīṇām ālībhiḥ paṅktibhiḥ samantāt sarvataḥ satataṃ nitya-sevitam ity aṣṭama-ślokenānvayaḥ |",
  "GR14krdipc_u:1730": "kimbhūtānām ?",
  "GR14krdipc_u:1731": "pṛthu bṛhan nivirīṣo niviḍo yo nitambaḥ kaṭi-paścād-bhāgaḥ, tena mantharāṇāṃ gamanāśaktānām |",
  "GR14krdipc_u:1732": "punaḥ kimbhūtānām ?",
  "GR14krdipc_u:1733_0": "gurur atiśayito yaḥ kuca-bharaḥ stana-gauravaṃ tena bhaṅguram īṣan nāṃ yad avalagnaṃ",
  "GR14krdipc_u:1733_1": "madhya-pradeśaḥ tatra yad-bali-trayaṃ tatra vijṛmbhitā vitatā roma-paṅktir yāsāṃ",
  "GR14krdipc_u:1733_2": "tāsām || KrdC_3.23 ||",
  "GR14krdipc_u:1734": "______________________________",
  "GR14krdipc_u:1735": "punaḥ kīdṛśīnām ?",
  "GR14krdipc_u:1736": "tad-atimadhura-cāru-veṇu-vādyā-",
  "GR14krdipc_u:1737": "mṛta-rasa-pallavitāṅgajāṅghri-pānām |",
  "GR14krdipc_u:1738": "mukula-visara-ramya-rūḍha-romod-",
  "GR14krdipc_u:1739": "gama-samalaṅkṛta-gātra-vallarīṇām // Krd_3.24 //",
  "GR14krdipc_u:1740_0": "tasya śrī-kasyātimadhuraṃ atiprīti-dāyakaṃ cāru manoharaṃ yad veṇu-vādyāṃ vaṃśī-ravaḥ",
  "GR14krdipc_u:1740_1": "sa evāmṛta-rasaḥ amṛta-rūpa-jalaṃ tena pallavito vṛddhy-unmukhaḥ aṅgajāṅghripaḥ kāma-vṛkṣo",
  "GR14krdipc_u:1740_2": "yāsāṃ tās tathā tāsām |",
  "GR14krdipc_u:1741": "aṅgajāṅghripasyeti pāṭhaḥ |",
  "GR14krdipc_u:1742": "punaḥ kimbhūtānām ?",
  "GR14krdipc_u:1743": "mukula-visaraḥ kalikā-samūhaḥ tadvad ramyo manoharo yo rūḍha upacito romodgamo romotthānaṃ tena samalaṅkṛtā gātra-vallarī deha-latā yāsāṃ tās tathā tāsām || KrdC_3.24 ||",
  "GR14krdipc_u:1744": "______________________________",
  "GR14krdipc_u:1745": "punaḥ kimbhūtānām ?",
  "GR14krdipc_u:1746": "tad-atirucira-manda-hāsa-candrā-",
  "GR14krdipc_u:1747": "tapa-parijṛmbhita-rāga-vāriṇāśeḥ |",
  "GR14krdipc_u:1748": "taralatara-taraṅga-bhaṅga-vipruṭ-",
  "GR14krdipc_u:1749": "prakara-sama-śrama-bindu-santatānām // Krd_3.25 //",
  "GR14krdipc_u:1750_0": "tasya kṛṣṇasyātimanoharo ya īṣad-dhāsaḥ sa eva candra-raśmis tena parijṛmbhita ucchalito",
  "GR14krdipc_u:1750_1": "yo rāga-samudras tasyāticañcalo yas taraṅgaḥ kallolaḥ tadīyā ye jala-kaṇāḥ teṣāṃ",
  "GR14krdipc_u:1750_2": "yaḥ samūhas tena samas tulyo yaḥ śrama-bindur gharma-jala-binduḥ tena santatānāṃ",
  "GR14krdipc_u:1750_3": "vyāptānām || KrdC_3.25 ||",
  "GR14krdipc_u:1751": "______________________________",
  "GR14krdipc_u:1752": "punaḥ kimbhūtānām ?",
  "GR14krdipc_u:1753": "tad-atilalita-manda-cilli-cāpa",
  "GR14krdipc_u:1754": "cyuta-niśitekṣaṇa-māra-vāṇa-vṛṣṭyā |",
  "GR14krdipc_u:1755": "dalita-sakala-marma-vihvalāṅga-",
  "GR14krdipc_u:1756": "pravisṛta-duḥsaha-vepathu-vyathānām // Krd_3.26 //",
  "GR14krdipc_u:1757_0": "tasya śrī-kṛṣṇasyātimanoharo mandaḥ anatidīrgho yaś cilli-cāpo bhrū-latā saiva dhanus",
  "GR14krdipc_u:1757_1": "tasmād udgataṃ tīkṣṇaṃ kaṭākṣaḥ sa eva kāma-bāṇas tasya vṛṣṭyātyanta-pātena dalitaṃ",
  "GR14krdipc_u:1757_2": "cūrṇitaṃ yat sakalaṃ marma tenānāyattaṃ yad aṅgaṃ tatra prasṛtā vyāptā duḥsahā kampa-vedanā",
  "GR14krdipc_u:1757_3": "yāsāṃ tās tathā tāsām || KrdC_3.26 ||",
  "GR14krdipc_u:1758": "______________________________",
  "GR14krdipc_u:1759": "punaḥ kimbhūtānām ?",
  "GR14krdipc_u:1760": "tad-atirucira-karma-rūpa-śobhā-",
  "GR14krdipc_u:1761": "mṛta-rasa-pāna-vidhāna-lālasābhyām |",
  "GR14krdipc_u:1762": "praṇaya-salila-pūra-vāhinīnām",
  "GR14krdipc_u:1763": "alasa-vilola-vilocanāmbujābhyām // Krd_3.27 //",
  "GR14krdipc_u:1764": "praṇayenaiva premṇaiva yo jala-pravāhas taṃ vahanti yās tathā tāsām |",
  "GR14krdipc_u:1765": "kābhyām ?",
  "GR14krdipc_u:1766": "lajjādinārdha-nimīlita-padmalocanābhyāṃ sa-vilāsa-cañcalita-netra-padmābhyām ity api pāṭhaḥ |",
  "GR14krdipc_u:1767": "kimbhūtānām ?",
  "GR14krdipc_u:1768_0": "tasya parameśvarasyātiruciraṃ yat karma śṛṅgāra-ceṣṭā-viśeṣaḥ rūpa-śobhā kāminī-mano-rañjikā",
  "GR14krdipc_u:1768_1": "kāntiḥ te evāmṛta-rasau tayor yat pānam atyanta-cakṣur-vyāpāras tat-karaṇe sākāṅkṣābhyām |",
  "GR14krdipc_u:1769": "subhaga-kamreti pāṭhāntaram |",
  "GR14krdipc_u:1770": "subhagaḥ sundaraḥ kamraḥ kamanīyaḥ subhaga-kamanīyayor eka-paryāyayor grahaṇam adbhutatvād rūpasyeti tripāṭhinaḥ || KrdC_3.27 ||",
  "GR14krdipc_u:1771": "______________________________",
  "GR14krdipc_u:1772": "punaḥ kimbhūtānām ?",
  "GR14krdipc_u:1773": "viśraṃsat-kavarī-kalāpa-vigalat-phulla-prasūna-śravan-",
  "GR14krdipc_u:1774": "mādhvī-lampaṭa-cañcarīka-ghaṭayā saṃsevitānāṃ muhuḥ |",
  "GR14krdipc_u:1775": "māronmāda-mada-skhalan-mṛdu-girām ālola-kāñcy-uchvasan-",
  "GR14krdipc_u:1776": "nīvī-viślathamāna-cīna-sicayāntāvirnitamba-tviṣām // Krd_3.28 //",
  "GR14krdipc_u:1777_0": "viśraṃsan skhalan yaḥ keśa-pāśas tasmāt prabhraṃśyad yad vikasitaṃ puṣpaṃ tasmād",
  "GR14krdipc_u:1777_1": "galantī yā mādhvī puṣpa-rasaḥ tatrātyantāsakto yaś cañcarīko bhramaras tasya samūhena",
  "GR14krdipc_u:1777_2": "muhur vāraṃ vāraṃ saṃsevitānām |",
  "GR14krdipc_u:1778": "punaḥ kim-bhūtānāṃ māreti |",
  "GR14krdipc_u:1779": "kāma-kṛtonmādena yā mattatā tayā skhalantī aspaṣṭā mṛdvī komalā manoharā gīrvāṇī yāsāṃ tās tathā tāsām unmāda-madau śṛṅgāra-viśeṣau |",
  "GR14krdipc_u:1780": "tad uktaṃ śṛṅgāra-tilake-",
  "GR14krdipc_u:1781": "śvāsa-prarodanotkampair bahudhālokanair api |",
  "GR14krdipc_u:1782": "vyāpāro jāyate yatra sa unmādaḥ smṛto yathā ||",
  "GR14krdipc_u:1783": "evaṃ madasyāpi lakṣaṇaṃ boddhavyam iti kecit |",
  "GR14krdipc_u:1784": "punaḥ kīdṛśīnām ?",
  "GR14krdipc_u:1785": "ālolā cañcalā yā kāñcī-rasanā tathā ucchvasantī dṛḍhā bhavantī yā nīvī vastra-granthiḥ |",
  "GR14krdipc_u:1786": "nīvī strī-vasana-granthāv iti koṣāt |",
  "GR14krdipc_u:1787": "tayā viślathamānaṃ cīna-sicayaṃ cīna-deśotpannaṃ sūkṣma-vastraṃ tasyānte madhye āviḥ prakaṭā nitamba-tviṭ nitamba-kāntir yāsāṃ tās tathā tāsām || KrdC_3.28 ||",
  "GR14krdipc_u:1788": "______________________________",
  "GR14krdipc_u:1789": "punaḥ kimbhūtānām ?",
  "GR14krdipc_u:1790": "skhalita-lalita-pādāmbhoja-mandābhighāta-",
  "GR14krdipc_u:1791": "kvaṇita-maṇi-tulākoṭyākulāśā-mukhānām |",
  "GR14krdipc_u:1792": "calad-adhara-dalānāṃ kuḍmalat-pakṣmalākṣi-",
  "GR14krdipc_u:1793": "dvaya-sarasi-ruhaṇām ullasat-kuṇḍalānām // Krd_3.29 //",
  "GR14krdipc_u:1794_0": "skhalitam anāyattaṃ lalitaṃ manoharaṃ yat pāda-padmaṃ tasya yo manda īṣad abhighātaḥ",
  "GR14krdipc_u:1794_1": "ābhighāta-kvaṇita-maṇi-tulākoṭyākulāśā-mukhānām calad-adhara-dalānāṃ kuḍmalat-pakṣmalākṣi-dvaya-sarasi-ruhaṇām",
  "GR14krdipc_u:1794_2": "ullasat-kuṇḍalānām || KrdC_3.29 ||",
  "GR14krdipc_u:1795": "______________________________",
  "GR14krdipc_u:1796": "punaḥ kimbhūtānām ?",
  "GR14krdipc_u:1797": "drāghiṣṭha-śvasana-samīraṇābhi-tāpa-",
  "GR14krdipc_u:1798": "pramlānī-bhavad-aruṇoṣṭha-pallavānām |",
  "GR14krdipc_u:1799": "nānopāyana-vilasat-karāmbujānām",
  "GR14krdipc_u:1800": "ālībhiḥ satata-niṣevitaṃ samantāt // Krd_3.30 //",
  "GR14krdipc_u:1801": "dīrgho yaḥ śvāsa-vāyus tena yo 'bhitāpaḥ tena pramlānī-bhavan raktauṣṭha-pallavo yāsāṃ tās tathā tāsām |",
  "GR14krdipc_u:1802": "punaḥ kimbhūtānām ? vividhopāyanena śobhamānāni hasta-kamalāni yāsāṃ tās tathā tāsām || KrdC_3.30 ||",
  "GR14krdipc_u:1803": "______________________________",
  "GR14krdipc_u:1804": "punaḥ kīdṛśam ?",
  "GR14krdipc_u:1805": "tāsām āyata-lola-nīla-nayana-vyākośa-nīlāmbuja-",
  "GR14krdipc_u:1806": "sragbhiḥ samparipūjitākhila-tanuṃ nānā-vilāsāspadam |",
  "GR14krdipc_u:1807": "tan-mugdhānana-paṅkaja-pravigalan-mādhvī-rasāsvādanīṃ",
  "GR14krdipc_u:1808": "bibhrāṇaṃ praṇayonmadākṣi-madhukṛn-mālāṃ manohāriṇīm // Krd_3.31 //",
  "GR14krdipc_u:1809_0": "mukundaṃ tāsāṃ gopa-sundarīṇām āyataṃ dīrghaṃ lolaṃ cañcalaṃ nīlaṃ śyāmaṃ yan nayanaṃ",
  "GR14krdipc_u:1809_1": "tad eva vyākośaṃ nīlotpalaṃ praphullaṃ nīlāmbujaṃ teṣāṃ sragbhir mālābhiḥ samparipūjitā",
  "GR14krdipc_u:1809_2": "adhikataram arcitā sakalā tanur yasya sa tathā tam |",
  "GR14krdipc_u:1810": "punaḥ kīdṛśam ? vividha-vilāsa-sthānam |",
  "GR14krdipc_u:1811": "punaḥ kīdṛśam ?",
  "GR14krdipc_u:1812_0": "tan-mugdhānaneti tāsāṃ yan manoharaṃ mukhaṃ tad eva padma-samūhas tasmāt vigalan",
  "GR14krdipc_u:1812_1": "sravan yo mādhvī-raso makarandaḥ tam āsvādayituṃ śīlaṃ yasyāḥ tām praṇayena prītyā",
  "GR14krdipc_u:1812_2": "udgata-madaṃ yad akṣi-yugalaṃ saiva bhramara-mālā paṅktis tāṃ manohāriṇīṃ bibhrāṇam || KrdC_3.31 ||",
  "GR14krdipc_u:1813": "______________________________",
  "GR14krdipc_u:1814": "adhunā parameśvara-dhyānānantaram upāsakāmara-prabhṛtīnāṃ dhyānam āha-",
  "GR14krdipc_u:1815": "gopī-gopa-paśūnāṃ bahiḥ",
  "GR14krdipc_u:1816": "smared agrato 'sya gīrvāṇa-ghaṭāṃ |",
  "GR14krdipc_u:1817": "vittārthinīṃ viriñci-trinayana-",
  "GR14krdipc_u:1818": "śatamanyu-pūrvikāṃ stotra-parām // Krd_3.32 //",
  "GR14krdipc_u:1819_0": "asya parameśvarasyāgrato gopī-go-paśūnāṃ bahir gīr-vāṇa-ghaṭa-deva-samūhaṃ smaret",
  "GR14krdipc_u:1819_1": "yadyapi bahiḥ-śabda-yoge pañcamī jñāpitā tathāpi jñāpaka-siddhaṃ na sarvatreti ṣaṣṭhī-prayoge 'pi na doṣaḥ |",
  "GR14krdipc_u:1820": "kim-bhūtām ?",
  "GR14krdipc_u:1821": "vittārthinīṃ jñānārthinīṃ vā dhanārthinīṃ yad vā parameśvara-cittāpaharaṇa-parāṃ yad vā dharma-kāma-mokṣārthinīm |",
  "GR14krdipc_u:1822": "punaḥ kim-bhūtām ? virañcir brahmā īśaḥ śakraḥ tat-pramukhām |",
  "GR14krdipc_u:1823": "punaḥ kim-bhūtām ? stavana-parām || KrdC_3.32 ||",
  "GR14krdipc_u:1824": "______________________________",
  "GR14krdipc_u:1825": "tad-dakṣiṇato muni-nikaraṃ",
  "GR14krdipc_u:1826": "dṛḍha-dharma-vāñcham āmnāya-param |",
  "GR14krdipc_u:1827": "yogīndrān atha pṛṣṭhe mumukṣa-",
  "GR14krdipc_u:1828": "māṇān samādhinā sanakādyān // Krd_3.33 //",
  "GR14krdipc_u:1829": "tasya parameśvarato dakṣiṇato dakṣiṇa-vibhāge tadvad iti pāṭhe tenaiva prakāreṇa muni-nikaraṃ muni-samūhaṃ smaret |",
  "GR14krdipc_u:1830": "kīdṛśam ? āmnāya-paraṃ vedādhyayana-param |",
  "GR14krdipc_u:1831": "punaḥ kīdṛśam ?",
  "GR14krdipc_u:1832": "niścalā dharma-vāñchā yasya taṃ yat tu mananāt munir ity abhidhānāt eṣāṃ dharma-vāñchā na yuktā tena muni-śabdo 'tra ṛṣy-upalakṣaka iti tan na,",
  "GR14krdipc_u:1833": "dharma-śabdenātrātma-jñānābhidhānāt |",
  "GR14krdipc_u:1834": "tad uktaṃ yājñavalkyena-ayaṃ tu paramo dharmao yad yogenātma-darśanam iti |",
  "GR14krdipc_u:1835": "athānantaraṃ parameśvarasya paścād-bhāge sanakādyān yogeśvarān smaret |",
  "GR14krdipc_u:1836": "kim-bhūtān ? mokṣaika-parān |",
  "GR14krdipc_u:1837": "punaḥ kim-bhūtān ? samādhinopaviṣṭān || KrdC_3.33 ||",
  "GR14krdipc_u:1838": "______________________________",
  "GR14krdipc_u:1839": "savye sakāntān atha yakṣa-siddha-",
  "GR14krdipc_u:1840": "gandharva-vidyādhara-cāraṇāṃś ca |",
  "GR14krdipc_u:1841": "sakinnarān apsarasaś ca mukhyāḥ",
  "GR14krdipc_u:1842": "kāmārthino nartana-gīta-vādyaiḥ // Krd_3.34 //",
  "GR14krdipc_u:1843": "athānantaraṃ deva-vāma-bhāge sa-strīkān yakṣādīn smaret |",
  "GR14krdipc_u:1844": "kim-bhūtān ? kinnara-sahitān |",
  "GR14krdipc_u:1845": "punaḥ kim-bhūtān ? sarva-nartana-gīta-vādyaiḥ karaṇa-bhūtair vāñchitārthinaḥ |",
  "GR14krdipc_u:1846": "tathā pradhāna-bhūtā apsarasaḥ urvaśī-mukhyāḥ smaret || KrdC_3.34 ||",
  "GR14krdipc_u:1847": "______________________________",
  "GR14krdipc_u:1848": "śaṅkhendu-kunda-dhavalaṃ sakalāgamajñaṃ",
  "GR14krdipc_u:1849": "saudāmanī-tati-piśaṅga-jaṭā-kalāpam |",
  "GR14krdipc_u:1850": "tat-pāda-paṅkaja-gatām acalāñca bhaktiṃ",
  "GR14krdipc_u:1851": "vāñchantam ujjhitatarānya-samasta-saṅgam // Krd_3.35 //",
  "GR14krdipc_u:1852": "nabhasi ākāśe dhātṛ-sutaṃ brahma-putraṃ smaret |",
  "GR14krdipc_u:1853": "katham-bhūtam ? śaṅkhādivat śvetaṃ nirmalam |",
  "GR14krdipc_u:1854": "punaḥ kīdṛśam ? sampūrṇāgama-vettāram |",
  "GR14krdipc_u:1855": "punaḥ kīdṛśam ?",
  "GR14krdipc_u:1856": "saudāmanī vidyut tasyās tatiḥ dīptis tadvat piśaṅgā kapilā yā jaṭā tasyāḥ kalāpaḥ samudāyo yatra tam |",
  "GR14krdipc_u:1857": "punaḥ kīdṛśam ? bhaktim icchantam |",
  "GR14krdipc_u:1858": "kim-bhūtām ? sthirām |",
  "GR14krdipc_u:1859": "punaḥ kīdṛśam ? atyanta-parityakta-parameśvara-bhinna-sakala-sambandham || KrdC_3.35 ||",
  "GR14krdipc_u:1860": "______________________________",
  "GR14krdipc_u:1861": "punaḥ kīdṛśam ?",
  "GR14krdipc_u:1862": "nānā-vidha-śruti-gaṇānvita-sapta-rāga-",
  "GR14krdipc_u:1863": "grāma-trayī-gata-manohara-mūrchanābhiḥ |",
  "GR14krdipc_u:1864": "saṃprīṇayantam uditābhir amuṃ mahatyā",
  "GR14krdipc_u:1865": "sañcintayen nabhasi dhātṛ-sutaṃ munīndram // Krd_3.36 //",
  "GR14krdipc_u:1866_0": "amuṃ nānā-prakāraḥ ṣaṭ-triṃśad-bhedātmako yaḥ śruti-gaṇaḥ nāda-samūhas tenānvitā",
  "GR14krdipc_u:1866_1": "ye sapta rāgāḥ niṣāda-rṣabha-gāndhāra-ṣaḍja-madhyama-dhaivata-pañcamākhyāḥ svarāḥ",
  "GR14krdipc_u:1866_2": "tatra trayāṇāṃ grāmāṇāṃ samāhāro grāma-trayī tatra grāma-trayyāṃ gatāḥ prāptāḥ yā",
  "GR14krdipc_u:1866_3": "mūrchanā manoharā ekatriṃśati-prakārās tābhiḥ saṃprīṇayantam |",
  "GR14krdipc_u:1867": "sapta-svarās trayo grāmā mūrchanās tv ekaviṃśatiḥ |",
  "GR14krdipc_u:1868": "saṃmūrchitaḥ svaro yatra rāgatāṃ pratipadyate |",
  "GR14krdipc_u:1869": "mūrchanām iti tāṃ prāhuḥ kavayo grāma-sambhavām ||",
  "GR14krdipc_u:1870": "kimbhūtābhiḥ ? mahatyā sapta-tantrī-yuktayā nārada-vīṇayā uditābhir udgatābhiḥ || KrdC_3.36 ||",
  "GR14krdipc_u:1871": "______________________________",
  "GR14krdipc_u:1872": "adhunā prakṛtam upasaṃharan ātma-pūjā-kramam āha-",
  "GR14krdipc_u:1873": "iti dhyātvātmānaṃ paṭu-viśada-dhīr nanda-tanayaṃ",
  "GR14krdipc_u:1874": "puro buddhyaivārghya-prabhṛtibhir anindyopahṛtibhiḥ |",
  "GR14krdipc_u:1875": "yajed bhūyo bhaktyā sva-vapuṣi bahiṣṭhaiś ca vibhavair",
  "GR14krdipc_u:1876": "vidhānaṃ tad brūmo vayam atula-sānnidhya-kṛd atha // Krd_3.37 //",
  "GR14krdipc_u:1877_0": "iti pūrvokta-dhyāna-prakāreṇa paṭu-viśada-dhīḥ samarthā vicāra-kṣamā atha ca nirmalā",
  "GR14krdipc_u:1877_1": "evambhūtā buddhir yasya sa tathā ātmānaṃ nanda-tanayaṃ gopāla-kṛṣṇa-rūpaṃ dhyātvā",
  "GR14krdipc_u:1877_2": "ātma-nanda-tanayayor abhedaṃ cintayitvā puraḥ prathamato buddhyaiva manasaivārghya-prabhṛtibhir",
  "GR14krdipc_u:1877_3": "anindyopahṛtibhiḥ arghya-pādyādibhir upahṛtibhir aninditopacāraiḥ yathopadeśaṃ pūjayet |",
  "GR14krdipc_u:1878": "tripāṭhinas tu abhinandyeti pāṭhe dhṛtvā pūjayed ity artham āhuḥ |",
  "GR14krdipc_u:1879": "bhūyaḥ punar api sva-śarīre sākṣād bāhyopacārair arghyādibhiḥ pūjayet |",
  "GR14krdipc_u:1880": "athānantaraṃ tad-vidhānaṃ bahiṣṭha-vibhavārcana-prakāraṃ vayaṃ brumaḥ |",
  "GR14krdipc_u:1881": "kīdṛśam ? parameśvarātyanta-sānnidhya-dātāram || KrdC_3.37 ||",
  "GR14krdipc_u:1882": "______________________________",
  "GR14krdipc_u:1883": "śaṅkha-pūraṇa-vidhiṃ darśayati-",
  "GR14krdipc_u:1884": "āracayya bhuvi gomayāmbhasā",
  "GR14krdipc_u:1885": "sthaṇḍilaṃ nijam amutra viṣṭaram |",
  "GR14krdipc_u:1886": "nyasya tatra vihitāspado 'mbhasā",
  "GR14krdipc_u:1887": "śaṅkham astra-manunā viśodhayet // Krd_3.38 //",
  "GR14krdipc_u:1888_0": "bhuvi pṛthivyāṃ sthaṇḍilaṃ pūjā-sthalaṃ gomaya-sahitena jalenāracayya upalipya amutra",
  "GR14krdipc_u:1888_1": "sthaṇḍile nijaṃ svīyaṃ viṣṭaram āsanaṃ vastra-kambalādikaṃ nyasya saṃsthāpya tatra",
  "GR14krdipc_u:1888_2": "viṣṭare vihitāspadaḥ kṛtāsano jalena śaṅkham astra-manunā mūlamantrāstra-mantreṇa",
  "GR14krdipc_u:1888_3": "astrāya phaḍ iti mantreṇa vā pralepayet || KrdC_3.38 ||",
  "GR14krdipc_u:1889": "______________________________",
  "GR14krdipc_u:1890": "tatra gandha-sumanokṣatān atho",
  "GR14krdipc_u:1891": "nikṣiped dhṛdaya-mantram uccaran |",
  "GR14krdipc_u:1892": "pūrayed vimala-pāthasā sudhīr",
  "GR14krdipc_u:1893": "akṣaraiḥ pratigataiḥ śiro 'ntakaiḥ // Krd_3.39 //",
  "GR14krdipc_u:1894_0": "vāma-bhāga-kṛta-vahni-maṇḍalādhārake śaṅkhe sudhīḥ subuddhi-sādhakaḥ hṛdaya-mantraṃ",
  "GR14krdipc_u:1894_1": "mūla-mantram eva hṛdaya-mantram kevalaṃ hṛdayāya nama iti vā uccārya gandha-puṣpa-yava-taṇḍulān nikṣipet |",
  "GR14krdipc_u:1895": "tathā vimala-pāthasā nirmala-jalena pūrayet |",
  "GR14krdipc_u:1896": "mantram āha-pratigatair iti |",
  "GR14krdipc_u:1897": "pratiloma-gataiḥ pratiloma-paṭhitair mātṛkākṣaraiḥ kṣa-kārādyair akārāntaiḥ śiro 'ntakaiḥ sa-bindukaiḥ |",
  "GR14krdipc_u:1898": "bindv-antakair iti laghu-dīpikākāraḥ |",
  "GR14krdipc_u:1899": "svāhāntair iti vidyādharācāryaḥ vikrāya svāheyt antair iti tripāṭhinaḥ || KrdC_3.39 ||",
  "GR14krdipc_u:1900": "______________________________",
  "GR14krdipc_u:1901": "pīṭheti-",
  "GR14krdipc_u:1902": "pīṭha-śaṅkha-salileṣu mantra-vid",
  "GR14krdipc_u:1903": "vahni-vāsara-niśā-kṛtāṃ kramāt |",
  "GR14krdipc_u:1904": "maṇḍalāni viṣakaśravokṣarair",
  "GR14krdipc_u:1905": "arcayed vadana-pūrva-dīpitaiḥ // Krd_3.40 //",
  "GR14krdipc_u:1906_0": "pīṭhe śaṅkhe salile ca yathā-kramaṃ vahni-sūrya-candrāṇāṃ maṇḍalāni viṣaṃ ma-kāraḥ",
  "GR14krdipc_u:1906_1": "kaṃ śiras tatra nyasyamāno 'kāraḥ śravaḥ śrotraṃ tatra nyasyamāno-kāra ebhir akṣarair",
  "GR14krdipc_u:1906_2": "mantra-vid upāsakaḥ krameṇa pūjayet |",
  "GR14krdipc_u:1907": "kīdṛśaiḥ ?",
  "GR14krdipc_u:1908": "vadana-pūrva-dīpitaiḥ vadana-pūrve śirasi nyasyamānam aṃ bindur iti yāvat tena dīpitaiḥ sānusvārair ity arthaḥ |",
  "GR14krdipc_u:1909": "prayogas tu-maṃ vahni-maṇḍalāya daśa-kalātmane namaḥ |",
  "GR14krdipc_u:1910": "aṃ arka-maṇḍalāya dvādaśa-kalātmane namaḥ |",
  "GR14krdipc_u:1911": "uṃ soma-maṇḍalāya ṣoḍaśa-kalātmane namaḥ || KrdC_3.40 ||",
  "GR14krdipc_u:1912": "______________________________",
  "GR14krdipc_u:1913": "tatra tīrtha-manunabhivāhayet",
  "GR14krdipc_u:1914": "tīrtham uṣṇa-ruci-maṇḍalāt tataḥ |",
  "GR14krdipc_u:1915": "svīya-hṛt-kamalato hariṃ tathā",
  "GR14krdipc_u:1916": "gālinīṃ ca śikhayā pradarśayet // Krd_3.41 //",
  "GR14krdipc_u:1917": "tatra śaṅkha-jale vakṣyamāṇa-tīrtha-mantreṇa sūrya-maṇḍala-tīrtham āvāhayet tathā tataḥ svīya-hṛt-padmāt kṛṣṇam āvāhayet |",
  "GR14krdipc_u:1918": "anantaraṃ śikhā-mantreṇa vakṣyamāṇāṃ gālinīṃ mudrāṃ pradarśayet ca-kārāt dhenu-mudrāṃ ca |",
  "GR14krdipc_u:1919": "vāma-hasta-tale dakṣiṇa-tarjanyā tāḍanaṃ prabodhanam || KrdC_3.41 ||",
  "GR14krdipc_u:1920": "______________________________",
  "GR14krdipc_u:1921": "taj-jalaṃ nayana-mantra-vīkṣitaṃ",
  "GR14krdipc_u:1922": "varmaṇā samavaguṇṭhya dor-yujā |",
  "GR14krdipc_u:1923": "mūla-mantra-sakalīkṛtaṃ nyased",
  "GR14krdipc_u:1924": "aṅgakaiś ca kalayoddiśo 'strataḥ // Krd_3.42 //",
  "GR14krdipc_u:1925": "taj-jalaṃ śaṅkha-jalaṃ vauṣaḍ iti nayana-mantreṇa vīkṣitaṃ yatra nayana-mantraḥ sambhavati tatraiva nayana-mantreṇa vīkṣaṇam iti tripāṭhinaḥ |",
  "GR14krdipc_u:1926": "varmaṇā hum iti kavaca-mantreṇāguṇṭhya mūla-mantra-sakalīkṛtaṃ mūla-mantrāṅga-sambandham |",
  "GR14krdipc_u:1927": "etasyaiva vivaraṇaṃ nyased iti |",
  "GR14krdipc_u:1928": "devatāṅge ṣaḍ-aṅgānāṃ nyāsaḥ syāt sakalī-kṛtir iti rudradharaḥ |",
  "GR14krdipc_u:1929": "yad vā, mūla-mantra-dhyānena sadaivatam iti tripāṭhinaḥ |",
  "GR14krdipc_u:1930": "aṅgakaiś ca nyased iti mūla-mantrasya ṣaḍ-aṅga-nyāsaṃ kuryād ity arthaḥ |",
  "GR14krdipc_u:1931": "anantaraṃ śaṅkhasya daśa diśaḥ astra-mantreṇa choṭikayā badhnīyāt || KrdC_3.42 ||",
  "GR14krdipc_u:1932": "______________________________",
  "GR14krdipc_u:1933": "akṣatādi-yutam acyutīkṛtaṃ",
  "GR14krdipc_u:1934": "saṃspṛśan japatu mantram aṣṭaśaḥ |",
  "GR14krdipc_u:1935": "kiṃ ca nikṣipatu vardhanī-jale",
  "GR14krdipc_u:1936": "prokṣayen nija-tanuṃ tato 'mbunā // Krd_3.43 //",
  "GR14krdipc_u:1937": "taj-jalam abhagna-taṇḍula-candan-puṣpa-sahitaṃ viṣṇu-svarūpatāṃ nītaṃ spṛśan mūla-mantram aṣṭa-kṛtvo japet |",
  "GR14krdipc_u:1938": "anantaram ardha-jalasya kiñcit sva-dakṣiṇa-bhāga-sthāpita-vardhanī-jale prokṣaṇīya-pātra-jale nikṣipet | tad uktam-",
  "GR14krdipc_u:1939": "dakṣiṇe prokṣaṇī-pātram ādāyādbhiḥ prapūjayet |",
  "GR14krdipc_u:1940": "kiñcid arghyāmbu saṅgṛhya prokṣaṇy ambhasi yojayet || iti |",
  "GR14krdipc_u:1941": "tad-anantaram argdha-pātra-jalena vāra-trayaṃ nija-śarīraṃ prokṣayet |",
  "GR14krdipc_u:1942": "vardhanī-ghaṭa-jaleneti vidyādharācāryāḥ || KrdC_3.43 ||",
  "GR14krdipc_u:1943": "______________________________",
  "GR14krdipc_u:1944": "triḥ kareṇa manunākhilaṃ tathā",
  "GR14krdipc_u:1945": "sādhanaṃ kusuma-candanādikam |",
  "GR14krdipc_u:1946": "śaṅkha-pūraṇa-vidhiḥ samīrito",
  "GR14krdipc_u:1947": "gupta eṣa yajanāgraṇīr iha // Krd_3.44 //",
  "GR14krdipc_u:1948": "tathā mūla-mantreṇa dakṣa-hastena puṣpa-candanādikaṃ pūjopakaraṇa-dravyaṃ vāra-trayaṃ prokṣayet |",
  "GR14krdipc_u:1949": "upasaṃharati śaṅkheti |",
  "GR14krdipc_u:1950": "eṣa śaṅkha-pūraṇa-prakāraḥ samīritaḥ uktaḥ |",
  "GR14krdipc_u:1951": "kīdṛśaḥ ? iha āgama-śāstre yajanāgraṇīḥ prathama-vidhāne yaḥ śreṣṭhataraḥ || KrdC_3.44 ||",
  "GR14krdipc_u:1952": "______________________________",
  "GR14krdipc_u:1953": "adhunā tīrtha-mantraṃ darśayati-",
  "GR14krdipc_u:1954": "gaṅge ca yamune caiva godāvari sarasvati |",
  "GR14krdipc_u:1955": "narmade sindhu-kāveri jale 'smin sannidhiṃ kuru // Krd_3.45 //",
  "GR14krdipc_u:1956": "eṣa tīrtham anuprokto duritaugha-nivāraṇaḥ |",
  "GR14krdipc_u:1957": "kaniṣṭhāṅguṣṭhakau saktau karayor itaretaram // Krd_3.46 //",
  "GR14krdipc_u:1958": "tarjanī-madhyamānāmāḥ saṃhatā bhugna-saṃjitāḥ |",
  "GR14krdipc_u:1959": "mudraiṣā gālinī proktā śaṅkhasyopari cālitā // Krd_3.47 //",
  "GR14krdipc_u:1960": "eṣa tīrthāvāhana-mantraḥ kathitaḥ duriteti pāpa-samūha-vināśakaḥ |",
  "GR14krdipc_u:1961": "adhunā gālinī mudrāyā lakṣaṇam āha-kaniṣṭhety ādinā |",
  "GR14krdipc_u:1962": "hastayor anyonya-kaniṣṭhāṅguṣṭhakau sambandhau tathā tarjanī-madhyamānāmikāḥ saṃhatāḥ kṛtvā bhugnāḥ kiñcid ākuñcitāḥ paraspara-saṃsaktāḥ kāryā ity arthaḥ |",
  "GR14krdipc_u:1963": "evaṃ ca sati eṣā gālinī mudrā proktā |",
  "GR14krdipc_u:1964": "śaṅkhasyopari cālitā satī devatā-prītiṃ sampādayatīty arthaḥ || KrdC_3.45-47 ||",
  "GR14krdipc_u:1965": "______________________________",
  "GR14krdipc_u:1966": "adhunā sva-dehe pīṭha-pūjā-kramam āha-",
  "GR14krdipc_u:1967": "atha mūrdhani mūla-cakra-madhye",
  "GR14krdipc_u:1968": "nija-nāthān gaṇa-nāyakaṃ samarcya |",
  "GR14krdipc_u:1969": "nyasana-kramataś ca pīṭha-mantrair",
  "GR14krdipc_u:1970": "jala-gandhākṣata-puṣpa-dhūpa-dīpaiḥ // Krd_3.48 //",
  "GR14krdipc_u:1971_0": "athānantaraṃ mūrdhani svakīya-śirasi mūla-cakra-madhye mūlādhāra-cakre yathā-kramaṃ",
  "GR14krdipc_u:1971_1": "sva-nāthān sva-gurūn gaṇapatiṃ ca pūjayitvā pūrvokta-nyāsa-krameṇa pīṭha-mantrair",
  "GR14krdipc_u:1971_2": "ādhāra-śaktim ārabhya pīṭha-mantrāntaṃ tat-tan-mantrair jala-gandhākṣata-puṣpa-dhūpa-dīpaiḥ",
  "GR14krdipc_u:1971_3": "sva-śarīre pīṭha-pūjanaṃ kuryāt || KrdC_3.48 ||",
  "GR14krdipc_u:1972": "______________________________",
  "GR14krdipc_u:1973": "prayajed atha mūla-mantra-tejo",
  "GR14krdipc_u:1974": "nija-mūle hṛdaye bhruvoś ca madhye |",
  "GR14krdipc_u:1975": "tritayaṃ smarataḥ smaret tad-ekī-",
  "GR14krdipc_u:1976": "kṛtam ānanda-ghanaṃ taḍil-latābham // Krd_3.49 //",
  "GR14krdipc_u:1977": "athānantaraṃ tan-mūlādhāra-hṛdaya-bhrū-madhya-gata-tejas-tritayaṃ mūla-mantrātmakaṃ paraṃ jyotiḥ smarataḥ kāma-bījena klīm ity anenaikībhūtaṃ cintayet |",
  "GR14krdipc_u:1978": "kīdṛśaṃ ? ānanda-ghanaṃ cid-ānandam |",
  "GR14krdipc_u:1979": "punaḥ kīdṛśaṃ ? vidyut-prabham || KrdC_3.49 ||",
  "GR14krdipc_u:1980": "______________________________",
  "GR14krdipc_u:1981": "tat-tejo 'ṅgaiḥ sāvayavī-kṛtya vibhūtyādy-",
  "GR14krdipc_u:1982": "aṅgāntaṃ vinyasya yajed āsana-pūrvaiḥ |",
  "GR14krdipc_u:1983": "bhūṣāntair bhūyo jala-gandhādibhir arcāṃ",
  "GR14krdipc_u:1984": "kuryād bhūty-ādy-aṅga-vidhānāvadhi mantrī // Krd_3.50 //",
  "GR14krdipc_u:1985_0": "tad ekīkṛtaṃ tejaḥ pañcāṅgaiḥ sāvayavī-kṛtya śarīra-yuktaṃ sampādya tatra vibhūtyādy-aṅgāntaṃ",
  "GR14krdipc_u:1985_1": "vibhūti-pañjaram ārabhyāṅga-nyāsa-paryantaṃ sva-śarīre vinyasya āsanādi-bhūṣāntair",
  "GR14krdipc_u:1985_2": "upacārair devaṃ pūjayet |",
  "GR14krdipc_u:1986": "bhūyaḥ punar api jala-gandhādibhir vibhūti-pañjara-mūrti-pañjara-karastha-sṛṣṭi-sthiti-daśa-pañcāṅga-nyāsa-sthāneṣu nyāsa-krameṇaiva tan-mantrair eva pūjayet || KrdC_3.50 ||",
  "GR14krdipc_u:1987": "______________________________",
  "GR14krdipc_u:1988": "bhūyo veṇuṃ vadana-sthaṃ vakṣo-deśe vana-mālām |",
  "GR14krdipc_u:1989": "vakṣojo 'rdhaṃ prayajec ca śrīvatsaṃ kaustubha-ratnam // Krd_3.51 //",
  "GR14krdipc_u:1990": "bhūyaḥ punar api mukha-sthaṃ veṇuṃ pūjayet hṛdaye ca vanamālāṃ kaṇṭham ārabhya pāda-dvayam avalambinīṃ patra-puṣpa-mayīṃ mālām | tad uktam-",
  "GR14krdipc_u:1991": "kaṇṭham ārabhya yā tiṣṭhet pāda-dvaya-vilambinī |",
  "GR14krdipc_u:1992": "patra-puṣpa-mayī mālā vana-mālā prakīrtiteti |",
  "GR14krdipc_u:1993": "stanasyopari śrīvatsaṃ kaustubhaṃ ca prapūjayet || KrdC_3.51 ||",
  "GR14krdipc_u:1994": "______________________________",
  "GR14krdipc_u:1995": "śrīkhaṇḍa-niḥsyanda-vicarcitāṅgo",
  "GR14krdipc_u:1996": "mūlena bhālādiṣu citrakāṇi |",
  "GR14krdipc_u:1997": "likhyād atho pañjara-mūrti-mantra-",
  "GR14krdipc_u:1998": "ranāmayā dīpa-śikhākṛtīni // Krd_3.52 //",
  "GR14krdipc_u:1999_0": "athānantaraṃ mūla-mantreṇa candana-paṅka-liptāṅgaḥ pūjaka eva lalāṭādiṣu mūrti-pañjara-nyāsa-sthāneṣu",
  "GR14krdipc_u:1999_1": "citrakāṇi tilakāni dīpa-śikhākārāṇi anāmikayā mūrti-pañjara-mantraiḥ aṃ oṃ keśava-dhātṛbhyāṃ",
  "GR14krdipc_u:1999_2": "nama ity ādinā dvādaśa-mūrtibhir likhyāt kuryād ity arthaḥ || KrdC_3.52 ||",
  "GR14krdipc_u:2000": "______________________________",
  "GR14krdipc_u:2001": "adhunā puṣpāñjali-vidhiṃ darśayati-",
  "GR14krdipc_u:2002": "puṣpāñjaliṃ vitanuyād atha pañca-kṛtvo",
  "GR14krdipc_u:2003": "mūlena pāda-yugale tulasī-dvayena |",
  "GR14krdipc_u:2004": "madhye hayāri-yugalena ca mūrdhni padma-",
  "GR14krdipc_u:2005": "dvandvena ṣaḍbhir api sarva-tanau ca sarvaiḥ // Krd_3.53 //",
  "GR14krdipc_u:2006": "athānantaraṃ pañca-kṛtvaḥ pañca-vārān mūla-mantreṇa puṣpāñjaliṃ vitanuyāt |",
  "GR14krdipc_u:2007_0": "tulasī-dvayena śveta-kṛṣṇa-tulasī-dvayena pāda-yugale krameṇa dakṣiṇa-vāma-pādayor",
  "GR14krdipc_u:2007_1": "ity añjali-dvayaṃ madhye hṛdi hayāri-yugalena śveta-rakta-kara-vīrābhyām ity eko",
  "GR14krdipc_u:2007_2": "'ñjaliḥ mūrdhni padma-dvayena śveta-rakta-padmābhyāṃ ity aparo 'ñjaliḥ sarvatanau",
  "GR14krdipc_u:2007_3": "sarvaiś ca ṣaḍbhir api tulasī-dvaya-karavīra-dvaya-padma-dvayaiś cāñjaliṃ tanuyād",
  "GR14krdipc_u:2007_4": "iti pañcamo 'ñjaliḥ || KrdC_3.53 ||",
  "GR14krdipc_u:2008": "______________________________",
  "GR14krdipc_u:2009": "adhunā śveta-kṛṣṇa-tulasy-ādīnāṃ pradāna-vibhāgaṃ darśayati-",
  "GR14krdipc_u:2010": "śvetāni dakṣa-bhāge sita-candana-paṅkilāni kusumāni |",
  "GR14krdipc_u:2011": "raktāni vāma-bhāge 'ruṇa-candana-paṅka-siktāni // Krd_3.54 //",
  "GR14krdipc_u:2012": "śvetāni tulasy-ādīni puṣpāṇi śveta-candana-paṅka-yuktāni dakṣiṇa-vibhāge deyāni raktāni tulasy-ādīni rakta-candana-paṅka-yuktāni vāma-vibhāge deyāni || KrdC_3.54 ||",
  "GR14krdipc_u:2013": "______________________________",
  "GR14krdipc_u:2014": "upacāraṃ darśayati-",
  "GR14krdipc_u:2015": "tadvac ca dhūpa-dīpau samarpya dhinuyāt sudhā-rasaiḥ kṛṣṇam |",
  "GR14krdipc_u:2016": "mukha-vāsādyaṃ dattvā samarcayet sādhu-gandhādyaiḥ // Krd_3.55 //",
  "GR14krdipc_u:2017": "dhūpa-dīpau samarpya sudhā-rasair brahma-randhra-sthita-śaśāṅka-bimba-galitāmṛta-dravair dhinuyāt prīṇayet |",
  "GR14krdipc_u:2018": "sudhā-rasair mantra-kṛta-jalair iti rudradharaḥ |",
  "GR14krdipc_u:2019": "śrī-kṛṣṇam prīṇayet |",
  "GR14krdipc_u:2020": "anantaraṃ mukha-vāsādyaṃ gandha-vaṭikāṃ dattvā gandha-puṣpaiḥ pūjayet || KrdC_3.55 ||",
  "GR14krdipc_u:2021": "______________________________",
  "GR14krdipc_u:2022": "tāmbūla-gīta-nartana-vādyaiḥ",
  "GR14krdipc_u:2023": "santoṣya culuka-salilena |",
  "GR14krdipc_u:2024": "brahmārpaṇākhya-manunā",
  "GR14krdipc_u:2025": "kuryāt svātmārpaṇaṃ mantrī // Krd_3.56 //",
  "GR14krdipc_u:2026_0": "tatas tad-anantaraṃ mantrī sādhakaḥ upāsakaḥ tāmbūla-gītādibhiḥ śrī-kṛṣṇaṃ paritoṣya",
  "GR14krdipc_u:2026_1": "culukodakena brahmārpaṇa-mantreṇa vakṣyamāṇa-svātma-samarpaṇaṃ kuryād ity arthaḥ || KrdC_3.56 ||",
  "GR14krdipc_u:2027": "vimarśaḥ : brahmārpaṇa-mantro, yathā-",
  "GR14krdipc_u:2028": "brahmārpaṇaṃ brahma-havir brahmāgnau brahmaṇā hutam |",
  "GR14krdipc_u:2029": "brahmaiva tena gantavyaṃ brahma-karma samādhinā || iti ||",
  "GR14krdipc_u:2030": "______________________________",
  "GR14krdipc_u:2031": "athāśaktaṃ praty āha-",
  "GR14krdipc_u:2032": "athavā saṅkucita-dhiyām ayaṃ vidhir mūrti-pañjarārabdhaḥ |",
  "GR14krdipc_u:2033": "yady aṣṭādaśa-lipinā sārṇa-padāṅgaiś ca veṇu-pūrvaiḥ proktaḥ // Krd_3.57 //",
  "GR14krdipc_u:2034": "athavā mandamatīnāṃ pūjakānāṃ pūjā-prakāro mūrti-pañjarādibhir ukta iyaṃ daśākṣareṇa pūjā aṣṭādaśākṣara-pūjām āha |",
  "GR14krdipc_u:2035": "yady aṣṭādaśākṣara-mantreṇa pūjā tadā kaca-bhuvi lalāṭādi-sthāneṣu mantrākṣara-nyāsa-pada-pañcāṅga-nyāsair veṇv-ādibhiś ca proktaḥ || KrdC_3.57 ||",
  "GR14krdipc_u:2036": "______________________________",
  "GR14krdipc_u:2037": "japa-vidhiṃ darśayati-",
  "GR14krdipc_u:2038": "suprasannam atha nanda-tanūjaṃ",
  "GR14krdipc_u:2039": "bhāvayan japatu mantram ananyaḥ |",
  "GR14krdipc_u:2040": "sārtha-saṃsmṛti-yathāvidhi-saṅkhyā-",
  "GR14krdipc_u:2041": "pūraṇe 'suyamanaṃ vidhadhīta // Krd_3.58 //",
  "GR14krdipc_u:2042": "athānantaraṃ mantrārtha-smaraṇa-pūrvakaṃ mūla-mantraṃ japatu |",
  "GR14krdipc_u:2043": "kiṃ kurvan ? suprasannaṃ pūrvokta-rūpam ātma-bhinnaṃ kṛṣṇaṃ hṛdi bhāvayan |",
  "GR14krdipc_u:2044": "punaḥ kimbhūtaḥ ?",
  "GR14krdipc_u:2045_0": "ananyas tat-paraḥ yathokta-japa-saṅkhyā-pūraṇe sati asuyamanaṃ prāṇāyāmaṃ kuryāt",
  "GR14krdipc_u:2045_1": "japārambhe cātra vidyādharācāryaḥ bāhya-pūjā-śaktau ātma-pūjānantaraṃ japaṃ kuryāt",
  "GR14krdipc_u:2045_2": "śaktau tu pūjānantaram ity āha || KrdC_3.58 ||",
  "GR14krdipc_u:2046": "______________________________",
  "GR14krdipc_u:2047": "prayoga-pūrva-kṛtyam āha-",
  "GR14krdipc_u:2048": "praṇava-puṭitaṃ bījaṃ japtvā śataṃ sahitāṣṭakaṃ",
  "GR14krdipc_u:2049": "nija-guru-mukhād āttān yogān yunaktu mahāmatiḥ |",
  "GR14krdipc_u:2050": "sad-amṛta-cid-ānandātmātho japaṃ ca samāpayed",
  "GR14krdipc_u:2051": "iti japa-vidhiḥ samyak prokto manu-dvitayāśritaḥ // Krd_3.59 //",
  "GR14krdipc_u:2052_0": "kāma-bījaṃ praṇava-puṭitaṃ sahitāṣṭakaṃ śatam aṣṭottara-śataṃ japtvā nija-guru-mukhāt",
  "GR14krdipc_u:2052_1": "prāptān yogān ātma-para-devatā-samāveśa-lakṣaṇān aṣṭama-paṭale vakṣyamāṇān mahāmatir yunaktu karotu |",
  "GR14krdipc_u:2053_0": "prakṛtam upasaṃharati-anantaraṃ sad-amṛta-cid-ānandātmāmuṃ japaṃ samāpayet ity anena",
  "GR14krdipc_u:2053_1": "prakāreṇa manu-dvitīyāśritaḥ daśākṣarāṣṭādaśākṣarāśritaḥ pūjā-prakāraḥ samyak prakāreṇoktaḥ || KrdC_3.59 ||",
  "GR14krdipc_u:2054": "______________________________",
  "GR14krdipc_u:2055": "ya imaṃ bhajate vidhiṃ naro",
  "GR14krdipc_u:2056": "bhavitāsau dayitaḥ śarīriṇām |",
  "GR14krdipc_u:2057": "api vāk-kamalaika-mandiraṃ",
  "GR14krdipc_u:2058": "paramaṃ te samupaiti tan-mahaḥ // Krd_3.60 //",
  "GR14krdipc_u:2059": "yo naro manuṣya imaṃ pūjā-prakāraṃ sevate 'sau śarīriṇām vallabho bhaviṣyati |",
  "GR14krdipc_u:2060": "tadā sarasvatī-lakṣmyor āvāso bhavitā ante deha-pātānantaraṃ tejaḥ samupaiti tad-rūpo bhavatīty arthaḥ || KrdC_3.60 ||",
  "GR14krdipc_u:2061": "sanātanaḥ : vidhiṃ vidhānaṃ puraścaraṇa-lakṣaṇam |",
  "GR14krdipc_u:2062": "acirāt śīghraṃ kamalāyāḥ sarva-sampatter ekaṃ mukhyaṃ mandiraṃ ca bhājanaṃ bhavati |",
  "GR14krdipc_u:2063": "api vāk-kamalaika-mandiram iti pāṭhāntare vācaḥ sarasvatyāḥ kamalāyāś caika-mandiram api bhavati ||",
  "GR14krdipc_u:2064": "KrdC_3.60 || (hbv 17.15)",
  "GR14krdipc_u:2065": "iti śrī-keśavācārya-viracitāyāṃ krama-dīpikāyāṃ",
  "GR14krdipc_u:2066": "caturtha-paṭalaḥ",
  "GR14krdipc_u:2067": "||3||",
  "GR14krdipc_u:2068": "**************************************************************************",
  "GR14krdipc_u:2069": "(4)",
  "GR14krdipc_u:2070": "caturtha-paṭalam",
  "GR14krdipc_u:2071": "atha mantra-japādau dīkṣitasyaivādhikāraḥ tad-uktam āgamāntare -",
  "GR14krdipc_u:2072": "dvijānām anupetānāṃ sva-karmādhyayanādiṣu |",
  "GR14krdipc_u:2073": "yathādhikāro nāstīha syāc copanayanād anu ||",
  "GR14krdipc_u:2074": "tathātrādīkṣitānāṃ tu mantradevārcanādiṣu |",
  "GR14krdipc_u:2075": "nādhikāro 'sty ataḥ kuryād ātmānaṃ śivasaṃstutam || iti |",
  "GR14krdipc_u:2076": "ato mantra-japa-pradhānāṅga-bhūtāṃ dīkṣāṃ kathayāmīty āha-",
  "GR14krdipc_u:2077": "kathyate sapadi mantra-varyayoḥ",
  "GR14krdipc_u:2078": "sādhanaṃ sakala-siddhi-sādhanam |",
  "GR14krdipc_u:2079": "yad vidhāya munayo mahīyasāṃ",
  "GR14krdipc_u:2080": "siddhim īyur iha nāradādayaḥ // Krd_4.1 //",
  "GR14krdipc_u:2081": "sapadi sāmprataṃ manu-varyayoḥ daśākṣarāṣṭākṣarayoḥ sādhyate vāñchitam aneneti |",
  "GR14krdipc_u:2082": "sādhanaṃ dīkṣaṇaṃ kathyate |",
  "GR14krdipc_u:2083": "kīdṛśam ?",
  "GR14krdipc_u:2084": "sakala-phala-sādhanaṃ yat kṛtvā nāradādayo munayaḥ mahatīṃ siddhim iha jagati prāptavantaḥ || KrdC_4.1 ||",
  "GR14krdipc_u:2085": "-o)O(o-",
  "GR14krdipc_u:2086": "dīkṣāyā guru-sādhyatvādau guru-lakṣaṇam āha-",
  "GR14krdipc_u:2087": "vipraṃ pradhvasta-kāma-prabhṛti-ripu-ghaṭaṃ nirmalāṅgaṃ gariṣṭhāṃ",
  "GR14krdipc_u:2088": "bhaktiṃ kṛṣṇāṅghri-paṅkeruha-yugala-rajorāgiṇīm udvahantam |",
  "GR14krdipc_u:2089": "vettāraṃ veda-śāstāgama-vimala-pathāṃ sammataṃ satsu dāntaṃ",
  "GR14krdipc_u:2090": "vidyāṃ yaḥ saṃvivitsuḥ pravaṇa-tanu-manā deśikaṃ saṃśrayeta // Krd_4.2 //",
  "GR14krdipc_u:2091": "yo vidyāṃ saṃvivitur mantraṃ samyak jñātum icchati sa etādṛśaṃ deśikaṃ guruṃ saṃśrayet seveta |",
  "GR14krdipc_u:2092": "kīdṛśam ? vipraṃ brāhmaṇa-jātam upadeśe kṣatriyāder anadhikārāt |",
  "GR14krdipc_u:2093": "punaḥ kīdṛśam ?",
  "GR14krdipc_u:2094_0": "prakarṣeṇa dūrībhūtā kāmādy-ari-ṣaḍ-varga-ghaṭā tayā pūtaṃ śarīraṃ yasya tathā taṃ",
  "GR14krdipc_u:2094_1": "kāma-krodhau lobha-mohau mada-matsarau ete ripavaḥ kāmādayaḥ lobhādy-upahata-cittasya",
  "GR14krdipc_u:2094_2": "nirantaraṃ pratyavāyotpattyā sevyatvābhāvāt |",
  "GR14krdipc_u:2095": "punaḥ kīdṛśam ?",
  "GR14krdipc_u:2096": "śrī-kṛṣṇa-caraṇa-kamala-yugale yad-rajas- tatra rāga-yuktām atiśāyitāṃ bhaktiṃ dhārayantam abhyaktasya puruṣārthānavāpteḥ |",
  "GR14krdipc_u:2097": "punaḥ kīdṛśam ?",
  "GR14krdipc_u:2098": "veda-śāstrāgama-sambandhi-vimala-mārgāṇāṃ jñātāram anyathā āgama-śāstra-vicārānupapatteḥ |",
  "GR14krdipc_u:2099": "punaḥ kīdṛśam ?",
  "GR14krdipc_u:2100": "satsu janeṣu madhye sammataṃ sajjanatvena prasiddham anyathā khalatvāt śuśrūṣānarhatvāt sac-chabdārtha eva na syāt |",
  "GR14krdipc_u:2101": "punaḥ kimbhūtam ? dāntaṃ vaśīkṛtendriyam avaśīkṛtendriyasya devatā-parāṅmukhatvāt |",
  "GR14krdipc_u:2102": "kīdṛśaḥ ?",
  "GR14krdipc_u:2103": "praṇatānamrā vinītātanuḥ kāyo mano hṛdayaṃ ca yasya sa tathā atrādhikaṃ mat-kṛta-śārada-tilake 'vagantavyam || KrdC_4.2 ||",
  "GR14krdipc_u:2104": "sanātanaḥ (hbv 1.34)",
  "GR14krdipc_u:2105": "- nirmalāṅgaṃ vyādhi-rahitaṃ, veda-śāstrāgamānāṃ ye vimalāḥ panthāno mārgās teṣāṃ vettāram |",
  "GR14krdipc_u:2106": "satsu satāṃ mataṃ sammatam |",
  "GR14krdipc_u:2107": "vidyāṃ saṃsāra-duḥkha-taraṇādy-upāyaṃ mantram |",
  "GR14krdipc_u:2108": "pravaṇā namrā vinītā deśikaika-parā vā tanur manaś ca yasya tathābhūtaḥ san |",
  "GR14krdipc_u:2109": "deśikaṃ gurum |",
  "GR14krdipc_u:2110": "evaṃ pravaṇa-tanu-manas-tvādi śruty-ukta-samitpāṇitvādi ca gurūpasatter ādya-prakāro jñeyaḥ || KrdC_4.2 ||",
  "GR14krdipc_u:2111": "-o)O(o-",
  "GR14krdipc_u:2112": "guru-sevā-prakāram āha-",
  "GR14krdipc_u:2113": "santoṣayed akuṭilādretarāntarātmā",
  "GR14krdipc_u:2114": "taṃ svair dhanaiś ca vapuṣāpy anukūlavāṇyā |",
  "GR14krdipc_u:2115": "abda-trayaṅkamalanābhadhiyā'tidhīras",
  "GR14krdipc_u:2116": "tuṣṭe vivakṣatu gurāv atha mantra-dīkṣām // Krd_4.3 //",
  "GR14krdipc_u:2117": "athānantaram ukta-lakṣaṇaṃ guruṃ vatsara-trayaṃ padmanābha-buddhyā santoṣayet |",
  "GR14krdipc_u:2118": "kaiḥ ? svīya-dravyaiḥ tathā śarīreṇa tathā priya-vacanena |",
  "GR14krdipc_u:2119": "kīdṛśaḥ ? sudhīraḥ paṇḍitaḥ |",
  "GR14krdipc_u:2120": "punaḥ kīdṛśaḥ ?",
  "GR14krdipc_u:2121": "avakro 'tisnigdho antarātmā antaḥkaraṇaṃ yasya sa tathā athānantaraṃ tuṣṭe gurau mantra-dīkṣāṃ vivakṣatu vaktum icchatu śiṣya eva yat tv anyatroktam -",
  "GR14krdipc_u:2122": "ekābdena bhaved vipro bhaved abda-dvayān nṛpaḥ |",
  "GR14krdipc_u:2123": "bhaved abda-trayair vaiśyaḥ śūdro varṣa-catuṣṭayaiḥ || iti |",
  "GR14krdipc_u:2124": "anyathā tu -",
  "GR14krdipc_u:2125": "triṣu varṣeṣu viprasya ṣaḍ-varṣeṣu nṛpasya ca |",
  "GR14krdipc_u:2126": "viśo navasu varṣeṣu parīkṣeteti śasyate |",
  "GR14krdipc_u:2127": "samāsv api dvādaśasu teṣāṃ ye vṛṣalādayaḥ || iti boddhavyam |",
  "GR14krdipc_u:2128": "vihita-nakṣatrādikaṃ mat-kṛta-śāradā-tilakodyote boddhavyam || KrdC_4.3 ||",
  "GR14krdipc_u:2129": "-o)O(o-",
  "GR14krdipc_u:2130": "kalāvaty-ādi-bhedena dīkṣāyā bahu-vidhatvāt mayā punar atra prapañca-sāroktā kriyāvatī dīkṣaiva saṅkṣepeṇa pradarśyate ity āha-",
  "GR14krdipc_u:2131": "prapañca-sāra-prathitā tu dīkṣā",
  "GR14krdipc_u:2132": "saṃsmāryate samprati-sarva-siddhyai |",
  "GR14krdipc_u:2133": "ṛte yayā santata-jāpino 'pi",
  "GR14krdipc_u:2134": "siddhiṃ na vai dāsyati mantra-pūgaḥ // Krd_4.4 //",
  "GR14krdipc_u:2135": "samprati dīkṣā kriyāvatī saṃsmāryate tasyāḥ smaraṇa-mātraṃ kriyate na tu samyag abhidhīyate |",
  "GR14krdipc_u:2136": "atra hetuḥ yataḥ prapañca-sāre vivicyoktā |",
  "GR14krdipc_u:2137": "kim artham abhidhīyate ?",
  "GR14krdipc_u:2138": "sarveṣāṃ phalānāṃ prāptyai yayā dīkṣayā vinā sarvadā japa-kartuḥ puruṣasya mantra-samūhaḥ phalaṃ yasmān na dadāti | yad āhuḥ -",
  "GR14krdipc_u:2139": "mantra-vargānusāreṇa sākṣāt-kṛtyeṣṭa-devatām |",
  "GR14krdipc_u:2140": "guruś ced bodhayec chiṣyaṃ mantra-dīkṣeti socyate || iti |",
  "GR14krdipc_u:2141": "-o)O(o-",
  "GR14krdipc_u:2142": "atha śodhita-śālādi-sthāne maṇḍapa-pūrva-kṛtyaṃ vāstu-balim āha-",
  "GR14krdipc_u:2143": "atha puro vidadhīta bhuvaḥ sthalīm",
  "GR14krdipc_u:2144": "adhi yathāvidhi vāstu-baliṃ budhaḥ |",
  "GR14krdipc_u:2145": "acala-dor-mitam atra tu maṇḍapaṃ",
  "GR14krdipc_u:2146": "masṛṇa-vedikam āracayet tataḥ // Krd_4.5 //",
  "GR14krdipc_u:2147": "athānantaraṃ prathamaṃ bhuvaḥ sthalīm adhi pṛthivyām upari yathāvidhi yathokta-prakāreṇa vāstu-baliṃ budho puro dadyāt |",
  "GR14krdipc_u:2148": "atra bali-dānādi-vidhiś ca mat-kṛta-śārada-tilakoddyote boddhavyaḥ |",
  "GR14krdipc_u:2149": "tatas tad-anantaram atra saṃskṛta-bhūmau maṇḍapaṃ kuryāt |",
  "GR14krdipc_u:2150": "kīdṛśam ? acala-dor-mitam sapta-hasta-parimitam |",
  "GR14krdipc_u:2151": "tu-śabdo anukta-samuccayārthaḥ |",
  "GR14krdipc_u:2152": "tena pañca-hasta-parimitaṃ nava-hasta-mitaṃ ceti boddhavyam |",
  "GR14krdipc_u:2153": "punaḥ kīdṛśaṃ ? masṛṇa-vedikaṃ cikkaṇa-vedikam uktṛṣṭa-vedikam ity arthaḥ || KrdC_4.5 ||",
  "GR14krdipc_u:2154": "______________________________",
  "GR14krdipc_u:2155": "triguṇa-tantu-yujā kuśa-mālayā",
  "GR14krdipc_u:2156": "parivṛtaṃ prakṛti-dhvaja-bhūṣitam |",
  "GR14krdipc_u:2157": "mukha-catuṣka-payas-taru-toraṇaṃ",
  "GR14krdipc_u:2158": "sita-vitāna-virājitam ujjvalam // Krd_4.6 //",
  "GR14krdipc_u:2159": "punaḥ kīdṛśaṃ ? kuśa-mālayā veṣṭitam |",
  "GR14krdipc_u:2160": "kimbhūtayā ? śveta-rakta-śyāma-varṇa-tantu-yuktayā yad vā triguṇī-kṛta-sūtra-yuktayā |",
  "GR14krdipc_u:2161": "punaḥ kīdṛśaṃ ? aṣṭabhir dhvajair śobhitaṃ prakṛtir aṣṭa-saṅkhyayā |",
  "GR14krdipc_u:2162": "punaḥ kīdṛśaṃ ?",
  "GR14krdipc_u:2163": "mukha-catuṣke dvāra-catuṣṭaye payas-tarubhir kṣīra-vṛkṣaiḥ toraṇaṃ bahir dvāraṃ yatra tādṛśam |",
  "GR14krdipc_u:2164": "kṣīra-vṛkṣās tu aśvatthodumbara-plakṣa-nyagrodhākhyāḥ |",
  "GR14krdipc_u:2165": "punaḥ kīdṛśaṃ ? śubhra-candrātapena śobhitam |",
  "GR14krdipc_u:2166": "punaḥ kīdṛśaṃ ? ujjvalaṃ nirmalam || KrdC_4.6 ||",
  "GR14krdipc_u:2167": "______________________________",
  "GR14krdipc_u:2168": "kuṇḍa-vidhim āha-",
  "GR14krdipc_u:2169": "vasu-triguṇitāṅgula-pramita-khāta-tārāyātaṃ",
  "GR14krdipc_u:2170": "vasor vasupater atho kakubhi-dhiṣṇyam asmin budhaḥ |",
  "GR14krdipc_u:2171": "karotu vasu-mekhalaṃ vasu-gaṇārdha-koṇaṃ pratīcy-",
  "GR14krdipc_u:2172": "avasthita-gajā-dhara-pratima-yoni-saṃlakṣitam // Krd_4.7 //",
  "GR14krdipc_u:2173": "athānantaram asmin maṇḍape budhaḥ vasor vahner dhiṣṇyaṃ kuṇḍaṃ karotu |",
  "GR14krdipc_u:2174": "kīdṛśaṃ ? vasur aṣṭa-saṅkhyā aṣṭau vasavaḥ iti prasiddheḥ |",
  "GR14krdipc_u:2175": "teṣāṃ vasūnāṃ triguṇāni caturviṃśāṅgulāni,",
  "GR14krdipc_u:2176": "taiḥ pramitaṃ tat-pramāṇaṃ khātasya gartasya uccatvaṃ vistāraś ca yatra tādṛśam |",
  "GR14krdipc_u:2177": "kutra ? vasupateḥ kuberasya kakubhi diśi uttarasyām |",
  "GR14krdipc_u:2178": "punaḥ kīdṛśaṃ ? vasu-mekhalam |",
  "GR14krdipc_u:2179": "atra vasu-śabdena agnir ucyate |",
  "GR14krdipc_u:2180": "sa ca gārhapatyāhavanīyety ādi trividhaḥ |",
  "GR14krdipc_u:2181": "punaḥ kīdṛśaṃ ? vasu-gaṇārdha-koṇaṃ catuṣkoṇam |",
  "GR14krdipc_u:2182": "punaḥ kīdṛśaṃ ? paścima-diśy avasthitaṃ gajo 'ṣta-sadṛśa-dvādaśāṅgulāyāmā yā yonis tayā bhūṣitam |",
  "GR14krdipc_u:2183": "tad uktam-dvādaśāṅguli-rūpatvād yoniḥ syād dvādaśāṅguliḥ iti |",
  "GR14krdipc_u:2184": "aparo 'tra viśeṣaḥ śāradā-tilakato 'vagantavyaḥ",
  "GR14krdipc_u:2185": "|| KrdC_4.7 ||",
  "GR14krdipc_u:2186": "______________________________",
  "GR14krdipc_u:2187": "adhunā rāśi-maṇḍala-vidhiṃ-",
  "GR14krdipc_u:2188": "tato maṇḍape gavya-gandhāmbu-sikte",
  "GR14krdipc_u:2189": "likhen maṇḍalaṃ samyag aṣṭa-cchadābjam |",
  "GR14krdipc_u:2190": "sa-vṛtta-trayaṃ rāśi-pīṭhāṅghri-vīthi-",
  "GR14krdipc_u:2191": "caturdhāra-śobhopaśobhāsra-yuktam // Krd_4.8 //",
  "GR14krdipc_u:2192": "tato maṇḍapānantaram asmin maṇḍape samyak yathokta-prakāreṇa maṇḍalaṃ likhet |",
  "GR14krdipc_u:2193": "kīdṛśe ? gavyaiḥ pañca-gavyaiḥ śāradā-tilakokta-vaiṣṇava-gandhāṣṭaka-jalena prokṣite |",
  "GR14krdipc_u:2194": "kīdṛśaṃ ? aṣṭa-dala-padma-sahitam |",
  "GR14krdipc_u:2195": "punaḥ kīdṛśaṃ ? vṛtta-traya-sahitam |",
  "GR14krdipc_u:2196": "punaḥ rāśayo meṣādayaḥ pīṭhaṃ kalasa-sthāpana-sthānaṃ tasyāṅghri-pīṭha-pātra-catuṣṭayaṃ catasro vīthayaḥ catvāri-dvārāṇi śobhā upaśobhā asraṃ koṇam etair yuktam |",
  "GR14krdipc_u:2197": "ayam arthaḥ-sārdha-hasta-dvaya-pramāṇena samaṃ catur-asram bhū-bhāgaṃ pariṣkṛtya tatra pūrvāparāyatāni saptadaśa-sūtrāṇi pālayet |",
  "GR14krdipc_u:2198": "evaṃ sati ṣaṭ-pañcaāśad uttaraṃ dvi-śataṃ koṣṭhānāṃ bhavati |",
  "GR14krdipc_u:2199": "tatra koṣṭha-vibhāgo madhye ṣoḍaśabhiḥ koṣṭhair vṛtta-trayānvitaṃ padmaṃ",
  "GR14krdipc_u:2200": "likhet |",
  "GR14krdipc_u:2201": "(tatra ca padmopari-śiṣṭe pīṭhaṃ tad-aṅgaṃ ca likhet |",
  "GR14krdipc_u:2202": "tad-bahir aṣṭādhika-catvāriṃśatā-dvādaśa-rāśīn likhet |",
  "GR14krdipc_u:2203": "tad-bahiḥ ṣaṭ-triṃśatā-pīṭhaṃ pīṭhāṅgaṃ ca likhet |",
  "GR14krdipc_u:2204": "(tad-bahir aśītibhiḥ padair likhet |",
  "GR14krdipc_u:2205": ")",
  "GR14krdipc_u:2206": "atredaṃ boddhavyaṃ padmasya dalāgra-sthaṃ vṛttaṃ pīṭha-śaktiś ca etayor madhye pūrva-dakṣiṇa-paścimottaraṃ sūtra-catuṣṭayaṃ dadyāt |",
  "GR14krdipc_u:2207": "anantaraṃ dvādaśādhikaiḥ śatapadair dvāra-śobhopaśobhā-koṇāni vilikhet |",
  "GR14krdipc_u:2208": "tatra sarvasyāṃ diśi dvāraṃ ṣaṭ-padam |",
  "GR14krdipc_u:2209": "tatra prakāraḥ bāhya-paṅkti-gata-madhya-koṣṭha-dvayaṃ tad-antargata-paṅkti-gatamadhya-koṣṭha-dvayam iti dvārasyaikasmin bhāge koṣṭha-catuṣṭayenaikā śobhā bhavati |",
  "GR14krdipc_u:2210": "tatra bāhya-paṅkti-gatam eka-koṣṭhaṃ tad-antargata-paṅkti-gataṃ koṣṭha-trayam iti | evaṃ",
  "GR14krdipc_u:2211": "koṣṭha-catuṣṭayenaikopaśobhā bhavati |",
  "GR14krdipc_u:2212": "atra bāhya-paṅkti-gata-koṣṭha-traya-tad-antargata-paṅkti-gatam ekaṃ koṣṭham iti tathā koṣṭha-ṣaṭkena koṇam iti |",
  "GR14krdipc_u:2213": "evam aparasmin bhāge 'pi śobhopaśobhā-koṇāni boddhavyāni |",
  "GR14krdipc_u:2214": "evaṃ dik-catuṣṭaye 'pi militvā dvādaśādhikaṃ śataṃ bhavatīti |",
  "GR14krdipc_u:2215": "atrānuktaṃ śāradā-tilake bodhyam || KrdC_4.8 ||",
  "GR14krdipc_u:2216": "______________________________",
  "GR14krdipc_u:2217": "tato deśikaḥ snāna-pūrvaṃ vidhānaṃ",
  "GR14krdipc_u:2218": "vidhāyātma-pūjāvasānaṃ vidhijñaḥ |",
  "GR14krdipc_u:2219": "sva-vāmāgrataḥ śaṅkham apy arghya-pādyā-",
  "GR14krdipc_u:2220": "camādyāni pātrāṇi sampūritāni // Krd_4.9 //",
  "GR14krdipc_u:2221": "vidhāyānyataḥ puṣpa-gandhākṣatādyaṃ",
  "GR14krdipc_u:2222": "kara-kṣālanaṃ pṛṣṭhataś cāpi pātram |",
  "GR14krdipc_u:2223": "pradīpāvalī-dīpite sarvam anyat",
  "GR14krdipc_u:2224": "sva-dṛg-gocare sādhanaṃ cādadīta // Krd_4.10 //",
  "GR14krdipc_u:2225_0": "tad-anantaraṃ vidhijñaḥ āgamokta-prakārajñaḥ deśiko guruḥ snāna-pūrvakaṃ vidhānaṃ",
  "GR14krdipc_u:2225_1": "sva-gṛhyoktādi-snāna-vidhim ātma-pūjā-paryantaṃ samāpya sva-vāmāgre śaṅkhārghya-pādyā-camānīya-pātrāṇi",
  "GR14krdipc_u:2225_2": "jalādi-svaccha-dravyaiḥ sampūritāni |",
  "GR14krdipc_u:2226_0": "kṛtvā yathottaraṃ sthāpayitvānyato dakṣiṇa-bhāge puṣpāṇi pūjā-dravyāṇi nidhāya kara-prakṣālaṇa-pātram",
  "GR14krdipc_u:2226_1": "ekaṃ pṛṣṭha-deśe nidhāya sarvam anyat sādhanam upakaraṇaṃ sva-dṛg-gocare cakṣur-gocare",
  "GR14krdipc_u:2226_2": "pradīpa-śreṇi-virājite sthāpayet |",
  "GR14krdipc_u:2227": "atrāparo viśeṣaḥ śrī-paramānanda-bhaṭṭācārya-kṛte prapañca-sāra-vivaraṇe draṣṭavyaḥ || KrdC_4.9-10 ||",
  "GR14krdipc_u:2228": "______________________________",
  "GR14krdipc_u:2229": "vāyavyāśādīśa-paryantam arcya-",
  "GR14krdipc_u:2230": "pīṭhasyodag-gauravī paṅktir ādau |",
  "GR14krdipc_u:2231": "pūjyo 'nyatrāpy āmbikeyaḥ karābjaiḥ",
  "GR14krdipc_u:2232": "pāśaṃ dantaṃ śṛṇya-bhītī dadhānaḥ // Krd_4.11 //",
  "GR14krdipc_u:2233": "pīṭhasya rāśi-pīṭhasya udak uttara-bhāge vāyavya-koṇād īśāna-koṇa-paryantaṃ guru-sambandhinī paṅktir ādau prathamataḥ pūjyā |",
  "GR14krdipc_u:2234": "prayogas tu oṃ gurubhyo namaḥ iti |",
  "GR14krdipc_u:2235": "anyatra dakṣiṇa-bhāge āmbikeyo gaṇapatiḥ pūjyaḥ |",
  "GR14krdipc_u:2236": "kīdṛśaṃ ? hasta-padmaiḥ sva-dantaṃ śṛṇim aṅkuśam abhayaṃ dadhānaḥ || KrdC_4.11 ||",
  "GR14krdipc_u:2237": "______________________________",
  "GR14krdipc_u:2238": "adhunā kalaśa-sthāpana-prakāraṃ darśayati yato deśika ity ādinā-",
  "GR14krdipc_u:2239": "ārādhyādhāra-śakty-ādy-amara-caraṇa-pāvadhyatho madhya-bhāge",
  "GR14krdipc_u:2240": "dharmādīn vahnir akṣaḥ-pavana-śiva-gatān dikṣv adharmādikāṃś ca |",
  "GR14krdipc_u:2241": "madhye śeṣābja-bimba-tritaya-guṇa-gaṇātmādikaṃ keśarāṇāṃ",
  "GR14krdipc_u:2242": "vahner madhye ca śaktīr nava-samabhiyajet pīṭha-mantreṇa bhūyaḥ // Krd_4.12 //",
  "GR14krdipc_u:2243_0": "athānantaraṃ maṇḍala-madhya-bhāge ādhāra-śaktim ārabhya kalpa-vṛkṣa-paryantam ārādhya",
  "GR14krdipc_u:2243_1": "pūjayitvā pīṭha-nyāsa-krameṇa vahnīti agny-ādi-koṇa-gatān dharmādīn pūrvādi-caturdikṣu",
  "GR14krdipc_u:2243_2": "adharmādīn tathā madhye śeṣaṃ padmaṃ tathā sūrya-soma-vahnīnāṃ bimba-trayaṃ dvī̀adaśa-ṣoḍaśa-daśa-kalā-vyāptaṃ",
  "GR14krdipc_u:2243_3": "maṇḍala-trayaṃ tathātmādi-catuṣṭayaṃ pūjayet |",
  "GR14krdipc_u:2244": "atha keśarāṇāṃ madhye karṇikāyāṃ cca vimalādyā nava-śaktīḥ pūrvādi-krameṇa pūjayet |",
  "GR14krdipc_u:2245": "bhūyaḥ punar api pūrvoktena pīṭha-mantreṇa pīṭhaṃ pūjayed ity arthaḥ || KrdC_4.12 ||",
  "GR14krdipc_u:2246": "______________________________",
  "GR14krdipc_u:2247": "tataḥ śālīn madhyekamalam amalāṃs taṇḍula-varān",
  "GR14krdipc_u:2248": "api nyasyed darbhāṃs tad upari ca kūrcākṣata-yutān |",
  "GR14krdipc_u:2249": "nyaset prādakṣiṇyāt tad-upari kṛśānor daśa kalā-",
  "GR14krdipc_u:2250": "ya-kārādy-arṇādyā yajatu ca sugandhādibhir imāḥ // Krd_4.13 //",
  "GR14krdipc_u:2251": "tad-anantaraṃ madhye-kamalaṃ kamala-madhye śālīn āḍhaka-parimitān tathā śubhrān śāly-aṣṭa-bhāga-parimitān taṇḍulān śreṣṭhān nyasyet sthāpayet | yad uktaṃ-",
  "GR14krdipc_u:2252": "śālīn vai karṇikāyāṃ ca nikṣipyāḍhaka-saṃmitān |",
  "GR14krdipc_u:2253": "taṇḍulāṃś ca tad-aṣṭāṃśān darbhaiḥ kūrcaiḥ pravinyaset || iti |",
  "GR14krdipc_u:2254": "tad-upari taṇḍulopari kūrcākṣata-yuktān darbhān vinyaset |",
  "GR14krdipc_u:2255": "kuśa-traya-ghaṭito brahma-granthiḥ kūrca-śabdenocyate kūrcaḥ kuśa-muṣṭir iti tripāṭhinaḥ |",
  "GR14krdipc_u:2256": "tad-upari kūrcopari kṛśānor vahner daśa kalā ya-kārādayo daśa-varṇā ādyāḥ prathamā yāsāṃ tāḥ prādakṣiṇyena nyaset tad-anantaraṃ imā daśa kalā gandhādibhiḥ pūjayet |",
  "GR14krdipc_u:2257": "tāś ca-",
  "GR14krdipc_u:2258": "dhūmrārcir-ūṣmā-jvalinī-jvālinī-visphuliṅginī |",
  "GR14krdipc_u:2259": "suśrīḥ surūpā kapilā havya-vahā kavyavahā || iti |",
  "GR14krdipc_u:2260": "prayogas tu dhūmrārciṣe nama iti || KrdC_4.13 ||",
  "GR14krdipc_u:2261": "______________________________",
  "GR14krdipc_u:2262": "nyaset kumbhaṃ tatra triguṇita-lasat-tantu-kalitaṃ",
  "GR14krdipc_u:2263": "japaṃs tāraṃ dhūpaiḥ suparimalitaṃ joṅkaṭamayaiḥ |",
  "GR14krdipc_u:2264": "kabhādyaiḥ kumbhe 'smin ṭha-ḍa-vasitibhir varṇa-yugalaiḥ",
  "GR14krdipc_u:2265": "tathānyasyābhyarcyās tad-anu kha-maṇer dvādaśa kalāḥ // Krd_4.14 //",
  "GR14krdipc_u:2266": "tatra daśa-kalā-maye kūrce tī̀aram oṅkāram uccaran kumbhaṃ nyaset |",
  "GR14krdipc_u:2267": "kumbhas tu suvarṇādi-nirmitaḥ | tad uktam-",
  "GR14krdipc_u:2268": "sauvarṇaṃ rājataṃ vāpi mṛṇmayaṃ vā yathoditam |",
  "GR14krdipc_u:2269": "kṣāṇayed astra-mantreṇa kumbhaṃ samyak sureśvari || iti |",
  "GR14krdipc_u:2270": "kīdṛśam ?",
  "GR14krdipc_u:2271": "grīvāyāṃ triguṇitā lasantaḥ śobhamānā ye tantavaḥ kanyā-kartita-kārpāsa-sūtrāṇi taiḥ kalitam astra-mantreṇa veṣṭitam |",
  "GR14krdipc_u:2272": "punaḥ kīdṛśam ?",
  "GR14krdipc_u:2273": "joṅkaṭa-mayaiḥ kṛṣṇāguru-pradhānair dhūpaiḥ sudhūpitaṃ tad-anantaraṃ khamaṇeḥ sūryasya dvādaśa-kalā asmin kumbhe nyasya anantaraṃ pūjyāḥ |",
  "GR14krdipc_u:2274": "kaiḥ ? varṇa-yugalaiḥ |",
  "GR14krdipc_u:2275": "kīdṛśaiḥ ? kabhādyaiḥ ka-kāra-bha-kārādyaiḥ |",
  "GR14krdipc_u:2276": "punaḥ kīdṛśaiḥ ? ṭha-ḍa-vasitibhiḥ ṭha-kāra-ḍa-kārāvasānaiḥ |",
  "GR14krdipc_u:2277": "ayam arthaḥ-anuloma-paṭhita-ka-kārādy-ekaikam akṣaraṃ pratiloma-paṭhita-bha-kārādy-ekaikam akṣareṇa sahitaṃ tapiny-ādiṣu dvādaśa-kalāsu saṃyojya nyāsādikaṃ kāryam | tāś ca-",
  "GR14krdipc_u:2278": "tapanī tāpanī dhūmrā bhrāmarī jvālinī ruciḥ |",
  "GR14krdipc_u:2279": "suṣumṇā bhogadā viśvā bodhinī dhāriṇī kṣamā || iti |",
  "GR14krdipc_u:2280": "prayogas tu-kaṃ bhaṃ tapinyai namaḥ | khaṃ vaṃ tāinyai namaḥ ity ādi kāryam ||14||",
  "GR14krdipc_u:2281": "______________________________",
  "GR14krdipc_u:2282": "evaṃ saṅkalpyāgnim ādhāra-rūpaṃ",
  "GR14krdipc_u:2283": "bhānuṃ tadvat kumbha-rūpaṃ vidhijñaiḥ |",
  "GR14krdipc_u:2284": "nyasyet tasminn akṣatādyaiḥ sametaṃ",
  "GR14krdipc_u:2285": "kūrcaṃ svarṇai ratna-varyaiḥ pradīptam // Krd_4.15 //",
  "GR14krdipc_u:2286_0": "evam anena prakāreṇādhāra-rūpam agniṃ saṅkalpya tadvat kumbha-rūpaṃ bhānuṃ vicintya",
  "GR14krdipc_u:2286_1": "tasmin kumbhe vidhijña āgamokta-prakārābhijñaḥ mūla-mantreṇākṣatādyaiḥ sahitaṃ kūrcaṃ",
  "GR14krdipc_u:2286_2": "pūrvokta-lakṣaṇaiḥ suvarṇa-ratna-varyair nava-ratnaiḥ śobhitaṃ nyaset |",
  "GR14krdipc_u:2287": "tad uktaṃ bhairaveṇa-",
  "GR14krdipc_u:2288": "etān nayitvā tan-madhye śukla-puṣpaṃ sitākṣatam |",
  "GR14krdipc_u:2289": "nava-ratnaṃ ca kūrcaṃ ca mūlenaiva vinikṣipet || iti || KrdC_4.15 ||",
  "GR14krdipc_u:2290": "______________________________",
  "GR14krdipc_u:2291": "atha kvātha-toyaiḥ kṣakārādi-varṇair",
  "GR14krdipc_u:2292": "akārāvasānaiḥ samāpūrayet tam |",
  "GR14krdipc_u:2293": "svamantra-trijāpāvasānaṃ payobhir",
  "GR14krdipc_u:2294": "gavāṃ pañca-gavyair jalaiḥ kevalair vā // Krd_4.16 //",
  "GR14krdipc_u:2295_0": "athānantaraṃ pīṭha-kumbhayor aikyaṃ vicintya pañcāśad-varṇair oṣadhi-toyaiḥ palāśa-tvag-jalaiḥ",
  "GR14krdipc_u:2295_1": "kṣīra-druma-tvak-kvātha-jalair vā sarvauṣadhi-jalair vā gavāṃ payobhir vā pañca-gavyair",
  "GR14krdipc_u:2295_2": "vā kevala-jalaiḥ karpūrādi-jalair vā tīrtha-jalair vā kṣa-kārādi-varṇair akārāvasānair",
  "GR14krdipc_u:2295_3": "viloma-mātṛkābhiḥ sva-mantra-trijapāvasānaṃ mūla-mantra-vāra-traya-japī̀antaṃ yathā",
  "GR14krdipc_u:2295_4": "syād evaṃ pūrayet || KrdC_4.16 ||",
  "GR14krdipc_u:2296": "______________________________",
  "GR14krdipc_u:2297": "kalaśa-jale 'smin vasu-yuga-saṅkhyāḥ",
  "GR14krdipc_u:2298": "svara-gaṇa-pūrvā nyasatu tathaiva |",
  "GR14krdipc_u:2299": "uḍupa-kalās tāḥ salila-sugandhā-",
  "GR14krdipc_u:2300": "kṣata-sumanobhis tad-anu yajeta // Krd_4.17 //",
  "GR14krdipc_u:2301": "tasmin kalaśa-jale uḍupa-kalāś candra-kalāḥ vasu-yuga-saṅkhyāḥ ṣoḍaśa-saṅkhyāḥ svara-gaṇa-pūrvā a-kārādi-varṇa-pūrvā nyasatu |",
  "GR14krdipc_u:2302": "tad-anu tad-anantaraṃ tāś candra-kalās tathaiva tenaiva krameṇa puṣpāñjalibhiḥ pūjayet | tāś coktāḥ-",
  "GR14krdipc_u:2303": "amṛtā mānadā pūṣā tuṣṭiḥ puṣṭī ratir dhṛtiḥ |",
  "GR14krdipc_u:2304": "śaśinī candrikā kāntir jyotsnā śrīḥ prītir aṅgadā |",
  "GR14krdipc_u:2305": "pūrṇā pūrṇāmṛtā ca || iti |",
  "GR14krdipc_u:2306": "______________________________",
  "GR14krdipc_u:2307": "adhunā vaiṣṇava-gandhāṣṭakam āha-",
  "GR14krdipc_u:2308": "udīcya-kuṣṭa-kuṅkumāmbu-loha-sajjaṭāmuraiḥ |",
  "GR14krdipc_u:2309": "saśītam ity udīritaṃ hareḥ priyāṣṭa-gandhakam // Krd_4.18 //",
  "GR14krdipc_u:2310_0": "udīcyam uśīraṃ kuṣṭaṃ kuṅkumam ambu-bālā netra-bālā lohaḥ kṛṣṇāgurur jaṭayā saha",
  "GR14krdipc_u:2310_1": "murā jaṭā māṃsī ca etaiḥ saha śītaṃ candanam iti hareḥ priya-kāri-gandhāṣṭakam uktam || KrdC_4.18 ||",
  "GR14krdipc_u:2311": "______________________________",
  "GR14krdipc_u:2312": "śaṅkha-pūraṇam āha-",
  "GR14krdipc_u:2313": "kvātha-toya-paripūritodare",
  "GR14krdipc_u:2314": "saṃviloḍya vidhināṣṭa-gandhakam |",
  "GR14krdipc_u:2315": "soma-sūrya-śikhināṃ pṛthak-kalāḥ",
  "GR14krdipc_u:2316": "seca-karma viniyojayet kramāt // Krd_4.19 //",
  "GR14krdipc_u:2317_0": "udare śaṅkhe vidhināgamokta-prakāreṇa mūla-manteṇa pūrvokta-kvātha-jalena paripūrite",
  "GR14krdipc_u:2317_1": "gandhī̀aṣṭakaṃ namo-mantreṇa saviloḍya dattvā soma-sūrya-vahnīnāṃ kalāḥ pṛthak samāvāhya",
  "GR14krdipc_u:2317_2": "seca-karma prāṇa-pratiṣṭhā-karma krameṇa viniyojayet kuryāt || KrdC_4.19 ||",
  "GR14krdipc_u:2318": "______________________________",
  "GR14krdipc_u:2319": "tadvad ākṣara-bhavās tu kādibhiṣ",
  "GR14krdipc_u:2320": "ṭādibhiḥ punar ukārajāḥ kalāḥ |",
  "GR14krdipc_u:2321": "pādibhir malipijās tu bindujāḥ",
  "GR14krdipc_u:2322": "ṣādibhiḥ svara-gaṇena nāda-jāḥ // Krd_4.20 //",
  "GR14krdipc_u:2323_0": "pūrvokta-prakāreṇa ākṣara-bhavā a-kārākṣara-bhavā daśa kalāḥ kādibhiḥ ka-kārādibhir",
  "GR14krdipc_u:2323_1": "daśabhir akṣaraiḥ sahitāḥ punar u-kāra-jā u-kārākṣara-bhavā daśa kalāḥ ṭādibhir daśabhir",
  "GR14krdipc_u:2323_2": "akṣaraiḥ sahitās tathā malipi-jā ma-kārākṣara-bhavā daśa kalāḥ pādibhir daśabhir",
  "GR14krdipc_u:2323_3": "akṣaraiḥ sahitās tathā bindujā bindu-prabhavāḥ catasraḥ kalāḥ ṣādibhiś catur-akṣaraiḥ",
  "GR14krdipc_u:2323_4": "sahitāḥ tathā nādajā nāda-prabhavāḥ ṣoḍaśca kalāḥ svara-samūhena ṣoḍaśabhiḥ svaraiḥ",
  "GR14krdipc_u:2323_5": "sahitāḥ śaṅkha-salile nyasyāḥ | tāś ca-",
  "GR14krdipc_u:2324": "sṛṣṭir ṛddhiḥ smṛtir medhā kāntir lakṣmīr dhṛitḥ sthirā |",
  "GR14krdipc_u:2325": "sthitiḥ siddhir akārotthāḥ kalā daśa samīritaḥ ||",
  "GR14krdipc_u:2326": "jarā ca pālinī śāntir aiśvarī rati-kāmike |",
  "GR14krdipc_u:2327": "varadā hlādinī prītir dīrghā cokāra-jāḥ kalāḥ ||",
  "GR14krdipc_u:2328": "tīkṣṇā raudrā bhayā nidrā tantīr kṣut krodhanī kriyā |",
  "GR14krdipc_u:2329": "utkārī caiva mṛtyuś ca makārākṣarajāḥ kalāḥ ||",
  "GR14krdipc_u:2330": "nivṛttiś ca pratiṣṭhā ca vidyā śāntis tathaiva ca |",
  "GR14krdipc_u:2331": "indhikā dīpikā caiva recikā mocikā parā ||",
  "GR14krdipc_u:2332": "sūkṣmā sūkṣmāmṛtā jñānājñānā cāpy āyanī tathā |",
  "GR14krdipc_u:2333": "vyāpinī vyoma-rūpā ca anantā nāda-sambhavāḥ || iti |",
  "GR14krdipc_u:2334": "prayogaś ca kaṃ sṛṣṭyai nama ity ādi || KrdC_4.20 ||",
  "GR14krdipc_u:2335": "______________________________",
  "GR14krdipc_u:2336": "samāvāhanānte 'susaṃsthāpanāt prāk",
  "GR14krdipc_u:2337": "ṛcas tatra tatrābhijapyā budhena |",
  "GR14krdipc_u:2338": "samabhyarcya tās tāḥ pṛthak tac ca pātho",
  "GR14krdipc_u:2339": "'rpayen mūla-mantreṇa kumbhe yathāvat // Krd_4.21 //",
  "GR14krdipc_u:2340": "samāvāhanasyānte 'susaṃsthāpanāt prāk prāṇa-pratiṣṭhāyāḥ pūrvaṃ tatra tatra sthāne paṇḍitena dhāryāś cābhijapyāḥ paṭhanīyāḥ |",
  "GR14krdipc_u:2341": "ayam arthaḥ-śaṅkha-jale 'kāra-prabhava-ka-kārādi-kalāvāhanānantaraṃ prāṇa-pratiṣṭhāyāḥ pūrvaṃ haṃsaḥ śuciṣad iti ṛcaṃ paṭhet |",
  "GR14krdipc_u:2342": "u-kāra-prabhava-ṭadi-kalāvāhanānantaraṃ pratad viṣṇuḥ iti ṛcaṃ paṭhet |",
  "GR14krdipc_u:2343": "ma-kārādi-prabhava-pa-kārādi-kalāvāhanānantaraṃ tat savitur ity ādi ṛcaṃ paṭhet |",
  "GR14krdipc_u:2344": "nāda-prabhava-ta-kārādi-kalāvāhanānantaraṃ viṣṇor yonir ity ādi ṛcaṃ paṭhet |",
  "GR14krdipc_u:2345": "anantaraṃ mūla-mantraṃ śaṅkha-jale vilomena japet |",
  "GR14krdipc_u:2346": "tās tāḥ kalāḥ pṛthag ekaikaśaḥ yathāvat yathā-vidhi sampūjya tac ca pī̀athaḥ tac-chaṅkhodakaṃ mūla-mantraṃ paṭhitvā kumbhe vinikṣipet || KrdC_4.21",
  "GR14krdipc_u:2347": "||",
  "GR14krdipc_u:2348": "______________________________",
  "GR14krdipc_u:2349": "sahakāra-bodhi-panasa-stavakaiḥ",
  "GR14krdipc_u:2350": "śatamanyu-vallik-kalitaiḥ kalaśam |",
  "GR14krdipc_u:2351": "pidadhātu puṣpa-phala-taṇḍulakair",
  "GR14krdipc_u:2352": "abhipūrṇayāpi śubha-cakrikayā // Krd_4.22 //",
  "GR14krdipc_u:2353": "sahakāra āmraḥ |",
  "GR14krdipc_u:2354": "bodhir aśvatthaḥ |",
  "GR14krdipc_u:2355": "panasaḥ kaṇṭaki-phala-vṛkṣaḥ |",
  "GR14krdipc_u:2356_0": "eteṣāṃ stavakaiḥ pallavaiḥ śatamanyu-valli-kalitair indavallī-baddhaiḥ kalaśaṃ kalaśa-mukhaṃ",
  "GR14krdipc_u:2356_1": "suradruma-dhiyā pidadhātu samācchādayatu tathā puṣpādibhiḥ paripūrṇayā śubha-cakrikayā",
  "GR14krdipc_u:2356_2": "śobhamāna-śarāveṇa tad-upari pidadhāt || KrdC_4.22 ||",
  "GR14krdipc_u:2357": "______________________________",
  "GR14krdipc_u:2358": "abhiveṣṭayet tad-anu kumbha-mukhaṃ",
  "GR14krdipc_u:2359": "nava-nirmalāṃśuka-yugena budhaḥ |",
  "GR14krdipc_u:2360": "samalaṅkṛte 'tra kusumādibhir apy",
  "GR14krdipc_u:2361": "abhivāhayet parataraṃ ca mahaḥ // Krd_4.23 //",
  "GR14krdipc_u:2362": "tad anu tad-anantaraṃ nūtana-mala-rahita-vastra-dvayena paritḥ kumbha-mukham abhiveṣṭayet |",
  "GR14krdipc_u:2363": "anantaraṃ kumbhe puṣpādibhir alaṅkṛte paramotkṛṣṭaṃ mahas tejaḥ pūjya-devatā-svarūpam āvāhayet āvāhanādikaṃ kuryāt |",
  "GR14krdipc_u:2364": "yathā śrī-kṛṣṇehāgaccheha tiṣṭha iha saṃnidhehi || KrdC_4.23 ||",
  "GR14krdipc_u:2365": "______________________________",
  "GR14krdipc_u:2366": "sakalī-vidhāya kalaśa-stham amuṃ",
  "GR14krdipc_u:2367": "harim arṇa-tattva-manu-vinyasanaiḥ |",
  "GR14krdipc_u:2368": "paripūjayed gurur athāvahitaḥ",
  "GR14krdipc_u:2369": "parivāra-yuktam upacāra-gaṇaiḥ // Krd_4.24 //",
  "GR14krdipc_u:2370": "amuṃ kalaśasthaṃ hariṃ sakalīkṛtya devatāṅge ṣaḍ-aṅgānāṃ nyāsaḥ syāt sakalīkṛtir iti |",
  "GR14krdipc_u:2371": "uttamāṅgaṃ vidhāya varṇa-tattvam anv iti akṣara-maya-tattva-mantra-nyāsaiḥ saheti rudradharaḥ |",
  "GR14krdipc_u:2372": "arṇa iti sṛṣṭi-saṃhāra-bhedena aṅgulyāropaṇa-bhedena ca mantra-varṇa-vinyāso 'rṇa-nyāso manu-nyāsaḥ manu-puṭita-mātṛkā-nyāsa ity arthaḥ |",
  "GR14krdipc_u:2373": "ity ādi-nyāsais tat-tejo-rūpa-dharaṃ sakalaṃ saguṇaṃ śarīraṃ kuryād iti bhairava-tripāṭhinaḥ |",
  "GR14krdipc_u:2374": "vidyādharo 'py evam āha-pīṭḥa-nyāsa-kara-nyāsau vināpi prathama-dvitīya-paṭala-prokta-nyāsādi-jātair iti |",
  "GR14krdipc_u:2375": "kecit aṣṭādaśākṣare pakṣe tattva-nyāsa-sthāne mantrākṣara-nyāso draṣṭavyaḥ |",
  "GR14krdipc_u:2376": "athānantaram avahitaḥ sāvadhāno guruḥ sa-parivāraṃ āvaraṇa-sametam upacāra-gaṇaiḥ ṣoḍaśa-pañcopacārānyatamopacāreṇa",
  "GR14krdipc_u:2377": "pūjayet || KrdC_4.24 ||",
  "GR14krdipc_u:2378": "______________________________",
  "GR14krdipc_u:2379": "pūjā-kramam āha-",
  "GR14krdipc_u:2380": "dattvāsanaṃ svāgatam ity udīyaḥ",
  "GR14krdipc_u:2381": "tathādhyapādyācamanīyakāni |",
  "GR14krdipc_u:2382": "deyāni pūrvaṃ madhuparka-yūñji",
  "GR14krdipc_u:2383": "nandātmajāyācamanāntakāni // Krd_4.25 //",
  "GR14krdipc_u:2384": "sthānaṃ ca vāsaś ca vibhūṣaṇāni",
  "GR14krdipc_u:2385": "sāṅgāya tasmai viniyojya mantrī |",
  "GR14krdipc_u:2386": "gātre pavitrair atha gandha-puṣpaiḥ",
  "GR14krdipc_u:2387": "pūrvaṃ yajen nyāsa-vidhānato 'sya // Krd_4.26 //",
  "GR14krdipc_u:2388_0": "tasmai sāṅgāya nandātmajāya kṛṣṇāya āsanaṃ padmādi-kusuma-rūpaṃ dattvā svāgatam ity",
  "GR14krdipc_u:2388_1": "udīrya svāgatam iti śabdam uccārya anantaraṃ pūrvaṃ prathamato 'rghya-pādyācamanīyakāni",
  "GR14krdipc_u:2388_2": "madhuparka-sahitāni deyāni ācamanāntakāni madhu-parkaṃ dattvā punar ācamanīyaṃ deyaṃ",
  "GR14krdipc_u:2388_3": "snānaṃ gandha-jalādibhiḥ kāryaṃ vāso vastra-yugalaṃ śarīre deyaṃ vibhūṣaṇāni kuṇḍalādīni",
  "GR14krdipc_u:2388_4": "yathā-sthānaṃ viniyojyāni |",
  "GR14krdipc_u:2389": "athānantaram asya parameśvarasya gātre śarīre pūrvaṃ prathamataḥ pavitraiḥ śuddhair gandha-puṣpair nyāsa-prakāreṇa yajet pūjayet || KrdC_4.25-26 ||",
  "GR14krdipc_u:2390": "______________________________",
  "GR14krdipc_u:2391": "pūjā-prakāram evāha-",
  "GR14krdipc_u:2392": "sṛṣṭi-sthitī svāṅga-yugaṃ ca veṇuṃ",
  "GR14krdipc_u:2393": "mālām abhijñāna-varāśma-mukhyau |",
  "GR14krdipc_u:2394": "mūlena cātmārcanavat prapūjya",
  "GR14krdipc_u:2395": "samarcayed āvaraṇāni bhūyaḥ // Krd_4.27 //",
  "GR14krdipc_u:2396": "varṇa-nyāsa-mantrair yathā-kramaṃ pūjayet |",
  "GR14krdipc_u:2397": "oṃ goṃ oṃ namaḥ ity ādi |",
  "GR14krdipc_u:2398": "sṛṣṭi-sthitī pūrvoktaṃ svāṅga-yugaṃ pañcāṅga-daśāṅga-nyāsau veṇuṃ mālāṃ vanamālām abhijñāna-varaṃ śrīvatsalāñchanam iti aśma-mukhyaḥ kaustubhaḥ |",
  "GR14krdipc_u:2399_0": "etāni sampūjya mūlena cātmārcanavat yathātmani parameśvara-pūjā mūla-mantreṇa pañca-kṛtvaḥ",
  "GR14krdipc_u:2399_1": "tulasyādi-puṣpāñjalibhiḥ pada-dvayādiṣu kṛtā tathā kumbhastham api sampūjya bhūyaḥ",
  "GR14krdipc_u:2399_2": "punar api āvaraṇāni vakṣyamāṇāni pūjayet |",
  "GR14krdipc_u:2400": "aṣṭādaśārṇa-pakṣe sṛṣṭy-ādi-sthāneṣu varṇa-nyāsa-pada-nyāsānāṃ pūjā kāryeti boddhavyam || KrdC_4.27 ||",
  "GR14krdipc_u:2401": "______________________________",
  "GR14krdipc_u:2402": "āvaraṇa-pūjā-kramam āha-",
  "GR14krdipc_u:2403": "dikṣv atha dāma-sudāmau vasudāmaḥ kiṅkiṇī ca sampūjyāḥ |",
  "GR14krdipc_u:2404": "tejo-rūpās tad-bahiraṅgāni ca keśareṣu samabhiyajet // Krd_4.28 //",
  "GR14krdipc_u:2405": "athānantaraṃ karṇikāyāṃ devasya pūrvādi-catur-dikṣu dāmādayaś catvāraḥ pūjyāḥ |",
  "GR14krdipc_u:2406": "kīdṛśāḥ ? tejo-rūpā dedīpyamānāḥ |",
  "GR14krdipc_u:2407": "prayogas tu-oṃ dāmāya nama ity ādi |",
  "GR14krdipc_u:2408": "dvitīyāvaraṇam āha tad-bahir iti |",
  "GR14krdipc_u:2409": "karṇikā-koṇeṣu aṅgāni samabhiyajet || KrdC_4.28 ||",
  "GR14krdipc_u:2410": "______________________________",
  "GR14krdipc_u:2411": "pūjā-vidhānam āha-",
  "GR14krdipc_u:2412": "hutavaha-nirṛti-samīra-śiva-dikṣu hṛdādi-varma-paryantam |",
  "GR14krdipc_u:2413": "pūrvādi-dikṣv athāstraṃ krameṇa gandhādibhiḥ suśuddha-manāḥ // Krd_4.29 //",
  "GR14krdipc_u:2414": "agny-ādi-koṇa-catuṣṭayeṣu hṛdayādi-kavacāntāni catvāry aṅgāni athānantaraṃ pūrvādi-catur-dikṣu astram aṅgaṃ pūjayet || KrdC_4.29 ||",
  "GR14krdipc_u:2415": "______________________________",
  "GR14krdipc_u:2416": "aṅga-devatā-dhyānam āha-",
  "GR14krdipc_u:2417": "muktendu-kānta-kuvalaya-",
  "GR14krdipc_u:2418": "hari-nīla-hutāśa-sabhāḥ pramadāḥ |",
  "GR14krdipc_u:2419": "abhaya-vara-sphurita-karāḥ",
  "GR14krdipc_u:2420": "prasanna-mukhyo 'ṅgadevatāḥ smaryāḥ // Krd_4.30 //",
  "GR14krdipc_u:2421": "aṅga-devatā dhyeyāḥ |",
  "GR14krdipc_u:2422": "kimbhūtāḥ ? pramadāḥ strī-svabhāvāḥ |",
  "GR14krdipc_u:2423": "punaḥ kimbhūtāḥ ?",
  "GR14krdipc_u:2424": "muktāḥ indukāntaś candrakānta-maṇiḥ kuvalayaṃ nīla-padmaṃ harinīlaḥ indranīla-maṇiḥ hutāśo vahniś ca eteṣāṃ samānābhā prabhā varṇo yāsāntās tathā |",
  "GR14krdipc_u:2425": "kimbhūtāḥ ? abhayena vareṇa ca śobhitāḥ karā yāsāṃ tāḥ |",
  "GR14krdipc_u:2426": "kimbhūtāḥ ? prasanna-vadanāḥ || KrdC_4.30 ||",
  "GR14krdipc_u:2427": "______________________________",
  "GR14krdipc_u:2428": "tṛtīyam āvaraṇam āha-",
  "GR14krdipc_u:2429": "rukmiṇy-ādyā mahiṣīr",
  "GR14krdipc_u:2430": "aṣṭau sampūjayed daleṣu tataḥ |",
  "GR14krdipc_u:2431": "dakṣiṇa-kara-dhṛta-kamalā",
  "GR14krdipc_u:2432": "vasu-bharita-supātra-mudritānya-karāḥ // Krd_4.31 //",
  "GR14krdipc_u:2433": "tatas tad-anantaraṃ daleṣu pūrvādi-patreṣu rukmiṇy-ādyāḥ aṣṭau mahiṣīr mukhyā mahā-devīḥ sampūjayet |",
  "GR14krdipc_u:2434": "kimbhūtāḥ ? dakṣiṇa-karair dhṛtāni kamalāni yābhis tās tathā |",
  "GR14krdipc_u:2435": "punaḥ kimbhūtāḥ ? vasu-pūrita-pātrair mudritāḥ pūritā anye vāma-karā yāsāṃ tās tathā || KrdC_4.31 ||",
  "GR14krdipc_u:2436": "______________________________",
  "GR14krdipc_u:2437": "aṣṭau varṇayati-",
  "GR14krdipc_u:2438": "rukmiṇy-ākhyā satyā sa-nāgnijity-āhvayā sunandā ca |",
  "GR14krdipc_u:2439": "bhūyaś ca mitravindā sulakṣmaṇā ṛkṣajā suśīlā ca // Krd_4.32 //",
  "GR14krdipc_u:2440": "ṛkṣajā jāmbavatī || KrdC_4.32 ||",
  "GR14krdipc_u:2441": "______________________________",
  "GR14krdipc_u:2442": "tāsāṃ rūpāṇi darśayati-",
  "GR14krdipc_u:2443": "tapanīya-marakatābhāḥ susita-",
  "GR14krdipc_u:2444": "vicitrāmbarā dviśas tv etāḥ |",
  "GR14krdipc_u:2445": "pṛthu-kuca-bharālasāṅgyā vividha-",
  "GR14krdipc_u:2446": "maṇi-prakara-vilasitābharaṇāḥ // Krd_4.33 //",
  "GR14krdipc_u:2447": "etā rukmiṇy-ādyā dviśaḥ yugmaśaḥ krameṇa kāñcana-marakatayor ivābhā dīptir yāsāṃ tās tathā |",
  "GR14krdipc_u:2448": "punaḥ kimbhūtāḥ ? śobhamānāni śuklāni nānā-prakārāṇi vastrāṇi yāsāṃ tās tathā |",
  "GR14krdipc_u:2449": "punaḥ kimbhūtāḥ ? acalā ye kucās teṣāṃ gauraveṇa alasāni niṣkriyāṇi aṅgāni yāsāṃ tās tathā |",
  "GR14krdipc_u:2450": "punaḥ kimbhūtāḥ ?",
  "GR14krdipc_u:2451": "nānā-prakāro maṇi-prakara indranīlādi-samūhas teṣu viśeṣeṇa śobhitāni ābharaṇāni yāsām || KrdC_4.33 ||",
  "GR14krdipc_u:2452": "______________________________",
  "GR14krdipc_u:2453": "caturthāvaraṇam āha-",
  "GR14krdipc_u:2454": "tato yajed dalāgreṣu vasudevaṃ ca devakīm |",
  "GR14krdipc_u:2455": "nanda-gopaṃ yaśodāṃ ca balabhadraṃ subhadrikām |",
  "GR14krdipc_u:2456": "gopān gopīś ca govinda-vilīna-mati-locanān // Krd_4.34 //",
  "GR14krdipc_u:2457": "tatas tad-anantaraṃ dalāgreṣu pūrvādi-krameṇa vasudevādīn sampūjayet |",
  "GR14krdipc_u:2458": "kīdṛśāḥ ? govinde vilīnā sambaddhā matir locanaṃ yeṣāṃ te tathā || KrdC_4.34 ||",
  "GR14krdipc_u:2459": "______________________________",
  "GR14krdipc_u:2460": "eteṣām āyudhā nidarśayati-",
  "GR14krdipc_u:2461": "jñāna-mudrābhaya-karau pitarau pīta-pāṇḍarau |",
  "GR14krdipc_u:2462": "divya-mālyāmbarālepa-bhūṣaṇe mātarau punaḥ // Krd_4.35 //",
  "GR14krdipc_u:2463": "jñāna-mudrā abhayaṃ ca kareṣu yayos tau pitarau vasudeva-nanda-gopau |",
  "GR14krdipc_u:2464": "kīdṛśau ? haridrābha-śvetau mātarau devakī-yaśode |",
  "GR14krdipc_u:2465": "kīdṛśyau ? divyāni devārhāṇi mālyāmbara-bhūṣaṇāni yayos tādṛśyau || KrdC_4.35 ||",
  "GR14krdipc_u:2466": "______________________________",
  "GR14krdipc_u:2467": "dhārayantyau ca varadaṃ pāyasāpūrṇa-pātrakam |",
  "GR14krdipc_u:2468": "aruṇāśyāmale hāra-maṇi-kuṇḍala-maṇḍite // Krd_4.36 //",
  "GR14krdipc_u:2469": "varadaṃ vara-dānaṃ mudrā-viśeṣaṃ pāyasā-pūrṇa-pātraṃ ca dhārayantyau |",
  "GR14krdipc_u:2470": "punaḥ kimbhūte ? aruṇā-śyāmale |",
  "GR14krdipc_u:2471": "punaḥ kīdṛśyau ? hāra-kuṇḍalābhyāṃ śobhite || KrdC_4.36 ||",
  "GR14krdipc_u:2472": "______________________________",
  "GR14krdipc_u:2473": "balaḥ śaṅkhendu-dhavalo musalaṃ lāṅgalaṃ dadhat |",
  "GR14krdipc_u:2474": "hālālolo nīla-vāsā helāvān eka-kuṇḍalaḥ // Krd_4.37 //",
  "GR14krdipc_u:2475": "balo balabhadraḥ śaṅkhendu-dhavalaḥ śvetaḥ lāṅgalaṃ musalaṃ bibhrāṇaḥ |",
  "GR14krdipc_u:2476": "punaḥ kīdṛśaḥ ? hālā mādhvī tasyāḥ pāne lolaḥ cañcalaḥ amṛṣya-kārī |",
  "GR14krdipc_u:2477": "punaḥ kīdṛśaḥ ? nīla-vāsāḥ |",
  "GR14krdipc_u:2478": "punaḥ kīdṛśaḥ ? helāvān līlāvān |",
  "GR14krdipc_u:2479": "punaḥ kīdṛśaḥ ? eka-kuṇḍala-dhārī || KrdC_4.37 ||",
  "GR14krdipc_u:2480": "______________________________",
  "GR14krdipc_u:2481": "kalāya-śyāmalā bhadrā subhadrā bhadra-bhūṣaṇā |",
  "GR14krdipc_u:2482": "varābhaya-yutā pīta-vasanā rūḍha-yauvanā // Krd_4.38 //",
  "GR14krdipc_u:2483": "subhadrā kalāya-śyāmalā bhadrā samīcīnā bhadra-bhūṣaṇā śobhamānābharaṇā |",
  "GR14krdipc_u:2484": "punaḥ kimbhūtā ? varābhaya-yutā |",
  "GR14krdipc_u:2485": "punaḥ kimbhūtā ? pīta-vasanā |",
  "GR14krdipc_u:2486": "punaḥ kimbhūtā ? prauḍha-yauvanā || KrdC_4.38 ||",
  "GR14krdipc_u:2487": "______________________________",
  "GR14krdipc_u:2488": "veṇu-vīṇā-vetra-yaṣṭi-śaṅkha-śṛṅgādi-pāṇayaḥ |",
  "GR14krdipc_u:2489": "gopā gopyaś ca vividha-prabhṛtātta-karāmbujāḥ |",
  "GR14krdipc_u:2490": "mandārādīṃś ca tad-bāhye pūjayet kalpa-pādapān // Krd_4.39 //",
  "GR14krdipc_u:2491": "veṇur vaṃśī |",
  "GR14krdipc_u:2492": "vīnā tantrī |",
  "GR14krdipc_u:2493": "vetraṃ yaṣṭiḥ śaṅkhaḥ śṛṅgādi nānā-vastu pāṇau kare yeṣām evaṃ viśiṣṭā gopāḥ gopyaḥ punar nānā-prakāraṃ yat-prābhṛtam upaḍhaukanaṃ tenāttam āyattaṃ vaśīkṛtaṃ karābjaṃ yāsāṃ tāḥ |",
  "GR14krdipc_u:2494": "pañcamāvaraṇam āha-mandārādīn iti |",
  "GR14krdipc_u:2495": "tad-bāhye tad-anantaraṃ mandārādīn agre vakṣyamāṇān kalpa-vṛkṣān pūjayet || KrdC_4.39 ||",
  "GR14krdipc_u:2496": "______________________________",
  "GR14krdipc_u:2497": "mandāra-santānaka-pārijāta-",
  "GR14krdipc_u:2498": "kalpa-drumākhyān karicandanaṃ ca |",
  "GR14krdipc_u:2499": "madhye caturdikṣv api vāñchitārtha-",
  "GR14krdipc_u:2500": "dānaika-dakṣān phala-namra-śākhān // Krd_4.40 //",
  "GR14krdipc_u:2501": "tān evāha mandāreti |",
  "GR14krdipc_u:2502": "kutra kaḥ pūjanīyaḥ tatrāha madhye iti |",
  "GR14krdipc_u:2503_0": "madhye karṇikāyāṃ prathama-parityāge mānābhāvāt prathama-nirdiṣṭavat pūjā caturdikṣu",
  "GR14krdipc_u:2503_1": "pūrvādi-catur-dikṣu etādṛśān vāñchitā ākāṅkṣitā ye arthās teṣāṃ dāne ekaṃ advitīyā",
  "GR14krdipc_u:2503_2": "dakṣāḥ tān tathā phalaiḥ namrāḥ śākhā yeṣu tān |",
  "GR14krdipc_u:2504": "yad vā, ākāṅkṣita-dāne advitīya-samarthān tathā phalaiḥ namrāḥ śākhā yeṣu tān || KrdC_4.40 ||",
  "GR14krdipc_u:2505": "______________________________",
  "GR14krdipc_u:2506": "ṣaṣṭhāvaraṇam āha-",
  "GR14krdipc_u:2507": "hari-havya-vāṭ-taraṇija-kṣapācarāpy",
  "GR14krdipc_u:2508": "ativāyusoma-śiva-śeṣa-padmajān |",
  "GR14krdipc_u:2509": "prayajet svadikṣv amala-dhīḥ svajāty adhī-",
  "GR14krdipc_u:2510": "śvaraheti-patra-parivāra-saṃyutān // Krd_4.41 //",
  "GR14krdipc_u:2511_0": "harir indraḥ havya-vāḍ-agniḥ taraṇijo yamaḥ kṣapācaro niśācaro nirṛtiḥ appatir varuṇaḥ",
  "GR14krdipc_u:2511_1": "vāyuḥ somaḥ īśaḥ śeṣo 'nantaḥ padmajo brahmā etān sva-dikṣu pūrvādi-dikṣu nirmala-matiḥ pūjayet |",
  "GR14krdipc_u:2512": "atra nirṛti-varuṇayor madhye 'nantaṃ someśānayor madhye brahmāṇaṃ svādikṣv atikathanāt anyatra kalpita-pūrvādi-dikṣu pūjāvagamyate |",
  "GR14krdipc_u:2513": "tad uktam āgamāntare-",
  "GR14krdipc_u:2514": "devāgre svasya vāpy agre prācī proktā ca deśikaiḥ |",
  "GR14krdipc_u:2515": "prācī prācy eva vijñeyā muktaye devatārcanam || iti |",
  "GR14krdipc_u:2516": "kīdṛśān ? sva-jātiḥ indratvādiḥ |",
  "GR14krdipc_u:2517": "adhīśvaro 'dhipatiḥ hetiḥ śastraṃ patraṃ vāhanaṃ parivāro gaṇaḥ etaiḥ saṃyuktān eteṣāṃ ca bījāni uccārayitavyāni |",
  "GR14krdipc_u:2518": "prayogas tu laṃ indrāya sarva-surādhipataye sāyudhāya savāhanāya saparivārāya nama evam anyatrāpy ūhanīyaḥ || KrdC_4.41 ||",
  "GR14krdipc_u:2519": "______________________________",
  "GR14krdipc_u:2520": "idānīṃ varṇam āha-",
  "GR14krdipc_u:2521": "kapiśa-kapila-nīla-śyāmala-śveta-dhūmrā-",
  "GR14krdipc_u:2522": "mala-sita-śuci-raktā varṇato vāsavādyāḥ |",
  "GR14krdipc_u:2523": "kara-kamala-virājat-svāyudhā divya-veśā",
  "GR14krdipc_u:2524": "vividha-maṇi-gaṇo 'sra-prasphurad-bhūṣaṇāḍhyāḥ // Krd_4.42 //",
  "GR14krdipc_u:2525_0": "kapiśaḥ kanaka-varṇaḥ kapilas tāmra-varṇābhaḥ śyāmalaḥ kṛṣṇaḥ śvetaḥ śuklaḥ dhūmro",
  "GR14krdipc_u:2525_1": "'sita-bhedaḥ amala-sitaḥ śvetaḥ śucir api śveta eva rakto lohita ete vāsavādyāḥ varṇato",
  "GR14krdipc_u:2525_2": "varṇena yathā-kramaṃ pūrvokta-kramataḥ |",
  "GR14krdipc_u:2526": "punaḥ kīdṛśaḥ ? hasta-padme śobhamānāni āyudhāni yeṣāṃ te |",
  "GR14krdipc_u:2527": "punaḥ utkṛṣṭa-veśā nānā-prakāra-maṇi-samūhānāṃ padma-rāgādīnām usreṇa kiraṇena prasphurad-dedīpyamānaṃ yad bhūṣaṇaṃ tenāḍhyā upacitāḥ śobhamānā ity arthaḥ || KrdC_4.42 ||",
  "GR14krdipc_u:2528": "______________________________",
  "GR14krdipc_u:2529": "saptamāvaraṇam āha-",
  "GR14krdipc_u:2530": "dambholi-śakty-abhidha-daṇḍa-kṛpāṇa-pāśa-",
  "GR14krdipc_u:2531": "caṇḍāṅkuśāhvaya-gadā-triśikhāri-padmāḥ |",
  "GR14krdipc_u:2532": "arcyā bahir nija-sulakṣita-mauli-yuktāḥ",
  "GR14krdipc_u:2533": "sva-svāyudha-bhaya-samudyata-pāṇi-padmaḥ // Krd_4.43 //",
  "GR14krdipc_u:2534_0": "dambholir vajraṃ śakty-abhidhaṃ śakti-nāmakam astraṃ daṇḍaḥ kṛpāṇaḥ khaḍgaḥ caṇḍāṅkuśāhvayaḥ",
  "GR14krdipc_u:2534_1": "ugrāṅkuśākhyaḥ gadā triśikhaṃ triśūlam ari cakraṃ padmṃ ca etāni vahni-vāsavādito bahiḥ sampūjyāni |",
  "GR14krdipc_u:2535": "dambholi-prabhṛtayaḥ kīdṛśāḥ ? nija- sulakṣita-mauli-yuktāḥ vajrādi-lāñchita-mukuṭāḥ |",
  "GR14krdipc_u:2536": "punaḥ sva-svāyudhair astrair abhayena ca samudyataṃ sulakṣitaṃ hasta-padmaṃ yeṣāṃ te tathā || KrdC_4.43 ||",
  "GR14krdipc_u:2537": "______________________________",
  "GR14krdipc_u:2538": "vajrādīnāṃ varṇam āha-",
  "GR14krdipc_u:2539": "kanaka-rajata-toyadābhra-campā-",
  "GR14krdipc_u:2540": "ruṇahima-nīla-javā-pravāla-bhāsaḥ kramataḥ |",
  "GR14krdipc_u:2541": "kramata iti rucā tu vajra-pūrvā-",
  "GR14krdipc_u:2542": "rucira-vilepana-vastra-mālya-bhūṣāḥ // Krd_4.44 //",
  "GR14krdipc_u:2543": "vajra-pūrvāḥ vajrādyāḥ rucā varṇena kramato 'nukrameṇaivaṃrūpā jñeyāḥ |",
  "GR14krdipc_u:2544": "punaḥ kīdṛśāḥ ?",
  "GR14krdipc_u:2545": "kāñcanaṃ raupyaṃ toyado meghaḥ abhraṃ campaka-puṣpam aruṇo raktaḥ himaṃ śvetaḥ nīlaḥ śyāmalaḥ javā auṇḍra-puṣpaṃ pravālo nava-pallavaḥ evambhūtā dīptir yeṣāṃ te tathā |",
  "GR14krdipc_u:2546": "punaḥ kīdṛśāḥ ?",
  "GR14krdipc_u:2547": "ruciraṃ manoharaṃ vilepanaṃ candanādi vastraṃ mālyaṃ bhūṣaṇaṃ ca yeṣāṃ te tathā || KrdC_4.44 ||",
  "GR14krdipc_u:2548": "______________________________",
  "GR14krdipc_u:2549": "pūrvoktam upasaṃharati-",
  "GR14krdipc_u:2550": "kathitam āvṛti-saptakam acyutā-",
  "GR14krdipc_u:2551": "rcana-vidhāv iti sarva-sukhāvaham |",
  "GR14krdipc_u:2552": "prayatād athavāṅga-purandarā-",
  "GR14krdipc_u:2553": "śani-mukhais tritayāvaraṇaṃ tv idam // Krd_4.45 //",
  "GR14krdipc_u:2554": "iti pūrvokta-prakāreṇa viṣṇu-pūjā-vidhau āvaraṇa-saptakaṃ kathitam |",
  "GR14krdipc_u:2555": "kīdṛśaṃ ? sakala-sukhārtha-dāyakam |",
  "GR14krdipc_u:2556": "aśaktaṃ pratyāha prayajatād iti |",
  "GR14krdipc_u:2557": "pūrvoktāśaktaḥ tritayāvaraṇam āvaraṇa-traya-sahitaṃ prayajet |",
  "GR14krdipc_u:2558": "kaiḥ ? aṅgam indra-vajram etan-mukhair etat pradhānair ity arthaḥ || KrdC_4.45 ||",
  "GR14krdipc_u:2559": "______________________________",
  "GR14krdipc_u:2560": "prakṛtam upasaṃharan pūjāntaram āha-",
  "GR14krdipc_u:2561": "ity arcayitvā jala-gandha-puṣpaiḥ",
  "GR14krdipc_u:2562": "kṛṣṇāṣṭakenāpy atha kṛṣṇa-pūjām |",
  "GR14krdipc_u:2563": "kuryād budhas tāni samāhvayāni",
  "GR14krdipc_u:2564": "vakṣyāmi tādādi-namo 'ntikāni // Krd_4.46 //",
  "GR14krdipc_u:2565": "iti pūrvokta-prakāreṇa jala-gandha-puṣpaiḥ pūjayitvā athānantaraṃ kṛṣṇāṣṭakena vakṣyamāṇena budhaḥ paṇḍitaḥ kṛṣṇa-pūjāṃ kuryāt tāni |",
  "GR14krdipc_u:2566": "samāhvayāni nāmāni praṇavādi-namo 'ntikāni vakṣyamāṇāni oṃ kṛṣṇāya nama ity ādīni || KrdC_4.46 ||",
  "GR14krdipc_u:2567": "______________________________",
  "GR14krdipc_u:2568": "tāny eva darśayati-",
  "GR14krdipc_u:2569": "śrī-kṛṣṇo vāsudevaś ca nārāyaṇa-samāhvayaḥ |",
  "GR14krdipc_u:2570": "devakī-nandano yadu-śreṣṭho vārṣṇeya ity api // Krd_4.47 //",
  "GR14krdipc_u:2571": "asurāntaka-śabdānte bhārahārīti saptamaḥ |",
  "GR14krdipc_u:2572": "dharma-saṃsthāpakaś cāṣṭau caturthy-antāḥ kramād ime // Krd_4.48 //",
  "GR14krdipc_u:2573": "asurāntaka-śabdānte bhāra-hārīty arthaḥ |",
  "GR14krdipc_u:2574": "ime kṛṣṇādayaḥ śabdāḥ kramād ekaikaśaḥ praṇavādyāś caturthy-antā namo 'ntakāś ca vijñeyāḥ || KrdC_4.47-48 ||",
  "GR14krdipc_u:2575": "______________________________",
  "GR14krdipc_u:2576": "atyantāśaktaṃ pratyāha-",
  "GR14krdipc_u:2577": "ebhir evāthavā pūjā kartavyā kaṃsa-vairiṇaḥ |",
  "GR14krdipc_u:2578": "saṃsāra-sāgarottīrtyai sarva-kāmāptaye budhaiḥ // Krd_4.49 //",
  "GR14krdipc_u:2579": "athavā ebhir eva kṛṣṇādibhiḥ śabdaiḥ kaṃsavairiṇaḥ śrī-kṛṣṇasya pūjā budhaiḥ |",
  "GR14krdipc_u:2580": "paṇḍitaiḥ kartavyā |",
  "GR14krdipc_u:2581": "kim artham ? saṃsāra eva sāgaraḥ tasya uttīrtyai uttaraṇāya |",
  "GR14krdipc_u:2582": "punaḥ kim artham ? sakala-manoratha-prāpty-artham || KrdC_4.49 ||",
  "GR14krdipc_u:2583": "______________________________",
  "GR14krdipc_u:2584": "dhūpa-dāna-vidhiṃ darśayati-",
  "GR14krdipc_u:2585": "sārāṅgāre ghṛta-vilulitair jarjarai saṃvikīrṇair",
  "GR14krdipc_u:2586": "guggulvādyair ghana-parimalair dhūpam āpādya mantrī |",
  "GR14krdipc_u:2587": "dadyān nīcair danuja-mathanāyāpareṇātha doṣṇā",
  "GR14krdipc_u:2588": "ghaṇṭāṃ gandhākṣata-kusumakair arcitāṃ vādayānaḥ // Krd_4.50 //",
  "GR14krdipc_u:2589": "sārāṅgāre dṛḍha-kāṣṭhāṅgāre |",
  "GR14krdipc_u:2590": "khādirāṅgāre iti tripāṭhinaḥ |",
  "GR14krdipc_u:2591_0": "saṃvikīrṇaiḥ kṣiptaiḥ guggulv-ādyaiḥ guggulu-śarkarā-madhu-candanāguru-śīraiḥ ghṛta-vilulitair",
  "GR14krdipc_u:2591_1": "dhṛta-plutaiḥ jarjaraiḥ kuṭṭanena cūrṇitair ghana-parimalair niviḍa-saurabha-śālibhiḥ",
  "GR14krdipc_u:2591_2": "dhūpam āpādya kṛtvā mantrī upāsakaḥ nīcair nābhi-pradeśe danuja-mathanāya gopāla-kṛṣṇāya dadyāt |",
  "GR14krdipc_u:2592": "kiṃ kurvan ?",
  "GR14krdipc_u:2593": "athānantaram apareṇa vāmena doṣṇā hastena gaja-dhvani-mantra-mātaḥ svāheti ghaṇṭāṃ vādayan |",
  "GR14krdipc_u:2594": "kimbhūtām ? gandhākṣata-puṣpaiḥ pūjitām || KrdC_4.50 ||",
  "GR14krdipc_u:2595": "______________________________",
  "GR14krdipc_u:2596": "dīpa-dāne vidhiṃ darśayati-",
  "GR14krdipc_u:2597": "tadvad dīpaṃ surabhi-ghṛta-saṃsikta-karpūra-vartyā",
  "GR14krdipc_u:2598": "dīptaṃ dṛṣṭyādy-ativiśadadhīḥ padma-paryantam uccaiḥ |",
  "GR14krdipc_u:2599": "dattvā puṣpāñjalim api ca vidhāyārpayitvā ca pādyaṃ",
  "GR14krdipc_u:2600": "sācāmaṃ kalpayatu vipula-svarṇa-pātre nivedya // Krd_4.51 //",
  "GR14krdipc_u:2601": "tadvad āpādya dīpaṃ kuryāt |",
  "GR14krdipc_u:2602": "kayā ? surabhi sugandhi yad ghṛtaṃ tena siktā ukṣitā karpūra-sahitā vartis tayā |",
  "GR14krdipc_u:2603": "kīdṛśam ? dṛṣṭyā dīptam |",
  "GR14krdipc_u:2604": "dṛṣṭi-manoharam iti rudradharaḥ |",
  "GR14krdipc_u:2605": "padma-paryantaṃ mastaka-paryantam uccair upari dattvā dṛṣṭyādīti dakṣiṇāvartena padma-paryantam |",
  "GR14krdipc_u:2606": "caraṇa-kamala-paryantam iti tripāṭhinaḥ |",
  "GR14krdipc_u:2607": "pāda-paryantam iti kvacit pāṭhaḥ |",
  "GR14krdipc_u:2608": "anantaraṃ puṣpāñjalim api śirasi dattvā pādyācamanīye ca dattvā vipula-svarṇa-pātre bṛhat-kanaka-bhājane naivedyaṃ kalpayatu sampādayatu |",
  "GR14krdipc_u:2609": "sācāmam ācamana-sahitaṃ prathamaṃ vadanety ādibhir ācamanaṃ dattvā anantaraṃ naivedyaṃ dadātv ity arthaḥ || KrdC_4.51 ||",
  "GR14krdipc_u:2610": "______________________________",
  "GR14krdipc_u:2611": "naivedya-svarūpaṃ darśayati-",
  "GR14krdipc_u:2612": "surabhitareṇa dugdha-haviṣā suśṛtena sitā-",
  "GR14krdipc_u:2613": "samupadeśakai rucira-hṛdy-avicitra-rasaiḥ |",
  "GR14krdipc_u:2614": "dadhi-nava-nīta-nūtana-sitopala-pūpa-puli-",
  "GR14krdipc_u:2615": "ghṛta-guḍa-nārikela-kadalī-phala-puṣpa-rasaiḥ // Krd_4.52 //",
  "GR14krdipc_u:2616": "atisurabhiṇā dugdhānnena suśṛtena supakvena sitā-samupadeśakaiḥ śarkarā-vyañjanaiḥ saha |",
  "GR14krdipc_u:2617": "śarkarayā saha upadaṃśakair vyañjanair iti tripāṭhinaḥ |",
  "GR14krdipc_u:2618": "asmin pakṣe śucitena sitā-samupadaṃśakair iti pāṭhaḥ |",
  "GR14krdipc_u:2619_0": "rucira icchī̀akaraḥ hṛdyaḥ susvādaḥ vicitro madhurādi-raso yeṣu taiḥ nūtanaṃ śreṣṭhaṃ",
  "GR14krdipc_u:2619_1": "sitopalaṃ khaṇḍādi-prasiddhaṃ puṣpa-raso madhu etair dravyair naivedyaṃ kalpayatu || KrdC_4.52 ||",
  "GR14krdipc_u:2620": "______________________________",
  "GR14krdipc_u:2621": "kiṃ viśiṣṭaṃ naivedyaṃ kalpayatu, tatrāha-",
  "GR14krdipc_u:2622": "astrokṣitaṃ tad-ari-mudrikayābhirakṣya",
  "GR14krdipc_u:2623": "vāyavyatīyapariśoṣitamagnidoṣṇā |",
  "GR14krdipc_u:2624": "sandahya vāma-kara-saudharasābhipūrṇaṃ",
  "GR14krdipc_u:2625": "mantrāmṛtīkṛtam athābhimṛṣan prajapyāt // Krd_4.53 //",
  "GR14krdipc_u:2626": "manum aṣṭaśaḥ surabhi-mudrikayā",
  "GR14krdipc_u:2627": "paripūrṇam arcayatu gandha-mukhaiḥ |",
  "GR14krdipc_u:2628": "harim arcayed atha kṛta-prasavāñjalir",
  "GR14krdipc_u:2629": "āsyato 'sya prasarec ca mahaḥ // Krd_4.54 //",
  "GR14krdipc_u:2630_0": "mūla-mantrāstra-mantreṇāstrāya phaḍ-ity anena vā ukṣitaṃ siktaṃ cakra-mudrayābhirakṣya",
  "GR14krdipc_u:2630_1": "vāyavyeti vāyu-bīja-japtodaka-prokṣaṇa-pariśoṣita-doṣam agni-doṣṇā sandahyeti ram",
  "GR14krdipc_u:2630_2": "iti vahni-bījābhijapta-dakṣiṇa-kareṇa spṛṣṭvā doṣān dagdhvā vāma-kara-saudha-rasābhipūraṇam",
  "GR14krdipc_u:2630_3": "iti vāma-hastena pidhāya baṃ-bīja-japenāmṛta-rasābhipūrṇaṃ vicintya mūla-mantreṇāmṛta-rūpaṃ",
  "GR14krdipc_u:2630_4": "vicintyāthānantaraṃ tad etādṛśaṃ naivedyam abhimṛśan spṛṣṭvā manuṃ mantram aṣṭaśaḥ",
  "GR14krdipc_u:2630_5": "aṣṭa-vāraṃ prajapatu surabhi-mudrikayā dhenu-mudrikayā paripūrṇaṃ naivedyaṃ vicintya",
  "GR14krdipc_u:2630_6": "gandha-mukhaiḥ candanādyaiḥ pūjayatu |",
  "GR14krdipc_u:2631": "dāna-prakāraṃ darśayati-harim ity ādinā |",
  "GR14krdipc_u:2632": "kṛta-prasavāñjalir hariṃ pratyarcayet naivedya-grahaṇāyāsyatas tejo niḥsaratv iti prārthayet",
  "GR14krdipc_u:2633": "| athānantaram asya harer āsyato mukhatas tejo niḥsaret prasaratv iti cintayet |",
  "GR14krdipc_u:2634": "naivedye saṃyojayed iti tripāṭhinaḥ || KrdC_4.53-54 ||",
  "GR14krdipc_u:2635": "______________________________",
  "GR14krdipc_u:2636": "vītihotradayitāntam uccaran",
  "GR14krdipc_u:2637": "mūla-mantram atha nikṣipej jalam |",
  "GR14krdipc_u:2638": "arpayet tad amṛtātmakaṃ havir",
  "GR14krdipc_u:2639": "dor-yujā sukusumaṃ samuddharan // Krd_4.55 //",
  "GR14krdipc_u:2640": "athānantaraṃ vīti-hotra-dayitāntaṃ svāhā-kārāntaṃ mūla-mantram uccaran kiṃcij jalaṃ tad-upari kṣipet prokṣayet |",
  "GR14krdipc_u:2641_0": "atra svāhānte 'pi mantre punaḥ svāhā-pada-prayogaḥ kāryaḥ etad-balād eva anantara-dor-yujā",
  "GR14krdipc_u:2641_1": "hasta-dvayena sa-kusumaṃ sa-puṣpaṃ samuddharan uttolayan tad-amṛtātmakaṃ haviḥ samarpayet || KrdC_4.55 ||",
  "GR14krdipc_u:2642": "______________________________",
  "GR14krdipc_u:2643": "naivedyārpaṇa-mantram āha-",
  "GR14krdipc_u:2644": "nivedayāmi bhagavate juṣāṇedaṃ havir hare |",
  "GR14krdipc_u:2645": "nivedyārpaṇamantro 'yaṃ sarvārcāsu nijākhyayā // Krd_4.56 //",
  "GR14krdipc_u:2646": "ayaṃ mantraḥ sarvāsu devānāṃ pūjāsu nijākhyayeti hare ity asmin sthāne yasmai devāya dīyate tan-nāma-grahaṇaṃkartavyam iti nijākhyā-śabdārthaḥ |",
  "GR14krdipc_u:2647": "nivedyākhyayeti kecit || KrdC_4.56 ||",
  "GR14krdipc_u:2648": "______________________________",
  "GR14krdipc_u:2649": "bhojanopayogi-mudrā-viśeṣaṃ darśayati-",
  "GR14krdipc_u:2650": "grāsa-mudrāṃ vāma-doṣṇā vikacotpala-sannibhām |",
  "GR14krdipc_u:2651": "pradarśayed dakṣiṇena prāṇādīnāṃ ca darśayet // Krd_4.57 //",
  "GR14krdipc_u:2652": "vāma-doṣṇā grāsa-mudrāṃ darśayet |",
  "GR14krdipc_u:2653": "kimbhūtām ? praphullotpala-sadṛśīm |",
  "GR14krdipc_u:2654": "anantaraṃ dakṣiṇa-hastena prāṇādīnāṃ vakṣyamāṇāṃ mudrāṃ darśayed iti || KrdC_4.57 ||",
  "GR14krdipc_u:2655": "______________________________",
  "GR14krdipc_u:2656": "spṛśet kaniṣṭhopakaniṣṭhe dve",
  "GR14krdipc_u:2657": "aṅguṣṭha-mūrdhnā prathameha mudrā |",
  "GR14krdipc_u:2658": "tathāparā tarjanī-madhyame syād",
  "GR14krdipc_u:2659": "anāmika-madhyamike ca madhyā // Krd_4.58 //",
  "GR14krdipc_u:2660": "anāmika-tarjanī-madhyamāḥ syāt",
  "GR14krdipc_u:2661": "tadvac caturthī-sa-kaniṣṭhikās taḥ |",
  "GR14krdipc_u:2662": "syāt pañcamī tadvad iti pradiṣṭā",
  "GR14krdipc_u:2663": "prāṇādi-mudrā nija-mantra-yuktāḥ // Krd_4.59 //",
  "GR14krdipc_u:2664": "kaniṣṭhopakaniṣṭhe kaniṣṭhānāmike dve svāṅguṣṭha-mūrdhnā spṛśet |",
  "GR14krdipc_u:2665": "iha mudrā prathamā tathā tarjanī-madhyame svāṅguṣṭha-mūrdhnā spṛśet anāmika-madhyamike ca tena spṛśed evaṃ vyāna-mudrā anāmā-tarjanī-madhyamās tena spṛśet |",
  "GR14krdipc_u:2666": "caturthī udānasya tās tisraḥ kaniṣṭhā-sahitāḥ |",
  "GR14krdipc_u:2667": "tadvat svāṅguṣṭha-mūrdhnā yadi spṛśet tadā samāna-mudrā ity anena prakāreṇa prāṇādi-mudrāḥ pradiṣṭāḥ kathitāḥ |",
  "GR14krdipc_u:2668": "kimbhūtāḥ ?",
  "GR14krdipc_u:2669": "yathāyogya-sva-mantra-sahitāḥ mantra-sāhityena tāsāṃ mudrātvaṃ bhavati bilva-mudrāvad ity arthaḥ || KrdC_4.58-59 ||",
  "GR14krdipc_u:2670": "______________________________",
  "GR14krdipc_u:2671": "ke te mantrā ity ākāṅkṣāyāṃ prāṇādīnāṃ mantrān āha-",
  "GR14krdipc_u:2672": "prāṇāpāna-vyānodāna-samānāḥ kramāc caturthy-antāḥ |",
  "GR14krdipc_u:2673": "tārādhārā vadhvā ceddhāḥ kṛṣṇādhvanas tv ime manavaḥ // Krd_4.60 //",
  "GR14krdipc_u:2674": "prāṇādayaḥ pañca kramāc caturthī-vibhakti-sahitāḥ tathā tārā-dhārāḥ oṃkārādhārāḥ praṇavādyā ity arthaḥ |",
  "GR14krdipc_u:2675": "tathā kṛṣṇādhvano 'gner vadhvā priyayā iddhā uddīptāḥ sambaddhāḥ svāhā-kārāntā ity arthaḥ |",
  "GR14krdipc_u:2676": "evaṃ ca sati oṃ prāṇāya svāhā ity ādyāḥ pañca mantrā bhavatīty arthaḥ || KrdC_4.60 ||",
  "GR14krdipc_u:2677": "______________________________",
  "GR14krdipc_u:2678": "nivedya-mudrāṃ pradarśayan mantraṃ ca darśayati-",
  "GR14krdipc_u:2679": "tato nivedya mudrikāṃ pradhānayā kara-dvaye |",
  "GR14krdipc_u:2680": "spṛśann anāmikāṃ nijaṃ manuṃ japan pradarśayet // Krd_4.61 //",
  "GR14krdipc_u:2681": "tatas tad-anantaraṃ nivedya-mudrāṃ pradarśayet |",
  "GR14krdipc_u:2682": "kiṃ kurvan ? kara-dvaye karayor anāmikāṃ pradhānayāṅguṣṭhena spṛśan |",
  "GR14krdipc_u:2683": "punaḥ kiṃ kurvan ? nijaṃ svīyaṃ manuṃ mantraṃ prajapan || KrdC_4.61 ||",
  "GR14krdipc_u:2684": "______________________________",
  "GR14krdipc_u:2685": "mantram uddharati-",
  "GR14krdipc_u:2686": "nandajo 'mbu-manu-bindu-yuṅ natiḥ",
  "GR14krdipc_u:2687": "pārśva-rā-marud-avātmane ni ca |",
  "GR14krdipc_u:2688": "ruddha-ṅe-yuta-nivedyam ātma-bhūr",
  "GR14krdipc_u:2689": "māsa-pārśvam anilas tathā'mi-yuk // Krd_4.62 //",
  "GR14krdipc_u:2690_0": "nandajaḥ ṭha-kāraḥ ambuḥ va-kāraḥ manuḥ au-kāraḥ binduḥ etair yuktā natir namaḥ pārśvaḥ",
  "GR14krdipc_u:2690_1": "pa-kāraḥ rā iti svarūpaṃ marut ya-kāraḥ avātmane iti ani svarūpaṃ ruddhaṃ iti svarūpaṃ",
  "GR14krdipc_u:2690_2": "ṅe caturthī aniruddha-śabdaś caturthī-yukta ity arthaḥ |",
  "GR14krdipc_u:2691_0": "nivedyam iti trayaḥ ātma-bhūḥ ka-kāraḥ māṃso la-kāraḥ pārśvaḥ pa-kāraḥ la-kāra-ya-kārābhyāṃ",
  "GR14krdipc_u:2691_1": "yukto 'nilo ya-kāraḥ amīti svarūpaṃ tathā ṭhvauṃ namaḥ paryāvātmane aniruddhāya naivedyaṃ",
  "GR14krdipc_u:2691_2": "kalpayāmi iti mantraḥ || KrdC_4.62 ||",
  "GR14krdipc_u:2692": "______________________________",
  "GR14krdipc_u:2693": "maṇḍalam abhito mantrī",
  "GR14krdipc_u:2694": "bījāṅkura-bhājanāni vinyasya |",
  "GR14krdipc_u:2695": "piṣṭamayān api dīpān",
  "GR14krdipc_u:2696": "ghṛta-pūrṇān vinyaset sudīpta-śikhān // Krd_4.63 //",
  "GR14krdipc_u:2697": "maṇḍala-parito bījāṅkura-pātrāṇi saṃsthāpya tathaiva piṣṭa-kṛtān ghṛta-paripūrṇān prajvalita-śikhān pradīpān sthāpayet || KrdC_4.63 ||",
  "GR14krdipc_u:2698": "______________________________",
  "GR14krdipc_u:2699": "dīkṣāṅga-homa-vidhiṃ darśayati-",
  "GR14krdipc_u:2700": "atha saṃskṛte hutavahe 'mala-dhīr",
  "GR14krdipc_u:2701": "abhivāhya samyag abhipūjya harim |",
  "GR14krdipc_u:2702": "juhuyāt sitāghṛta-yutena payaḥ",
  "GR14krdipc_u:2703": "parisādhitena sita-dīdhitinā // Krd_4.64 //",
  "GR14krdipc_u:2704": "aṣṭottaraṃ sahasraṃ samāpya",
  "GR14krdipc_u:2705": "homaṃ punar baliṃ dadyāt |",
  "GR14krdipc_u:2706": "rāśiṣv adhināthebhyo",
  "GR14krdipc_u:2707": "nakṣatrebhyas tataś ca karaṇebhyaḥ // Krd_4.65 //",
  "GR14krdipc_u:2708": "athānantaraṃ śāstrokta-saṃskāraiḥ saṃskṛte vahnau nirmala-buddhiḥ yathokta-rūpaṃ harim āvāhya gandhādibhiś ca yathāvidhi sampūjyāṣṭottara-sahasraṃ juhuyāt |",
  "GR14krdipc_u:2709": "kena sita-dīdhitinā bhaktena kīdṛśena payaḥ-parisādhitena dugdha-paripācitena paramānnenety arthaḥ |",
  "GR14krdipc_u:2710": "punaḥ kīdṛśena ?",
  "GR14krdipc_u:2711_0": "sitā-ghṛta-yutena śarkarā-ghṛta-sahitena anantaraṃ yathokta-homaṃ samāpyāvaśiṣṭa-paramānnena",
  "GR14krdipc_u:2711_1": "rāśiṣu meṣādiṣu adhināthebhyo rāśi-devatābhyo maṅgalādibhyaḥ nakṣatrebhyo 'śvinyādibhyaḥ",
  "GR14krdipc_u:2711_2": "karaṇebhyo vavādibhyo baliṃ dadyāt |",
  "GR14krdipc_u:2712_0": "prayogas tu meṣa-vṛścikādhipataye maṅgalāya eṣa balir namaḥ evaṃ vṛṣa-tulādhipataye",
  "GR14krdipc_u:2712_1": "śukrāya mithuna-kanyādhipataye budhāya karkaṭādhipataye candrāya siṃhādhipataye sūryāya",
  "GR14krdipc_u:2712_2": "danur-mīnādhipataye gurave makara-kumbhādhipataye",
  "GR14krdipc_u:2713": "śanaye eva balir namaḥ |",
  "GR14krdipc_u:2714": "evaṃ aśvanī-bharaṇī-kṛttikāpādīya-meṣa-rāśaye eṣa balir nama ity ādi |",
  "GR14krdipc_u:2715": "evaṃ vavavālakīlavataitila-gara-vaṇija-viṣṭibhyaḥ eṣa balir namaḥ || KrdC_4.64-65 ||",
  "GR14krdipc_u:2716": "______________________________",
  "GR14krdipc_u:2717": "pūjānantaraṃ prakāram āha-",
  "GR14krdipc_u:2718": "sampādya pānīya-sudhāṃ samarpya",
  "GR14krdipc_u:2719": "dattvāmbha udāsya mukhārcir āsye",
  "GR14krdipc_u:2720": "naivedyam uddhṛtya nivedya viṣvak",
  "GR14krdipc_u:2721": "senāya pṛthvīm upalipya bhūyaḥ // Krd_4.66 //",
  "GR14krdipc_u:2722_0": "pānīyam eva dhenu-mudrayā sudhāṃ kṛtvā pānārthaṃ kṛṣṇāya samarpyāmbho dattvā jalam",
  "GR14krdipc_u:2722_1": "ācamanārthaṃ dattvā mukhārcir-deva-mukhān naivedye 'vatāritaṃ teja āsye deva-mukhe",
  "GR14krdipc_u:2722_2": "udvāsya niveśya naivedyam uttolya viśvaksenāya deva-gaṇāya naivedyaṃ samarpya pṛthivīm",
  "GR14krdipc_u:2722_3": "upalipya || KrdC_4.66 ||",
  "GR14krdipc_u:2723": "______________________________",
  "GR14krdipc_u:2724": "gaṇḍūṣa-danta-dhavanācamanāsya-hasta-",
  "GR14krdipc_u:2725": "mṛjyānulepamukhavāsakamālya-bhūṣāḥ |",
  "GR14krdipc_u:2726": "tāmbūlam apy abhisamarpya suvādya-nṛtya-",
  "GR14krdipc_u:2727": "gītaiḥ sutṛptam abhipūjayatāt punar eva // Krd_4.67 //",
  "GR14krdipc_u:2728": "bhūyaḥ punar api gaṇḍūṣaṃ culūkodakaṃ danta-dhavanaṃ danta-kāṣṭham |",
  "GR14krdipc_u:2729": "danta-dhavanaṃ danta-dhāvanam iti tripāṭhinaḥ |",
  "GR14krdipc_u:2730_0": "ācamanaṃ śeṣācamane dvir-ācamanam āsya-hastayor mṛjyaṃ mukha-hastayoḥ proñchana-vastram",
  "GR14krdipc_u:2730_1": "anulepaś candanādiḥ mukhaṃ vāsyate surabhi kriyate aneneti mukha-vāsaṃ karpūrādi",
  "GR14krdipc_u:2730_2": "mālyaṃ puṣpaṃ bhūṣālaṅkaraṇaṃ tāmbūlam api samuccaye etāni samarpya punar eva yathā-pūrvaṃ",
  "GR14krdipc_u:2730_3": "pūjā kṛtā evaṃ suvādya-nṛtya-gītaiḥ sutṛptaṃ hariṃ natvā bhipūjayet || KrdC_4.67 ||",
  "GR14krdipc_u:2731": "______________________________",
  "GR14krdipc_u:2732": "gandhādibhiḥ saparivāram athārgham asmai",
  "GR14krdipc_u:2733": "dattvā vidhāya kusumāñjalim ādareṇa |",
  "GR14krdipc_u:2734": "stutvā praṇamya śirasā culukodakena",
  "GR14krdipc_u:2735": "svātmānam arpayatu tac caraṇābja-mūle // Krd_4.68 //",
  "GR14krdipc_u:2736": "kaiḥ ?",
  "GR14krdipc_u:2737_0": "gandhādibhiḥ saparivāraṃ pūrvoktāvaraṇa-sahitam athānantaram asmai haraye arghyaṃ",
  "GR14krdipc_u:2737_1": "dattvā ādareṇa puṣpāñjaliṃ dattvā stutvā śirasā praṇamya sac-caraṇāravinda-mūle svātmānaṃ",
  "GR14krdipc_u:2737_2": "culukena argha-śeṣa-jalena samarpayatu || KrdC_4.68 ||",
  "GR14krdipc_u:2738": "______________________________",
  "GR14krdipc_u:2739": "ātmanaḥ samarpaṇa-mantram āha ita ity ādinā svātma-samarpaṇe ity antena granthena-",
  "GR14krdipc_u:2740_0": "itaḥ pūrvaṃ prāṇa-buddhi-deha-dharmādhikārato jāgrat-svapna-suṣupty-avasthāsu manasā",
  "GR14krdipc_u:2740_1": "vācā karmaṇā hastābhyāṃ padbhyām udareṇa śiśnā yat smṛtaṃ yad uktaṃ yat kṛtaṃ tat",
  "GR14krdipc_u:2740_2": "sarvaṃ brahmārpaṇaṃ bhavatu svāhā māṃ madīyaṃ ca sakalaṃ haraye samyag arpaye oṃ",
  "GR14krdipc_u:2740_3": "tat sad iti ca prokta-mantraḥ svātma-samarpaṇe ||",
  "GR14krdipc_u:2741": "______________________________",
  "GR14krdipc_u:2742": "etac ca mantra-trayaṃ spaṣṭatvān na likhyate-",
  "GR14krdipc_u:2743": "anusmaran kalaśagam acyutaṃ japet",
  "GR14krdipc_u:2744": "sahasrakaṃ manum atha sāṣṭakaṃ budhaḥ |",
  "GR14krdipc_u:2745": "vapuṣy atho ditijājitaḥ samāvṛtīr",
  "GR14krdipc_u:2746": "vilāpya tās tad api nayet sudhātmatām // Krd_4.69 //",
  "GR14krdipc_u:2747": "athānantaraṃ budhaḥ paṇḍitaḥ kalaśagaṃ kumbhādi-niṣṭhaṃ hariṃ cintayan sāṣṭakam aṣṭa-sahitaṃ sahasraṃ manuṃ mantraṃ japet |",
  "GR14krdipc_u:2748": "athānantaraṃ ditija-jitaḥ śrī-kṛṣṇasya vapuṣi śarīre tāḥ pūrvoktāḥ samāvṛtīḥ āvaraṇa-devatā vilāpy vilīnā iti vicintya tad api deva-vapuḥ sudhātmatām amṛtatāṃ nayet || KrdC_4.69 ||",
  "GR14krdipc_u:2749": "______________________________",
  "GR14krdipc_u:2750": "dhvaja-toraṇa-dik-kalaśādi-gatām",
  "GR14krdipc_u:2751": "api maṇḍapa-maṇḍala-kuṇḍa-gatām |",
  "GR14krdipc_u:2752": "abhiyojya citiṃ kalaśe kusumaiḥ",
  "GR14krdipc_u:2753": "paripūjya japet punar aṣṭaśatam // Krd_4.70 //",
  "GR14krdipc_u:2754": "kalaśe citiṃ mantra-devatāṃ caitanya-rūpam abhiyojya kusumaiḥ puṣpaiḥ sampūjya punar aṣṭa-sahitaṃ śataṃ japet |",
  "GR14krdipc_u:2755": "kimbhūtām ?",
  "GR14krdipc_u:2756": "citiṃ dhvaja-toraṇa-dik-kalaśādi-gatāṃ na kevalaṃ dhvajādi-gatām api tu maṇḍale maṇḍape kuṇḍa-gatām || KrdC_4.70 ||",
  "GR14krdipc_u:2757": "______________________________",
  "GR14krdipc_u:2758": "atha śiṣya upoṣitaḥ prabhāte",
  "GR14krdipc_u:2759": "kṛta-naityaḥ susitāmbaraḥ suveśaḥ |",
  "GR14krdipc_u:2760": "dharaṇī-dhana-dhānya-gokulair",
  "GR14krdipc_u:2761": "dhinuyād vipra-varān hareḥ prasattyaiḥ // Krd_4.71 //",
  "GR14krdipc_u:2762_0": "athānantaram upoṣitaḥ kṛtopavāsaḥ śiṣyaḥ prabhāte prātaḥ-kāle kṛta-nitya-kṛtyaḥ śukla-vastra-dharaḥ",
  "GR14krdipc_u:2762_1": "suveśaḥ śobhana-bhūṣaṇaḥ dharaṇī pṛthivī dhanaṃ suvarṇādi dhānyaṃ vrīhy-ādi gaur",
  "GR14krdipc_u:2762_2": "dogdhrī dukūlaṃ paṭṭa-vastram etair yathā-yogyaṃ vipra-varān brāhmaṇa-śreṣṭhān dhinuyāt prīṇayet |",
  "GR14krdipc_u:2763": "kim-artham ? hareḥ śrī-kṛṣṇasya prasādārtham || KrdC_4.71 ||",
  "GR14krdipc_u:2764": "______________________________",
  "GR14krdipc_u:2765": "bhūyaḥ pratarpya praṇipatya deśikaṃ",
  "GR14krdipc_u:2766": "tasmai parasmai puruṣāya dehine |",
  "GR14krdipc_u:2767": "tāṃ vitta-śāṭhyaṃ parihṛtya dakṣiṇāṃ",
  "GR14krdipc_u:2768": "dattvā tanuṃ svāṃ ca samarpayet sudhīḥ // Krd_4.72 //",
  "GR14krdipc_u:2769": "bhūyaḥ punar api pratarpya brāhmaṇān santoṣya punaḥ kathanam atyanta-tarpaṇārthaṃ parītyeti pāṭhe pradakṣiṇī-kṛtyety arthaḥ |",
  "GR14krdipc_u:2770_0": "deśikaṃ guruṃ praṇipatya namaskṛtya tasmai gurave dehine deha-dhāriṇe parasmai puruṣāya",
  "GR14krdipc_u:2770_1": "śrī-kṛṣṇāya dhana-śāṭhyaṃ parihṛtya vaibhavānusāreṇa tāṃ prasiddhāṃ vittārdhaṃ caturthāṃśaṃ",
  "GR14krdipc_u:2770_2": "vā dattvā na tu dakṣiṇām iva mantrādānānantaram eva tat-prasaṅgāt svāṃ svīyāṃ tanuṃ",
  "GR14krdipc_u:2770_3": "subuddhiḥ samarpayet || KrdC_4.72 ||",
  "GR14krdipc_u:2771": "______________________________",
  "GR14krdipc_u:2772": "athābhiṣeka-maṇḍape sukhopaviṣṭam āsane |",
  "GR14krdipc_u:2773": "gurur viśodhayed amuṃ pureva śoṣaṇādibhiḥ // Krd_4.73 //",
  "GR14krdipc_u:2774": "athānantaraṃ gurur amuṃ śiṣyaṃ pureva pūrvavad eva śoṣaṇādibhir bhūta-śuddhy-ādibhir viśodhayet |",
  "GR14krdipc_u:2775": "kīdṛśam ? abhiṣeka-maṇḍape āsane sukhopaviṣṭam || KrdC_4.73 ||",
  "GR14krdipc_u:2776": "______________________________",
  "GR14krdipc_u:2777": "pīṭha-nyāsāvasānaṃ vapuṣi vimala-dhīr nyasya tasyāsikāyā",
  "GR14krdipc_u:2778": "mantreṇābhyarcya dūrvākṣata-kusuma-yutāṃ rocanāṃ ke nidhāya |",
  "GR14krdipc_u:2779": "āśīrvādair dvijānāṃ viśada-paṭu-ravair gīta-vāditra-ghoṣair",
  "GR14krdipc_u:2780": "māṅgalyair ānayattaṃ kalaśam abhivṛtas tat-samīpaṃ pratītaḥ // Krd_4.74 //",
  "GR14krdipc_u:2781": "tasya śiṣyasya vapuṣi śarīre pīṭha-nyāsāvasānaṃ pīṭha-nyāsa-paryantaṃ sakalaṃ nyāsaṃ vinyasya āsikāyā āsanasya mantreṇāsanaṃ pūjayitvā rocanāṃ mastake nidhāya tilakaṃ kārayitvā |",
  "GR14krdipc_u:2782": "kīdṛśīṃ rocanām ? dūrvākṣata-puṣpa-sahitām |",
  "GR14krdipc_u:2783": "anantaraṃ dvijānām āśīrvādair gīti-maṅgalādi-śabdaiḥ |",
  "GR14krdipc_u:2784": "kīdṛśair etaiḥ ?",
  "GR14krdipc_u:2785": "viśada-paṭu-ravaiḥ spaṣṭottama-śabdaiḥ tathā anyair api māṅgalyair maṅgalasyopayuktaiḥ sahitaṃ taṃ kalaśam abhivṛta ācāryatvena vṛtaḥ tat-samīpaṃ śiṣya-samīpam ānayet |",
  "GR14krdipc_u:2786": "kīdṛśaḥ ? śiṣyātmīyatayā pratīto viśvāsānvito yaḥ kaścid ity arthaḥ || KrdC_4.74 ||",
  "GR14krdipc_u:2787": "______________________________",
  "GR14krdipc_u:2788": "tenābhilīna-maṇi-mantra-mahauṣadhena",
  "GR14krdipc_u:2789": "dhāmnā peraṇa paramāmṛta-rūpa-bhājā |",
  "GR14krdipc_u:2790": "sampūrayan vapur amuṣya tato vitanvan",
  "GR14krdipc_u:2791": "tat-sāmarasyamabhiṣecayatād yathāvat // Krd_4.75 //",
  "GR14krdipc_u:2792": "kumbhasya palvalān śiṣya-śirasi nidhāya tena kalasenety arthād yathāvat yathā-yukta-prakāreṇābhiṣecayet abhiṣecanaṃ kuryāt | tad uktam-",
  "GR14krdipc_u:2793": "vidhivat kumbham uddhṛtya tan-mukhasthān sura-drumān |",
  "GR14krdipc_u:2794": "śiśoḥ śirasi vinyasya mātṛkāṃ manasā japet || iti |",
  "GR14krdipc_u:2795": "kimbhūtena ?",
  "GR14krdipc_u:2796": "abhilīnaḥ saṃlīnaḥ maṇir nava-ratnāni mantraḥ ṛk mahauṣadhaṃ divya-pippalī-prabhṛti yatra tena |",
  "GR14krdipc_u:2797": "kīdṛśena ? pareṇa dhāmnā para-tejaḥ-svarūpeṇa |",
  "GR14krdipc_u:2798": "punaḥ kīdṛśena ? paramāmṛta-rūpa-bhājā paramāmṛta-rūpa-mayena |",
  "GR14krdipc_u:2799": "kiṃ kurvan ? amuṣya śiśor vapuḥ śarīraṃ pūrayan |",
  "GR14krdipc_u:2800": "kiṃ kurvan ?",
  "GR14krdipc_u:2801": "tatas tad-anantaraṃ tat-sāmarasyaṃ tena tena tejo-rūpeṇa kalaśaikyaṃ vitanvan || KrdC_4.75 ||",
  "GR14krdipc_u:2802": "______________________________",
  "GR14krdipc_u:2803": "abhiṣekam āha-",
  "GR14krdipc_u:2804": "kṣādyair āntair varṇair abhipūrṇa-tanus trir ukta-mantrāntaiḥ |",
  "GR14krdipc_u:2805": "parihita-sitatara-vamana-dvitīyo vācaṃyamaḥ samācāntaḥ // Krd_4.76 //",
  "GR14krdipc_u:2806_0": "kṣa-ādir yeṣāṃ taiḥ āntaiḥ a-kārānto yeṣāṃ tair varṇair mātṛkākṣarair mūla-mantra-tri-japāvasānair",
  "GR14krdipc_u:2806_1": "abhiṣikta-śarīraḥ śiṣyaḥ dhṛta-navīnātiśukla-vasana-yugalaḥ maunī kṛta-dvir-ācamanaḥ || KrdC_4.76 ||",
  "GR14krdipc_u:2807": "______________________________",
  "GR14krdipc_u:2808": "bahuśaḥ praṇamya deśika-nāmānaṃ harim athopasaṅgamya |",
  "GR14krdipc_u:2809": "tad-dakṣiṇata upāstām abhimukham ekāgra-mānasaḥ śiṣyaḥ // Krd_4.77 //",
  "GR14krdipc_u:2810_0": "bahu-vāraṃ deśika-nāmānaṃ guru-rūpaṃ harim natvā athānantaram upasaṅgṛhya guru-caraṇau",
  "GR14krdipc_u:2810_1": "vyatyasta-hasta-dvayaṃ kṛtvā tad-dakṣiṇato guru-dakṣiṇe abhimukhaṃ guru-saṃmukham",
  "GR14krdipc_u:2810_2": "ekāgra-mānasaḥ eka-cittas tiṣṭhet upaviśet || KrdC_4.77 ||",
  "GR14krdipc_u:2811": "______________________________",
  "GR14krdipc_u:2812": "nyāsair yathāvidhi tam acyuta-sādvidhāya",
  "GR14krdipc_u:2813": "gadnhākṣatādibhir alaṅkṛta-varṣmaṇo 'sya |",
  "GR14krdipc_u:2814": "ṛṣy-ādi-yuktam atha mantra-varaṃ yathāvad",
  "GR14krdipc_u:2815": "brūyāt triśo gurur anarghyam avāma-kareṇa // Krd_4.78 //",
  "GR14krdipc_u:2816_0": "athānantaraṃ yathā-vidhi yathokta-prakāreṇa nyāsaiḥ pañcāṅga-nyāsādibhiḥ te śiṣyam",
  "GR14krdipc_u:2816_1": "acyuta-sād-vidhāya śrī-kṛṣṇa-rūpaṃ kṛtvā gandhākṣata-puṣpaiḥ vibhūṣita-śarīrasyāsya",
  "GR14krdipc_u:2816_2": "avāma-karṇe dakṣiṇa-karṇe ṛṣi-cchando-devatā-sahitam anarghyam amūlyaṃ mantra-varaṃ",
  "GR14krdipc_u:2816_3": "mantra-śreṣṭhaṃ triśaḥ tri-vāraṃ brūyāt yathāvat yathokta-prakāreṇa sa ca prakāraḥ",
  "GR14krdipc_u:2816_4": "prathamaṃ dakṣiṇa-haste gurur jalaṃ dadāti amuka-mantraṃ dadāmīti anena śiṣyo 'pi",
  "GR14krdipc_u:2816_5": "dadasva iti brūyāt tato mantraṃ dadyād iti atrāvaśyaṃ vāra-trayaṃ guruṇā mantraḥ",
  "GR14krdipc_u:2816_6": "paṭhanīyaḥ datte yāvac chiṣyasya mantraḥ svāyatto bhavati tāvat paṭhanīya iti || KrdC_4.78 ||",
  "GR14krdipc_u:2817": "______________________________",
  "GR14krdipc_u:2818": "mantra-grahaṇānantaraṃ śiṣya-kṛtyaṃ darśayati-",
  "GR14krdipc_u:2819": "guruṇā vidhivat prasāditaṃ",
  "GR14krdipc_u:2820": "manum aṣṭordhva-śataṃ prajapya bhūyaḥ |",
  "GR14krdipc_u:2821": "abhivādya tataḥ śṛṇotu samyak",
  "GR14krdipc_u:2822": "samayān bhakti-bhareṇa namra-mūrtiḥ // Krd_4.79 //",
  "GR14krdipc_u:2823": "yathā-vidhi guruṇā hetunā prāptaṃ mantraṃ prasādhitam anugraheṇa dattam iti tripāṭhinaḥ |",
  "GR14krdipc_u:2824_0": "aṣṭau ūrdhvaṃ yasya tasya tad aṣṭādhika-śataṃ prajapya bhūyaḥ punar api gurum abhivādyaṃ",
  "GR14krdipc_u:2824_1": "namaskṛtya daṇḍavat praṇamya tato gurutaḥ samayān ācārān samyak kṛtvā śṛṇotu yat",
  "GR14krdipc_u:2824_2": "tu vidyām aṣṭa-kṛtvo japed iti tat-tan-nyūna-saṅkhyā-kala-japa-niṣedha-param |",
  "GR14krdipc_u:2825": "kīdṛśaḥ ? bhaktyātiśayena namra-śarīraḥ || KrdC_4.79 ||",
  "GR14krdipc_u:2826": "______________________________",
  "GR14krdipc_u:2827": "mantra-dānānantaraṃ guru-kṛtyam āha-",
  "GR14krdipc_u:2828": "dattvā śiṣyāya manuṃ nyasyātha guruḥ kṛtātma-yajana-vidhiḥ |",
  "GR14krdipc_u:2829": "aṣṭottaraṃ sahasraṃ sva-śaktihānya-navāptaye japyāt // Krd_4.80 //",
  "GR14krdipc_u:2830_0": "athānantaraṃ guruḥ śiṣyāya mantraṃ dattvā nyasya nyāsādikaṃ kṛtvā kṛtātma-yajana-vidhiḥ",
  "GR14krdipc_u:2830_1": "kṛtābhyantara-yāgaḥ aṣṭādhikaṃ sahasraṃ sva-sāmarthya-hāny-anavāptaye sva-sāmarthya-rakṣārthaṃ",
  "GR14krdipc_u:2830_2": "datta-mantraṃ japet || KrdC_4.80 ||",
  "GR14krdipc_u:2831": "______________________________",
  "GR14krdipc_u:2832": "śiṣya-kṛtyam āha-",
  "GR14krdipc_u:2833": "kumbhādikaṃ ca sakalaṃ gurave samarpya",
  "GR14krdipc_u:2834": "sambhojayed dvija-varān api bhojya-jātaiḥ |",
  "GR14krdipc_u:2835": "kurvantyh anena vidhinā ya ihābhiṣekaṃ",
  "GR14krdipc_u:2836": "te sampadāṃ nilayanaṃ hi ta eva dhanyāḥ // Krd_4.81 //",
  "GR14krdipc_u:2837_0": "kumbhādikaṃ sakalaṃ maṇḍala-sahitaṃ maṇḍapāvasthita-dravyaṃ gurave samarpya dattvā",
  "GR14krdipc_u:2837_1": "bhojya-samūhair dvija-śreṣṭhān santoṣayet etat-karaṇasya phalam āha-iha jagati anena",
  "GR14krdipc_u:2837_2": "vidhinā anayā paripāṭyā ye abhiṣekaṃ kurvanti te sampadāṃ sarva-samṛddhīnāṃ nilayanaṃ",
  "GR14krdipc_u:2837_3": "sthānaṃ ta eva dhanyāḥ puruṣārtha-bhāginaḥ || KrdC_4.81 ||",
  "GR14krdipc_u:2838": "______________________________",
  "GR14krdipc_u:2839": "uktam artham upasaṃharati-",
  "GR14krdipc_u:2840": "saṅkṣipya kiṃcid uditā dīkṣā",
  "GR14krdipc_u:2841": "saṃsmaraṇāya hi viśada-dhiyām |",
  "GR14krdipc_u:2842": "etāṃ praviśya mantrī sarvān",
  "GR14krdipc_u:2843": "japej juhotu yajec ca manūn // Krd_4.82 //",
  "GR14krdipc_u:2844": "kiṃcit saṅkṣipya dīkṣā uktā kathitā viśada-dhiyāṃ nirmala-buddhīnāṃ saṃsmaraṇāya etāṃ dīkṣāṃ praviśya prāpya mantrī sādhakaḥ sarvān mantrān japet yajej juhotu || KrdC_4.82 ||",
  "GR14krdipc_u:2845": "iti śrī-keśavācārya-viracitāyāṃ krama-dīpikāyāṃ",
  "GR14krdipc_u:2846": "dīkṣā-pūjā-nāma caturtha-paṭalaḥ",
  "GR14krdipc_u:2847": "||4||",
  "GR14krdipc_u:2848": "**************************************************************************",
  "GR14krdipc_u:2849": "(5)",
  "GR14krdipc_u:2850": "pañcamaḥ paṭalaḥ",
  "GR14krdipc_u:2851": "adhunā dīkṣitasya mantra-vidhiṃ darśayati-",
  "GR14krdipc_u:2852": "caitre kṛtvaitan māsi karmāccha-pakṣe",
  "GR14krdipc_u:2853": "puṇya-rkṣe bhūyo deśikāt prāpya dīkṣām |",
  "GR14krdipc_u:2854": "tenānujñātaḥ pūrva-sevāṃ dvitīye",
  "GR14krdipc_u:2855": "māsi dvādaśyām ārabhetāmalāyām // Krd_5.1 //",
  "GR14krdipc_u:2856_0": "caitre māsi puṇya-rkṣe śubha-nakṣatre accha-pakṣe śukla-pakṣe etat karma mantra-dīkṣātmakaṃ",
  "GR14krdipc_u:2856_1": "karma kṛtvā bhūyaḥ punar api deśikāt guror dīkṣāṃ mantropadeśaṃ prāpyānantaraṃ tena",
  "GR14krdipc_u:2856_2": "guruṇānujñātaḥ dvitīye māsi vaiśākhe dvādaśyām tithau pūrva-sevāṃ puraścaraṇam ārabhet |",
  "GR14krdipc_u:2857": "caitre duḥkhāya dīkṣā syāt iti vacanaṃ gopāla-mantra-bhinna-dīkṣa-viṣayam || KrdC_5.1 ||",
  "GR14krdipc_u:2858": "______________________________",
  "GR14krdipc_u:2859": "kṛtvā snānādyaṃ karma dehārcanāntaṃ",
  "GR14krdipc_u:2860": "vartmāśritya prāg īritaṃ mantri-mukhyaḥ |",
  "GR14krdipc_u:2861": "śuddho maunī san brahmacārī niśāśī",
  "GR14krdipc_u:2862": "japyāc chāntātmā śuddha-padmākṣa-dāmnā // Krd_5.2 //",
  "GR14krdipc_u:2863": "kṛtveti |",
  "GR14krdipc_u:2864_0": "mantri-mukhyaḥ sādhakaḥ snānam ārabhyātma-yogāntaṃ karma kṛtvā prāg īritaṃ vartmāśritya",
  "GR14krdipc_u:2864_1": "pūrvokta-pūjā-prakāram āśritya śuddho gāyatrī-japena niṣpāpo brāhmaṇādy-ukta-bāhyāntara-śauca-yukto",
  "GR14krdipc_u:2864_2": "maunī vāg-yato brahmacārī aṣṭa-vidha-maithuna-tyāgī niśāśī rātri-bhojī śāntātmā anuddhata-cittaḥ",
  "GR14krdipc_u:2864_3": "śukla-padma-bīja-mālayā japyāt |",
  "GR14krdipc_u:2865": "atraivam āgamāntaroktaṃ boddhavyam |",
  "GR14krdipc_u:2866_0": "śubhe dine krośaṃ krośa-dvayaṃ vā kṣetraṃ vihārārthaṃ parikalpya kṣīra-druma-bhava-vitasti-parimitāṣṭa-kīlakāḥ",
  "GR14krdipc_u:2866_1": "pratyekam ekadaiva vā daśa-kṛtvaḥ śata-kṛtvo vā japitvā aṣṭa-dig-devatāḥ sampūjya",
  "GR14krdipc_u:2866_2": "madhye kṣetre kṣetra-pāla-baliṃ dattvā pūjāṃ kṛtvā pūrvādy-aṣṭa-dikṣu tān nikhanyāt",
  "GR14krdipc_u:2866_3": "tatra tatra tat-tan-nāmnā dik-pati-baliṃ ca dattvā dīpakaṃ ca dattvā japa-pūrva-divase",
  "GR14krdipc_u:2866_4": "eka-bhojanam upavāso vā guruṃ brāhmaṇāṃś ca tarpayet |",
  "GR14krdipc_u:2867": "tathā ca sanat-kumāra-kalpe-",
  "GR14krdipc_u:2868": "viprāṃś ca bhojayed anna-bhojanācchādanādibhiḥ |",
  "GR14krdipc_u:2869": "bahubhir vastra-bhūṣābhiḥ sampūjya gurum ātmanaḥ |",
  "GR14krdipc_u:2870": "ārabheta japaṃ paścāt tad-anujñā-puraḥsaram || iti |",
  "GR14krdipc_u:2871_0": "tato 'grima-dine snānādikaṃ kṛtvā saṅkalpaṃ kuryāt oṃ adyoṃ nama ity ādy uccāryāmuka-mantrasya",
  "GR14krdipc_u:2871_1": "siddhi-kāma iyat saṅkhyāka-japa-tad-daśāṃśāmuka-dravya-homa-tad-daśāṃśāmuka-dravya-tarpaṇa-tad-daśāṃśāmukābhiṣeka-tad-daśāṃśa-brāhmaṇa-sampradānaka-bhojya-dānātmaka-puraścaraṇa-karma",
  "GR14krdipc_u:2871_2": "kariṣye iti saṅkalpaṃ kuryāt |",
  "GR14krdipc_u:2872": "tato mantra-rṣi-chando-devatānāṃ kāma-sthāne puraścaraṇa-jape viniyoga iti |",
  "GR14krdipc_u:2873": "jape cāyaṃ niyamaḥ-",
  "GR14krdipc_u:2874": "nairantarya-vidhiḥ prokto na dinaṃ vyatilaṅghayet |",
  "GR14krdipc_u:2875": "śayanaṃ darbha-śayyāyāṃ śuciḥ prayata-mānasaḥ |",
  "GR14krdipc_u:2876": "divasātikrame doṣaḥ siddhi-bādhaḥ prajāyate ||",
  "GR14krdipc_u:2877": "nāradīye-",
  "GR14krdipc_u:2878": "śanaiḥ śanair avispaṣṭaṃ na drutaṃ na vilambitam |",
  "GR14krdipc_u:2879": "na nyūnaṃ nādhikaṃ vāpi japaṃ kuryād dine dine ||",
  "GR14krdipc_u:2880": "tathānyatra-",
  "GR14krdipc_u:2881": "ananya-mānasaḥ prātaḥ kālān madhyandināvadhi |",
  "GR14krdipc_u:2882": "nāradīye tathaiva ca-",
  "GR14krdipc_u:2883": "na vadan na svapan gacchan nānyat kim api saṃsmaran |",
  "GR14krdipc_u:2884": "na kṣuj-jṛmbhaṇa-hikkādi-vikalī-kṛta-mānasaḥ ||",
  "GR14krdipc_u:2885": "mantra-siddhim avāpnoti tasmād yatna-paro bhavet |",
  "GR14krdipc_u:2886": "uṣṇīṣo kañcukī nagno mukta-keśaḥ tathaiva ca ||",
  "GR14krdipc_u:2887": "prasārita-pāṇi-pādo nocca-pādāsano bhavet ||",
  "GR14krdipc_u:2888": "tathā vaiśampāyana-saṃhitāyām-",
  "GR14krdipc_u:2889": "snānaṃ tri-savanaṃ proktam aśaktau dviḥ sakṛt tathā |",
  "GR14krdipc_u:2890": "asnātasya phalaṃ nāsti na vā tarpayataḥ pitṝn ||",
  "GR14krdipc_u:2891": "nāsatyam abhibhāṣeta nendriyāṇi pralobhayet |",
  "GR14krdipc_u:2892": "śayanaṃ darbha-śayyāyāṃ śuciḥ prayata-mānasaḥ ||",
  "GR14krdipc_u:2893": "tad-vāsaḥ kṣālayen nityam anyathā vighnam āvahet |",
  "GR14krdipc_u:2894": "naikavāsā japen mantraṃ bahu-vastrī kadācana ||",
  "GR14krdipc_u:2895": "upary-adho bahir vastre puraścaraṇa-kṛd bhajet ||",
  "GR14krdipc_u:2896": "tathā nāradīye-",
  "GR14krdipc_u:2897": "strī-śūdrābhyāṃ na sambhāṣed rātrau japa-paro na ca |",
  "GR14krdipc_u:2898": "japen na sandhyā-kāleṣu pradoṣe nobhayeṣu ca |",
  "GR14krdipc_u:2899": "brāhmaṇānīta-vastra-śuddha-jalena karmakṛd bhavet || iti || KrdC_5.2 ||",
  "GR14krdipc_u:2900": "______________________________",
  "GR14krdipc_u:2901": "api tu kṛtyam āha-",
  "GR14krdipc_u:2902": "tanvan śuśrūṣāṃ goṣu tābhyaḥ prayacchan",
  "GR14krdipc_u:2903": "grāsaṃ bhūteṣu prodvahaś cānukampām |",
  "GR14krdipc_u:2904": "mantrādhiṣṭhātriṃ devatāṃ vandamāno",
  "GR14krdipc_u:2905": "durgāṃ dubodha-dhvānta-bhānuṃ guruṃ ca // Krd_5.3 //",
  "GR14krdipc_u:2906": "goṣu śuśrūṣāṃ go-paricaryāṃ dhūma-kaṇḍūyanādi-rūpāṃ sevāṃ vistārayan |",
  "GR14krdipc_u:2907": "kiṃ kurvan ?",
  "GR14krdipc_u:2908": "tābhyo gobhyo grāsa ṃ prayacchan gopāla-mantra eva grāsādikam atropādānād anyatrānukteś ca |",
  "GR14krdipc_u:2909": "bhūteṣu prāṇiṣu karuṇāṃ dhārayan mantrādhiṣṭhātṛ-devatāṃ durgām ajñānāndhakāra-sūryaṃ guruṃ ca vandamānaḥ || KrdC_5.3 ||",
  "GR14krdipc_u:2910": "______________________________",
  "GR14krdipc_u:2911": "kurvann ātmīyaṃ karma varṇāśrama-sthaṃ",
  "GR14krdipc_u:2912": "mantraṃ japtvā triḥ snāna-kāle 'bhiṣiñcet |",
  "GR14krdipc_u:2913": "ācāman pāthas-tattva-saṅkhyā-prajaptaṃ",
  "GR14krdipc_u:2914": "bhuñjānaś cānnaṃ sapta-japtāñcanādi // Krd_5.4 //",
  "GR14krdipc_u:2915": "svīyaṃ varṇāśramoktaṃ karma kurvan ātmīyaṃ ātmano yo varṇo brāhmaṇādir yo vāśramo brahmacaryādis tatra tatrasthaṃ karma vihitaṃ tat tat kurvann ity arthaḥ |",
  "GR14krdipc_u:2916_0": "mantra-japta-jalena kāle vāra-trayaṃ svātmānam abhiṣiñcet tattva-saṅkhyā-prajaptaṃ",
  "GR14krdipc_u:2916_1": "dvātriṃśat-saṅkhyā-prajaptaṃ pañca-viṃśati-prajaptaṃ vā tathā jalam ācāman ittham evānnaṃ bhuñjānaḥ |",
  "GR14krdipc_u:2917": "punaḥ kīdṛśaḥ ?",
  "GR14krdipc_u:2918": "sapta-japtam añjanādi-kajjalādi yasya sa tathā ādi-śabdena gandha-mālyādīnāṃ parigrahaḥ |",
  "GR14krdipc_u:2919": "añjanādya iti kvacit pāṭhaḥ || KrdC_5.4 ||",
  "GR14krdipc_u:2920": "______________________________",
  "GR14krdipc_u:2921": "japa-sthānam āha-",
  "GR14krdipc_u:2922": "adreḥ śṛṅge nadyās taṭe bilva-mūle",
  "GR14krdipc_u:2923": "toye hṛdaghne gokula-viṣṇu-gehe |",
  "GR14krdipc_u:2924": "aśvatthādhastād ambudheś cāpi tīre",
  "GR14krdipc_u:2925": "sthāneṣv eteṣv āsīna ekaikaśas tu // Krd_5.5 //",
  "GR14krdipc_u:2926": "prajaped ayuta-catuṣkaṃ daśākṣaraṃ manu-varaṃ pṛthak kramaśaḥ |",
  "GR14krdipc_u:2927": "aṣṭādaśākṣaraṃ ced ayuta-dvayam ity udīritā saṅkhyā // Krd_5.6 //",
  "GR14krdipc_u:2928_0": "parvata-śṛṅge nadī-tīre bilva-vṛkṣa-samīpa-deśe hṛdaya-pramāṇa-jale goṣṭhe viṣṇu-pratimādhiṣṭhita-gehe",
  "GR14krdipc_u:2928_1": "pippala-vṛkṣa-samīpa-deśe samudrasya tīre aṣṭasu sthāneṣu āsīna upaviṣṭaḥ ekaikaśaḥ",
  "GR14krdipc_u:2928_2": "ekaikasmin sthāne sthāneṣu kramaśaḥ krameṇa pṛthak ayuta-catuṣkaṃ kṛtvā daśākṣara-mantraṃ",
  "GR14krdipc_u:2928_3": "japet yadāṣṭādaśākṣara-mantraḥ tadāyuta-dvayaṃ kṛtvā iti japa-saṅkhyodīritā atra",
  "GR14krdipc_u:2928_4": "na pratisthānam ayuta-catuṣkāyuta-dvaya-japaḥ kintu yathā japtavyaṃ yena sarvatra",
  "GR14krdipc_u:2928_5": "japena tāvaty eva saṅkhyā bhavati anyathāṣṭasu sthāneṣu japenāṣṭādaśāksare ṣoḍaśāyuta-japaḥ syāt |",
  "GR14krdipc_u:2929": "prapañca-sāre 'pi-ayuta-dvitayāvadhi-japaḥ syād iti |",
  "GR14krdipc_u:2930": "yadyapy aṣṭādaśākṣare iyaṃ saṅkhyā tathāpi tulya-nyāyād daśākṣare 'pi iyam eva vyavastheti",
  "GR14krdipc_u:2931": "rudradharaḥ || KrdC_5.5-6 ||",
  "GR14krdipc_u:2932": "______________________________",
  "GR14krdipc_u:2933": "ukteṣu sthāneṣūuy krameṇāhāra-niyamam āha-",
  "GR14krdipc_u:2934": "śākaṃ mūlaṃ phalaṃ go-stana-bhava-dadhinī bhaikṣam annaṃ ca saktuṃ",
  "GR14krdipc_u:2935": "dugdhānnaṃ cety adānaḥ kṣiti-dhara-śikharādau kramāt sthāna-bhede |",
  "GR14krdipc_u:2936": "ekaṃ caiṣām aśaktau gaditam iha mayā pūrvāsevā-vidhānaṃ",
  "GR14krdipc_u:2937": "nirvṛtte 'smin punaś ca prajapatu vidhivat siddhaye sādhakeśaḥ // Krd_5.7 //",
  "GR14krdipc_u:2938_0": "kṣiti-dhara-śikharādau pūrvokta-parvata-śṛṅgādau sthāna-viśeṣe kramād ekaikaṃ krameṇa",
  "GR14krdipc_u:2938_1": "vihitaṃ śākaṃ vāstukādi mūlaṃ śūraṇādi phalaṃ āmrādi go-stana-bhavaṃ dugdhaṃ dadhi",
  "GR14krdipc_u:2938_2": "ca dvandvaḥ bhaikṣaṃ bhikṣāta upalabdham annaṃ ca praśastaṃ haimatikaṃ sitāsvinnaṃ",
  "GR14krdipc_u:2938_3": "saktuṃ bhṛṣṭa-yava-cūrṇaṃ dugdhānnaṃ pāyasaṃ adāno bhakṣamāṇo japaṃ kuryāt mitodanam |",
  "GR14krdipc_u:2939": "śastānnaṃ ca samaśnīyān mantra-siddhi-samīhayā |",
  "GR14krdipc_u:2940": "tasmān nityaṃ prayatnena śastānnāśī bhaven naraḥ || iti |",
  "GR14krdipc_u:2941": "aśaktaṃ praty āha-ekam iti |",
  "GR14krdipc_u:2942": "aśaktau caiṣām adri-śṛṅgādy-aṣṭa-sthānānāṃ madhye ekaṃ sthānaṃ samāśritya śākādy-aṣṭa-vidheṣv ekaṃ bhojanam āśritya japaṃ kuryāt |",
  "GR14krdipc_u:2943": "tad uktaṃ nāradīye-",
  "GR14krdipc_u:2944": "mṛdu koṣṇaṃ supakvaṃ ca kuryād vai laghu-bhojanam |",
  "GR14krdipc_u:2945": "nendriyāṇāṃ yathā vṛddhis tathā bhuñjīta sādhakaḥ ||",
  "GR14krdipc_u:2946": "yad vā tad vā parityājyaṃ duṣṭānāṃ saṅgamaṃ tathā ||",
  "GR14krdipc_u:2947_0": "iha granthe pūrva-sevāvidhānaṃ mayā gaditaṃ kathitam asminn nivṛtte sampūrṇe puraścaraṇa-jape",
  "GR14krdipc_u:2947_1": "punaś ca prajapatu siddhaye viśiṣṭa-phala-siddhaye vidhivat yathokta-prakāreṇa atra",
  "GR14krdipc_u:2947_2": "kecid asmin pūrva-sevārambhe karmaṇi nirvṛtte samāpte punaḥ puraścaraṇa-japaṃ karotv",
  "GR14krdipc_u:2947_3": "ity āhuḥ || KrdC_5.7 ||",
  "GR14krdipc_u:2948": "______________________________",
  "GR14krdipc_u:2949": "dehārcanānte dinaśo dinādau",
  "GR14krdipc_u:2950": "dīkṣokta-mārgānyataraṃ vidhānam |",
  "GR14krdipc_u:2951": "āśritya kṛṣṇaṃ prayajed vivikte",
  "GR14krdipc_u:2952": "gehe niṣaṇṇo huta-śiṣṭa-bhojī // Krd_5.8 //",
  "GR14krdipc_u:2953_0": "dehārcanānte deha-pūjāvasāne dinaśaḥ pratidinaṃ dinādau prātar dīkṣokta-mārgeṣu ṣoḍaśa-pañcopacārādiṣu",
  "GR14krdipc_u:2953_1": "anyataram ekaṃ vartmāśritya kṛṣṇaṃ prayajet pūjayatu āvaraṇa-bhedād vartma-bhedaḥ |",
  "GR14krdipc_u:2954": "kīdṛśaḥ ? vivikta ekānte gṛhe niṣaṇṇa upaviṣṭaḥ |",
  "GR14krdipc_u:2955": "punaḥ kīdṛśaḥ ? huta-śiṣṭa-bhojī prātyahika-japa-daśāṃśa-homāvaśiṣṭa-bhojī || KrdC_5.8 ||",
  "GR14krdipc_u:2956": "______________________________",
  "GR14krdipc_u:2957": "prakārāntaram api mahate phalāya puraścaraṇam āha-daśa-lakṣam iti rudradharaḥ |",
  "GR14krdipc_u:2958": "vayaṃ tu paśyāmaḥ |",
  "GR14krdipc_u:2959": "prakṛta-yathokta-puraścaraṇam āha-",
  "GR14krdipc_u:2960": "daśa-lakṣam akṣaya-phala-pradaṃ manuṃ",
  "GR14krdipc_u:2961": "pratijapya śikṣita-matir daśākṣaram |",
  "GR14krdipc_u:2962": "juhuyād guḍājya-madhu-samplutair navair",
  "GR14krdipc_u:2963": "aruṇāmbujair hutavahe daśāyutam // Krd_5.9 //",
  "GR14krdipc_u:2964": "śuddha-matiḥ sādhakaḥ akṣaya-phaladaṃ mokṣa-phalaṃ daśākṣaraṃ manuṃ daśa-lakṣaṃ pratijapya hutavahe saṃskṛtāgnau aruṇāmbujair aruṇa-kamalair daśā-yutaṃ lakṣam ekaṃ juhuyāt |",
  "GR14krdipc_u:2965": "kīdṛśaiḥ ? guḍājya-madhu-samplutaiḥ guḍa-ghṛta-madhu-saṃyuktaiḥ || KrdC_5.9 ||",
  "GR14krdipc_u:2966": "______________________________",
  "GR14krdipc_u:2967": "śuṣira-yugala-varṇaṃ cen manuṃ pañca-lakṣaṃ",
  "GR14krdipc_u:2968": "prajapatu juhuyāc ca prokta-kptyārdha-lakṣam |",
  "GR14krdipc_u:2969": "amala-matir alābhe pāyasair ambujānāṃ",
  "GR14krdipc_u:2970": "sahita-ghṛta-sitair evārabhed dhoma-karma // Krd_5.10 //",
  "GR14krdipc_u:2971_0": "śuṣira-yugala-varṇaṃ śuṣiraṃ chidraṃ nava-saṅkhyātmakaṃ tasya yugalaṃ dvandvaṃ aṣṭādaśākṣaraṃ",
  "GR14krdipc_u:2971_1": "japet tadā pañca-lakṣaṃ prajapatu prokta-kptyā pūrvokta-paripāṭyā cārdha-lakṣam juhuyāt",
  "GR14krdipc_u:2971_2": "yathokta-homa-dravyālābhe dravyāntaram āha amala-matir iti śuddha-matiḥ ambujānāṃ",
  "GR14krdipc_u:2971_3": "padmānām alābhe 'prāptau pāyasaiḥ paramānnair homam ārabheta |",
  "GR14krdipc_u:2972": "kīdṛśaiḥ ? sahite ghṛta-site yeṣu taiḥ ghṛta-śarkarā-sahitair ity arthaḥ |",
  "GR14krdipc_u:2973": "svāhāntena homa-pūjeti sarvatra boddhavyaṃ homādeś cānuṣṭhāna-prakāro mat-kṛta-homānuṣṭhāna-paddhater avagantavyaḥ | nāradīye, yathā-",
  "GR14krdipc_u:2974": "japasya tu daśāṃśena homaḥ kāryo dine dine |",
  "GR14krdipc_u:2975": "athavā lakṣa-paryantaṃ homaḥ kāryo vipaścitā || iti || KrdC_5.10 ||",
  "GR14krdipc_u:2976": "______________________________",
  "GR14krdipc_u:2977": "homāśaktaṃ pratyāha-",
  "GR14krdipc_u:2978": "asaktānāṃ home nigama-rasanāgendra-guṇito",
  "GR14krdipc_u:2979": "japaḥ kāryaś ceti divja-nṛpa-viśām āhur apare |",
  "GR14krdipc_u:2980": "sahomaś ced eṣāṃ sama iha japo homa-rahito",
  "GR14krdipc_u:2981": "ya ukto varṇānāṃ sa khalu vihitas tac-cala-dṛśām // Krd_5.11 //",
  "GR14krdipc_u:2982_0": "tāvad dravyādy-asampattyā homa-karmaṇi asamarthānāṃ brāhmaṇa-kṣatriya-vaiśyānāṃ yathā-sāṅkhyaṃ",
  "GR14krdipc_u:2982_1": "nigamā vedāś catvāraḥ rasāḥ ṣaṭ nāgendrā aṣṭau etair guṇitair japyo 'nuṣṭheya ity apare ācāryā āhuḥ |",
  "GR14krdipc_u:2983": "tatra kṛta eva japaḥ etair guṇita iti rudradharaḥ | vastutas tu-",
  "GR14krdipc_u:2984": "homāśaktau japaṃ kuryād dhoma-saṅkhyā-caturguṇam |",
  "GR14krdipc_u:2985": "ṣaḍ-guṇaṃ cāṣṭa-guṇitaṃ yathā-saṅkhyaṃ dvijātayaḥ ||",
  "GR14krdipc_u:2986": "iti puraścaraṇa-candrikoktam eva yuktaṃ paśyāmaḥ |",
  "GR14krdipc_u:2987": "homa-karmaṇy aśaktānāṃ viprāṇāṃ dviguṇo japaḥ |",
  "GR14krdipc_u:2988": "itareṣāṃ tu varṇānāṃ triguṇo hi vidhīyate || iti |",
  "GR14krdipc_u:2989": "eteṣāṃ matāpekṣayā apara ity uktam |",
  "GR14krdipc_u:2990": "eteṣāṃ ca mate tarpaṇādi-vyatirekeṇa mūla-bhūta-japa-dviguṇa-japenaiva puraścaraṇa-siddhir bhavati tathaiva granthāntare 'bhidhānāt |",
  "GR14krdipc_u:2991": "eṣāṃ brāhmaṇādīnāṃ homa-sahitaś cej japaḥ tadā trayāṇām api ayuta-catuṣṭayādi-samānam eva varṇānāṃ brāhmaṇādīnāṃ homa-rahito ya ukto japaḥ |",
  "GR14krdipc_u:2992": "atra homa-rahito yaś caturguṇo japa iti bhairava-tripāṭhinaḥ |",
  "GR14krdipc_u:2993": "sa eva tac-cala-dṛśāṃ tat-patnīnāṃ vihitaḥ || KrdC_5.11 ||",
  "GR14krdipc_u:2994": "sanātanaḥ : home asamarthānāṃ vipra-kṣatriya-vaiśyānāṃ yathā-saṅkhyaṃ nigamādevāś catvāraḥ,",
  "GR14krdipc_u:2995": "rasāḥ ṣaṭ nāgendrā aṣṭau,",
  "GR14krdipc_u:2996": "etair guṇito japaḥ kāryaḥ |",
  "GR14krdipc_u:2997": "tv-arthe vā-śabdaḥ |",
  "GR14krdipc_u:2998": "apara iti-homa-karmaṇy asugamam eveti || (hbv 17.205 ṭīkā)",
  "GR14krdipc_u:2999": "______________________________",
  "GR14krdipc_u:3000": "śūdraṃ praty āha-",
  "GR14krdipc_u:3001": "yaṃ varṇam āśrito yaḥ śūdraḥ sa ca tan-nata-bhruvām |",
  "GR14krdipc_u:3002": "vidadhīta japaṃ vidhivac chraddhāvān bhakti-bharāvanamra-tanuḥ // Krd_5.12 //",
  "GR14krdipc_u:3003": "brāhmaṇādīnāṃ madhye yaṃ varṇaṃ śūdraḥ samāśritaḥ sa tan-nata-bhruvāṃ teṣām eva dvijāty-ādīnāṃ strīṇāṃ vihitaṃ japaṃ vidhivat kathita-prakāreṇa vihitaṃ kuryāt |",
  "GR14krdipc_u:3004": "kīdṛśaḥ ? śraddhā-yutaḥ |",
  "GR14krdipc_u:3005": "punaḥ kīdṛśaḥ ? bhakti-bhareṇa bhakty-atiśayena namro tanuḥ śarīraṃ yasya sa tathā |",
  "GR14krdipc_u:3006": "japaś cāyaṃ homa-rahita iti rudradharaḥ || KrdC_5.12 ||",
  "GR14krdipc_u:3007": "______________________________",
  "GR14krdipc_u:3008": "puraścaraṇotttara-kṛtyam āha-",
  "GR14krdipc_u:3009": "punar abhiṣikto guruṇā vidhivad viśrāṇya dakṣiṇāṃ tasmai |",
  "GR14krdipc_u:3010": "abhyavahārya ca viprān vibhavaiḥ samprīṇayec ca bhakti-yutaḥ // Krd_5.13 //",
  "GR14krdipc_u:3011_0": "guruṇā punar api vidhivat yathokta-vidhinā abhiṣiktaḥ kṛtābhiṣekaḥ tasmai gurave",
  "GR14krdipc_u:3011_1": "dakṣiṇāṃ viśrāṇya dattvā viprān abhyavahārya bhojayitvā bhakti-yutaḥ san samprīṇayet",
  "GR14krdipc_u:3011_2": "dhana-dhānyādibhiḥ prītiṃ kuryāt || KrdC_5.13 ||",
  "GR14krdipc_u:3012": "______________________________",
  "GR14krdipc_u:3013": "siddha-mantrasya kṛtyam āha-",
  "GR14krdipc_u:3014": "iti mantra-vara-dvitayānyataraṃ",
  "GR14krdipc_u:3015": "parisādhya japādibhir acyuta-dhīḥ |",
  "GR14krdipc_u:3016": "prajapet savana-tritaye dinaśo",
  "GR14krdipc_u:3017": "vidhinātha mukundam amanda-matiḥ // Krd_5.14 //",
  "GR14krdipc_u:3018_0": "ity anena prakāreṇa mantra-dvitayānyataraṃ mantra-dvitayayor madhye ekaṃ japādibhir",
  "GR14krdipc_u:3018_1": "japa-pūjā-homa-tarpaṇādibhiḥ parisādhya sādhayitvā acyuta-dhīr acyute śrī-kṛṣṇe dhīr",
  "GR14krdipc_u:3018_2": "buddhir yasya sa tathā |",
  "GR14krdipc_u:3019": "yad vā,",
  "GR14krdipc_u:3020_0": "acyutā na kṣaritā viṣṇau buddhir yasya sa tathā savana-tritaye sandhyādi-traye dinaśaḥ",
  "GR14krdipc_u:3020_1": "pratidinaṃ vidhinā ukta-prakāreṇa mukundaṃ kṛṣṇaṃ prayajet pūjayatu amanda-matiḥ",
  "GR14krdipc_u:3020_2": "śuddha-matiḥ || KrdC_5.14 ||",
  "GR14krdipc_u:3021": "______________________________",
  "GR14krdipc_u:3022": "pūjāyāṃ prātaḥ-kālika-dhyānam āha-",
  "GR14krdipc_u:3023": "atha śrīmad-udyāna-saṃvīta-haima-",
  "GR14krdipc_u:3024": "sthalodbhāsi-ratna-sphuran-maṇḍapāntaḥ |",
  "GR14krdipc_u:3025": "lasat-kalpa-vṛkṣādha uddīpta-ratna-",
  "GR14krdipc_u:3026": "sthalī-dhiṣṭhitāmbhoja-pīṭhādhirūḍham // Krd_5.15 //",
  "GR14krdipc_u:3027": "sapta-ślokāntaṃ kulakam |",
  "GR14krdipc_u:3028_0": "athānantaraṃ bhakti-namraḥ bhakty-atiśayena namra-dehaḥ prage prātaḥ-kāle kathita-rūpaṃ",
  "GR14krdipc_u:3028_1": "kṛṣṇam anusmṛtya dhyātvā tad-aṅgendra-vajrādibhiḥ tasya kṛṣṇasyāṅgāni pūrvoktāni",
  "GR14krdipc_u:3028_2": "hṛdayādīni indrādayo daśa dik-pālāḥ vajrādayas tad-āyudhāni ca taiḥ saha pūjayitvā",
  "GR14krdipc_u:3028_3": "taṃ kṛṣṇaṃ sitā śarkarā mocā kadalī-viśeṣaḥ haiyaṅgavīnaṃ sadyo-jāta-ghṛtam |",
  "GR14krdipc_u:3029": "ebhis tathā dadhnā vimiśreṇa dadhi-saṃyuktena dogdhena pāyasena ca mantrī samprīṇayet |",
  "GR14krdipc_u:3030": "kīdṛśaṃ ?",
  "GR14krdipc_u:3031_0": "śrīmat śobhā-yuktaṃ yad udyānaṃ krīḍā-vanaṃ tena saṃvītaṃ veṣṭitaṃ yad-dhaima-sthalaṃ",
  "GR14krdipc_u:3031_1": "lasat-kāñcana-bhūmis tatrodbhāsīni udgata-kiraṇāni yāni yāni ratnāni taiḥ sphurat",
  "GR14krdipc_u:3031_2": "dedīpyamāno yo maṇḍapas tasyāntar-madhye dedīpyamāno yaḥ",
  "GR14krdipc_u:3032_0": "kalpa-vṛkṣas tasyādhaś chāyāyām udgatā dīptir yasya tādṛśaṃ ratna-mayaṃ yat sthānaṃ",
  "GR14krdipc_u:3032_1": "tad-adhiṣṭhitaṃ tatrāvasthitaṃ yad ambhojaṃ padyaṃ tad eva pīṭhaṃ tatrādhirūḍham",
  "GR14krdipc_u:3032_2": "upaviṣṭam || KrdC_5.15 ||",
  "GR14krdipc_u:3033": "______________________________",
  "GR14krdipc_u:3034": "mahā-nīla-nīlābham atyanta-bālaṃ",
  "GR14krdipc_u:3035": "guḍa-snigdha-vaktrānta-visrasta-keśam |",
  "GR14krdipc_u:3036": "ali-vrāta-paryākulotphulla-padma-",
  "GR14krdipc_u:3037": "pramugdhānanaṃ śrīmad indīvarākṣam // Krd_5.16 //",
  "GR14krdipc_u:3038": "punaḥ kīdṛśaṃ ? mahā-nīla indra-nīlaḥ |",
  "GR14krdipc_u:3039": "tadvan nīlābhaṃ śyāmam |",
  "GR14krdipc_u:3040": "punar atyanta-bālaṃ pañca-vārṣikam |",
  "GR14krdipc_u:3041": "punaḥ, guḍāḥ kuṭilāḥ snigdhāḥ cikkaṇāḥ karṇānte kapole visrastāḥ paryākulāḥ |",
  "GR14krdipc_u:3042": "vaktrānteti pāṭhe visrastā mukhāvalambitāḥ keśā yasya tam |",
  "GR14krdipc_u:3043": "ali-vrātena bhramara-samūhena paryākulaṃ cañcalaṃ vyāptaṃ vā yat phullaṃ vikasitaṃ padmaṃ tadvat pramugdhaṃ manoharaṃ ānanaṃ mukhaṃ yasya tam |",
  "GR14krdipc_u:3044": "punaḥ kīdṛśaṃ ?",
  "GR14krdipc_u:3045": "śrīmat doṣa-rahitaṃ yad indīvaraṃ nīla-padmaṃ tat-sadṛśe akṣiṇī yasya tam || KrdC_5.16 ||",
  "GR14krdipc_u:3046": "______________________________",
  "GR14krdipc_u:3047": "punaḥ kīdṛśaṃ ?",
  "GR14krdipc_u:3048": "calat-kuṇḍalollāsi-samphulla-gaṇḍaṃ",
  "GR14krdipc_u:3049": "sughoṇaṃ suśoṇādharaṃ susmitāsyam |",
  "GR14krdipc_u:3050": "anekāśmaraśmy-ullasat-kaṇṭha-bhūṣā-",
  "GR14krdipc_u:3051": "lasantaṃ vahantaṃ nakhaṃ pauṇḍarīkam // Krd_5.17 //",
  "GR14krdipc_u:3052": "cañcale ye kuṇḍale tābhyām unnatau ullasitau śobhamānau samphullau vikāśitau gaṇḍau yasya tam |",
  "GR14krdipc_u:3053": "punaḥ śobhamānā ghoṇā nāsā yasya tam |",
  "GR14krdipc_u:3054": "punaḥ suśoṇo lohito 'dharo yasya tam |",
  "GR14krdipc_u:3055": "punaḥ śobhanaṃ yat smitam īṣad-dhāsas tad-yuktam āsyaṃ yasya tam |",
  "GR14krdipc_u:3056": "punaḥ anekāni yāny aśmāni indranīla-prabhṛtīni ratnāni teṣāṃ ye raśmayaḥ kiraṇāḥ tair ullasantī yā kaṇṭha-bhūṣā tayā lasantaṃ śobhamānam |",
  "GR14krdipc_u:3057": "punaḥ pauṇḍarīkaṃ vyāghra-sambandhi-nakhaṃ vahantaṃ dhārayantam || KrdC_5.17 ||",
  "GR14krdipc_u:3058": "______________________________",
  "GR14krdipc_u:3059": "punaḥ kīdṛśaṃ ?",
  "GR14krdipc_u:3060": "samuddhūsaroraḥ-sthalaṃ dhenu-dhūlyāḥ",
  "GR14krdipc_u:3061": "supuṣṭāṅgam aṣṭāpadākalpa-dīptam |",
  "GR14krdipc_u:3062": "kaṭīra-sthale cāru-jaṅghānta-yugme",
  "GR14krdipc_u:3063": "pinaddhaṃ kvaṇat-kiṅkiṇī-jāla-dāmnā // Krd_5.18 //",
  "GR14krdipc_u:3064": "dhenu-dhūlyā go-rajasā samuddhūsaraṃ dhūsaritam uraḥ-sthalaṃ yasya taṃ gavām anugamanāt suṣṭhu puṣṭam aṅgaṃ yasya tam |",
  "GR14krdipc_u:3065": "kīdṛśaṃ ? aṣṭāpadākalpa-dīptaṃ suvarṇa-ghaṭitālaṅkāreṇa śobhamānam |",
  "GR14krdipc_u:3066": "punaḥ kīdṛśaṃ ?",
  "GR14krdipc_u:3067": "kvaṇat-kiṅkiṇī-jāla-dāmnā śabdāyamāna-kṣudra-ghaṇṭikā-samūha-mālayā kaṭi-sthale śroṇi-taṭe cāru-jaṅghānta-yugme manohara-gulpha-dvayordhva-pradeśe pinaddhaṃ baddham || KrdC_5.18 ||",
  "GR14krdipc_u:3068": "______________________________",
  "GR14krdipc_u:3069": "punaḥ kīdṛśaṃ ?",
  "GR14krdipc_u:3070": "hasantaṃ hasad-bandhu-jīva-prasūna-",
  "GR14krdipc_u:3071": "prabhāṃ pāṇi-pādāmbujodāra-kāntyā |",
  "GR14krdipc_u:3072": "kare dakṣiṇe pāyasaṃ vāma-haste",
  "GR14krdipc_u:3073": "dadhānaṃ navaṃ śuddha-haiyaṅgavīnam // Krd_5.19 //",
  "GR14krdipc_u:3074": "pāṇi-pādāmbujodāra-kāntyā hasta-caraṇa-padma-vipula-śobhayā hasad-bandhu-jīva-puṣpa-kāntiṃ hasantam upahasantam |",
  "GR14krdipc_u:3075": "punaḥ kīdṛśaṃ ?",
  "GR14krdipc_u:3076": "dakṣiṇe kare haste pāyasaṃ savya-haste vāma-kare navaṃ nūtanaṃ śuddhaṃ niṣkaluṣaṃ haiyaṅgavīnam navanītaṃ hyo go-dohanodbhavaṃ ghṛtaṃ dadhānaṃ dhārayantam || KrdC_5.19 ||",
  "GR14krdipc_u:3077": "______________________________",
  "GR14krdipc_u:3078": "punaḥ kīdṛśaṃ ?",
  "GR14krdipc_u:3079": "mahībhāra-bhūtām arārāti-yūthān",
  "GR14krdipc_u:3080": "anaḥ-pūtanādīn nihantuṃ pravṛttam |",
  "GR14krdipc_u:3081": "prabhuṃ gopikā-gopa-go-vṛnda-vītaṃ",
  "GR14krdipc_u:3082": "surendrādibhir vanditaṃ deva-vṛndaiḥ // Krd_5.20 //",
  "GR14krdipc_u:3083": "mahī-bhāra-bhūtām arārāti-yūthān pṛthivī-bhāra-rūpa-daitya-samūhān anaḥ-pūtanādīn śakaṭāsura-prabhṛtīn nihantuṃ pravṛttam |",
  "GR14krdipc_u:3084": "punaḥ kīdṛśaṃ ? prabhuṃ samartham īśvaram |",
  "GR14krdipc_u:3085": "punaḥ kīdṛśaṃ ? gopikā gopa-strī, gopaḥ gauḥ eteṣāṃ samūhena vītaṃ veṣṭitam |",
  "GR14krdipc_u:3086": "punaḥ kīdṛśaṃ ? indrādibhir deva-samūhair namaskṛtam || KrdC_5.20 ||",
  "GR14krdipc_u:3087": "______________________________",
  "GR14krdipc_u:3088": "prage pūjayitvettyanusmṛtya kṛṣṇaṃ",
  "GR14krdipc_u:3089": "tad-aṅgendra-vajrādikair bhakti-namraḥ |",
  "GR14krdipc_u:3090": "sitā-moca-haiyaṅgavīnaiś ca dadhnā",
  "GR14krdipc_u:3091": "vimiśreṇa daugdhena samprīṇayet tam // Krd_5.21 //",
  "GR14krdipc_u:3092": "pūrva-śloke vyākhyātam api kramānurodhena vyākhyāte prage prātaḥ-kāle ukta-prakāreṇa kṛṣṇam anusmṛtya dhyātvā upacāraiḥ sampūjya aṅgādy-āvaraṇaiḥ saha sampūjya naivedyaṃ dadyāt |",
  "GR14krdipc_u:3093": "naivedya-dravyam āha-siteti |",
  "GR14krdipc_u:3094": "sitā śarkarā mocā kadalī haiyaṅgavīnaṃ daugdhena pāyasena || KrdC_5.21 ||",
  "GR14krdipc_u:3095": "______________________________",
  "GR14krdipc_u:3096": "prātaḥ savana-pūjā-phalam āha-",
  "GR14krdipc_u:3097": "iti prātar evārcayed acyutaṃ yo",
  "GR14krdipc_u:3098": "naraḥ pratyahaṃ śaśvad āstikya-yuktaḥ |",
  "GR14krdipc_u:3099": "labhetācireṇaiva lakṣmīṃ samagrām",
  "GR14krdipc_u:3100": "iha pretya śuddhaṃ paraṃ dhāma bhūyāt // Krd_5.22 //",
  "GR14krdipc_u:3101_0": "ity anena prakāreṇa pratyahaṃ śaśvat sarvadā āstikya-yuktaḥ san yo naraḥ prātaḥ-kāle",
  "GR14krdipc_u:3101_1": "acyutam arcayet tam evāvaśyaṃ pūjayati sa iha loke acireṇaivālpa-kālenaiva samagrāṃ",
  "GR14krdipc_u:3101_2": "sampūrṇāṃ lakṣmīṃ sampadaṃ labhate prāpnoti pretya dehaṃ parityajya paraṃ śuddhaṃ",
  "GR14krdipc_u:3101_3": "brahmākhyaṃ mahaḥ bhūyāt prāpnoti tat-sarūpo bhavatīty arthaḥ || KrdC_5.22 ||",
  "GR14krdipc_u:3102": "______________________________",
  "GR14krdipc_u:3103": "prātaḥ pūjāyām eva naivedyaṃ tarpaṇaṃ ca darśayati-",
  "GR14krdipc_u:3104": "aho-mukhe 'nudinam ity abhipūjya śauriṃ",
  "GR14krdipc_u:3105": "dadhnātha vā guḍa-yutena nivedya toyaiḥ |",
  "GR14krdipc_u:3106": "śrīman-mukhe samanutarpya ca tad-dhiyā taṃ",
  "GR14krdipc_u:3107": "japyāt sahasram atha sāṣṭakam ādareṇa // Krd_5.23 //",
  "GR14krdipc_u:3108_0": "athavā śabdaḥ pāda-pūraṇe iti pūrvokta-prakāreṇa ahno-mukhe prātaḥ-kāle anudinaṃ",
  "GR14krdipc_u:3108_1": "pratyahaṃ śauriṃ kṛṣṇam abhipūjya guḍa-sahitena dadhnā naivedyaṃ dattvā jalais tad-dhiyā",
  "GR14krdipc_u:3108_2": "guḍa-sahita-buddhyā śrīmataḥ kṛṣṇasya mukhe samanutarpya athānantaraṃ taṃ mantram",
  "GR14krdipc_u:3108_3": "ādareṇa sāṣṭakaṃ sahasraṃ aṣṭottara-sahasraṃ japet || KrdC_5.23 ||",
  "GR14krdipc_u:3109": "______________________________",
  "GR14krdipc_u:3110": "madhyandina-savana-dhyānam āha-",
  "GR14krdipc_u:3111": "madhyaṃ-dine japa-vidhāna-viśiṣṭa-rūpaṃ",
  "GR14krdipc_u:3112": "vandyaṃ surarṣi-yati-khecara-mukhya-vṛndaiḥ |",
  "GR14krdipc_u:3113": "go-gopa-gopa-vanitā-nikaraiḥ parītaṃ",
  "GR14krdipc_u:3114": "sāndrāmbuda-cchavi-sujāta-manoharāṅgam // Krd_5.24 //",
  "GR14krdipc_u:3115": "caturtha-śloka-stha-kriyayā yojanā evam anena prakāreṇa madhyandine madhyāhne nandajaṃ kṛṣṇaṃ dhyātvā indirā śrīs tasyā āpty-arthaṃ arcayatu |",
  "GR14krdipc_u:3116": "kīdṛśaṃ ? japa-vidhānena viśiṣṭaṃ rūpaṃ yasya taṃ japārthaṃ yat dhyānam |",
  "GR14krdipc_u:3117": "atha prakaṭa-saurabhety ādi tṛtīya-paṭalokta-dhyānaṃ tad evātrāpīti tripāṭhinaḥ |",
  "GR14krdipc_u:3118": "punaḥ kīdṛśaṃ ? vandyaṃ śreṣṭham |",
  "GR14krdipc_u:3119": "punaḥ kīdṛśaṃ ?",
  "GR14krdipc_u:3120_0": "surā indrādaya ṛṣayo nāradādayaḥ yatayaḥ sanakādayaḥ khecarāḥ svarga-vāsinaḥ eteṣāṃ",
  "GR14krdipc_u:3120_1": "mukhyāḥ śreṣṭhāḥ teṣāṃ vṛndaiḥ samūhaiḥ tathā gauḥ gopaḥ gopa-strī ca eteṣāṃ nikaraiḥ",
  "GR14krdipc_u:3120_2": "samūhaiḥ parītaṃ veṣṭitaṃ sāndro niviḍo yo ambudo meghas tadvac chavir yasya tat |",
  "GR14krdipc_u:3121": "atha ca sujātaṃ doṣa-rahitam |",
  "GR14krdipc_u:3122": "atha ca manoharaṃ netrotsava-kārakam",
  "GR14krdipc_u:3123": "aṅgaṃ yasya || KrdC_5.24 ||",
  "GR14krdipc_u:3124": "______________________________",
  "GR14krdipc_u:3125": "punaḥ kīdṛśaṃ ?",
  "GR14krdipc_u:3126": "mayūra-patra-parikpta-vataṃsa-ramya-",
  "GR14krdipc_u:3127": "dhammillam ullasita-cillikam ambujākṣam |",
  "GR14krdipc_u:3128": "pūrṇendu-bindu-vadanaṃ maṇi-kuṇḍala-śrī-",
  "GR14krdipc_u:3129": "gaṇḍaṃ sunāsam atisundara-manda-hāsam // Krd_5.25 //",
  "GR14krdipc_u:3130": "mayūrasyedaṃ māyūraṃ patraṃ pakṣaḥ māyūraṃ ca tat-patraṃ ceti māyūra-patraṃ tena parikpto yo vataṃsaḥ śiro-bhūṣaṇam |",
  "GR14krdipc_u:3131": "vaṣṭi-bhāgurirallopam avāpyorupasargayoḥ ity akāra-lopaḥ |",
  "GR14krdipc_u:3132": "tena ramyo dhammillaḥ keśa-pāśaḥ yasya tam |",
  "GR14krdipc_u:3133": "punaḥ kīdṛśaṃ ? ambujavat padmavat akṣiṇī yasya sa tathā tam |",
  "GR14krdipc_u:3134": "punaḥ kīdṛśaṃ ? sampūrṇo ya indu-bimbaś candra-maṇḍalaṃ tadvad vadanaṃ mukhaṃ yasya sa tathā tam |",
  "GR14krdipc_u:3135": "punaḥ kīdṛśaṃ ? maṇi-mayaṃ yat kuṇḍalaṃ tena śrī-yuktau śobhā-sahitau gaṇḍau yasya tam |",
  "GR14krdipc_u:3136": "punaḥ kīdṛśaṃ ? śobhanā nāsā yasya tam |",
  "GR14krdipc_u:3137": "punaḥ kīdṛśaṃ ? manohareṣad-hāsya-yuktam || KrdC_5.25 ||",
  "GR14krdipc_u:3138": "______________________________",
  "GR14krdipc_u:3139": "punaḥ kīdṛśaṃ ?",
  "GR14krdipc_u:3140": "pītāmbaraṃ rucira-nūpura-hāra-kāñcī-",
  "GR14krdipc_u:3141": "keyūrakomikaṭakādibhir ujjvalāṅgam |",
  "GR14krdipc_u:3142": "divyānulepana-piśaṅgitamasarājad-",
  "GR14krdipc_u:3143": "amlāna-citra-vanamālam anaṅga-dīptam // Krd_5.26 //",
  "GR14krdipc_u:3144": "pītāmbaraṃ vastraṃ yasya tam |",
  "GR14krdipc_u:3145": "punaḥ kīdṛśaṃ ?",
  "GR14krdipc_u:3146": "manohara-nūpurādibhiḥ śobhitam aṅgam yasya taṃ hāro muktāvalī kāñcī kṣudra-ghaṇṭikā keyūram aṅgadam ūrmir mudrikā kaṭakaḥ kaṅkaṇa ādi-padena kirīṭādīnāṃ parigrahaḥ |",
  "GR14krdipc_u:3147": "punaḥ kīdṛśaṃ ?",
  "GR14krdipc_u:3148_0": "deva-sambandhinānulepanena kuṅkumādinā piśāṅgitaṃ piñjaritam aṃse skandhe rājantī",
  "GR14krdipc_u:3148_1": "śobhamānā amlānā akliṣṭā citrā nānā-prakārikā vanamālā patr-puṣpa-mayī āpāda-lambinī mālā yasya tam |",
  "GR14krdipc_u:3149": "punaḥ kīdṛśaṃ ? anaṅgavat kāmavat dīptam || KrdC_5.26 ||",
  "GR14krdipc_u:3150": "______________________________",
  "GR14krdipc_u:3151": "punaḥ kīdṛśaṃ ?",
  "GR14krdipc_u:3152": "veṇuṃ dhamantam athavā sva-kare dadhānaṃ",
  "GR14krdipc_u:3153": "savyetare paśupa-yaṣṭim udāra-veṣam |",
  "GR14krdipc_u:3154": "dakṣe maṇi-pravaram īpsita-dāna-dakṣaṃ",
  "GR14krdipc_u:3155": "dhyātvaivam arcayatu nandajam indirāptyai // Krd_5.27 //",
  "GR14krdipc_u:3156": "veṇuṃ dhamantam vādayantam |",
  "GR14krdipc_u:3157": "athavā pakṣāntare sva-kare savyetare vāme go-rakṣaṇa-daṇḍaṃ dadhānaṃ tathā dakṣe dakṣiṇe īpsita-dāna-dakṣaṃ maṇiṃ dadhānam |",
  "GR14krdipc_u:3158": "punaḥ kīdṛśaṃ ? udāra-veṣam |",
  "GR14krdipc_u:3159": "udbhaṭa-veṣam iti rudra-dharaḥ |",
  "GR14krdipc_u:3160_0": "vastutas tu veṇuṃ vādayantaṃ tad eva darśayati atheti vāma-kare savyaṃ dakṣiṇa-vāmayor",
  "GR14krdipc_u:3160_1": "ity abhidhānāt dvayor evātra-tantreṇa saṅgrahaḥ tatra savye dvitīya-vāma-haste paśupa-yaṣṭiṃ",
  "GR14krdipc_u:3160_2": "paraśurakārthaṃ yaṣṭiṃ daṇḍaṃ tathā savye dakṣiṇe haste maṇi-pravaram maṇi-śreṣṭhaṃ",
  "GR14krdipc_u:3160_3": "cintāmaṇiṃ dadhānam |",
  "GR14krdipc_u:3161": "kīdṛśaṃ ? maṇi-pravaram īpsita-dāna-dakṣaṃ vāñchitārtha-dāna-kṣamam ity arthaḥ || KrdC_5.27 ||",
  "GR14krdipc_u:3162": "______________________________",
  "GR14krdipc_u:3163": "āvaraṇa-naivedya-dāna-prakāram āha-",
  "GR14krdipc_u:3164": "dāmādikāṅga-dayitāsuhṛdaṅghripendra-",
  "GR14krdipc_u:3165": "vajrādibhiḥ samabhipūjya yathā-vidhānam |",
  "GR14krdipc_u:3166": "dīkṣā-vidhi-prakathitaṃ ca nivedya-jātaṃ",
  "GR14krdipc_u:3167": "haime nivedayatu pātra-vare yathāvat // Krd_5.28 //",
  "GR14krdipc_u:3168": "dāma ādir yasya |",
  "GR14krdipc_u:3169": "ādi-padena sudāmādīnāṃ parigrahaḥ |",
  "GR14krdipc_u:3170": "aṅgāni pūrvoktāni pañca dayitā rukmiṇy-ādyāḥ suhṛdo vasudevādyāḥ aṅghripā mandarādyāḥ pūrvoktā indrādayo daśa dikpālāḥ vajrādīni ca teṣāṃ āyudhāni pūrvoktāni |",
  "GR14krdipc_u:3171": "etair yathā-vidhānaṃ yathokta-prakāreṇa kṛṣṇaṃ sampūjya dīkṣā-vidhāne kathitaṃ naivedya-samūhaṃ haimaṃ suvarṇa-maye pātra-śreṣṭhe yathāvat nivedayatu || KrdC_5.28 ||",
  "GR14krdipc_u:3172": "______________________________",
  "GR14krdipc_u:3173": "homādikam āha-",
  "GR14krdipc_u:3174": "aṣṭottaraṃ śatam atho juhuyāt payo 'nnaiḥ",
  "GR14krdipc_u:3175": "sarpiḥ-plutaiḥ susita-śarkarayā vimiśraiḥ |",
  "GR14krdipc_u:3176": "dadyād baliṃ ca nija-dikṣu surarṣi-yogi-",
  "GR14krdipc_u:3177": "vargopadaivata-gaṇebhya udagra-cetāḥ // Krd_5.29 //",
  "GR14krdipc_u:3178": "anantaraṃ payo 'nnaiḥ pāyasaiḥ sarpiḥ-plutaiḥ susita-śarkarayā vimiśraiḥ atiśubhra-śarkarayā militaiḥ aṣṭādhikaṃ śatam juhuyāt homaṃ kuryāt |",
  "GR14krdipc_u:3179": "sāhacaryāt kalpanā-lāghavāc ca homokta-dravyeṇaiva nija-dikṣu sva-sva-dikṣu surarṣi-yogi- vargopadaivata-gaṇebhyo baliṃ dadyāt |",
  "GR14krdipc_u:3180_0": "tatra surā virañci-prabhṛtayaḥ pūrva-dik-sthāḥ ṛṣayo nāradādayo dakṣiṇa-dik-sthāḥ",
  "GR14krdipc_u:3180_1": "yogi-vargaḥ sanakādiḥ paścima-diksthāḥ upadeva-gaṇāḥ yakṣa-siddha-gandharva-vidyādharādyāḥ",
  "GR14krdipc_u:3180_2": "uttara-dik-sthā iti tripāṭhinaḥ |",
  "GR14krdipc_u:3181": "upadeva-gaṇāḥ daśa-dik-pālā iti rudradharaḥ |",
  "GR14krdipc_u:3182": "udagra-cetā udbhaṭa-cittaḥ sotsāha ity arthaḥ || KrdC_5.29 ||",
  "GR14krdipc_u:3183": "______________________________",
  "GR14krdipc_u:3184": "navanīta-milita-pāyasa-dhiyārcanānte jalair mukhe tasya |",
  "GR14krdipc_u:3185": "santarpya japatu mantrī sahasram aṣṭottara-śataṃ vāpi // Krd_5.30 //",
  "GR14krdipc_u:3186_0": "arcanānte pūjāvasāne tasya devasya mukhe navanītena militaṃ sambaddhaṃ yat pāyasaṃ",
  "GR14krdipc_u:3186_1": "tad-buddhyā jalaiḥ santarpya tarpaṇaṃ kṛtvā mantrī sādhakaḥ aṣṭādhikaṃ sahasram śataṃ",
  "GR14krdipc_u:3186_2": "vā japatu || KrdC_5.30 ||",
  "GR14krdipc_u:3187": "______________________________",
  "GR14krdipc_u:3188": "etat-phalam āha-",
  "GR14krdipc_u:3189": "ahno madhye vallavī-vallabhaṃ taṃ",
  "GR14krdipc_u:3190": "nityaṃ bhaktyābhyarcayet yo narāgryaḥ |",
  "GR14krdipc_u:3191": "devāḥ sarve taṃ namasyanti śaśvat",
  "GR14krdipc_u:3192": "varteran vai tad-vaśe sarva-lokāḥ // Krd_5.31 //",
  "GR14krdipc_u:3193": "yo narāgryo nara-śreṣṭhaḥ ahno madhye madhyāhne taṃ vallavī-vallabhaṃ gopī-priyaṃ nityaṃ sarvadā bhaktyā sāttvikena bhāvenārcayet |",
  "GR14krdipc_u:3194": "taṃ nara-śreṣṭhaṃ sarve devāḥ namasyanti |",
  "GR14krdipc_u:3195": "tathā śaśvat sarvadā sarve janā eva tad-vaśe varteran tad-vaśyāḥ syur ity arthaḥ || KrdC_5.31 ||",
  "GR14krdipc_u:3196": "______________________________",
  "GR14krdipc_u:3197": "medhāyuḥ-śrī-kānti-saubhāgya-yuktaḥ",
  "GR14krdipc_u:3198": "putrair mitrair gomahī-ratna-dhānyaiḥ |",
  "GR14krdipc_u:3199": "bhogaiś cānyair bhūribhiḥ sannihāḍhyo",
  "GR14krdipc_u:3200": "bhūyān bhūyo dhāma tac cācyutākhyam // Krd_5.32 //",
  "GR14krdipc_u:3201": "tathā iha loke medhā dhāraṇāvatī buddhiḥ āyuḥ jīvanaṃ, śrīḥ lakṣmīḥ |",
  "GR14krdipc_u:3202": "kāntiḥ śarīra-śobhā, saubhāgyaṃ sarvajana-priyatā |",
  "GR14krdipc_u:3203": "etaiḥ yuktaḥ sambaddhaḥ tathā putrair aurasaiḥ mitraiḥ suhṛdbhir gauḥ prthivī ratnaṃ dhānyaṃ vrīhyādiḥ |",
  "GR14krdipc_u:3204": "etaiś catathānyair bhūribhiḥ pracūraiḥ sukhair āḍhyaḥ upacitaḥ san punaḥ dehāvasāne acyutākhyaṃ kṛṣṇa-nāmakaṃ tejo maho bhūyān tad-rūpo bhavatīty arthaḥ || KrdC_5.32 ||",
  "GR14krdipc_u:3205": "______________________________",
  "GR14krdipc_u:3206": "tṛtīya-kāla-pūjā-vyavasthām āha-",
  "GR14krdipc_u:3207": "tṛtīya-kāla-pūjāyām asti kāla-vikalpanā |",
  "GR14krdipc_u:3208": "sāyāhne niśi vety atra vadanty eke vipaścitaḥ // Krd_5.33 //",
  "GR14krdipc_u:3209": "tṛtīya-kāla-pūjāyām kālasya velāyāṃ vikalpanā vikalpo 'sti tam evāha-sāyāhne sandhyāyāṃ niśi rātrau veti atra eke vipaścito vadanti || KrdC_5.33 ||",
  "GR14krdipc_u:3210": "______________________________",
  "GR14krdipc_u:3211": "kiṃ tatrāha-",
  "GR14krdipc_u:3212": "daśākṣareṇa ced rātrau sāyāhne 'ṣṭādaśārṇataḥ |",
  "GR14krdipc_u:3213": "ubhayīm ubhayenaiva kuryād ity apare jaguḥ // Krd_5.34 //",
  "GR14krdipc_u:3214": "ced yadi daśākṣareṇa mantreṇa pūjādikaṃ tadā rātrau yad aṣṭādaśārṇato aṣṭādaśākṣareṇa mantreṇa tadā sāyāhne ity ekeṣāṃ matam |",
  "GR14krdipc_u:3215": "apare ca punaḥ ubhayīm ubhaya-pūjām ubhayenaiva daśākṣareṇāṣṭādaśākṣareṇa ca tat kuryād iti jaguḥ kathayanti |",
  "GR14krdipc_u:3216": "tathā caicchiko vikalpa iti bhāvaḥ || KrdC_5.34 ||",
  "GR14krdipc_u:3217": "______________________________",
  "GR14krdipc_u:3218": "sāyāhna ity ādi | atra nava-ślokāntaṃ kulakam |",
  "GR14krdipc_u:3219": "sāyāhne dvāravatyāṃ tu citrodyānopaśobhite |",
  "GR14krdipc_u:3220": "dvyaṣṭa-sāhasra-saṅkhyātair bhavanair abhisaṃvṛte // Krd_5.35 //",
  "GR14krdipc_u:3221": "haṃsa-sārasa-saṅkīrṇaiḥ kamalotpala-śālibhiḥ |",
  "GR14krdipc_u:3222": "sarobhir amalāmbhobhiḥ parīte bhavanottame // Krd_5.36 //",
  "GR14krdipc_u:3223": "udyat-pradyotana-dyota-sadyutau maṇi-maṇḍape |",
  "GR14krdipc_u:3224": "mṛdvāstare sukhāsīnaṃ hemāmbhojāsane harim // Krd_5.37 //",
  "GR14krdipc_u:3225": "nāradādyaiḥ parivṛtam ātma-tattva-vinirṇaye |",
  "GR14krdipc_u:3226": "tebhyo munibhyaḥ svaṃ dhāma diśantaṃ param akṣaram // Krd_5.38 //",
  "GR14krdipc_u:3227": "sāyāhne evam etādṛśa-veṣa-dhāriṇaṃ hariṃ dhyātvārcayet |",
  "GR14krdipc_u:3228": "kīdṛśaṃ ?",
  "GR14krdipc_u:3229": "mṛdvāstara-komalāsana-rūpe hemāmbhojāsane kanaka-padmāsane samāsīnam upaviṣṭaṃ kutrāvasthitaṃ maṇi-maṇḍape |",
  "GR14krdipc_u:3230": "kiṃ viśiṣṭe ? udgacchan yaḥ pradyotanaḥ sūryaḥ tasya dyotasya samānā dyutir yasya tasmin |",
  "GR14krdipc_u:3231": "kutra ? bhavanottame gṛha-śreṣṭhe |",
  "GR14krdipc_u:3232": "kiṃ viśiṣṭe ? citrodyānopaśobhite bahudhopavana-sevite |",
  "GR14krdipc_u:3233": "punaḥ kiṃ viśiṣṭe ? dvāravatyāṃ vidyamāne |",
  "GR14krdipc_u:3234": "punaḥ kiṃ viśiṣṭe ? bhavanair gṛhair abhisaṃvṛte |",
  "GR14krdipc_u:3235": "kīdṛśaiḥ ? dvyaṣṭa-sāhasra-saṅkhyātaiḥ |",
  "GR14krdipc_u:3236": "punaḥ kiṃ viśiṣṭe ? sarobhiḥ sarovaraiḥ parīte |",
  "GR14krdipc_u:3237": "kīdṛśaiḥ ? amalāmbhobhir nirmala-jalaiḥ |",
  "GR14krdipc_u:3238": "punaḥ kīdṛśaiḥ ? haṃsa-sārasa-saṅkīrṇaiḥ haṃsādi-pakṣi-gaṇair vyāptaiḥ |",
  "GR14krdipc_u:3239": "punaḥ kīdṛśaiḥ ? kamalotpala-śālibhiḥ padmotpala-sahitaiḥ |",
  "GR14krdipc_u:3240": "hariṃ kīdṛśaṃ ? nāradādyair munibhiḥ parivṛtam veṣṭitam |",
  "GR14krdipc_u:3241": "kim-artham ? ātma-tattva-vinirṇaye ātma-tattva-niścaye nimitte |",
  "GR14krdipc_u:3242": "punaḥ kīdṛśaṃ ? tebhyo nāradādibhyaḥ svaṃ dhāma jñāna-svarūpam ātmānaṃ kathayantam |",
  "GR14krdipc_u:3243": "punaḥ kīdṛśaṃ ? parama-vidyā-tat-kārya-rahitam |",
  "GR14krdipc_u:3244": "punaḥ kīdṛśaṃ ? akṣaram avināśi || KrdC_5.35-38 ||",
  "GR14krdipc_u:3245": "______________________________",
  "GR14krdipc_u:3246": "punaḥ kīdṛśaṃ ?",
  "GR14krdipc_u:3247": "indīvara-nibhaṃ saumyaṃ padma-patroruṇekṣaṇam |",
  "GR14krdipc_u:3248": "snigdha-kuntala-sambhinna-kirīṭa-mukuṭojjvalam // Krd_5.39 //",
  "GR14krdipc_u:3249": "indīvara-nibhaṃ nīlāmbhoja-sadṛśaṃ saumyaṃ ugratā-rahitam |",
  "GR14krdipc_u:3250": "punaḥ kīdṛśaṃ ? padma-patravad āyate dīrghe īkṣaṇe yasya tam |",
  "GR14krdipc_u:3251": "punaḥ snigdhāḥ cikkaṇā ye kuntalāḥ keśās taiḥ sambhinne milite kirīṭa-mukuṭe tābhyām ujjvalaṃ dedīpyamānam |",
  "GR14krdipc_u:3252": "tatra kirīṭa-śabdena lalāṭāśritaḥ tri-śṛṅgo 'laṅkāra-viśeṣaḥ kathyate |",
  "GR14krdipc_u:3253": "mukuṭa-śabdena ca mūrdhni madhya-bhāgāśritaṃ tac ca dīpa-śikhā-kāro 'laṅkāra-viśeṣaḥ kathyate || KrdC_5.39 ||",
  "GR14krdipc_u:3254": "______________________________",
  "GR14krdipc_u:3255": "punaḥ kīdṛśaṃ ?",
  "GR14krdipc_u:3256": "cāru-prasanna-vadanaṃ sphuran-makara-kuṇḍalam |",
  "GR14krdipc_u:3257": "śrīvatsa-vakṣasaṃ bhrāja-kaustubhaṃ vanamālinam // Krd_5.40 //",
  "GR14krdipc_u:3258": "cāru manoharaṃ prasannaṃ phala-dāyi vadanaṃ yasya tam |",
  "GR14krdipc_u:3259": "punaḥ sphuratī dedīpyamāne makarākṛtī kuṇḍale yasya tam |",
  "GR14krdipc_u:3260": "punaḥ śrīvatso vipra-pāda-prahāra-kṛta-cihna-viśeṣo vakṣasi yasya tam |",
  "GR14krdipc_u:3261": "punaḥ bhrājan dedīpyamānaḥ kaustubho maṇi-viśeṣo yasya tam |",
  "GR14krdipc_u:3262": "punaḥ vanamālā-dhāriṇam || KrdC_5.40 ||",
  "GR14krdipc_u:3263": "______________________________",
  "GR14krdipc_u:3264": "kāśmīra-kapiśoraskaṃ pīta-kauśeya-vāsasam |",
  "GR14krdipc_u:3265": "hāra-keyūra-kaṭaka-rasanādyaiḥ pariṣkṛtam // Krd_5.41 //",
  "GR14krdipc_u:3266": "kāśmīreṇa kuṅkuma-varṇam uro yasya tam |",
  "GR14krdipc_u:3267": "punaḥ pīta-vastra-dhāriṇam |",
  "GR14krdipc_u:3268": "punaḥ hāraḥ muktāhāraḥ keyūram aṅgadaṃ bāhv-alaṅkāraḥ |",
  "GR14krdipc_u:3269": "kaṭakaḥ kaṅkaṇaḥ |",
  "GR14krdipc_u:3270": "rasanā kṣudra-ghaṇṭikā ādi-śabdenāṅgulīyakādeḥ parigrahaḥ etaiḥ pariṣkṛtaṃ śobhitam || KrdC_5.41 ||",
  "GR14krdipc_u:3271": "______________________________",
  "GR14krdipc_u:3272": "punaḥ kīdṛśaṃ ?",
  "GR14krdipc_u:3273": "hṛta-viśvambharābhūri-bhāraṃ mudita-mānasam |",
  "GR14krdipc_u:3274": "śaṅkha-cakra-gadā-padma-rājad-bhuja-catuṣṭayam // Krd_5.42 //",
  "GR14krdipc_u:3275": "hṛto 'panīto viśvambharāyāḥ pṛthvyā bhūri-bhāro bṛhad-bhāro 'surādi-lakṣaṇo yena tam |",
  "GR14krdipc_u:3276": "punaḥ muditaṃ hṛṣṭaṃ mānasaṃ yasya tam |",
  "GR14krdipc_u:3277": "punaḥ śaṅkha-cakra-gadā-padmaiḥ śobhitaṃ bāhu-catuṣṭayam yasya tam || KrdC_5.42 ||",
  "GR14krdipc_u:3278": "______________________________",
  "GR14krdipc_u:3279": "evaṃ dhyātvārcayen mantrī tad-aṅgaiḥ prathamāvṛtim |",
  "GR14krdipc_u:3280": "dvitīyāṃ mahiṣībhis tu tṛtīyāyāṃ samarcayet // Krd_5.43 //",
  "GR14krdipc_u:3281": "nāradaṃ parvataṃ jiṣṇuṃ niśaṭhoddhava-dārukān |",
  "GR14krdipc_u:3282": "viśvaksenaṃ ca saineyaṃ dikṣv agre vinatā-sutam // Krd_5.44 //",
  "GR14krdipc_u:3283": "atra pūjāyāṃ aṅgaiḥ pūrvoktaiḥ pañcāṅgaiḥ prathamāvaraṇaṃ bhavati |",
  "GR14krdipc_u:3284": "dvitīyāvaraṇaṃ mahiṣībhiḥ rukmiṇy-ādibhiḥ |",
  "GR14krdipc_u:3285": "tṛtīyāyām āvṛtau dikṣu pravādi-dikṣu vakṣyamāṇān nāradādīn agre ca vinatā-sutaṃ garuḍaṃ pūjayet |",
  "GR14krdipc_u:3286": "parvata-nāmā muni-viśeṣaḥ |",
  "GR14krdipc_u:3287": "jiṣṇur arjunaḥ |",
  "GR14krdipc_u:3288": "niśaṭho yādava-viśeṣaḥ |",
  "GR14krdipc_u:3289": "uddhavo 'pi tathā |",
  "GR14krdipc_u:3290": "dārukaḥ kṛṣṇa-sārathiḥ |",
  "GR14krdipc_u:3291": "viśvaksenaḥ bhāṇḍāgārikaḥ saineyaḥ sātyakiḥ || KrdC_5.43-44 ||",
  "GR14krdipc_u:3292": "______________________________",
  "GR14krdipc_u:3293": "lokeśais tat-praharaṇaiḥ punar āvaraṇa-dvayam |",
  "GR14krdipc_u:3294": "iti sampūjya vidhivat pāyasena nivedayet // Krd_5.45 //",
  "GR14krdipc_u:3295": "lokeśair indrādibhir ekam āvaraṇam |",
  "GR14krdipc_u:3296": "tat-praharaṇais tad-āyudhair vajrādibhir aparāvaraṇam |",
  "GR14krdipc_u:3297": "evaṃ krameṇāvaraṇa-dvayam ity anena prakāreṇa pañcāvaraṇakena sampūjya vidhivad dīkṣā-kathitaṃ pāyasaṃ dadyāt || KrdC_5.45 ||",
  "GR14krdipc_u:3298": "______________________________",
  "GR14krdipc_u:3299": "tarpaṇa-prakāraṃ japa-saṅkhyāṃ ca darśayati-",
  "GR14krdipc_u:3300": "tarpayitvā khaṇḍa-miśrair dugdha-buddhyā jalair harim |",
  "GR14krdipc_u:3301": "japed aṣṭa-śataṃ mantrī bhāvayan puruṣottamam // Krd_5.46 //",
  "GR14krdipc_u:3302": "khaṇḍena śarkarayā vimiśraṃ militaṃ yad dugdhaṃ tad-buddhyā jalaiḥ kṛṣṇaṃ tarpayitvā puruṣottamaṃ bhāvayan dhyāyan mantrī sādhakaḥ aṣṭādhika-śataṃ japet |",
  "GR14krdipc_u:3303": "yadyapi tarpaṇasya ktvā-pratyayena pūrva-kālatā pratīyate tathāpi prathamaṃ japaḥ tad anu tarpaṇaṃ kāryaṃ tathaivānukramāt sampradāyāc ceti rudradharaḥ || KrdC_5.46 ||",
  "GR14krdipc_u:3304": "______________________________",
  "GR14krdipc_u:3305": "pūjāsu homaṃ sarvāsu kuryān madhyandine 'thavā |",
  "GR14krdipc_u:3306": "āsanād arghya-paryantaṃ kṛtvā stutvā namet sudhīḥ // Krd_5.47 //",
  "GR14krdipc_u:3307": "sarvāsu tisṛṣv api pūjāsu homaṃ kuryāt |",
  "GR14krdipc_u:3308": "pakṣāntaram āha-athaveti |",
  "GR14krdipc_u:3309": "madhyandine madhyāhn-pūjāyāṃ vā homaṃ kuryād ity arthaḥ |",
  "GR14krdipc_u:3310": "āsanād iti |",
  "GR14krdipc_u:3311": "āsana-mantrād ārabhyārghya-paryantaṃ kṛtvā stutvā stavanaṃ kṛtvā namet daṇḍavat praṇamet |",
  "GR14krdipc_u:3312": "avasānārghyam avaśeṣayitvā madhye homaṃ kṛtvā tataḥ pūjāśeṣārghyam avasānārghya-saṃjñakaṃ parāṅmukhārghyāpara-paryāyaṃ dadyād ity arthaḥ || KrdC_5.47 ||",
  "GR14krdipc_u:3313": "______________________________",
  "GR14krdipc_u:3314": "samarpyātmānam udvāsya tat sve hṛt-sarasīruhe |",
  "GR14krdipc_u:3315": "vinyasya tan-mayo bhūtvā punar ātmānam arcayet // Krd_5.48 //",
  "GR14krdipc_u:3316_0": "ātma-samarpaṇa-mantreṇa svātmānaṃ parameśvare samarpya tat parameśvara-tejaḥ pūjā-sthānād",
  "GR14krdipc_u:3316_1": "udvāsya udvṛttya svakīya-hṛdaya-padme vinyasya tan-mayo bhūtvā punar ātmānam pūjayet || KrdC_5.48 ||",
  "GR14krdipc_u:3317": "______________________________",
  "GR14krdipc_u:3318": "sāyāhna-pūjā-phalam āha-",
  "GR14krdipc_u:3319": "sāyāhne vāsudevaṃ yo nityam eva yajen naraḥ |",
  "GR14krdipc_u:3320": "sarvān kāmān avāpyānte sa yāti paramāṃ gatim // Krd_5.49 //",
  "GR14krdipc_u:3321_0": "yo naraḥ sāyāhne vāsudevaṃ nityaṃ sarvadā evaṃ kathita-prakāreṇa yajet pūjā-tarpaṇa-homādibhiḥ",
  "GR14krdipc_u:3321_1": "paritoṣayet sarvān kāmān vāñchitān arthān avāpya dehāvasāne parāṃ gatiṃ viṣṇu-sāyujyaṃ",
  "GR14krdipc_u:3321_2": "prāpnoti || KrdC_5.49 ||",
  "GR14krdipc_u:3322": "______________________________",
  "GR14krdipc_u:3323": "rātrau cen manmathākrānta-mānasaṃ devakī-sutam |",
  "GR14krdipc_u:3324": "yajed rāsa-pariśrāntaṃ gopī-maṇḍala-madhyagam // Krd_5.50 //",
  "GR14krdipc_u:3325": "ced yadi rātrau pūjā kriyate tadā rāsaḥ krīḍā-viśeṣas tena pariśrāntaṃ devakī-nandanaṃ yajet manmathena ākrāntaṃ mānasaṃ hṛdayaṃ yasya tam |",
  "GR14krdipc_u:3326": "punaḥ gopīnāṃ maṇḍalaṃ goṣṭhī-viśeṣaḥ tasya madhye sthitam || KrdC_5.50 ||",
  "GR14krdipc_u:3327": "______________________________",
  "GR14krdipc_u:3328": "rāsa-krīḍāṃ darśayati-",
  "GR14krdipc_u:3329": "pṛthuṃ suvṛttaṃ masṛṇaṃ vitasti-",
  "GR14krdipc_u:3330": "mātronnataṃ kau vinikhanya śaṅkum |",
  "GR14krdipc_u:3331": "ākramya padbhyām itaretarātta-",
  "GR14krdipc_u:3332": "hastair bhramo 'yaṃ khalu rāsa-goṣṭhī // Krd_5.51 //",
  "GR14krdipc_u:3333": "itaretarātta-hastaiḥ paraspara-gṛhīta-hastaiḥ ayaṃ bhramo bhramaṇaṃ rāsa-goṣṭhī |",
  "GR14krdipc_u:3334": "kiṃ kṛtvā ?",
  "GR14krdipc_u:3335": "kau pṛthivyāṃ pṛthuṃ sthūlaṃ suvṛttaṃ vartulākāraṃ masṛṇaṃ snigdhaṃ vitasti-mātrotthitaṃ dvādaśāṅgula-pramāṇenordhvaṃ sthitaṃ śaṅku kāṣṭha-khaṇḍaṃ vinikhanya |",
  "GR14krdipc_u:3336": "punaḥ kiṃ kṛtvā ? padbhyāṃ śaṅkum ākramya niyantrya || KrdC_5.51 ||",
  "GR14krdipc_u:3337": "______________________________",
  "GR14krdipc_u:3338": "dhyānam āha-",
  "GR14krdipc_u:3339": "sthala-nīraja-sūna-parāga-bhṛtā",
  "GR14krdipc_u:3340": "laharī-kaṇa-jāla-bhareṇa satā |",
  "GR14krdipc_u:3341": "marutā paritāpahṛtādhyuṣite",
  "GR14krdipc_u:3342": "vipule yamunā-puline vimale // Krd_5.52 //",
  "GR14krdipc_u:3343": "dvādaśa-ślokāntaṃ kulakam |",
  "GR14krdipc_u:3344": "kalyāṇa-maya-svarūpam ajaṃ vicintya prathamodita-pīṭha-vare pūrvokta-dīkṣā-sambandhi-pūjā-pīṭha-śreṣṭhe vidhivat yathāvidhi prayatnena pūjayet |",
  "GR14krdipc_u:3345": "kīdṛśaṃ ?",
  "GR14krdipc_u:3346_0": "yamunā-puline yamunā-taṭe itaretara-baddha-kara-pramadā-gaṇa-kalpita-rāsa-vihāra-vidhau",
  "GR14krdipc_u:3346_1": "anyonya-baddha-hasta-strī-samūha-parikalpita-krīḍā-viśeṣa-vidhau maṇi-śaṅkugaṃ maṇimaya-śaṅku-madhya-gatam |",
  "GR14krdipc_u:3347": "kīdṛśe ? puline vāyunādhuyuṣite ākrānte |",
  "GR14krdipc_u:3348": "kīdṛśena ?",
  "GR14krdipc_u:3349_0": "sthala-nīrajaṃ sthala-kamalaṃ taṃ puṣpa-parāga-bhṛtā tat-keśara-saṃnikṛṣṭa-puṣpa-rajo-yuktena",
  "GR14krdipc_u:3349_1": "anena saugandhyaṃ varṇitaṃ punaḥ laharī-taraṅgas tasya kaṇa-jālaṃ bindu-samūhaḥ tasya",
  "GR14krdipc_u:3349_2": "bhareṇa prakarṣeṇa satām |",
  "GR14krdipc_u:3350": "utkṛṣṭena yukteneti tripāṭhinaḥ |",
  "GR14krdipc_u:3351": "anena śaityam uktam | punaḥ",
  "GR14krdipc_u:3352": "paritāpa-hṛtā kheda-vināśakena anena māndyam uktam |",
  "GR14krdipc_u:3353": "punaḥ kīdṛśe puline ? vipule vistīrṇe punaḥ vimale śuddhe || KrdC_5.52 ||",
  "GR14krdipc_u:3354": "______________________________",
  "GR14krdipc_u:3355": "punaḥ kīdṛśaṃ ?",
  "GR14krdipc_u:3356": "aśarīra-niśāta-śaronmathita-",
  "GR14krdipc_u:3357": "pramadā-śata-koṭibhir ākulite |",
  "GR14krdipc_u:3358": "uḍunātha-karair viśadīkṛta-dik-",
  "GR14krdipc_u:3359": "prasare vicarad-bhramarī-nikare // Krd_5.53 //",
  "GR14krdipc_u:3360": "aśarīraḥ kāmaḥ tasya yo niśāta-śaras tīkṣṇa-bāṇas tena unmathitā vyagrīkṛtā yāḥ",
  "GR14krdipc_u:3361": "pramadās tāsāṃ śata-koṭibhir ākulitīkṛte itas tato 'vyāpteḥ |",
  "GR14krdipc_u:3362": "punaḥ kīdṛśe ? uḍunāthaś candras tasya karaiḥ kiraṇair viśadīkṛtaḥ prakāśito dik-",
  "GR14krdipc_u:3363": "prasaro dig-avakāśo yatra tasmin |",
  "GR14krdipc_u:3364": "punaḥ kīdṛśe ? vicarantī bhramantī yā bhramarī tasyā nikaraḥ samūho yatra tasmin || KrdC_5.53 ||",
  "GR14krdipc_u:3365": "______________________________",
  "GR14krdipc_u:3366": "punaḥ kīdṛśaṃ ?",
  "GR14krdipc_u:3367": "vidyādhara-kinnara-siddha-suraiḥ",
  "GR14krdipc_u:3368": "gandharva-bhujaṅgama-cāraṇakaiḥ |",
  "GR14krdipc_u:3369": "dāropahitaiḥ suvimāna-gataiḥ",
  "GR14krdipc_u:3370": "svasthair abhivṛṣṭa-supuṣpa-cayaiḥ // Krd_5.54 //",
  "GR14krdipc_u:3371_0": "vidyādhara-prabhṛtayo yathā prasiddhāḥ tathā bhujaṅgamaḥ hasta-pādādi-śarīrānvito",
  "GR14krdipc_u:3371_1": "nāga-loka-sthaḥ sarpaḥ etair dāropahitaiḥ sastrīkaiḥ śobhana-vimāna-gataiḥ ākāśa-niṣṭhaiḥ",
  "GR14krdipc_u:3371_2": "kṛta-puṣpa-vṛṣṭi-samūhaiḥ ākulite || KrdC_5.54 ||",
  "GR14krdipc_u:3372": "______________________________",
  "GR14krdipc_u:3373": "punaḥ kīdṛśaṃ kṛṣṇam ?",
  "GR14krdipc_u:3374": "itaretara-baddha-kara-pramadā-",
  "GR14krdipc_u:3375": "gaṇa-kalpita-rāsa-vihāra-vidhau |",
  "GR14krdipc_u:3376": "maṇi-śaṅku-gam apy amunāvapuṣā",
  "GR14krdipc_u:3377": "bahudhā vihita-svaka-divya-tanum // Krd_5.55 //",
  "GR14krdipc_u:3378": "amunā vapuṣā anena maṇi-śaṅku-gaatena śarīreṇa nānā-prakāra-kṛta-svīya-divya-śarīram || KrdC_5.55 ||",
  "GR14krdipc_u:3379": "______________________________",
  "GR14krdipc_u:3380": "punaḥ kīdṛśaṃ ?",
  "GR14krdipc_u:3381": "sudṛśām ubhayoḥ pṛthag-antaragaṃ",
  "GR14krdipc_u:3382": "dayitā-gaṇa-baddha-bhuja-dvitayam |",
  "GR14krdipc_u:3383": "nija-saṅga-vijṛmbhad-anaṅga-śikhi-",
  "GR14krdipc_u:3384": "jvalitāṅga-lasat-pulakāli-yujām // Krd_5.56 //",
  "GR14krdipc_u:3385": "sudṛśām kāminīnām ubhayor dvayoḥ pṛthak dvaya-dvaya-krameṇa antaragaṃ madhya-gatam |",
  "GR14krdipc_u:3386": "punaḥ kīdṛśaṃ ?",
  "GR14krdipc_u:3387_0": "dayitā-gaṇena nārī-samūhena baddhaṃ sva-hastenānyo 'nyaṃ grathitaṃ bhuja-dvitayaṃ",
  "GR14krdipc_u:3387_1": "yasya tam etenaitad uktaṃ bhavati kāminyor madhye kāminīnām eva hastena gṛhīta-hastaḥ",
  "GR14krdipc_u:3387_2": "parameśvara iti api samuccayena kevalaṃ śaṅkugaṃ kāminīnām api antareṇa yuktam iti bhāvaḥ |",
  "GR14krdipc_u:3388": "kīdṛśām ?",
  "GR14krdipc_u:3389_0": "nija-saṅgena gopāla-kṛṣṇa-saṅgena vijṛmbhamāṇaḥ prajvalito yo anaṅga-śikhī kāmāgnis",
  "GR14krdipc_u:3389_1": "tena jvalitaṃ pradīptaṃ yad āṅgaṃ tatra lasantī śobhamānā yā pulakālī romāñca-paṅktis",
  "GR14krdipc_u:3389_2": "tayā yujyante iti tad-yujas tāsām || KrdC_5.56 ||",
  "GR14krdipc_u:3390": "______________________________",
  "GR14krdipc_u:3391": "punaḥ kīdṛśaṃ ?",
  "GR14krdipc_u:3392": "vividha-śruti-bhinna-manojñatara-",
  "GR14krdipc_u:3393": "svara-saptaka-mūrcchana-tāla-gaṇaiḥ |",
  "GR14krdipc_u:3394": "bhramamāṇam amūbhir udāra-maṇi-",
  "GR14krdipc_u:3395": "sphuṭa-maṇḍana-śiñjita-cārutaram // Krd_5.57 //",
  "GR14krdipc_u:3396": "amūbhir gopībhiḥ saha bhramamāṇam bhramīkurvāṇaṃ |",
  "GR14krdipc_u:3397": "kaiḥ ?",
  "GR14krdipc_u:3398_0": "vividho nānā-prakāraḥ śrutir nāma-svarārambhakāvayavaḥ śabda-viśeṣaḥ tena bhinnaṃ",
  "GR14krdipc_u:3398_1": "saṅgataṃ manojñataram ati-hṛdaya-grāhi yat svara-saptakaṃ niṣādety ādi tasya yā mūrcchanā",
  "GR14krdipc_u:3398_2": "ekaviṃśati-prakārikā bhāga-tālāśvatāla-paritālādayaḥ ūna-pañcāśat eteṣāṃ gaṇaiḥ samūhaiḥ |",
  "GR14krdipc_u:3399": "punaḥ kīdṛśaṃ ?",
  "GR14krdipc_u:3400": "udāra udūḍho yo maṇis tasya sphuṭaṃ pravyaktaṃ atitejasvitayā yan maṇḍanaṃ tasya śiñjitaṃ śabditaṃ tena cārutaraṃ hṛdayaṅgamam ||57||",
  "GR14krdipc_u:3401": "______________________________",
  "GR14krdipc_u:3402": "punaḥ kīdṛśaṃ ?",
  "GR14krdipc_u:3403": "iti bhinna-tanuṃ maṇibhir militaṃ",
  "GR14krdipc_u:3404": "tapanīya-mayir iva bhārakatam |",
  "GR14krdipc_u:3405": "maṇi-nirmita-madhyaga-śaṅku-lasad-",
  "GR14krdipc_u:3406": "vipulāruṇa-paṅkaja-madhya-gatam // Krd_5.58 //",
  "GR14krdipc_u:3407": "iti bhinna-tanum |",
  "GR14krdipc_u:3408": "anena prakāreṇa gopībhir milita-dehaṃ gopāla-kṛṣṇaṃ kam iva tapanīya-mayaiḥ suvarṇa-mayaiḥ maṇibhir militaṃ grathitaṃ marakata-maṇim iva |",
  "GR14krdipc_u:3409": "punaḥ kīdṛśaṃ ?",
  "GR14krdipc_u:3410": "maṇi-nirmito madhya-gato yaḥ śaṅkuḥ tal lagnaṃ lasad dedīpyamānaṃ yad vipulaṃ bṛhad-aruṇa-paṅkajaṃ tasya madhya-gatam || KrdC_5.58 ||",
  "GR14krdipc_u:3411": "______________________________",
  "GR14krdipc_u:3412": "punaḥ kīdṛśaṃ ?",
  "GR14krdipc_u:3413": "atasī-kusumābha-tanuṃ taruṇaṃ",
  "GR14krdipc_u:3414": "taruṇāruṇa-padma-palāśa-dṛśam |",
  "GR14krdipc_u:3415": "nava-pallava-citra-suguccha-lasac-",
  "GR14krdipc_u:3416": "chikhi-piccha-pinaddha-kaca-pracayam // Krd_5.59 //",
  "GR14krdipc_u:3417": "atasī-prasiddhā tasyāḥ kusumānīvābhā dīptir yasyās tanos tādṛśī tanur yasya tam |",
  "GR14krdipc_u:3418": "punaḥ kīdṛśaṃ ? taruṇeti nūtanāruṇa-padma-patra-sadṛśa-netram |",
  "GR14krdipc_u:3419": "punaḥ kīdṛśaṃ ?",
  "GR14krdipc_u:3420": "naveti nūtana-pallava-nānā-vidha-stavaka-śobhamāna-mayūra-puccha-sambaddha-keśa-samūham || KrdC_5.59 ||",
  "GR14krdipc_u:3421": "______________________________",
  "GR14krdipc_u:3422": "punaḥ kīdṛśaṃ ?",
  "GR14krdipc_u:3423": "caṭula-bhruvam indu-samāna-mukhaṃ",
  "GR14krdipc_u:3424": "maṇi-kuṇḍala-maṇḍita-gaṇḍa-yugam |",
  "GR14krdipc_u:3425": "śaśa-rakta-sadṛk-daśana-cchadanaṃ",
  "GR14krdipc_u:3426": "maṇi-rājad-aneka-vidhābharaṇam // Krd_5.60 //",
  "GR14krdipc_u:3427": "caṭula-bhruvaṃ calad-bhrū-latākam |",
  "GR14krdipc_u:3428": "punaḥ kīdṛśaṃ ? śukla-pakṣīya-pūrṇa-candra-sadṛśānanam |",
  "GR14krdipc_u:3429": "punaḥ kīdṛśaṃ ? maṇi-maya-kuṇḍala-śobhita-gaṇḍa-dvayam |",
  "GR14krdipc_u:3430": "puanḥ kīdṛśaṃ ? śaśa-śoṇita-tulyādharam |",
  "GR14krdipc_u:3431": "punaḥ kīdṛśaṃ ? maṇinā śobhamāna-nānā-prakārābharaṇam || KrdC_5.60 ||",
  "GR14krdipc_u:3432": "______________________________",
  "GR14krdipc_u:3433": "punaḥ kīdṛśaṃ ?",
  "GR14krdipc_u:3434": "asana-prasava-cchadanojjvalasad-",
  "GR14krdipc_u:3435": "vasanaṃ suvilāsa-nivāsa-bhuvam |",
  "GR14krdipc_u:3436": "nava-vidruma-bhadra-karāṅghri-talaṃ",
  "GR14krdipc_u:3437": "bhramarākula-dāma-virāji-tanum // Krd_5.61 //",
  "GR14krdipc_u:3438": "asano vṛkṣa-viśeṣaḥ tasya prasavaḥ puṣpaṃ tasya chedanaṃ patraṃ ca tadvad ujjvalaṃ śobhamānaṃ manoharaṃ vastraṃ yasya tam |",
  "GR14krdipc_u:3439": "punaḥ kīdṛśaṃ ? śobhana-krīḍā-vicitra-sthānam |",
  "GR14krdipc_u:3440": "punaḥ kīdṛśaṃ ?",
  "GR14krdipc_u:3441": "navo nūtano yo vidrumaḥ pravālas tadvat bhadraṃ manoharaṃ karāṅghri-talaṃ yasya tam |",
  "GR14krdipc_u:3442": "punaḥ kīdṛśaṃ ?",
  "GR14krdipc_u:3443": "bhramarair ākulaṃ vyāptaṃ yat puṣpa-dāma-mālā tena virājitaṃ bhuja-dvayaṃ yasya taṃ yad vā mālayā virājitā tanur yasya tam || KrdC_5.61 ||",
  "GR14krdipc_u:3444": "______________________________",
  "GR14krdipc_u:3445": "punaḥ kīdṛśaṃ ?",
  "GR14krdipc_u:3446": "taruṇī-kuca-yuk-parirambha-milad-",
  "GR14krdipc_u:3447": "ghusṛṇāruṇa-vakṣasam ukṣa-gatim |",
  "GR14krdipc_u:3448": "śiva-veṇu-samīrita-gāna-paraṃ",
  "GR14krdipc_u:3449": "smara-vihvalitaṃ bhuvanaika-gurum // Krd_5.62 //",
  "GR14krdipc_u:3450": "yuvatīnāṃ stana-dvayāliṅgana-sambaddha-kuṅkumāruṇitam uraḥ-sthalaṃ yasya tam |",
  "GR14krdipc_u:3451": "punaḥ kīdṛśaṃ ? ukṣa-gatiṃ vṛṣabha-gatim |",
  "GR14krdipc_u:3452": "punaḥ kīdṛśaṃ ?",
  "GR14krdipc_u:3453": "śivaḥ kalyāṇa-prado yo veṇur vaṃśas tena samīritaṃ sampāditaṃ yad gānaṃ gītaṃ tat-paraṃ tad-āsaktam |",
  "GR14krdipc_u:3454": "punaḥ kīdṛśaṃ ? smareṇa kāmena vihvalitam anāyattam |",
  "GR14krdipc_u:3455": "punaḥ kīdṛśaṃ ? bhuvana-trayasya ekam advitīyaṃ gurum || KrdC_5.62 ||",
  "GR14krdipc_u:3456": "______________________________",
  "GR14krdipc_u:3457": "prathamodita-pīṭha-vare vidhivat",
  "GR14krdipc_u:3458": "prayajed iti rūpam arūpam ajam |",
  "GR14krdipc_u:3459": "prathamaṃ paripūjya tad-aṅga-vṛttiṃ",
  "GR14krdipc_u:3460": "mithunāni yajed rasagāni tataḥ // Krd_5.63 //",
  "GR14krdipc_u:3461": "iti rūpam ajaṃ prathamodite pīṭha-vare pūrva-kathita-devatā-kLpta-pīṭhe yajet arūpaṃ nirguṇam |",
  "GR14krdipc_u:3462": "āvaraṇāni darśayati-prathamam iti |",
  "GR14krdipc_u:3463": "tad-aṅga-vṛttiṃ pūrvoktāṅgāvaraṇaṃ prathamaṃ paripūjya tatas tad-anantaraṃ mithunāni keśava-kīrtyādīni rāsagāni rāsa-krīḍā-gatāni || KrdC_5.63 ||",
  "GR14krdipc_u:3464": "______________________________",
  "GR14krdipc_u:3465": "dala-ṣoḍaśake svaram ūti-gaṇaṃ",
  "GR14krdipc_u:3466": "saha-śaktikam uttama-rāsa-gatam |",
  "GR14krdipc_u:3467": "saramā-madanam sva-kalā-sahita-",
  "GR14krdipc_u:3468": "mithunāhvam athendra-pavi-pramukhān // Krd_5.64 //",
  "GR14krdipc_u:3469": "dala-ṣoḍaśake ṣoḍaśa-patre pūjayet-mithunam eva kathayati svara-mūrti-gaṇam iti svara-bhavā akārādi-varṇa-bhavāḥ keśavādi-ṣoḍaśa-mūrtayaḥ |",
  "GR14krdipc_u:3470": "svara-mūrti-gaṇaṃ kīdṛśaṃ ? saha-śāktikaṃ kīrtyādi-śakti-sahitam |",
  "GR14krdipc_u:3471": "punaḥ kīdṛśaṃ ? uttamo yo rāsaḥ tatra gatam |",
  "GR14krdipc_u:3472": "kvacid uttara-rāsa-gatam iti pāṭhaḥ |",
  "GR14krdipc_u:3473": "tatra madhya-rāse parameśvara-pūjā uttarādi-rāse keśavādikaṃ pūjayet |",
  "GR14krdipc_u:3474": "punaḥ kīdṛśaṃ ? ramā śrī-bījaṃ madanaḥ kāma-bījaṃ etābhyāṃ sahitam |",
  "GR14krdipc_u:3475": "punaḥ kīdṛśaṃ ? svakīyā yāḥ kalāḥ ṣoḍaśa-svarāḥ taiḥ sahitam |",
  "GR14krdipc_u:3476": "prayogaś ca-śrīṃ klīṃ aṃ keśava-kīrtibhyāṃ namaḥ ity ādi |",
  "GR14krdipc_u:3477": "punaḥ kīdṛśaṃ ? mithunāhvam mithuna-saṃjñakam |",
  "GR14krdipc_u:3478": "athānantaram indra-pavi-pramukhān indrādīn vajrādīṃś ca pūjayed ity arthaḥ || KrdC_5.64 ||",
  "GR14krdipc_u:3479": "______________________________",
  "GR14krdipc_u:3480": "pūrvoktāvṛti-saṅkhyā-pūrvakaṃ naivedyaṃ kathayati-",
  "GR14krdipc_u:3481": "iti samyag amuṃ paripūjya hariṃ",
  "GR14krdipc_u:3482": "caturāvṛti-saṃvṛtam ārdra-matiḥ |",
  "GR14krdipc_u:3483": "rajatāracite caṣake sa-sitaṃ",
  "GR14krdipc_u:3484": "suśṛtaṃ supayo 'sya nivedayatu // Krd_5.65 //",
  "GR14krdipc_u:3485_0": "anena prakāreṇa caturāvaraṇa-veṣṭitam amuṃ hariṃ samyak yathāvidhi sampūjya śraddhāvān",
  "GR14krdipc_u:3485_1": "rajatā-racite rūpya-nirmite caṣake pātre asya hareḥ sa-sitaṃ sa-śarkaraṃ sa-ghṛtaṃ",
  "GR14krdipc_u:3485_2": "ghṛta-sahitaṃ pāṭhāntaram |",
  "GR14krdipc_u:3486": "suśṛtam āvartitaṃ payo dugdhaṃ nivedayatu || KrdC_5.65 ||",
  "GR14krdipc_u:3487": "______________________________",
  "GR14krdipc_u:3488": "vibhave sati kāṃsyamayeṣu pṛthak",
  "GR14krdipc_u:3489": "caṣakeṣu tu ṣoḍaśasu kramaśaḥ |",
  "GR14krdipc_u:3490": "mithuneṣu nivedya payaḥ sa-sitaṃ",
  "GR14krdipc_u:3491": "vidadhīta purovad atho sakalam // Krd_5.66 //",
  "GR14krdipc_u:3492_0": "vibhave sati yadi tādṛśam aiśvaryaṃ bhavati tadā kāṃsya-ghaṭiteṣu pṛthak ekaikaṃ",
  "GR14krdipc_u:3492_1": "ṣoḍaśasa-caṣakeṣu krameṇa mithuna-gaṇeṣu sa-sitaṃ payo nivedya athānantaraṃ purovat",
  "GR14krdipc_u:3492_2": "nivedayāmi bhagavate ity ādy-ukta-prakāreṇa sakalaṃ pūjā-viśeṣaṃ samāpayet || KrdC_5.66 ||",
  "GR14krdipc_u:3493": "______________________________",
  "GR14krdipc_u:3494": "rāsa-pūjā-phalam āha-",
  "GR14krdipc_u:3495": "sakala-bhuvana-mohnaṃ vidhiṃ yo",
  "GR14krdipc_u:3496": "niyatam amuṃ niśi niśy udāra-cetāḥ |",
  "GR14krdipc_u:3497": "bhajati sa khalu sarva-loka-pūjyaḥ",
  "GR14krdipc_u:3498": "śriyam atulāṃ samavāpya yāty anantam // Krd_5.67 //",
  "GR14krdipc_u:3499_0": "amuṃ vidhiṃ rāsa-pūjā-prakāraṃ sakala-bhuvana-mohnaṃ sakala-bhuvana-vaśyakaraṃ niyatam",
  "GR14krdipc_u:3499_1": "abādhena yo niśi niśi prati-rajani udāra-cetāḥ prasanna-manāḥ san samyak bhajati",
  "GR14krdipc_u:3499_2": "kuryāt sa sarva-loka-pūjyaḥ san atulām atiśayitāṃ śriyaṃ samṛddhiṃ samavāpya anantaṃ",
  "GR14krdipc_u:3499_3": "viṣṇuṃ yāti prāpnoti || KrdC_5.67 ||",
  "GR14krdipc_u:3500": "______________________________",
  "GR14krdipc_u:3501": "niśi vā dinānta-samaye",
  "GR14krdipc_u:3502": "prapūjayen nityaśo 'cyutaṃ bhaktyā |",
  "GR14krdipc_u:3503": "sama-phalam ubhayaṃ hi tataḥ",
  "GR14krdipc_u:3504": "saṃsārābdhiṃ samuttitīrṣati yaḥ // Krd_5.68 //",
  "GR14krdipc_u:3505_0": "yaḥ pumān saṃsāra-sāgaraṃ taritum icchati so 'cyutaṃ bhaktyā niśi vā dinānta-samaye",
  "GR14krdipc_u:3505_1": "vā sandhyāyāṃ pūjayen nityaśaḥ pratyahaṃ hi yataḥ ubhaya-niśā-sandhyā-pūjana-dvayaṃ",
  "GR14krdipc_u:3505_2": "sama-phalam tatas tasmād dhetoḥ niśi vā dinānte vā pūjayed ity arthaḥ || KrdC_5.68 ||",
  "GR14krdipc_u:3506": "______________________________",
  "GR14krdipc_u:3507": "uktam upasaṃharati-",
  "GR14krdipc_u:3508": "ity evaṃ manu-vigrahaṃ madhu-ripuṃ yo vā trikālaṃ yajet",
  "GR14krdipc_u:3509": "tasyaivākhila-jantu-jāta-dayitasyāmbhodhijā-veśmanaḥ |",
  "GR14krdipc_u:3510": "haste dharma-sukhārtha-mokṣa-taravaḥ sad-varga-samprārthitāḥ",
  "GR14krdipc_u:3511": "sāndrānanda-mahā-rasa-drava-muco yeṣāṃ phala-śreṇayaḥ // Krd_5.69 //",
  "GR14krdipc_u:3512_0": "ity amunā prakāreṇa yaḥ pumān mantra-śarīraṃ madhusūdanaṃ tri-kālaṃ vā pūjayet tasya",
  "GR14krdipc_u:3512_1": "nānā-vidha-prāṇi-samūha-vallabhasya ambhodhijā-veśmano lakṣmī-nivāsasya dharmādi-puruṣārtha-catuṣṭaya-vṛkṣā",
  "GR14krdipc_u:3512_2": "haste bhavantīti śeṣaḥ |",
  "GR14krdipc_u:3513": "kīdṛśāḥ ? satāṃ vargaḥ samūhaḥ tena prārthitāḥ |",
  "GR14krdipc_u:3514_0": "saṃsargīti pāṭhe sasargibhir nikaṭasthair yadyapi mokṣasya phalaṃ nāsti tathāpi mokṣa-padena",
  "GR14krdipc_u:3514_1": "tad-dhetu-bhūtaṃ tattva-jñānam uktaṃ yeṣāṃ vṛkṣāṇāṃ phala-paṅktayaḥ nityānanda-brahma",
  "GR14krdipc_u:3514_2": "svarūpa-mahā-rasa-dravadāḥ || KrdC_5.69 ||",
  "GR14krdipc_u:3515": "______________________________",
  "GR14krdipc_u:3516": "athocyate pūrva-samīritānāṃ",
  "GR14krdipc_u:3517": "pūjāvasāne param asya puṃsaḥ |",
  "GR14krdipc_u:3518": "kalpas tu kāmyeṣv api tarpaṇānāṃ",
  "GR14krdipc_u:3519": "vināpi pūjāṃ khalu yaiḥ phalaṃ tat // Krd_5.70 //",
  "GR14krdipc_u:3520_0": "athānantaraṃ paramasya puṃsaḥ śrī-gopāla-kṛṣṇasya pūjāvasāne pūjānantaraṃ pūrva-samīritānāṃ",
  "GR14krdipc_u:3520_1": "śīman-mukha-ity-ādi-kathitānāṃ nitya-tarpaṇānāṃ kalpaḥ prakāraḥ kāmyeṣv api tarpaṇeṣu",
  "GR14krdipc_u:3520_2": "prakāra ucyate yais tarpaṇaiḥ pūjāṃ vināpi tat-phalaṃ pūjā-phalaṃ prāpnoti yathā-pūjā",
  "GR14krdipc_u:3520_3": "tathaiva tarpaṇam || KrdC_5.70 ||",
  "GR14krdipc_u:3521": "______________________________",
  "GR14krdipc_u:3522": "santarpya pīṭha-mantraiḥ sakṛt prathamam acyutaṃ tatra |",
  "GR14krdipc_u:3523": "āvāhya pūjayet taṃ toyair evākhilaiḥ samupahāraiḥ // Krd_5.71 //",
  "GR14krdipc_u:3524_0": "prathamaṃ pīṭha-mantrair ādhāra-śaktyādi-mantraiḥ pīṭhāṅga-bhūta-devatāṃ sakṛt-sakṛd",
  "GR14krdipc_u:3524_1": "ekaika-vāraṃ santarpya anantaraṃ tatra toya-maye pīṭhe acyutam āvāhya jalair eva",
  "GR14krdipc_u:3524_2": "gandhādi-sakalopacārātmakaiḥ pūjayet || KrdC_5.71 ||",
  "GR14krdipc_u:3525": "______________________________",
  "GR14krdipc_u:3526": "baddhvātha dhenu-mudrāṃ toyaiḥ sampādya tarpaṇa-dravam |",
  "GR14krdipc_u:3527": "tad buddhyāñjalinā taṃ suvarṇa-caṣakī-kṛtena tarpayatu // Krd_5.72 //",
  "GR14krdipc_u:3528_0": "tato dhenu-mudrāṃ baddhvā toyais tarpaṇāḍhyaṃ sampādya tad-dravya-rūpatayā toyaṃ",
  "GR14krdipc_u:3528_1": "bhāvayitvā tad-buddhyā tat-kathita-dravya-tarpaṇa-dravya-buddhyā taṃ kṛṣṇaṃ tarpayatu",
  "GR14krdipc_u:3528_2": "kenāñjalinā kīdṛśena suvarṇa-caṣakatayā vicintitenety arthaḥ || KrdC_5.72 ||",
  "GR14krdipc_u:3529": "______________________________",
  "GR14krdipc_u:3530": "viṃśatir aṣṭopetā kāla-traya-tarpaṇeṣu saṅkhyoktā |",
  "GR14krdipc_u:3531": "bhūyaḥ svakāla-vihitān sakaṛt tarpayec ca parivārān // Krd_5.73 //",
  "GR14krdipc_u:3532_0": "kāla-traya-tarpaṇeṣu trikāla-tarpaṇeṣu ekasmin kāle 'ṣtopetā aṣṭāviṃśatiḥ tarpaṇasya",
  "GR14krdipc_u:3532_1": "saṅkhyoktā punaḥ sva-kāla-vihitān svasmin prātar madhyāhnādau ye ye vihitāḥ parivārā",
  "GR14krdipc_u:3532_2": "āvaraṇa-devatās tān sakṛd ekaika-vāraṃ santarpayet || KrdC_5.73 ||",
  "GR14krdipc_u:3533": "______________________________",
  "GR14krdipc_u:3534": "kāla-trayasya tarpaṇa-dravyam āha-",
  "GR14krdipc_u:3535": "prātar dadhi-guḍa-miśraṃ madhyāhne pāyasaṃ sa-navanītam |",
  "GR14krdipc_u:3536": "kṣīraṃ tṛtīya-kāle sasitopalam ity udīritaṃ dravyam // Krd_5.74 //",
  "GR14krdipc_u:3537_0": "guḍa-sahitaṃ dadhi prātaḥ-kāle navanīta-sahitaṃ pāyasaṃ madhyāhne sasitopalam śarkarā-vikāra-sahitaṃ",
  "GR14krdipc_u:3537_1": "kṣīraṃ tṛtīya-kāle ity amunā prakāreṇa dravyaṃ tarpaṇa-dravyaṃ kathitam || KrdC_5.74 ||",
  "GR14krdipc_u:3538": "______________________________",
  "GR14krdipc_u:3539": "tarpaṇa-mantram āha-",
  "GR14krdipc_u:3540": "tarpayāmi-padaṃ yojyaṃ mantrānte sveṣu nāmasu |",
  "GR14krdipc_u:3541": "dvitīyānteṣu tu tataḥ pūjāśeṣaṃ samāpayet // Krd_5.75 //",
  "GR14krdipc_u:3542_0": "mantrānte mūla-mantrāvasāne svakīyāni tarpaṇīya-devatānāṃ nāmāni teṣu tat-samīpeṣu",
  "GR14krdipc_u:3542_1": "dvitīyānteṣu amuka-devatām ity ādi-rūpeṣu tarpayāmīti-padaṃ yojyam anantaraṃ pūjāśeṣaṃ",
  "GR14krdipc_u:3542_2": "samāpayet || KrdC_5.75 ||",
  "GR14krdipc_u:3543": "______________________________",
  "GR14krdipc_u:3544": "uttara-kṛtyam āha-",
  "GR14krdipc_u:3545": "abhyukṣya tat-prasādādbhir ātmānaṃ prativedapaḥ |",
  "GR14krdipc_u:3546": "taj japtvā tam athodvāsya tan-mayaḥ prajapen manum // Krd_5.76 //",
  "GR14krdipc_u:3547": "tat-prasādādbhiḥ parameśvara-prasāda-tat-tarpaṇa-jalaiḥ ātmānaṃ śarīraṃ siktvā taj japtvā mantraṃ japtvā apaḥ prapibet |",
  "GR14krdipc_u:3548": "athānantaraṃ taṃ devam udvāsya sva-hṛdaye saṃyojya tan-mayaḥ san-mantraṃ japet || KrdC_5.76 ||",
  "GR14krdipc_u:3549": "______________________________",
  "GR14krdipc_u:3550": "sa-prakāraṃ sa-dravyaṃ kāmyaṃ tarpaṇam āha-",
  "GR14krdipc_u:3551": "atha dravyāṇi kāmyeṣu vakṣyante tarpaṇeṣu tu |",
  "GR14krdipc_u:3552": "tāni prokta-vidhānānām āśrityānyataraṃ bhajet // Krd_5.77 //",
  "GR14krdipc_u:3553_0": "athānantaraṃ kāmyeṣu tarpaṇeṣu yāni nāradādibhiḥ kathitāni dravyāṇi tāni vakṣyante",
  "GR14krdipc_u:3553_1": "prokta-vidhānānām trikālokta-vidhānānām anantaram ekaṃ vidhānam āśritya kāmya-tarpaṇa-karma",
  "GR14krdipc_u:3553_2": "bhajet || KrdC_5.77 ||",
  "GR14krdipc_u:3554": "______________________________",
  "GR14krdipc_u:3555": "dravyaiḥ ṣoḍaśabhir amuṃ pratarpayed ekaśaś catur-vāram |",
  "GR14krdipc_u:3556": "sa catuḥ-kṣīrādy-antaiḥ sakṛj-jalādy-antam acyutaṃ bhaktyā // Krd_5.78 //",
  "GR14krdipc_u:3557": "ṣoḍaśabhir dravyair amuṃ śrī-kṛṣṇam ekaśaś catur-vāram tad-dravya-buddhyā jalair eva tarpayet |",
  "GR14krdipc_u:3558": "kīdṛśaiḥ ? catvāri kṣīrāṇi ādyaṃ yeṣāṃ taih |",
  "GR14krdipc_u:3559": "ṣoḍaśa-dravyāṇām ādau dugdhāñjali-catuṣṭayam ante ca catuṣṭayam ity arthaḥ |",
  "GR14krdipc_u:3560": "sakṛj-jalādy-antam iti kriyā-viśeṣaṇam |",
  "GR14krdipc_u:3561": "tathā ca prathamam eka-vāraṃ jalena tataś caturvāraṃ tataḥ caturvāraṃ kṣīraiḥ tataḥ sakṛj jalena iti paryavasannam || KrdC_5.78 ||",
  "GR14krdipc_u:3562": "______________________________",
  "GR14krdipc_u:3563": "ṣoḍaśa-dravyāṇy āha-pāyasam iti |",
  "GR14krdipc_u:3564": "pāyasa-dādhika-kṛsaraṃ gauḍānnapayodadhīni navanītam |",
  "GR14krdipc_u:3565": "ājyaṃ kadalīmocārajasvalācocamodakāpūpam // Krd_5.79 //",
  "GR14krdipc_u:3566": "pṛthukaṃ lājopetaṃ dravyāṇāṃ kathitam iha ṣoḍaśakam |",
  "GR14krdipc_u:3567": "lājānte 'ntya-kṣīrāt prāk samarpya sitopalā-puñjaiḥ // Krd_5.80 //",
  "GR14krdipc_u:3568": "pāyasaṃ paramānnam |",
  "GR14krdipc_u:3569": "dādhikaṃ dadhnā pariṣkṛtam annam |",
  "GR14krdipc_u:3570": "kṛsaraṃ mudgaudanaṃ gauḍānnaṃ guḍodaka-pakvam annam |",
  "GR14krdipc_u:3571": "payo dugdhaṃ dadhi prasiddhaṃ navanītam ājyaṃ ghṛtaṃ kadalī campā-kadalī mocā svarṇa-kadalī rajasvalā kadalī-viśeṣaḥ |",
  "GR14krdipc_u:3572": "coco 'pi kadalī-viśeṣaḥ |",
  "GR14krdipc_u:3573": "modako laḍḍukaḥ |",
  "GR14krdipc_u:3574": "apūpam pūlikā pṛthak cipiṭakaṃ lāja-sametaṃ lāja-sahitam iti dravyāṇāṃ ṣoḍaśakaṃ kathitam iha grantheti lājeti |",
  "GR14krdipc_u:3575": "lāja-tarpaṇānantaram antya-catuḥ-kṣīra-tarpaṇāt pūrvaṃ sitopalā-puñjaiḥ śveta-śarkarā-samūhaiḥ bhāvanayā toya-bhāvāpannaiḥ sakṛt santarpayet || KrdC_5.79-80 ||",
  "GR14krdipc_u:3576": "______________________________",
  "GR14krdipc_u:3577": "ukta-kāmya-tarpaṇasya phalam āha-",
  "GR14krdipc_u:3578": "prage catuḥ-saptati-vāram ity amuṃ",
  "GR14krdipc_u:3579": "pratarpayed yo 'nudinaṃ naro harim |",
  "GR14krdipc_u:3580": "ananyadhīs tasya samasta-sampadaḥ",
  "GR14krdipc_u:3581": "kare sthitā maṇḍalato 'bhivāñchitāḥ // Krd_5.81 //",
  "GR14krdipc_u:3582_0": "ity anena prakāreṇa prage prātaḥ-kāle catuḥ-saptati-vāram amuṃ hariṃ kṛṣṇaṃ yo naro",
  "GR14krdipc_u:3582_1": "'nudinaṃ pratyaham ananya-dhīḥ ekāgra-cittaḥ san santarpayet tasya puṃsaḥ maṇḍalataḥ",
  "GR14krdipc_u:3582_2": "ekonapañcāśad-divasāt arvāg iti tripāṭhinaḥ aṣṭa-catvāriṃśad-divasābhyantara iti",
  "GR14krdipc_u:3582_3": "laghu-dīpikā-kāraḥ |",
  "GR14krdipc_u:3583": "pañcatriṃśad-divasābhyantara iti rudradharaḥ |",
  "GR14krdipc_u:3584": "abhivāñchitā ākāṅkṣitāḥ sakala-siddhi-samṛddhayaḥ hasta-sthitā bhavanti atra sitopalā-puñjasya gaṇanā na kāryā || KrdC_5.81 ||",
  "GR14krdipc_u:3585": "______________________________",
  "GR14krdipc_u:3586": "kāmya-tarpaṇānantaram āha-",
  "GR14krdipc_u:3587": "dhāroṣṇa-pakva-payasī-dadhi-navanīte ghṛtaṃ ca daugdhānnam |",
  "GR14krdipc_u:3588": "matsyaṇḍī-madhv-amṛtaṃ dvādaśaśaḥ tarpayen navabhir ebhiḥ // Krd_5.82 //",
  "GR14krdipc_u:3589": "dhāroṣṇaṃ payaḥ tadānīntanam eva niṣpāditaṃ dugdhaṃ tathā pakvam payaḥ sādhitaṃ dugdhaṃ dhāroṣṇa-pakve ca payasī ca amū dhāroṣṇa-pakva-payasī |",
  "GR14krdipc_u:3590": "dadhi prasiddhaṃ navanītaṃ ghṛtaṃ daugdhānnaṃ pāyasaṃ matsyaṇḍī śarkarā-viśeṣaḥ sa-śarkaraṃ vinaṣṭa-dugdham iti tripāṭhinaḥ |",
  "GR14krdipc_u:3591": "madhu prasiddham amṛtam etair navabhir dravyair dvādaśaśa-vāraṃ tarpayet || KrdC_5.82 ||",
  "GR14krdipc_u:3592": "______________________________",
  "GR14krdipc_u:3593": "etasya phalam āha-",
  "GR14krdipc_u:3594": "tarpaṇa-vidhir ayam aparaḥ pūrvodita-sama-phalo 'ṣtaśa-saṅkhyaḥ |",
  "GR14krdipc_u:3595": "kārmaṇa-karmaṇi kīrtau jana-saṃvanane viśeṣato vihitaḥ // Krd_5.83 //",
  "GR14krdipc_u:3596": "ayaṃ tarpaṇa-prakāraḥ pūrvokta-tarpaṇa-prakārād bhinnaḥ |",
  "GR14krdipc_u:3597": "kīdṛśaḥ ? pūrva-kathita-tarpaṇa-phala-sama-phalaḥ |",
  "GR14krdipc_u:3598": "punaḥ kīdṛśaḥ ?",
  "GR14krdipc_u:3599": "aṣṭottara-śata-pramāṇakaḥ tato navabhir dravyair dvādaśa-kṛtvā tarpaṇenāṣṭottara-saṅkhyā bhavati |",
  "GR14krdipc_u:3600": "punaḥ kīdṛśaḥ ?",
  "GR14krdipc_u:3601": "kārmaṇa-karmaṇi vaśya-karaṇa-karmaṇi tathā kīrtau sat-kathāyāṃ jana-saṃvanane loka-vaśī-karaṇe loka-priyatvena vā viśeṣeṇa vihitaḥ || KrdC_5.83 ||",
  "GR14krdipc_u:3602": "______________________________",
  "GR14krdipc_u:3603": "tarpaṇānantaram āha-",
  "GR14krdipc_u:3604": "sakhaṇḍa-dhāroṣṇa-dhiyāmukundaṃ",
  "GR14krdipc_u:3605": "vrajan pura-grāmam api pratarpya |",
  "GR14krdipc_u:3606": "labheta bhojyaṃ sarasaṃ sa-bhṛtyair",
  "GR14krdipc_u:3607": "vāsāṃsi dhānyāni dhanāni mantrī // Krd_5.84 //",
  "GR14krdipc_u:3608": "sakhaṇḍa-dhāroṣṇa-dhiyāmukundaṃ vrajan pura-grāmam api pratarpya labheta bhojyaṃ sarasaṃ sa-bhṛtyair vāsāṃsi dhānyāni dhanāni mantrī || KrdC_5.84 ||",
  "GR14krdipc_u:3609": "______________________________",
  "GR14krdipc_u:3610": "tarpaṇasyāśeṣa-phala-dātṛtāṃ tarpaṇottara-kṛtyaṃ ca darśayati-",
  "GR14krdipc_u:3611": "yāvat santarpayen mantrī tāvat-saṅkhyaṃ japen manum |",
  "GR14krdipc_u:3612": "tarpaṇenaiva kāryāṇi sādhayed akhilāny api // Krd_5.85 //",
  "GR14krdipc_u:3613": "akhilāni samastāni kāryāṇi vāñchitāni tarpaṇenaiva vināpi pūjā-homaṃ sādhayet |",
  "GR14krdipc_u:3614": "atra yāvat-saṅkhyaṃ tarpaṇaṃ karoti tāvat-saṅkhyaṃ mantraṃ japet || KrdC_5.85 ||",
  "GR14krdipc_u:3615": "______________________________",
  "GR14krdipc_u:3616": "prayogāntaram āha-",
  "GR14krdipc_u:3617": "dvijobhikṣāvṛttir ya iha dinaśo nanda-tanayaḥ",
  "GR14krdipc_u:3618": "svayaṃ bhūtvā bhikṣām aṭati viharan gopa-sudṛśām |",
  "GR14krdipc_u:3619": "amā cetobhiḥ svvair lalita-lalitair narma-vidhibhir",
  "GR14krdipc_u:3620": "dadhi-ksīrājyāḍhyāṃ pracuratara-bhikṣāṃ sa labhate // Krd_5.86 //",
  "GR14krdipc_u:3621": "bhikṣā-vṛttir jīvanopāyo yasya sa dvijo traivarṇiko dinaśaḥ pratidinaṃ svayaṃ nanda-tanayo bhūtvā tad-rūpeṇātmānaṃ vicintya iha bhikṣām aṭati yācate |",
  "GR14krdipc_u:3622": "kiṃ kurvan ?",
  "GR14krdipc_u:3623_0": "svakīyair lalita-lalitaiḥ atimanoharaiḥ narma-vidhibhiḥ krīḍā-karmabhir gopa-sudṛśāṃ",
  "GR14krdipc_u:3623_1": "gopa-strīṇāṃ cetobhiḥ sārdhaṃ viharan amā-śabdaḥ sahārthe sa-dadhi-dugdha-ghṛta-pracurāṃ",
  "GR14krdipc_u:3623_2": "bahu-bhikṣāṃ prāpnoti || KrdC_5.86 ||",
  "GR14krdipc_u:3624": "______________________________",
  "GR14krdipc_u:3625": "madhye koṇeṣu ṣaṭsv apy anala-puṭasyālikhet karṇikāyāṃ",
  "GR14krdipc_u:3626": "kandarpaṃ sādhya-yuktaṃ vivara-gata-ṣaḍ-arṇaṃ dviśaḥ keśareṣu",
  "GR14krdipc_u:3627": "śakti-śrī-pūrvakāni dvi-nava-lipi-manor akṣarāṇi cchadānāṃ",
  "GR14krdipc_u:3628": "madhye varṇān daśānāṃ daśa-lipi-manu-varyasya caikekaśo 'bjam // Krd_5.87 //",
  "GR14krdipc_u:3629": "daśa-dala-padmaṃ vilikhya karṇikāyāṃ ṣaṭ-koṇaṃ vahni-gṛhaṃ vilikhya vahni-gṛha-yugmasya madhye ṣaṭ-koṇeṣu vilikhet |",
  "GR14krdipc_u:3630": "lekhana-prakāram āha-karṇikāyāṃ madhye sādhya-nāma-sahitam amukasyāmukaṃ sidhyatv ity anena sahitaṃ kandarpaṃ kāma-bījaṃ vilikhet |",
  "GR14krdipc_u:3631_0": "tathā vivara-gataṃ ṣaḍ-arṇaṃ ṣaṭ-koṇa-gata-vakṣyamāṇa-ṣaḍ-akṣaraṃ vilikhet tathā",
  "GR14krdipc_u:3631_1": "keśareṣu daśa-dala-mūleṣu dviśaḥ dvau dvau kṛtvā dvi-nava-lipi-manor aṣṭādaśākṣara-mantrasya",
  "GR14krdipc_u:3631_2": "śakti-śrī-pūrvakāni bhuvaneśvarī-bīja-śrī-bījādyāny akṣarāṇi vilikhet |",
  "GR14krdipc_u:3632": "tathā daśānāṃ pātrāṇāṃ madhye daśa-lipi-manu-varyasya daśākṣara-mantra-śreṣṭhasya varṇān ekaikaśo vilikhet tato 'bjaṃ padmam || KrdC_5.87 ||",
  "GR14krdipc_u:3633": "bhū-sadmanābhivṛtam asragamanmathena",
  "GR14krdipc_u:3634": "gorocanābhilikhitaṃ tapanīya-sūcyā |",
  "GR14krdipc_u:3635": "paṭṭe hiraṇya-racite gulikī-kṛtaṃ tad",
  "GR14krdipc_u:3636": "gopāla-yantram akhilārthadam etad uktam // Krd_5.88 //",
  "GR14krdipc_u:3637": "bhū-bimbena catur-asreṇa veṣṭitaṃ kuryāt |",
  "GR14krdipc_u:3638": "kīdṛśena ?",
  "GR14krdipc_u:3639": "bhū-sadmanā asraga-manmathena koṇa-gata-kāma-bījena etad akhilārthadaṃ gopāla-yantram uktaṃ kīdṛśam ?",
  "GR14krdipc_u:3640": "suvarṇa-śalākayā gorocanādinā suvarṇa-racite paṭṭe likhitam |",
  "GR14krdipc_u:3641": "anantaraṃ vartulīkṛtam || KrdC_5.88 ||",
  "GR14krdipc_u:3642": "______________________________",
  "GR14krdipc_u:3643": "sampāta-siktam abhijaptam idaṃ mahadbhir",
  "GR14krdipc_u:3644": "dhāryaṃ jagat-traya-vaśīkaraṇaika-dakṣam |",
  "GR14krdipc_u:3645": "rakṣā-yaśaḥ-suta-mahī-dhana-dhānya-lakṣmī",
  "GR14krdipc_u:3646": "saubhāgya-lipsubhir ajasram anarghya-vīryam // Krd_5.89 //",
  "GR14krdipc_u:3647_0": "idaṃ mantraṃ sampāta-siktam āhūti-dāna-śeṣa-puraḥ-sthita-ghṛta-siktaṃ tathā mantreṇābhimantritam",
  "GR14krdipc_u:3647_1": "rakṣā-bhaya-nivāraṇaṃ yaśaḥ sat-kathā-prakāśaḥ sutaḥ putraḥ mahī pṛthivī dhanaṃ suvarṇādi",
  "GR14krdipc_u:3647_2": "lakṣmīḥ sarva-sampattiḥ saubhāgyaṃ sarva-jana-priyatvam etat prāptum icchadbhir mahadbhiḥ",
  "GR14krdipc_u:3647_3": "śauca-yuktaiḥ satataṃ dhāraṇīyam |",
  "GR14krdipc_u:3648_0": "ayam arthaḥ-yathoktaṃ yantraṃ sampādya prāṇa-pratiṣṭhāṃ kṛtvā pañcāmṛtādibhiḥ abhiṣicya",
  "GR14krdipc_u:3648_1": "aṣṭottara-śataṃ sahasraṃ vā sampāta-ghṛta-siktaṃ kṛtvā yathokta-saṅkhyaṃ japtvā dhārayed iti kīdṛśaṃ ?",
  "GR14krdipc_u:3649": "jagat-traya-vaśīkaraṇaika-kuśalam |",
  "GR14krdipc_u:3650": "punaḥ anarghya-vīryaṃ mahā-prabhāvam || KrdC_5.89 ||",
  "GR14krdipc_u:3651": "______________________________",
  "GR14krdipc_u:3652": "yantrasya darśayati dhāraṇād anyatrāpy upayogam-",
  "GR14krdipc_u:3653": "bhūtonmādāpasmṛti-viṣa-mūrcchā-vibhrama-jvarārtānām |",
  "GR14krdipc_u:3654": "dhyāyan śirasi prajapen mantram imaṃ jhaṭiti śamayituṃ vikṛtim // Krd_5.90 //",
  "GR14krdipc_u:3655_0": "bhūtaḥ śamśāna-deśa-vartī adṛśya-rūpo 'niṣṭa-kārī unmādaś citta-vibhramaḥ apasmṛtir",
  "GR14krdipc_u:3655_1": "apasmāraṇa-yogaḥ viṣaṃ mūrchākāri-sthāvaraṃ jaṅgamaṃ ca mūrcchā aceṣṭā vibhramaḥ",
  "GR14krdipc_u:3655_2": "prasādaḥ jvaro roga-viśeṣaḥ etair ārtānāṃ pīḍitānāṃ śirasi mastakopari idaṃ yantra-rūpaṃ",
  "GR14krdipc_u:3655_3": "dhyāyan imaṃ gopāla-mantraṃ japet kiṃ kartum ?",
  "GR14krdipc_u:3656": "vikṛtiṃ jhaṭiti śīghraṃ śamayituṃ nāśayitum || KrdC_5.90 ||",
  "GR14krdipc_u:3657": "______________________________",
  "GR14krdipc_u:3658": "yantre ṣaḍ-akṣara-mantram uddharati-",
  "GR14krdipc_u:3659": "smara-trivikramākrāntaś cakrīṣṇāya-hṛd ity asau |",
  "GR14krdipc_u:3660": "ṣaḍ-akṣaro 'yaṃ samproktaḥ sarva-siddhi-karo manuḥ // Krd_5.91 //",
  "GR14krdipc_u:3661_0": "smaraḥ kāma-bījaṃ trivikramaḥ ṛ-kāraḥ tena krāntaḥ sambaddhaḥ cakrī ka-kāraḥ tathā",
  "GR14krdipc_u:3661_1": "kṛ iti ṣṇāyeti svarūpaṃ hṛn namaḥ ity anena prakāreṇāsau ṣaḍ-akṣaro 'yaṃ mantraḥ",
  "GR14krdipc_u:3661_2": "samproktaḥ sarva-siddhi-karaḥ akhila-kāmadaḥ || KrdC_5.91 ||",
  "GR14krdipc_u:3662": "______________________________",
  "GR14krdipc_u:3663": "śakti-bījam uddharati-",
  "GR14krdipc_u:3664": "kroḍo 'gni-dīpto māyāvī-lava-lāñchita-mastakaḥ |",
  "GR14krdipc_u:3665": "saiṣā śaktiḥ parā sūkṣmā nityā saṃvit-svarūpiṇī // Krd_5.92 //",
  "GR14krdipc_u:3666": "kroḍo ha-kāraḥ |",
  "GR14krdipc_u:3667": "kīdṛśaḥ ? agninā repheṇa dīptaḥ |",
  "GR14krdipc_u:3668": "punaḥ māyāvī dīrgha-ī-kāraḥ tad-yuktaḥ |",
  "GR14krdipc_u:3669": "punaḥ lavena bindunā lāñchitaṃ mastakaṃ yasya saḥ |",
  "GR14krdipc_u:3670": "tathā sānusvāra ity arthaḥ |",
  "GR14krdipc_u:3671": "eṣā śaktiḥ parā utkṛṣṭā sūkṣmā mṛṇāla-tantu-sadṛśī nityā janma-nāśa-rahitā saṃvit-svarūpiṇī sva-prakāśa-svarūpiṇī || KrdC_5.92 ||",
  "GR14krdipc_u:3672": "______________________________",
  "GR14krdipc_u:3673": "śrī-bījam uddharati-",
  "GR14krdipc_u:3674": "asthy-agni-govinda-lavair lakṣmī-bījaṃ samīritam |",
  "GR14krdipc_u:3675": "ābhyām aṣṭādaśa-lipiḥ syād viṃśaty akṣaro manuḥ // Krd_5.93 //",
  "GR14krdipc_u:3676": "asthi śa-kāraḥ agniḥ rephaḥ govindo dīrgha-ī-kāraḥ lavo binduḥ etaiḥ saṃyuktaiḥ śrī-bījaṃ samīritaṃ kathitam |",
  "GR14krdipc_u:3677": "ābhyām śakti-śrī-bījābhyāṃ sahitaḥ pūrvoktāṣṭādaśākṣara-mantraḥ viṃśaty akṣaro bhavati || KrdC_5.93 ||",
  "GR14krdipc_u:3678": "______________________________",
  "GR14krdipc_u:3679": "parameśvara-pūjā-sthāna-niyatiṃ darśayati-",
  "GR14krdipc_u:3680": "śālagrāme maṇau yantre maṇḍale pratimāsu ca |",
  "GR14krdipc_u:3681": "nityaṃ pūjā hareḥ kāryā na tu kevala-bhūtale // Krd_5.94 //",
  "GR14krdipc_u:3682": "śālagrāme prasiddhe maṇau gomeda-padmarāgādau yantre 'sminn eva gopāla-yantre maṇḍale sarvato-bhadrādau soma-sūryāgni-maṇḍale veti rudradharaḥ |",
  "GR14krdipc_u:3683": "pratimāsu suvarṇādi-gopāla-pratimāyām |",
  "GR14krdipc_u:3684": "atra harer nityaṃ sarvadā pūjā kāryā na tu kevalāyāṃ bhūmau || KrdC_5.94 ||",
  "GR14krdipc_u:3685": "______________________________",
  "GR14krdipc_u:3686": "kathita-prakārāṇāṃ phalaṃ darśayati-",
  "GR14krdipc_u:3687": "iti japa-huta-pūjā-tarpaṇādyair mukundaṃ",
  "GR14krdipc_u:3688": "ya iha bhajati mavor ekam āśritya nityam |",
  "GR14krdipc_u:3689": "sa tu suciram ayatnāt prāpya bhogān viśeṣān",
  "GR14krdipc_u:3690": "punar amalatarantaddhāma viṣṇoḥ prayāti // Krd_5.95 //",
  "GR14krdipc_u:3691": "iti śrī-keśava-bhaṭṭācārya-viracitāyāṃ krama-dīpikāyāṃ pañcamaḥ paṭalaḥ |",
  "GR14krdipc_u:3692": "iti kathita-prakārair japa-homa-pūjā-tarpaṇaiḥ ādi-padād abhiṣekādinā yo mukundaṃ nityaṃ sevate |",
  "GR14krdipc_u:3693": "kiṃ kṛtvā ?",
  "GR14krdipc_u:3694_0": "manvor daśāṣṭādaśākṣarayor ekaṃ gṛhītvā iha loke ayatnāt suciraṃ sarva-kālaṃ sarvān",
  "GR14krdipc_u:3694_1": "bhogān prāpya punar ante prasiddhaṃ nirmalaṃ tejaḥ prāpnoti tad-dhāmābhavatīty arthaḥ || KrdC_5.95 ||",
  "GR14krdipc_u:3695": "iti śrī-vidyāvinoda-govinda-bhaṭṭācārya-viracite krama-dīpikāyā vivaraṇe",
  "GR14krdipc_u:3696": "pañcamaḥ paṭalaḥ",
  "GR14krdipc_u:3697": "||5||",
  "GR14krdipc_u:3698": "**************************************************************************",
  "GR14krdipc_u:3699": "(6)",
  "GR14krdipc_u:3700": "ṣaṣṭha-paṭalam",
  "GR14krdipc_u:3701": "athaivaṃ sādhita-mantrayoḥ prayogādīn darśayati-",
  "GR14krdipc_u:3702": "viniyogān atho vakṣye mantrayor ubhayoḥ samān |",
  "GR14krdipc_u:3703": "tad-artha-kāriṇo 'nanta-vīryān mantrāṃś ca kāṃścana // Krd_6.1 //",
  "GR14krdipc_u:3704": "atho 'nantaraṃ mantrayor daśāṣṭādaśākṣarayoḥ samān dhyāna-viśeṣeṇa viniyogān tathā tad-artha-kāriṇo 'nanta-vīryān bahu-phala-dātṝn kāṃścin mantrān vakṣye || KrdC_6.1 ||",
  "GR14krdipc_u:3705": "______________________________",
  "GR14krdipc_u:3706": "prayogārthaṃ daśāṣṭādaśākṣarayor dhyānam āha-",
  "GR14krdipc_u:3707": "vande taṃ devakī-putraṃ sadyo-jātaṃ dyu-saprabham |",
  "GR14krdipc_u:3708": "pītāmbaraṃ kara-lasac-chaṅkha-cakra-gadāmbujam // Krd_6.2 //",
  "GR14krdipc_u:3709_0": "ukta-rūpaṃ prasiddhaṃ devakī-putraṃ sadyo-jātaṃ bālakaṃ dyu-saprabham ākāśa-samāna-kāntiṃ",
  "GR14krdipc_u:3709_1": "śyāmaṃ pīta-vastraṃ kare lasanti śobhamānāni śaṅkha-cakra-gadā-padmāni yasya taṃ",
  "GR14krdipc_u:3709_2": "vande namaskaromi || KrdC_6.2 ||",
  "GR14krdipc_u:3710": "______________________________",
  "GR14krdipc_u:3711": "evaṃ dhyātvā japel lakṣaṃ mantraṃ brāhme muhūrtake |",
  "GR14krdipc_u:3712": "svādu-plutaiś ca kusumaiḥ palāśair ayutaṃ hunet // Krd_6.3 //",
  "GR14krdipc_u:3713": "evam amunā prakāreṇa brāhme muhūrtake udayāt prāk daṇḍa-dvaye daṇḍa-catuṣṭaya iti kaścit mantram ubhayor eka-lakṣaṃ japet |",
  "GR14krdipc_u:3714": "anantaraṃ palāśa-puṣpaiḥ svādu-plutair ghṛta-madhu-śarkarā-sahitair daśa-sahasraṃ juhuyāt || KrdC_6.3 ||",
  "GR14krdipc_u:3715": "______________________________",
  "GR14krdipc_u:3716": "phalam āha--",
  "GR14krdipc_u:3717": "manvor anyatareṇaivaṃ kuryād yaḥ susamāhitaḥ |",
  "GR14krdipc_u:3718": "smṛtiṃ medhāṃ mati-balaṃ labdhvā sa kavirāḍ bhavet |",
  "GR14krdipc_u:3719": "syān manus tat samajapadhyāna-homa-phalo 'paraḥ // Krd_6.4 //",
  "GR14krdipc_u:3720_0": "manvor daśāṣṭā-daśākarayor anyatareṇa ekena susamāhitaḥ susaṃyataḥ san ya evaṃ kuryāt",
  "GR14krdipc_u:3720_1": "sa smṛtiṃ smaraṇaṃ medhāṃ dhāraṇāvatīṃ buddhiṃ matiṃ samyak jñānaṃ balaṃ mahā-prāṇatvam",
  "GR14krdipc_u:3720_2": "etat sarvaṃ prāpya kavirāṭ kavi-śreṣṭho bhavati syād iti aparo 'gre vakṣyamāṇa-mantraḥ",
  "GR14krdipc_u:3720_3": "kathita-mantra-dvaya-samāna-japa-dhyāna-homa-phalo bhavati || KrdC_6.4 ||",
  "GR14krdipc_u:3721": "______________________________",
  "GR14krdipc_u:3722": "mantram āha-",
  "GR14krdipc_u:3723": "śrīman-mukunda-caraṇau sadeti śaraṇaṃ tataḥ |",
  "GR14krdipc_u:3724": "ahaṃ prapadya ity ukto maukundo 'ṣṭādaśākṣaraḥ // Krd_6.5 //",
  "GR14krdipc_u:3725_0": "śrīman-mukunda-caraṇau sadeti svarūpaṃ tatas tad-anantaraṃ śaraṇam iti svarūpam ahaṃ",
  "GR14krdipc_u:3725_1": "prapadya iti svarūpam ity anena prakāreṇa maukundo mukunda-sambandhī aṣṭādśākṣaro",
  "GR14krdipc_u:3725_2": "mantraḥ kathitaḥ || KrdC_6.5 ||",
  "GR14krdipc_u:3726": "mantroddhāraḥ: śrī-mukunda-caraṇau sadā śaraṇam ahaṃ prapadye |",
  "GR14krdipc_u:3727": "______________________________",
  "GR14krdipc_u:3728": "ṛṣy-ādikam āha-",
  "GR14krdipc_u:3729": "nārado 'sya tu gāyatrī mukundaś caṣi-pūrvakāḥ |",
  "GR14krdipc_u:3730": "prātaḥ prātaḥ pibet toyaṃ japtaṃ yo 'ṣtottaraṃ śatam |",
  "GR14krdipc_u:3731": "anena ṣaḍbhir māsaiḥ sa bhavec chrutadharo naraḥ // Krd_6.6 //",
  "GR14krdipc_u:3732": "asya mantrasya nārado munir gāyatrī-chando mukundo devatā ṛṣi-pūrvakāḥ ṛṣy-ādyāḥ ṛṣi-cchando devatā ity arthaḥ |",
  "GR14krdipc_u:3733": "te ca nāradādayaḥ |",
  "GR14krdipc_u:3734": "prayogam āha-prātaḥ pratyaham aṣṭottaraṃ śataṃ japtaṃ mantra-japtaṃ jalaṃ pibet |",
  "GR14krdipc_u:3735": "sa naro anena vidhānena ṣaḍbhir māsaiḥ śruta-dharo bhavet || KrdC_6.6 ||",
  "GR14krdipc_u:3736": "______________________________",
  "GR14krdipc_u:3737": "prayogāntaram āha-",
  "GR14krdipc_u:3738": "upasaṃhṛta-divyāṅgaṃ purovan mātur aṅkagam |",
  "GR14krdipc_u:3739": "calad-doś caraṇaṃ bālaṃ nīlābhaṃ saṃsmaran japet // Krd_6.7 //",
  "GR14krdipc_u:3740_0": "upasaṃhṛta-divyāṅgaṃ tyakta-caturbāhu-rūpaṃ dhṛta-bāhu-dvayaṃ purovat yathā-vasudeva-sadmani",
  "GR14krdipc_u:3740_1": "bhītena divyāṅgam upasaṃhṛtaṃ mātur aṅkagaṃ devakī-kroḍe sthitaṃ calad-doś-caraṇaṃ",
  "GR14krdipc_u:3740_2": "cañcala-hasta-pādaṃ bālaṃ śiśuṃ nīlābhaṃ kaṃ saṃsmaret || KrdC_6.7 ||",
  "GR14krdipc_u:3741": "______________________________",
  "GR14krdipc_u:3742": "ayutaṃ tāvad evājyair juhuyāc ca hutāśane |",
  "GR14krdipc_u:3743": "sa labhed acalāṃ bhaktiṃ śraddhāṃ śāntiṃ ca śāśvatīm // Krd_6.8 //",
  "GR14krdipc_u:3744_0": "ayutaṃ japet tāvad evāgnāv ājyair ghṛtair juhuyāt yaḥ sa sthirāṃ parameśvara-viṣayiṇīm",
  "GR14krdipc_u:3744_1": "ārādhyatva-buddhiṃ śuddhāṃ śāstra-bodhite 'rghe 'vaśyambhāvi-niścayātmikā śāntiṃ",
  "GR14krdipc_u:3744_2": "mokṣa-rūpāṃ śāśvatīṃ nityāṃ prāpnoti daśāṣṭādaśākṣarayor viśeṣa-dhyānam idaṃ prayogārtham",
  "GR14krdipc_u:3744_3": "iti bhairava-tripāṭhinaḥ || KrdC_6.8 ||",
  "GR14krdipc_u:3745": "______________________________",
  "GR14krdipc_u:3746": "mantrāntaram āha-",
  "GR14krdipc_u:3747": "manunaitat-samastānte marun-namita-śabditaḥ |",
  "GR14krdipc_u:3748": "bāla-līlātmane huṃ phaṭ nama ity amunāthavā // Krd_6.9 //",
  "GR14krdipc_u:3749": "athavāmunā vakṣyamāṇa-mantreṇaitat-prayoga-jātaṃ sādhayet |",
  "GR14krdipc_u:3750": "mantram āha-samasteti |",
  "GR14krdipc_u:3751": "svarūpam asyānte marun-namita iti svarūpam |",
  "GR14krdipc_u:3752": "etasmāc chabdāt bāla-līlātmane huṃ phaḍ iti svarūpaṃ nama iti svarūpam |",
  "GR14krdipc_u:3753": "ayam apy aṣṭādaśākṣaraḥ daśāṣṭādaśākṣara-samānaḥ || KrdC_6.9 ||",
  "GR14krdipc_u:3754": "mantroddhāraḥ: samasta-manrun-namitaḥ bāla-līlātmane huṃ phaṭ svāhā |",
  "GR14krdipc_u:3755": "______________________________",
  "GR14krdipc_u:3756": "ṛṣy-ādīn āha-",
  "GR14krdipc_u:3757": "nalakūvara-gāyatrī-bāla-kṛṣṇā itīritāḥ |",
  "GR14krdipc_u:3758": "ṛsyādyāḥ siddhayaḥ sarvāḥ syur japādyair ihāmunā // Krd_6.10 //",
  "GR14krdipc_u:3759": "asya mantrasya ṛṣy-ādyāḥ ṛṣiḥ chando devatā nalakūvara-prabhṛtayaḥ |",
  "GR14krdipc_u:3760": "tatra nalakūvaro munir gāyatrī chandaḥ bāla-kṛṣṇo devatā iti |",
  "GR14krdipc_u:3761": "iha bhuvane japādyaiḥ sarvāḥ siddhayo bhavanti || KrdC_6.10 ||",
  "GR14krdipc_u:3762": "______________________________",
  "GR14krdipc_u:3763": "lambitaṃ bāla-śayane rudantaṃ vallavī-janaiḥ |",
  "GR14krdipc_u:3764": "prekṣyamāṇaṃ dugdha-buddhyā tarpayet so 'śnute 'śanam // Krd_6.11 //",
  "GR14krdipc_u:3765": "bāla-śayane āndolikāyāṃ lambitaṃ sthitaṃ rudantaṃ krandamānaṃ vallavī-janair gopībhiḥ prekṣyamāṇaṃ dṛśyamānaṃ preryamāṇam iti pāṭhe cālyamānam ity arthaḥ |",
  "GR14krdipc_u:3766": "dugdha-buddhyā jalena tarpayet |",
  "GR14krdipc_u:3767": "aśanaṃ bhakṣya-vastu aśnute prāpnoti || KrdC_6.11 ||",
  "GR14krdipc_u:3768": "______________________________",
  "GR14krdipc_u:3769": "mantrāntaram āha-",
  "GR14krdipc_u:3770": "amunā vānna-rūpānte rasa-rūpa-padaṃ vadet |",
  "GR14krdipc_u:3771": "tuṣṭa-rūpa namo dvandvam annādhipataye mama |",
  "GR14krdipc_u:3772": "annaṃ prayaccha svāheti triṃśad-arṇo 'nnado manuḥ // Krd_6.12 //",
  "GR14krdipc_u:3773": "amunā mantreṇa pūrvoktaṃ kuryāt |",
  "GR14krdipc_u:3774_0": "mantram āha-anna-rūpa iti śabdānte rasa-rūpa iti svarūpaṃ tuṣṭa-rūpeti svarūpaṃ namo",
  "GR14krdipc_u:3774_1": "dvandvam iti namo nama svarūpam ānnādhipataye mamānnaṃ prayaccha svāheti triṃśad-akṣaro",
  "GR14krdipc_u:3774_2": "annada-mantraḥ daśāṣṭāḍaśākṣara-samānaḥ || KrdC_6.12 ||",
  "GR14krdipc_u:3775": "mantroddhāraḥ: anna-rūpa rasa-rūpa tuṣṭa-rūpa namo namaḥ annādhipataye manānnaṃ prayaccha svāhā |",
  "GR14krdipc_u:3776": "______________________________",
  "GR14krdipc_u:3777": "ṛṣy-ādīn āha-",
  "GR14krdipc_u:3778": "nāradānuṣṭub-annādhipatayo 'syarṣi-pūrvakāḥ |",
  "GR14krdipc_u:3779": "bhūta-bāla-grahonmāda-smṛti-bhraṃśādy-upadravaiḥ |",
  "GR14krdipc_u:3780": "pūtanā-stana-pātāraṃ grasta-mūrdhni smaran japet // Krd_6.13 //",
  "GR14krdipc_u:3781": "asya mantrasya nārado muniḥ, anuṣṭup-chandaḥ, annādhipatir devatā |",
  "GR14krdipc_u:3782": "prayogam āha-bhūteti |",
  "GR14krdipc_u:3783": "bhūta-piśācādir bāla-graho roga-viśeṣaḥ |",
  "GR14krdipc_u:3784": "unmādaś citta-bhramaḥ smṛti-bhraṃśaḥ sammohaḥ |",
  "GR14krdipc_u:3785": "etair upadravair upatāpair grasta-mūrdhni upatapta-mastake pūtanā-stana-pāyinaṃ kṛṣṇaṃ smaran mantraṃ japet || KrdC_6.13 ||",
  "GR14krdipc_u:3786": "______________________________",
  "GR14krdipc_u:3787": "tāṃ pūtanāṃ rudatīṃ krandamānāṃ bhāvayet-",
  "GR14krdipc_u:3788": "sāsu-cūṣaṇa-nirbhinna-sarvāṅgīṃ rudatīṃ ca tām |",
  "GR14krdipc_u:3789": "āviśya sarve muktvā taṃ vidravanti drutaṃ grahāḥ // Krd_6.14 //",
  "GR14krdipc_u:3790": "punaḥ kīdṛśīm ?",
  "GR14krdipc_u:3791": "sāsu-cūṣanaṃ saha prāṇena yat cūṣaṇaṃ samākarṣaṇaṃ tena nirbhinnam anāyataṃ sarvāṅgaṃ yasyāḥ sā |",
  "GR14krdipc_u:3792": "tathā tāṃ kiṃ bhūtvā japet ? āviśya aham eva harir iti bhāvayitvā |",
  "GR14krdipc_u:3793": "anantaraṃ taṃ grastaṃ sarve grahā upadravā muktvā parityajya drutaṃ śīghraṃ vidravanti palāyante |",
  "GR14krdipc_u:3794": "atra daśāṣṭādaśākṣarayor viśeṣa-dhyānam idaṃ prayogārtham iti tripāṭhinaḥ || KrdC_6.14 ||",
  "GR14krdipc_u:3795": "______________________________",
  "GR14krdipc_u:3796": "prayogāntaram āha-",
  "GR14krdipc_u:3797": "juhuyāt khara-mañjaryā mañjarībhir vibhāvasau |",
  "GR14krdipc_u:3798": "susnātaḥ pañca-gavyādbhiḥ pūtanāhantur ānane // Krd_6.15 //",
  "GR14krdipc_u:3799": "khara-mañjaryā apāmārgasya mañjarībhir agra-bhāgaiḥ pañca-gavya-jalaiḥ siktair vibhāvasau vahnau pūjanā-hantuḥ kṛṣṇasyānana-rūpe juhuyāt || KrdC_6.15 ||",
  "GR14krdipc_u:3800": "______________________________",
  "GR14krdipc_u:3801": "prāśayec chiṣṭa-gavyaṃ tat-kalaśenābhiṣecayet |",
  "GR14krdipc_u:3802": "sādhyaṃ sahasra-japtena sarvopadrava-śāntaye // Krd_6.16 //",
  "GR14krdipc_u:3803": "homāvaśiṣṭaṃ pañca-gavya-sādhyaṃ prāśayet sahasra-japtena pūrvokta-vidhinā sādhitena kalaśena vābhiṣecayet sarvopadra-nivṛtty-artham || KrdC_6.16 ||",
  "GR14krdipc_u:3804": "______________________________",
  "GR14krdipc_u:3805": "mantrāntaram āha-",
  "GR14krdipc_u:3806": "amunaitad dvādaśārṇaṃ huṃ phaṭ svāhāntakena vā |",
  "GR14krdipc_u:3807": "ṛṣy-ādyā brahma-gāyatrī-graha-ghna-harayo 'sya tu // Krd_6.17 //",
  "GR14krdipc_u:3808": "etat-pūrvokta-prayoga-dvayaṃ vakṣyamāṇa-mantreṇa vā kuryāt |",
  "GR14krdipc_u:3809": "mantram āha-dvādaśeti-pūrvokta-vāsudeva-dvādaśākṣarānte huṃ phaṭ svāheti ṣoḍaśākṣaro mantraḥ daśāṣṭādaśākṣara-samānaḥ |",
  "GR14krdipc_u:3810": "ṛṣy-ādikam āha-ṛṣyādyā iti |",
  "GR14krdipc_u:3811": "ṛṣi-prabhṛtayo brahmādayaḥ |",
  "GR14krdipc_u:3812": "tatra brahmā ṛṣiḥ |",
  "GR14krdipc_u:3813": "gāyatrī cchandaḥ |",
  "GR14krdipc_u:3814": "grahaghna-rūpo harir devatā || KrdC_6.17 ||",
  "GR14krdipc_u:3815": "mantroddhāraḥ: oṃ namo bhagavate vāsudevāya huṃ phaṭ svāhā |",
  "GR14krdipc_u:3816": "______________________________",
  "GR14krdipc_u:3817": "nija-pādāmbujākṣipta-śakaṭaṃ cintayan japet |",
  "GR14krdipc_u:3818": "ayutaṃ mantrayor ekaṃ sarva-vighnopaśantaye // Krd_6.18 //",
  "GR14krdipc_u:3819": "nija-caraṇa-kamala-nikṣipta-śakaṭaṃ hariṃ cintayet |",
  "GR14krdipc_u:3820": "mantrayoḥ pūrva-mantrāpara-mantrayor ekam ayutaṃ japet |",
  "GR14krdipc_u:3821": "kim-artham ?",
  "GR14krdipc_u:3822": "sakala-vighnopaśamanārthaṃ daśāṣṭādaśākṣarayor eva sarva-vighna-śānty-arthaṃ viśeṣa-dhyānam iti tripāṭhinaḥ || KrdC_6.18 ||",
  "GR14krdipc_u:3823": "______________________________",
  "GR14krdipc_u:3824": "aṅgāny amīṣāṃ mantrāṇām ācakrādibhir arcanā |",
  "GR14krdipc_u:3825": "aṅgair indrādi-vajrādyair uditā sampade sadā // Krd_6.19 //",
  "GR14krdipc_u:3826": "amīṣāṃ kathita-mantrāṇām ācakrādibhir daśākṣara-kathitair aṅgāni kāryāṇi arcanā pūjās tu aṅgais tathendrādyais tad-āyudhaiś ceti sampatty-arthaṃ sadā kathitā || KrdC_6.19 ||",
  "GR14krdipc_u:3827": "______________________________",
  "GR14krdipc_u:3828": "mṛtyuñjaya-vidhiṃ darśayati-",
  "GR14krdipc_u:3829": "bālo nīla-tanur dorbhyāṃ dadhy-utthaṃ pāyasaṃ dadhat |",
  "GR14krdipc_u:3830": "harir vo 'vyād dvīpi-nakha-kiṅkiṇī-jāla-maṇḍitaḥ // Krd_6.20 //",
  "GR14krdipc_u:3831": "daśāṣṭādaśākṣarayor vārogyārthaṃ viśeṣa-dhyānam āha-bāla ity ādineti tripāṭhinaḥ |",
  "GR14krdipc_u:3832": "harir vo yuṣmān rakṣatu |",
  "GR14krdipc_u:3833": "kīdṛśo bālaḥ ? pañca-varṣīyaḥ |",
  "GR14krdipc_u:3834": "punaḥ kīdṛśaḥ ? nīla-tanuḥ |",
  "GR14krdipc_u:3835": "punaḥ kīdṛśaḥ ? hastābhyāṃ dadhy-utthaṃ navanītaṃ pāyasaṃ paramānnaṃ ca dhārayet |",
  "GR14krdipc_u:3836": "punaḥ kīdṛśaḥ ? vyāghra-nakha-kṣudra-ghaṇṭikā-samūhābhyām alaṅkṛtaḥ || KrdC_6.20 ||",
  "GR14krdipc_u:3837": "______________________________",
  "GR14krdipc_u:3838": "dhyātvaivāgnau juhuyāt śatavīryāṅkura-trikaiḥ |",
  "GR14krdipc_u:3839": "payaḥ-sarpiḥ-plutair lakṣam ekaṃ tāvaj japen manum // Krd_6.21 //",
  "GR14krdipc_u:3840": "evambhūtaṃ hariṃ dhyātvā vahnau śatavīryāṅkurair durvāṅkurais tribhiḥ |",
  "GR14krdipc_u:3841": "kīdṛśaiḥ ?",
  "GR14krdipc_u:3842": "payo dugdhaṃ sarpi-ghṛtaṃ tābhyāṃ plutaiḥ siktaiḥ ekaṃ lakṣaṃ juhuyāt lakṣam ekaṃ japet || KrdC_6.21 ||",
  "GR14krdipc_u:3843": "______________________________",
  "GR14krdipc_u:3844": "gurave dakṣiṇāṃ dattvā bhojayed dvija-puṅgavān |",
  "GR14krdipc_u:3845": "sa hy abdānāṃ śataṃ jīven na rogo nātra saṃśayaḥ // Krd_6.22 //",
  "GR14krdipc_u:3846": "anantaraṃ gurave dakṣiṇāṃ dattvā brāhmaṇān bhojayec ca sa varṣāṇāṃ śataṃ roga-rahitaḥ san jīvet-atra saṃśayo nāsti || KrdC_6.22 ||",
  "GR14krdipc_u:3847": "______________________________",
  "GR14krdipc_u:3848": "mantrāntaram āha-",
  "GR14krdipc_u:3849": "atrāparo manur dvādaśārṇānte puruṣottama |",
  "GR14krdipc_u:3850": "āyur me dehi sambhāṣya viṣṇave prabhaviṣṇave // Krd_6.23 //",
  "GR14krdipc_u:3851": "namo 'nto dvy-adhika-triṃśad-arṇo 'syārṣis tu nāradaḥ |",
  "GR14krdipc_u:3852": "chando 'nuṣṭup-devatā ca śrī-kṛṣṇo 'ṅgāny ato bruve // Krd_6.24 //",
  "GR14krdipc_u:3853": "etādṛśe kārye 'paro mantro 'sti |",
  "GR14krdipc_u:3854": "mantram āha-dvādaśākṣara-vāsudeva-mantrānte puruṣottama iti svarūpam āyur me dehīti svarūpaṃ viṣṇave prabhaviṣṇave iti svarūpam |",
  "GR14krdipc_u:3855": "nama ity anto dvy-adhika-triṃśad-arṇo dvātriṃśad-akṣaro mantraḥ kathitas tu |",
  "GR14krdipc_u:3856": "punar asya mantrasya nārada ṛṣir anuṣṭup-chando devatā śrī-kṛṣṇaḥ iti ato 'nantaram aṅgāni bruve vadāmi || KrdC_6.23-24 ||",
  "GR14krdipc_u:3857": "mantroddhāraḥ: oṃ namo bhagavate vāsudevāya puruṣottam āyur me dehi viṣṇave prabhaviṣṇave namaḥ |",
  "GR14krdipc_u:3858": "______________________________",
  "GR14krdipc_u:3859": "ravi-bhūtendriya-vasu-netrārṇaiś cātmane yutaiḥ |",
  "GR14krdipc_u:3860": "mahānanda-pada-jyotir māyā-vidyā-padaiḥ kramāt // Krd_6.25 //",
  "GR14krdipc_u:3861": "dvādaśa-pañca-pañcāṣṭa-dvi-saṅkhyātair mantrākṣarair ātmanepadāntair mahānandādi-padaiḥ saha krameṇa pañcāṅgāni |",
  "GR14krdipc_u:3862": "sahānandety api kvacit pāṭhaḥ || KrdC_6.25 ||",
  "GR14krdipc_u:3863": "______________________________",
  "GR14krdipc_u:3864": "etasya puraścaraṇādim āha-",
  "GR14krdipc_u:3865": "japtvā lakṣam imaṃ mantram ayutaṃ pāyasair hunet |",
  "GR14krdipc_u:3866": "pūrvavad dūrvayā juhvad āyur dīrghataraṃ labhet // Krd_6.26 //",
  "GR14krdipc_u:3867": "imaṃ mantraṃ lakṣaṃ japtvā pāyasair ayutaṃ hunet juhuyāt |",
  "GR14krdipc_u:3868": "evaṃ mantraṃ saṃsādhya pūrvavad dūrvayāṅkurakaiḥ dugdha-ghṛta-militair lakṣam ekaṃ juhuyāt |",
  "GR14krdipc_u:3869": "japaiś ca dīrghataram atiśayam āyuḥ prāpnoti || KrdC_6.26 ||",
  "GR14krdipc_u:3870": "______________________________",
  "GR14krdipc_u:3871": "dārayantaṃ bakaṃ dorbhyāṃ kṛṣṇaṃ saṃgṛhya tuṇḍayoḥ |",
  "GR14krdipc_u:3872": "smaran śiśūnām ātaṅke spṛṣṭvā'yataram abhyaset |",
  "GR14krdipc_u:3873": "taj-japta-tilajābhyaṅgād bhaveyuḥ sukhinaś ca te // Krd_6.27 //",
  "GR14krdipc_u:3874": "śiśūnāṃ bālānām ātaṅke bhaye samupasthite tān bālān spṛṣṭvā kṛṣṇaṃ smaran anyataram ukteṣv ekaṃ mantram abhyasej japyāt |",
  "GR14krdipc_u:3875": "kīdṛśaṃ kṛṣṇam ? karābhyāṃ tuṇḍayoḥ saṃgṛhya baka-nāmānam asuraṃ vidārayantam |",
  "GR14krdipc_u:3876": "tan-mantra-japta-tailābhyaṅgāt te bālāḥ sukhino bhavanti |",
  "GR14krdipc_u:3877": "smarann iti śuśu-nāmānaṃ kṛṣṇaṃ smaran,",
  "GR14krdipc_u:3878": "ke śirasi spṛṣṭvā japyād iti boddhavya-mantra-daśāṣṭādaśākṣarayor viśeṣa-dhyānam iti tripāṭhinaḥ || KrdC_6.27 ||",
  "GR14krdipc_u:3879": "______________________________",
  "GR14krdipc_u:3880": "asminn eva bāla-rakṣārthe 'nyo 'pi mantro 'stīty āha-",
  "GR14krdipc_u:3881": "atrāpy anyo manur bāla-vapuṣe vahni-vallabhā |",
  "GR14krdipc_u:3882": "gorakṣāyāṃ kvaṇad-veṇuṃ cārayantaṃ paśūṃs tathā // Krd_6.28 //",
  "GR14krdipc_u:3883": "bāla-vapuṣe iti svarūpaṃ vahni-vallabheti svāhā asminn arthe gorakṣāyāṃ ca viśeṣa-dhyānam āha-kvaṇad iti |",
  "GR14krdipc_u:3884": "veṇu-vādana-paraṃ paśūṃś cārayantaṃ kṛṣṇaṃ smaran japyāt || KrdC_6.28 ||",
  "GR14krdipc_u:3885": "______________________________",
  "GR14krdipc_u:3886": "asminn eva bāla-rakṣārthe go-rakṣāyāṃ ca mantrāntaram āha-",
  "GR14krdipc_u:3887": "uktvā gopālaka-padaṃ punar veśadharāya ca |",
  "GR14krdipc_u:3888": "vāsudevāya varmāstra-śirāṃsy aṣṭādaśākṣara // Krd_6.29 //",
  "GR14krdipc_u:3889": "gopālaka ity uktvā punar veśadharāya ity uktvā vāsudevāyeti vadet varma hum astraṃ phaḍ iti śiraḥ svāhā etāni vadet |",
  "GR14krdipc_u:3890": "evaṃ sati aṣṭādaśākṣaro bhavati || KrdC_6.29 ||",
  "GR14krdipc_u:3891": "mantroddhāraḥ: gopālaka-veśa-dharāya vāsudevāya huṃ phaṭ svāhā |",
  "GR14krdipc_u:3892": "______________________________",
  "GR14krdipc_u:3893": "manor nārada-gāyatrī-kṛṣṇa-rṣyādir anena vā |",
  "GR14krdipc_u:3894": "kuryād gopāla-saṃrakṣām ācakrādy-aṅginā budhaḥ // Krd_6.30 //",
  "GR14krdipc_u:3895": "asya pūrvoktasya ca manor nārado munir gāyatrī-cchandaḥ śrī-kṛṣṇo devatā anena vā mantreṇa ukta-dravyādinā vā gopāla-rakṣāṃ kuryāt |",
  "GR14krdipc_u:3896": "kīdṛśena ? ācakrādy-aṅga-yuktena || KrdC_6.30 ||",
  "GR14krdipc_u:3897": "______________________________",
  "GR14krdipc_u:3898": "viṣa-haraṇa-prayogam āha-",
  "GR14krdipc_u:3899": "kumbhī-nasādi-kṣveḍārtau daṣṭa-mūrdhni smaran harim |",
  "GR14krdipc_u:3900": "nṛtyantaṃ kāliya-phaṇāraṅge 'nyataram abhyaset // Krd_6.31 //",
  "GR14krdipc_u:3901": "dṛśā pīyūṣa-varṣiṇyā siñcantaṃ tat tanuṃ budhaḥ |",
  "GR14krdipc_u:3902": "tarjayan vāma-tarjanyā taṃ drāṅ mocayate viṣāt // Krd_6.32 //",
  "GR14krdipc_u:3903": "kumbhī-nasādi-kṣveḍārtau sarpa-viṣa-pīḍāyām |",
  "GR14krdipc_u:3904": "kumbhīnasās tu te sarpā ye syur dṛṣṭi-viṣolbaṇāḥ iti dharaṇiḥ |",
  "GR14krdipc_u:3905": "ādi-padād vṛścikādi-saṅgraho daṣṭa-mūrdhni ārta-mastake spṛṣṭvā kāliyo nāga-viśeṣas tasya phaṇā saivaa raṅga-bhūmis tatra nṛtyantaṃ smaran anyatama-mantram abhyaset japet |",
  "GR14krdipc_u:3906": "kīdṛśaṃ ? hariṃ tat tanuṃ śarīram amṛta-varṣiṇyā dṛṣṭyā siñcantam |",
  "GR14krdipc_u:3907": "kiṃ kurvan ? smaret vāma-tarjanyātarjayan |",
  "GR14krdipc_u:3908": "evaṃ sati taṃ daṣṭaṃ mantrī drāk śīghraṃ viṣān mocayet |",
  "GR14krdipc_u:3909": "atra daśāṣṭādaśākṣarayor viśeṣa-dhyānam iti tripāṭhinaḥ || KrdC_6.31-32 ||",
  "GR14krdipc_u:3910": "______________________________",
  "GR14krdipc_u:3911": "prayogāntaram āha-",
  "GR14krdipc_u:3912": "āpūrva-kalaśaṃ toyaiḥ smṛtvā kāliya-mardanam |",
  "GR14krdipc_u:3913": "japtvāṣṭa-śatam āsiñced viṣiṇaṃ sa sukhī bhavet // Krd_6.33 //",
  "GR14krdipc_u:3914": "kalaśaṃ toyair āpūryānantaraṃ kāliya-mardanaṃ devaṃ smṛtvāṣṭādhikaṃ śataṃ japtvā tena kalaśena viṣa-yuktam āsiñcet |",
  "GR14krdipc_u:3915": "anantaraṃ viṣāt sukhī bhavati || KrdC_6.33 ||",
  "GR14krdipc_u:3916": "______________________________",
  "GR14krdipc_u:3917": "kāliya-mardana-mantram āha-",
  "GR14krdipc_u:3918": "kāvya-madhye liyasyānte phaṇāmadhyedi-varṇakān |",
  "GR14krdipc_u:3919": "uktvā punar vaden nṛtyaṃ karoti tam anantaram // Krd_6.34 //",
  "GR14krdipc_u:3920": "namāmi devakī-putra ity uktvā nṛtya-śabdataḥ |",
  "GR14krdipc_u:3921": "rājānam acyutaṃ brūyād iti danta-lipir manuḥ // Krd_6.35 //",
  "GR14krdipc_u:3922": "kāvya ity akṣara-dvayor madhye liyasyeti svarūpam etasyānte phaṇā-madhyādi iti svarūpam ity antān vaded anantaraṃ nṛtyaṃ karoti tam iti |",
  "GR14krdipc_u:3923": "anantaraṃ namāmi devakī-putram iti vadet |",
  "GR14krdipc_u:3924": "anantaraṃ nṛtya-śabdataḥ nṛtya-śabdānte rājanam acyutam iti brūyād ity anena prakāreṇa danta-lipir dvātriṃśad-akṣaro mantraḥ kathitaḥ || KrdC_6.34-35 ||",
  "GR14krdipc_u:3925": "mantroddhāraḥ:",
  "GR14krdipc_u:3926": "kāliya-vyaphaṇā-madhye iti nṛtyaṃ karoti taṃ |",
  "GR14krdipc_u:3927": "devakī-putraṃ namāmi nṛtya rājānam ucyatam ||",
  "GR14krdipc_u:3928": "______________________________",
  "GR14krdipc_u:3929": "asya mantrasya aṅgādīni darśayati-",
  "GR14krdipc_u:3930": "asyāṅgānyaṅghribhir nyastaiḥ samastair nārado muniḥ |",
  "GR14krdipc_u:3931": "chando 'nuṣṭub devatā ca kṛṣṇaḥ kāliya-mardanaḥ // Krd_6.36 //",
  "GR14krdipc_u:3932_0": "asya mantrasya vyastair ekaikam aṅghribhiś caturbhiḥ pādaiḥ samastair mantrātmakaiś",
  "GR14krdipc_u:3932_1": "cāṅgāni pañcāṅgāni kathitāni muniḥ nāradaḥ chando 'nuṣṭup kālīya-mardanaḥ kṛṣṇo devatā || KrdC_6.36 ||",
  "GR14krdipc_u:3933": "______________________________",
  "GR14krdipc_u:3934": "puraścaraṇam āha-",
  "GR14krdipc_u:3935": "japyo lakṣaṃ manur ayaṃ hotavyaṃ sarpiṣāyutam |",
  "GR14krdipc_u:3936": "aṅga-dikpāla-vajrādyair arcanāsya samīritā // Krd_6.37 //",
  "GR14krdipc_u:3937": "ayaṃ mantraḥ lakṣaṃ japyaḥ sarpiṣā ghṛtena punar ayutaṃ hotavyam |",
  "GR14krdipc_u:3938": "aṅga-dik-pāla-vajrādyais tribhir āvaraṇair arcanā pūjā kathitā ||",
  "GR14krdipc_u:3939": "______________________________",
  "GR14krdipc_u:3940": "prayogam āha-",
  "GR14krdipc_u:3941": "kriyā sarvā ca kartavyā visaghnī pūrvam īritā |",
  "GR14krdipc_u:3942": "sadṛśo 'nena jagati nahi kṣveḍa-haro manuḥ // Krd_6.38 //",
  "GR14krdipc_u:3943": "pūrva-mantra-kathitā viṣaghnī sarvā kriyā amunaiva mantreṇa kartavyā hi yataḥ jagati saṃsāre anena mantreṇa sadṛśaḥ samānaḥ kṣveḍa-haraḥ viṣaharo nāsti || KrdC_6.38 ||",
  "GR14krdipc_u:3944": "______________________________",
  "GR14krdipc_u:3945": "viṣaghnaṃ prayogāntaram āha-",
  "GR14krdipc_u:3946": "aṅgaiḥ śukataroḥ piṣṭair gulikā dhenu-vāriṇā |",
  "GR14krdipc_u:3947": "ānanasyāñjanālepair viṣaghnī sādhitāmunā // Krd_6.39 //",
  "GR14krdipc_u:3948": "śukataroḥ karañja-vṛkṣasyeti bhairava-tripāṭhinaḥ |",
  "GR14krdipc_u:3949": "kiṃśuka-vṛkṣasyeti laghu-dīpikā-kāraḥ |",
  "GR14krdipc_u:3950": "aṅgais tvagbhir iti rudradharaḥ |",
  "GR14krdipc_u:3951": "pañcāṅgair iti tripāṭhinaḥ |",
  "GR14krdipc_u:3952": "dhenu-vāriṇā sa-vatsā go-mūtreṇa piṣṭaiḥ sampāditā gulikā amunā mantreṇa sādhitā satī viṣaghnī bhavati kair ānanasyāñjanālepa-prakāraiḥ || KrdC_6.39 ||",
  "GR14krdipc_u:3953": "______________________________",
  "GR14krdipc_u:3954": "adhunā prayogāntaraṃ darśayati-",
  "GR14krdipc_u:3955": "uddaṇḍa-vāma-dor-daṇḍa-dhṛta-govardhanācalam |",
  "GR14krdipc_u:3956": "anya-hastāṅgulī-vyakta-svara-vaṃśārpitānanam // Krd_6.40 //",
  "GR14krdipc_u:3957": "dhyāyan hariṃ japan manvor ekaṃ chatraṃ vinā vrajet |",
  "GR14krdipc_u:3958": "varṣa-vātāśanibhyaḥ syād bhayaṃ tasya nahi kvacit // Krd_6.41 //",
  "GR14krdipc_u:3959_0": "uttālito yo vāma-bāhu-daṇḍas tena dhṛto govardhanācalo yena tam anya-hastāṅgkulibhiḥ",
  "GR14krdipc_u:3959_1": "vyakta-svaro yasya vaṃśasya tatrārpitam ānanaṃ yena tam evambhūtaṃ hariṃ cintayan",
  "GR14krdipc_u:3959_2": "manvor daśāṣṭādaśākṣarayor ekaṃ japan chatraṃ vinā vrajet yas tasya vṛṣṭi-vāyu-vajrādibhyo",
  "GR14krdipc_u:3959_3": "bhayaṃ kvāpi na vidyate || KrdC_6.40-41 ||",
  "GR14krdipc_u:3960": "______________________________",
  "GR14krdipc_u:3961": "prayogāntaram āha-",
  "GR14krdipc_u:3962": "mogha-meghaugha-yatnāpagatendraṃ taṃ smaran hunet |",
  "GR14krdipc_u:3963": "lavaṇair ayuta-saṅkhyātair anāvṛṣṭir na saṃśayaḥ // Krd_6.42 //",
  "GR14krdipc_u:3964_0": "mogho niṣphalo yo megha-samūhas tasya yatnaḥ tenāpagataḥ indor yasmāt tam etādṛśaṃ",
  "GR14krdipc_u:3964_1": "hariṃ cintayan ayuta-saṅkhyātair lavaṇair juhuyāt anantaram anāvṛṣṭir bhavati nātra",
  "GR14krdipc_u:3964_2": "saṃśayaḥ || KrdC_6.42 ||",
  "GR14krdipc_u:3965": "______________________________",
  "GR14krdipc_u:3966": "prayogāntaram āha-",
  "GR14krdipc_u:3967": "krīḍantaṃ yamunā-toye majjana-plavanādibhiḥ |",
  "GR14krdipc_u:3968": "tac-chīkara-jalāsāraiḥ sicyamānaṃ priyā-janaiḥ // Krd_6.43 //",
  "GR14krdipc_u:3969": "dhyātvāyutaṃ payaḥ-siktair huned vānīra-tarpaṇaiḥ |",
  "GR14krdipc_u:3970": "vṛṣṭir bhavat kāle 'pi mahatī nātra saṃśayaḥ // Krd_6.44 //",
  "GR14krdipc_u:3971": "yamunā-jale majjanonmajjanaiḥ krīḍantaṃ krīḍāṃ kurvantam |",
  "GR14krdipc_u:3972": "punaḥ kīdṛśaṃ ?",
  "GR14krdipc_u:3973_0": "priyā-janai rukmiṇī-prabhṛtibhis tac-chīkara-jalāsāraiḥ yaumnā-jala-dhārā-rūpaiḥ",
  "GR14krdipc_u:3973_1": "sicyamānam evambhūtaṃ kṛṣṇaṃ dhyātvā vānīra-tarpaṇaiḥ vetasa-samidbhiḥ payaḥ-siktair",
  "GR14krdipc_u:3973_2": "dugdhokṣitair ayutaṃ juhuyāt |",
  "GR14krdipc_u:3974": "evaṃ sati akālo 'pi mahatī-vṛṣṭir bhavati nātra saṃśayaḥ || KrdC_6.43-44 ||",
  "GR14krdipc_u:3975": "______________________________",
  "GR14krdipc_u:3976": "anenaiva dhyānena prayogāntaram āha-",
  "GR14krdipc_u:3977": "amum eva smaran mūrdhni viṣa-sphoṭa-jvarādibhiḥ |",
  "GR14krdipc_u:3978": "sa-dāha-mohair ārtasya japec chāntir bhavet kṣaṇāt // Krd_6.45 //",
  "GR14krdipc_u:3979": "dāha-moha-sahitair vuṣa-sphoṭa-jvarādibhir ārtasya mūrdhni mastake amum eva pūrvokta-rūpaṃ dhyātvā japet anantaraṃ tasya pīḍitasya kṣaṇād śāntiḥ svāsthyaṃ bhavati || KrdC_6.45 ||",
  "GR14krdipc_u:3980": "______________________________",
  "GR14krdipc_u:3981": "etasyām evārtau prakārāntaram āha-",
  "GR14krdipc_u:3982": "athavā garuḍārūḍhaṃ bala-pradyumna-saṃyutam |",
  "GR14krdipc_u:3983": "nija-jvara-viniṣpiṣṭa-jvarābhiṣṭutam acyutam // Krd_6.46 //",
  "GR14krdipc_u:3984": "dhyātvā jvarābhibhūtyasya mūrdhny anyataram abhyaset |",
  "GR14krdipc_u:3985": "śāntiṃ vrajed asādhyo 'pi jvaraḥ sopadravaḥ kṣaṇāt // Krd_6.47 //",
  "GR14krdipc_u:3986": "athavā jvarābhibhūtyasya mastake 'cyutam dhyātvā anyataram dvayor madhye ekaṃ mantram abhyaset japet |",
  "GR14krdipc_u:3987": "kīdṛśaṃ ? acyutaṃ garuḍārūḍhaṃ |",
  "GR14krdipc_u:3988": "punaḥ kīdṛśaṃ ? bala-pradyumnābhyāṃ saṃyutam |",
  "GR14krdipc_u:3989": "punaḥ kīdṛśaṃ ?",
  "GR14krdipc_u:3990": "nija-jvareṇa vaiṣṇava-jvareṇa śītākhyenāyudha-rūpeṇa viniṣpiṣṭaś cūrnito yo raudra-jvara uṣṇākhyāyudha-rūpas tena sṭutam |",
  "GR14krdipc_u:3991": "anantaraṃ asyāsādhyo 'pi jvaraḥ śīghram eva nāśaṃ gacchati |",
  "GR14krdipc_u:3992": "kīdṛśo jvaraḥ ? upadravo gātra-pīḍādi tat-sahitaḥ || KrdC_6.47 ||",
  "GR14krdipc_u:3993": "______________________________",
  "GR14krdipc_u:3994": "anenaiva dhyānena prayogāntaram āha-",
  "GR14krdipc_u:3995": "dhyātvaivam agnāv abhyarcya payoktaiś caturaṅgulaiḥ |",
  "GR14krdipc_u:3996": "juhuyād amṛtākhaṇḍair ayutaṃ jvara-śāntaye // Krd_6.48 //",
  "GR14krdipc_u:3997": "evaṃ pūrvokta-rūpaṃ kṛṣṇaṃ dhyātvā vahnau sampūjya jvara-śānty-arthaṃ catur-aṅgula-parimitair dugdhāsiktair amṛtākhaṇḍair guḍcī-khaṇḍair ayutaṃ juhuyāt || KrdC_6.48 ||",
  "GR14krdipc_u:3998": "______________________________",
  "GR14krdipc_u:3999": "prayogāntaram āha-",
  "GR14krdipc_u:4000": "niśāta-śara-nirbhinna-bhīṣmatāpa-nudaṃ harim |",
  "GR14krdipc_u:4001": "smṛtvā spṛśan japed ārtaṃ pāṇibhyāṃ roga-śāntaye // Krd_6.49 //",
  "GR14krdipc_u:4002": "niśātas tīkṣṇo yaḥ śaras tena nirbhinno biddho yo bhīṣmas tasya yas tāpas taṃ harati |",
  "GR14krdipc_u:4003": "evambhūtaṃ harim dhyātvā ārtaṃ jvarādi-pīḍitaṃ pāṇibhyāṃ spṛṣṭvā jvara-nāśārthaṃ manvor ekataraṃ japet || KrdC_6.49 ||",
  "GR14krdipc_u:4004": "______________________________",
  "GR14krdipc_u:4005": "prayogāntaram āha-",
  "GR14krdipc_u:4006": "apamṛtyu-vināśāya sāndīpani-suta-pradam |",
  "GR14krdipc_u:4007": "dhyātvāmṛta-latā-khaṇḍaiḥ kṣīrāktair ayutaṃ hunet // Krd_6.50 //",
  "GR14krdipc_u:4008": "sāndīpaniḥ kṛṣṇa-guruḥ |",
  "GR14krdipc_u:4009": "tasya suta-pradaṃ kṛṣṇaṃ dhyātvā amṛta-latā-khaṇḍaiḥ guḍcī-khaṇḍaiḥ kṣīrāktair dugdha-siktair ayutaṃ hunet juhuyāt |",
  "GR14krdipc_u:4010": "kasmai ? apamṛtyur akāla-maraṇaṃ tasya vināśāya nivṛttaye || KrdC_6.50 ||",
  "GR14krdipc_u:4011": "______________________________",
  "GR14krdipc_u:4012": "prayogāntaram āha-",
  "GR14krdipc_u:4013": "mṛta-putrāya dadataṃ sutān viprāya sārjunam |",
  "GR14krdipc_u:4014": "dhyātvā lakṣaṃ japed ekaṃ manvoḥ suta-vivṛddhaye // Krd_6.51 //",
  "GR14krdipc_u:4015": "mṛta-putrāya viprāya putrān dadataṃ sārjunam arjuna-sahitaṃ dhyātvā manvor ekaṃ lakṣaṃ japet |",
  "GR14krdipc_u:4016": "kim-artham ? suta-vṛddhi-nimittam || KrdC_6.51 ||",
  "GR14krdipc_u:4017": "______________________________",
  "GR14krdipc_u:4018": "prayogāntaram āha-",
  "GR14krdipc_u:4019": "putra-jīvendhana-yute juhuyād anale 'yutam |",
  "GR14krdipc_u:4020": "tat-phalair madhurāktaiḥ syuḥ putrā dīrghāyuṣo 'sya tu // Krd_6.52 //",
  "GR14krdipc_u:4021": "jīvāputreti yasya prasiddhiḥ tasya indhanena yute sampādite vahnau tat-phalaiḥ putra-jīvāphalair madhurāktais tri-madhv-aktair manvor ekenāyutaṃ juhuyāt |",
  "GR14krdipc_u:4022": "anantaram asya homa-kartuḥ puttāḥ dīrghāyuṣo bhavanti || KrdC_6.52 ||",
  "GR14krdipc_u:4023": "______________________________",
  "GR14krdipc_u:4024": "prayogāntaram āha-",
  "GR14krdipc_u:4025": "kṣīra-druk-kvātha-sampūrṇam abhyarcya kalaśaṃ niśi |",
  "GR14krdipc_u:4026": "japtvāyutaṃ prage nārīm abhiṣiñced dviṣaṭ-dinam // Krd_6.53 //",
  "GR14krdipc_u:4027": "sā bandhyāpi sutān dīrgha-jīvino gada-varjitān |",
  "GR14krdipc_u:4028": "labhate nātra sandehas taj-japtājyāśinī satī // Krd_6.54 //",
  "GR14krdipc_u:4029": "kalaśa-pūraṇa-vidhānena kṣīra-vṛkṣa-kvāthena sampūrṇam kalaśaṃ niśi rātrau sampūjyāyutaṃ japtvā prage prātaḥ-kāle putrārthinīṃ striyaṃ dviṣaṭ-dinam dvādaśa-dināni vyāpyābhiṣiñcet |",
  "GR14krdipc_u:4030": "anantaraṃ sābhiṣiktā bandhyāpi apatya-janana-samaya-yogyā ajanitāpatyo 'pi putrān dīrghāyuṣo roga-rahitān prāpnoti |",
  "GR14krdipc_u:4031": "kimbhūtā satī ? mantra-japtājya-bhojinī satī |",
  "GR14krdipc_u:4032": "atrārthe sandeho nāsti || KrdC_6.53-54 ||",
  "GR14krdipc_u:4033": "______________________________",
  "GR14krdipc_u:4034": "prayogāntaram āha-",
  "GR14krdipc_u:4035": "prātar vācaṃ-yamā nārī bodhi-cchada-puṭe jalam |",
  "GR14krdipc_u:4036": "mantrayitvāṣṭottara-śataṃ pibet putrīyatī dhruvam // Krd_6.55 //",
  "GR14krdipc_u:4037": "prātaḥ-kāle vācaṃ-yamā mauninī putrīyatī ātmanaḥ putram icchantī bodhi-cchada-puṭe pippala-patra-puṭe jalaṃ manvor anyatareṇāṣṭottara-śataṃ japtaṃ māsaṃ vyāpya pibet |",
  "GR14krdipc_u:4038": "anantaraṃ putraṃ prāpnotīti śeṣaḥ |",
  "GR14krdipc_u:4039": "jala-pāna-mantram āha-devakī-putreti |",
  "GR14krdipc_u:4040": "atra prasaṅgāt asmin granthe anukto 'pi santāna-gopāla-mantraḥ kathyate | tad yathā-",
  "GR14krdipc_u:4041": "devakī-putra govinda vāsudeva jagad-guro |",
  "GR14krdipc_u:4042": "dehi me tanayaṃ kṛṣṇa tvām ahaṃ śaraṇaṃ gataḥ ||",
  "GR14krdipc_u:4043": "asya mantrasya nārado munir anuṣṭup-chandaḥ santāna-prado gopāla-kṛṣṇo devatā padair vyastair vā pañcāṅgāni | dhyānaṃ yathā-",
  "GR14krdipc_u:4044": "śaṅkha-cakra-dharaṃ kṛṣṇaṃ rathasthaṃ ca caturbhujam |",
  "GR14krdipc_u:4045": "sarvābharaṇa-sandīptaṃ pītavāsasam acyutam ||",
  "GR14krdipc_u:4046": "mayūra-piccha-saṃyuktaṃ viṣṇu-tejopabṛṃhitam |",
  "GR14krdipc_u:4047": "samarpayantaṃ viprāya naṣṭān ānīya bālakān |",
  "GR14krdipc_u:4048": "karuṇāmṛta-sampūrṇa-dṛṣṭyekṣantaṃ ca taṃ dvijām || iti || KrdC_6.55 ||",
  "GR14krdipc_u:4049": "______________________________",
  "GR14krdipc_u:4050": "prayogāntaram āha-",
  "GR14krdipc_u:4051": "prahitāṃ kāśi-rājena kṛtyāṃ chitvā nijāriṇā |",
  "GR14krdipc_u:4052": "tat-tejasā tan-nagarīṃ dahantaṃ bhāvayan harim // Krd_6.56 //",
  "GR14krdipc_u:4053": "sva-snehāktair huned rātrau sarṣapaiḥ sapta-vāsaram |",
  "GR14krdipc_u:4054": "kṛtyā kartāram evāsau kupitā nāśayed dhruvam // Krd_6.57 //",
  "GR14krdipc_u:4055_0": "prahitāṃ preṣitāṃ kāśīśvareṇa kṛtyāṃ ghātakartīṃ nijāriṇā nija-cakreṇa chitvā anantaraṃ",
  "GR14krdipc_u:4055_1": "tat-tejasā tasya kāśīśvara-rājasya nagarīṃ dahantaṃ kṛṣṇaṃ bhāvayan sva-snehāktair",
  "GR14krdipc_u:4055_2": "sarṣapa-taila-yuktaiḥ sarṣapaiḥ sapta-dināni vyāpya rātrau manvor ekatareṇa juhuyāt |",
  "GR14krdipc_u:4056": "athānantaraṃ asau kṛtyā kruddhā satī dhruvaṃ niścitaṃ kartāram eva nāśayet || KrdC_6.57 ||",
  "GR14krdipc_u:4057": "______________________________",
  "GR14krdipc_u:4058": "prayogāntaram āha-",
  "GR14krdipc_u:4059": "āsīnam āśrame divye badarī-ṣaṇḍa-maṇḍite |",
  "GR14krdipc_u:4060": "spṛśantaṃ pāṇi-padmābhyāṃ ghaṇṭākarṇa-kalevaram // Krd_6.58 //",
  "GR14krdipc_u:4061": "dhyātvācyutaṃ tilair lakṣaṃ hunet tri-madhurāplutaiḥ |",
  "GR14krdipc_u:4062": "muktaye sarva-pāpānāṃ śāntaye kāntaye tanoḥ // Krd_6.59 //",
  "GR14krdipc_u:4063_0": "badarī-ṣaṇḍo badarī-samūhas tena maṇḍite śobhite divye utkṛṣṭe āśrama āsīnam upaviṣṭaṃ",
  "GR14krdipc_u:4063_1": "tathā hasta-paṅkajābhyāṃ ghaṇṭākarṇasya mahādeva-mūrteḥ kasyacit mahādeva-bhaktasya",
  "GR14krdipc_u:4063_2": "vā kalevaram śarīraṃ spṛśantam acyutaṃ dhyātvā tilais tri-madhurāplutair ghṛta-madhu-śarkarā-miśritair",
  "GR14krdipc_u:4063_3": "manvor ekena lakṣaṃ juhuyāt |",
  "GR14krdipc_u:4064": "kim-artham ?",
  "GR14krdipc_u:4065": "mokṣāya tathā sakala-pāpānāṃ vināśārthaṃ tathā tanor dehasya kāntaye dīpty-artham || KrdC_6.58-59 ||",
  "GR14krdipc_u:4066": "______________________________",
  "GR14krdipc_u:4067": "prayogāntaram āha-",
  "GR14krdipc_u:4068": "dveṣayantaṃ rukmi-balau dyūtāsaktau smaran harim |",
  "GR14krdipc_u:4069": "juhuyād iṣṭayor dviṣṭyai gulikā gomayodbhavāḥ // Krd_6.60 //",
  "GR14krdipc_u:4070": "dyūtāsaktau dyūta-karma kurvantau rukmi-balabhadrau dveṣayantaṃ parasparaṃ dveṣam utpādayantaṃ hariṃ smaran gomayotpannā gulikā manvor ekena juhuyāt |",
  "GR14krdipc_u:4071": "atra sahasra-homo boddhavyaḥ |",
  "GR14krdipc_u:4072": "anuktāyāṃ tu saṅkhyāyāṃ sahasraṃ tatra nirdiśet iti vacanāt |",
  "GR14krdipc_u:4073": "kim-artham ? iṣṭayor mitrayor dviṣṭyai vidveṣaṇārtham || KrdC_6.60 ||",
  "GR14krdipc_u:4074": "______________________________",
  "GR14krdipc_u:4075": "prayogāntaram āha-",
  "GR14krdipc_u:4076": "jvalad-vahni-mukhair bāṇair varṣantaṃ garuḍadhvajam |",
  "GR14krdipc_u:4077": "dhāvamānaṃ ripu-gaṇam anudhāvantam acyutam // Krd_6.61 //",
  "GR14krdipc_u:4078": "dhyātvaivam abhyasen manvor ekaṃ sapta-sahasrakam |",
  "GR14krdipc_u:4079": "uccāṭanaṃ bhaved etad-ripūṇāṃ saptabhir dinaiḥ // Krd_6.62 //",
  "GR14krdipc_u:4080_0": "jvalan dedīpyamāno yo vahnis tadvan mukhaṃ yeṣāṃ tair bāṇair varṣantaṃ tāḍayantaṃ",
  "GR14krdipc_u:4080_1": "tathā garuḍārūḍhaṃ tathā dhāvamānaṃ śatru-samūham anupaścād dhāvantaṃ hariṃ dhyātvā",
  "GR14krdipc_u:4080_2": "manvor daśāṣṭādaśākṣarayor ekaṃ sapta-sahasrakam abhyaset japet |",
  "GR14krdipc_u:4081": "evaṃ kṛte sati etasya śatrūṇāṃ saptabhir dinair uccāṭanaṃ bhavati sva-deśād apayānaṃ bhavati || KrdC_6.62 ||",
  "GR14krdipc_u:4082": "______________________________",
  "GR14krdipc_u:4083": "prayogāntaram āha-",
  "GR14krdipc_u:4084": "utkṣiptavatsakaṃ dhyāyan kapittha-phala-hāriṇam |",
  "GR14krdipc_u:4085": "ayutaṃ prajapet sādhyam uccāṭayati tat-kṣaṇāt // Krd_6.63 //",
  "GR14krdipc_u:4086": "utkṣipta ūrdhvaṃ kṣipto vatso vatsa-rūpo vatsakāsuro yena tathā kapitthasya phalaṃ haratīti kṛṣṇaṃ dhyātvā manvor madhye ekaṃ ayutaṃ japet |",
  "GR14krdipc_u:4087": "anantaraṃ tat-kṣaṇāt śīghram eva sādhyam uccāṭanīyam uccāṭayati || KrdC_6.63 ||",
  "GR14krdipc_u:4088": "______________________________",
  "GR14krdipc_u:4089": "prayogāntaram āha-",
  "GR14krdipc_u:4090": "ātmānaṃ kaṃsa-mathanaṃ dhyātvā mañcān nipātitam |",
  "GR14krdipc_u:4091": "kaṃsātmānam ariṃ karṣan gatāsuṃ prajapen manum // Krd_6.64 //",
  "GR14krdipc_u:4092": "ayutaṃ juhuyād vāsya janmoḍutaru-tarpaṇaiḥ |",
  "GR14krdipc_u:4093": "api sevita-pīyūṣo miryate 'rir na saṃśayaḥ // Krd_6.65 //",
  "GR14krdipc_u:4094": "ātmānaṃ kaṃsa-mathanaṃ kṛṣṇaṃ dhyātvā kaṃsa-mathanāt manor aikyaṃ vicintya tathā ripuṃ kaṃsa-svarūpaṃ apagata-prāṇaṃ dhyātvā ripu-kaṃsayor abhedaṃ vicintyeti bhāvaḥ |",
  "GR14krdipc_u:4095": "mañcād adhaḥ-kṛtaṃ ākarṣayan ākarṣaṇaṃ bhāvayan manvor ekam ayutaṃ japet |",
  "GR14krdipc_u:4096": "asya ripoḥ janmoḍutarutarpaṇaiḥ samidbhir juhuyāc ca |",
  "GR14krdipc_u:4097": "kāraskaro 'tha dhātrī syād udumbara-taruḥ punaḥ |",
  "GR14krdipc_u:4098": "jambū-khadīra-kṛṣṇākhyā vaṃśa-pippala-saṃjñakau ||",
  "GR14krdipc_u:4099": "nāga-rohita-nāmānau palāśa-plakṣa-saṃjñakau |",
  "GR14krdipc_u:4100": "ambaṣṭha-bilvārjunākhyaṃ vikaṅkata-mahīruhaḥ ||",
  "GR14krdipc_u:4101": "bahalaḥ savalaḥ kharjur bhaṇḍilaḥ panasārkakau |",
  "GR14krdipc_u:4102": "śamīka-dambāmra-nimba-madhukā ṛkṣa-śākhinaḥ ||",
  "GR14krdipc_u:4103": "iti saptaviṃśati-nakṣatrāṇāṃ vṛkṣāḥ |",
  "GR14krdipc_u:4104": "janma-nakṣatra-vṛkṣa evaṃ kṛte seivta-pīyūṣo 'pi mriyate nātra saṃśayaḥ || KrdC_6.64-65 ||",
  "GR14krdipc_u:4105": "______________________________",
  "GR14krdipc_u:4106": "idaṃ prayojanaṃ prakārāntareṇāpi bhavatīti darśayati-",
  "GR14krdipc_u:4107": "athavā nimba-tailāktair huned adhobhir akṣajaiḥ |",
  "GR14krdipc_u:4108": "ayutaṃ prayato rātrau maraṇāya ripoḥ kṣaṇāt // Krd_6.66 //",
  "GR14krdipc_u:4109": "nimba-taila-siktair akṣajaiḥ vibhītaka-samidbhiḥ prayataḥ pavitraḥ san rātrau manvor ekena ayutaṃ hunet |",
  "GR14krdipc_u:4110": "kim-artham ? śatroḥ śīghra-vināśāya || KrdC_6.66 ||",
  "GR14krdipc_u:4111": "______________________________",
  "GR14krdipc_u:4112": "asminn evārthe prayogāntaram āha-",
  "GR14krdipc_u:4113": "doṣāriṣṭa-dala-vyoṣa-kārpāsāsthi-kaṇair niśi |",
  "GR14krdipc_u:4114": "huned eraṇḍa-tailāktaiḥ smaśānastho 'ri-śāntaye // Krd_6.67 //",
  "GR14krdipc_u:4115": "doṣā haridrā ariṣṭa-dalaṃ vibhītaka-patram iti rudradharaḥ |",
  "GR14krdipc_u:4116": "bhallātaka-patram iti rudradhaaḥ |",
  "GR14krdipc_u:4117": "nimba-patram iti bhairava-tripāṭhinaḥ |",
  "GR14krdipc_u:4118": "vyoṣaṃ trikaṭukaṃ kārpāsāsthi kārpāsā-bījaṃ kaṇaṃ pipplaī etair militair eraṇḍa-taila-siktaiḥ smaśānasthaḥ mṛta-saṃskāra-sthānasthaḥ san niśi rātrau manvor ekena juhuyāt |",
  "GR14krdipc_u:4119": "kim-arthaṃ ? śatru-nāśārtham || KrdC_6.67 ||",
  "GR14krdipc_u:4120": "______________________________",
  "GR14krdipc_u:4121": "rāgān māraṇa-prayoge prāyaścittam āha-",
  "GR14krdipc_u:4122": "na śastaṃ māraṇaṃ karma kuryāc ced ayutaṃ japet |",
  "GR14krdipc_u:4123": "huned vā pāyasais tāvat śāntaye śāntamāsaḥ // Krd_6.68 //",
  "GR14krdipc_u:4124": "māraṇaṃ karma śiṣṭa-janasya na praśastaṃ tathāpi yadi vā rāgāt kuryāt tadā manvor madhye ekaṃ mantraṃ ayutaṃ japet paramānnena vā ayutaṃ juhuyāt |",
  "GR14krdipc_u:4125": "śāntaye pāpa-nāśāya śānta-mānaso nirmatsaraḥ || KrdC_6.68 ||",
  "GR14krdipc_u:4126": "______________________________",
  "GR14krdipc_u:4127": "prayogāntaram āha-",
  "GR14krdipc_u:4128": "jaya-kāmo japel lakṣaṃ pārijāta-haraṃ harim |",
  "GR14krdipc_u:4129": "smaran parājayas tasya na kutaścid bhaviṣyati // Krd_6.69 //",
  "GR14krdipc_u:4130": "jaya-kāmaḥ pumān balād indra-sakāśāt svargastha-pārijātāpahāriṇaṃ kṛṣṇaṃ bhāvayan manvor ekaṃ lakṣaṃ japet |",
  "GR14krdipc_u:4131": "evaṃ kṛte tasya bhaṅgaḥ kasmād api na bhaviṣyatīti || KrdC_6.69 ||",
  "GR14krdipc_u:4132": "______________________________",
  "GR14krdipc_u:4133": "prayogāntaram āha-",
  "GR14krdipc_u:4134": "pārthe diśantaṃ gītārthaṃ vyākhyā-mudrākaraṃ harim |",
  "GR14krdipc_u:4135": "rathasthaṃ bhāvayan japyād dharma-vṛddhyai śamāya ca // Krd_6.70 //",
  "GR14krdipc_u:4136_0": "pārthe 'rjune gītārthaṃ diśantaṃ kathayantaṃ tathā vyākhyā-mudrāṃ kare yasya tam",
  "GR14krdipc_u:4136_1": "uttāna-tarjany-aṅguṣṭha-yutā vyākhyā-mudrā tathā rathārūḍhaṃ hariṃ bhāvayan manvor ekaṃ lakṣaṃ japet |",
  "GR14krdipc_u:4137": "kim-artham ? dharmotpatty-arthaṃ mokṣārthaṃ ca || KrdC_6.70 ||",
  "GR14krdipc_u:4138": "______________________________",
  "GR14krdipc_u:4139": "prayogāntaram āha-",
  "GR14krdipc_u:4140": "lakṣaṃ palāśa-kusumair huned yo madhurāplutaiḥ |",
  "GR14krdipc_u:4141": "vyākhyātā sarva-śāstrāṇāṃ sa kavir vādirāḍ bhavet // Krd_6.71 //",
  "GR14krdipc_u:4142": "yaḥ palāśa-puṣpair ghṛta-madhu-śarkarā-miśrair manvor ekena lakṣaṃ juhuyāt sa sakala-śāstrāṇāṃ vyākhyātā kavirāṭ kavi-śreṣṭhaś ca bhavet || KrdC_6.71 ||",
  "GR14krdipc_u:4143": "______________________________",
  "GR14krdipc_u:4144": "prayogāntaram āha-",
  "GR14krdipc_u:4145": "viśvarūpa-dharaṃ prodyad-bhānukoṭi-sama-dyutim |",
  "GR14krdipc_u:4146": "druta-cāmīkara-nibham agni-somātmakaṃ harim // Krd_6.72 //",
  "GR14krdipc_u:4147": "arkāgni-dyota-dāsyāṅghri-paṅkajaṃ divya-bhūṣaṇam |",
  "GR14krdipc_u:4148": "nānāyudha-dharaṃ vyāpta-viśvākāśāvakāśakam // Krd_6.73 //",
  "GR14krdipc_u:4149": "rāṣṭra-pūr-grāma-vāstūnāṃ śarīrasya ca rakṣaṇe |",
  "GR14krdipc_u:4150": "prajapen mantrayor ekataraṃ dhyātvaivam ādarāt // Krd_6.74 //",
  "GR14krdipc_u:4151": "viśvarūpa-dharam etad vyācaṣṭe udyad-āditya-koṭi-samāna-kāntiṃ tathā dravībhūta-suvarṇa-tulyaṃ tathā agni-soma-svarūpaṃ |",
  "GR14krdipc_u:4152": "sūrya-somātmakam iti tripāṭhinaḥ |",
  "GR14krdipc_u:4153": "tathā sūryāgnivad ujjvalaṃ mukhaṃ pāda-padmaṃ yasya |",
  "GR14krdipc_u:4154": "tathā cāru-bhūṣaṇaṃ tathā vividha-śastra-dharaṃ tathā vyāpta-saṃsārākāśābhyantaram,",
  "GR14krdipc_u:4155": "etādṛśaṃ hariṃ dhyātvā ādarāt mantrayor ekaṃ japet |",
  "GR14krdipc_u:4156": "kim-artham ? rāṣṭrau deśe pūr nagaraṃ grāmo 'lpa-jana-vāsa-sthānaṃ vāstu eka-gṛha-svāmi-vāsaḥ |",
  "GR14krdipc_u:4157": "kṣetram iti govinda-miśrāḥ |",
  "GR14krdipc_u:4158": "vastv iti pāṭhe hiraṇyādi |",
  "GR14krdipc_u:4159": "eteṣāṃ śarīrasya ca rakṣaṇe rakṣā-nimittam || KrdC_6.72-74 ||",
  "GR14krdipc_u:4160": "______________________________",
  "GR14krdipc_u:4161": "prayogāntaram āha-",
  "GR14krdipc_u:4162": "athavā vyasta-sarvāṅghri-racitāṅgārjuna-rṣikam |",
  "GR14krdipc_u:4163": "triṣṭup-chandasikaṃ viśvarupa-viṣṇv-adhidaivatam // Krd_6.75 //",
  "GR14krdipc_u:4164": "japed gītā-manuṃ sthāne hṛṣīkeśādyam ājyakaiḥ |",
  "GR14krdipc_u:4165": "huned vā sarva-rakṣāyai sarva-duḥkhopaśāntaye // Krd_6.76 //",
  "GR14krdipc_u:4166": "athavā sthāne hṛṣīkeśādyaṃ gītā-manuṃ japet |",
  "GR14krdipc_u:4167": "kimbhūtaṃ manum ?",
  "GR14krdipc_u:4168": "vyastam ekaikaṃ sarve samastā ye aṅghrayaḥ pāda-catuṣṭayaṃ taiḥ racitam aṅgaṃ pañcāṅgam |",
  "GR14krdipc_u:4169": "arjunaḥ ṛṣir yatra taṃ vyasta-sarvāṅghri-racitāṅgaś cārjuna ṛṣikaś ceti dvandvaḥ taṃ triṣṭup-chando yatra taṃ viśvarūpo viṣṇur adhidevatā yasya tam |",
  "GR14krdipc_u:4170": "ājyakair ghṛtair huned vā vāśabdaḥ samuccaye hunet |",
  "GR14krdipc_u:4171": "ṭīkāntare ukta-prayogeṣu yatra japa-homayoḥ saṅkhyā na uktā tatra saṃnidhānoktā gṛhyate tad-abhāve 'ṣtottaraṃ sahasraṃ śataṃ vā aṣṭau sahasrāṇīty eke |",
  "GR14krdipc_u:4172": "jagan-mohanākhya-tantre-",
  "GR14krdipc_u:4173": "lakṣaṃ vāpy ayutaṃ vāpi sahasraṃ śatam eva ca |",
  "GR14krdipc_u:4174": "kāryāṇāṃ gaurvān mantrī tat-tad-dhomaṃ samācaret || KrdC_6.75-76 ||",
  "GR14krdipc_u:4175": "iti śrī-keśava-bhaṭṭācārya-viracitāyāṃ krama-dīpikāyāṃ",
  "GR14krdipc_u:4176": "ṣaṣṭhaḥ paṭalaḥ |",
  "GR14krdipc_u:4177": "||6||",
  "GR14krdipc_u:4178": "**************************************************************************",
  "GR14krdipc_u:4179": "(7)",
  "GR14krdipc_u:4180": "saptama-paṭalam",
  "GR14krdipc_u:4181": "aneka-mantra-kathanārthaṃ saptama-paṭalam upakrāmati-vakṣya ity ādinā |",
  "GR14krdipc_u:4182": "vakṣye 'kṣaya-dhanāvāptyai pratipattiṃ śriyaḥ pateḥ |",
  "GR14krdipc_u:4183": "suguptāṃ dhana-nāthādyair dhanyair yā kriyate sadā // Krd_7.1 //",
  "GR14krdipc_u:4184": "śriyaḥ pater gopālasya pratipattiṃ dhyānaṃ mantra-pūjā-dhyānādi-prakāraṃ vā vakṣye |",
  "GR14krdipc_u:4185": "yā pratipattir dhana-nāthādyaiḥ kubera-prabhṛtibhir mahādhanaiḥ kriyate |",
  "GR14krdipc_u:4186": "kasyai ? akṣayam avināśi yad dhanaṃ tat-prāptyai |",
  "GR14krdipc_u:4187": "suguptā nātyanta-prakaṭitāṃ dvijair ity arthaḥ || KrdC_7.1 ||",
  "GR14krdipc_u:4188": "______________________________",
  "GR14krdipc_u:4189": "dvāravatyām ity ādi sapta-ślokair madhya-kulakam |",
  "GR14krdipc_u:4190": "dvāravatyāṃ sahasrārka-bhāsvarair bhavanottamaiḥ |",
  "GR14krdipc_u:4191": "analpaiḥ kalpa-vṛkṣaiś ca parīte maṇḍapottame // Krd_7.2 //",
  "GR14krdipc_u:4192": "acyuto dhyeyaḥ kutra ?",
  "GR14krdipc_u:4193": "dvāravatyāṃ maṇi-maṇḍape maṇi-siṃhāsanāmbuje āsīno dvārakā-nagarī-gata-maṇi-maṇḍapāvasthita-maṇi-maya-siṃhāsanopaviṣṭaḥ maṇi-maṇḍape |",
  "GR14krdipc_u:4194": "kīdṛśe ? bhavanottamaiḥ gṛhottamaiḥ kalpa-vṛkṣaiś ca parīte veṣṭite |",
  "GR14krdipc_u:4195": "kimbhūtaiḥ ? sahasra-sūryāḥ tadvad bhāsvarair dīptair analpair vistaraiḥ || KrdC_7.2 ||",
  "GR14krdipc_u:4196": "______________________________",
  "GR14krdipc_u:4197": "jvalad-ratna-maya-stambha-dvāra-toraṇa-kuḍyake |",
  "GR14krdipc_u:4198": "phulla-srag-ullasac-citra-vitānālambi-mauktike // Krd_7.3 //",
  "GR14krdipc_u:4199": "punaḥ kīdṛśe ?",
  "GR14krdipc_u:4200_0": "jvalanti dīptāni yāni ratnāni tan-mayaṃ tat-pradhānaṃ stambhaḥ gṛhādhāra-bhūtaṃ dvāra-toraṇaṃ",
  "GR14krdipc_u:4200_1": "kuḍyaṃ bhittir yatra tasmin praphullā vikāsanīyā srak puṣpa-mālā ullasac-chobamānaṃ",
  "GR14krdipc_u:4200_2": "pavitraṃ nānā-prakāraṃ vitānaṃ tatrālambi mauktikaṃ yatra tatra || KrdC_7.3 ||",
  "GR14krdipc_u:4201": "______________________________",
  "GR14krdipc_u:4202": "punaḥ kīdṛśe maṇi-maṇḍape ?",
  "GR14krdipc_u:4203": "padma-rāga-sthalī-rājad-ratna-nadyoś ca madhyataḥ |",
  "GR14krdipc_u:4204": "anārata-galad-ratna-sudhasya svas-taror adhaḥ // Krd_7.4 //",
  "GR14krdipc_u:4205": "padma-rāga-mayī yā sthalī rājad dedīpyamāna-ratna-mayī ca yā nadī tayor madhye svas-taroḥ pārijātasyādhaḥ |",
  "GR14krdipc_u:4206": "svas-taror kimbhūtasya ? anārataṃ sarvadā galantī ratnamayī sudhā amṛtaṃ yasya tasya || KrdC_7.4 ||",
  "GR14krdipc_u:4207": "______________________________",
  "GR14krdipc_u:4208": "punaḥ kīdṛśe maṇi-maṇḍape ?",
  "GR14krdipc_u:4209": "ratna-pradīpāvalibhiḥ pradīpita-dig-antare |",
  "GR14krdipc_u:4210": "udyad-āditya-saṅkāśe maṇi-siṃhāsanāmbuje // Krd_7.5 //",
  "GR14krdipc_u:4211": "ratna-pradīpāvalibhir jvalad-ratnaiḥ pradīpitam udbhāsitaṃ diśām antarālam avakāśo yatra maṇi-siṃhāsane |",
  "GR14krdipc_u:4212": "kimbhūte ? udyat prādurbhavan ya ādityas tasya saṅkāśe sadṛśe || KrdC_7.5 ||",
  "GR14krdipc_u:4213": "______________________________",
  "GR14krdipc_u:4214": "acyutaḥ kimbhūtah ?",
  "GR14krdipc_u:4215": "samāsīno 'cyuto dhyeyo druta-hāṭaka-saṃnibhaḥ |",
  "GR14krdipc_u:4216": "samānodita-candrārka-taḍit-koṭi-sama-dyutiḥ // Krd_7.6 //",
  "GR14krdipc_u:4217": "druta-hāṭaka-saṃnibhaḥ dravī-bhūta-svarṇa-tulyaḥ samānoditā ekadodgatā yā candrārkānāṃ koṭiḥ taḍitām api koṭiḥ tat-sama-dyutir yasya saḥ || KrdC_7.6 ||",
  "GR14krdipc_u:4218": "______________________________",
  "GR14krdipc_u:4219": "punaḥ kimbhūtah ?",
  "GR14krdipc_u:4220": "sarvāṅga-sundaraḥ saumyaḥ sarvābharaṇa-bhūṣitaḥ |",
  "GR14krdipc_u:4221": "pīta-vāsāś cakra-śaṅkha-gadā-padmojjvalad-bhujaḥ // Krd_7.7 //",
  "GR14krdipc_u:4222": "sarvāṅgena mukhādinā sundaro ramyaḥ saumyo 'nuddhataḥ sarvābharaṇenaa kuṇḍalādy-alaṅkāreṇa bhūṣitaḥ |",
  "GR14krdipc_u:4223": "pīta-vāsāḥ pīta-vāsasī yasya saḥ |",
  "GR14krdipc_u:4224": "cakra-śaṅkha-gadā-padmar ujjvalā dīptā bhujā yasya saḥ || KrdC_7.7 ||",
  "GR14krdipc_u:4225": "______________________________",
  "GR14krdipc_u:4226": "punaḥ kīdṛśaḥ ?",
  "GR14krdipc_u:4227": "anāratocchlad-ratna-dhāraudha-kalaśaṃ spṛśan |",
  "GR14krdipc_u:4228": "vāma-pādāmbujāgreṇa muṣṇatā pallava-cchavim // Krd_7.8 //",
  "GR14krdipc_u:4229": "vāma-pādāmbujāgreṇa anārataṃ sarvadā ucchalantī yā ratna-dhārā tasyā oghaḥ pravāho yatra sa cāsau kalasaś ceti karmadhārayaḥ |",
  "GR14krdipc_u:4230": "taṃ spṛśan vāma-pādāmbujāgreṇa |",
  "GR14krdipc_u:4231": "kimbhūtena ? pallava-cchavim muṣṇatā kiśalaya-kāntiṃ corayatā || KrdC_7.8 ||",
  "GR14krdipc_u:4232": "______________________________",
  "GR14krdipc_u:4233": "aṣṭa-mahiṣī-dhyānam āha-",
  "GR14krdipc_u:4234": "rukmiṇī-satyabhāme 'sya mūrdhni ratnaugha-dhārayā |",
  "GR14krdipc_u:4235": "siñcantyau dakṣa-vāma-sthe sva-doḥ-stha-kalaśotthayā // Krd_7.9 //",
  "GR14krdipc_u:4236": "rukmiṇī-satyabhāme dhyeye |",
  "GR14krdipc_u:4237": "kimbhūte ? asya harer mūrdhni śirasi ratna-pravāha-dhārayā siñcantyau |",
  "GR14krdipc_u:4238": "kīdṛśe ? dakṣa-vāma-sthe |",
  "GR14krdipc_u:4239": "atra rukmiṇī dakṣiṇe satyā vāme |",
  "GR14krdipc_u:4240": "kimbhūtayā dhārayā ? sva-hasta-stha-ghaṭodbhavayā || KrdC_7.9 ||",
  "GR14krdipc_u:4241": "______________________________",
  "GR14krdipc_u:4242": "nāgnajitī-sunande ca dhyeye | ete kīdṛśe ?",
  "GR14krdipc_u:4243": "nāgnajitī sunandā ca diśantyā kalaśau tayoḥ |",
  "GR14krdipc_u:4244": "tābhyāṃ ca dakṣa-vāma-sthe mitravindā-sulakṣmaṇe // Krd_7.10 //",
  "GR14krdipc_u:4245": "tayo rukmiṇī-satyabhāmayoḥ sthāne ratna-ghaṭau diśantyau dadatyau |",
  "GR14krdipc_u:4246": "kīdṛśe ? dakṣa-vāma-sthe |",
  "GR14krdipc_u:4247": "tathā mitravindā-sulakṣaṇe dakṣiṇa-vāma-sthe dhyeye |",
  "GR14krdipc_u:4248": "kimbhūte ? tābhyāṃ nāgnajitī-sunandābhyāṃ kalaśaṃ diśantībhyāṃ kalaśaṃ dadatyau || KrdC_7.10 ||",
  "GR14krdipc_u:4249": "______________________________",
  "GR14krdipc_u:4250": "ratna-nadyā samuddhṛtya ratna-pūrṇau ghaṭau tayoḥ |",
  "GR14krdipc_u:4251": "jāmbavatī suśīlā ca diśantyau dakṣa-vāma-ge // Krd_7.11 //",
  "GR14krdipc_u:4252": "tathā dakṣa-vāme jāmbavatī-suśīle ca dhyeye |",
  "GR14krdipc_u:4253": "kimbhūte ?",
  "GR14krdipc_u:4254": "ratna-nadyā ratna-pūrṇau ghaṭau samuddhṛtya tayor sulakṣmaṇā-mitravindayor diśantyau || KrdC_7.11 ||",
  "GR14krdipc_u:4255": "______________________________",
  "GR14krdipc_u:4256": "bahiḥ ṣoḍaśa-sāhasra-saṅkhyātāḥ paritaḥ striyaḥ |",
  "GR14krdipc_u:4257": "dhyeyāḥ sakala-ratnaugha-dhārā-yuk-kalaśojjvalāḥ // Krd_7.12 //",
  "GR14krdipc_u:4258": "tad-bahiḥ ṣoḍaśa-sāhasra-saṅkhyātāḥ priyā dhyeyāḥ |",
  "GR14krdipc_u:4259": "kimbhūtāḥ ? kanakaṃ suvarṇaṃ ratnāni padmādīni teṣām oghaḥ samūhaḥ |",
  "GR14krdipc_u:4260": "tasya dhārāṃ yunaktīti tad-yuk yaḥ kalaśaḥ tena dīptāḥ || KrdC_7.12 ||",
  "GR14krdipc_u:4261": "______________________________",
  "GR14krdipc_u:4262": "tad-bahiś cāṣṭa-nidhayo dhyeyāḥ | kīdrśāḥ ?",
  "GR14krdipc_u:4263": "tad bahiś cāṣṭa-nidhayaḥ pūrayanto dhanair dharām |",
  "GR14krdipc_u:4264": "tad-bahir vṛṣṇayaḥ sarve purovac ca surādayaḥ // Krd_7.13 //",
  "GR14krdipc_u:4265": "dharāṃ pṛthvīṃ dhanaiḥ pūrayantaḥ tad-bahir vṛṣṇayo yādavā dhyeyāḥ |",
  "GR14krdipc_u:4266": "anantaraṃ purovat dikṣu sthitāḥ surādayo devarṣi-siddha-vidyādhara-gandharva-prabhṛtayo ratnābhiṣekaṃ kurvanto dhyeyāḥ || KrdC_7.13 ||",
  "GR14krdipc_u:4267": "______________________________",
  "GR14krdipc_u:4268": "dhyātvaivaṃ paramātmānaṃ viṃsaty-arṇaṃ manuṃ japet |",
  "GR14krdipc_u:4269": "catur-lakṣaṃ huned ājyaiś catvāriṃśat-sahasrakam // Krd_7.14 //",
  "GR14krdipc_u:4270": "evaṃ paramātma-rūpaṃ aśarīriṇaṃ dhyātvā viṃsaty-akṣaraṃ mantraṃ catur-lakṣaṃ japet |",
  "GR14krdipc_u:4271": "ājyair ghṛtaiś catvāriṃśat-sahasrakam hunet juhūyāt || KrdC_7.14 ||",
  "GR14krdipc_u:4272": "______________________________",
  "GR14krdipc_u:4273": "viṃśaty-akṣara-mantram uddharati-",
  "GR14krdipc_u:4274": "śakti-śrī-pūrvako 'ṣṭādaśārṇo viṃśati-varṇakaḥ |",
  "GR14krdipc_u:4275": "matreṇānena sadṛśo manur nahi jagat traye // Krd_7.15 //",
  "GR14krdipc_u:4276": "śaktir bhuvaneśvarī-bījaṃ śrīḥ śrī-bījaṃ etad-bīja-dvaya-pūrvakaḥ pūrvoktāṣṭādaśākṣara-mantra eva viṃśaty-akṣaro bhavatīty arthaḥ |",
  "GR14krdipc_u:4277": "anena mantreṇa sadṛśo mantra jagat-traye nāsti || KrdC_7.15 ||",
  "GR14krdipc_u:4278": "______________________________",
  "GR14krdipc_u:4279": "ṛṣy-ādikaṃ darśayati-",
  "GR14krdipc_u:4280": "ṛṣir brahmā ca gāyatrī-cchandaḥ kṛṣṇas tu devatā |",
  "GR14krdipc_u:4281": "pūrvoktavad evāsya bīja-śakty-ādi-kalpanā // Krd_7.16 //",
  "GR14krdipc_u:4282": "asya mantrasya bīja-śakty-ādi-kalpanā pūrvoktavat daśākṣaravat tathā ca daśākṣarasya yad bījādikaṃ tad asyāpīty arthaḥ || KrdC_7.16 ||",
  "GR14krdipc_u:4283": "______________________________",
  "GR14krdipc_u:4284": "pūjā-prakāram āha-",
  "GR14krdipc_u:4285": "kalpaḥ sanat-kumārokto mantrasyāsyocyate 'dhunā |",
  "GR14krdipc_u:4286": "pīṭha-nyāsādikaṃ kṛtvā pūrvokta-kramataḥ sudhīḥ // Krd_7.17 //",
  "GR14krdipc_u:4287": "asya mantrasya sanat-kumāra-kathitaḥ pūjā-prakāraḥ samprati mayā kathyate |",
  "GR14krdipc_u:4288": "pūrvokta-kramataḥ daśākṣarokta-prakāreṇa pīṭha-nyāsa-prāṇāyāmādikaṃ kṛtvā || KrdC_7.17 ||",
  "GR14krdipc_u:4289": "______________________________",
  "GR14krdipc_u:4290": "kara-dvandvāṅguli-taleṣv aṅga-ṣaṭkaṃ pravinyaset |",
  "GR14krdipc_u:4291": "mantreṇa vyāpakaṃ kṛtvā mātṛkāṃ manu-sampuṭām // Krd_7.18 //",
  "GR14krdipc_u:4292": "saṃhāra-sṛṣṭi-mārgeṇa daśa-tattvāni vinyaset |",
  "GR14krdipc_u:4293": "punaś ca vyāpakaṃ kṛtvā mantra-varṇās tanau nyaset // Krd_7.19 //",
  "GR14krdipc_u:4294": "ubhaya-karāṅguliṣu ubhaya-kara-taleṣu ca ṣaḍ-aṅgāni kramān nyaset |",
  "GR14krdipc_u:4295": "mantreṇeti viṃśaty akṣara-mantreṇa vyāpakaṃ sarvatanau nyāsaṃ kṛtvā mātṛkāṃ mātṛkā-nyāsaṃ manu-sampuṭāṃ viṃśaty-akṣara-puṭita-pratyakṣarāṃ pūrvokta-mātṛkā-sthāneṣu vinyaset |",
  "GR14krdipc_u:4296": "prayogaś ca-hrīṃ aṃ hrīṃ nama ity ādiḥ |",
  "GR14krdipc_u:4297": "evaṃ bha-paryantaṃ dvir-āvṛttiḥ |",
  "GR14krdipc_u:4298": "tato hrīṃ śrīṃ hrīṃ śrīṃ namaḥ |",
  "GR14krdipc_u:4299": "klīṃ krīṃ paṃ klīṃ krīṃ nama ity ādiḥ |",
  "GR14krdipc_u:4300": "saṃhāra-sṛṣṭi-mārgeṇa daśa-tattvāni mahī-salila-prabhṛtīni vinyaset |",
  "GR14krdipc_u:4301": "punar api viṃśaty-akṣara-mantreṇa vyāpaka-nyāsaṃ kṛtvā viṃśati-mantrākṣarāṇi tanau sva-śarīre nyaset || KrdC_7.19 ||",
  "GR14krdipc_u:4302": "______________________________",
  "GR14krdipc_u:4303": "akṣara-nyāsa-sthānāny āha-",
  "GR14krdipc_u:4304": "mūrdhni bhāle bhruvor madhye netrayoḥ karṇayor nasoḥ |",
  "GR14krdipc_u:4305": "ānane cibuke kaṇṭhe dor-mūle hṛdi tanduke // Krd_7.20 //",
  "GR14krdipc_u:4306": "nābhau liṅge tathādhāre kaṭyor jānvoś ca jaṅghayoḥ |",
  "GR14krdipc_u:4307": "gulphayoḥ pādayor nyaset sṛṣṭir eṣā samīritā // Krd_7.21 //",
  "GR14krdipc_u:4308": "mastake bhāle lalāṭe bhrū-madhye ity ādāv ekaikam akṣaraṃ nyaset |",
  "GR14krdipc_u:4309": "ādhāre liṅgādhas trikoṇa-sthāne eṣa sṛṣṭi-nyāsa-prakāra uktaḥ || KrdC_7.21 ||",
  "GR14krdipc_u:4310": "______________________________",
  "GR14krdipc_u:4311": "sthitir hṛd-ādikaṃ sāntā saṃhṛtiś caraṇādikā |",
  "GR14krdipc_u:4312": "vidhāyaivaṃ pañca-kṛtvaḥ sthity-antaṃ mūrti-pañjaram |",
  "GR14krdipc_u:4313": "sṛṣṭi-sthitī ca vinyasya ṣaḍ-aṅga-nyāsam ācaret // Krd_7.22 //",
  "GR14krdipc_u:4314": "hṛd-ādikāṃsāṃ tā sthitiḥ hṛdayam ārabhyāṃsa-paryanta-nyāsaḥ sthitiḥ saṃhṛtiś caraṇādikāpādāvārabhyamūrdhānta-nyāsaḥ vidhāyeti |",
  "GR14krdipc_u:4315_0": "evaṃ pañca-vārān sthity-antaṃ nyāsaṃ kṛtvā iti gṛhasthābhiprāyeṇa tathā pūrvokta-murti-pañjara-nyāsaṃ",
  "GR14krdipc_u:4315_1": "kṛtvā punaḥ sṛṣṭi-sthitī vinyasya sṛṣṭi-sthiti-prakāreṇa mantra-varṇān vinyasya ṣaḍ-aṅga-nyāsam",
  "GR14krdipc_u:4315_2": "ācaret || KrdC_7.22 ||",
  "GR14krdipc_u:4316": "______________________________",
  "GR14krdipc_u:4317": "ṣaḍ-aṅgāni darśayati-",
  "GR14krdipc_u:4318": "guṇāgni-veda-karaṇa-karaṇākṣy-akṣarair manoḥ |",
  "GR14krdipc_u:4319": "mudrāṃ baddhvā kirīṭākhyāṃ dig-bandhaṃ pūrvavac caret |",
  "GR14krdipc_u:4320": "dhyātvā japtvārcayed dehe mūrti-pañjara-pūrvakam // Krd_7.23 //",
  "GR14krdipc_u:4321": "manor mantrasya guṇās trayaḥ agnayas trayaḥ vedāś catvāraḥ karaṇam antaḥ-karaṇa-catuṣṭayaṃ |",
  "GR14krdipc_u:4322": "punaḥ karaṇa-catuṣṭayam akṣi-dvayam etair akṣarair mantra-sambhavaiḥ ṣaḍ-aṅgāni kāryāṇīty arthaḥ |",
  "GR14krdipc_u:4323": "mudrām iti kirīṭākhyāṃ kirīṭābhidhāṃ baddhvā kṛtvā kirīṭādyām iti pāṭhe kaustubha-śrīvatsa-mudrayoḥ parigrahaḥ pūrvavad astra-mantreṇa dig-bandhanaṃ kuryāt |",
  "GR14krdipc_u:4324": "ātma-pūjām āha-dhyātveti |",
  "GR14krdipc_u:4325_0": "pūrvoditaṃ dhyānaṃ kṛtvā aṣṭottara-śataṃ ca japtvā mūrti-pañjara-pūrvakam dehe pūjayet",
  "GR14krdipc_u:4325_1": "tathācābhyantare prathamaṃ parameśvarā-rādhanaṃ tad anu mūrti-pañjarasya tad anu",
  "GR14krdipc_u:4325_2": "sṛṣṭi-sthiti-nyāsaṃ tad anu ṣaḍ-aṅgasyeti ||23 ||",
  "GR14krdipc_u:4326": "______________________________",
  "GR14krdipc_u:4327": "bāhya-pūjā-prakāram āha-",
  "GR14krdipc_u:4328": "athavā hye 'rcayed viṣṇuṃ tad-arthaṃ yantram ucyate |",
  "GR14krdipc_u:4329": "gomayenopalipyorvīṃ tatra pīṭhaṃ nidhāpayet // Krd_7.24 //",
  "GR14krdipc_u:4330": "athātma-pūjānantaraṃ bāhye viṣṇuṃ pūjayet |",
  "GR14krdipc_u:4331": "tat-pūjārthaṃ pūjā-sthānam ucyate |",
  "GR14krdipc_u:4332": "gomaya-jalena pṛthivīm upalipya tatra lipta-sthāne pīṭhaṃ pūjādhāra-priyaṃ pātraṃ sthāpayet || KrdC_7.24 ||",
  "GR14krdipc_u:4333": "______________________________",
  "GR14krdipc_u:4334": "vilipya gandha-paṅkena likhed aṣṭa-dalāmbujam |",
  "GR14krdipc_u:4335": "karṇikāyāṃ tu ṣaṭ-koṇaṃ sa-sādhyaṃ tatra manmatham // Krd_7.25 //",
  "GR14krdipc_u:4336": "anantaraṃ tat-pīṭhaṃ candana-paṅkena vilipya tatrāṣṭa-dala-padmaṃ vilikhya karṇikāyāṃ padmaṃ vilikhya madhya-sthāne ṣaṭ-koṇa-puṭitaṃ vahni-pura-dvayaṃ likhet |",
  "GR14krdipc_u:4337": "tatra ṣaṭ-koṇa-madhye sa-sādhyaṃ karma-sahitaṃ sādhya-nāma-sahitaṃ manmathaṃ kāma-bījaṃ likhet |",
  "GR14krdipc_u:4338": "sādhya-grahaṇāt dhāraṇārtham apy etad boddhavyam iti tripāṭhinaḥ || KrdC_7.25 ||",
  "GR14krdipc_u:4339": "______________________________",
  "GR14krdipc_u:4340": "śiṣṭais taṃ saptadaśabhir akṣarair veṣṭayet smaram |",
  "GR14krdipc_u:4341": "prāg-rakṣo 'nila-koṇeṣu śriyaṃ śiṣṭeṣu saṃvidam // Krd_7.26 //",
  "GR14krdipc_u:4342": "śiṣṭaiḥ sapta saptadaśabhir akṣarais taṃ kāma-bījaṃ veṣṭayet |",
  "GR14krdipc_u:4343": "ṣaṭ-koṇasya pūrva-nairṛti-vāyavya-koṇeṣu śriyaṃ śrī-bīja-trayaṃ likhet |",
  "GR14krdipc_u:4344": "śiṣṭeṣu triṣu koṇeṣu paścimeśānāgni-koṇeṣu saṃvidam bhuvaneśvarī-bījaṃ vilikhet || KrdC_7.26 ||",
  "GR14krdipc_u:4345": "______________________________",
  "GR14krdipc_u:4346": "ṣaḍ-akṣaraṃ sandhiṣu ca keśareṣu triśas triśaḥ |",
  "GR14krdipc_u:4347": "vilikhet smara-gāyatrīṃ mālā-mantraṃ dalāṣṭake // Krd_7.27 //",
  "GR14krdipc_u:4348": "ṣaḍśaḥ saṃlikhya tad-bāhye veṣṭayen mātṛkākṣaraiḥ |",
  "GR14krdipc_u:4349": "bhū-bimbaṃ ca likhed bāhye śrī-māye dig-vidikṣv api // Krd_7.28 //",
  "GR14krdipc_u:4350": "sandhiṣu ṣaṭ-koṇa-sandhiṣu ṣaḍ-akṣaraṃ kāma-bīja-pūrvaka-kṛṣṇāya nama iti ṣaḍ-akṣaraṃ likhet |",
  "GR14krdipc_u:4351": "keśara-sthāne kāma-gāyatrīṃ vakṣyamāṇāṃ triśo 'kṣara-trayaṃ kṛtvā vilikhet |",
  "GR14krdipc_u:4352": "patrāṣṭake vakṣyamāṇāṃ mālā-mantraṃ ṣaḍśaḥ ṣaḍ-akṣarāṇi kṛtvā vilikhya padma-bāhye mātṛkākṣarair veṣṭayet |",
  "GR14krdipc_u:4353": "mātṛkāveṣṭana-bāhya eva vakṣyamāṇa-svarūpaṃ bhū-bimbaṃ ca likhet |",
  "GR14krdipc_u:4354": "bhū-bimba-dig-vidikṣu śrī-māye dikṣu śrī-bījaṃ koṇeṣu bhuvaneśvarī-bījaṃ likhed ity arthaḥ || KrdC_7.28 ||",
  "GR14krdipc_u:4355": "______________________________",
  "GR14krdipc_u:4356": "etad-yantraṃ hāṭakādi-paṭṭeṣv ālikhya pūrvavat |",
  "GR14krdipc_u:4357": "sādhitaṃ dhārayed yo vai so 'rcyeta tradaśair api // Krd_7.29 //",
  "GR14krdipc_u:4358": "etad yantraṃ pūjāyām apy upayuktaṃ yo dhārayet sa devair api pūjyate |",
  "GR14krdipc_u:4359": "kiṃ kṛtvā ? suvarṇa-rajata-tāmrādi-paṭṭeṣu yathā-kathita-dravyeṇālikhya pūrvavad yaḥ pūjāsu |",
  "GR14krdipc_u:4360": "yad vā, pūrva-mantravat kṛta-prāṇa-pratiṣṭhādi-kriyam |",
  "GR14krdipc_u:4361": "kīdṛśam ? sādhitaṃ yathā-kathita-prakāreṇa sampādita-prajaptaṃ ca || KrdC_7.29 ||",
  "GR14krdipc_u:4362": "______________________________",
  "GR14krdipc_u:4363": "kāma-gāyatrīm uddharati-",
  "GR14krdipc_u:4364": "syād gāyatrī kāma-deva-puṣpa-bāṇau ca ṅe 'ntakau |",
  "GR14krdipc_u:4365": "vidmahe-dhīmahi-yutau tan no 'ṅgaḥ pracodayāt |",
  "GR14krdipc_u:4366": "japyāj japādau gopāla-manūnāṃ jana-rañjanīm // Krd_7.30 //",
  "GR14krdipc_u:4367": "kāma-deva-puṣpa-bāṇa-śabdau krameṇa caturthy-antau |",
  "GR14krdipc_u:4368": "kimbhūtau ? vidmahe-dhīmahi-śabda-sahitau |",
  "GR14krdipc_u:4369": "tad-anu tan no 'naṅgaḥ pracodayād iti svarūpam |",
  "GR14krdipc_u:4370": "evaṃ sati kāma-gāyatrī syād bhavati |",
  "GR14krdipc_u:4371": "japyād iti gopāla-mantrāṇāṃ japādau japopakrame etāṃ kāma-gāyatrīṃ japyāt |",
  "GR14krdipc_u:4372": "yata iyaṃ jana-rañjanīṃ vaśyakarīm ity arthaḥ || KrdC_7.30 ||",
  "GR14krdipc_u:4373": "______________________________",
  "GR14krdipc_u:4374": "mālā-mantram uddharati-naty-anta ity ādinā |",
  "GR14krdipc_u:4375": "naty-ante kāma-devāya ṅe 'ntaṃ sarva-jana-priyam |",
  "GR14krdipc_u:4376": "uktvā sarva-janānte tu saṃmohana-padaṃ tathā // Krd_7.31 //",
  "GR14krdipc_u:4377": "jvala jvala prajvaleti prokto sarva-janasya ca |",
  "GR14krdipc_u:4378": "hṛdayaṃ ca mama brūyāt vaśaṃ kuru-yugaṃ śiraḥ |",
  "GR14krdipc_u:4379": "prokto madana-mantro 'ṣta-catvāriṃśadbhir akṣaraiḥ // Krd_7.32 //",
  "GR14krdipc_u:4380": "namaḥ-śabdānte kāma-devāyeti svarūpaṃ tad-anu caturthy-ante sarva-jana-priya-śabdam uccārya tad-anu sarva-jana-śabdam uktvā saṃmohana-padaṃ vadet |",
  "GR14krdipc_u:4381": "tad-anu jvala jvala prajvaleti svarūpam uktvā sarva-janasya hṛdayaṃ mameti svarūpam uktvā vaśam iti svarūpam uktvā kuru kuru iti svarūpam uktvā śiraḥ svāhā iti vadet |",
  "GR14krdipc_u:4382": "evaṃ ca sati aṣṭa-catvāriṃśad akṣarakair madana-mantraḥ || KrdC_7.31-32 ||",
  "GR14krdipc_u:4383": "______________________________",
  "GR14krdipc_u:4384": "viniyogaṃ darśayati-",
  "GR14krdipc_u:4385": "japādau māra-bījādyo jagat-traya-vaśīkaraḥ |",
  "GR14krdipc_u:4386": "bhū-gṛhaṃ caturasraṃ syāt koṇa-vajrādy-alaṅkṛtam // Krd_7.33 //",
  "GR14krdipc_u:4387": "yatra yathodbhūta eva japa-pūjā-homādau tu yadi kāma-bījādyo bhavati tadā jagat-traya-vaśīkaraṇa-kṣamaḥ yadāya mantraḥ svatantreṇa japyate tadeti tripāṭhinaḥ |",
  "GR14krdipc_u:4388": "bhū-gṛham uddharati-bhū-gṛham iti |",
  "GR14krdipc_u:4389": "koṇa-saṃlagnāṣṭa-vajrālaṅkṛta-caturasraṃ koṇa-catuṣṭaya-sahitaṃ bhū-vilambam iti pāṭho vā || KrdC_7.33 ||",
  "GR14krdipc_u:4390": "______________________________",
  "GR14krdipc_u:4391": "yantre pūjā-prakāram āha-",
  "GR14krdipc_u:4392": "pīṭhaṃ pūrvavad abhyarcya mūrti-saṅkalpya pauraṣīm |",
  "GR14krdipc_u:4393": "tatrāvāhyācyutaṃ bhaktyā sakalīkṛtya pūjayet // Krd_7.34 //",
  "GR14krdipc_u:4394": "pūrvavad daśākṣaravat gurvāpīṭha-pūjāntam abhyarcya tatra pauruṣīṃ puruṣākṛtiṃ mūrtiṃ pārameśvarīṃ vicintya tatra mūrtāv acyutam āvāhya sakalīkṛtya bhaktyā pūjayet |",
  "GR14krdipc_u:4395_0": "suṣumṇā pravāha-nāḍyā puṣpa-yuktam uttāna-pāṇī-hṛdaya-stha-mūrtes tejaḥ saṃyojya",
  "GR14krdipc_u:4395_1": "tejo devatā brahma-randhreṇa deva-śarīra-gataṃ vicintya sva-sva-mudrayā bāhye saṃsthāpya",
  "GR14krdipc_u:4395_2": "sannidhāpya saṇniruddhyāvaguṇṭhya devatāṅge ṣaḍ-aṅga-nyāsaṃ kṛtvā ṣoḍaśopacāraiḥ",
  "GR14krdipc_u:4395_3": "sampūjayed ity arthaḥ || KrdC_7.34 ||",
  "GR14krdipc_u:4396": "______________________________",
  "GR14krdipc_u:4397": "āsanādi bhūṣaṇāntaṃ punar nyāsa-kramāt yajet |",
  "GR14krdipc_u:4398": "sṛṣṭi-sthitī ṣaḍ-aṅgaṃ ca kirīṭaṃ kuṇḍala-dvayam // Krd_7.35 //",
  "GR14krdipc_u:4399": "cakra-śaṅkha-gadā-padma-mālā-śrīvatsa-kaustubhān |",
  "GR14krdipc_u:4400": "gandhākṣata-prasūnaiś ca mūlenābhyarcya pūrvavat // Krd_7.36 //",
  "GR14krdipc_u:4401": "āsanādi vibhūṣāntaṃ yathā syād evaṃ pūjayet āsanam ārabhya bhūṣāntair upacāraiḥ pūjayed ity arthaḥ |",
  "GR14krdipc_u:4402": "punar nyāsa-kramāt sṛṣṭy-ādīn yajet |",
  "GR14krdipc_u:4403": "prathamaṃ sṛṣṭy-ādīnāṃ nyāsaṃ vidhāya tatas tān pūjayet |",
  "GR14krdipc_u:4404": "athavā nyāsa-kramād yathā teṣāṃ nyāsaḥ kṛtas tena krameṇety arthaḥ |",
  "GR14krdipc_u:4405": "gandhākṣateti |",
  "GR14krdipc_u:4406": "akṣatā yavā gandhākṣata-puṣpaiś ca pūrvavat mūla-mantreṇa kṛṣṇaṃ pūjayitvā saptāvṛtīḥ sampūjayed ity arthaḥ || KrdC_7.36 ||",
  "GR14krdipc_u:4407": "______________________________",
  "GR14krdipc_u:4408": "āvaraṇāny āha-",
  "GR14krdipc_u:4409": "ādau vahni-pura-dvandva-koṇeṣv aṅgāni pūjayet |",
  "GR14krdipc_u:4410": "sahṛc-chiraḥ śikhā-varma-netram astram iti kramāt // Krd_7.37 //",
  "GR14krdipc_u:4411": "prathamaṃ vahni-pura-yugala-sambandhi-ṣaṭ-koṇeṣu āgneya-koṇam ārabhya ṣaḍ-aṅgāni pūjayed ity arthaḥ |",
  "GR14krdipc_u:4412": "aṅgāny āha-sahṛd iti |",
  "GR14krdipc_u:4413": "saha-hṛd āvartata iti sahṛt hṛdayaṃ śiraḥ śikhā-varma-kavacaṃ netram astraṃ ceti prathamāvaraṇam || KrdC_7.37 ||",
  "GR14krdipc_u:4414": "______________________________",
  "GR14krdipc_u:4415": "dvitīyāvaraṇam āha vāsudeva iti-",
  "GR14krdipc_u:4416": "vāsudevaḥ saṅkarṣaṇaḥ pradymnaś cāniruddhakaḥ |",
  "GR14krdipc_u:4417": "agny-ādi-dala-mūleṣu śāntiḥ śrīś ca sarasvatī // Krd_7.38 //",
  "GR14krdipc_u:4418": "ratiś ca dig-daleṣv arcyās tato 'ṣtau mahiṣīr yajet |",
  "GR14krdipc_u:4419": "rukmiṇy-ādyā dakṣa-savye kramāt patrāgrakeṣu ca // Krd_7.39 //",
  "GR14krdipc_u:4420": "agny-ādi-koṇa-dala-mūleṣu keśara-sthāneṣu vāsudevādayaḥ pūjyās tathaiva pūrvādi-catur-dikṣu dala-mūleṣu śānty-ādayaḥ pūjyā ity arthaḥ |",
  "GR14krdipc_u:4421": "tṛtīyāvaraṇam āha-tato 'ṣṭāv iti |",
  "GR14krdipc_u:4422": "tad-anantaram aṣṭau mahiṣyaḥ pūjyā ity arthaḥ |",
  "GR14krdipc_u:4423": "tā hi rukmiṇy-ādyā iti |",
  "GR14krdipc_u:4424": "pūjā-sthānam āha-dakṣa-savye iti |",
  "GR14krdipc_u:4425": "parameśvarasya dakṣiṇa-bhāge catasraḥ vāma-bhāge catasraḥ krameṇa pūjyā ity arthaḥ || KrdC_7.38-39 ||",
  "GR14krdipc_u:4426": "______________________________",
  "GR14krdipc_u:4427": "caturthāvaraṇam āha-tata iti |",
  "GR14krdipc_u:4428": "tataḥ ṣoḍaśa-sāhasraṃ sakṛd evārcayet priyāḥ |",
  "GR14krdipc_u:4429": "indranīla-mukundādyān makarānaṅga-kacchapān // Krd_7.40 //",
  "GR14krdipc_u:4430": "padma-śaṅkhādikāṃś cāpi nidhīn aṣṭau kramād yajet |",
  "GR14krdipc_u:4431": "tad bahiś cendra-vajrād ye āvṛtī samprapūjayet // Krd_7.41 //",
  "GR14krdipc_u:4432": "pūrvādi-dalāgreṣu ṣoḍaśa-sahasraṃ priyāḥ deva-patnīḥ sakṛd eva eka-krameṇaivārcayet |",
  "GR14krdipc_u:4433": "pañcamam āvaraṇam āha-indranīlādyān aṣṭau nidhīn pūrvādi-krameṇa pūjayet |",
  "GR14krdipc_u:4434": "atrendrādi-śabdānantaraṃ pratyekaṃ caturthy-antaṃ nidhi-padaṃ deyam |",
  "GR14krdipc_u:4435": "prayogaś ca-oṃ indra-nidhaye namaḥ ity ādiḥ |",
  "GR14krdipc_u:4436": "ṣaṣṭha-saptamāvaraṇa-dvayam āha-tad bahir iti |",
  "GR14krdipc_u:4437": "tad-bāhye indrādikaṃ vajrādikaṃ ca pūjayet || KrdC_7.40-41 ||",
  "GR14krdipc_u:4438": "______________________________",
  "GR14krdipc_u:4439": "āvaraṇāni sandarśya naivedyaṃ darśayati-",
  "GR14krdipc_u:4440": "iti saptāvṛtti-vṛtam abhyarcyācyutam ādarāt |",
  "GR14krdipc_u:4441": "prīṇayed dadhi-khaṇḍājya-miśreṇa tu payo 'ndhasā // Krd_7.42 //",
  "GR14krdipc_u:4442": "ity anena prakāreṇa saptāvaraṇa-veṣṭitaṃ kṛṣṇam ādara-pūrvakaṃ sampūjya dadhi-śarkarā-ghṛta-sahitena pāyasena prīṇayed ity arthaḥ || KrdC_7.42 ||",
  "GR14krdipc_u:4443": "______________________________",
  "GR14krdipc_u:4444": "rājopacāraṃ dattvātha stutvā natvā ca keśavam |",
  "GR14krdipc_u:4445": "udvāsayet sva-hṛdaye parivāra-gaṇaiḥ saha // Krd_7.43 //",
  "GR14krdipc_u:4446": "chatra-cāmarādīni dattvā athānantaraṃ stavaṃ kṛtvā aṣṭāṅga-pañcāṅgānyatareṇa praṇamya parivāra-gaṇaiḥ saha keśavaṃ hṛdaye udvāsayet uttolya sthāpayet || KrdC_7.43 ||",
  "GR14krdipc_u:4447": "______________________________",
  "GR14krdipc_u:4448": "nyastvātmānaṃ samabhyarcya tan-mayaḥ prajapen manum |",
  "GR14krdipc_u:4449": "ratnābhiṣeka-dhyānejyā-viṃśaty-arṇāśriteritā // Krd_7.44 //",
  "GR14krdipc_u:4450": "japa-homārcanair dhyānair yo 'muṃ prabhajate manum |",
  "GR14krdipc_u:4451": "tad veśma pūryate ratnaiḥ svarṇa-dhānyair anāratam // Krd_7.45 //",
  "GR14krdipc_u:4452": "nyastvā pūjā pūrvoktaṃ sṛṣṭy-ādi-nyāsaṃ kṛtvā ātma-pūjāṃ vidhāya tan-mayaḥ pūjya-deva-svarūpo bhūtvā pūjāṅga-mantraṃ japet |",
  "GR14krdipc_u:4453": "parkṛtam upasaṃharati-ratneti |",
  "GR14krdipc_u:4454": "dhyānaṃ ca ijyā ca pūjā ca ity arthaḥ |",
  "GR14krdipc_u:4455": "tathā ca yasyāṃ pūjāyāṃ kṛṣṇasya ratnābhiṣeka-dhyānaṃ tatra kṛṣṇasya viṃśaty-akṣaroktā pūjeyam uktā |",
  "GR14krdipc_u:4456": "phalaṃ darśayati-japeti |",
  "GR14krdipc_u:4457": "japādibhir yo amuṃ mantraṃ sevate tasya gṛhaṃ padma-rāgādibhiḥ ratnaiḥ kāñcanair dhānyaiś cānāratam anavarataṃ pūryate || KrdC_7.44-45 ||",
  "GR14krdipc_u:4458": "______________________________",
  "GR14krdipc_u:4459": "pṛthvī pṛthvī kare tasya savasasy akulākulā |",
  "GR14krdipc_u:4460": "putrair mitraiḥ susampannaḥ prayāty ante parāṃ gatim // Krd_7.46 //",
  "GR14krdipc_u:4461": "______________________________",
  "GR14krdipc_u:4462": "prayogaṃ darśayati-",
  "GR14krdipc_u:4463": "vahnāv abhyarcya govindaṃ śukla-puṣpaiḥ sa-taṇḍulaiḥ |",
  "GR14krdipc_u:4464": "ājyāktair ayutaṃ hutvā bhasma tan-mūrdhni dhārayet |",
  "GR14krdipc_u:4465": "tasyānnādi-samṛddhiḥ syāt tad-vaśe sarva-yoṣitaḥ // Krd_7.47 //",
  "GR14krdipc_u:4466_0": "yathokta-prakāreṇāgnim ādhāya tatra yathokta-prakāreṇa govindaṃ sampūjya ghṛtāktais",
  "GR14krdipc_u:4466_1": "taṇḍula-sahitaiḥ śukla-puṣpair daśa-sahasrāṇi hutvā homāgni-bhasma yaḥ pumān mūrdhani",
  "GR14krdipc_u:4466_2": "dhārayet tasya nānā-samṛddhiḥ sampattir bhavati sarvāś ca striyas tad-āyattā bhavanti || KrdC_7.47 ||",
  "GR14krdipc_u:4467": "______________________________",
  "GR14krdipc_u:4468": "prayogāntaram āha-",
  "GR14krdipc_u:4469": "ājyair lakṣaṃ huned rakta-padmair vā madhurāplutaiḥ |",
  "GR14krdipc_u:4470": "śriyā tasyaindram aiśvaryaṃ tṛṇaleśāyate dhruvam // Krd_7.48 //",
  "GR14krdipc_u:4471_0": "ghṛtaiḥ kevalaiḥ ghṛta-madhu-śarkarāyutaiḥ rakta-padmair vā yo lakṣaṃ juhoti tasya",
  "GR14krdipc_u:4471_1": "sādhakasya śriyā lakṣmyā kṛtvā indra-sambandhi aiśvaryaṃ tṛṇa-samānaṃ bhavati dhruvam",
  "GR14krdipc_u:4471_2": "utprekṣāyām || KrdC_7.48 ||",
  "GR14krdipc_u:4472": "______________________________",
  "GR14krdipc_u:4473": "prayogāntaram āha-",
  "GR14krdipc_u:4474": "śuklādi-vastra-lābhāya śuklādi-kusumair hunet |",
  "GR14krdipc_u:4475": "trimadhvaktair daśa-śatam ājyāktair vāṣṭa-saṃyutam // Krd_7.49 //",
  "GR14krdipc_u:4476": "śuklādi-vastra-prāpty-arthaṃ ghṛta-madhu-śarkarā-sahitaiḥ śukla-puṣpaiḥ ghṛāktair vā aṣṭadhika-daśa-śataṃ juhuyāt || KrdC_7.49 ||",
  "GR14krdipc_u:4477": "______________________________",
  "GR14krdipc_u:4478": "prayogāntaram āha-",
  "GR14krdipc_u:4479": "kṣaudra-siktaiḥ sitaiḥ puṣpair aṣṭottara-sahasrakam |",
  "GR14krdipc_u:4480": "hunen nityaṃ sa ṣaḍ-māsān purodhā nṛpater bhavet // Krd_7.50 //",
  "GR14krdipc_u:4481": "madhu-miśritaiḥ śukla-puṣpair aṣṭādhika-sahasraṃ pratyahaṃ yo juhuyāt sa ṣaṭke atīte rājñaḥ purohito bhavati || KrdC_7.50 ||",
  "GR14krdipc_u:4482": "______________________________",
  "GR14krdipc_u:4483": "daśāṣṭādaśa-varṇoktaṃ japa-dhyāna-hutādikam |",
  "GR14krdipc_u:4484": "vidadhyāt karma cānena tābhyām apy atra kīrtitam // Krd_7.51 //",
  "GR14krdipc_u:4485": "daśāṣṭādaśākṣarayor uktaṃ japa-dhyāna-homādikam anena mantreṇa kuryāt |",
  "GR14krdipc_u:4486": "atra mantre kathitaṃ prayogādikaṃ tābhyāṃ ca kuryāt || KrdC_7.51 ||",
  "GR14krdipc_u:4487": "______________________________",
  "GR14krdipc_u:4488": "mantrāntaram āha-",
  "GR14krdipc_u:4489": "śrī-śakti-smara-kṛṣṇāya govindāya śiro manuḥ |",
  "GR14krdipc_u:4490": "ravy-arṇo brahma-gāyatrī-kṛṣṇa-rṣy-ādir athāsya tu // Krd_7.52 //",
  "GR14krdipc_u:4491_0": "śrī-bījaṃ śakti-bījaṃ smaraḥ kāma-bījaṃ kṛṣṇāya govindāyeti svarūpaṃ śiraḥ svāheti",
  "GR14krdipc_u:4491_1": "svarūpaṃ ravyārṇo mantraḥ ṛṣir ādau yeṣāṃ te ṛṣy-ādayo brahma-gāyatrī-kṛṣṇā ṛṣy-ādaya ity arthaḥ |",
  "GR14krdipc_u:4492": "asya brahmā ṛṣiḥ gāyatrī-cchandaḥ kṛṣṇo devatā ity arthaḥ |",
  "GR14krdipc_u:4493": "bīja-śaktyādi-pūrvavat || KrdC_7.52 ||",
  "GR14krdipc_u:4494": "______________________________",
  "GR14krdipc_u:4495": "bījais triveda-yugmārṇair aṅga-ṣaṭkam ihoditam |",
  "GR14krdipc_u:4496": "viṃśaty-arṇodita-japa-dhyāna-homārcana-kriyāḥ |",
  "GR14krdipc_u:4497": "mantro 'yaṃ sakalaiśvarya-kāṅkṣibhiḥ sevyatāmbudhaiḥ // Krd_7.53 //",
  "GR14krdipc_u:4498": "iha mantre aṅga-ṣaṭkaṃ ṣaḍ-aṅgaṃ kathitaṃ kais tribhir bījair aṅga-trayaṃ tathā triveda-yugmārṇaiḥ tribhiś caturbhir dvābhyāṃ cāparāṅga-trayam iti |",
  "GR14krdipc_u:4499": "viṃśeti |",
  "GR14krdipc_u:4500": "ayaṃ mantraḥ viṃśaty-akṣara-mantrokta-japa-dhyāna-homa-pūjā-sahitaḥ sakalaiśvarya-kāmaiḥ paṇḍitair upāsyatām || KrdC_7.53 ||",
  "GR14krdipc_u:4501": "______________________________",
  "GR14krdipc_u:4502": "mantrāntaram āha-",
  "GR14krdipc_u:4503": "śrī-śakti-kāma-pūrvo 'ṅgajanma-śakti-ramāntakaḥ |",
  "GR14krdipc_u:4504": "daśākṣaraḥ sarāvādau syāc cec chakti-ramā-yutaḥ |",
  "GR14krdipc_u:4505": "mantrau vikṛtir avyarṇāvācakrādy-aṅgināv imau // Krd_7.54 //",
  "GR14krdipc_u:4506": "śrī-bījaṃ bhuvaneśvarī-bījaṃ kāma-bījaṃ ca |",
  "GR14krdipc_u:4507": "ete pūrve yasya daśākṣarasya tathāṅga-janma kāma-bījaṃ śaktir bhuvaneśvarī-bījaṃ ramā-śrī-bījam-ete ante yasya daśākṣarasya |",
  "GR14krdipc_u:4508_0": "evaṃ bhūtādy-anta-viśiṣṭo daśākṣaro ṣoḍaśākṣara-mantor bhavati tathā sa eva daśākṣaro",
  "GR14krdipc_u:4508_1": "mantraḥ ādau śakti-ramā-yutaḥ bhuvaneśvarī-śrī-bīja-sahitaś cet tadā dvādaśākṣara-mantro bhavati |",
  "GR14krdipc_u:4509": "evaṃ ca sati imau vikṛtir avyārṇau ṣoḍaśākṣara-dvādaśākṣarau mantrau ācakrādy-aṅginau daśākṣaroktāni ācakrādy-aṅgāni yayos tādṛśau jñeyau || KrdC_7.54 ||",
  "GR14krdipc_u:4510": "______________________________",
  "GR14krdipc_u:4511": "viṃśaty-arṇokta-yajana-vidhau dhyāyed athācyutam |",
  "GR14krdipc_u:4512": "varadābhaya-hastābhyāṃ śliṣyantaṃ svāṅkage priye |",
  "GR14krdipc_u:4513": "padmotpala-kare tābhyāṃ śliṣṭaṃ cakra-darojjvalam // Krd_7.55 //",
  "GR14krdipc_u:4514": "viṃśaty-akṣara-kathita-pūjā-prakārāv etau athānantaram acyutaṃ cintayet |",
  "GR14krdipc_u:4515": "kīdṛśaṃ ? svāṅkage sva-kroḍa-sthite priye lakṣmī-sarasvatyau |",
  "GR14krdipc_u:4516": "yad vā, rukmiṇī-satyabhāme śliṣyantam āliṅgantam |",
  "GR14krdipc_u:4517": "kābhyām ? varadābhaya-hastābhyāṃ varaṃ dadātīti varadaḥ |",
  "GR14krdipc_u:4518": "na vidyate bhayaṃ yasmāt sa varadābhayau ca tau hastau ceti varadābhaya-hastau tābhyām ity arthaḥ |",
  "GR14krdipc_u:4519": "priye kīdṛśe ? padmaṃ sāmānya-paṅkajam utpalaṃ nīla-padmaṃ te karayor yayos te tādṛg-vidhe |",
  "GR14krdipc_u:4520": "punaḥ kīdṛśaṃ ? tābhyāṃ priyābhyāṃ śliṣṭam āliṅgitam |",
  "GR14krdipc_u:4521": "punaḥ kīdṛśaṃ ? śaṅkha-cakrābhyām ujjvalam || KrdC_7.55 ||",
  "GR14krdipc_u:4522": "______________________________",
  "GR14krdipc_u:4523": "puraścaraṇa-japādikam āha-",
  "GR14krdipc_u:4524": "daśa-lakṣaṃ japed ājyais tāvat-sahasra-homataḥ |",
  "GR14krdipc_u:4525": "siddhāv imau manū sarva-sampat-saubhāgyadau nṛṇām // Krd_7.56 //",
  "GR14krdipc_u:4526": "daśa-lakṣa-saṅkhyaṃ japed ājyair ghṛtais tāvat-sahasra-homato daśa-sahasra-homataḥ siddhau imau mantrau manuṣyāṇāṃ sarvaiśvarya-sarva-jana-priya-pradau bhavataḥ || KrdC_7.56 ||",
  "GR14krdipc_u:4527": "______________________________",
  "GR14krdipc_u:4528": "idānīṃ krameṇa mantram uddharati-",
  "GR14krdipc_u:4529": "māra-śakti-ramā-pūrvaḥ śakti-śrī-māra-pūrvakaḥ |",
  "GR14krdipc_u:4530": "śrī-śakti-māra-pūrvaś ca daśārṇo manavas trayaḥ // Krd_7.57 //",
  "GR14krdipc_u:4531": "annādyaḥ kāma-bhuvaneśvarī-śrī-bīja-pūrvā daśākṣaraḥ bhuvaneśvarī śrīr māraḥ pūrvo yasyeti dvitīyaḥ śrī- bhuvaneśvarī-kāma-bīja-pūrvo daśākṣara iti tṛtīyaḥ ||",
  "GR14krdipc_u:4532": "______________________________",
  "GR14krdipc_u:4533": "eteṣāṃ manu-varyāṇām aṅga-rṣyādi-daśārṇavat |",
  "GR14krdipc_u:4534": "śaṅkha-cakra-dhanur-bāṇa-pāśāṅkuśa-dharo 'ruṇaḥ |",
  "GR14krdipc_u:4535": "veṇuṃ dhaman dhṛtaṃ dorbhyāṃ kṛṣṇo dhyeyo divākare // Krd_7.58 //",
  "GR14krdipc_u:4536": "ādye manau dhyānam evaṃ dvitīye viṃśad-arṇavat |",
  "GR14krdipc_u:4537": "daśārṇavat tṛtīye 'ṅga-dik-pālādyaiḥ samarcanā // Krd_7.59 //",
  "GR14krdipc_u:4538": "pañca-lakṣaṃ japet tāvad ayutaṃ pāyasair hunet |",
  "GR14krdipc_u:4539": "tataḥ sidhyanti manavo nṛṇāṃ sampatti-kānti-dāḥ // Krd_7.60 //",
  "GR14krdipc_u:4540": "eteṣām ity ādi sugamam | divākare sūrya-maṇḍale || KrdC_7.58-60 ||",
  "GR14krdipc_u:4541": "______________________________",
  "GR14krdipc_u:4542": "spaṣṭaṃ mantrāntaram uddharati-",
  "GR14krdipc_u:4543": "aṣṭādaśārṇo bhārānto manuḥ suta-dhana-pradaḥ |",
  "GR14krdipc_u:4544": "ṛṣy-ādy-aṣṭādaśārṇoktaṃ mārārūḍha-svaraiḥ kramāt |",
  "GR14krdipc_u:4545": "aṅgāny asya manor aṅga dikpālādyaiḥ samarcanā // Krd_7.61 //",
  "GR14krdipc_u:4546_0": "kāma-bījāntaḥ pūrvoktāṣṭādaśākṣara-mantraḥ suta-dhana-pradaḥ mārārūḍhair napuṃsaka-rahita-kāma-bīja-sahitaiḥ",
  "GR14krdipc_u:4546_1": "dīrgha-svara-ṣaṭkaiḥ krāṃ krīm ity ādi ṣaṭkaiḥ kramād asya manoḥ ṣaḍ-aṅgāni || KrdC_7.61 ||",
  "GR14krdipc_u:4547": "______________________________",
  "GR14krdipc_u:4548": "dhyānam āha-",
  "GR14krdipc_u:4549": "pāṇau pāyasa-pakvam āhita-rasaṃ bibhran mudā dakṣiṇe",
  "GR14krdipc_u:4550": "savye śārada-candra-maṇḍala-nibhaṃ haiyaṅgavīnaṃ dadhat |",
  "GR14krdipc_u:4551": "kaṇṭhe kalpita-puṇḍarīka-nakharam umaty uddāma-dīptiṃ vahan",
  "GR14krdipc_u:4552": "devo divya-digambaro diśatu vaḥ saukhyaṃ yaśodā-śiśuḥ // Krd_7.62 //",
  "GR14krdipc_u:4553": "pāṇau pāyasa-pakvaṃ supakvaṃ pāyasaṃ susvādv ity arthaḥ |",
  "GR14krdipc_u:4554": "atyuddāma-dīptim atyudbhaṭa-kānti |",
  "GR14krdipc_u:4555": "divya iti divyaś cāsau digambaraś ceti samāsaḥ |",
  "GR14krdipc_u:4556": "divya-deva-svarūpa iti || KrdC_7.62 ||",
  "GR14krdipc_u:4557": "______________________________",
  "GR14krdipc_u:4558": "dinaśo 'bhyarcya govindaṃ dvātriṃśal-lakṣamānataḥ |",
  "GR14krdipc_u:4559": "japtvā daśāṃśaṃ juhuyāt sitājyena payo 'ndhasā // Krd_7.63 //",
  "GR14krdipc_u:4560": "sitājyena payo 'ndhasāśarkarā-ghṛta-sahitena paramānnena || KrdC_7.63 ||",
  "GR14krdipc_u:4561": "______________________________",
  "GR14krdipc_u:4562": "padmasthaṃ devam abhyarcya tarpayet tan-mukhāmbuje |",
  "GR14krdipc_u:4563": "kṣīreṇa kadalī-pakvair dadhnā haiyaṅgavena ca // Krd_7.64 //",
  "GR14krdipc_u:4564": "sutārthī tarpayed evaṃ vatsarāl labhate sutam |",
  "GR14krdipc_u:4565": "yad yad icchati tat sarvaṃ tarpaṇād eva siddhyati // Krd_7.65 //",
  "GR14krdipc_u:4566": "kṣīreṇety ādinā tarpaṇaṃ yad uktaṃ taj-jalenaiva kṣīrādi-dravya-buddhyā kāryam || KrdC_7.64-65 ||",
  "GR14krdipc_u:4567": "______________________________",
  "GR14krdipc_u:4568": "mantrāntaram uddharati-",
  "GR14krdipc_u:4569": "vāg-bhavaṃ māra-bījaṃ ca kṛṣṇāya bhuvaneśvarī |",
  "GR14krdipc_u:4570": "govindāya ramā gopījanavallabha-ṅe-śiraḥ // Krd_7.66 //",
  "GR14krdipc_u:4571_0": "vāg-bhavam aim iti bījaṃ māra-bījaṃ klīṃ kṛṣṇāyeti svarūpaṃ bhuvaneśvarī-bījaṃ hrīṃ",
  "GR14krdipc_u:4571_1": "govindāyeti svarūpaṃ ramā-śrī-bījaṃ gopī-jana-vallabha iti svarūpaṃ ṅe caturthy-eka-vacanaṃ",
  "GR14krdipc_u:4571_2": "śiraḥ svāhā śuklaḥ śa-kāraś caturdaśa-svarūpeṇopeta au-kāra-sahitaḥ śukra iti pāṭhe",
  "GR14krdipc_u:4571_3": "dantya-sa-kāraḥ saṃ śukrātmane nama iti |",
  "GR14krdipc_u:4572": "nyāsa-vidhānāt sargī visarga-sahitaḥ |",
  "GR14krdipc_u:4573": "tad-ūrdhvata iti tasya ūrdhvaṃ tasya ekaviṃśaty-akṣarasya ūrdhvataḥ prathama-bījam etad iti rudradharaḥ || KrdC_7.66 ||",
  "GR14krdipc_u:4574": "______________________________",
  "GR14krdipc_u:4575": "caturdaśasv aropetaḥ śuklaḥ sargī tad-ūrdhvataḥ |",
  "GR14krdipc_u:4576": "dvāviṃśaty-akṣaro mantro vāg-īśatvasya sādhakaḥ // Krd_7.67 //",
  "GR14krdipc_u:4577_0": "vāg-bhavam aim iti bījaṃ māra-bījaṃ klīṃ kṛṣṇāyeti svarūpaṃ bhuvaneśvarī-bījaṃ hrīṃ",
  "GR14krdipc_u:4577_1": "govindāyeti svarūpaṃ ramā-bījaṃ gopī-jana-vallabha iti svarūpaṃ ṅe caturthy-eka-vacanaṃ",
  "GR14krdipc_u:4577_2": "śiraḥ svāhā śuklaḥ śa-kāraś caturdaśa-svareṇopeta au-kāra-sahitaḥ śukra iti pāṭhe",
  "GR14krdipc_u:4577_3": "dantya-sa-kāraḥ saṃ śukrātmane nama iti |",
  "GR14krdipc_u:4578": "nyāsa-vidhānāt sargī visarga-sahitaḥ tad ūrdhvata iti tasya ūrdhvaṃ tasya ekaviṃśaty-akṣarasya ūrdhvataḥ prathama-bījam etad iti rudradharaḥ |",
  "GR14krdipc_u:4579": "tad-ūrdhvataḥ-svāhā-kārordhvataḥ iti laghu-dīpikākāraḥ |",
  "GR14krdipc_u:4580": "anena bījena saha dvāviṃśaty-akṣaro mantro bhavati |",
  "GR14krdipc_u:4581": "kīdṛśo 'yam ? vacaneśvaratva-dātā || KrdC_7.66-67 ||",
  "GR14krdipc_u:4582": "______________________________",
  "GR14krdipc_u:4583": "aṣṭādaśārṇavat sarvaṃ aṅga-rṣy-ādikam asya tu |",
  "GR14krdipc_u:4584": "pūjā ca viṃśaty-arṇoktā pratipattis tu kathyate // Krd_7.68 //",
  "GR14krdipc_u:4585": "asya ṛṣi-cchandodhiṣṭātṛ-devatā-bīja-śakty-aṅgāni sarvāṇi aṣṭādaśārṇavat yathāṣṭādaśākṣara-mantre tathātrāpīty arthaḥ |",
  "GR14krdipc_u:4586": "pūjā punaḥ viṃśaty-akṣara-kathitā boddhavyā pratipattir dhyānaṃ kathyate punaḥ || KrdC_7.68 ||",
  "GR14krdipc_u:4587": "______________________________",
  "GR14krdipc_u:4588": "vāmordhva-haste dadhataṃ vidyā-sarvasva-pustakam |",
  "GR14krdipc_u:4589": "akṣamālāṃ ca dakṣordhve sphāṭikīṃ mātṛkā-mayīm // Krd_7.69 //",
  "GR14krdipc_u:4590": "śabda-brahma-mayaṃ veṇum adhaḥ-pāṇi-dvayeritam |",
  "GR14krdipc_u:4591": "gāyantaṃ pīta-vasanaṃ śyāmalaṃ komala-cchavim // Krd_7.70 //",
  "GR14krdipc_u:4592": "barhi-varha-kṛtottaṃsaṃ sarvajñaṃ sarva-vedibhiḥ |",
  "GR14krdipc_u:4593": "upāsitaṃ muni-gaṇair upatiṣṭhed dhariṃ sadā // Krd_7.71 //",
  "GR14krdipc_u:4594": "śloka-trayeṇātrādi-kulakam |",
  "GR14krdipc_u:4595": "harim upatiṣṭhet dhyāyet |",
  "GR14krdipc_u:4596": "vāmordhva-haste vidyā-sarvasva-pustakaṃ vedānta-pustakaṃ dhārayantaṃ dakṣordhve pañcāśat-saṅkhya-mātṛkākṣara-samitāṃ pañāśat-sphaṭika-baddhām akṣa-mālāṃ dhārayantam |",
  "GR14krdipc_u:4597": "punaḥ kīdṛśaṃ ?",
  "GR14krdipc_u:4598": "adhaḥ sthita-kara-dvayena īritaṃ vāditaṃ śabda-brahma-mayaṃ śabda-brahma-svarūpaṃ veṇu-randhraṃ dadhānam |",
  "GR14krdipc_u:4599": "punaḥ kīdṛśaṃ ? veṇunaiva gāyantam |",
  "GR14krdipc_u:4600": "punaḥ kīdṛśaṃ ? pīta-vastre yasya taṃ śyāma-varṇaṃ ca |",
  "GR14krdipc_u:4601": "punaḥ kīdṛśaṃ ? komalā manoharā chavir yasya sa tathā tam |",
  "GR14krdipc_u:4602": "punaḥ kīdṛśaṃ ? barhī mayūras tasya barhaṃ picchaṃ tena kṛta uttaṃsaḥ śirobhūṣaṇaṃ yena tam |",
  "GR14krdipc_u:4603": "punaḥ kīdṛśaṃ ? sarva-sākṣiṇaṃ |",
  "GR14krdipc_u:4604": "punaḥ kīdṛśaṃ ? sarvadā upāsitaṃ",
  "GR14krdipc_u:4605": "sevitam | kaiḥ ? sarva-vedibhiḥ atītānāgatajñaiḥ muni-gaṇaiḥ sanakādibhiḥ || KrdC_7.69-71 ||",
  "GR14krdipc_u:4606": "______________________________",
  "GR14krdipc_u:4607": "puraścaraṇam āha-",
  "GR14krdipc_u:4608": "dhyātvaivaṃ pramadā-veśa-vilāsaṃ bhuvaneśvaram |",
  "GR14krdipc_u:4609": "caturlakṣaṃ japen mantram imaṃ mantrī susaṃyataḥ // Krd_7.72 //",
  "GR14krdipc_u:4610": "evaṃ pūrvoktaṃ bhuvaneśvaraṃ śrī-kṛṣṇaṃ pramadā strī tasyā veśaḥ saṃsthāna-viśeṣaḥ |",
  "GR14krdipc_u:4611": "tasya vilāsa āhlādo yasya taṃ pramadā-rūpa-dhāriṇam ity arthaḥ |",
  "GR14krdipc_u:4612": "yad vā,",
  "GR14krdipc_u:4613": "strī-rūpa-dharaṃ strī-vilāsaṃ ca dhyātvā imaṃ mantraṃ lakṣa-catuṣṭayaṃ japet susaṃyataḥ san pūrvokta-puraścaraṇavān || KrdC_7.72 ||",
  "GR14krdipc_u:4614": "______________________________",
  "GR14krdipc_u:4615": "homam āha-",
  "GR14krdipc_u:4616": "palāśa-puṣpaiḥ svādvaktaiś catvāriṃśat sahasrakam |",
  "GR14krdipc_u:4617": "juhyāt karmaṇānena manuḥ siddho bhaved dhruvam // Krd_7.73 //",
  "GR14krdipc_u:4618": "ghṛta-madhu-śarkarānvitaiḥ palāśa-puṣpaiś catvāriṃśat-sahasrakaṃ juhuyāt |",
  "GR14krdipc_u:4619": "anena vidhinā avaśyaṃ mantraḥ sidhyati || KrdC_7.73 ||",
  "GR14krdipc_u:4620": "______________________________",
  "GR14krdipc_u:4621": "phalaṃ darśayati-",
  "GR14krdipc_u:4622": "yo 'smin niṣṇāta-dhīr mantrī vartate vaktra-gahvaram |",
  "GR14krdipc_u:4623": "gadya-padya-mayī vāṇī tasya gaṅgā-pravāhavat // Krd_7.74 //",
  "GR14krdipc_u:4624_0": "yo mantrī asmin mantre niṣṇāta-dhīr datta-matir vartate tasya sādhakasya vaktra-gahvarāt",
  "GR14krdipc_u:4624_1": "mukha-madhyato gadya-padya-mayī vāṇī pravartate gaṅgā-pravāhavat viśuddhānavara-tattvena",
  "GR14krdipc_u:4624_2": "gaṅgā-pravāheṇopamā || KrdC_7.74 ||",
  "GR14krdipc_u:4625": "______________________________",
  "GR14krdipc_u:4626": "sarva-vedeṣu śāstreṣu saṅgīteṣu ca paṇḍitaḥ |",
  "GR14krdipc_u:4627": "saṃvittiṃ paramāṃ labdhvā cānte bhūyāt paraṃ padam // Krd_7.75 //",
  "GR14krdipc_u:4628": "sarveṣu ṛg-vedādiṣu śāstreṣu vedānteṣu paṇḍito viveka-buddhi-yuktaḥ san saṃvittim utkṛṣṭa-jñānaṃ prāpya ante dehāvasāne viṣṇu-lokaṃ prāpnoti || KrdC_7.75 ||",
  "GR14krdipc_u:4629": "______________________________",
  "GR14krdipc_u:4630": "mantrāntaram āha-",
  "GR14krdipc_u:4631": "tāraṃ hṛd bhagavān ṅe 'nto nanda-putra-padaṃ tathā |",
  "GR14krdipc_u:4632": "anandānte vapuṣe 'sthy-agnim āyānte daśa-varṇakaḥ // Krd_7.76 //",
  "GR14krdipc_u:4633": "aṣṭāviṃśaty akṣaro 'yaṃ bruve dvātriṃśad-akṣaram |",
  "GR14krdipc_u:4634": "nanda-putra-pada ṅe 'ntaṃ śyāmalāṅgaṃ padaṃ tathā |",
  "GR14krdipc_u:4635": "ṅe 'ntā bāla-vapuḥ kṛṣṇa-govindā daśa-varṇakaḥ // Krd_7.77 //",
  "GR14krdipc_u:4636_0": "tāraṃ praṇavaḥ hṛt namaḥ ṅe 'ntaś caturthy-anto bhagavān bhagavata iti svarūpaṃ nanda-putraṃ",
  "GR14krdipc_u:4636_1": "tathā ṅe 'ntaṃ caturthy-antaṃ nanda-putrāyeti padānte ānanda iti śabda-śeṣe vapuṣe iti svarūpam |",
  "GR14krdipc_u:4637": "asthi śa-kāraḥ agnī rephaḥ māyā dīrgha-ī-kāraḥ tathā ca śrī-bījam asyānte daśārṇakaḥ daśākṣara-mantraḥ etenāyaṃ mantraḥ aṣṭāviṃśaty-akṣaro bhavati |",
  "GR14krdipc_u:4638": "adhunā dvātriṃśa-mantram uddharati-nandeti |",
  "GR14krdipc_u:4639": "nanda-putra-padaṃ caturthy-antaṃ śyāmalāṅgaṃ padam api caturthy-antaṃ bāla-vapuḥ kṛṣṇa-govinda-śabdāś ca pratyekaṃ caturthy-antāḥ |",
  "GR14krdipc_u:4640": "anantaraṃ pūrvokta-daśākṣara-mantraḥ |",
  "GR14krdipc_u:4641": "etena dvātriṃśad-akṣaro mantro bhavati || KrdC_7.76-77 ||",
  "GR14krdipc_u:4642": "vimarśaḥ-oṃ namo bhagavate nanda-putrāya ānanda-vapuṣe śrīṃ gopī-jana-vallabhāya svāhā || KrdC_7.76 ||",
  "GR14krdipc_u:4643": "nanda-putrāya śyāmalāṅgāya bāla-vapuṣe kṛṣṇāya govindāya gopījanavallabhāya svāhā || KrdC_7.77 ||",
  "GR14krdipc_u:4644": "______________________________",
  "GR14krdipc_u:4645": "ṛṣy-ādikaṃ darśayati |",
  "GR14krdipc_u:4646": "anayor nārada ṛṣiḥ chandas triṣṭub-anuṣṭubhau |",
  "GR14krdipc_u:4647": "ācakrādyair aṅgam aṅga-dik-pālādyaiś ca pūjanam // Krd_7.78 //",
  "GR14krdipc_u:4648": "anayor nārada ṛṣiḥ |",
  "GR14krdipc_u:4649": "yathā-kramaṃ triṣṭub-anuṣṭup-chandasī ācakrādyaiḥ pūrvoktair aṅga-pañcakam aṅga-dik-pāla-vajrādyair āvaraṇa-pūjanaṃ pīṭha-pūjā tu pūrvavat || KrdC_7.78 ||",
  "GR14krdipc_u:4650": "______________________________",
  "GR14krdipc_u:4651": "dhyānaṃ darśayati-",
  "GR14krdipc_u:4652": "dakṣiṇe ratna-caṣakaṃ vāme sauvarṇa-vetrakam |",
  "GR14krdipc_u:4653": "kare dadhānaṃ devībhyām āśliṣṭaṃ cintayed dharim // Krd_7.79 //",
  "GR14krdipc_u:4654": "hariṃ cintayet |",
  "GR14krdipc_u:4655": "kīdṛśaṃ ? dakṣiṇa-haste ratna-pātraṃ vāma-haste suvarṇa-ghaṭita-vetraṃ dadhānam |",
  "GR14krdipc_u:4656": "punaḥ kīdṛśaṃ ? devībhyāṃ lakṣmī-sarasvatībhyāṃ rukmiṇī-satyabhāmābhyāṃ vā āliṅgitam || KrdC_7.79 ||",
  "GR14krdipc_u:4657": "______________________________",
  "GR14krdipc_u:4658": "japel lakṣaṃ manu-varau pāyasair ayutaṃ hunet |",
  "GR14krdipc_u:4659": "evaṃ siddha-manur mantrī trailokyaiśvarya-bhāg bhavet // Krd_7.80 //",
  "GR14krdipc_u:4660": "mantra-śreṣṭhau pratyekaṃ lakṣaṃ japet |",
  "GR14krdipc_u:4661": "anantaraṃ paramānnena daśa-sahasraṃ juhuyāt anena siddhau mantro yasya mantrī loka-trayiśvarya-bhājanaṃ bhavati || KrdC_7.80 ||",
  "GR14krdipc_u:4662": "______________________________",
  "GR14krdipc_u:4663": "mantrāntaram āha-",
  "GR14krdipc_u:4664": "tāra-śrī-śakti-bījāḍhyaṃ namo bhagavate padam |",
  "GR14krdipc_u:4665": "nanda-putra-pada-ṅe 'ntaṃ bhūdharo mukha-vṛtta-yuk |",
  "GR14krdipc_u:4666": "māsānte vapuṣe mantra ūnaviṃśati-varṇakaḥ // Krd_7.81 //",
  "GR14krdipc_u:4667_0": "tāraṃ praṇavaḥ śrī-bījaṃ bhuvaneśvarī-bījam etad-bīja-trayāḍhya namo bhagavate iti",
  "GR14krdipc_u:4667_1": "svarūpaṃ tataś caturthy-anta-nanda-putra-padaṃ bhūdharo ba-kāraḥ mukha-vṛttam ā-kāraḥ",
  "GR14krdipc_u:4667_2": "tad-yuktaḥ māṃso la-kāras tad-ante vapuṣe iti svarūpam etena ūnaviṃśati-varṇako mantra",
  "GR14krdipc_u:4667_3": "uddhṛto bhavati || KrdC_7.81 ||",
  "GR14krdipc_u:4668": "mantroddhāraḥ: oṃ śrīṃ hrīṃ namo bhagavate nanda-putrāya bāla-vapuṣe ||",
  "GR14krdipc_u:4669": "______________________________",
  "GR14krdipc_u:4670": "ṛṣir brahmānuṣṭup-chandas tathānyad uditaṃ samam |",
  "GR14krdipc_u:4671": "ayaṃ ca sarva-sampatti-siddhaye sevyatāmbudhaiḥ // Krd_7.82 //",
  "GR14krdipc_u:4672": "asya mantrasya brahmā ṛṣiś chando 'nuṣṭub anyad uditam |",
  "GR14krdipc_u:4673": "anyat sarvaṃ samānaṃ pūrvoktavad veditavyam ity arthaḥ || KrdC_7.82 ||",
  "GR14krdipc_u:4674": "______________________________",
  "GR14krdipc_u:4675": "mantram uddharati-",
  "GR14krdipc_u:4676": "tāraṃ hṛt bhagavān ṅe 'nto rukmiṇī-vallabhas tathā |",
  "GR14krdipc_u:4677": "śiro 'ntaḥ ṣoḍaśārṇo 'yaṃ rukmiṇī-vallabhāhvayaḥ // Krd_7.83 //",
  "GR14krdipc_u:4678_0": "tāraḥ praṇavaḥ hṛn namaḥ caturthy-anto bhagavān tathā caturthy-anto rukmiṇī-vallabha-śabdaḥ",
  "GR14krdipc_u:4678_1": "śiro 'ntaḥ svāhā-śabdāntaḥ etena rukmiṇī-vallabhākhyaḥ ṣoḍaśākṣaro mantraḥ kathitaḥ || KrdC_7.83 ||",
  "GR14krdipc_u:4679": "vimarśaḥ : oṃ namo bhagavate rukmiṇī-vallabhāya svāhā ||",
  "GR14krdipc_u:4680": "______________________________",
  "GR14krdipc_u:4681": "sarva-sampat-prado mantro nārado 'sya muniḥ smṛtaḥ |",
  "GR14krdipc_u:4682": "chando 'nuṣṭip devatā ca rukmiṇī-vallabho hariḥ |",
  "GR14krdipc_u:4683": "eka-dṛg-veda-muni-dṛg-varṇair asyāṅga-pañcakam // Krd_7.84 //",
  "GR14krdipc_u:4684": "asya ṛṣir nāradaḥ anuṣṭup-chandaḥ rukmiṇī-vallabho harir devateti |",
  "GR14krdipc_u:4685": "eketi |",
  "GR14krdipc_u:4686": "asya mantrasya pañcāṅgāni bhavanti |",
  "GR14krdipc_u:4687": "kaiḥ ? mantrasya eka-dvi-catuḥ-sapta-dvi-varṇaiḥ || KrdC_7.84 ||",
  "GR14krdipc_u:4688": "______________________________",
  "GR14krdipc_u:4689": "dhyānam āha-",
  "GR14krdipc_u:4690": "tāpiccha-cchavi-raṅga-gām priyatamāṃ sarvaṇa-prabhām ambuja-",
  "GR14krdipc_u:4691": "prodyad-vāma-bhujāṃ sva-vāma-bhujayāśliṣyan sacintāśmanā |",
  "GR14krdipc_u:4692": "śliṣyantīṃ svayam anya-hasta-vilasat-sauvarṇa-vetraś ciraṃ",
  "GR14krdipc_u:4693": "pāyād vo 'sana-prasūna-pīta-vasano nānā-vibhūṣo hariḥ // Krd_7.85 //",
  "GR14krdipc_u:4694": "tāpiccha-cchavis tamāla-kāntir harir vo yuṣmān pāyāt rakṣatu |",
  "GR14krdipc_u:4695": "kiṃ kurvan ? aṅkasthāṃ gaurāṅgīṃ priyatamāṃ cintāmaṇi-ratna-sahitena hastena āliṅgan |",
  "GR14krdipc_u:4696": "ātmānaṃ devaṃ vā dakṣiṇa-kareṇa āśliṣyantīm ālliṅgantīm |",
  "GR14krdipc_u:4697": "kīdṛśo hariḥ ? āliṅganānya-haste kāñcana-daṇḍo yasya |",
  "GR14krdipc_u:4698": "tathā punaḥ kīdṛśaḥ ? asana-vṛkṣa-puṣpavat pīte vastre yasya saḥ |",
  "GR14krdipc_u:4699": "punaḥ kīdṛśaḥ ? nānā-prakāro 'laṅkāro yasya || KrdC_7.85 ||",
  "GR14krdipc_u:4700": "______________________________",
  "GR14krdipc_u:4701": "puraścaraṇam āha-",
  "GR14krdipc_u:4702": "dhyātvaivaṃ rukmiṇī-nāthaṃ japyāl lakṣam imaṃ manum |",
  "GR14krdipc_u:4703": "ayutaṃ juhuyāt padmair aruṇair madhurāplutaiḥ // Krd_7.86 //",
  "GR14krdipc_u:4704": "evaṃ pūrvoktaṃ rukmiṇī-vallabhaṃ rukmiṇī-nāthaṃ dhyātvā imaṃ mantraṃ lakṣam ekaṃ japatu |",
  "GR14krdipc_u:4705": "ghṛta-madhu-śarkarāsiktaiḥ lohita-padmair api daśa-sahasraṃ juhuyāt || KrdC_7.86 ||",
  "GR14krdipc_u:4706": "______________________________",
  "GR14krdipc_u:4707": "pūjāṃ darśayati-",
  "GR14krdipc_u:4708": "arcayen nityam aṅgais taṃ nāradādyair diśādhipaiḥ |",
  "GR14krdipc_u:4709": "vajrādyair api dharmārtha-kāma-mokṣāptaye naraḥ // Krd_7.87 //",
  "GR14krdipc_u:4710": "pīṭha-pūjā pūrvavat |",
  "GR14krdipc_u:4711": "āvaraṇa-pūjā tu kathyate-pratyahaṃ taṃ hariṃ pūjayet |",
  "GR14krdipc_u:4712": "kair aṅgair ācakrādyaiḥ sāyāhna-pūjoktaiḥ nārada-prabhṛtibhiś ca diśādhipair indrādyaiḥ teṣām āyudhair vajrādyaiḥ |",
  "GR14krdipc_u:4713": "kīdṛśaṃ ? puruṣārtha-catuṣṭaya-pradam || KrdC_7.87 ||",
  "GR14krdipc_u:4714": "______________________________",
  "GR14krdipc_u:4715": "mantrāntaram uddharati-",
  "GR14krdipc_u:4716": "līlā-daṇḍāvadhau gopī-jana-saṃsakta-doḥ padam |",
  "GR14krdipc_u:4717": "daṇḍānte bāla-rūpeti megha-śyāma-padaṃ tataḥ // Krd_7.88 //",
  "GR14krdipc_u:4718": "bhagavān viṣṇur ity uktvā vahni-jāyāntako manuḥ |",
  "GR14krdipc_u:4719": "ekonatriṃśad-arṇo 'sya munir nārada īritaḥ // Krd_7.89 //",
  "GR14krdipc_u:4720": "chando 'nuṣṭup devatā ca līlā-daṇḍa-dharo hariḥ |",
  "GR14krdipc_u:4721": "manv-abdhi-karaṇāgny-abdhi-varṇair aṅga-kriyā matā // Krd_7.90 //",
  "GR14krdipc_u:4722": "līlā-daṇḍāvadhau līlā-daṇḍa-śabdānte gopī-jana-saṃsakta-doḥ padam anantaraṃ daṇḍa-śabdānte bāla-rūpeti padaṃ tad anu megha-śyāmeti padaṃ tataḥ śabdo 'pi kākākṣivat sambadhyate |",
  "GR14krdipc_u:4723": "tad anu bhagavān viṣṇuḥ sambodhanāntam uktvā svāhā-śabdānte ekonatriṃśad-akṣaro mantra uddhriyatām ity arthaḥ |",
  "GR14krdipc_u:4724": "asya mantrasya nārada ṛṣir anuṣṭup chando līlā-daṇḍo harir devateti |",
  "GR14krdipc_u:4725": "manv-abdhīti |",
  "GR14krdipc_u:4726_0": "asya mantrasyāṅga-kriyā manuś caturdaśaḥ abdhiś catuṣṭayaṃ karaṇaṃ pañca agnis trayaś",
  "GR14krdipc_u:4726_1": "catvāro 'bdhir etat-saṅkhyākair mantra-varṇair matā saṃmatā pañcāṅgānīty arthaḥ || KrdC_7.90 ||",
  "GR14krdipc_u:4727": "mantroddhāraḥ : līlā-daṇḍa-gopī-jana-saṃsakta-dor-daṇḍa-bāla-rūpa-megha-śyāma bhagavan viṣṇo svāhā |",
  "GR14krdipc_u:4728": "______________________________",
  "GR14krdipc_u:4729": "dhyānam āha-",
  "GR14krdipc_u:4730": "saṃmohayan nija-kavāmakarastha-līlā-",
  "GR14krdipc_u:4731": "daṇḍena gopa-yuvatīḥ sura-sundarīś ca |",
  "GR14krdipc_u:4732": "diśyān nija-priyatamāṃsaga-dakṣa-hasto",
  "GR14krdipc_u:4733": "devaḥ śriyaṃ nihata-kaṃsa urukramo vaḥ // Krd_7.91 //",
  "GR14krdipc_u:4734": "saṃmohayan nija-kavāmakarastha-līlā-daṇḍena gopa-yuvatīḥ sura-sundarīś ca diśyān nija-priyatamāṃsaga-dakṣa-hasto devaḥ śriyaṃ nihata-kaṃsa urukramo vaḥ || KrdC_7.91 ||",
  "GR14krdipc_u:4735": "______________________________",
  "GR14krdipc_u:4736": "puraścaraṇam āha-",
  "GR14krdipc_u:4737": "dhyātvaivaṃ prajapel lakṣam ayutaṃ tila-taṇḍulaiḥ |",
  "GR14krdipc_u:4738": "tri-madhv-aktair huned aṅga-dik-pālādyaiḥ samarcayet // Krd_7.92 //",
  "GR14krdipc_u:4739": "evaṃ pūrvoktaṃ kṛṣṇaṃ dhyātvā lakṣam ekaṃ japet |",
  "GR14krdipc_u:4740": "tad anu ghṛta-madhu-śarkarā-sahitais tila-taṇḍulair daśa-sahasraṃ juhuyāt |",
  "GR14krdipc_u:4741": "aṅgeti |",
  "GR14krdipc_u:4742": "pīṭha-pūjā pūrvavad āvaraṇa-pūjā-pañcāṅgair indrādyaiś ceti || KrdC_7.92 ||",
  "GR14krdipc_u:4743": "______________________________",
  "GR14krdipc_u:4744": "prātyāhika-pūjā-phalam āha-",
  "GR14krdipc_u:4745": "līlā-daṇḍaṃ hariṃ yo vai bhajate nityam ādarāt |",
  "GR14krdipc_u:4746": "sa pūjyate sarva-lokais taṃ bhajed indirā sadā // Krd_7.93 //",
  "GR14krdipc_u:4747": "yo manuṣyaḥ pratyahaṃ līlā-daṇḍa-dharaṃ hariṃ sevate sa sarva-janaiḥ pūjyate |",
  "GR14krdipc_u:4748": "tam indirā lakṣmīḥ sarvadā bhajate || KrdC_7.93 ||",
  "GR14krdipc_u:4749": "______________________________",
  "GR14krdipc_u:4750": "mantrāntaram uddharati-",
  "GR14krdipc_u:4751": "trayodaśa-svara-yutaiḥ śārṅgī bhedaḥ sakeśavaḥ |",
  "GR14krdipc_u:4752": "tathā māṃsa-yugaṃ bhāya śiraḥ saptākṣaro manuḥ // Krd_7.94 //",
  "GR14krdipc_u:4753": "trayodaśa-svara oṃkāras tena yutaḥ śārṅgī ga-kāraḥ medo va-kāraḥ |",
  "GR14krdipc_u:4754": "kīdṛśaḥ ? sa keśavaḥ a-kāra-sahitaḥ |",
  "GR14krdipc_u:4755": "tathā māṃsa-yugaṃ la-kāra-dvayam iti bhāya śiraḥ svāhā |",
  "GR14krdipc_u:4756": "anena saptākṣaro mantra uktaḥ || KrdC_7.94 ||",
  "GR14krdipc_u:4757": "mantra-svarūpaḥ : go-vallabhāya svāhā ||",
  "GR14krdipc_u:4758": "______________________________",
  "GR14krdipc_u:4759": "ṛṣy-ādikam āha-",
  "GR14krdipc_u:4760": "ācakrādyair aṅga-kptir nārado 'sya muniḥ smṛtaḥ |",
  "GR14krdipc_u:4761": "chanda uṣṇig-devatā ca go-vallabha udāhṛtaḥ // Krd_7.95 //",
  "GR14krdipc_u:4762": "ācakrādyaiḥ pañcāṅga-karaṇam |",
  "GR14krdipc_u:4763": "asya mantrasya nārada ṛṣiḥ |",
  "GR14krdipc_u:4764": "uṣṇik chandaḥ |",
  "GR14krdipc_u:4765": "go-vallabhaḥ kṛṣṇo devateti || KrdC_7.95 ||",
  "GR14krdipc_u:4766": "______________________________",
  "GR14krdipc_u:4767": "dhyānam āha-",
  "GR14krdipc_u:4768": "dhyeyo 'cyutaḥ sa kapilā-gaṇa-madhya-saṃsthaḥ",
  "GR14krdipc_u:4769": "tā āhvayan dadhad adakṣiṇa-doṣṇi veṇum |",
  "GR14krdipc_u:4770": "pāśaṃ sayaṣṭim aparatra payodanīlaḥ",
  "GR14krdipc_u:4771": "pītāmbaro 'hi-ripu-piccha-kṛtāvataṃsaḥ // Krd_7.96 //",
  "GR14krdipc_u:4772": "acyutaḥ kṛṣṇo dhyeyaḥ |",
  "GR14krdipc_u:4773": "kīdṛśaḥ ? kapilā-gaṇo go-viśeṣa-samūhas tasyābhyantara-vartī |",
  "GR14krdipc_u:4774": "kiṃ kurvan ? tāḥ kapilā āhvayan abhimukhīkurvan |",
  "GR14krdipc_u:4775": "punaḥ kīdṛśaḥ ? adakṣiṇa-doṣṇi vāma-hastena sa-randhraṃ vaṃśaṃ vahan |",
  "GR14krdipc_u:4776": "aparatra dakṣiṇa-haste daṇḍa-sahita-go-bandhana-rajjuṃ dadhat |",
  "GR14krdipc_u:4777": "punaḥ kīdṛśaḥ ? payoda-nīlau megha-śyāmaḥ pīta-vasanaḥ |",
  "GR14krdipc_u:4778": "punaḥ kīdṛśaḥ ? ahi-ripur mayūraḥ |",
  "GR14krdipc_u:4779": "tasya picchaṃ śikhaṇḍaḥ |",
  "GR14krdipc_u:4780": "tena kṛto 'vataṃsaḥ karṇālaṅkāraḥ śiro-bhūṣaṇaṃ vā yena sa tathā || KrdC_7.96 ||",
  "GR14krdipc_u:4781": "______________________________",
  "GR14krdipc_u:4782": "puraścaraṇam āha-",
  "GR14krdipc_u:4783": "muni-lakṣaṃ japed etad dhunet sapta-sahasrakam |",
  "GR14krdipc_u:4784": "go-kṣīra-raṅga-dik-pāla-madhye 'rcye go-gaṇāṣṭakam // Krd_7.97 //",
  "GR14krdipc_u:4785": "imaṃ mantraṃ muni-lakṣaṃ sapta-lakṣaṃ japet |",
  "GR14krdipc_u:4786": "go-dugdhaiḥ sapta-sahasraṃ juhuyāt |",
  "GR14krdipc_u:4787": "aṅga-pūjānantraṃ dikpāla-pūjāyāḥ prāk go-gaṇāṣṭakaṃ pūjanīyaṃ go-gaṇāṣṭakaṃ ca prathamādi yathā syāt |",
  "GR14krdipc_u:4788": "suvarṇa-varṇā kapilā dvitīyā gaura-piṅgalā |",
  "GR14krdipc_u:4789": "tṛtīyā gaura-piṅgākṣī caturthī guḍa-piṅgalā ||",
  "GR14krdipc_u:4790": "pañcamī abhra-varṇā syād etāḥ syur uttamā gavām |",
  "GR14krdipc_u:4791": "caturthī piṅgalā ṣaṣṭhī saptamī khura-piṅgalā |",
  "GR14krdipc_u:4792": "aṣṭamī kapilā goṣu vijñeyaḥ kapilā-gaṇaḥ || ity anenoktam || KrdC_7.97 ||",
  "GR14krdipc_u:4793": "______________________________",
  "GR14krdipc_u:4794": "prayogāntaram āha-",
  "GR14krdipc_u:4795": "aṣṭottara-sahasraṃ yaḥ payobhir dinaśo hunet |",
  "GR14krdipc_u:4796": "pakṣāt sa go-gaṇair āḍhyo daśārṇenaiṣa vā vidhiḥ // Krd_7.98 //",
  "GR14krdipc_u:4797": "go-dugdhaiḥ pratidinaṃ yo 'ṣtādhikaṃ sahasraṃ juhuyāt sa pañcadaśa-dinābhyantare go-samūhena sampanno bhavati |",
  "GR14krdipc_u:4798": "eṣa vidhi-prayogo daśākṣara-mantreṇa vā kārya ity arthaḥ || KrdC_7.98 ||",
  "GR14krdipc_u:4799": "______________________________",
  "GR14krdipc_u:4800": "mantrāntaram āha-",
  "GR14krdipc_u:4801": "sa-lavo vāsudevo hṛt ṅe 'ntaṃ ca bhagavat-padam |",
  "GR14krdipc_u:4802": "śrī-govinda-padaṃ tadvat dvādaśārṇo 'yam īritaḥ // Krd_7.99 //",
  "GR14krdipc_u:4803": "lavo binduḥ |",
  "GR14krdipc_u:4804": "tat-sahito vāsudevaḥ oṃkāraḥ arthāt praṇavaḥ |",
  "GR14krdipc_u:4805": "oṃ namaḥ caturthy-antaṃ bhagavat-padaṃ tathā śrī-govinda-padaṃ caturthy-antam |",
  "GR14krdipc_u:4806": "etena dvādaśākṣaro mantra uddhṛtaḥ || KrdC_7.99 ||",
  "GR14krdipc_u:4807": "mantra-svarūpaḥ : oṃ namo bhagavate śrī-govindāya ||",
  "GR14krdipc_u:4808": "______________________________",
  "GR14krdipc_u:4809": "ṛṣy-ādikam āha-",
  "GR14krdipc_u:4810": "manur nārada-gāyatrī-kṛṣṇa-rṣy-ādir athāṅgakam |",
  "GR14krdipc_u:4811": "ekākṣi-veda-bhūtārṇaiḥ samastair api kalpayet // Krd_7.100 //",
  "GR14krdipc_u:4812": "kvacin munir iti pāṭho na yuktaḥ |",
  "GR14krdipc_u:4813": "asamanvayāt paunarukutyāc ca kintu manur ity eva pāṭhaḥ |",
  "GR14krdipc_u:4814": "ayam iti pāṭho yuktyālabhyata iti rudradharaḥ || KrdC_7.100 ||",
  "GR14krdipc_u:4815": "______________________________",
  "GR14krdipc_u:4816": "dhyānam āha-",
  "GR14krdipc_u:4817": "vande kalpa-dru-mūlāśrita-maṇi-maya-siṃhāsane sanniviṣṭaṃ",
  "GR14krdipc_u:4818": "nīlābhaṃ pīta-vastraṃ kara-kamala-lasac-chaṅkha-vetraṃ murārim |",
  "GR14krdipc_u:4819": "gobhiḥ sa-praśravābhir vṛtam amara-pati-prauḍha-hasta-stha-kumbha-",
  "GR14krdipc_u:4820": "pracyotat-saudha-dhārā-snapitam abhinavāmbhoja-patrābha-netram // Krd_7.101 //",
  "GR14krdipc_u:4821": "murāriṃ vande |",
  "GR14krdipc_u:4822": "kīdṛśaṃ ? kalpa-vṛkṣa-mūlāvasthite padma-rāga-maṇi-ghaṭite siṃhāsane upaviṣṭam |",
  "GR14krdipc_u:4823": "punaḥ kīdṛśaṃ ?",
  "GR14krdipc_u:4824": "nīlābhaṃ śyāmaṃ tathā pīta-vastraṃ tathā hasta-padme śobhamānau śaṅkha-vetrau yasya |",
  "GR14krdipc_u:4825": "taṃ tathā sa-praśravābhiḥ kṣīra-stanābhiḥ gobhir vṛtaṃ veṣṭitam |",
  "GR14krdipc_u:4826_0": "tathā amara-pater indrasya prauḍho baliṣṭho yo hastas tad-avasthito yaḥ kumbhaḥ ghaṭas",
  "GR14krdipc_u:4826_1": "tasmāt prasravad amṛta-dhārābhiḥ snapitaṃ tathābhinavaṃ nūtanaṃ yad ambhojaṃ padmaṃ",
  "GR14krdipc_u:4826_2": "tasya patravad ābhā kāntir nayanayor yasya tam || KrdC_7.101 ||",
  "GR14krdipc_u:4827": "______________________________",
  "GR14krdipc_u:4828": "puraścaraṇam āha-",
  "GR14krdipc_u:4829": "dhyātvaivam acyutaṃ japtvā ravi-lakṣaṃ hunet tataḥ |",
  "GR14krdipc_u:4830": "dugdhair dvādaśa-sāhasraṃ dinaśo 'muṃ samarcayet // Krd_7.102 //",
  "GR14krdipc_u:4831": "evaṃ pūrvoktam acyutaṃ dhyātvā dvādaśa-lakṣaṃ japtvā dugdhair dvādaśa-sahasraṃ juhuyāt |",
  "GR14krdipc_u:4832": "pratyahaṃ vā amuṃ pūjayet || KrdC_7.102 ||",
  "GR14krdipc_u:4833": "______________________________",
  "GR14krdipc_u:4834": "āyatanādiṣu pūjā-viśeṣaṃ darśayati-",
  "GR14krdipc_u:4835": "goṣṭhe pratiṣṭhitaṃ cātma-gehe vā pratimādiṣu |",
  "GR14krdipc_u:4836": "samasta-parivārārcās tāḥ punar viṣṇu-pārṣadāḥ // Krd_7.103 //",
  "GR14krdipc_u:4837": "dvārāgre bali-pīṭhe 'rcyāḥ pakṣīndraś ca tad-agrataḥ |",
  "GR14krdipc_u:4838": "caṇḍa-pracaṇḍau prāg dhātṛ-vidhātārau ca dakṣiṇe // Krd_7.104 //",
  "GR14krdipc_u:4839": "jayaḥ sa-vijayaḥ paścād balaḥ prabala uttare |",
  "GR14krdipc_u:4840": "ūrdhvaṃ dvāra-śriyaṃ ceṣṭvā dvāstheśān yugmaśo 'rcayet // Krd_7.105 //",
  "GR14krdipc_u:4841": "pūjyo vāstu-pumāṃs tatra tatra dvāḥ-pītha-madhya-gaḥ |",
  "GR14krdipc_u:4842": "dvārāntaḥ-pārśvayor arcyā gaṅgā ca yamunā nidhī // Krd_7.106 //",
  "GR14krdipc_u:4843": "koṇeṣu vighnaṃ durgāṃ ca vāṇīṃ kṣetreśam arcayet |",
  "GR14krdipc_u:4844": "arcayed vāstu-puruṣaṃ veśma-madhye samāhitaḥ |",
  "GR14krdipc_u:4845": "devatārcānurodhena nairṛtyāṃ vā vicakṣaṇaḥ // Krd_7.107 //",
  "GR14krdipc_u:4846": "goṣṭhe go-sthāne pratiṣṭhitaṃ sthāpitaṃ |",
  "GR14krdipc_u:4847": "tathā ātma-gehe suvarṇādi-ghaṭita- pratimādiṣu pratiṣṭhitaṃ viṣṇuṃ pūjayed iti pūrveṇānvayaḥ |",
  "GR14krdipc_u:4848": "tāḥ pūrvoktā eva samasta-parivāra-pūjāḥ kāryāḥ |",
  "GR14krdipc_u:4849": "tathā vakṣyamāṇāś ca viṣṇu-pārṣadāḥ pūrvādi-caturdvārāgra-bhāge bali-dāna-pīṭhe dviśaḥ pūjyā atra tripāṭhinaḥ |",
  "GR14krdipc_u:4850_0": "dvādaśākṣara-govinda-mantrasya pūjā-prasaṅgena pūrvokta-dīkṣā-pūjāyāṃ tathāikāla-pūjāysv",
  "GR14krdipc_u:4850_1": "api pūrvādi-catur-dvāra-pūjā viśeṣataḥ kartavyatvena jñātavyā samasta-parivārāyācyutāya namo namaḥ |",
  "GR14krdipc_u:4851": "viṣṇu-pārṣadebhyo namo namaḥ |",
  "GR14krdipc_u:4852": "anena mantra-dvayena pūrvādi-caturdvārāgra-bhāge bali-dāna-pīṭhe pūjayed ity arthaḥ |",
  "GR14krdipc_u:4853": "pakṣīndro garuḍaḥ |",
  "GR14krdipc_u:4854": "tad-agrataḥ bali-dāna-pīṭhāgrataḥ pūjyaḥ |",
  "GR14krdipc_u:4855": "viṣṇu-pārṣadān darśayati-prāg iti |",
  "GR14krdipc_u:4856": "catur-asra-catur-dvārordhva-bhāge dvāra-śriyaṃ pūjayitvā caṇḍādīn dvau dvau kṛtvā pūjayet |",
  "GR14krdipc_u:4857": "anukrameṇa pūrva-dvāram ārabhya dvāra-bali-pīṭhayor madhye vāstu-puruṣāya nama iti pūjayet |",
  "GR14krdipc_u:4858": "dvārānta iti catur-dvāra-madhyobhaya-phalake gaṅgā-yamune pūjye,",
  "GR14krdipc_u:4859": "tathā śaṅkha-nidhi-padma-nidhī ca pūjyau |",
  "GR14krdipc_u:4860": "tad anu maṇḍape praviśyāgneyādi-koṇeṣu punar vāstu-puruṣaṃ saṃyataḥ san pūjayet || KrdC_7.103-107 ||",
  "GR14krdipc_u:4861": "______________________________",
  "GR14krdipc_u:4862": "astram uddharati-",
  "GR14krdipc_u:4863": "tāraṃ śārṅga-padaṃ ṅe 'ntaṃ sa-pūrvaṃ ca śarāsanam |",
  "GR14krdipc_u:4864": "huṃ phaṭ natir ity uktvāstra-mudrayāgre sthito hareḥ // Krd_7.108 //",
  "GR14krdipc_u:4865": "puṣpākṣataṃ kṣiped dikṣu samāsīnāsane tataḥ |",
  "GR14krdipc_u:4866": "vidheyam etat sarvatra sthāpiteṣu viśeṣataḥ // Krd_7.109 //",
  "GR14krdipc_u:4867": "tāraṃ praṇavaḥ |",
  "GR14krdipc_u:4868": "śārṅga-padaṃ ṅe 'ntaṃ caturthy-antaṃ sa-pūrvaṃ sa-śarāsana-śabdaṃ caturthy-antaṃ huṃ phaṭ namaḥ ity uktvā puṣpākṣataṃ catur-dikṣu astra-mudrayā choṭikayā nikṣipet |",
  "GR14krdipc_u:4869": "kīdṛśaḥ ? harer agre sthitaḥ |",
  "GR14krdipc_u:4870": "tataḥ āsane svocite upaviśet |",
  "GR14krdipc_u:4871": "etat sarvaṃ sarva-pūjādau kartavyaṃ sthāpiteṣu pratimādiṣu punar viśeṣataḥ kartavyam eva || KrdC_7.108-109 ||",
  "GR14krdipc_u:4872": "______________________________",
  "GR14krdipc_u:4873": "pīṭha-pūjām āha-",
  "GR14krdipc_u:4874": "ātmārcanāntaṃ kṛtvātha guru-paṅkti-puroktavat |",
  "GR14krdipc_u:4875": "śrī-gurūn paramādyāṃś ca mahāsmat-sarva-pūrvakān // Krd_7.110 //",
  "GR14krdipc_u:4876_0": "sva-dehe pūrvokta-svarūpeṇa pīṭham ārabhya sampūjya hṛdi bhagavantam abhyarcya anantaraṃ",
  "GR14krdipc_u:4876_1": "bāhya-pīṭhe pūrvavat pūrvokta-dīkṣā-prakaraṇa-kathitottara-dig-vibhāge itivad guru-paṅktiṃ pūjayet |",
  "GR14krdipc_u:4877": "guru-paṅktim evāha-śrī-gurūn iti |",
  "GR14krdipc_u:4878": "śrī-śabda-pūrvān gurūn parama-gurūn |",
  "GR14krdipc_u:4879": "prayogaś ca-śrī-gurubhyo namaḥ |",
  "GR14krdipc_u:4880": "śrīa-parama-gurubhyo namaḥ |",
  "GR14krdipc_u:4881": "śrī-mahā-gurubhyo namaḥ |",
  "GR14krdipc_u:4882": "śrī-asmad-gurubhyo namaḥ |",
  "GR14krdipc_u:4883": "sarva-gurubhyo namaḥ || KrdC_7.110 ||",
  "GR14krdipc_u:4884": "______________________________",
  "GR14krdipc_u:4885": "tat-pādukān āradādīn pūrva-siddhān anantaram |",
  "GR14krdipc_u:4886": "tato bhāgavatāṃś ceṣṭvā vighnaṃ dakṣiṇato 'rcayet // Krd_7.111 //",
  "GR14krdipc_u:4887": "tat pādukābhyaḥ nāradādibhyaḥ pūrva-siddhebhyaḥ bhāgavatebhya iti laghu-dīpikā-kāraḥ |",
  "GR14krdipc_u:4888": "śrī-guru-pādukābhyo namaḥ |",
  "GR14krdipc_u:4889": "śrī-parama-guru-pādukā-ādi-guru-pādukā-mahā-guru-pādukā-asmad-guru-pādukā-sarva-guru-pādukābhyo nama iti tripāṭhinaḥ |",
  "GR14krdipc_u:4890": "evaṃ guru-paṅkti-pīṭhasyottare samabhyarcya dakṣiṇe gaṇeśaṃ pūjayet || KrdC_7.111 ||",
  "GR14krdipc_u:4891": "______________________________",
  "GR14krdipc_u:4892": "pūrvavat pīṭham abhyarcya śrī-govindam athārcayet |",
  "GR14krdipc_u:4893": "rukmiṇīṃ satyabhāmāṃ ca pārśvayor indram agrataḥ // Krd_7.112 //",
  "GR14krdipc_u:4894": "pṛṣṭhataḥ surabhiṃ ceṣṭvā keśareṣv aṅga-devatāḥ |",
  "GR14krdipc_u:4895": "arcyā hṛdādi-varmāntā dikṣv astraṃ koṇakeṣu ca // Krd_7.113 //",
  "GR14krdipc_u:4896": "pūrvokta-prakāreṇādhāra-śaktyādi-pīṭha-mantrāntaṃ sampūjya devam āvāhya aghyādibhir upacāraiḥ pūjayet |",
  "GR14krdipc_u:4897": "āvaraṇa-pūjām āha-rukmiṇīm iti |",
  "GR14krdipc_u:4898_0": "govinda-dakṣiṇa-vāmayoḥ pārśvayoḥ karṇikāyāṃ rukmiṇī satyabhāmā ca sampūjyā devāgre",
  "GR14krdipc_u:4898_1": "ca indraṃ sampūjya deva-pṛṣṭhe tu surabhiṃ pūrvādi-caturdik-koṇeṣu keśareṣu hṛd-ādi-varmāntā",
  "GR14krdipc_u:4898_2": "aṅga-devatāḥ pūjyāḥ |",
  "GR14krdipc_u:4899": "keśareṣu koṇeṣu punar-astram aṅgaṃ pūjayet || KrdC_7.112-113 ||",
  "GR14krdipc_u:4900": "______________________________",
  "GR14krdipc_u:4901": "kālindī-rohiṇī-nāgnajity-ādyāḥ ṣaṭ ca śaktayaḥ |",
  "GR14krdipc_u:4902": "daleṣu pīṭha-koṇeṣu vahny-ādy-arcyāś ca kiṅkiṇīḥ // Krd_7.114 //",
  "GR14krdipc_u:4903": "dāmāni yaṣṭi-veṇuś ca puraḥ śrīvatsa-kaustubhau |",
  "GR14krdipc_u:4904": "agrato vanamālāṃ ca dikṣv aṣṭāsu tato 'rcayet // Krd_7.115 //",
  "GR14krdipc_u:4905": "pāñcajanyaṃ gadāṃ cakraṃ vasudevaṃ ca devakīm |",
  "GR14krdipc_u:4906": "nanda-gopaṃ yaśodāṃ ca sa-go-gopāla-gopikāḥ // Krd_7.116 //",
  "GR14krdipc_u:4907": "kālindy-ādyāḥ śaktayo deva-patnyaḥ patreṣu pūjyāḥ |",
  "GR14krdipc_u:4908": "ādi-padena sunandā-mitravindā-sulakṣmaṇā-parigrahaḥ āgneyādi-pīṭha-koṇeṣu kiṅkiṇi-dāmādīn pūjayet |",
  "GR14krdipc_u:4909": "tatra śrī-kṛṣṇa-kṣudra-ghaṇṭikām agni-koṇe |",
  "GR14krdipc_u:4910": "go-rakṣaṇārthaṃ dāmāni nairṛte go-preraṇārthaṃ lakuṭaṃ vāyau vaṃśam īśāna-koṇe devasyāgre śrīvatsa-kaustubhau |",
  "GR14krdipc_u:4911": "śrīvatsa-kaustubhāgrataḥ vanamālāṃ tad-upari aṣṭa- dikṣu pāñcajanyādaya iti |",
  "GR14krdipc_u:4912": "pāñcajanyāya namaḥ sa-go-gopāla-gopikābhyo nama ity antāḥ pūjyāḥ ādi-padena gadā-cakra-vasudeva-devakīnanda-yaśodā-parigrahaḥ || KrdC_7.114-116 ||",
  "GR14krdipc_u:4913": "______________________________",
  "GR14krdipc_u:4914": "indrādyāḥ kumudādyāś ca viśvaksenaṃ tathottare |",
  "GR14krdipc_u:4915": "kumudaḥ kumudākṣaś ca puṇḍarīko 'tha vāmanaḥ |",
  "GR14krdipc_u:4916": "śaṅku-karṇaḥ sarva-netraḥ sumukhaḥ supratiṣṭhitaḥ // Krd_7.117 //",
  "GR14krdipc_u:4917_0": "indrādyāḥ sva-sva-dikṣu pūjyāḥ tad-astrāṇi vajrādīny ādi-śabda-grāhyāṇi tathā kumudādyāś",
  "GR14krdipc_u:4917_1": "cāṣṭa-gajāḥ tat-upari sva-sva-dikṣu pūjyāḥ tad-bahir-devatottare viṣvaksenaṃ pūjayet || KrdC_7.117 ||",
  "GR14krdipc_u:4918": "______________________________",
  "GR14krdipc_u:4919": "pūjā-phalam āha-",
  "GR14krdipc_u:4920": "eka-kālaṃ dvikālaṃ vā tri-kālaṃ ceti goṣṭhagam |",
  "GR14krdipc_u:4921": "śrī-govindaṃ yajen nityaṃ gobhyaś ca yavasa-pradaḥ // Krd_7.118 //",
  "GR14krdipc_u:4922": "dīrgha-jīvī nirātaṅko dhenu-dhānya-dhanādibhiḥ |",
  "GR14krdipc_u:4923": "putrair mitrair ihāḍho 'nte prayāti paraṃ padam // Krd_7.119 //",
  "GR14krdipc_u:4924": "goṣṭhagaṃ vraja-gaṃ kṛṣṇaṃ pratyahaṃ eka-kālaṃ dvikālaṃ tri-kālaṃ pūjayet |",
  "GR14krdipc_u:4925_0": "gobhyaś ca grāsa-pradaḥ sannihita-loke cirāyur nirbhayo dhenu-dhānya-suvarṇādibhiḥ",
  "GR14krdipc_u:4925_1": "putra-mitrādibhiś ca sampanno bhavati deha-pātānte ca viṣṇu-lokaṃ ca gacchati || KrdC_7.118-119 ||",
  "GR14krdipc_u:4926": "______________________________",
  "GR14krdipc_u:4927": "mantrāntaram āha-",
  "GR14krdipc_u:4928": "ūrdhvad-anta-yutaḥ śārṅgī cakrī dakṣiṇa-karṇa-yuk |",
  "GR14krdipc_u:4929": "māṃsaṃ nāthāya naty-anto mūla-mantro 'ṣta-varṇakaḥ // Krd_7.120 //",
  "GR14krdipc_u:4930_0": "ūrdhvad-antaḥ oṃkāraḥ tena sahitaḥ śārṅgī ga-kāraḥ cakrī ka-kāraḥ dakṣiṇa-karṇa-yuk",
  "GR14krdipc_u:4930_1": "u-kāra-sahitaḥ māṃsī la-kāraḥ nāthāyeti svarūpaṃ naty-anto namaḥ padāntaḥ ayam aṣṭākṣaro",
  "GR14krdipc_u:4930_2": "mūla-mantra-saṃjñakaḥ || KrdC_7.120 ||",
  "GR14krdipc_u:4931": "______________________________",
  "GR14krdipc_u:4932": "ṛṣy-ādikam āha-",
  "GR14krdipc_u:4933": "ṛṣir brahmā ca gāyatrī-cchandaḥ kṛṣṇas tu devatā |",
  "GR14krdipc_u:4934": "yuga-varṇaiḥ samastena proktaṃ syād aṅga-pañcakam // Krd_7.121 //",
  "GR14krdipc_u:4935_0": "asya mantrasya brahmā ṛṣiḥ gāyatrī-cchandaḥ śrī-kṛṣṇo devatā ca śabdo 'nukta-samuccaye",
  "GR14krdipc_u:4935_1": "tena bīja-śakty-adhiṣṭhātṛ-devatā daśākṣaravat tathā asya mantrasya mantrottha-varṇānāṃ",
  "GR14krdipc_u:4935_2": "caturbhir yugma-varṇaiś caturaṅga-samagreṇa ca mantreṇāṅga-pañcakaṃ jñeyam || KrdC_7.121 ||",
  "GR14krdipc_u:4936": "______________________________",
  "GR14krdipc_u:4937": "dhyānam āha-",
  "GR14krdipc_u:4938": "pañca-varṣam atidṛptam aṅgaṇe",
  "GR14krdipc_u:4939": "dhāvamānam alakākulekṣaṇam |",
  "GR14krdipc_u:4940": "kiṅkiṇī-valaya-hāra-nūpurair",
  "GR14krdipc_u:4941": "añjitaṃ smarata gopa-bālakam // Krd_7.122 //",
  "GR14krdipc_u:4942": "gopa-śiśuṃ namata |",
  "GR14krdipc_u:4943": "kīdṛśaṃ ?",
  "GR14krdipc_u:4944_0": "pañca-varṣa-vayaḥsthaṃ tathā atibaliṣṭhaṃ tathā prāṅgaṇe dhāvamānaṃ tathā cāticañcalekṣaṇaṃ",
  "GR14krdipc_u:4944_1": "tathā kiṅkiṇī kṣudra-ghaṇṭikā valayaḥ kaṅkaṇaḥ hāro muktāhāraḥ nūpuras tulākoṭir",
  "GR14krdipc_u:4944_2": "etair añjitaṃ bhūṣitam || KrdC_7.122 ||",
  "GR14krdipc_u:4945": "______________________________",
  "GR14krdipc_u:4946": "puraścaraṇam āha-",
  "GR14krdipc_u:4947": "dhyātvaivaṃ prajaped aṣṭa-lakṣaṃ tāvat sahasrakam |",
  "GR14krdipc_u:4948": "juhuyāt brahma-vṛkṣottha-samidbhiḥ pāyasena vā // Krd_7.123 //",
  "GR14krdipc_u:4949": "evaṃ pūrvoktaṃ dhyātvā aṣṭa-lakṣaṃ mantraṃ japet |",
  "GR14krdipc_u:4950": "tad anu palāśa-vṛkṣa-samidbhiḥ paramānnena vāṣṭa-sahasraṃ juhuyāt || KrdC_7.123 ||",
  "GR14krdipc_u:4951": "______________________________",
  "GR14krdipc_u:4952": "pūjā-prakāram āha-",
  "GR14krdipc_u:4953": "prāsāde sthāpitaṃ kṛṣṇam amunā nityaśo 'rcayet |",
  "GR14krdipc_u:4954": "dvāra-pūjādi pīṭhārcanāntaṃ kṛtvokta-mārgataḥ // Krd_7.124 //",
  "GR14krdipc_u:4955": "dhavala-gṛhe sthāpitaṃ kṛṣṇam amunā vakṣyamāṇa-prakāreṇa pratyahaṃ pūjayet |",
  "GR14krdipc_u:4956": "dvāra-pūjām ārabhya pīṭha-pūjā-paryantaṃ pūrvokta-mantra-vartmanā kuryāt || KrdC_7.124 ||",
  "GR14krdipc_u:4957": "______________________________",
  "GR14krdipc_u:4958": "madhye 'rca-pad dhariṃ dikṣu vidikṣv aṅgāni ca kramāt |",
  "GR14krdipc_u:4959": "vāsudevaḥ saṅkarṣaṇaḥ pradyumnaś cāniruddhakaḥ // Krd_7.125 //",
  "GR14krdipc_u:4960": "rukmiṇī satyabhāmā ca lakṣmaṇā jāmbavaty api |",
  "GR14krdipc_u:4961": "dig-vidikṣv arcayed etān indra-vajrādikān bahiḥ // Krd_7.126 //",
  "GR14krdipc_u:4962": "padma-madhye hariṃ pūjayet |",
  "GR14krdipc_u:4963": "pūrvādi-dik-keśareṣu hṛd-ādy-aṅga-catuṣṭayam |",
  "GR14krdipc_u:4964": "āgneyādi-vidik-keśareṣu astram aṅgam pūjayet |",
  "GR14krdipc_u:4965": "vāsudeva iti |",
  "GR14krdipc_u:4966": "pūrvādi-dik-patreṣu vāsudevādīn pūjayet |",
  "GR14krdipc_u:4967": "āgneyādi-vidik-patreṣu rukmiṇy-ādyāḥ pūjayet |",
  "GR14krdipc_u:4968": "tad-bāhye sva-sva-dikṣu indādīn, tad anu vajrādīn pūjayed ity arthaḥ || KrdC_7.126 ||",
  "GR14krdipc_u:4969": "______________________________",
  "GR14krdipc_u:4970": "phalam āha-",
  "GR14krdipc_u:4971": "yo 'muṃ mantraṃ japen nityaṃ vidhinety arcayed dharim |",
  "GR14krdipc_u:4972": "sa sarva-sampat-sampūrṇo nityaṃ śuddhaṃ padaṃ vrajet // Krd_7.127 //",
  "GR14krdipc_u:4973": "yaḥ pumān ukta-vidhinā harim arcayet |",
  "GR14krdipc_u:4974": "amuṃ mantraṃ japet sa sarvaiśvaryaṃ sampannaḥ san nityam avināśi śuddham avidyā tat-kārya-rahitaṃ padaṃ brahmākhyaṃ prāpnoti || KrdC_7.127 ||",
  "GR14krdipc_u:4975": "______________________________",
  "GR14krdipc_u:4976": "mantrāntaram āha-",
  "GR14krdipc_u:4977": "tāra-śrī-śakti-mārānte śrī-kṛṣṇāya-padaṃ vadet |",
  "GR14krdipc_u:4978": "śrī-govindāya tasyordhvaṃ śrī-gopī-jana ity api |",
  "GR14krdipc_u:4979": "vallabhāya tatas triḥ śrī-siddhi-gopālako manuḥ // Krd_7.128 //",
  "GR14krdipc_u:4980_0": "tāraḥ praṇavaḥ śrīḥ śrī-bījaṃ śakti-bījaṃ kāma-bījānte śrī-kṛṣṇāyeti svarūpaṃ tad",
  "GR14krdipc_u:4980_1": "anu śrī-govindāyeti svarūpaṃ tad anu śrī-gopī-jana-vallabhāyeti svarūpaṃ śrī-bīja-trayam",
  "GR14krdipc_u:4980_2": "iti siddhi-gopālako mantra uddhṛtaḥ |",
  "GR14krdipc_u:4981": "______________________________",
  "GR14krdipc_u:4982": "dhyānam āha-",
  "GR14krdipc_u:4983": "mādhavī-maṇḍapāsīnau garuḍenābhipālitau // Krd_7.129 //",
  "GR14krdipc_u:4984": "divya-krīḍāsu niratau rāma-kṛṣṇau smaran japet |",
  "GR14krdipc_u:4985": "cakrī vasu-svara-yutaḥ sargy ekārṇo manur mataḥ // Krd_7.130 //",
  "GR14krdipc_u:4986": "rāma-kṛṣṇau smaran japet |",
  "GR14krdipc_u:4987": "kīdṛśau ? mādhavī-latā-maṇḍapa-samupasthitau tathā garuḍena sevitau |",
  "GR14krdipc_u:4988": "ekākṣarādi-gopāla-mantrān darśayati-cakrīti |",
  "GR14krdipc_u:4989": "ka-kāro vasu-svaraḥ aṣṭama-svaraḥ ṛ-kāras tena sahita iti laghu-dīpikā-kāraḥ |",
  "GR14krdipc_u:4990": "munisvaraḥ sapta-svaras tena sahita iti rudra-dharaḥ |",
  "GR14krdipc_u:4991": "sargī visarga-sahitaḥ ity ekākṣaro mantraḥ || KrdC_7.129-130 ||",
  "GR14krdipc_u:4992": "______________________________",
  "GR14krdipc_u:4993": "kṛṣṇeti dvy-akṣaraḥ kāma-pūrvas try-arṇaḥ sa eva tu |",
  "GR14krdipc_u:4994": "sa eva catur-arṇaḥ syāt ṅe 'nto 'nyaś catur-akṣaraḥ // Krd_7.131 //",
  "GR14krdipc_u:4995": "vakṣyate pañca-varṇaḥ syāt kṛṣṇāya nama ity api |",
  "GR14krdipc_u:4996": "kṛṣṇāyeti smara-dvandva-madhye pañcākṣaro 'paraḥ // Krd_7.132 //",
  "GR14krdipc_u:4997": "kṛṣṇeti svarūpaṃ dvy-akṣaro mantraḥ |",
  "GR14krdipc_u:4998_0": "sa eva dvy-akṣaraḥ kāma-bīja-pūrvaś cet tadā try-akṣaro mantro bhavati-sa eva try-akṣaraḥ",
  "GR14krdipc_u:4998_1": "caturthī-vibhakty-antaś cet tadā catur-akṣaro mantraḥ anyaḥ kṛṣṇāyeti svarūpaṃ smara-dvandva-kāma-bīja-dvayasya",
  "GR14krdipc_u:4998_2": "madhye yadā bhavati tadā aparaḥ pañcākṣaro mantro bhavati || KrdC_7.131-132 ||",
  "GR14krdipc_u:4999": "______________________________",
  "GR14krdipc_u:5000": "gopālāyāgni-jāyāntaḥ ṣaḍ-akṣara udāhṛtaḥ |",
  "GR14krdipc_u:5001": "kṛṣṇāya-kāma-bījāḍhyo vahnijāyāntako 'paraḥ // Krd_7.133 //",
  "GR14krdipc_u:5002": "ṣaḍakṣaraḥ prāg-uditaḥ kṛṣṇa-govindakau punaḥ |",
  "GR14krdipc_u:5003": "caturthy-antau sapta-varṇaḥ sapta-varṇo 'nyaḥ puro 'ditaḥ // Krd_7.134 //",
  "GR14krdipc_u:5004": "gopālāyeti svarūpaṃ vahnijāyā svāheti pada-dvayena ṣaḍ-akṣaraḥ kathitaḥ |",
  "GR14krdipc_u:5005": "kāma-bīja-sahita-kṛṣṇāyeti svāheti pada-dvayena ca ṣaḍ-akṣaro mantra uddhṛtas tayāparaḥ ṣaḍ-akṣaraḥ prāg eva kathitaḥ sa ca klīṃ kṛṣṇāya namaḥ iti |",
  "GR14krdipc_u:5006": "kṛṣṇa-govindakau śabdau yadi caturthy-antau bhavatas tadā saptākṣaro mantro 'paraḥ saptākṣaraḥ prāg uditaḥ sa ca go-vallabhāya svāheti || KrdC_7.133-4 ||",
  "GR14krdipc_u:5007": "______________________________",
  "GR14krdipc_u:5008": "śrī-śakti-māraḥ kṛṣṇāya māraḥ saptākṣaro 'paraḥ |",
  "GR14krdipc_u:5009": "kṛṣṇa-govindakau ṅe 'ntau smarāḍhyāv aṣṭa-varṇakaḥ // Krd_7.135 //",
  "GR14krdipc_u:5010": "śrī-śakti-mārāḥ śrī-bhuvaneśvarī-māra-bījāni kṛṣṇāyeti mārānto 'paraḥ saptākṣaro mantraḥ kṛṣṇa-govinda-śabdau ṅe 'ntau caturthy-antau |",
  "GR14krdipc_u:5011": "kīdṛśau ? kāma-bījāḍhyau iti vasu-varṇaḥ aṣṭākṣaro mantraḥ || KrdC_7.135 ||",
  "GR14krdipc_u:5012": "______________________________",
  "GR14krdipc_u:5013": "dadhi-bhakṣaṇa-ṅe-vahni-jāyābhir aparo 'ṣtakaḥ |",
  "GR14krdipc_u:5014": "suprasannātmane proktvā mama ity aparo 'ṣtakaḥ // Krd_7.136 //",
  "GR14krdipc_u:5015": "caturthy-anto dadhi-bhakṣaṇa-śabdaḥ vahnijāyā svāhā etair varṇair aparo 'ṣtākṣaro mantraḥ suprasannātmane svarūpam uktvā nama iti vadet ity aparo 'ṣtākṣaro mantraḥ || KrdC_7.136 ||",
  "GR14krdipc_u:5016": "______________________________",
  "GR14krdipc_u:5017": "prāk prokto mūla-mantraś ca navārṇaḥ smara-saṃyutaḥ |",
  "GR14krdipc_u:5018": "kṛṣṇa-govindakau ṅe 'ntau namo 'nto 'nyo navārṇakaḥ // Krd_7.137 //",
  "GR14krdipc_u:5019": "prāg-uktaś cāṣṭākṣaro mūla-mantraḥ smara-saṃyutaḥ kāma-bīja-yuktaḥ san navākṣaro bhavati |",
  "GR14krdipc_u:5020": "sa ca klīṃ gokula-nāthāya nama iti |",
  "GR14krdipc_u:5021": "kṛṣṇa-govindakau ṅe 'ntau caturthy-antau smara-saṃyutau yadi bhavatas tadā navākṣaro mantro bhavati |",
  "GR14krdipc_u:5022": "yady etāv eva namo 'ntakau namaḥ śabdāntau bhavatas tadā paro navākṣaro mantraḥ || KrdC_7.137 ||",
  "GR14krdipc_u:5023": "______________________________",
  "GR14krdipc_u:5024": "klīṃ glauṃ klīṃ śyāmalāṅgāya namas tu syād daśārṇakaḥ |",
  "GR14krdipc_u:5025": "śiro 'nto bāla-vapuṣe klīṃ kṛṣṇāya smṛto budhaiḥ // Krd_7.138 //",
  "GR14krdipc_u:5026": "uktaṃ chandas tu gāyatrī devatā kṛṣṇa īḍitaḥ |",
  "GR14krdipc_u:5027": "ka-lā-ṣaḍga-dīrghakair aṅgam athāmuṃ cintayed dharim // Krd_7.139 //",
  "GR14krdipc_u:5028": "klīṃ glauṃ klīṃ śyāmalāṅgāya nama iti daśa-varṇako mantraḥ śiro 'ntaḥ svāhāntaḥ bāla-vapuṣe iti padaṃ klīṃ kṛṣṇāyeti ekādaśākṣaro mantraḥ budhaiḥ smṛtaḥ |",
  "GR14krdipc_u:5029": "uktānām ṛṣy-ādikam āha-eteṣām ekākṣaram ārabhyaikādaśākṣara-paryantānāṃ dvāviṃśati mantrāṇām ṛṣir nāradaḥ gāyatrī-chandaḥ śrī-kṛṣṇo devatā |",
  "GR14krdipc_u:5030": "aṅgāny āha-kaleti |",
  "GR14krdipc_u:5031": "ka-kāra-la-kārābhyāṃ ṣaḍ-dīrghakair napuṃsaka-rahita-ṣaḍ-dīrgha-svaraiḥ klāṃ klīṃ klūṃ klauṃ kalaḥ ebhir ity arthaḥ || KrdC_7.139 ||",
  "GR14krdipc_u:5032": "______________________________",
  "GR14krdipc_u:5033": "dhyānam āha-",
  "GR14krdipc_u:5034": "avyād vyākopa-nīlāmbuja-rucir aruṇāmbhoja-netrāmbujastho |",
  "GR14krdipc_u:5035": "bālo jaṅghā-kaṭīra-sthala-kalita-raṇat-kiṅkiṇīko mukundaḥ |",
  "GR14krdipc_u:5036": "dorbhyāṃ haiyaṅgavīṇaṃ dadhad ativimalaṃ pāyasaṃ viśva-vandyo",
  "GR14krdipc_u:5037": "go-gopī-gopa-vīto rurunakha-vilasat-kaṇṭha-bhūṣaś ciraṃ vaḥ // Krd_7.140 //",
  "GR14krdipc_u:5038_0": "avyād vyākopa-nīlāmbuja-rucir aruṇāmbhoja-netrāmbujastho bālo jaṅghā-kaṭīra-sthala-kalita-raṇat-kiṅkiṇīko",
  "GR14krdipc_u:5038_1": "mukundaḥ dorbhyāṃ haiyaṅgavīṇaṃ dadhad ativimalaṃ pāyasaṃ viśva-vandyo go-gopī-gopa-vīto",
  "GR14krdipc_u:5038_2": "rurunakha-vilasat-kaṇṭha-bhūṣaś ciraṃ vaḥ || KrdC_7.140 ||",
  "GR14krdipc_u:5039": "______________________________",
  "GR14krdipc_u:5040": "eteṣāṃ puraścaraṇam āha-",
  "GR14krdipc_u:5041": "dhyātvaivam ekam eteṣāṃ lakṣaṃ japyān manuṃ tataḥ |",
  "GR14krdipc_u:5042": "sarpiḥ-sitopalopetaiḥ pāyasair ayutaṃ hunet // Krd_7.141 //",
  "GR14krdipc_u:5043": "yathoktaṃ dhyānaṃ kṛtvā eteṣāṃ madhye ekaṃ mantraṃ lakṣaṃ japet |",
  "GR14krdipc_u:5044": "tad anu ghṛta-khaṇḍa-sāra-yuktaiḥ paramānnair daśa-sahasraṃ juhuyāt || KrdC_7.141 ||",
  "GR14krdipc_u:5045": "______________________________",
  "GR14krdipc_u:5046": "tarpayet tāvad anyeṣāṃ manūnāṃ huta-saṅkhyayā |",
  "GR14krdipc_u:5047": "tarpaṇaṃ vihitaṃ nityaṃ yo 'rcayet susamāhitaḥ // Krd_7.142 //",
  "GR14krdipc_u:5048": "vahny-ādī-śāntam aṅgāni hṛd-ādi-kavacāntakam |",
  "GR14krdipc_u:5049": "arcayet purato netram astraṃ dikṣu vahniḥ punaḥ // Krd_7.143 //",
  "GR14krdipc_u:5050": "indravajrādayaḥ pūjyāḥ saparyaiṣā samīritā |",
  "GR14krdipc_u:5051": "ity ekam eṣāṃ mantrāṇāṃ bhajed yo manu-vittamaḥ // Krd_7.144 //",
  "GR14krdipc_u:5052": "kara-praceyāḥ sarvārthāt tasyāsau pūjyate 'maraiḥ |",
  "GR14krdipc_u:5053": "sadyaḥ phala-pradaṃ mantraṃ vakṣye 'nyaṃ catur-akṣaram // Krd_7.145 //",
  "GR14krdipc_u:5054": "sa proktaḥ māra-yugmāntara-stha-kṛṣṇa-padena tu |",
  "GR14krdipc_u:5055": "ṛṣy-ādyam aṅga-ṣaṭkaṃ ca prāg-uktaṃ proktam asya tu // Krd_7.146 //",
  "GR14krdipc_u:5056": "tad anu tāvad daśa-sahasraṃ tarpayet |",
  "GR14krdipc_u:5057": "evaṃ prakāreṇaikasmin mantre siddhe jāte tad anyeṣāṃ sakṛt puraścaraṇānām ekaviṃśati mantrāṇāṃ japa-homa-saṅkhyayā vinaiva hutāyutena tarpaṇam eva puraścaraṇaṃ vihitaṃ karaṇīyam |",
  "GR14krdipc_u:5058": "eteṣāṃ mantrāṇāṃ homa-saṅkhyayā ayutenaiva tarpaṇaṃ vihitam |",
  "GR14krdipc_u:5059": "pūjām āha-nityam iti |",
  "GR14krdipc_u:5060": "nityaṃ sarvadā susamāhitaḥ saṃyataḥ san pūjayet |",
  "GR14krdipc_u:5061": "vahny-ādī-śāntam āgneya-koṇam ārabhya īśāna-koṇa-paryanta-hṛd-ādi-kavaca-paryantam aṅga-catuṣṭayaṃ pūjayet purato 'gre netram astraṃ pūjayet |",
  "GR14krdipc_u:5062": "pūrvādi-caturdikṣu indrādīn pūjayet |",
  "GR14krdipc_u:5063": "tad anu-vajrādīn iti upasaṃharati |",
  "GR14krdipc_u:5064": "eṣāṃ mantrāṇāṃ saparyā pūjā kathitā |",
  "GR14krdipc_u:5065": "phalam āha-ity ekam iti |",
  "GR14krdipc_u:5066": "amunā prakāreṇa yaḥ sādhakottama eṣāṃ mantrāṇāṃ madhye ekaṃ mantraṃ bhajet upāsīta tasya sarve puruṣārthā hasta-prāpyāḥ devaiś cāsau pūjyate |",
  "GR14krdipc_u:5067": "mantrāntaram āha-sadya iti |",
  "GR14krdipc_u:5068": "tātkālika-phala-dāyakam aparaṃ caturakṣara-mantraṃ vakṣye sa-catur-akṣaraḥ kāma-bīja-dvaya-madhyasthena kṛṣṇa-padena kathitaḥ |",
  "GR14krdipc_u:5069": "ṛṣy-ādikam asya ṛṣiś chando daivatam aṅga-ṣaṭkaṃ ca prāg uktaṃ pūrva-mantra-samuhe kathitaṃ boddhavyam || KrdC_7.142-146 ||",
  "GR14krdipc_u:5070": "______________________________",
  "GR14krdipc_u:5071": "dhyānam āha-",
  "GR14krdipc_u:5072": "śrīmat-kalpa-dru-mūlodgata-kamala-lasat-karṇikā-saṃsthito yas",
  "GR14krdipc_u:5073": "tac-cākhyālambi-padmodara-vigalad-asaṅkhyāta-ratnābhiṣiktaḥ |",
  "GR14krdipc_u:5074": "hemābhaḥ sva-prabhābhis tri-bhuvanam akhilaṃ bhāsayan vāsudevaḥ",
  "GR14krdipc_u:5075": "pāyād vaḥ pāyasādo 'navarata-navanītāmṛtāśī vaśī saḥ // Krd_7.147 //",
  "GR14krdipc_u:5076": "vāsudevo vo yuṣmān pāyāt |",
  "GR14krdipc_u:5077": "kīdṛśaḥ ? yaḥ śrī-yukta-kalpa-vṛkṣa-mūlodgata-padme śobhamānā yā karṇikā tatropaviṣṭaḥ |",
  "GR14krdipc_u:5078": "tathā kalpa-druma-śākhālambi yat padmaṃ tasyodaraṃ tato vigalanti prasaranti yāni asaṅkhyātāni ratnāni tair abhiṣiktaḥ |",
  "GR14krdipc_u:5079_0": "tathā suvarṇa-gauraḥ tathāva-kāntibhiḥ samastaṃ trailokyaṃ bhāsayan kṣīrānnāśī tathā",
  "GR14krdipc_u:5079_1": "sva-kāntibhiḥ samastaṃ trailokyaṃ bhāsayan kṣīrānnāśī tathā anavaratam anuvelaṃ nūtanaṃ",
  "GR14krdipc_u:5079_2": "navanītam evāmṛtaṃ tad aśnātīti || KrdC_7.147 ||",
  "GR14krdipc_u:5080": "______________________________",
  "GR14krdipc_u:5081": "puraścaraṇam āha-",
  "GR14krdipc_u:5082": "dhyatvaivaṃ prajapel lakṣaṃ catuṣkaṃ juhuyāt tataḥ |",
  "GR14krdipc_u:5083": "trimadhvakter bilva-phalaiś catvāriṃśat-sahasrakam // Krd_7.148 //",
  "GR14krdipc_u:5084": "yathoktaṃ dhyānaṃ kṛtvā lakṣa-catuṣṭayaṃ japet |",
  "GR14krdipc_u:5085": "tad anu ghṛta-madhu-śarkarāyutair bilva-phalaiś catvāriṃśat-sahasraṃ juhuyāt || KrdC_7.148 ||",
  "GR14krdipc_u:5086": "______________________________",
  "GR14krdipc_u:5087": "pūjām āha-",
  "GR14krdipc_u:5088": "aṅgair nidhibhir indrādyair vajrādyair arcanoditā |",
  "GR14krdipc_u:5089": "tarpayed dinaśaḥ kṛṣṇaṃ svādu-traya-dhiyā jalaiḥ // Krd_7.149 //",
  "GR14krdipc_u:5090": "ṣaḍ-aṅgair nidhibhir indrādy-aṣṭa-nidhibhir indrādyair vajrādyaiś cānīlārcanā pūjā kathitā |",
  "GR14krdipc_u:5091": "tarpaṇam āha--tarpayed iti |",
  "GR14krdipc_u:5092": "pratidinaṃ svādu-traya-dhiyā ghṛta-madhu-śarkarā-buddhyā jalaiḥ kṛṣṇaṃ pūjayet || KrdC_7.149 ||",
  "GR14krdipc_u:5093": "______________________________",
  "GR14krdipc_u:5094": "mantrāntaram āha-",
  "GR14krdipc_u:5095": "mārayor asya māṃsādhor raktaṃ ced aparo manuḥ |",
  "GR14krdipc_u:5096": "ṣaḍ-aṅgānyasya kala-ṣaṭ-dīrghair mantra-śikhāmaṇeḥ // Krd_7.150 //",
  "GR14krdipc_u:5097": "asya pūrvokta-caturakṣara-mantrasya mārayor ādy-anta-kāma-bījayor māṃsādho la-kārasyādhastāt ced yadi raktaṃ repho bhavati tadāparaś caturakṣaraḥ klīṃ kṛṣṇa klīm iti mantraḥ |",
  "GR14krdipc_u:5098": "asya mantra-śikhāmaṇe mantra-śiro ratnasya kala-ṣaṭ-dīrgha kalā ṣaḍ-aṅgāni kuryād iti śeṣaḥ || KrdC_7.150 ||",
  "GR14krdipc_u:5099": "mantra-svarūpam: klīṃ klūṃ kleṃ kloṃ klauṃ klaḥ ||",
  "GR14krdipc_u:5100": "______________________________",
  "GR14krdipc_u:5101": "dhyānam āha-",
  "GR14krdipc_u:5102": "āraktodyāna-kalpa-druma-śikhara-lasat-svarṇa-dolādhirūḍhaṃ",
  "GR14krdipc_u:5103": "gopābhyāṃ preṅkhyamānaṃ vikasita-nava-bandhūka-sindūra-bhāsam |",
  "GR14krdipc_u:5104": "bālaṃ nīlāla-kāntaṃ kaṭi-taṭa-viluṭhat kṣudra-ghaṇṭāvaṭāḍhyaṃ",
  "GR14krdipc_u:5105": "vande śārdūla-kāmāṅkuśa-lalita-galā-kalpa-dīptaṃ mukundam // Krd_7.151 //",
  "GR14krdipc_u:5106": "mukundam vande |",
  "GR14krdipc_u:5107": "kīdṛśaṃ ?",
  "GR14krdipc_u:5108_0": "āraktam aruṇaṃ yad udyānaṃ tatra yaḥ kalpa-vṛkṣas tasya śikharam agraṃ tatra lasantī",
  "GR14krdipc_u:5108_1": "yā śobhamānā suvarṇa-mayī dolā tatropaviṣṭaṃ tathā gopāṅganābhyāṃ preṅkhyamānaṃ dolāyamānaṃ",
  "GR14krdipc_u:5108_2": "vikasitaṃ praphullaṃ navīnaṃ yad bandhu-jīva-puṣpaṃ sindūraṃ tayor iva bhāvaṃ yasya",
  "GR14krdipc_u:5108_3": "taṃ tathā bālaṃ śiśuṃ tathā kṛṣṇa-keśaṃ tathā kaṭi-taṭe itas tato gacchantī yā kṣudra-ghaṇṭikā",
  "GR14krdipc_u:5108_4": "ghaṇṭā-kṣudra-ghaṇṭikā samūhas tena sambaddhaṃ tathā śārdūlasya vyāghrasya kāmāṅkuśena",
  "GR14krdipc_u:5108_5": "śobhamānaṃ yat kaṇṭhābharaṇaṃ tena śobhamānam || KrdC_7.151 ||",
  "GR14krdipc_u:5109": "______________________________",
  "GR14krdipc_u:5110": "evaṃ-",
  "GR14krdipc_u:5111": "dhyatvaivaṃ pūrva-kptyainaṃ japtvā raktotpalair navaiḥ |",
  "GR14krdipc_u:5112": "madhuttraya-plutair hutvāpy arcayet pūrvavad dharim // Krd_7.152 //",
  "GR14krdipc_u:5113_0": "pūrvoktaṃ mukundaṃ dhyātvā enaṃ mantraṃ pūrvokta-saṅkhyam eva japtvā rakta-padmair",
  "GR14krdipc_u:5113_1": "nūtanair ghṛta-madhu-śarkarāyutaiḥ pūrvokta-saṅkhyam eva hutvā pūrvokta-prakāreṇa",
  "GR14krdipc_u:5113_2": "hariṃ pūjayet || KrdC_7.152 ||",
  "GR14krdipc_u:5114": "______________________________",
  "GR14krdipc_u:5115": "ārād uktaṃ mantrayoḥ prayogaṃ darśayati-",
  "GR14krdipc_u:5116": "madhura-traya-saṃyuktāmāraktāṃ śāli-mañjarīm |",
  "GR14krdipc_u:5117": "juhuyān nityaśo 'ṣṭārdhaṃ śatam ekena mantrayoḥ // Krd_7.153 //",
  "GR14krdipc_u:5118": "tasya maṇḍalataḥ pṛthvī pṛthvī-sasya-kulākulā |",
  "GR14krdipc_u:5119": "syāc chāli-puñja-pūrṇaṃ ca tad-veśmāśu prajāyate // Krd_7.154 //",
  "GR14krdipc_u:5120_0": "ghṛta-madhu-śarkarāmiśritāṃ lohitāṃ haimantika-dhānya-mañjarīm aṣṭottara-śatamatayor",
  "GR14krdipc_u:5120_1": "mantrayor madhye ekena mantreṇa pratyekaṃ pratyahaṃ yo juhuyāt tasya puṃsaḥ maṇḍalataḥ",
  "GR14krdipc_u:5120_2": "ekona-pañcāśad-dinād arvāk ṣaḍ-viṃśati-dinād iti laghu-dīpikā-kāraḥ |",
  "GR14krdipc_u:5121": "pañca-catvāriṃśad-dinānantaram iti rudradharaḥ |",
  "GR14krdipc_u:5122": "mahatī pṛthivī dhānyādi-samūha-vyāptā bhavati tathā tad-gṛhaṃ śāli-dhānya-samūha-vyāptaṃ śīghraṃ bhavati || KrdC_7.153-154 ||",
  "GR14krdipc_u:5123": "______________________________",
  "GR14krdipc_u:5124": "phalam āha-",
  "GR14krdipc_u:5125": "yas tv etayor niyatam anyataraṃ bhajeta",
  "GR14krdipc_u:5126": "bhavnor japārcana-hutādribhir āpta-bhaktiḥ |",
  "GR14krdipc_u:5127": "śrīmān sa manmatha iva pramadāsu vāgmī",
  "GR14krdipc_u:5128": "bhūyāt tanor vipadi tac ca mahocyutākhyam // Krd_7.155 //",
  "GR14krdipc_u:5129": "yaḥ pumān etayor ekaṃ niyataṃ niyato bhajeta sādhayet |",
  "GR14krdipc_u:5130": "kaiḥ ? japa-pūjā-homādibhiḥ |",
  "GR14krdipc_u:5131": "kīdṛśaḥ ? prāpta-bhaktiḥ sa lakṣmī-yuktaḥ strīṣu kāmadevavat utkṛṣṭa-vacana-bhāg bhavati |",
  "GR14krdipc_u:5132": "tanor vipadi śarīra-pātānantaraṃ viṣṇu-lokaṃ ca gacchati || KrdC_7.155 ||",
  "GR14krdipc_u:5133": "______________________________",
  "GR14krdipc_u:5134": "iti śrī-keśava-bhaṭṭācārya-viracitāyāṃ krama-dīpikāyāṃ saptamaḥ paṭalaḥ |",
  "GR14krdipc_u:5135": "||7||",
  "GR14krdipc_u:5136": "**************************************************************************",
  "GR14krdipc_u:5137": "(8)",
  "GR14krdipc_u:5138": "aṣṭamaṃ paṭalam",
  "GR14krdipc_u:5139": "athāntaraṃ vaśyakaraḥ prayogaḥ kathyate-",
  "GR14krdipc_u:5140": "athocyate vaśya-vidhiḥ purokta-",
  "GR14krdipc_u:5141": "daśārṇato 'ṣṭādaśa-varṇataś ca |",
  "GR14krdipc_u:5142": "smṛtyaiva yau sarva-jagat priyatvaṃ",
  "GR14krdipc_u:5143": "manū manujñasya sadā vidhattaḥ // Krd_8.1 //",
  "GR14krdipc_u:5144": "pūrvokta-daśākṣarasyāṣṭadaśākṣarasya ca yau mantrau smaraṇa-mātreṇa sādhakasya sarva-jana-vallabhatvaṃ sarvadā kurutaḥ || KrdC_8.1 ||",
  "GR14krdipc_u:5145": "______________________________",
  "GR14krdipc_u:5146": "phullair vanya-pasūnair amum aruṇatarair arcayitvā dinādau",
  "GR14krdipc_u:5147": "nityaṃ nitya-kriyāyāṃ ratamathadinamadhyokta-kptyā mukundam |",
  "GR14krdipc_u:5148": "aṣṭopetaṃ sahasraṃ daśa-lipim anuvarya japed yaḥ sa mantrī",
  "GR14krdipc_u:5149": "kuryād vaśyāny avaśyaṃ mukhara-mukha-bhuvāṃ maṇḍalān maṇḍalāni // Krd_8.2 //",
  "GR14krdipc_u:5150_0": "puṣpitaiḥ vanodbhava-puṣpair atilohitam amuṃ mukundaṃ nityaṃ sarvadā nitya-karmānuṣṭhāna-niṣṭhaṃ",
  "GR14krdipc_u:5150_1": "dinādau prati pratyahaḥ madhyāhnokta-pūjā-prakāreṇa pūjayitvā yo mantrī daśākṣaraṃ",
  "GR14krdipc_u:5150_2": "mantra-śreṣṭham aṣṭādhikaṃ sahasraṃ japet |",
  "GR14krdipc_u:5151": "maṇḍalād eva pañcāśad-dinād arvāk mukhara-mukha-bhuvāṃ vidvad-brāhmaṇānāṃ maṇḍalāni samūhān avaśyaṃ vaśyāni kuryād vaśayatīty arthaḥ || KrdC_8.2 ||",
  "GR14krdipc_u:5152": "______________________________",
  "GR14krdipc_u:5153": "kṣatriya-vaiśya-śūdrasyāpi prayoga-trayaṃ darśayati-",
  "GR14krdipc_u:5154": "jātī-prasūnair vara-gopa-veṣaṃ",
  "GR14krdipc_u:5155": "krīḍā-rataṃ rakta-hayāri-puṣpaiḥ |",
  "GR14krdipc_u:5156": "nīlotpalair gīti-rataṃ purovad",
  "GR14krdipc_u:5157": "iṣṭvā nṛpādīn vaśayet krameṇa // Krd_8.3 //",
  "GR14krdipc_u:5158_0": "vara-gopa-veṣaṃ śreṣṭha-gopa-rūpa-dharaṃ śrī-kṛṣṇaṃ vicintya jātī-puṣpaiḥ pūrvokta-prakāreṇa",
  "GR14krdipc_u:5158_1": "pūjayitvā daśākṣara-mantram aṣṭottara-sahasraṃ japtvā kṣatriyaṃ vaśayet krīḍāsaktaṃ",
  "GR14krdipc_u:5158_2": "dhyātvā rakta-karavīra-puṣpaiḥ pūrvokta-prakāreṇa pūjayitvā daśākṣara-mantram aṣṭottaraṃ",
  "GR14krdipc_u:5158_3": "sahasraṃ japtvā vaiśyaṃ vaśayet gīti-rataṃ gītāsaktaṃ dhyātvā nīlotpalaiḥ pūrvokta-prakāreṇa",
  "GR14krdipc_u:5158_4": "pūjayitvā daśākṣara-mantram aṣṭottara-sahasraṃ japtvā śūdraṃ vaśayet ity anena prakāreṇa",
  "GR14krdipc_u:5158_5": "nṛpādīn vaśayed ity arthaḥ || KrdC_8.3 ||",
  "GR14krdipc_u:5159": "______________________________",
  "GR14krdipc_u:5160": "prayogāntaram āha-",
  "GR14krdipc_u:5161": "sita-kusuma-sametais taṇḍulair ājya-siktair",
  "GR14krdipc_u:5162": "daśa-śatam atha hutvā nityaśaḥ sapta-rātram |",
  "GR14krdipc_u:5163": "kaca-bhuvi ca lalāṭe bhasma tad dhārayannā",
  "GR14krdipc_u:5164": "vaśayati manujas trīṃ sāpi nṝṃs tadvad eva // Krd_8.4 //",
  "GR14krdipc_u:5165_0": "śveta-puṣpa-sahitaiḥ śveta-taṇḍulair ghṛta-miśrita-daśākṣara-mantreṇa daśa-śataṃ",
  "GR14krdipc_u:5165_1": "hutvā nityaśaḥ sapta-dina-paryantaṃ tad anu tad dhoma bhasma kaca bhuvi śirasi lalāṭe",
  "GR14krdipc_u:5165_2": "ca dhārayan nā puruṣaḥ manuja-strīṃ manuṣya-nārīm iti rudra-dharaḥ |",
  "GR14krdipc_u:5166": "taruṇīṃ striyaṃ vaśayatīti tripāṭhitaḥ |",
  "GR14krdipc_u:5167": "sāpi strī anena prayogeṇa nṝn vaśayed ity arthaḥ || KrdC_8.4 ||",
  "GR14krdipc_u:5168": "______________________________",
  "GR14krdipc_u:5169": "prayogāntaram āha-",
  "GR14krdipc_u:5170": "tāmbūla-vastra-kusumāñjana-candanādyaṃ",
  "GR14krdipc_u:5171": "japtaṃ sahasra-trayam anyatareṇa manvoḥ |",
  "GR14krdipc_u:5172": "yasmai dadāti manu-vit sajano 'sya maṅkṣu",
  "GR14krdipc_u:5173": "syāt kiṅkarā na khalu tatra vicāraṇīyam // Krd_8.5 //",
  "GR14krdipc_u:5174_0": "tāmbūlaṃ vastraṃ puṣpaṃ kajjalaṃ candanaṃ ca etad yad anyad vastu manvor daśāṣṭādaśākṣarayor",
  "GR14krdipc_u:5174_1": "anyatareṇaikena sahasra-trayaṃ saṃjaptaṃ yasmai janāya dadāti sādhakaḥ sa naro 'sya",
  "GR14krdipc_u:5174_2": "sādhakasya maṅkṣu śīghraṃ vaśyo bhavati |",
  "GR14krdipc_u:5175": "nātra saṃśaya ity arthaḥ || KrdC_8.5 ||",
  "GR14krdipc_u:5176": "______________________________",
  "GR14krdipc_u:5177": "prayogāntaram āha-",
  "GR14krdipc_u:5178": "rāja-dvāre vyavahāre sabhāyā",
  "GR14krdipc_u:5179": "dyūte vāde cāṣṭa-yuktaṃ śataṃ ca |",
  "GR14krdipc_u:5180": "japtvā vācaṃ prathamām īrayed yo",
  "GR14krdipc_u:5181": "vartetāsau tatra tatropaviṣṭān // Krd_8.6 //",
  "GR14krdipc_u:5182_0": "rāja-samīpe kraya-vikraye sadasi akṣa-krīḍādau vāde ca yo manvor ekam aṣṭottara-śataṃ",
  "GR14krdipc_u:5182_1": "japtvā prathamata eva yāṃ vācaṃ vadati tayaiva vācā tatra vādādau upaviṣṭān asau",
  "GR14krdipc_u:5182_2": "varteta taj-jayī bhavatīty arthaḥ || KrdC_8.6 ||",
  "GR14krdipc_u:5183": "______________________________",
  "GR14krdipc_u:5184": "prayogāntaram āha-",
  "GR14krdipc_u:5185": "āsīnaṃ muramathanaṃ kadamba-mūle",
  "GR14krdipc_u:5186": "gāyantaṃ madhurataraṃ vrajāṅganābhiḥ |",
  "GR14krdipc_u:5187": "smṛtvāgnau madhu-militair mayūrakedhmair",
  "GR14krdipc_u:5188": "hutvāsau vaśayati mantravit trilokīm // Krd_8.7 //",
  "GR14krdipc_u:5189_0": "kadamba-mūle upaviṣṭaṃ muramathanaṃ kṛṣṇaṃ gopībhir madhurataraṃ gāyantaṃ dhyātvā",
  "GR14krdipc_u:5189_1": "vahnau madhu-snutair mayūra-kedhmair apāmārga-samidbhir hutvā asau sādhako loka-trayaṃ",
  "GR14krdipc_u:5189_2": "vaśayati || KrdC_8.7 ||",
  "GR14krdipc_u:5190": "______________________________",
  "GR14krdipc_u:5191": "prayogāntaram āha-",
  "GR14krdipc_u:5192": "rāsa-madhya-gatam acyutaṃ smaran",
  "GR14krdipc_u:5193": "yo japed daśa-śataṃ daśākṣaram |",
  "GR14krdipc_u:5194": "nityaśo jhaṭiti māsato naro",
  "GR14krdipc_u:5195": "vāñchitām abhivahet sa kanyakām // Krd_8.8 //",
  "GR14krdipc_u:5196": "yo naraḥ pūrvokta-rāsa-madhya-gataṃ kṛṣṇaṃ dhyāyan daśākṣaraṃ mantraṃ pratyahaṃ daśa-śataṃ japet sa māsaikena śīghram eva vāñchitāṃ kanyāṃ prāpnoti ||8||",
  "GR14krdipc_u:5197": "-o)O(-",
  "GR14krdipc_u:5198": "prayogāntaram āha-",
  "GR14krdipc_u:5199": "tuṅga-kundam adhirūḍham acyutaṃ",
  "GR14krdipc_u:5200": "vā vicintya dinaśaḥ sahasrakam |",
  "GR14krdipc_u:5201": "sāṣṭakaṃ japati sā hi maṇḍalād",
  "GR14krdipc_u:5202": "vāñchitaṃ varam upaiti kanyakā // Krd_8.9 //",
  "GR14krdipc_u:5203_0": "ucca-kadamba-vṛkṣa-sthaṃ vicintya pratyaham aṣṭottara-sahasraṃ daśākṣaraṃ yā kanyakā",
  "GR14krdipc_u:5203_1": "japati sā hi niścayena maṇḍalād ekona-pañcāśad dinād arvāk vāñchita-varaṃ prāpnoti || KrdC_8.9 ||",
  "GR14krdipc_u:5204": "______________________________",
  "GR14krdipc_u:5205": "samāna-phalaṃ prayogāntaram āha-",
  "GR14krdipc_u:5206": "nṛtyantaṃ vraja-sundarī-jana-karāmbhojāni saṃgṛhya taṃ",
  "GR14krdipc_u:5207": "dhyātvāṣṭādaśa-varṇakaṃ manu-varaṃ lakṣaṃ japan mantravit |",
  "GR14krdipc_u:5208": "lājānam athavā madhu-plutatarair hutvāyutaṃ cūrṇakair",
  "GR14krdipc_u:5209": "uddhoḍhuṃ prajapec ca tāvad acirād ākāṅkṣitāṃ kanyakām // Krd_8.10 //",
  "GR14krdipc_u:5210_0": "acirāt śīghraṃ vāñchitāṃ kanyāṃ pariṇetuṃ mantravit sādhakaḥ gopa-yuvatī-hasta-padmāni",
  "GR14krdipc_u:5210_1": "saṃgṛhya dhṛtvā nṛtyantaṃ taṃ prasiddhaṃ śrī-kṛṣṇaṃ dhyātvā lakṣa-mātra-parimitam",
  "GR14krdipc_u:5210_2": "aṣṭādaśākṣaraṃ mantra-śreṣṭhaṃ japet |",
  "GR14krdipc_u:5211": "athavā lājānāṃ cūrṇair madhu-drutatarair ghṛta-madhu-śarkarā-pracurānvitaiḥ madhunā dravībhūtair iti rudradharaḥ |",
  "GR14krdipc_u:5212": "daśa-sahasraṃ hutvā tāvad eva saṃkhyaṃ japed ity arthaḥ || KrdC_8.10 ||",
  "GR14krdipc_u:5213": "______________________________",
  "GR14krdipc_u:5214": "prayogāntaram āha-",
  "GR14krdipc_u:5215": "aṣṭādaśākṣareṇa dvija-tarujais trimadhvaktair ayutam |",
  "GR14krdipc_u:5216": "kuśais tilair vā sa-taṇḍulair vaśayituṃ dvijān juhuyāt // Krd_8.11 //",
  "GR14krdipc_u:5217_0": "dvijān brāhmaṇān vaśayitum aṣṭādaśākṣara-mantreṇa dvija-tarujaiḥ palāśa-vṛkṣa-samudbhavaiḥ",
  "GR14krdipc_u:5217_1": "samidbhis tri-madhurāktaiḥ ghṛta-madhu-śarkarā-miśritair ayutaṃ daśa-sahasraṃ juhuyāt",
  "GR14krdipc_u:5217_2": "athavā tri-madhv-aktaiḥ kuśais tilaiḥ taṇḍulair vā juhuyāt || KrdC_8.11 ||",
  "GR14krdipc_u:5218": "______________________________",
  "GR14krdipc_u:5219": "prayogāntaram āha-",
  "GR14krdipc_u:5220": "kṛtamāla-bhavair vaśayen nṛpatīn",
  "GR14krdipc_u:5221": "mukulaiś ca kuruṇṭakajaiś ca tathā |",
  "GR14krdipc_u:5222": "viśām ikṣur akair api pāṭalajair",
  "GR14krdipc_u:5223": "itarān api tadvad atho vaśayet // Krd_8.12 //",
  "GR14krdipc_u:5224": "kṛta-māla-bhavaiḥ rāja-vṛkṣa-samudbhavaiḥ mukulaiḥ kalikābhiḥ hutvā nṛpatīn kṣatriyān vaśayen |",
  "GR14krdipc_u:5225": "kuruṇṭakajaiś ca jhiṇṭī-samudbhavaiḥ mukulair hutvā veśyāṇ vaśayet |",
  "GR14krdipc_u:5226": "ikṣu-rasaiḥ ikṣurakair iti pāṭhe kokilākṣomathīn atha ity arthaḥ |",
  "GR14krdipc_u:5227": "pāṭala-samudbhavaiḥ mukulair vā hutvā itarān śūdrān vaśayet |",
  "GR14krdipc_u:5228": "anukta-saṅkhyā homasya boddhavyā tasyā eva prakaraṇatvād iti || KrdC_8.12 ||",
  "GR14krdipc_u:5229": "______________________________",
  "GR14krdipc_u:5230": "prayogāntaram āha-",
  "GR14krdipc_u:5231": "abhinavaiḥ kamalair aruṇotpalaiḥ",
  "GR14krdipc_u:5232": "samadhurair api campaka-pāṭalaiḥ |",
  "GR14krdipc_u:5233": "pratihuned ayutaṃ kramaśo 'cirād",
  "GR14krdipc_u:5234": "vaśayituṃ mukhajādivarāṅganāḥ // Krd_8.13 //",
  "GR14krdipc_u:5235_0": "śīghraṃ mukhajādi-varāṅganā brāhmaṇādi-striyo vaśayituṃ caturbhir dravyaiḥ samadhurair",
  "GR14krdipc_u:5235_1": "madhura-traya-militaiḥ kramaśaḥ pratyekaṃ sārdha-sahasra-dvayaṃ kṛtvā daśa-sahasraṃ",
  "GR14krdipc_u:5235_2": "pratihunet juhuyāt |",
  "GR14krdipc_u:5236": "dravyāṇy āha-nūtanaiḥ śveta-padmaiḥ raktotpalaiś campaka-puṣpaiḥ pāṭala-puṣpaiḥ || KrdC_8.13 ||",
  "GR14krdipc_u:5237": "______________________________",
  "GR14krdipc_u:5238": "prayogāntaram āha-",
  "GR14krdipc_u:5239": "hayāri-kusumair navais trimadhurāplutair nityaśaḥ",
  "GR14krdipc_u:5240": "sahasram ṛṣi-vāsaraṃ pratihunen niśīthe budhaḥ |",
  "GR14krdipc_u:5241": "sugarvita-dhiyaṃ haṭhāt jhaṭiti vārayoṣām asau",
  "GR14krdipc_u:5242": "karoti nija-kiṅkarīṃ smara-śilī-mukhair arditām // Krd_8.14 //",
  "GR14krdipc_u:5243_0": "hayāri-kusumaiḥ karavīra-kusumaiḥ nūtanaiḥ tri-madhura-miśritaiḥ pratyahaṃ sahasraṃ",
  "GR14krdipc_u:5243_1": "ṛṣi-vāsaraṃ sapta-vāsaraṃ budhaḥ sādhako niśīthe rātrau pratyahaṃ pratidinaṃ juhuyāt",
  "GR14krdipc_u:5243_2": "asau ahaṅkāravatīṃ vārayoṣāṃ veśyākāma-vāṇaiḥ pīḍitāṃ haṭhāt balāt jhaṭiti śīghraṃ",
  "GR14krdipc_u:5243_3": "nija-dāsīṃ karoti || KrdC_8.14 ||",
  "GR14krdipc_u:5244": "______________________________",
  "GR14krdipc_u:5245": "prayogāntaram āha-",
  "GR14krdipc_u:5246": "paṭu-saṃyutais trimadhurārdratarair",
  "GR14krdipc_u:5247": "api sarṣapair daśa-śataṃ tritayam |",
  "GR14krdipc_u:5248": "niśi juhvato 'sya hi śacī-dayito 'py",
  "GR14krdipc_u:5249": "avaśo vaśī bhavati kiṃ nv apare // Krd_8.15 //",
  "GR14krdipc_u:5250": "lavaṇa-saṃyutaiḥ kaṭu-saṃyutair iti pāṭhe kaṭuka-saṃyutair ity arthaḥ |",
  "GR14krdipc_u:5251": "madhurārdratarair ghṛta-madhu-śarkarā-snigdhaiḥ |",
  "GR14krdipc_u:5252": "apiḥ samuccaye sarṣapair daśa-śataṃ tritayaṃ tri-sahasraṃ niśi rātrau juhvataḥ puruṣasya śacī-dayitaḥ indro 'pi avaśo vaśī bhavati kiṃ punar anye || KrdC_8.15 ||",
  "GR14krdipc_u:5253": "______________________________",
  "GR14krdipc_u:5254": "prayogāntaram āha-",
  "GR14krdipc_u:5255": "atha bilvajaiḥ phala-samit prasavac-",
  "GR14krdipc_u:5256": "chadanair madhu-drutatarair havanāt |",
  "GR14krdipc_u:5257": "kamalaiḥ sitākṣata-yutaiś ca pṛthak",
  "GR14krdipc_u:5258": "kamalāṃ cirāya vaśayed acirāt // Krd_8.16 //",
  "GR14krdipc_u:5259_0": "bilva-vṛkṣodbhavaiḥ phala-samit-puṣpa-patraiḥ śveta-padmair atyanta-madhurāplutaiḥ",
  "GR14krdipc_u:5259_1": "sitākṣata-yutaiḥ śarkarā-taṇḍula-miśritaiḥ sitājya-sahitair iti pāṭhe sitāśarkarā",
  "GR14krdipc_u:5259_2": "ājyaṃ ghṛtaṃ tat-sahitaiḥ pṛthak ekaikaṃ vastu-tri-sahasra-homāt cira-kālam acirāt",
  "GR14krdipc_u:5259_3": "śīghraṃ kamalāṃ lakṣmīṃ vaśayet |",
  "GR14krdipc_u:5260": "atra saṅkhyā-samanantaroktā || KrdC_8.16 ||",
  "GR14krdipc_u:5261": "______________________________",
  "GR14krdipc_u:5262": "prayogāntaram āha-",
  "GR14krdipc_u:5263": "apahṛtya gopa-vanitāmbarāṇyāmā",
  "GR14krdipc_u:5264": "hṛdayaiḥ kadambam adhirūḍham acyutam |",
  "GR14krdipc_u:5265": "prajapet smaran niśi sahasram ānayed",
  "GR14krdipc_u:5266": "drutam urvaśīm api haṭhād daśāhataḥ // Krd_8.17 //",
  "GR14krdipc_u:5267_0": "hṛdayaiḥ amā saha haṭhāt gopa-yuvatī-vastrāṇy apahṛtya gṛhītvā kadamba-vṛkṣam adhirūḍhaṃ",
  "GR14krdipc_u:5267_1": "kṛṣṇaṃ smaran niśi rātrau sahasraṃ japet sa daśāhato daśa-divasa-madhye haṭhān mantrasya",
  "GR14krdipc_u:5267_2": "balāt urvaśīm api deva-veśyām api vaśam ānayet nija-nikaṭam iti śeṣaḥ || KrdC_8.17 ||",
  "GR14krdipc_u:5268": "______________________________",
  "GR14krdipc_u:5269": "mantrayor māhātmyam āha-",
  "GR14krdipc_u:5270": "bahunā kim atra kathitena mantrayor",
  "GR14krdipc_u:5271": "anayoḥ sadṛk na hi paro vaśī kṛtau |",
  "GR14krdipc_u:5272": "abhikṛṣṭi-karmaṇi vidagdha-yoṣitāṃ",
  "GR14krdipc_u:5273": "kusumāyudhāstra-maya-varṣmaṇor iha // Krd_8.18 //",
  "GR14krdipc_u:5274": "atra granthe bahunā kathitena kiṃ prayojanam ?",
  "GR14krdipc_u:5275": "anayor daśāṣṭādaśākṣarayoḥ sadṛk samaḥ vaśīkaraṇe iha jagati aparo nāsti |",
  "GR14krdipc_u:5276": "kimbhūtayor nagara-strīṇām ākarṣaṇa-karmaṇi kāmāstra-śarīrayoḥ || KrdC_8.18 ||",
  "GR14krdipc_u:5277": "______________________________",
  "GR14krdipc_u:5278": "mokṣa-sādhaka-prayogāntaram āha-",
  "GR14krdipc_u:5279": "vande kundendu-gauraṃ taruṇam aruṇa-pāthoja-patrābha-netraṃ",
  "GR14krdipc_u:5280": "cakraṃ śaṅkhaṃ gadābje nija-bhuja-parighair āyatair ādadhānam |",
  "GR14krdipc_u:5281": "divyair bhūṣāṅga-rāgair nava-nalina-lasan-mālayā ca pradīptaṃ",
  "GR14krdipc_u:5282": "prodyat-pītāmbarāḍhyaṃ munibhir abhivṛtaṃ padma-saṃsthaṃ mukundam // Krd_8.19 //",
  "GR14krdipc_u:5283": "mukundaṃ vande |",
  "GR14krdipc_u:5284_0": "kunda-puṣpaṃ candraś ca tadvat śuklaṃ tathā yuvānaṃ tathā rakta-padma-sadṛśa-locanaṃ",
  "GR14krdipc_u:5284_1": "tathā dīrghair nija-bāhu-parighair mud-garākāra-sva-bāhubhiḥ śaṅkhaṃ cakraṃ gadāṃ",
  "GR14krdipc_u:5284_2": "padmaṃ ca dhārayantaṃ tathā deva-yogyālaṅkārāṅga-rāgaiḥ navāni yāni padmāni teṣāṃ",
  "GR14krdipc_u:5284_3": "lasantī dedīpyamānā yā mālā tayā ca pradīptaṃ tathā dedīpyamāna-haridrābha-vastra-yuktaṃ",
  "GR14krdipc_u:5284_4": "tathā nāradādibhir veṣṭitaṃ tathā paṅkajāsīnam || KrdC_8.19 ||",
  "GR14krdipc_u:5285": "______________________________",
  "GR14krdipc_u:5286": "evaṃ dhyātvā pumāṃsaṃ sphuṭa-hṛdaya-sarojam āsīnāmādyaṃ",
  "GR14krdipc_u:5287": "sāndrābhoja-cchaviṃ vā druta-kanaka-nibhaṃ vā japed arka-lakṣam |",
  "GR14krdipc_u:5288": "manvor ekaṃ dvitārāntaritamathahuned arka-sāhasram idhmaiḥ",
  "GR14krdipc_u:5289": "kṣīra-drutyaiḥ payoktaiḥ sa-madhu-ghṛta-sitenāthavā pāyasena // Krd_8.20 //",
  "GR14krdipc_u:5290_0": "evaṃ-vidhaṃ pūrvoktaṃ mukundaṃ dhyātvā praphulla-hṛdaya-padmāsanopaviṣṭaṃ tathā ādyaṃ",
  "GR14krdipc_u:5290_1": "prathamaṃ sa-jala-jalada-śyāmaṃ sāndrābhoja-cchavim iti pāṭhe masṛṇa-padma-kāntiṃ",
  "GR14krdipc_u:5290_2": "vā dhyātvā divtārāntaragaṃ praṇava-dvaya-madhya-gataṃ manvor daśāṣṭādaśākṣarayor",
  "GR14krdipc_u:5290_3": "ekam arka-lakṣaṃ dvādaśa-lakṣaṃ japet |",
  "GR14krdipc_u:5291_0": "atha japānantaram arka-sahasraṃ idhmaiḥ samidbhiḥ kṣīra-drutyair aśvatthodumbara-plakṣa-nyagrodhānyatama-samudbhavaiḥ",
  "GR14krdipc_u:5291_1": "payoktaiḥ dugdha-plutaiḥ athavā ghṛta-madhu-śarkarā-sahitena paramānnena juhuyāt || KrdC_8.20 ||",
  "GR14krdipc_u:5292": "______________________________",
  "GR14krdipc_u:5293": "tato lokādhyakṣaṃ dhurva-citi-sad-ānanda-vapuṣaṃ",
  "GR14krdipc_u:5294": "nije hṛt-pāthoje bhava-timira-sambheda-mihiram |",
  "GR14krdipc_u:5295": "nijaikyena dhyāyan manum amala-cetāḥ pratidinaṃ",
  "GR14krdipc_u:5296": "tri-sāhasraṃ japyāt prayajatu sāyāhna-vidhinā // Krd_8.21 //",
  "GR14krdipc_u:5297": "tatas tad-anantaraṃ lokādhyakṣaṃ loka-svāminam |",
  "GR14krdipc_u:5298_0": "avināśi-jñānaṃ tat-sukha-svarūpa-śarīraṃ saṃsārāndhakāra-viccheda-sūryam amuṃ kṛṣṇaṃ",
  "GR14krdipc_u:5298_1": "nija-hṛdaya-padme nijaikyena svābhedena bhāvayan amala-cetāḥ nirmalāntaḥkaraṇaḥ pratidinaṃ",
  "GR14krdipc_u:5298_2": "tri-sahasraṃ sahasra-trayaṃ juhuyāt tathā pūrvokta-sāyāhna-pūjā-prakāreṇa pūjayatu",
  "GR14krdipc_u:5298_3": "homam api karotu || KrdC_8.21 ||",
  "GR14krdipc_u:5299": "______________________________",
  "GR14krdipc_u:5300": "vidhiṃ yo 'muṃ bhaktyā bhajati niyataṃ susthira-matir",
  "GR14krdipc_u:5301": "bhavāmbhodhiṃ bhīmaṃ viṣama-viṣaya-grāha-nikaraiḥ |",
  "GR14krdipc_u:5302": "taraṅgair uttuṅgair jani-mṛti-samākhyāiḥ pravitataṃ",
  "GR14krdipc_u:5303": "samuttīryānantaṃ vrajati paramaṃ dhāma sa hareḥ // Krd_8.22 //",
  "GR14krdipc_u:5304_0": "sa sthira-matiḥ pumān amuṃ vidhiṃ prakāraṃ niyataṃ satataṃ bhaktyā bhajati sevate",
  "GR14krdipc_u:5304_1": "sa bhavāmbhodhiṃ saṃsāra-sāgaraṃ samuttīrya hareḥ ananyaṃ na vidyate anyo yasmāt",
  "GR14krdipc_u:5304_2": "sarva-mayam utkṛṣṭaṃ dhāma prāpnoti |",
  "GR14krdipc_u:5305": "kīdṛśaṃ ?",
  "GR14krdipc_u:5306": "ambhodhir iva bhayaṅkaraṃ kair viṣamā durnivārā ye viṣayāḥ śabdādayaṃ athavā srak-candana-vanitādyāḥ ta eva grāha-rūpā makara-kacchapādyās teṣāṃ nikaraiḥ samūhaiḥ |",
  "GR14krdipc_u:5307": "tathā janma-maraṇa-nāma-dheyais taraṅgair uttuṅgair mahadbhir vistīrṇam || KrdC_8.22 ||",
  "GR14krdipc_u:5308": "______________________________",
  "GR14krdipc_u:5309": "gṛṇaṃs tasya nāmāni śṛṇvaṃs tadīyāḥ",
  "GR14krdipc_u:5310": "kathāḥ saṃsmaraṃs tasya rūpāṇi nityam |",
  "GR14krdipc_u:5311": "namaṃs tat-padāmbhoruhaṃ bhakti-namraḥ",
  "GR14krdipc_u:5312": "sa pūjyo budhair nitya-yuktaḥ sa eva // Krd_8.23 //",
  "GR14krdipc_u:5313": "sa puruṣaḥ budhaiḥ prājñaiḥ pūjyaḥ sa eva ca nitya-yukto nitya-yoga-bhāk |",
  "GR14krdipc_u:5314": "kiṃ kurvan ? asya śrī-kṛṣṇasya nāmāni gṛṇan vadan, tadīyāḥ kathā ākalpayan |",
  "GR14krdipc_u:5315": "tasya śrī-kṛṣṇasya rūpāṇi mūrtīḥ sarvadā dhyāyan |",
  "GR14krdipc_u:5316": "tat-padāmbhoruhaṃ śrī-kṛṣṇa-pāda-padmaṃ bhakti-namraḥ sevā'vanataḥ adhika-namratva-khyāpanārthaṃ paunaruktyam || KrdC_8.23 ||",
  "GR14krdipc_u:5317": "______________________________",
  "GR14krdipc_u:5318": "idānīṃ parama-mantra-dvayaṃ kathayati-",
  "GR14krdipc_u:5319": "vakṣye manu-dvamathātirahasyam anyat",
  "GR14krdipc_u:5320": "saṃkṣepato bhuvana-mohana-nāma-dheyam |",
  "GR14krdipc_u:5321": "brahmendra-vāmanayanendubhir ādimānyas",
  "GR14krdipc_u:5322": "tat-pūrvako viyadṛṣīka-yuteśaṅe-hṛt // Krd_8.24 //",
  "GR14krdipc_u:5323": "athānantaram anyat mantra-dvayam atigopyaṃ jagan-mohana-saṃjñakaṃ svalpoktyā vakṣye |",
  "GR14krdipc_u:5324": "brahma ka-kāraḥ |",
  "GR14krdipc_u:5325": "indro la-kāraḥ |",
  "GR14krdipc_u:5326": "vāma-nayanaṃ dīrgha-ī-kāraḥ |",
  "GR14krdipc_u:5327": "indur anusvāraḥ |",
  "GR14krdipc_u:5328": "etaiḥ saṃyuktaḥ kāma-bīja-rūpaḥ prathamo mantra uddhṛtaḥ |",
  "GR14krdipc_u:5329": "tat-pūrvakaḥ viyat ha-kāraḥ ṛṣīka iti svarūpaṃ tābhyāṃ yukta īśa-śabdaḥ hṛṣīkeśa iti svarūpaṃ ṅe caturthy-eka-vacanaṃ hṛn namaḥ |",
  "GR14krdipc_u:5330": "klīṃ hṛṣīkeśāya namaḥ iti dvitīyo mantraḥ |",
  "GR14krdipc_u:5331": "atrāyaṃ puruṣottama-mantra iti bhairava-tripāṭhinaḥ || KrdC_8.24 ||",
  "GR14krdipc_u:5332": "______________________________",
  "GR14krdipc_u:5333": "ṛṣy-ādikam āha-",
  "GR14krdipc_u:5334": "manvos tu saṃmohana-nārado muniḥ",
  "GR14krdipc_u:5335": "chandas tu gāyatram udīritaṃ budhaiḥ |",
  "GR14krdipc_u:5336": "trailokya-saṃmohana-viṣṇu-retayoḥ",
  "GR14krdipc_u:5337": "syād devatā vacmy adhunā ṣaḍ-aṅgakam // Krd_8.25 //",
  "GR14krdipc_u:5338": "anayor mantrayoḥ saṃmohana-nārado muniḥ |",
  "GR14krdipc_u:5339": "chandaḥ punar gāyatram |",
  "GR14krdipc_u:5340": "mantrajñaiḥ kathitaṃ trailokya-saṃmohana-viṣṇur devateti || KrdC_8.25 ||",
  "GR14krdipc_u:5341": "______________________________",
  "GR14krdipc_u:5342": "adhunā ṣaḍ-aṅgaṃ vadāmi-",
  "GR14krdipc_u:5343": "aklīb-adīrghaiḥ sa-lavais tad api ca kalāsanārūḍhaiḥ |",
  "GR14krdipc_u:5344": "uktaṃ pūrvavad āsana-vinyāsāntaṃ samācared atha tu // Krd_8.26 //",
  "GR14krdipc_u:5345": "ṛ-ṝ---varjita-ṣaṭ-dīrgha-svaraiḥ bindu-sahitaiḥ kalety akṣara-dvaya-sambaddhaiḥ klāṃ klīṃ klūṃ klaiṃ klauṃ klaḥ ebhis tat ṣaḍ-aṅgam uktam |",
  "GR14krdipc_u:5346": "athānantaraṃ pūrvavad daśākṣara-kathita-pūjā-paryantaṃ kāryam || KrdC_8.26 ||",
  "GR14krdipc_u:5347": "______________________________",
  "GR14krdipc_u:5348": "karayoḥ śākhāsu tale nyasya ṣaḍ-aṅgāni cāṅgulīṣu śarān |",
  "GR14krdipc_u:5349": "manu-puṭita-mātṛkārṇair nyasyāṅge 'ṅgāni vinyasec ca śarān // Krd_8.27 //",
  "GR14krdipc_u:5350_0": "karayoḥ śākhāsu aṅgulīṣu ubhaya-kara-tale ca ṣaḍ-aṅgāni vinyasya punar aṅgulīṣu ca",
  "GR14krdipc_u:5350_1": "kāma-bāṇān vinyasya ādy-anta-sthita-mantra-mātṛkākṣair mātṛkā-sthāneṣu vinyasya dīrgha-yukta-kāma-bījaiḥ",
  "GR14krdipc_u:5350_2": "ṣaḍ-aṅgāni sva-śarīre vinyasya bāṇa-nyāsaṃ ca kuryāt || KrdC_8.27 ||",
  "GR14krdipc_u:5351": "______________________________",
  "GR14krdipc_u:5352": "bāṇa-nyāsa-sthānāny āha-",
  "GR14krdipc_u:5353": "kāsya-hṛdaya-liṅgāṅghriṣukara-śākhābhir namo 'ntakān ṅe 'ntān |",
  "GR14krdipc_u:5354": "śoṣaṇa-mohana-sandīpana-tāpana-mādanān kramaśaḥ // Krd_8.28 //",
  "GR14krdipc_u:5355": "śiro-vadana-hṛdaya-liṅga-pādeṣu aṅgulībhiḥ aṅguṣṭhādika-niṣṭha-kāntābhiḥ ekaikayā aṅgulyā caturthī namaḥ-pada-sahitān vakṣyamāṇān pañca-bāṇān krameṇa vinyaset || KrdC_8.28 ||",
  "GR14krdipc_u:5356": "______________________________",
  "GR14krdipc_u:5357": "bāṇa-nāmāny āha-",
  "GR14krdipc_u:5358": "pañcaite samproktā hrāṃ-hrīṃ-klīṃ-klūṃ sa ādikā bāṇāḥ |",
  "GR14krdipc_u:5359": "saṃmohanam atha jagataṃ dhyāyet puruṣottamaṃ samāhita-dhīḥ // Krd_8.29 //",
  "GR14krdipc_u:5360": "hrāṃ-hrīṃ-klīṃ-klūṃ sa etāni pañca-bījāni ekaikāni ādau yeṣāṃ evaṃ ete pañca-bāṇāḥ śoṣaṇādayaḥ proktāḥ |",
  "GR14krdipc_u:5361": "prayogas tu-hrāṃ śoṣaṇāya namaḥ ity aṅguṣṭhena śirasi hrīṃ mohanāya namaḥ iti tarjanyā mukhe ity ādi athānantaram |",
  "GR14krdipc_u:5362": "saṃyata-cittaḥ tribhuvana-vaśya-karaṃ puruṣottamaṃ cintayet || KrdC_8.29 ||",
  "GR14krdipc_u:5363": "______________________________",
  "GR14krdipc_u:5364": "dhyānam āha-",
  "GR14krdipc_u:5365": "divya-tarūdyānodyad-rucira-mahā-kalpa-pādapādhastāt |",
  "GR14krdipc_u:5366": "maṇi-maya-bhūtala-vilasad-bhadra-payo-janma-pīṭha-niṣṭhasya // Krd_8.30 //",
  "GR14krdipc_u:5367": "viśva-prāṇasyodyat-pradyotana-sama-dyuteḥ suparṇasya |",
  "GR14krdipc_u:5368": "āsīnam unnatāṃse vidruma-bhadrāṅgam aṅgajonmathitam // Krd_8.31 //",
  "GR14krdipc_u:5369": "cakra-darāṅkuśa-pāśān sumano-bāṇekṣu-cāpa-kamala-gadāḥ |",
  "GR14krdipc_u:5370": "dadhataṃ svadorbhir aruṇāyata-vipula-vighūrṇitākṣi-yuga-nalinam // Krd_8.32 //",
  "GR14krdipc_u:5371": "maṇimaya-kirīṭa-kuṇḍala-hārāṅgada-kaṅkaṇorbhir asanādyaiḥ |",
  "GR14krdipc_u:5372": "aruṇair mālya-vilepair ādīptaṃ pīta-vastra-paridhānam // Krd_8.33 //",
  "GR14krdipc_u:5373": "nija-vāmoru-niṣaṇṇāṃ śliṣyantīṃ vāma-hasta-ghṛta-nalinām |",
  "GR14krdipc_u:5374": "kildyad-yoniṃ kamalāṃ madana-mada-vyākulojjvalāṅgalatām // Krd_8.34 //",
  "GR14krdipc_u:5375": "surucira-bhūṣaṇa-mālyānulepanāṃsu-sita-vasana-parivītām |",
  "GR14krdipc_u:5376": "nija-mukha-kamala-vyāpṛta-caṭulāsita-nayana-madhukarāṃ taruṇīm // Krd_8.35 //",
  "GR14krdipc_u:5377": "śliṣyantaṃ vāma-bhujā-daṇḍena dṛḍhaṃ dhṛtekṣu-cāpena |",
  "GR14krdipc_u:5378": "taj-janita-para-nirvṛti-nirbhara-hṛdayaṃ carācaraika-gurum // Krd_8.36 //",
  "GR14krdipc_u:5379": "sura-ditija-bhujaga-guhyaka-gandharvādy-aṅganā-jana-sahasraiḥ |",
  "GR14krdipc_u:5380": "mada-manmathālasāṅgair abhivītaṃ divya-bhūṣaṇollasitaiḥ // Krd_8.37 //",
  "GR14krdipc_u:5381": "ātmābhedatayetthaṃ dhyātvaikākṣaram athāṣṭa-varṇaṃ vā |",
  "GR14krdipc_u:5382": "prajaped dina-kara-lakṣaṃ trimadhura-siktais tu kiṃśuka-prasavaiḥ // Krd_8.38 //",
  "GR14krdipc_u:5383": "nava-ślokānāṃ kulakam |",
  "GR14krdipc_u:5384": "ittham evaṃ vāsudevaṃ dhyātvā ekākṣara-kāma-bījam athavāṣṭākṣara-mantraṃ dinakara-lakṣaṃ dvādaśa-lakṣaṃ japet |",
  "GR14krdipc_u:5385": "kīdṛśam ?",
  "GR14krdipc_u:5386": "dhyātvā deva-sambandhi-vṛkṣodyāne kalpa-vṛkṣodyāne udyan vṛddhiṃ gacchan manoharo yaḥ pārijāta-vṛkṣas tasya tale garuḍasyonnatāṃse upaviṣṭam |",
  "GR14krdipc_u:5387": "kīdṛśasya garuḍasya ?",
  "GR14krdipc_u:5388": "padmarāgādi-ghaṭita-bhū-bhāga-śobhamāna-śreṣṭha-padma-pīṭhopaviṣṭasya tathā sakala-jīva-bhūtasya parameśvarasyāṃśatvāt tathā udita-sūrya-sama-kānteḥ |",
  "GR14krdipc_u:5389": "kīdṛśaṃ vāsudevam ?",
  "GR14krdipc_u:5390": "pravāla-sundarāṅgaṃ,",
  "GR14krdipc_u:5391": "kāma-vyākulitaṃ sva-dorbhiḥ sva-bāhubhir dakṣiṇa-vāma-krameṇa cakra-śaṅkhāṅkuśa-pāśa-puṣpa-śarekṣu-cāpa-padma-gadāḥ bibhrāṇaṃ tathā raktaṃ dīrghaṃ bṛhad-vighūrṇitaṃ",
  "GR14krdipc_u:5392": "netra-dvaya-rūpaṃ padmaṃ yasya sa tathā tam,",
  "GR14krdipc_u:5393_0": "padma-rāgādi-maṇi-ghaṭita-śiro 'laṅkāra-karṇa-bhūṣaṇam uktāhāra-bāhu-bhūṣaṇa-kara-mūla-bhūṣaṇa-mudrikā-kṣudra-ghaṇṭikā-prabhṛtibhiḥ",
  "GR14krdipc_u:5393_1": "rakta-mālya-gandhaiś ca dedīpyamānaṃ tathā pīte vāsasī paridhānam ācchādanaṃ yasya",
  "GR14krdipc_u:5393_2": "sa tathā taṃ tathā dhṛtekṣu-cāpena vāma-bāhu-daṇḍena dṛḍhaṃ yathā syād evaṃ śriyam āliṅganam |",
  "GR14krdipc_u:5394": "kīdṛśīm ?",
  "GR14krdipc_u:5395": "svīya-vāmoru-deśe upaviṣṭāṃ,",
  "GR14krdipc_u:5396": "tathā āliṅgantīṃ,",
  "GR14krdipc_u:5397": "tathā vāma-hasta-gṛhīta-padmāṃ,",
  "GR14krdipc_u:5398_0": "tathā sarasī-bhūta-guhyāṃ tathā kāmena vyākulīkṛtā anāyattī-kṛtā aṅga-latā yasyās",
  "GR14krdipc_u:5398_1": "tāṃ manoharāṇi alaṅkāra-māla-candanāni yasyās tāṃ tathā śveta-vastra-paridhānāṃ tathā",
  "GR14krdipc_u:5398_2": "kṛṣṇa-mukha-padme vyāpṛtaṃ samyag vyāpāra-yuktaṃ caṭulaṃ manoharaṃ cañcalaṃ vā asitaṃ",
  "GR14krdipc_u:5398_3": "śyāmaṃ yan netraṃ sa eva madhukaro bhramaraḥ yasyās tāṃ tathā taruī̀eīṃ yuvatīm |",
  "GR14krdipc_u:5399": "punaḥ kīdṛśīm ?",
  "GR14krdipc_u:5400_0": "priyāliṅgana-janita-parama-sukha-pūrṇa-hṛdayaṃ tathā jagad-guruṃ tathā deva-daitya-sarpa-deva-yoni-deva-gāyana-vidyādhara-strī-sahasrair",
  "GR14krdipc_u:5400_1": "madatayā kāmena ca stambha-yuktam aṅgaṃ yeṣāṃ tair devārhaṇa-bhūṣaṇa-dīptair veṣṭitaṃ kayā",
  "GR14krdipc_u:5401": "yuktyā ātmaikyena dhyātvā || KrdC_8.30-38 ||",
  "GR14krdipc_u:5402": "______________________________",
  "GR14krdipc_u:5403": "juhuāt taraṇi-sahasraṃ vimalaiḥ salilaiś ca tarpayet tāvat |",
  "GR14krdipc_u:5404": "viṃśaty-arṇe prokte yantre dinaśo 'mum arcayet bhaktyā // Krd_8.39 //",
  "GR14krdipc_u:5405": "dhyāna-japānantaraṃ ghṛta-madhu-śarkarā-sahitaiḥ palāśa-puṣpair dvādaśa-sahasraṃ juhuyāt |",
  "GR14krdipc_u:5406": "homānantaraṃ nirmalair jalair dvādaśa-sahasraṃ tarpaṇaṃ kuryāt |",
  "GR14krdipc_u:5407": "viṃśaty-arṇeti |",
  "GR14krdipc_u:5408": "pūrvokta-viṃśaty-akṣarodita-pīṭha-vidhānena tan-mantroddhṛta-yantre amuṃ kṛṣṇaṃ bhaktyā pratidinaṃ pūjayet || KrdC_8.39 ||",
  "GR14krdipc_u:5409": "______________________________",
  "GR14krdipc_u:5410": "pūjā-prakāram āha sārdhaṃ catuḥślokena | garuḍa-mantram āha-",
  "GR14krdipc_u:5411": "pīṭha-vidhau pakṣy-ante rājāya-śiro 'munābhi-pūjyāhi-ripum |",
  "GR14krdipc_u:5412": "harim āvāhya skandhe tasyārghādyaiḥ samarcya bhūṣāntai // Krd_8.40 //",
  "GR14krdipc_u:5413": "aṅgāni ca bāṇāṃś ca nyāsa-kramataḥ kirīṭam api śirasi |",
  "GR14krdipc_u:5414": "śravasoś ca kuṇḍale 'ri-pramukhāni praharaṇāni pāṇiṣu ca // Krd_8.41 //",
  "GR14krdipc_u:5415": "śrīvatsa-kaustubhau ca stanayor ūrdhve gale ca vanamālām |",
  "GR14krdipc_u:5416": "pīta-vasanaṃ nitambe vāmāṅke śriyam api sva-bījena // Krd_8.42 //",
  "GR14krdipc_u:5417": "iṣṭvātha karṇikāyām aṅgāni vidigdaśāsu dikṣu śarān |",
  "GR14krdipc_u:5418": "koṇeṣu pañcamaṃ punar agny-ādi-daleṣu śaktayaḥ pūjyāḥ // Krd_8.43 //",
  "GR14krdipc_u:5419_0": "pūjā-vidhau pakṣi-śabdānte rājāyeti svarūpaṃ śiraḥ svāhā anena prakāreṇa pīṭha-madhye",
  "GR14krdipc_u:5419_1": "ahi-ripuṃ garuḍaṃ sampūjya tasya garuḍasya pṛṣṭhe śrī-kṛṣṇam āvāhyāvāhanādi yathāvat",
  "GR14krdipc_u:5419_2": "kṛtvārghādyair bhūṣāntair upacāraiś ca sampūjya aṅgāni ca sampūjya pañca-bāṇāṃś ca",
  "GR14krdipc_u:5419_3": "sampūjya bhūṣaṇāni ca sampūjya dig-daleṣu śaktayaḥ pūjyā iti anenānvayaḥ |",
  "GR14krdipc_u:5420": "etad eva spaṣṭayati-nyāsa-kramata ity ādinā |",
  "GR14krdipc_u:5421": "yatra parameśvarāṅge yasya nyāsaḥ |",
  "GR14krdipc_u:5422_0": "tasya pūjā boddhavyā tatra śirasi kirīṭaṃ api-pāda-pūraṇe śrotrayoḥ kuṇḍale ari-mukhāni",
  "GR14krdipc_u:5422_1": "cakrādīni praharaṇāni āyudhāni hasteṣu stanayo ūrdhvaṃ hṛdi śrīvatsa-kaustubhau gale",
  "GR14krdipc_u:5422_2": "vana-mālām āpāda-lambinīṃ padma-mālāṃ nitambe kaṭyāṃ haridrābha-vastraṃ vāmāṅge vāma-bhāge",
  "GR14krdipc_u:5422_3": "lakṣmīṃ ca sva-bījena śrī-bījena iṣṭvā sampūjya karṇikāyāṃ dig-vidiśāsu koṇeṣu dikṣu",
  "GR14krdipc_u:5422_4": "ca aṅgāni pūrvavat sampūjya dikṣu śarān agny-ādi-koṇeṣu ca pañcamaṃ bāṇaṃ pūjayet",
  "GR14krdipc_u:5422_5": "punar agny-ādi-daleṣu aṣṭau śaktayaḥ pūjyāḥ || KrdC_8.40-43 ||",
  "GR14krdipc_u:5423": "______________________________",
  "GR14krdipc_u:5424": "śakti-varṇān āha-",
  "GR14krdipc_u:5425": "lakṣmīḥ sarasvatī svarṇābhe aruṇatare rati-prītyau |",
  "GR14krdipc_u:5426": "kīrtiḥ kāntiś ca site tuṣṭiḥ puṣṭiś ca marakata-pratime // Krd_8.44 //",
  "GR14krdipc_u:5427": "svarṇābhe pīta-varṇe aruṇatare atirakte site śukle marakata-pratime haridrā-varṇe || KrdC_8.44 ||",
  "GR14krdipc_u:5428": "______________________________",
  "GR14krdipc_u:5429": "etāḥ śaktayaḥ kimbhūtāḥ ?",
  "GR14krdipc_u:5430": "divyāṅga-rāga-bhūṣāmālya-dukūlair alaṅkṛtāṅga-latāḥ |",
  "GR14krdipc_u:5431": "smerānanāḥ smārārtādhṛta-cāmara-cāru-kara-talā etāḥ // Krd_8.45 //",
  "GR14krdipc_u:5432_0": "deva-yogyānulepanālaṅkāra-granthita-puṣpa-sūkṣma-vastrair bhūṣita-dehā aṅga-latā-śabdaḥ",
  "GR14krdipc_u:5432_1": "svarūpa-vācī tathā īsad-dhāsya-vadanā tathā kāma-bāṇa-pīḍitāḥ tathā gṛhīta-cāmara-manoharās tāḥ || KrdC_8.45 ||",
  "GR14krdipc_u:5433": "______________________________",
  "GR14krdipc_u:5434": "lokeśā bahir arcyāḥ kathitety arcā manu-dvayodbhūtā |",
  "GR14krdipc_u:5435": "prāyaḥ puruṣottama-vidhir evaṃ hi sa nocyate 'tra bahulatvāt // Krd_8.46 //",
  "GR14krdipc_u:5436_0": "tad bahir indrādayaḥ vajrādayaś ca pūjyāḥ ity evaṃ pūjā mantra-dvaya-sambhavā kathitā",
  "GR14krdipc_u:5436_1": "prāyo bāhulyena puruṣottama-mantra-kathita-prakāro 'py evaṃ paraṃ sa iha spaṣṭīkṛtya",
  "GR14krdipc_u:5436_2": "nocyate bahu-vaktavyatvāt prāyaḥ puruṣottama-vidher evam ihānyato 'vagantavyam iti",
  "GR14krdipc_u:5436_3": "ṭīkāntara-sammataṃ pāṭhāntaram || KrdC_8.46 ||",
  "GR14krdipc_u:5437": "______________________________",
  "GR14krdipc_u:5438": "sammohana-gāyatrīm āha-",
  "GR14krdipc_u:5439": "trailokya-mohanāyety uktvā vidmaha iti smarāyeti |",
  "GR14krdipc_u:5440": "tat dhīmahīti tan no 'nte viṣṇus tad anu pracodayāt // Krd_8.47 //",
  "GR14krdipc_u:5441": "trailokya-mohanāyeti svarūpam uktvā tad-anantaraṃ vidmaha iti smarāyeti tad-anu dhīmahīti tan no viṣṇuḥ pracodayād iti svarūpaṃ vadet || KrdC_8.47 ||",
  "GR14krdipc_u:5442": "______________________________",
  "GR14krdipc_u:5443": "prabhāvam āha-",
  "GR14krdipc_u:5444": "japyaiṣā hi japādau durita-harī śrī-karī japārcana-havanaiḥ |",
  "GR14krdipc_u:5445": "prokṣayatu śuddhi-vidhaye 'rcāyām anayātma-yāga-bhū-dravyāṇi // Krd_8.48 //",
  "GR14krdipc_u:5446": "eṣā gāyatrī japāt pūrvaṃ japanīyā sva-mantra-japa-pūjā-homaiḥ punaḥ pāpa-nāśinī lakṣmī-pradā ca bhavati |",
  "GR14krdipc_u:5447": "anayā gāyatryā ca pūjāyāṃ śuddhy-artham ātma-yāga-bhū-dravyāṇi ātmānaṃ yāga-bhuvaṃ dravyāṇi ca prokṣayatu || KrdC_8.48 ||",
  "GR14krdipc_u:5448": "______________________________",
  "GR14krdipc_u:5449": "mantra-dvaya-sādhāraṇa-tarpaṇam āha-",
  "GR14krdipc_u:5450": "manvor ekena śataṃ tarpayen mohanī-prasūna-yutair yaḥ |",
  "GR14krdipc_u:5451": "toyair dinaśaḥ prātaḥ sa tu labhate vāñchitān ayatnataḥ kāmān // Krd_8.49 //",
  "GR14krdipc_u:5452": "yaḥ pūrvokta-mantrayor ekena mohanī-puṣpa-miśritaiḥ śakrāsana-padmāsana-puṣpa-sahitair jalaiḥ prati pratyahaṃ śataṃ tarpayet |",
  "GR14krdipc_u:5453": "sa vāñchitān kāmān anāyāsena prāpnoti || KrdC_8.49 ||",
  "GR14krdipc_u:5454": "______________________________",
  "GR14krdipc_u:5455": "mantra-dvaya-sambandhi-prayogāntaram āha-",
  "GR14krdipc_u:5456": "hutvāyutaṃ huta-śeṣa-sampātājyena tāvad abhijaptena |",
  "GR14krdipc_u:5457": "bhojayatu svāmīkaṃ ramaṇī-ramaṇo 'pi tāṃ sva-vaśatāṃ netum // Krd_8.50 //",
  "GR14krdipc_u:5458": "ghṛtena vahnāv ayutaṃ āhuti-śeṣa-ghṛtena mantra-japtena ramaṇī sva-vaśatāṃ netuṃ prāpayituṃ ātmīyaṃ kāmukaṃ bhojayatu kāmukaḥ striyaṃ bhojayatu || KrdC_8.50 ||",
  "GR14krdipc_u:5459": "______________________________",
  "GR14krdipc_u:5460": "aṣṭādaśārṇa-vihitā vidhayaḥ kāryā vaśyata ābhyām |",
  "GR14krdipc_u:5461": "manvor anayoḥ sadṛgbhyo vaina manus trailokya-vaśya-karmaṇi jagati // Krd_8.51 //",
  "GR14krdipc_u:5462": "aṣṭādaśākṣara-mantra-kathitā vaśya-kāriṇaḥ prayogā ābhyāṃ mantrābhyāṃ kāryā hi niścayena jagati sakala-jagad-āyattatā-kārye anayoḥ samāno 'nyomantro nāsti || KrdC_8.51 ||",
  "GR14krdipc_u:5463": "______________________________",
  "GR14krdipc_u:5464": "atraikārṇa-japādāv athavā kṛṣṇaḥ sa-veṇu-gatir dhyeyaḥ |",
  "GR14krdipc_u:5465": "aruṇa-rucirāṅga-veśaḥ kandarpo vā sapāśa-śṛṇi-cāpeṣu // Krd_8.52 //",
  "GR14krdipc_u:5466": "atra samanantarokta-dvaya-madhye ekākṣara-mantrasya japa-pūjā-homādau kṛṣṇo bhāvanīyaḥ |",
  "GR14krdipc_u:5467": "kīdṛk ? sa-veṇu-gatir iti vaṃśottha-gāna-paraḥ |",
  "GR14krdipc_u:5468": "tathā lohita-manohara-śarīrābharaṇaḥ |",
  "GR14krdipc_u:5469": "athavā, atraiva mantra-japādau pāśāṅkuśa-dhanur-bāṇa-dharaḥ kāmadevo dhyeyaḥ |",
  "GR14krdipc_u:5470": "mantrasyādi-devātmakatvād iti bhāvaḥ || KrdC_8.52 ||",
  "GR14krdipc_u:5471": "______________________________",
  "GR14krdipc_u:5472": "prakṛtam upasaṃharati-",
  "GR14krdipc_u:5473": "yas tv ekataraṃ manum etayor vimala-dhīḥ sadā bhajati mantrī |",
  "GR14krdipc_u:5474": "so 'mutrāpi ca siddhiṃ vipulām ihātitarām eti // Krd_8.53 //",
  "GR14krdipc_u:5475": "yo mantrī anayor mantrayor ekaṃ mantra-śreṣṭhaṃ sadā japādibhiḥ sevate,",
  "GR14krdipc_u:5476": "sa iha loke 'mutra ca atyarthaṃ vipulāṃ siddhiṃ prāpnoti || KrdC_8.53 ||",
  "GR14krdipc_u:5477": "______________________________",
  "GR14krdipc_u:5478": "atha rukmiṇī-vallabha-mantram uddharati-",
  "GR14krdipc_u:5479": "atha satya-śauri ca tṛtīya-turyakāḥ",
  "GR14krdipc_u:5480": "śikhi-vāma-netra-śaśi-khaṇḍa-maṇḍitāḥ |",
  "GR14krdipc_u:5481": "jaya-kṛṣṇa-yugmaka-nirantarātma-bhū-",
  "GR14krdipc_u:5482": "śikhi-śakti-ḍāsya-vṛta-sakta-varṇakāḥ // Krd_8.54 //",
  "GR14krdipc_u:5483": "pranimadhyato mudita-cetase tatas",
  "GR14krdipc_u:5484": "tyaparakta-dṛgyaguru-mārutākṣarāḥ |",
  "GR14krdipc_u:5485": "sa-caturthi-kṛṣṇa-padam ikṣu-kārmuko",
  "GR14krdipc_u:5486": "daśa-varṇakaś ca manuvaryakas tv asau // Krd_8.55 //",
  "GR14krdipc_u:5487": "salavādharrācala-sutāramākṣaraiḥ",
  "GR14krdipc_u:5488": "puṭitaḥ kramo krama-gataiḥ samudgavat |",
  "GR14krdipc_u:5489": "iti danta-sūrya-vasu-varṇa uddhṛtaḥ",
  "GR14krdipc_u:5490": "kavitānurañjana-ramākaro 'gha-hṛt // Krd_8.56 //",
  "GR14krdipc_u:5491": "satyo da-kāraḥ |",
  "GR14krdipc_u:5492": "śaurir dha-kāraś ca |",
  "GR14krdipc_u:5493": "tṛtīya-turyeti ja-kāraḥ jha-kāraś ca |",
  "GR14krdipc_u:5494": "ete catvāro varṇāḥ pratyekaṃ śikhī rephaḥ vāma-netram ī-kāraḥ śaśi-khaṇḍo binduḥ |",
  "GR14krdipc_u:5495": "etaiḥ śobhanāḥ sambaddhā ity arthaḥ |",
  "GR14krdipc_u:5496": "tathā ca, drīṃ dhrīṃ jrīṃ jhrīṃ iti |",
  "GR14krdipc_u:5497": "tad anu jaya-kṛṣṇeti tripāṭhi-govinda-miśra-prabhṛtayaḥ |",
  "GR14krdipc_u:5498": "vastutaḥ jaya-kṛṣṇeti padasya yugmaṃ tad-anu nirantareti svarūpam ātma-bhūḥ ka-kāraḥ śikhī rephaḥ śaktir ī-kāraḥ |",
  "GR14krdipc_u:5499": "tathā krī-svarūpam |",
  "GR14krdipc_u:5500": "tad anu ḍa-svarūpaṃ āsya-vṛtam ā-kāraḥ ḍā-svarūpam |",
  "GR14krdipc_u:5501": "sakta iti svarūpaṃ pranimadhyato pranīti akṣarayor madhye mudita-cetase iti tato ni-śabdānte tyeti svarūpaṃ tad anu pa-svarūpam |",
  "GR14krdipc_u:5502": "rakto rephaḥ |",
  "GR14krdipc_u:5503": "dṛg i-kāraḥ prathamātikrame kāraṇābhāvāt hrasva-i-kāro labhyate | tathā ca,",
  "GR14krdipc_u:5504": "pri iti svarūpaṃ tato ya iti svarūpaṃ gurur ā-kāraḥ |",
  "GR14krdipc_u:5505": "yā iti svarūpam |",
  "GR14krdipc_u:5506": "tad anu māruto ya-kāraḥ |",
  "GR14krdipc_u:5507": "tad-anu sa-caturthi-kṛṣṇa-padam kṛṣṇāyeti svarūpam |",
  "GR14krdipc_u:5508": "tad-anu ikṣu-kārmukaḥ kāma-bījaṃ |",
  "GR14krdipc_u:5509": "tad-anu pūrvokta-daśākṣara-mantraḥ |",
  "GR14krdipc_u:5510": "tad anu lavo binduḥ tat-sahitā dharā ai-kāraḥ aiṃ iti svarūpam |",
  "GR14krdipc_u:5511": "acalaḥ parvataḥ tat-sutā pārvatī bhuvaneśvarī-bījam ity arthaḥ |",
  "GR14krdipc_u:5512": "ramā śrī-bījam |",
  "GR14krdipc_u:5513": "ebhis tribhir bījair mantrānte pratiloma-paṭhitaiḥ aiṃ hrīṃ śrīṃ ante śrīṃ hrīṃ aiṃ iti samudgavat sampuṭavat puṭito 'yaṃ dvipañcāśad-varṇo mantraḥ siddho bhavati |",
  "GR14krdipc_u:5514": "mantra-varṇa-saṅkhyām āha-itīti |",
  "GR14krdipc_u:5515": "danta = 32, sūrya = 12, vasu = 8 |",
  "GR14krdipc_u:5516": "ebhir militaiḥ saṅkhyā dvipañcāśad-varṇātmako (52) mantro bhavatīty arthaḥ |",
  "GR14krdipc_u:5517": "kīdṛśaḥ ? kavitālokānurāga-lakṣmī sampādakaḥ tathāgha-hṛt pāpa-hartā || KrdC_8.54-56 ||",
  "GR14krdipc_u:5518": "mantra-svarūpam-aiṃ hrīṃ śrīṃ drīṃ jrīṃ jhrīṃ jaya kṛṣṇa jaya kṛṣṇa nirantara-krīḍāsakta-pramudita-cetase nitya-priyāya kṛṣṇāya krīṃ gopī-jana-vallabhāya svāhā śrīṃ hrīṃ aiṃ ||",
  "GR14krdipc_u:5519": "______________________________",
  "GR14krdipc_u:5520": "asya mantrasya ṛṣy-ādikam ity āha-",
  "GR14krdipc_u:5521": "mukha-vṛtta-nanda-yuta-nārado muniḥ",
  "GR14krdipc_u:5522": "chanda uktam amṛtādikaṃ virāṭ |",
  "GR14krdipc_u:5523": "trijagad vimohana-samāhvayo hariḥ",
  "GR14krdipc_u:5524": "khalu devatāsya munibhiḥ samīritā // Krd_8.57 //",
  "GR14krdipc_u:5525": "mukha-vṛttam ā-kāraḥ nandeti svarūpam ābhyāṃ yuto nāradaḥ |",
  "GR14krdipc_u:5526": "tathā ca ānanda-nārada-ṛsiḥ amṛtādikaṃ virāṭ chandas trailokya-mohano harir devatā nāradādibhir munibhiḥ kathitā || KrdC_8.57 ||",
  "GR14krdipc_u:5527": "______________________________",
  "GR14krdipc_u:5528": "aṅga-vidhiṃ darśayati-",
  "GR14krdipc_u:5529": "vasu-mitra-bhūdhara-gajātma-diṅmayair",
  "GR14krdipc_u:5530": "mamanu-varṇakais tripuṭa-saṃsthitaiḥ pṛthak |",
  "GR14krdipc_u:5531": "nija-jāti-yuṅ-nigaditaṃ ṣaḍ-aṅgakaṃ",
  "GR14krdipc_u:5532": "kriyayaiva tat khalu janānurañjanam // Krd_8.58 //",
  "GR14krdipc_u:5533": "vasuḥ = 8, mitraḥ = 12, bhūdharaḥ = 7, gajaḥ = 8, ātmā = 1, dik = 10 |",
  "GR14krdipc_u:5534": "etat saṅkhyākair mantrākṣarais tripuṭa-saṃsthitaiḥ |",
  "GR14krdipc_u:5535": "tathā ca aiṃ hrīṃ śrīṃ drīṃ vrīṃ jrīṃ jhrīṃ jaya-kṛṣṇa aiṃ hrīṃ śrīṃ hṛdayāya namaḥ |",
  "GR14krdipc_u:5536": "aiṃ hrīṃ śrīṃ jaya-kṛṣṇa-nirantara-krīḍāsakta aiṃ hrīṃ śrīṃ śirase svāhā - ity ādi kriyayaiva ṣaḍ-aṅga-kriyayaiva sarva-janānurāgaṃ janayati || KrdC_8.58 ||",
  "GR14krdipc_u:5537": "______________________________",
  "GR14krdipc_u:5538": "nyāsam āha-",
  "GR14krdipc_u:5539": "atha saṃviśodhya tanu-mukta-mārgataḥ",
  "GR14krdipc_u:5540": "viracayya pīṭham api ca sva-varṣmaṇā |",
  "GR14krdipc_u:5541": "karayor daśākṣara-vidhi-kramān nyaset",
  "GR14krdipc_u:5542": "sa ṣaḍ-aṅga-sāyakam anaṅga-pañcakam // Krd_8.59 //",
  "GR14krdipc_u:5543_0": "athānantaraṃ tanuṃ śarīram ukta-mārgataḥ pūrvokta-bhūta-śuddhyāḥ prakāreṇa saṃśodhyānantaraṃ",
  "GR14krdipc_u:5543_1": "sva-varṣmaṇā sva-śarīreṇa pīṭham āracayya karayoḥ kara-yugale daśākṣarokta-prakāreṇa",
  "GR14krdipc_u:5543_2": "ṣaḍ-aṅga-ṣaṭkaṃ sāyakān ca śoṣaṇādīn bāṇān anaṅga-pañcakaṃ kāma-bīja-manmatha-kandarpa-makara-dhvaja-manobhūta-saṃjñakaṃ",
  "GR14krdipc_u:5543_3": "kāma-pañcakaṃ nyaset || KrdC_8.59 ||",
  "GR14krdipc_u:5544": "______________________________",
  "GR14krdipc_u:5545": "imam evārthaṃ vivicya darśayati-",
  "GR14krdipc_u:5546": "manunā triśo nyasatu sarvatas tanau",
  "GR14krdipc_u:5547": "smara-sampuṭais tad anu mātṛkākṣaraiḥ |",
  "GR14krdipc_u:5548": "daśa-tattvakādi-daśa-varṇa-kīrtitaṃ",
  "GR14krdipc_u:5549": "tv atha mūrti-pañjara-vasānam ācaret // Krd_8.60 //",
  "GR14krdipc_u:5550": "manunā mūla-mantreṇa pūrvaṃ śarīre tri-vyāpakaṃ kuryāt |",
  "GR14krdipc_u:5551": "tad-anantaraṃ prativarṇaṃ kāma-bīja-puṭitair mātṛkākṣaraiḥ triśo nyasatu |",
  "GR14krdipc_u:5552": "daśa-varṇa-kīrtitaṃ daśākṣarokta-daśa-tattvakān nyaset |",
  "GR14krdipc_u:5553": "tattva-nyāsādi-mūrti-pañjarāntaṃ vinyasya || KrdC_8.60 ||",
  "GR14krdipc_u:5554": "______________________________",
  "GR14krdipc_u:5555": "sṛjati sthitī daśa-ṣaḍ-aṅga-sāyakān",
  "GR14krdipc_u:5556": "nyasatāt tato 'nyad akhilaṃ puroktavat |",
  "GR14krdipc_u:5557": "pravidhāya sarva-bhuvanaika-sākṣiṇaṃ",
  "GR14krdipc_u:5558": "smaratān mukundam anavadya-dhīra-dhīḥ // Krd_8.61 //",
  "GR14krdipc_u:5559": "sṛṣṭi-sthitī samācaret daśāṅgāni ṣaḍ-aṅgāni bāṇāṃś ca dehe vinyaset |",
  "GR14krdipc_u:5560": "tad-anantaram ātmārcanādy-akhilaṃ pūrvavat kṛtvā sakala-loka-draṣṭāraṃ śrī-kṛṣṇaṃ smaratāt cintayatu,",
  "GR14krdipc_u:5561": "nirmalāsthirā buddhir yasya sa tathā tādṛśaḥ sādhakaḥ || KrdC_8.61 ||",
  "GR14krdipc_u:5562": "______________________________",
  "GR14krdipc_u:5563": "dhyānam āha-",
  "GR14krdipc_u:5564": "atha bhūdharodadhi-pariṣkṛte maho-",
  "GR14krdipc_u:5565": "nnata-śāla-gopura-viśāla-vīthike |",
  "GR14krdipc_u:5566": "ghana-cumby-udagrasita-saudha-saṅkule",
  "GR14krdipc_u:5567": "maṇi-harmya-vistṛta-kapāṭa-vedike // Krd_8.62 //",
  "GR14krdipc_u:5568_0": "athānantaraṃ svake pure maṇi-maṇḍape sura-pādapasya kalpa-vṛkṣasyādho maṇi-maya-bhūtale",
  "GR14krdipc_u:5568_1": "parisphurat pṛthu-siṃha-vaktra-caraṇāmbujāsane sthūla-siṃha-mukhākāra-pādānvita-pīṭha-padmāsane",
  "GR14krdipc_u:5568_2": "samupaviṣṭam acyutam abhicintayet |",
  "GR14krdipc_u:5569": "kīdṛśe pure ?",
  "GR14krdipc_u:5570_0": "bhūdharāḥ parvatāḥ udadhiḥ samudraḥ etaiḥ pariṣkṛte veṣṭite tathā mahonnataḥ atyuccaḥ",
  "GR14krdipc_u:5570_1": "śālaḥ prakāro gopuraṃ bahir-dvāraṃ ca yatra tasmin tathā viśālā mahatī vīthikā panthāḥ",
  "GR14krdipc_u:5570_2": "yatra tatra karmadhārayaḥ tathā megha-sparśi atiśuddha-dhavala-gṛha-vyāpte tathā",
  "GR14krdipc_u:5570_3": "maṇi-maya-gṛhe vistīrṇāḥ kapāṭāḥ tathā vedikā pariṣkṛta-bhūmir yatra tatra || KrdC_8.62 ||",
  "GR14krdipc_u:5571": "______________________________",
  "GR14krdipc_u:5572": "punaḥ kīdṛśe pure ?",
  "GR14krdipc_u:5573": "dvija-bhūpa-viṭ-caraṇa-janmanāṃ gṛhair",
  "GR14krdipc_u:5574": "vividhaiś ca śilpi-jana-veśmabhis tathā |",
  "GR14krdipc_u:5575": "ibhasaptyurabhrakharadhenusairbhac-",
  "GR14krdipc_u:5576": "chagalālayaiś ca lasitaiḥ sahasraśaḥ // Krd_8.63 //",
  "GR14krdipc_u:5577_0": "sahasraśo lokair brāhmaṇa-kṣatriya-vaiśya-śūdrāṇāṃ nānā-prakāra-gṛhaiḥ tathā śilpi-janānāṃ",
  "GR14krdipc_u:5577_1": "gṛhas tathā hasty aśvameṣa-gardabha-dhenu-mahiṣa-cchagalānāṃ gṛhaiḥ śobhite || KrdC_8.63 ||",
  "GR14krdipc_u:5578": "______________________________",
  "GR14krdipc_u:5579": "punaḥ kīdṛśe ?",
  "GR14krdipc_u:5580": "vivadhāpaṇāśrita-mahājanāhṛta-",
  "GR14krdipc_u:5581": "kraya-vikraya-draviṇa-sañcayāñcite |",
  "GR14krdipc_u:5582": "janamānasāhṛti-vidagdha-sundarī-",
  "GR14krdipc_u:5583": "jana-mandiraiḥ suruciraiś ca maṇḍite // Krd_8.64 //",
  "GR14krdipc_u:5584": "nānā-prakāra-vipaṇi-samāśrite mahā-janāhṛta-kraya-vikraya-draviṇa-saṃcaya-vyāpte |",
  "GR14krdipc_u:5585": "punaḥ kīdṛśe ?",
  "GR14krdipc_u:5586": "janānāṃ cittāpaharaṇe caturāḥ ye veśyā-janās teṣāṃ gṛhaiḥ śobhamānair alaṅkṛte || KrdC_8.64 ||",
  "GR14krdipc_u:5587": "______________________________",
  "GR14krdipc_u:5588": "punaḥ kīdṛśe pure ?",
  "GR14krdipc_u:5589": "pṛthu-dīrghakā-vimala-pāthasi sphurad-",
  "GR14krdipc_u:5590": "vikacāravinda-makaranda-lampaṭaiḥ |",
  "GR14krdipc_u:5591": "vara-haṃsa-sāras-rathāṅganāmabhir",
  "GR14krdipc_u:5592": "vihagair vighuṣṭa-kakubhi svake pure // Krd_8.65 //",
  "GR14krdipc_u:5593": "sthūla-sarovara-nirmalodake dedīpyamāna-vikasita-kamala-makarandākhya-rasa-lolupaiḥ śreṣṭha-haṃsa-sārasa-cakravāka-saṃjñakaiḥ pakṣibhir dhvanitā diśo yasmin || KrdC_8.65 ||",
  "GR14krdipc_u:5594": "______________________________",
  "GR14krdipc_u:5595": "punaḥ kīdṛśe maṇi-maṇḍape ?",
  "GR14krdipc_u:5596": "surapādapaiḥ surabhi-puṣpa-lolupa-",
  "GR14krdipc_u:5597": "bhramarākulair vividha-kāmadair nṝṇām |",
  "GR14krdipc_u:5598": "śiva-manda-māruta-calac-chikhair vṛte",
  "GR14krdipc_u:5599": "maṇi-maṇḍape ravi-sahasra-prabhe // Krd_8.66 //",
  "GR14krdipc_u:5600": "kalpa-vṛkṣaiḥ sugandhi-puṣpa-lubdha-bhramara-vyāptair manuṣyāṇāṃ vividha-kāmadaiḥ śubha-manda-māruta-calad-agra-bhāgais tair veṣṭite |",
  "GR14krdipc_u:5601": "sūrya-sahasra-māna-prabhe || KrdC_8.66 ||",
  "GR14krdipc_u:5602": "______________________________",
  "GR14krdipc_u:5603": "punaḥ kīdṛśe ?",
  "GR14krdipc_u:5604": "maṇi-dīpikā-nikara-dīpitāntare",
  "GR14krdipc_u:5605": "tanu-citra-vistṛta-vitāna-śālini |",
  "GR14krdipc_u:5606": "lalite pikasvara-vicitra-dāmabhiḥ",
  "GR14krdipc_u:5607": "susugandhi gandha-salilokṣita-sthale // Krd_8.67 //",
  "GR14krdipc_u:5608": "maṇir eva dīpikā tasyāḥ samūhe prakāśita-madhya-bhāge |",
  "GR14krdipc_u:5609": "punaḥ kīdṛśe ? sūkṣma-vicitra-vistīrṇa-candrātapa-yukte |",
  "GR14krdipc_u:5610": "punaḥ kīdṛśe ?",
  "GR14krdipc_u:5611": "vikasita-nānā-prakāra-puṣpa-mālābhiḥ śobhite atisurabhi-salila-sikta-sthāne || KrdC_8.67 ||",
  "GR14krdipc_u:5612": "______________________________",
  "GR14krdipc_u:5613": "punaḥ kīdṛśe ?",
  "GR14krdipc_u:5614": "pramadā-śatair mada-vighūrṇitekṣaṇair",
  "GR14krdipc_u:5615": "mada-jālasaiḥ kara-vilola-cāmaraiḥ |",
  "GR14krdipc_u:5616": "abhisevite skhalita-mañju-bhāṣitaiḥ",
  "GR14krdipc_u:5617": "stana-bhāra-bhaṅgura-kṛśāvalagnakaiḥ // Krd_8.68 //",
  "GR14krdipc_u:5618_0": "strī-śatair mada-vighūrṇita-netrair mada-janitālasya-sahitaiḥ hasta-sthita-cañcala-cāmarair",
  "GR14krdipc_u:5618_1": "īṣat-skhalita-manohara-vacanaiḥ stana-bhāra-namra-sūkṣma-madhya-pradeśaiḥ paritaḥ",
  "GR14krdipc_u:5618_2": "sevite || KrdC_8.68 ||",
  "GR14krdipc_u:5619": "______________________________",
  "GR14krdipc_u:5620": "kathambhūtasya surapādapasya ?",
  "GR14krdipc_u:5621": "avirāma-dhāra-maṇi-varya-varṣiṇaḥ",
  "GR14krdipc_u:5622": "śrama-hānidāmṛta-rasa-cyuto 'py adhaḥ |",
  "GR14krdipc_u:5623": "sura-pādapasya maṇi-bhūtalollasat",
  "GR14krdipc_u:5624": "pṛthu-siṃha-vaktracaraṇāmbujāsane // Krd_8.69 //",
  "GR14krdipc_u:5625": "aviśrānta-maṇi-śreṣṭha-dhārā-varṣiṇaḥ |",
  "GR14krdipc_u:5626": "punaḥ kīdṛśasya ? śrama-hānikarāmṛta-rasa-śrāviṇaḥ || KrdC_8.69 ||",
  "GR14krdipc_u:5627": "______________________________",
  "GR14krdipc_u:5628": "kīdṛśam acyutam ?",
  "GR14krdipc_u:5629": "abhicintayet sukha-niviṣṭam acyutaṃ",
  "GR14krdipc_u:5630": "nava-nīla-nīra-ruha-komala-cchavim |",
  "GR14krdipc_u:5631": "kuṭilāgra-kuntala-lasat-kirīṭakaṃ",
  "GR14krdipc_u:5632": "smita-puṣpa-ratna-racitāvataṃsakam // Krd_8.70 //",
  "GR14krdipc_u:5633": "nūtana-nīlotpala-ramya-kāntim |",
  "GR14krdipc_u:5634": "punaḥ kīdṛśam ? kuṭilāgra-keśeṣu sphurat kirīṭaṃ yasya tam |",
  "GR14krdipc_u:5635": "punaḥ kīdṛśam ? smitam īṣad vikasitaṃ puṣpaṃ ratnāni ca te racito 'vataṃso yena tam || KrdC_8.70 ||",
  "GR14krdipc_u:5636": "______________________________",
  "GR14krdipc_u:5637": "punaḥ kīdṛśam ?",
  "GR14krdipc_u:5638": "sulalāṭam unnasamudañcita-bhruvaṃ",
  "GR14krdipc_u:5639": "vipulāruṇāyata-vilola-locanam |",
  "GR14krdipc_u:5640": "maṇi-kuṇḍalāsra-paridīpta-gaṇḍakaṃ",
  "GR14krdipc_u:5641": "nava-bandhu-jīva-kusumāruṇādharam // Krd_8.71 //",
  "GR14krdipc_u:5642": "tathā śobhamāna-lalāṭaṃ tathā ucca-nāsikam udgacchad-bhrū-latākam,",
  "GR14krdipc_u:5643": "tathā sthūlāruṇa-varṇa-dīrgha-cañcala-nayanaṃ,",
  "GR14krdipc_u:5644": "tathā maṇi-maya-kuṇḍala-kiraṇa-pariśobhita-gaṇḍa-sthalaṃ yathā nūtana-bandhu-jīva-puṣpa-sadṛśāruṇādharam || KrdC_8.71 ||",
  "GR14krdipc_u:5645": "______________________________",
  "GR14krdipc_u:5646": "punaḥ kīdṛśaṃ parameśvaram ?",
  "GR14krdipc_u:5647": "smita-candrikojjvalita-diṅmukhaṃ sphurat",
  "GR14krdipc_u:5648": "pulaka-śramāmbu-kaṇa-maṇḍitānanam |",
  "GR14krdipc_u:5649": "sphurad-aṃśu-ratna-gaṇa-dīpta-bhūṣaṇot-",
  "GR14krdipc_u:5650": "tama-hāra-dāmabhir upaskṛtāṃsakam // Krd_8.72 //",
  "GR14krdipc_u:5651": "hāsa-candra-kiraṇa-dhavalī-kṛta-diṅ-mukhaṃ tathā sphurad-romāñca-janya-prasveda-bindu-śobhita-vadanam |",
  "GR14krdipc_u:5652": "punaḥ kīdṛśam ?",
  "GR14krdipc_u:5653": "sphurad-dedīpyamāna-kiraṇa-ratna-samūha-prakāśamāna-bhūṣaṇa-śreṣṭha-hāra-mālābhiḥ śobhita-skandham || KrdC_8.72 ||",
  "GR14krdipc_u:5654": "______________________________",
  "GR14krdipc_u:5655": "punaḥ kīdṛśam ?",
  "GR14krdipc_u:5656": "ghana-sāra-kuṅkuma-vilipta-vigrahaṃ",
  "GR14krdipc_u:5657": "pṛthu-dīrgha-ṣaḍ-dvaya-bhujā-virājitam |",
  "GR14krdipc_u:5658": "taruṇābja-cāru-caraṇābja-maṅgalon-",
  "GR14krdipc_u:5659": "mathitāṅgam aṅkaga-karāmbuja-dvayam // Krd_8.73 //",
  "GR14krdipc_u:5660_0": "punaś candana-kuṅkumābhyāṃ parilipta-śarīraṃ punaḥ sthūla-dīrgha-dvādaśa-hastair",
  "GR14krdipc_u:5660_1": "virājitaṃ tathā nūtanāruṇa-varṇa-padma-sadṛśa-caraṇa-padmaṃ punaḥ kāma-pīḍita-dehaṃ",
  "GR14krdipc_u:5660_2": "punaḥ svāṅke āropita-hasta-dvayam || KrdC_8.73 ||",
  "GR14krdipc_u:5661": "______________________________",
  "GR14krdipc_u:5662": "svāṅka-stha-bhīṣmaka-sutoru-yugāntara-sthalaṃ",
  "GR14krdipc_u:5663": "tāṃ tapta-hema-rucim ātma-bhujāmbujābhyām |",
  "GR14krdipc_u:5664": "śliṣyantam ārdra-jaghanām upagūhamānām",
  "GR14krdipc_u:5665": "ātmānam āyata-lasat-kara-pallavābhyām // Krd_8.74 //",
  "GR14krdipc_u:5666": "punaḥ svāṅke sthitāyā rukmiṇyā ūru-dvayābhyantare vidyamānaṃ |",
  "GR14krdipc_u:5667": "punas tāṃ rukmiṇīṃ tapta-suvarṇa-kāntiṃ svīya-hasta-padmābhyām āliṅgantam |",
  "GR14krdipc_u:5668": "kīdṛśīṃ tām ?",
  "GR14krdipc_u:5669": "ārdra-jaghanām punar ātmānam śrī-kṛṣṇaṃ dīrgha-manohara-pāṇi-pallavābhyāṃ āliṅgantīm || KrdC_8.74 ||",
  "GR14krdipc_u:5670": "______________________________",
  "GR14krdipc_u:5671": "ānandodreka-nighnāṃ mukulita-nayanendīvarāṃ srasta-gātrīṃ",
  "GR14krdipc_u:5672": "prodyad-romāñca-sāndra-śrama-jala-kaṇikā-mauktikālaṅkṛtāṅgīm |",
  "GR14krdipc_u:5673": "ātmany ālīna-bāhyāntara-karaṇa-gaṇām aṅgakair nistaraṅgair",
  "GR14krdipc_u:5674": "majjantīṃ līna-nānā-matim atula-mahānanda-sandoha-sindhau // Krd_8.75 //",
  "GR14krdipc_u:5675": "punaḥ svātmānandodreka-vyāptāṃ |",
  "GR14krdipc_u:5676": "punaḥ mudrita-nayana-nīlotpalāṃ |",
  "GR14krdipc_u:5677": "punaḥ prodyat-tanu-pulaka-janya-niviḍa-prasveda-bindu-rūpa-mauktika-śobhita-dehāṃ |",
  "GR14krdipc_u:5678": "punaḥ ātmani śrī-kṛṣṇe samyag-vilīna-bāhyābhyantarendriya-samūhāṃ |",
  "GR14krdipc_u:5679": "punar vyāpāra-rahitaiḥ śarīraāvayavair atiśayita-mahānanda-samūha-sāgare nimagnāṃ |",
  "GR14krdipc_u:5680": "punaḥ vigata-cañcala-matim || KrdC_8.75 ||",
  "GR14krdipc_u:5681": "______________________________",
  "GR14krdipc_u:5682": "punaḥ kīdṛśaṃ parameśvaram ?",
  "GR14krdipc_u:5683": "satyājāmbavatībhyāṃ",
  "GR14krdipc_u:5684": "divya-dukūlānulepanābharaṇābhyām |",
  "GR14krdipc_u:5685": "manmatha-śara-mathitābhyāṃ",
  "GR14krdipc_u:5686": "mukha-kamala-cañcala-locana-bhramarābhyām // Krd_8.76 //",
  "GR14krdipc_u:5687": "satyabhhāmā-jāmbavatībhyām āliṅganam |",
  "GR14krdipc_u:5688": "kathambhūtābhyām ? utkṛṣṭāni paṭṭa-vastrānulepanābharaṇāni yayos tābhyāṃ |",
  "GR14krdipc_u:5689": "punaḥ kāma-śara-pīḍitābhyāṃ |",
  "GR14krdipc_u:5690": "punaḥ kṛṣṇa-mukha-viṣayaka-cañcala-netra-bhramarābhyām || KrdC_8.76 ||",
  "GR14krdipc_u:5691": "______________________________",
  "GR14krdipc_u:5692": "bhujaga-yugalāśliṣṭābhyāṃ",
  "GR14krdipc_u:5693": "śyāmāruṇa-lalita-komalāṅga-latābhyām |",
  "GR14krdipc_u:5694": "āśliṣṭm ātma-dakṣiṇa-",
  "GR14krdipc_u:5695": "vāma-gatābhyāṃ karollasat kamalābhyām // Krd_8.77 //",
  "GR14krdipc_u:5696": "punaḥ parameśvarasya bhuja-yugalenāliṅgitābhyām |",
  "GR14krdipc_u:5697": "yathā-krama-nīlāruṇa-varṇe manohare komale cāṅga-late yayos tābhyāṃ |",
  "GR14krdipc_u:5698": "punaḥ parameśvarasya dakṣiṇa-vāma-gatābhyāṃ |",
  "GR14krdipc_u:5699": "punaḥ pāṇi-sphurita-padmābhyām || KrdC_8.77 ||",
  "GR14krdipc_u:5700": "______________________________",
  "GR14krdipc_u:5701": "punaḥ kīdṛśam ?",
  "GR14krdipc_u:5702": "pṛṣṭagayā kalinda-sutayā kara-kamala-yujā",
  "GR14krdipc_u:5703": "samparirabdham añjana-rucā madana-mathitayā |",
  "GR14krdipc_u:5704": "padma-gadā-rathāṅga-dara-bhṛd-bhuja-yugalaṃ",
  "GR14krdipc_u:5705": "dor-dvaya-sakta-vaṃśa-vilasan-mukha-sarasi-ruham // Krd_8.78 //",
  "GR14krdipc_u:5706": "parameśvara-pṛṣṭha-deśa-vartinyā yamunayā hasta-dhṛta-kamalayā samāliṅgitam |",
  "GR14krdipc_u:5707": "kimbhūtayā śyāmayā ? punaḥ kāma-pīḍitayā |",
  "GR14krdipc_u:5708": "punaḥ kīdṛśaṃ parameśvaram ?",
  "GR14krdipc_u:5709": "padma-gadā-śaṅkha-cakra-yukta-hasta-catuṣṭayaṃ hasta-dvaya-dhṛta-vaṃśa-vilasan-mukha-kamalam || KrdC_8.78 ||",
  "GR14krdipc_u:5710": "______________________________",
  "GR14krdipc_u:5711": "dikṣu bahiḥ surarṣi-yatibhiḥ khecara-parivṛḍhair",
  "GR14krdipc_u:5712": "bhakti-bharāvanamra-tanubhiḥ stuti-mukhara-mukhaiḥ |",
  "GR14krdipc_u:5713": "santata-sevyamānam amanovacana-viṣayakam",
  "GR14krdipc_u:5714": "artha-catuṣṭaya-pradam amuṃ tribhuvana-janakam // Krd_8.79 //",
  "GR14krdipc_u:5715": "tṛtīya-paṭalokta-krameṇety arthaḥ |",
  "GR14krdipc_u:5716": "punaḥ bahir dikṣu devarṣi-yatibhiḥ khecara-mukhyair bhakty-atiśaya-namra-dehaiḥ |",
  "GR14krdipc_u:5717_0": "parivṛḍhaiḥ pradhānaiḥ stutibhiḥ vācāla-vadanair nirantaraṃ sevitaṃ punaḥ manaso",
  "GR14krdipc_u:5717_1": "vācām agocaraṃ punar dharmārtha-kāma-mokṣa-phala-catuṣṭaya-pradaṃ punas trailokya-janakam || KrdC_8.79 ||",
  "GR14krdipc_u:5718": "______________________________",
  "GR14krdipc_u:5719": "sāndrānanda-mahābdhi-magnam amala-dhāmni svake 'vasthitaṃ",
  "GR14krdipc_u:5720": "dhyātvaivaṃ paramaṃ pumāṃsam anaghāt samprāpya dīkṣāṃ guroḥ |",
  "GR14krdipc_u:5721": "labdhvāmuṃ manum ādareṇa sita-dhīr lakṣaṃ japed yoṣitāṃ",
  "GR14krdipc_u:5722": "vārtākarṇana-darśanādi-rahito mantrī gurūṇām api // Krd_8.80 //",
  "GR14krdipc_u:5723": "punar niviḍānanda-mahā-samudra-magnam |",
  "GR14krdipc_u:5724_0": "svīye nirmale tejasi-tad-rūpeṇāvasthitam evam ukta-rūpaṃ parameśvaraṃ vicintya niṣpāpāt",
  "GR14krdipc_u:5724_1": "guror dīkṣā-mantropadeśa-vidhiṃ prāpyāmuṃ mantraṃ labdhvā tīkṣṇa-buddhiḥ ādarāt lakṣam ekaṃ japet |",
  "GR14krdipc_u:5725": "kīdṛśaḥ sādhakaḥ ? strīṇāṃ vṛddhānām api kathā-śravaṇa-nirīkṣaṇa-parāṅmukhaḥ || KrdC_8.80 ||",
  "GR14krdipc_u:5726": "______________________________",
  "GR14krdipc_u:5727": "homaṃ sevāṃ cāha-",
  "GR14krdipc_u:5728": "juhuyāc ca daśāṃśakaṃ hutāśe",
  "GR14krdipc_u:5729": "sasitākṣaudra-ghṛtena pāyasena |",
  "GR14krdipc_u:5730": "prathamodita-pīṭha-varyake 'muṃ",
  "GR14krdipc_u:5731": "paryajen nityam anityatā-vimuktaye // Krd_8.81 //",
  "GR14krdipc_u:5732": "hutāśe vahnau daśāṃśakaṃ |",
  "GR14krdipc_u:5733": "ayutam ekaṃ śarkarā-madhu-ghṛta-yuktena paramānnena juhuyāt |",
  "GR14krdipc_u:5734": "kiṃ ca pūrvokta-daśāṣṭādaśākṣara-kathite pīṭha-śreṣṭhe nityam amuṃ yajet |",
  "GR14krdipc_u:5735": "kim artham ? anityaḥ saṃsāras tasya pariharaṇāya || KrdC_8.81 ||",
  "GR14krdipc_u:5736": "______________________________",
  "GR14krdipc_u:5737": "ārabhyātha vibhūti-nyāsa-kramataḥ śarāntam abhyarcya |",
  "GR14krdipc_u:5738": "mūrty-ādy-aṅgāntaṃ cātmānaṃ viṃśaty-arṇodita-yantra-vare // Krd_8.82 //",
  "GR14krdipc_u:5739": "madhya-bījaṃ parito varuṇendu-yamendra-dikṣu saṃlikhya |",
  "GR14krdipc_u:5740": "bīja-catuṣkaṃ tad api catvāriṃśadbhir akṣarair dvy-adhikaiḥ // Krd_8.83 //",
  "GR14krdipc_u:5741": "śiṣṭaiḥ praveṣṭya śiva-hari-vasv-ādy-aśriṣv atha kramād vilikhet |",
  "GR14krdipc_u:5742": "vāṅ-māyā-śrī-mantrās tadvad rakṣo 'mbupānilāśriṣu ca // Krd_8.84 //",
  "GR14krdipc_u:5743": "śeṣaṃ pūrvoditavad vidhāya pīṭhaṃ yathāvad abhyarcya |",
  "GR14krdipc_u:5744": "saṅkalayya mūrtim atrāvāhyābhyarcayatu madhya-bīje tam // Krd_8.85 //",
  "GR14krdipc_u:5745_0": "ārabhyety ādi vibhūti-pañjaram ārabhya nyāsa-krameṇa bāṇa-paryantaṃ pūjayitvā mūrti-nyāsam",
  "GR14krdipc_u:5745_1": "ārabhyāṅga-nyāsa-paryantaṃ cātma-rūpaṃ sampūjya pūrvokta-viṃśaty-akṣara-mantroktaṃ",
  "GR14krdipc_u:5745_2": "yantra-śreṣṭha-karṇikā-madhya-sthita-vahni-pura-yuga-madhye madhyama-bīja-madhye",
  "GR14krdipc_u:5745_3": "bījam iti pāṭha-svarasāt hal-lekhā-bījam iti rudradhara-govinda-miśra-prabhṛtayaḥ |",
  "GR14krdipc_u:5746_0": "parastah-madhyama-bījam iti pāṭhe kāma-bījaṃ vilikhya tat-paritaś ca paścimottara-pūrva-dakṣiṇa-dikṣu",
  "GR14krdipc_u:5746_1": "bīja-catuṣkaṃ drīṃ trīṃ jīṃ jhrīṃ iti bīja-catuṣṭayaṃ vilikhya tad api bīja-catuṣṭayaṃ",
  "GR14krdipc_u:5746_2": "dvi-catvāriṃśat japādi-svāhāntaiḥ śiṣṭair mantrākṣarair upari veṣṭayet |",
  "GR14krdipc_u:5747": "anantaraṃ śiva īśānaḥ harir indraḥ pūrvādi dig ity arthaḥ |",
  "GR14krdipc_u:5748": "vasur agniḥ āgneyādika evaṃ nairṛtī-vāruṇī-vāyavī-dig",
  "GR14krdipc_u:5749": "eteṣu koṇeṣu krameṇa vāg-bhava-bhuvaneśvarī-śrī-bījāni trir āvṛtya vilikhet |",
  "GR14krdipc_u:5750_0": "avaśiṣṭaṃ pīṭha-vidhānaṃ pūrvavat samāpya pīṭhaṃ yathāvat pūjayitvā tatra pīṭhe karṇikā-madhya-sthita-kāma-bīje",
  "GR14krdipc_u:5750_1": "rukmiṇī-vallabha-mūrtiṃ saṅkalpya dhyātvā tam āvāhya pūjayet || KrdC_8.82-85 ||",
  "GR14krdipc_u:5751": "______________________________",
  "GR14krdipc_u:5752": "mukha-dakṣa-savya-pṛṣṭhaga-bījeṣv arcyās tu śaktayaḥ kramaśaḥ |",
  "GR14krdipc_u:5753": "rukmiṇy-ādyāḥ ṣaṭsv atha koṇeṣv aṅgāni keśareṣu śarān // Krd_8.86 //",
  "GR14krdipc_u:5754": "anantaraṃ devasya san-mukha-dakṣiṇa-vāma-pṛṣṭha-pradeśa-gateṣu bīja-catuṣṭayeṣu rukmiṇy-ādyāḥ śaktayaḥ pūjyāḥ ṣaṭ-koṇeṣu aṅgāni keśareṣu śarān pūjayet || KrdC_8.86 ||",
  "GR14krdipc_u:5755": "______________________________",
  "GR14krdipc_u:5756": "lakṣmy-ādyā dala-madhyeṣv agny-ādiṣu tad bahir dhvaja-pramukhān |",
  "GR14krdipc_u:5757": "agre ketuṃ śyāma pṛṣṭhe vipam aruṇam amala-rakta-rucī // Krd_8.87 //",
  "GR14krdipc_u:5758": "pārśva-dvaye nidhīśau santata-dhārābhivṛṣṭa-dhana-puñjau |",
  "GR14krdipc_u:5759": "heramba-śāstṛ-durgā-viṣvaksenān vidikṣu vahny-ādi // Krd_8.88 //",
  "GR14krdipc_u:5760": "vidruma-marakata-dūrvā-svarṇābhān bahir athendra-vajrādyān |",
  "GR14krdipc_u:5761": "yajana-vidhānam itīritam āvṛti-saptaka-yutaṃ mukundasya // Krd_8.89 //",
  "GR14krdipc_u:5762": "agny-ādi-patra-madhyeṣu lakṣmy-ādyā pūjyāḥ |",
  "GR14krdipc_u:5763": "tatra bahir-bhāge dhvaja-prabhṛtīn pūjayet |",
  "GR14krdipc_u:5764": "anantaraṃ devasya san-mukhe śyāma-varṇa-ketu-nāmānaṃ gaṇaṃ pūjayet |",
  "GR14krdipc_u:5765": "deva-pṛṣṭha-bhāge aruṇa-varṇaṃ garuḍaṃ pūjayet |",
  "GR14krdipc_u:5766": "deva-pārśva-dvaye nirmala-rakta-rucīr nidhīśvarau pūjyau kīdrśau ?",
  "GR14krdipc_u:5767": "nirantara-dhārābhir vṛṣṭa-dhana-samūhau |",
  "GR14krdipc_u:5768": "vahny-ādi-vidikṣu herambādīn pravālādi-varṇān pūjayet |",
  "GR14krdipc_u:5769": "anantaraṃ bahir-dikṣu indrādi-loka-pālān tathā varjārdy-āyudhāni pūjayet |",
  "GR14krdipc_u:5770": "iti pūrvokta-prakāreṇa mukundasya śrī-kṛṣṇasyāvaraṇa-saptakaṃ pūjā-vidhānaṃ kathitam iti || KrdC_8.87-89 ||",
  "GR14krdipc_u:5771": "______________________________",
  "GR14krdipc_u:5772": "ity arcayann acyutam ādareṇa",
  "GR14krdipc_u:5773": "yo 'muṃ bhajen mantravaraṃ jitātmā |",
  "GR14krdipc_u:5774": "so 'bhyarcya divya-janair janānāṃ",
  "GR14krdipc_u:5775": "hṛn-netra-paṅkeruha-tigma-bhānuḥ // Krd_8.90 //",
  "GR14krdipc_u:5776": "iti amunā prakāreṇa yo jitendriyo acyutaṃ kṛṣṇaṃ bhaktyā pūjayan amuṃ mantra-śreṣṭhaṃ sevate sa puruṣaḥ surair api pūjyate |",
  "GR14krdipc_u:5777": "kīdṛśaḥ ?",
  "GR14krdipc_u:5778": "lokānāṃ hṛdaya-padma-locana-padmayoḥ sūryaḥ sarva-jana-vaśīkaraṇa-mantraḥ samartha ity api pāṭhaḥ || KrdC_8.90 ||",
  "GR14krdipc_u:5779": "______________________________",
  "GR14krdipc_u:5780": "sita-śarkarottara-payaḥ-pratipattyā",
  "GR14krdipc_u:5781": "paritarpayed dina-mukhe dina-śastam |",
  "GR14krdipc_u:5782": "salilaiḥ śataṃ śata-makha-śriyam eṣa",
  "GR14krdipc_u:5783": "sva-vibhūty-udanvati karoty uda-bindum // Krd_8.91 //",
  "GR14krdipc_u:5784": "sita-śarkarā-pradhāna-pratipattyā dugdha-buddhyāḥ jalair eva dina-mukhe prātaḥ-kāle pratidinaṃ śata-kṛtvas taṃ tarpayet |",
  "GR14krdipc_u:5785": "anantaraṃ sādhakaḥ svādhipatya-samudre indrasya lakṣmīṃ jala-binduvat || KrdC_8.91 ||",
  "GR14krdipc_u:5786": "______________________________",
  "GR14krdipc_u:5787": "vidala-halaiḥ sumanasaḥ sumanobhir",
  "GR14krdipc_u:5788": "ghanasāra-candana-bahu-drava-magnaiḥ |",
  "GR14krdipc_u:5789": "manunāmunā havanato 'yuta-saṅkhyaṃ",
  "GR14krdipc_u:5790": "trijagat priyaḥ sa manuvit kavirāṭ syāt // Krd_8.92 //",
  "GR14krdipc_u:5791": "anena mantreṇa sumanaso jātī-mālatīnām adheyasya sumanobhiḥ puṣpaiḥ vikasi |",
  "GR14krdipc_u:5792": "taiḥ karpūra-yukta-candanasya bahu-drava-vyāptair ayuta-saṅkhyaṃ havanato 'yuta-home na sa mantrī trailokyasya priyaḥ kavi-śreṣṭhaś ca bhavati || KrdC_8.92 ||",
  "GR14krdipc_u:5793": "______________________________",
  "GR14krdipc_u:5794": "dhyānād evāsya sadyas tridaśa-mṛga-dṛśor vaśyatāṃ yānty avaśyaṃ",
  "GR14krdipc_u:5795": "kandarpārtājapādyaiḥ kim atha na sulabhaṃ mantrato 'smān narasya |",
  "GR14krdipc_u:5796": "spardhām uddhūya citraṃ mahad idam api naisargikīṃ śaśvad enaṃ",
  "GR14krdipc_u:5797": "sevete mantri-mukhyaṃ sarasija-nilayā cāpi vācām adhīśā // Krd_8.93 //",
  "GR14krdipc_u:5798": "asya rukmiṇī-vallabhasya dhyānāt śīghraṃ tridaśa-mṛga-dṛśaḥ devāṅganā avaśyaṃ vaśyatām āyāttatāṃ prāpnuvanti |",
  "GR14krdipc_u:5799": "kathambhūtāḥ ? kāma-pīḍitā |",
  "GR14krdipc_u:5800": "athānantaraṃ japa-homādināsmāt mantrāt sādhakasya kiṃ na sulabham |",
  "GR14krdipc_u:5801": "api tu sarvam eva sulabham ity arthaḥ |",
  "GR14krdipc_u:5802": "kiṃ ca,",
  "GR14krdipc_u:5803": "idam api mahac citraṃ yat sarasija-nilayā lakṣmīḥ vācām adhīśā sarasvatī ca svābhāvikīm asūyāṃ tyaktvā nityam enaṃ sādhaka-śreṣṭhaṃ sevete || KrdC_8.93 ||",
  "GR14krdipc_u:5804": "______________________________",
  "GR14krdipc_u:5805": "ādhi-vyādhi-jarāpamṛtyu-duritair bhūtaiḥ samastair viṣair",
  "GR14krdipc_u:5806": "daubhāgyena daridratādibhir asau dūraṃ vimuktaś ciram |",
  "GR14krdipc_u:5807": "sat-putraiḥ susutāsumitranivahair juṣṭokhilābhiḥ sadā",
  "GR14krdipc_u:5808": "sampadbhiḥ parijuṣṭa īḍita-yaśā jīved anekāḥ samāḥ // Krd_8.94 //",
  "GR14krdipc_u:5809_0": "kiṃ ca mano-duḥkha-roga-jarāpamṛtyu-śoka-śūnyaḥ sakala-prāṇibhir viṣaiḥ tathā duradṛṣṭena",
  "GR14krdipc_u:5809_1": "tathā daridratādibhir atiśayena parityakto bahu-kālaṃ vyāpya-viśiṣṭa-putra-sametaḥ",
  "GR14krdipc_u:5809_2": "sat-putrī-mitra-samūhena sevitaḥ sadā samṛddhaḥ īdita-yaśāḥ stuta-yaśāḥ asau sādhakaḥ",
  "GR14krdipc_u:5809_3": "anekāḥ samā hāyanāni jīvet || KrdC_8.94 ||",
  "GR14krdipc_u:5810": "______________________________",
  "GR14krdipc_u:5811": "mantrāntarebhyo 'syātiśayitvam āha-",
  "GR14krdipc_u:5812": "akhila-manuṣu mantrā vaiṣṇavā vīryavanto",
  "GR14krdipc_u:5813": "mahitatara-phalāḍhyās teṣu gopāla-mantrāḥ |",
  "GR14krdipc_u:5814": "prabalatara ihaiṣo 'mīṣu saṃmohanākhyo",
  "GR14krdipc_u:5815": "manur anupama-sampat-kalpanākalpa-śākhī // Krd_8.95 //",
  "GR14krdipc_u:5816_0": "sarveṣu mantreṣu vaiṣṇava-mantrā atiśayena savīryāḥ teṣv api vaiṣṇava-mantreṣu gopāla-mantrā",
  "GR14krdipc_u:5816_1": "atipūjita-phala-yuktāḥ teṣv api gopāla-mantreṣu eṣa saṃmohanākhya-mantraḥ prabalataraḥ",
  "GR14krdipc_u:5816_2": "prakṛṣṭa-bala-yuktaḥ |",
  "GR14krdipc_u:5817": "punaḥ nirupamaiśvarya-dānaika-kalpa-vṛkṣaḥ || KrdC_8.95 ||",
  "GR14krdipc_u:5818": "______________________________",
  "GR14krdipc_u:5819": "manum imam atihṛdyaṃ yo bhajed bhakti-namro",
  "GR14krdipc_u:5820": "japa-huta-yajanādyair dhyānavān mantri-mukhyaḥ |",
  "GR14krdipc_u:5821": "truṭita-sakala-karma-granthir udbuddha-cetāḥ",
  "GR14krdipc_u:5822": "vrajati sa tu padaṃ tan nitya-śuddhaṃ murāreḥ // Krd_8.96 //",
  "GR14krdipc_u:5823_0": "yo mantri-mukhyaḥ sādhaka-śreṣṭhaḥ dhyāna-yuktaḥ bhaktyā ārādhyatva-jñānena imaṃ",
  "GR14krdipc_u:5823_1": "mantraṃ manoharaṃ japa-dhyāna-homādibhir bhajet sa murāres tat-prasiddhaṃ padaṃ vrajati",
  "GR14krdipc_u:5823_2": "prāpnoti murā avidyā tasyā nāśakasya padam |",
  "GR14krdipc_u:5824": "kīdṛśaṃ padam ? avināśi sarva-kāluṣya-rahitam |",
  "GR14krdipc_u:5825": "sa kīdṛśaḥ ? vināśita-sakala-karma-bandhanaḥ |",
  "GR14krdipc_u:5826": "punaḥ kīdṛśaḥ ? udbuddha-cetā vastu-grahaṇonmukha-cittaḥ || KrdC_8.96 ||",
  "GR14krdipc_u:5827": "______________________________",
  "GR14krdipc_u:5828": "atha yogam āha-",
  "GR14krdipc_u:5829": "aṅgīkṛtyaikam eṣāṃ manum atha japa-homārcanādyair manūnām",
  "GR14krdipc_u:5830": "aṣṭāṅgotsāritāriḥ pramudita-pariśuddha-prasannāntarātmā |",
  "GR14krdipc_u:5831": "yogī yuñjīta yogān samucita-vihṛti-svapna-bodhā hṛtiḥ syāt",
  "GR14krdipc_u:5832": "prāgāsyaś cāsane sve sumṛduni samukhaṃ mīlitākṣo niviṣṭaḥ // Krd_8.97 //",
  "GR14krdipc_u:5833_0": "eṣāṃ manūnāṃ mantrāṇāṃ madhye ekaṃ manum mantra-japa-homādibhiḥ svīkṛtya vaśīkṛtya",
  "GR14krdipc_u:5833_1": "aṣṭāṅgena yama-niyama-prāṇāyāma-pratyāhāra-dhyāna-dhāraṇā-samādhi-lakṣaṇena utsāritās",
  "GR14krdipc_u:5833_2": "tyaktāḥ kāma-krodhādayo 'rayo yena sa tathā harṣita-nirmala-prasanna-citto yogī prāg-vadanaḥ",
  "GR14krdipc_u:5833_3": "san yogān citta-vṛtti-nirodhādīn karotu |",
  "GR14krdipc_u:5834": "kīdṛśo yogī ? yathocita-vihāra-nidrā-prabodhāhāraḥ |",
  "GR14krdipc_u:5835": "punaḥ svakīye sukomale āsane samupaviṣṭaḥ |",
  "GR14krdipc_u:5836": "punaḥ kīdṛśaḥ ? sukhenānāyasena saṃmīlite mudrite akṣiṇī yena saḥ ||97||",
  "GR14krdipc_u:5837": "______________________________",
  "GR14krdipc_u:5838": "viśvaṃ bhūtendriyāntaḥkaraṇa-mayaminendv-agni-rūpaṃ samastaṃ",
  "GR14krdipc_u:5839": "varṇātmaitat pradhāne kala-nayana-maye bīja-rūpe dhruveṇa |",
  "GR14krdipc_u:5840": "nītvā tat-puṃsi bindv-ātmani tam api parātmany atho kāla-tattve",
  "GR14krdipc_u:5841": "taṃ vai śaktau cid-ātmany api nayatu ca tāṃ kevale dhāmni śānte // Krd_8.98 //",
  "GR14krdipc_u:5842_0": "etad-varṇātmakaṃ samastaṃ viśvaṃ bhūtendriyāntaḥ-karaṇa-rūpaṃ sūryendv-agni-rūpaṃ",
  "GR14krdipc_u:5842_1": "pradhāne prakṛti-rūpe kāma-bīje praṇavena nītvā tatra vilīnaṃ vicintya tat kāma-bījaṃ",
  "GR14krdipc_u:5842_2": "bindv-ātmani prasiddhe 'nusvārākhye tam api bindv-ātmānaṃ nādākhye kāla-tattve paramātmani",
  "GR14krdipc_u:5842_3": "saṃharet tam api kāla-tattvaṃ cid-rūpāyāṃ śaktau saṃharet tām api śaktiṃ kevale tejo-maye",
  "GR14krdipc_u:5842_4": "sva-prakāśe dhāmni tejasi śānte sarvopadrava-rahite nayatu || KrdC_8.98 ||",
  "GR14krdipc_u:5843": "______________________________",
  "GR14krdipc_u:5844": "kīdṛśe ?",
  "GR14krdipc_u:5845": "nirdvandve nirviśeṣe niratiśaya-mahānanda-sāndre 'vasānā-",
  "GR14krdipc_u:5846": "pete 'rthe kṛṣṇa-pūrvamala-rahita-girāṃ śāśvate svātmanīttham |",
  "GR14krdipc_u:5847": "saṃhṛtyābhyasya bījottamam atha śanakair līna-niśvāsa-cetāḥ",
  "GR14krdipc_u:5848": "prakṣīṇāpuṇya-puṇyo nirupama-para-saṃvit-svarūpaḥ sa bhūyāt // Krd_8.99 //",
  "GR14krdipc_u:5849_0": "nirdvandve śītoṣṇādi-dvandva-viśeṣa-rahite viśeṣo vaidharmyaṃ tad-rahite atyantānanda-ghane",
  "GR14krdipc_u:5849_1": "anante kṛṣṇa-govindādi-nirmala-śabdānāṃ pratipādye ātma-svarūpe ittham amunā prakāreṇa",
  "GR14krdipc_u:5849_2": "saṃhṛtya saṃhāraṃ kṛtvā kāma-bījaṃ japan |",
  "GR14krdipc_u:5850": "athānantaraṃ svayam eva niścala-śvāsa-citto bhūtvā prakṣīṇa-pāpa-puṇyaś ca bhūtvā sa yogī nirupamaḥ parama-saṃvin-mayo bhavati || KrdC_8.99 ||",
  "GR14krdipc_u:5851": "______________________________",
  "GR14krdipc_u:5852": "mūlādhāre tri-koṇe taruṇataraṇibhābhāsvare vibhramantaṃ",
  "GR14krdipc_u:5853": "kāmaṃ bālārka-kālānala-jaṭhara-kuraṅgāṅka-koṭi-prabhāsam |",
  "GR14krdipc_u:5854": "vidyun-mālā-sahasra-dyuti-rucira-hasad-bandhu-jīvābhirāmaṃ",
  "GR14krdipc_u:5855": "traiguṇyākrānta-binduṃ jagad-udaya-layaikānta-hetuṃ vicintya // Krd_8.100 //",
  "GR14krdipc_u:5856_0": "trikoṇātmake mūlādhāre udyad-ādityavat prakāśamāne bhramamāṇaṃ kāma-bījaṃ nūtanāditya-pralaya-kālīna-vahni-candra-koṭi-tulya-kāntiṃ",
  "GR14krdipc_u:5856_1": "punas taḍin-mālā-sahasra-kāntiṃ punaḥ nūtana-puṣpita-bandhukavan manoharaṃ sattvādi-guṇa-trayeṇa",
  "GR14krdipc_u:5856_2": "vyāpto 'nusvāra-saṃjñako bindur yena taṃ punaḥ viśvotpatti-nāśaika-kāraṇam || KrdC_8.100 ||",
  "GR14krdipc_u:5857": "______________________________",
  "GR14krdipc_u:5858": "tasyordhve visphurantīṃ sphuṭa-rucira-taḍit-puñja-bhābhāsvarābhām",
  "GR14krdipc_u:5859": "udgacchantīṃ suṣumṇā-saraṇim anu-śikhām ālalāṭendu-bimbam |",
  "GR14krdipc_u:5860": "cin-mātrāṃ sūkṣma-rūpāṃ kalita-sakala-viśvāṃ kalāṃ nāda-gamyāṃ",
  "GR14krdipc_u:5861": "mūlaṃ yā sarva-dhāmnāṃ smaratu nirupamāṃ huṅkṛtodañciteraḥ // Krd_8.101 //",
  "GR14krdipc_u:5862": "tasya kāma-bījasya upari bidnu-gata-kuṇḍalinīṃ śaktiṃ dīpyamānāṃ cintayatu |",
  "GR14krdipc_u:5863": "kimbhūtām ?",
  "GR14krdipc_u:5864": "pravyakta-manohara-vidyut-sahasravat prakāśamāna-kāntiṃ,",
  "GR14krdipc_u:5865": "punaḥ lalāṭa-candra-bimbāntaṃ suṣumṇā-randhraṃ yāntīṃ,",
  "GR14krdipc_u:5866": "punaḥ anu anugatā bīja-gata-biimbātmake vahni-śikhā jvālā yasyāṃ sā tathā tām |",
  "GR14krdipc_u:5867": "punaḥ kimbhūtām ? cit-svarūpām |",
  "GR14krdipc_u:5868": "punaḥ durlakṣāṃ |",
  "GR14krdipc_u:5869": "punar āpta-sakala-viśvāṃ |",
  "GR14krdipc_u:5870": "punaḥ kalā-rūpām |",
  "GR14krdipc_u:5871": "punaḥ nādānumeyāṃ |",
  "GR14krdipc_u:5872": "punaḥ sarva-tejasāṃ mūla-bhūtām |",
  "GR14krdipc_u:5873": "kīdṛśo 'dhikārī ?",
  "GR14krdipc_u:5874": "huṅkāreṇa udañcita ūrdhvam utpāṭita iro vāyur apānākhyo yena sa tathā || KrdC_8.101 ||",
  "GR14krdipc_u:5875": "______________________________",
  "GR14krdipc_u:5876": "nītvā tā śanakair adhomukha-sahasrārāruṇābjodara-",
  "GR14krdipc_u:5877": "dyotat-pūrṇa-śaśāṅka-bimbam amutaḥ pīyūṣa-dhārā-sṛtim |",
  "GR14krdipc_u:5878": "raktāṃ mantramayīṃ nipīya ca sudhā-nisyanda-rūpāṃ viśed",
  "GR14krdipc_u:5879": "bhūyo 'py ātma-niketanaṃ punar api protthāya pītvā viśet // Krd_8.102 //",
  "GR14krdipc_u:5880_0": "tāṃ kuṇḍalinīṃ śaktiṃ śanakair yathā syād evam adhomukha-sahasra-dalāruṇa-kamala-madhya-dyotamāna-pūrṇa-candra-maṇḍalaṃ",
  "GR14krdipc_u:5880_1": "nītvā asmāc candra-bimbād amṛta-dhārā-vṛṣṭiṃ rakta-varṇāṃ varṇātmikām amṛta-srava-rūpāṃ",
  "GR14krdipc_u:5880_2": "pāyayitvā ātma-niketanaṃ mūlādhāre praveśayet |",
  "GR14krdipc_u:5881": "bhūyo 'nantaram api tathaiva tām utthāpya tathā kṛtvā punas tathā nija-sthānaṃ prāpayed iti || KrdC_8.102 ||",
  "GR14krdipc_u:5882": "______________________________",
  "GR14krdipc_u:5883": "etādṛśābhyāsasya phalam āha-",
  "GR14krdipc_u:5884": "yo 'bhyasyaty anudinam evam ātmano 'ntaṃ",
  "GR14krdipc_u:5885": "bījeśaṃ durita-jarāpamṛtyu-rogān |",
  "GR14krdipc_u:5886": "jitvāsau svayam iva mūrtimān anaṅgaḥ",
  "GR14krdipc_u:5887": "saṃjīvec cira-malinīlakeśa-pāśaḥ // Krd_8.103 //",
  "GR14krdipc_u:5888_0": "yaḥ pratyaham anena prakāreṇa śarīra-madhye kāma-bījam abhyasyaty ātmano 'ntaṃ mano-layāntam",
  "GR14krdipc_u:5888_1": "idam abhyasyatīti kriyā-viśeṣaṇam asau sādhakaḥ durita-jarāpamṛtyu-rogān parābhūya",
  "GR14krdipc_u:5888_2": "svayam eva deha-dhāri-kandarpo bhūtvā cira-kālaṃ jīvati |",
  "GR14krdipc_u:5889": "kīdṛśaḥ ? bhramara-varṇavat śyāma-keśa-samūhaḥ || KrdC_8.103 ||",
  "GR14krdipc_u:5890": "______________________________",
  "GR14krdipc_u:5891": "sphuṭa-madhura-padārṇa-śreṇir atyadbhutārthā",
  "GR14krdipc_u:5892": "jhaṭiti-vadana-padmād visphuraty asya vāṇī |",
  "GR14krdipc_u:5893": "api ca sakala-mantrās tasya sidhyanti maṅkṣu",
  "GR14krdipc_u:5894": "vyuparama-ghana-saukhyaikāspadaṃ vartate saḥ // Krd_8.104 //",
  "GR14krdipc_u:5895": "asya sādhakasya mukha-kamalān śīghraṃ sarasvatī prabhavatī |",
  "GR14krdipc_u:5896": "kimbhūtā ?",
  "GR14krdipc_u:5897_0": "pravyakta-manohara-pada-varṇa-samūhātmikā atyāścarya-viṣayā kintu asya sādhakasya",
  "GR14krdipc_u:5897_1": "maṅkṣu anye 'pi mantrāḥ sidhyanti kiṃ ca sa sādhakaḥ aviśrānta-niviḍa-sukha-mātra-sthānṃ",
  "GR14krdipc_u:5897_2": "bhūtvā tiṣṭhati || KrdC_8.104 ||",
  "GR14krdipc_u:5898": "______________________________",
  "GR14krdipc_u:5899": "bhrāmyan-mūrtiṃ mūla-cakrād anaṅga",
  "GR14krdipc_u:5900": "svābhir bhābhīrakta-pīyūṣa-yugbhiḥ |",
  "GR14krdipc_u:5901": "viśvākāśaṃ pūrayantaṃ vicintya",
  "GR14krdipc_u:5902": "pratyāveśyās tatra vaśyāya sādhyāḥ // Krd_8.105 //",
  "GR14krdipc_u:5903": "nāryo naro vā nagarī sabhāpi vā",
  "GR14krdipc_u:5904": "praveśitās tatra niśāta-cetasā |",
  "GR14krdipc_u:5905": "syuḥ kiṅkarās tasya jhaṭity anārataṃ",
  "GR14krdipc_u:5906": "cirāya tan nighna-dhiyo na saṃśayaḥ // Krd_8.106 //",
  "GR14krdipc_u:5907_0": "mūla-cakrān mūlādhāre atra saptamy-arthe pañcamī bhramaṇa-mūrtiṃ kāma-bījaṃ svakīyābhir",
  "GR14krdipc_u:5907_1": "dīptibhir lohitāmṛta-yuktābhir brahmāṇḍa-madhya-pradeśe pūryamāṇaṃ dhyātvā niśāta-cetasā",
  "GR14krdipc_u:5907_2": "tīkṣṇa-matinā tatra nārī-prabhṛtayaḥ sādhyāvaśyārthaṃ pratyāveśyāḥ prakṣeptavyā |",
  "GR14krdipc_u:5908": "anantaraṃ tatra praveśitāḥ praveśa-prāpitāḥ strī-prabhṛtayas tan-nimagna-dhiyas tena hṛta-cittāḥ |",
  "GR14krdipc_u:5909": "tasya sādhakasya śīghraṃ cira-kālam ājñā-kāriṇo bhavanti nātra sandehaḥ || KrdC_8.105-106 ||",
  "GR14krdipc_u:5910": "______________________________",
  "GR14krdipc_u:5911": "taraṇi-dala-sanāthe śakra-gopāruṇe yo",
  "GR14krdipc_u:5912": "ravi-śaśi-śikhi-bimba-prasphurac-cāru-madhye |",
  "GR14krdipc_u:5913": "hṛdaya-sarasije 'muṃ śyāmalaṃ komalāṅgaṃ",
  "GR14krdipc_u:5914": "susukham upaniviṣṭaṃ taṃ smared vāsudevam // Krd_8.107 //",
  "GR14krdipc_u:5915_0": "tad-dvādaśa-dala-yukte hṛdaya-kamale indra-gopākhyo rakta-kīṭa-viśeṣaḥ tadvad aruṇe",
  "GR14krdipc_u:5915_1": "sūrya-vahni-candra-maṇḍala-śobhita-cāru-madhya-pradeśe amuṃ śyāma-varṇaṃ komalāṅgaṃ",
  "GR14krdipc_u:5915_2": "sukumārāṅgaṃ sukha-prakāreṇopaviṣṭaṃ vāsudevaṃ cintayet || KrdC_8.107 ||",
  "GR14krdipc_u:5916": "______________________________",
  "GR14krdipc_u:5917": "pādāmbhoja-dvaye 'ṅguly-amala-kiśalayeṣv ābalau san-nakhānāṃ",
  "GR14krdipc_u:5918": "sat-kūrmodāra-kāntau prapada-yuji lasaj-jaṅghikā-daṇḍayoś ca |",
  "GR14krdipc_u:5919": "jānvor ūrvoḥ piśaṅge nava-vasana-vare mekhalā-dāmni nābhau",
  "GR14krdipc_u:5920": "romāvalyām udārodara-bhuvi vipule vakṣasi prauḍha-hāre // Krd_8.108 //",
  "GR14krdipc_u:5921": "ādi-puṃsaḥ śrī-kṛṣṇasya pādāmbhojam ārabhya hasitānteṣu sthāneṣu vakṣyamāṇeṣu śanair yathā syāt tathā iti kramataḥ sthāna-kramataḥ sthāna-krameṇa svīyaṃ manaḥ sthāpayatu |",
  "GR14krdipc_u:5922": "tathā pāda-padma-dvaye prathamaṃ manaḥ sthāpayet |",
  "GR14krdipc_u:5923": "tad-anantaraṃ pūrvaṃ pūrvaṃ apohyāpara-sthāneṣu mano nidadhyād aṅgulya evāmala-kiśalayā nirmala-pallavās teṣu |",
  "GR14krdipc_u:5924": "tad anu nakhānāṃ śobhamāna-paṅktau tad-anu prapada-yuji pāda-dvaye |",
  "GR14krdipc_u:5925": "kīdṛśe ? kūrma-pṛṣṭhavad upari-bhāge unnate |",
  "GR14krdipc_u:5926": "tad-anu dedīpyamāna-jaṅghā-dvaye |",
  "GR14krdipc_u:5927_0": "tad-anu jānu-dvaye ūru-dvaye pīta-varṇe nūtana-vastrayoḥ śreṣṭhe kṣudra-ghaṇṭikā-mālāyāṃ",
  "GR14krdipc_u:5927_1": "nābhi-pradeśe tan-niṣṭha-roma-paṅktau ca vipulodara-sthāne mahāhāra-yukte vistīrṇe",
  "GR14krdipc_u:5927_2": "vakṣasi || KrdC_8.108 ||",
  "GR14krdipc_u:5928": "______________________________",
  "GR14krdipc_u:5929": "śrīvatse kaustubhe ca sphuṭa-kamala-lasad-baddha-hṛd-dāmni bāhvor",
  "GR14krdipc_u:5930": "mūle keyūra-dīpte jagad-avana-paṭau dor-dvaye kaṅkaṇāḍhye |",
  "GR14krdipc_u:5931": "pāṇi-dvandvāṅguli-sthe 'timadhura-rava-saṃlīna-viśve ca veṇau",
  "GR14krdipc_u:5932": "kaṇṭhe sat-kuṇḍalosrasphuṭa-rucira-kapola-stha-dvandvake ca // Krd_8.109 //",
  "GR14krdipc_u:5933_0": "śrīvatse vipra-pādāvaghāta-tarjanyordhva-romātmake kaustubhe hṛdaya-niviṣṭa-maṇi-viśeṣe",
  "GR14krdipc_u:5933_1": "vikasita-padma-mālāyāṃ keyūra-śobhita-bāhvor mūle saṃsāra-rakṣaṇa-dakṣe kaṅkaṇa-yukte",
  "GR14krdipc_u:5933_2": "bāhu-dvaye hasta-dvayāṅguli-niṣṭhe atimadhura-śabdena magnaṃ jagat-trayaṃ yena evambhūte veṇau |",
  "GR14krdipc_u:5934": "tad-anu kaṇṭhe ramya-kuṇḍala-kiraṇa-prakāśita-manohara-kapola-stha-yugale || KrdC_8.109 ||",
  "GR14krdipc_u:5935": "______________________________",
  "GR14krdipc_u:5936": "karṇa-dvandve ca ghoṇe nayana-nalinayor bhrū-vilāse lalāṭe",
  "GR14krdipc_u:5937": "keśeṣv ālola-barheṣv atisurabhi-manojña-prasūnojjvaleṣu |",
  "GR14krdipc_u:5938": "śoṇe vinyasta-veṇāv adhara-kiśalaye danta-paṅktyāṃ smitākhye",
  "GR14krdipc_u:5939": "jyotsnāyām ādi-puṃsaḥ krama iti ca śanaiḥ svaṃ manaḥ saṃnidhattām // Krd_8.110 //",
  "GR14krdipc_u:5940_0": "karṇa-dvaye nāsā-yugale netra-padma-dvaye bhrū-vikṣepe lalāṭe cañcala-mayūra-puccha-yukteṣu",
  "GR14krdipc_u:5940_1": "atisugandhita-manohara-puṣpojjvaleṣu keśeṣu śoṇa-varṇe āropita-veṇau adhara-pallave",
  "GR14krdipc_u:5940_2": "danta-paṅktyāṃ smitam ākhyā nāma yasyā tasyāṃ jyotsnāyām candra-kāntau jyotsnā-tulye",
  "GR14krdipc_u:5940_3": "smite || KrdC_8.110 ||",
  "GR14krdipc_u:5941": "______________________________",
  "GR14krdipc_u:5942": "yāvan mano-vilayam eti harer udāre",
  "GR14krdipc_u:5943": "manda-smite 'bhyasatu tāvad anaṅga-bījam |",
  "GR14krdipc_u:5944": "aṣṭādaśārṇam athavāpi daśārṇakaṃ vā",
  "GR14krdipc_u:5945": "mantrī śanair atha samāhita-mātariśvā // Krd_8.111 //",
  "GR14krdipc_u:5946": "harer udāre śobhamāne manda-smite mano yāvad vilayam viśeṣato layam eti tāvad anaṅga-bījam aṣṭādaśārṇam daśārṇaṃ vā prajapatu |",
  "GR14krdipc_u:5947": "kimbhūtaḥ ? samāhita-mātariśvā pratyāharīkṛtaḥ prāṇa-vāyuḥ || KrdC_8.111 ||",
  "GR14krdipc_u:5948": "______________________________",
  "GR14krdipc_u:5949": "āropyāropya manaḥ padāravindādi-manda-hasitāntam |",
  "GR14krdipc_u:5950": "tatra vilāpya kṣīṇe cetasi sukha-cit-sad-ātmako bhavati // Krd_8.112 //",
  "GR14krdipc_u:5951": "manaḥ padāravindam ārabhya īsad-hāsya-paryantaṃ samāropyānantaram |",
  "GR14krdipc_u:5952": "tatra vilāpya līnaṃ kṛtvā kṣīṇe śuddhe citte sati sukha-jñāna-sad-ātmako bhavati sādhakaḥ || KrdC_8.112 ||",
  "GR14krdipc_u:5953": "______________________________",
  "GR14krdipc_u:5954": "nyāsa-japa-homa-pūjā-tarpaṇa-mantrābhiṣeka-viniyogānām |",
  "GR14krdipc_u:5955": "dīpikayaiva mayodbhāṣitaḥ kramaḥ kṛtsna-mantra-gaṇa-kathitānām // Krd_8.113 //",
  "GR14krdipc_u:5956": "kṛṣṇa-mantra-samūha-kathitānāṃ nyāsa-japādīnāṃ krama-dīpikayaiva kramaḥ prakāśitaḥ || KrdC_8.113 ||",
  "GR14krdipc_u:5957": "______________________________",
  "GR14krdipc_u:5958": "saṃśaya-timira-cchidurā saiṣā krama-dīpikā kareṇa sadbhiḥ |",
  "GR14krdipc_u:5959": "kara-dīpikeva dhāryā sasneham aharniśaṃ samasta-sukhāptyai // Krd_8.114 //",
  "GR14krdipc_u:5960": "saiṣā krama-dīpikā sādhu-janaiḥ sa-snehaṃ yathā syāt tathā kara-dīpikeva dhāryā |",
  "GR14krdipc_u:5961": "kimbhūtā ?",
  "GR14krdipc_u:5962": "saṃśaya-rūpāndhakāra-cchedayitrī anyāpi tailādi-sneha-sahitaṃ yathā syāt tathā dhāryate andhakāra-nāśinī bhavati |",
  "GR14krdipc_u:5963": "kim arthaṃ dhāryā ? samasta-sukha-prāpty-artham || KrdC_8.114 ||",
  "GR14krdipc_u:5964": "______________________________",
  "GR14krdipc_u:5965": "jagad idam anubiddhaṃ yena yasmāt prasūte",
  "GR14krdipc_u:5966": "yad anu tatam ajasraṃ pāti cādhiṣṭhitā yam |",
  "GR14krdipc_u:5967": "yad uru maha udarcir yaṃ vidhatte ca gopī",
  "GR14krdipc_u:5968": "tam amṛta-sukha-bodha-jyotiṣaṃ naumi kṛṣṇam // Krd_8.115 //",
  "GR14krdipc_u:5969": "jagad idam anuviddham anusyūtaṃ yena jyotiṣā yasmāt parameśvarāt imaṃ jana-lokaṃ saṃsārākhyaṃ prasūte prasūtiṃ prānotīty arthaḥ |",
  "GR14krdipc_u:5970": "yasminn ity api pāṭhaḥ |",
  "GR14krdipc_u:5971_0": "tathā parameśvaram adhiṣṭhātāram āśritā satī anutataṃ vistṛtaṃ jagat ajasraṃ sarvadā",
  "GR14krdipc_u:5971_1": "pāti rakṣati yasya parameśvarasya ūru vipulaṃ mahaḥ tejaḥ tat udarcis tat-tejasā",
  "GR14krdipc_u:5971_2": "udita-dīptiḥ satī yaṃ pratibimba-rūpeṇa dhatte tam uktānandaṃ sva-prakāśaṃ naumi",
  "GR14krdipc_u:5971_3": "staumi || KrdC_8.115 ||",
  "GR14krdipc_u:5972": "______________________________",
  "GR14krdipc_u:5973": "yaś cakraṃ nija-keli-sādhanam adhiṣṭhāna-sthito 'pi prabhur",
  "GR14krdipc_u:5974": "dattaṃ manmatha-śatruṇāvana-kṛte vyāvṛtta-lokāttikam |",
  "GR14krdipc_u:5975": "dhatte dīpta-navena śobhanam aghāpetātta-māyaṃ dhruvaṃ",
  "GR14krdipc_u:5976": "vande kāya-vimardanaṃ vadha-kṛtāṃ bhuñjad-dyukaṃ yādavam // Krd_8.116 //",
  "GR14krdipc_u:5977": "yaḥ parameśvaraḥ śrī-kṛṣṇaḥ vakṣyamāṇa-lakṣaṇaṃ cakraṃ dhatte taṃ vande ity anvayaḥ |",
  "GR14krdipc_u:5978": "kathambhūtaṃ cakram ? nija-keli-sādhanaṃ nija-yuddha-krīḍā-karaṇam |",
  "GR14krdipc_u:5979": "kīdṛśaḥ parameśvaraḥ ? adhiṣṭhāna-sthito 'pi samādhi-sthito 'pi |",
  "GR14krdipc_u:5980": "yad vā, bāhya-sthito 'pi prabhuḥ svāmī |",
  "GR14krdipc_u:5981": "punaḥ kīdṛśaiḥ ? manmatha-śatruṇā mahā-devena avane avana-kṛte sarva-loka-rakṣārthaṃ dattam |",
  "GR14krdipc_u:5982": "punar dūrīkṛtātivṛṣṭy-anāvṛṣṭy-ādy-apadravaṃ, punaḥ dīpta-navena iva śobhanaṃ dedīpyamānam |",
  "GR14krdipc_u:5983": "kiṃ bhūtaṃ kṛṣṇam ?",
  "GR14krdipc_u:5984_0": "pāpa-rahitaṃ svīkṛta-māyaṃ punar dhruvam avināśinaṃ punar vadha-kṛtām upadrava-kāriṇāṃ",
  "GR14krdipc_u:5984_1": "kāya-vimardanaṃ śarīra-nāśakaṃ punaḥ bhuñjad-dyukaṃ bhuñjat-svarga-lokaṃ punar jātyāyād avam ity arthaḥ",
  "GR14krdipc_u:5985": "| atra padye cakra-bandhe grantha-kartā sva-nāma prakṣiptavān iti bodhyam || KrdC_8.116 ||",
  "GR14krdipc_u:5986": "iti śrīman-mahāmahopadhyāya-śrī-keśava-kāśmīri-bhaṭṭa-gosvāmi-viracitāyāṃ",
  "GR14krdipc_u:5987": "krama-dīpikāyāṃ aṣṭamaḥ paṭalaḥ |",
  "GR14krdipc_u:5988": "||8||",
  "GR14krdipc_u:5989": "samāpto 'yaṃ granthaḥ"
}